מקרא:
* הערה חדשה
1 תחילת קטע באמצע הערה
4 הדגשה
3 חזרה לטקסט רגיל
# ציור

*תוכן דעת הרב ז"ל הוא הנה ידוע כי גם בכל פועל מלאכותי אם יעשה ויוגמר על מתכונתו כראוי להשגת התכלית הנרצה בו, צריך האומן הפועל אותו להשים תמיד התכלית המכוון בו לנגד עיניו, למען יעשה הדבר ההוא באופן שיושג באמת התכלית הנרצה ממנו, ד"מ ברצות חרש עצים לעשות כסא צריך להשים תמיד בעת מלאכתו לנגד עיניו שתכליתו היא לשבת עליו, כי רק אז יעשהו באופן שראוי לשבת עליו, וע"ז רומז גם מאמר המשורר: "סוף מעשה במחשבה תחילה". 
1ואם כן הדבר בדברים חמריים ובמעשה ידי חרש וחושב, אף כי בפעולות אדם המוסריות, שאם ירצה שתהיינה תמיד כראוי וכנכון לבעל שכל הנברא בצלם אלהים אשר הוא מבחר כל יצורי תבל מתחת, צריך להשים תמיד תכליתו ותעודתו עלי ארץ אשר בעבורה נברא לנגד עיניו, ואליה יכון בכל פעולותיו מבלי נטות ימין ושמאל, וכן אמר החוקר כי כמורה בקשת אשר צריך להביט תמיד אל הנקודה הידועה אשר אליה ירצה לירות חציו, כן צריך האדם להשקיף תמיד אל תכליתו המיוחדת לו למען השיגה, ולא יסיר עיניו ולבו ממנה. למען השתדל להשיג דברים אחרים וענינים צדדיים, וע"ז יורה גם מאה"כ "עיניך לנכח יביטו" וכו' כי ההבטה אל הנוכח תורה על הכונה אל נקודת התכלית המיוחדת, ויען כי ההליכה בדרך הממוצע לבד היא טובה, והנטיה אל אחת הקצות היא רעה (עיין מזה ביאורי למעלה ויקרא מ"ו ע"א) ע"כ אה"כ להורות על זה "פלס מעגל רגליך" (להשאר תמיד בתוך המכוון. כי רק אז תכלה בבחינה מוכרית) וכל דרכיך יכונו, אל תט ימין ושמאל (ר"ל אל קצות היתרון והחסרון) "הסר רגליך, מרע" (ר"ל כי רק באופן זה תסיר רגליך מרע ולא תלכד ברשת החטא והעולה) אשר ע"כ אמר ג"כ החוקר: "כי הטובים הם על דרך אחד, והרעים על דרכים רבים" כי רק מי שמידותיו ופעולותיו הן בדרך הממוצע יקרא איש טוב ופועל טוב, והאמצע המכוון והמצומצם אשר אליה לבדה צריך האדם לכונן כל פעולותיו ומדותיו, הוא רק הנקודה האחת התיכונה, כי כל הנוטה ממנה ימין ושמאל, הוא נוטה כבר אל קצה היתרון או החסרון. וא"כ כל הטובים העומדים והולכים תמיד על הקו ההולך על הנקודה התיכונה הזאת ההיא, הם שוים במידותיהם ובפעולותיהם יחד, אפס הרעים והם הנוטים מהנקודה האמצעית הזאת אל שתי הקצות הם רבים לפי ערך וגודל נטייתם זאת, המעט היא אם רב. אך יען כי לא תשיג תמיד יד שכל האנושי לדעת האמצע הנכון בכל מעשה ופעולה, ואף כי בהיות שהאמצע ההוא בעצמו אינו שוה תמיד, כי אם משתנה לפי טבע ומעלת האדם ויחס העת והזמן, ד"מ אכילת הבשר בכל יום המוכרחת לאיש חלש ורפה הטבע למען החזיק גופו. כהליכה בדרך הממוצע תחשב לו, אם רק לא יוסיף לו שאר מטעמים ומעדני יתר, ובכל זאת תחשב זאת לאיש בריא וחזק כיציאה מהדרך הממוצע אל קצה היתרון בבקשת הנאות גופו, אחרי שהנאה זאת לאכול בשר בכל יום ויום אינה מוכרחת לקיום גופו וחזוק איבריו ודי לו באכילתו רק פעם אחת בשבוע כמו שאמרו חז"ל (עיין חולין דף ע"ד ע"א שמשם הוציא הרמב"ם מאמרו זה בפ"ה מ"ה דעות) "די לאדם בריא לאכול בשר מלילי שבת ללילי שבת" ע"כ למען תת לנו אות וסימן אשר לא ישתנה ולא יתחלף לעולם, לציין בו הנקודה התיכונה אשר אליה נכונן תמיד בכל פעולותינו מבלי אשר נטה ימין ושמאל, אחז"ל "וכל מעשיך יהיו לשם שמים" כי באופן זה ר"ל בהיות תמיד מגמת פנינו למעלה לא נחטא בדרכינו לעולם, כי אם גם נצא לפעמים בהנאות גופנו מדרך הממוצע, בכל זאת אם תהיה כונתנו בזה רק להשיג על ידו תכלית נרצה בעיני הי"ת, אז תחשב לנו לצדקה גם יציאתנו זאת כמאה"כ "בכל דרכיך דעהו והוא יישר אורחותיך" ואחז"ל עליו "אפילו לדבר עבירה", ר"ל אם בכל דרכיך ומעשי ידיך תשים עינך תמיד רק על ה' להפיק רצונו ולמלאות חפצו, אז יחשוב כל ארחותיך כישרים ונכונים אף ביציאתך בהם מדרך התיכון אל אחת משתי הקצות, אשר בשם "עבירה" תקרא, כמו שנמצא ד"מ בדהע"ה שיצא מגדר השיווי להרבות בשמחה ובשחוק יותר מהראוי אל המלך נגד כל העם, לפזז ולכרכר בכל עוז לפני ארון האלהים לעיני אמהות עבדיו, ולא חשב זאת לעצמו לחרפה ולקלון ולהשפלת כבודו בפני העם כאשר חשבה כל זאת מיכל אשתו (עיין ש"ב ו) וכן אמר גם התנא "הוי עז כנמר" וכו' "לעשות רצון אביך שבשמים", שר"ל שאף שהעזות לעשות דבר שהוא בהשקפה ראשונה יותר מכדי יכלתנו, והקלות והמרוצה ר"ל המהירה לעשות חיש פעולה מה מבלי להתבונן תחילה עליה היטב, והגבורה הגופנית לערוץ ולהכניע זולתנו תחת רגלינו, הן בעצמן פעולות ומידות רעות, ובכל זאת אם תעשינה רק לכבוד שמים לסבב על ידן הטוב הנרצה בעיני הי"ת, ד"מ להציל מהר חיש את העשוק מיד עושקו החזק ממנו הלא לפעולה טובה תחשב כל זאת לנו, כי כן צונו גם הי"ת לבלתי הביט בוגדים ולראות כבלע רשע צדיק ממנו כשאה"כ "לא תעמוד על דם רעך" וכן עשתה ועל שנתנה אהבתה ודודיה במרמה לאיש זר, ואח"כ חלפה ומחצה רקתו למען הציל אמה מיד נר אשר הציק להם על לא חמס בכפם, ורק על ענין כזה אחז"ל "גדולה עבירה לשמה" וכו' ואמרו "כשם שמצוה לרחם על הרחמנים כך מצוה להתאכזר עם האכזריים [*)וכעין זה אמר החכם המליץ ציצערא בבקשו מזקני רומי שיקחו נקם מהערין קאטאלינא ואנשי בליעל אשר רעו לו "אחי ורעי" כמו שהאיש אשר יהרוג עבדו את אשתו ואת בניו, וישרוף עליו את ביתו, לא יקרא אכזר בקחתו נקם מעבדו המרצח הזה, ויהי להפך כי אין מהראוי לקרוא רחמן כאשר תחס עיני לחמלה עליו כי מדוע לא יקל צערו ומכתוב לבו ונפשו אשר תאבל עליו על אבדן אשתו ובניו וכל אשר לו בקחתו נקם מהאיש אשר הסב בכל הרעות האלה אשר מצאוהו כן לא נקרא גם אנחנו בשם אכזרים אם נקח נקמתינו מאנשי בליעל אלה, אשר אותנו נשינו וטפינו דמו נהרוג, ואת בתינו וכל העיר הזאת כלה אשר היא כלילת יופי, חשבו לנתוץ ולנתוש, ואת הזרים והנכרים יושבי אללא בראגיען יזמו להביא שערינו ולהושיבם על תל עירנו השרופה באש למשול בה ממשלת, ויהי להפך כי לאכזריות גדולה תחשב לנו אם נחוס עליהם כי אז הלא תשם העיר ומלואה?] [ולא שיעלה על דעתינו לחשוב שהורשה לנו לעשות כל עמל ואון רע וחמס לעמיתנו, אם נוכל רק להשיג עי"ז תכלית מה אשר נחשבה לטוב מוסרי. כמו שיחשבו קצת התועים שבהיות רק מחשבת האדם להשיג תכלית הנראית רק בעיניו כטוב מוסרי יוכל להרשיע ולעשות כל רע שירצה, כי זה אינו ולא הורשה לעשות כדבר הזה, כ"א למען סבב על ידו טוב כללי אשר לא יסתפק בו שום אדם.] כי הרע הפרטיי לא נחשב למאומה נגד הטוב הכללי המסובב על ידו, וע"כ חובה היא גם על כל איש פרטי לסבול לפעמים רע ועול פרטיי אם רק יושג על ידו הטוב הכללי. הנמשך מכל דברינו אלה הוא כי בהיות תמיד זכרון הי"ת לנגד עיני האדם לא במהרה יחטא ואשם בכל דרכיו, כמו שאמר דהע"ה (תהלים ט"ז) "שוותי ה' לנגדי תמיד כי מימיני בל אמוט", אפס בעבור היות האדם מורכב מגוף ונפש, ולא על נקלה יוכל לזכור תמיד בכל פעולותיו את הי"ת שהוא עצם רוחני אשר לא תשורנו עין אדם הקרוץ מחומר ואף כי בהיות הרבה מבני אדם קצרי שכל וחסרי דעת אשר לא יוכלו על נקלה להתרומם משפל מצבם הגשמי עלי ארץ ולהתרחק ממחשבותיהם המורגלות רק בעיונים חמרים ולהתנשא על להשכיל ולהתבונן ולעיין במושכלים רוחנים, ולהשים מושג הי"ת שהוא ציור שכלי תמיד לנגד עיניהם, ע"כ הם מצטרכים תמיד לאות גופני וגשמי אשר יזכירם תמיד ב"ה למען יראו ויביטו בו תמיד ויזכרו וישובו אל ה' [וכעין זה המליץ גם החבר (עיין כוזרי מאמר א' סי' צ"ו) בעד ישראל שעשו העגל לא למען הכחיש עי"ז חלילה באלהים אמת כי אם למען היות להם נעבד מורגש, אשר יזכירם תמיד ב"ה, תחת משה שהלך מאתם ולא ידעו מה היה לו, וחטאתם היתה לדעתו רק במה שיחסו ענין אלהי לדבר גשמי אשר עשו ידיהם ברצונם לבד, מבלי אשר צוה אותם הי"ת לעשותו כי אם הזהירם בהפך על זה באמרו "לא תעשה לך פסל" וכו' שר"ל אף אם כונתך בעשייתו רק לזכור אותו על ידו] וזאת היתה ג"כ כונת הי"ת בצותו לבני ישראל לבנות המשכן למען יהיה להם לא לבד מקום אשר יתקבצו ויועדו שם יחד לעבדו שכם אחד, כי אם גם אות וסימן גשמי אשר בראותם אותו אף כי רק מחוצה לו יזכרו תמיד את הי"ת אשר לכבודו ועל פי מצותו הוכן לשכן שמו שם, כמו שאה"כ "ועשו לי מקדש (ועי"ז) ושכנתי בתוכם" (עיין מזה גם ביאורי לשער נ"א) ומטעם זה אמרו גם חז"ל בברכות ל"א שגם עתה בהיותנו נפזרים כמעט בכל אפסי הארץ אנו מחויבים לכונן תמיד פנינו ודעתינו בעת תפלתנו אל צד העולם אשר שם המקדש אשר בירושלים, מקום משכן כבודו, כי בשום ד"מ הישראלי היושב בפאת מערב באייראפא אפריקא ואמעריקא פניו למזרח, והיושב בארץ כינא ושאר ארצות המזרחיות פניו למערב, והיושב בארץ אזיען הדרומית פניו לצפון, ובפאת צפון פניו לדרום, יזכרו כלם בהי"ת ויתפללו בלב שלם, באופן שתקובל תפלתם יותר. 
1ועפ"י הדברים האלה יאמר הרב ז"ל כי ע"כ היתה גם מערכות מחנות בני ישראל ודגליהם במדבר על פי ה' סביבות משכן אהל מועד, יען כי בהיות ארון הברית אשר עליו שכן כבוד הי"ת באמצע וכל המחנות יחנו סביבותיו יהיו תמיד פני כלם אל הקודש אשר בתוך, ככל נקודות וחלקי הקו הסובב הפונים תמים אל נקודת המרכז אשר באמצע. למען יהיו כל ישראל נזכרים תמיד על ידי אות גשמי זה בהי"ת שהוא רק עצם רוחני וציור ומושג שכלי, ולא יסירו לבם ממני לעולם, כי אם יהיו משתדלים תמיד לעבוד אותו ולדבקה בו, ואם בכל זאת יחטאו לפעמים יזכרו וישובו אליו מהר בכל לבבם ובכל נפשם וע"ז רומז גם המדרש שהחל בו הרב ז"ל כי ירצה להורות רק כי כמו שתכלית כל השגות הנמצאים העליונים שהם השכלים הנבדלים מלאכי עליון, היא רק להשיג את הי"ת לפי השתנות והתחלפות מעלם ומדרגתם, וכלם משתדלים רק לפאר ולרומם אותו תמיד, באופן שנוכל לאמר כי ה' בם כדגל וכנס בתוך המחנות אשר אליו יפנו ויכינו כלם, כמו שאמר ג"כ ה"כ ד"מ ממנו י"ת "דגול מרבבה" כן התאוו ג"כ ישראל שיהיה להם בתוך מחנותם ודגליהם אות גשמי המזכיר אותם בהי"ת תמיד, והוא מלא משאלותם זאת בצותו לערוך מערכיהם באופן שיחנו כלם סביבות אוהל מועד, וזשאחז"ל "אהקב"ה לישראל חייכם אני אעשה אתכם דגלים כמו שהתאויתם" ר"ל אסדר מערכת מחניכם ודגליכם כמו שחפצתם להדמות בזה למלאכי עליון. 
*כי הנוכחיות וכו' להבין דבריו אלה עיין ביאורי בראשית דף קע"ה ע"א. 
*או שיכוין במלת נגדך וכו' ר"ל שהתכלית המיוחדת לאדם והראויה לו לפי מעלתו בהיותו בעל שכל המכיר את בוראו תקרא פה בשם "נגד" לפי שהוא נערכת היטב ומצומצמת כראוי נגד מעלתו ויקרתו, וע"כ לא יוכל האדם להעלות על דעתו שתכליתו פה עלי ארץ היא רק לאכול ולשתות ולהנות שאר הנאות הגוף, כי זאת הלוא היא גם תכלית ותעודת הבהמה ושאר בע"ח ובמה יבדל איפה האדם מבחר היצורים מהם? ולמה זה נתנו ה' עליון על כל החי אשר על פני כל הארץ וחלק לו בבינה והשכל אם לא חהיה תכליתו להשכיל ולהתבונן בדרכי ה', ולעשות עפ"י פקודת שכלו את כל המעשים הנרצים בעיני הי"ת? וזשאה"כ "ועפעפיך יישירו נגדך" ר"ל יהיו מכונים תמיד ביושר אל תכליתך ותעודתך המיוחדת לך והעומדת לנגדך. 
*יראה עיקר וכו' כוונתו כי שם מקום יורה לפעמים בלה"ק על ציור מיוחד מושכל ורוחני, כמו ברוך כבוד ה' ממקומו שר"ל לפי מדרגת מעלתו הרוחנית והציור השכלי שיש לנו ממנו, ופה כונת חז"ל היא שיכונן כל איש את תפלתו רק אל ציור שכלי רוחני ואלהי אחד שהוא הי"ת לבדו ולא לזולתו, ויען כי לפני בוא אברהם אע"ה אשר הכיר אלהים אמת היו בני אדם מאמינים בהרבה אלהות וע"כ היו שונים בהכנת תפילותיהם כי זה התפלל לשמש, וזה לירח וזה לכל שאר צבא השמים, עד שבא הוא והכין לבבו לדרוש את ה' לבדו, והורה זאת גם לבני דורו בכל מדרך כף רגלו כמאה"כ (בראשית י"ב) "ויקרא בשם ה'" ע"כ אחז"ל "כל הקובע מקום לתפלתו" (ר"ל שמיחד תפלתו רק לה' לבדו כמו שעשה זאת אברהם ראשון לכל באי העולם) "אלהי אברהם יהיה בעזרו" 
*וראה נפלאות וכו' תוכן דעתו שאף שכל התפלות צריכות להיות מיוחדות רק לה' לבדו, הפליגו חז"ל עוד יותר בתפלת הגשמים שצריכה להיות מיוחדת להי"ת בתכלית היחוד יותר מהתפלה בעד שאר הדברים ההכרחיים לאדם, ולהורות על ענין זה אמרו ד"מ שהגשמים הם מהדברים שלא נמסרו המפתח שלהם ביד שליח, וע"ז רומז גם מאה"כ בתפלת שלמה, כי בתפלות שיתפללו ישראל רק בעד הסרת רעב דבר שדפון וירקון ושאר הצרות אשר תמצאנה אותם, אמר רק "ובאו והתפללו אל הבית הזה" ובהעצר השמים אמר "והתפללו אל המקום הזה, "המורה על הכונה" המיוחדת לנקודה שכלית ורוחנית אחת, והיא אל הי"ת בתכלית היחוד. 
*ואחר שהתורה וכו' ר"ל יען כי התורה האלהית המלאה לה חקי ה' ומשפטיו הישרים היא לנו כדבר גשמי הממלא מקום הי"ת ראוי הוא שיעשה האדם כל מעשהו רק לשמה, ר"ל רק למען מלאות המצוה הכתובה בה לא בעבור שום פניה להשגת תכלית אחרת, כמו שחובה עליו לעשות מעשיו רק למען הפיק רצון הי"ת. 
*וזה שכבר וכו' ר"ל כי החוקר אמר שמקור כל אהבה האמיתית הוא השיווי שבין האוהבים יחד. כי כמו שאהבה הטבעית שבין הקרובים נוסדה רק על היותם כלם בני איש אחד שהוא ראש ואב כל משפחתם והם כלם עצם מעצמיו ובשר מבשריו, כן נוסדה גם שאר כל אהבה רק על שיווי הדעות או המידות אשר בינותם כמו שיאהבו ד"מ בני דת ואמונה אחת, או יושבי עיר ומדינה אחת השוים לרוב בעבור זה גם במדותיהם ותכונותיהם, איש את רעהו יותר מאשר יאהבו את זולתם, ואחרי שכבר אמר (עיין למעלה בתוכן השער) כי כל הישרים מתכונים רק לנקודה האחת האמצעית, ובעבור זאת שוים הם גם יחד, תחת כי העוזבים ארחות יושר נוטים זה מזה וכל אחד ואחד מהם מתכוין לנקודה אחרת, כי זה יפנה ד"מ להשגת העושר וזה אל הכבוד המדומה וזה אל הנצוח, [וע"ז רומז לדעתי גם מאה"כ (תהלים קכ"ה) שקראם בשם "המטים עקלקלותם" בכינוי רבים, יען כי כל אחד ואחד מהם הולך עקלקלות באופן אחר] ובעבור זאת תמצא האהבה ג"כ רק בחיק הישרים השוים יחד ולא אצל זולתם, ויען כי העושק בתורה לשמה הוא הישר האמיתי, קראוהו חז"ל בפ"ו ממס' אבות בשם "רע אהוב" ר"ל כי הוא רע אהוב לשאר הישרים בני גילו, וכן קראו גם חז"ל את כל ת"ח ההולך מישרים בשם "חבר" לא כן שאר המון העם הפונים איש איש אחר בצעו ואינם מתחברים יחד להשגת תכלית אחת. 
*ויבער וכו' ר"ל בכל זאת יען כי התורה האלהית תלהט אש התשוקה הרוחנית והמוסרית בלב כל דורשיה, ותרוה נפש כל הצמא המשתוקק אל הידיעה והאמונה האמיתית כמים קרים אשר ישיבו נפש עיפה, ובהיפך תכבה אש התשוקה החמרית אשר תבער בלב האדם החושב רק בענינים ארציים והנאות גופניות, כאשר יכבו המים את שלהבת אש בוער, גם תהיה למנה רק למי שמתבודד עצמו בעיונו מעניני התבל וממחמדי בני אדם כאלו היה שוכן במדבר מקום לא עבר שם איש ע"כ אחז"ל להורות ע"ז "בשלשה דברים נתנה התורה באש במים במדבר". 
*ומי קרירות העצלות. ר"ל כי כמו שבגבור על האדם חום דמו תבער בקרבו אש התאוה, כן כאשר יגברו בקרבו הליחיות המימיות המעורבות בדמו יהיה עצל ורפה ידים ושונא כל עמל יגיעה ותלאה, ואף כי להתיגע בעמל עיון התורה, וכן הוטבע כמעט בנפש כל אדם תשוקת ההון והעושר אשר ע"כ רוצה וחפץ הוא תמיד לעבור במדברות ובימים רק למען בצוע בצע ולרכוש רכוש, ורק ע"י ההרגל התמידי יוכל האדם לשקע אש תאותו החמרית, ולחזק רפיונו להרהיב עוז בנפשו לעסוק בתורה, ולמעט תשוקת ההון לבלתי היות תמיד עובר ארחות ימים ומדבריות כי אם יושב אוהלים להגות בתורה וחכמה וע"ז רומזים גם דחז"ל כי כמו שג' דברים אלו ר"ל ג' הנטיות הנזכרות האלה נתנו לאדם, בחנם ר"ל שהוטבעו בטבעו מלידה ומבטן, כן גם קנין התורה והסרת ג' מידות רעות אלה ע"י ההרגל נקל לו לאדם, באופן שגם התורה נתנת לו בחנם ר"ל מבלי עמל ותלאה רבה, 
*כי בהיות וכו' כוונתו שאם היה מנין בן עשרים שנה לכל אחד ואחד מיום לידתו היה המנין מתחלף מיום אל יום כי נניח ד"מ שבאחד בניסן שנת תר"ח יהיה מכפר כל בני עשרים שנה במדינת שלש מאות אלף איש, הלוא ביום שלאחריו כבר יגדל מספר זה מכמה אלפים, בעבור שנוסף עליו גם מספר אותם האנשים שנולדו בשני לחודש ניסן שנת תקפ"ח, וכן ביום שלאחריו ומן אז והלאה יגדל תמיד המספר הזה, אפס כאשר ימנו לשנות העולם, ר"ל שכל הנולדים מראשית שנת תקפ"ח עד אחריתה ימנו לבני עשרים שנה כבר בתחלת שנת תר"ח, הנה ישאר המנין הזה שוה כל שנת תר"ח כלה, ואף בצאתה כאשר תחל שנת תר"ט ויהיו נוספים על המנין הזה כל האנשים שנולדו מתחלת שנת תקפ"ט עד אחריתה לא ירבה המנין, אחר שיוגרע ממנו מספר כל הנולדים בשנת תקמ"ח אשר יכנסו עתה כבר בשנת ששים ואחת לימי חייהם לפי מספר שנות העולם, ואחרי כי לפי מנהג העולם ישוה לרוב יחד מספר כל הנולדים והמתים בכל שנה ושנה, הנה ישאר עי"ז המספר והמנין הזה כמעט בכל השנים מבלי חילוף ושינוי גדול, וידמו גם בזה למלאכי עליון (כאשר התאוו להדמות להם) אשר לא ישתנו ויתחלפו לעולם. 
*והנה לפי שטעה וכו' תוכן דעתו הוא, כי הדבר היקר והנכבד ימנה בדיוק וצמצום, והדבר שהוא פחות הערך והמעלה לא יתן איש דעתו למנותו (אשר ע"כ אמרו גם חז"ל פ"ג ממס' ערלה שכל שדרכו לימנות חשוב ואינו בטל ברוב) והנה בלעם לא ידע תחילה להעריך מעלת ישראל, ודמה אותם לשאר העמים הקדמונים אשר בהם יושקף רק אל ריבוים הכללי אשר בעבור זה יש להם הכח והגבורה והיכולת להכניע זולתם, מבלי אשר יעמול איש למנות אישיהם הפרטיים אשר אין להם מעלה מיוחדת, כמו שאמר בלק מהם "הנה כסה את עין הארץ" וכו' אפס אחרי כן כאשר התבונן יותר הכיר מעלת ישראל ויתרונם על כל העמים כמו שאמר אח"כ "לא הביט און ביעקב," וכו' ע"כ הודה שראוים הם להמנות לפי מספר אישיהם הפרטיים, בעבור מעלותיהם ומידותיהם הישרות שיש לכל אחד ואחד, כמו שאמר "מי מנה עפר יעקב" וכו' וע"כ התאוה ג"כ להיות כמוהם כמו שאמר "תמות נפשי מות ישרים" וכו', 
*והנה לזה, כוונתו כי כמו שנודע להי"ת מספר כל המזלות ומספר כל הכוכבים אשר בכל מזל ומזל (כי כפי הידוע מחובר כל מזל ומזל מכוכבים פרטיים רבים, אשר רק בהתחברם יחד תולד צורת המזל ההוא.) ובכל זאת אה"כ ד"מ מהי"ת "המונה במספר צבאם" להראות בזה מעלתם וחשיבותם בעיניו, כן אף שנודע להי"ת מספר מפקד כל ישראל בכללותם ופרטיהם, צוה בכל זאת למנותם איש איש לגלגלותם להראות בזה חשיבותם ומעלתם. ויען כי הראיה וההסתכלות בחושים הגופנים תסבב לפעמים אל הנראה נזק והפסד כמו שבאר הרב ז"ל בשער ס"א (עיין ביאורי שם), ע"כ נצטוו לתת איש איש בקע לגלגלת למען ימנו רק השקלים ולא הם בעצמם באופן שיודע מספרם רק ע"י מספר השקלים. 
*הנה הוא שם וכו' ר"ל יען כי לדעת הקדמונים יתנועע בכל יום הגלגל היומיי עם כל הגלגלים אשר מתחתיו ממזרח למערב סביב הארץ שהיא מרכזם, ע"כ נמשלה הארץ אשר רק בעבורה ולתועלתה תהיה התנועה הזאת לאיש שוכב מוטל על גבי ראשו אל הדרום ורגליו אל הצפון, ומניע על פניו הגלגל מימינו לשמאלו שהוא ממזרח למערב, כמשפט אדם העושה כל מעשיו ופעולותיו רק בידו הימנית. 
*והוא במה שדמתה וכו' סיבת דמיון צד מזרח העולם לפנים ומערב לאחוריו של אדם עיין למעלה בביאורי לשיר השירים ד' על הכ' עורי צפון וכו'. 
*כי קו האורך וכו' להבין דבריו אלה אקדים לך כי בהיות שני מושגים ד"מ מושג 4א3 ומושג 4ב3 מתיחסים זה לזה באופן שלא נוכל להעלות על דעתנו הוית מושג 4ב3 אם לא נצייר תחילה הוית מושג 4א3, אבל נוכל לצייר הוית מושג 4א3 אף כאשר נסלק הוית מושג 4ב3 אז יאמרו חכמי ההגיון כי מושג 4א3 קדום בטבע למושג 4ב3, ד"מ מושג היות מין האדם בעולם לא נוכל לצייר ברעיונינו אם לא נחשוב תחילה היות סוג החי בעולם, אבל בהיפך נוכל לחשוב ולהעלות על דעתינו שיש סוג החי בעולם אף אם לא היה נמצא מין האדם עלי האץ, כי כל אדם חי, אבל אין כל חי אדם, וע"כ אמרו כי מושג החי שהוא סוג כולל הוא קודם בטבע, למושג האדם שהוא מתאחר בטבע (עיין מזה בס' מילות ההיגיון שער י"ב) וידוע ג"כ כי כאשר נצייר ברעיונינו מושג הקו ההנדסיי ע"י חיבור הרבה נקודות הנדסיות יחד אשר אין להם שיעור עובי כלל יעלה לנו מושג האורך, אבל מושג הרוחב לא נשיג רק כאשר לנו ברעיונינו ציור שטח אשר שני צדיו ארוכים ושניהם קצרים ד"מ שטח מרובע כזה מזרח צפון # דרום מערב אז נקרא כל קו וקו הארוך ההולך ממזרח למערב בשם אורך, וכל קו וקו ההולך מצפון לדרום שהם קצרים ממנו בשם רוחב, ונמשך מזה כי מושג האורך קדום בטבע למושג הרוחב, כי אין רוחב מבלי אורך, כי לולא היו בשטח שלפנינו הקוים ההולכים ממזרח למערב כי אם רק הקוים ההולכים מצפון לדרום, היו גם הם נקראים רק בשם אורך ולא בשם רוחב, והנה התוכניים אומרים כי הקו הסובב את כדור הארץ ממזרח למערב יכיל חמשת אלפים וארבע מאות פרסאות אשכנזיות 5400 והקו הסובב אותו מצפון לדרום הוא קצר ממנו כעשרים פרסאות, יען כי כדור הארץ הוא נדחק מעט בשני צדיו בקרבת הציר הצפוני והדרומי ע"כ נקרא הראשון בשם אורך והשני בשם רוחב. ועפ"י הקדמות אלה תבין היטב דברי הרב ז"ל פה. 
*והם הד' פנים וכו' כוונתו כי המורה ח"ב פ"י כ' כי כדור הירח פועל פעולתו להניע את יסוד המים [וכן יורה גם הניסיון לפי דעת כל חכמי הטבע הראשונים והאחרונים שמתנועת הירח (בצירוף פעולת השמש עליה ועל הארץ) תולד ירידת ועלות מי הים על הארץ פעמים בכל יום, כי בעלות הירח על האופק ויתקרב אל פני הארץ ימשוך אליו המים אשר בלב הים, ואז יערמו ויגביהו שם קימתם ועי"ז יתמעטו המים על כל גדיותיו, וברדת הירח ויתרחק מעל הארץ תבטל המשיכה הזאת, ואז ישובו המים לאיתנם ויעלו על שפת הים כבראשונה, וע"כ יהיו העליה והירידה הזאת במדרגה יותר גדולה בתחילת החודש או בסופו במילוי הירח בעת שתעמוד הירח לעומת השמש או תחתיה ממש, ובמדרגה יותר קטנה בעת פגימתה, גם נודע לכל כי החלאים אשר סבתם הפסד לחיות האדם המימיות כצרעת הראש והגוף ישתנו מאוד עפ"י תקופות הירח סביב הארץ בימי החודש כי לפי רבות אורה או מיעוטה, כן ירבה או ימעט החולי ההוא, גם שינוי האויר הלח הוא אם יבש? תלוי הרבה פעמים רק בתקופת הירח במילואה או במיעוטה, אשר כל זה יעיד כי כנים דברי הרב המורה ז"ל שהירח פועל על יסוד המים והשמש פועל בחומו על יסוד האש, וכדור שאר הכוכבים הנבוכים מניע יסוד האויר, וכדור שאר הכוכבים העומדים מניע הארץ, וקרא הגלגלים והכדורים האלה בשם חיות יען כי לדעת הרב ז"ל יש לכולם נפש חיה ומשכלת (עיין מבוא לשער ל"א) ויען שכל ארבעתם פועלים על כל ארבע היסודות רק שכדור אחד פועל יותר על יסוד האש והאחר על יסוד המים וכן כל אחד ואחד מהם על יסוד אחר ידוע, ע"כ אמר הכ' כי ארבעה פנים לאחת, כי לפי דעת המורה שם וב"פ א' מח"ג הכונה במאה"כ "פני אדם פני שור" וכו' רק שכל אחד מארבע יסודות אלה דומה באיכותו בבחינה מה לאחד מאלה. [כי הרוח או האויר אשר כמעט לא יחשב לדבר גשמי בעבור דקותו, דומה לאדם אשר נשמתו תחייהו שהוא עצם רוחני, והאש אשר כחו חזק מאוד לכלות ולהשחית את כל, דומה לאריה וליש גבור בבהמה אשר לא יחת מפני כל, ויסוד המים ידמה במריצת שטיפתו לנשר אשר קל מהרה יעוף בשמים, ויסוד העפר דומה לשור אשר רק מעשבי השדה וצמחי האדמה יקח מאכלו, גם בבקרים נחרוש, נפתח ונשדד אדמתנו.] 
*שארבעת וכו' ר"ל שכמו שתנועת כל כוכבי לכת אינה על קו שוה ממזרח למערב כזה --# כי אם על קו נוטה ודומה לעיגול העולה תחילה ממזרח לצפון ויורד אח"כ למערב ומשם לדרום ואח"כ עולה שנית למזרח כזה, מזרח צפון # דרום מערב באופן שיעברו על כל ארבעת רבעי העולם כן חנו גם בני ישראל אשר במעלתם וצורתם הפנימית נדמו לכוכבי שמים בארבעת דגליהם על ארבע רוחות העולם לרמוז ולהורות על זה (ועיין מכל זה גם בביאורי לשער ל"א). 
*וזה כי העם וכו' ר"ל כי בצאת ישראל ממצרים (מקום אשר חכמת המזלות נולדה ונפרצה שמה לרוב, יען כי היא והארצות אשר סביבותיה מקום אשר לא עליהם יהיה הגשם והשמים בהירים שם תמיד כמעט בכל ימי השנה, באופן שיכלו לחזות תמיד היטב בכוכבים) היו נמשכים עוד אחר דעת חכמי המזלות אשר חשבו שכל מעשה בני האדם וכל תנועותיו, הדרכים אשר ילך בהם והמסעות אשר יסע ראוים להיות רק בעת ובעונה הראויה על פי מצב ומהלך הכוכבים הידועים זה לעמת ונגד זה, או זה אצל זה הנקרא בל"ע בשם 4קאנשטעלאטיאן, דיא צוזאממען אדער ענטגעגענשטעללונג דער פערשיעדענען געשטירנע,3 וחשבו כי רק באופן זה ישכיל ויצליח האדם בכל דרכיו ובכל מעשיו, ולמען הוציא הדעה הנפסדה הזאת מלב כל ישראל הוזהרו לא לבד שלא לעשות ככה במאה"כ "לא תעוננו" שר"ל (לדעת ר"ע בסנהדרין ס"ה) שלא יבחרו עת ועונה ידועה לכל מעשיהם עפ"י מצב ומהלך הכוכבים, כי אם נצטוו פה ג"כ לסדר מסעם וחנייתם רק עפ"י ה', אשר הלך לפניהם בעמוד ענן לנחותם מבלי שום לב כלל על מצב או מהלך הכוכבים במסלותם. 
*ואמר זה וכו' הנה ידוע שתנועת כל כוכבי לכת היא ג"כ כתנועת השמש לדעת הקדמונים רק באזור המזלות ר"ל באותו החלק מרקיע השמים אשר שם יראו י"ב המזלות שור טלה וכו' וכמו שתתעכב השמש בתקופתה, תתת כל אחד ואחד מהי"ב המזלות חודש ימים שהוא חלק י"ב מזמן הקפתה שהוא שס"ה יום, כן יתעכב שמה שבתאי סאטורנוס אשר זמן הקפו כ"ט שנה ומחצה ג"כ חלק י"ב ממנו שהוא קרוב לשתי שנים ומחצה, וצדק יופיטער קרוב לשנה אחת, ומאדים מארס נ"ז יום ומחצה, ונוגה ווענוס י"ח יום ומחצה וכוכב מערקור ז' ימים ורביע, והלבנה קרוב לב' ימים וחצי (עיין מזה גם במבוא לשער ל"א) ועפי"ז תבין דברי הרב ז"ל. 
*ואמר עוד, הכונה שאם חנו בלילה במקום אחד ונסעו משם ביום, היו יכולים לחשוב שבעבור ממשלת הירח בלילה חנו שם, ואם חנו שם ביום ובלילה היו יכולים לחשוב שצומח היום ר"ל שהכוכב הידוע משבעה כוכבי לכת המושל ביום ההוא (עיין מבוא לשער ל"א וההשערה שם) הוא גרם חנייתם שם, ואם חנו שם ב' ימים היו חושבים שמעמד הלבנה במזל ידוע שהוא לפי חשבון הגם רק ב' ימים (כי לפי החשבון המצומצם הוא קרוב לב' ימים וחצי כמ"ש בהערה הקדומה) גרם זאת, או אם ימים במקום אחד שהוא שנה שלימה היו יכולים לחשוב שכוכב המושל בשנה ההיא, (כי גם ממשלת כל שנה ושנה יחכו לכוכב ידוע) גרם זה, ע"כ להוציאם מכל טעות כזה אה"כ "על פי ה' יחנו" וכו' להורות שרק על פי ה' היו כל מסעיהם וחנייתם לא עבור שום סיבה אחרת. 
*תוכן דעתו ז"ל הוא. תחילה אמר, כי אחרי שנוסד בטבע כל אדם כי מדי יחל רוח הדעת והשכל לפעמו, יבחור בטוב וימאס ברע, כי נפש כל אדם נכספה וגם כלתה בטבעה אל הטוב, וקצה ובוחלת היא ברע, (כמאה"כ, "כי בטרם ידע הנער מאוס ברע ובחור בטוב," ומאה"כ "לדעתו מאוס ברע ובחור בטוב,") ונודע ג"כ, כי שכל כל אדם בריא, אשר לא נשקע במצולת הסכלות או התעות יכיר תמיד הטוב והרע האמיתי, הלוא מחיבור ב' הקדמות אלה תצא התולדה בהכרח, כי כל איש אשר שכלו הולך עוד למישרים באופן שלא יחטיא נקודת האמת לא יחטא, כמו ששאל החוקר באמת דרך תמיהה, "איך יהיה החושב על יושר, חוטא?," והתשובה על זאת השאלה תהיה בהכרח, כמו שכ' החכם זאקראטעס, "כי במקום אשר שם השכל לא יעמוד החטא שר"ל, שכל עוד ישאר האדם בשכלו הבריא להכיר את הטוב והרע אל נכון, לא יחטא באמת, ורק כאשר יוכה בסנורי הסכלות והבערות באופן שלא יכיר עוד כראוי איזה מעשה או פעולה היא טובה או רעה? רק אז יחטא ואשם, וכאחז"ל, "אין אדם חוטא אלא א"כ נכנס בו רוח שטות," וע"ז רומז גם מאה"כ בישעיה ה' מפועלי און כאלה, "הוי האומרים לרע טוב ולטוב רע וכו'," "הוי חכמים בעיניהם" וכו' שר"ל שרק מניעת היותם חכמים אמיתיים כ"א רק בעיניהם ונגד פניהם אינם מכירים כראוי את הטוב ואת הרע. וע"כ הם חוטאים, ואפשר שגם ע"ז נוכל לומר דרך רמז מרז"ל, "כל האומר דוד חטא או שלמה חטא אינו אלא טועה," כי באמת כל עוד נשאר דוד ושלמה בשכלם השלם לא היתה אפשרות להם לחטוא, אפס מצד אחר יוכחש זה גם מהשכל גם מהדת, כי לא לבד יורה הנסיון, שגם אנשים חכמים ונבונים יחטאו, ואיך יעלה על דעתינו שברגע החטא חשך בעדם אור שכלם ועוד מהר ככלותם לחטוא שבו להיות חכמים ונבונים כבראשונה,? כי אם גם יקשה שבאופן זה היינו מוכרחים לומר שרק המעשים הטובים אשר יעשה האדם ייוחסו לו, אבל לא מעשיו הרעים אשר יעשה רק בסור שכלו ותבונתו ממנו כאשר יסור להיותו אדם בבחינה אמיתית, והלא ללעג יחשב זאת בעיני כל משכיל ליחס אל האדם רק הטוב ולא הרע,? וכן אמר גם הכ', "כי אדם אין צדיק בארץ אשר יעשה טוב ולא יחטא," ר"ל אם נייחס אל האדם מעשהו הטוב ונקראהו בעבור זה בשם צדיק, גם הרע צריכים אנו ליחס לו, ולאמר שיחטא לפעמים. גם התורה האלקית אשר יעדה עונשים על המעשים הרעים, כמו שיעדה שכר לעושי הטוב הודיעה לנו בזאת, כי גם הטוב גם הרע יעשה האדם ברצון חפשי מבלי אונס והכרח, ואלו נחשוב כי החוטא נבער מדעת בעת חטאו, הלוא אין אונס והכרח גדול מזה, בעשותו מעשהו בהעדר הדעת והתבונה, וכמו שיחייב משפט השכל לבלתי העניש הקטנים השוטים והאנוסים בעשותם מעשה רע, יען כי הם חסרי דעת אשר כל און לא יחשב למו. כן לא היה נכון להעניש כל אדם? ולבאר הסתירה הנראית בין ב' הקדמות אלה יבאר הרב ז"ל בענין השלישי שכ' החוקר למצוא בזה פשר דבר, והוא, כי ב' כוחות נטע הי"ת בקרב לב האדם, כח השכל המכיר כל הדברים עפ"י אמיתתם, ומשתוקק רק אל העונג הרוחני והנפשיי, והרצון הבהמיי, המשתוקק רק אל הערב אל החושים, ועפ"ז יחלק מין האדם לג' מחלקות, האחת כוללת האנשים הישרים בלבותם השומעים תמיד רק בקול שכלם לבחור רק בטוב האמיתי, ולמאוס הרע המוסרי, והשניה כוללת האנשים הנוטים אחר תשוקתם הבהמית, והם השקועים רק במצולת ההנאות הגופניות, ואל הטוב האמיתי לא ישימו לב כלל, והשלישית כוללת אנשים הממוצעים בין שתי אלה המחלקות, אשר אף כי אור השכל יאיר עיניהם להכיר הטוב והרע האמיתים בכל זאת גם אש התאוה והתשוקה בוערת בקרבם, אשר תעור לפעמים עיני שכלם להכיר האמת, והנה כל איש ממחלקה זאת הוא כאלו נחלק לשנים אישים ועצמים, אשר האחד מהם נקרא בפי חז"ל בשם יצר טוב, והאחר בשם יצר רע, ובכל דבר אשר יקרה לפניו ישפטו שניהם עליו, וכאשר יראה השכל שהוא איננו טוב אמיתי ומועיל לו, ירחיקהו, אבל התשיקה החמרית תראה רקאם הוא ערב ונעים לחושיו הגופניים ויבחרהו, ד"מ כאשר יובא לפני איש מאכל איסור המתוק לחיך, ירחיקהו השכל, ותעב יתעבהו בעבור העון והעונש האחוזים בעקב האכילה ההיא, אבל התשוקה תבחר בו, בעבור היותו ערב ונעים, ולרוב תגבר יד התשוקה, יען כי גם השכל מוכרח להודות שדבר זה ערב, מלבד כי הנאת העריבות ונעימות החושים באה לו מדי אכלו אותו, והרע המוסרי והעונש באים רק אחר זמן [*) וכן הדבר גם במטעמים ומעדנים, ושאר הנאות גופניות המותריות אף שלא נאסרו בתורה, כי התאוה והתשוקה החמרית תחמוד אותם, והשכל ירחיקם אחרי הודעו, כי הם רעים לגוף ומסבבים לו חלאים רעים ונאמנים, כמו שכ' כבר החכם זענעקא (שהיה מורה נירון קיסר,) וז"ל: "בימים הראשונים היתה חכמת הרפואה כוללת רק ידיעת טבע קצת העשבים המועילים להשקטת שטף הדם, למען רפאות בהם הפצעים והחבורות אשר במקרה יבואו לאדם בהתנגפו באבן או בשאר דבר, כי עוד היה גוף כל אדם חזק ובריא, ומאכלים בריאים וטובים, יען היו עוד פשוטים, ובלתי מרכבים, אפס עתה המציאו הרבה מעדנים לא לשבוע, כ"א לעורר רעבון בלתי טבעי, ע"כ כל פנים ילבינו כשלג, כל ידים תרפינה, ומשמן בשר כל איש ואשה ירזה, לא בעבור הרעבון, כ"א בעבור השובע, והרזון המסובב מזה הוא יותר נמאס לעין כל רואה מהכחשת בשר גוף הרעב, גם כל ברכים תלכנה מים, וכל רגלים תמוטנה ותמעדנה, עד כי ידמו בני אדם לשכורים, וכו' גם חולי הגיכט יעקם כל איבריהם, ויאבד הרגשת הידים והרגלים, חולי הראש ירביון, ועינים ואזנים כואבות לכלם. וצרעת ממארת תצמח בבשרם בעבור היותם שטופי זמה, ומלבד כל אלה עוד הרבה חלאים יבואו עתה לבני אדם, אשר לא ידעו אבותם ולא שערום מעולם, יען כי ידעו למשול ברוח תאותם ותשוקתם," ואמר עוד, "כי ברבות המעדנים וההנאות הגופניות אשר באמצעות החושים ופתחי גוף האדם תרדנה אל תוכו, ירדו גם חמדת הניאוף ותשוקת ההון ושבועת שוא ושאר מדות רעות אל תוכו, ויגרשו הבושה אהבת הצדקה והמישרים מן הנפש החוצה,"] מכל זה נראה כי גם בנטות האדם אחר רצונו ותשוקתו החמרית ישתמש בבחינה מה במשפט שכלו, כמו במשל שלפנינו כאשר יושם לפניו לאכול דבר אסור אבל מתוק לחיך ישפוט במצפון לבו, ויאמר, "הן כל מתוק ערב לחכי וטוב למאכל ולהנאות גופי. דבר זה הוא מתוק, א"כ הוא טוב לבחור בו", ובזה דחה אריסטו דעת הנ"ל, שרק בהעדר השכל יחטא האדם, כי באמת הוא בהיפך, כי בכל חטא אשר יחטא האדם ישתתף תמיד עמו משפט שכלו, ולולא היה בעל שכל ותבונה והיה נמשך כבהמה תמיד רק אחר נטית טבעו, לא היה אוכל ושותה, כ"א די שבעו, ולא היה יוצא גם בשאר הנאות גופו מגדר ההכרחי לו, גם לא היה אז בגדר הראוי לציווי והזהרה. ונמשך מזה שלא היה אפשרות שיחטא כמו שלא תחטא לעולם הבהמה, אחרי שהשה אלוה חכמה ודעת לקבל מצוה והזהרה, ואין לה נטיה, כ"א אל הנאות ההכרחיות לקיום גופה. ועם דברי החוקר אלה מסכימים גם דחז"ל, כי האדם הוא עצם ממוצע בין הנמצאים העליונים והתחתונים והי"ת בראו כן, למען הגדיל מעלתו שיהיה ביכלתו לבחור בטוב, אף שהוא נוטה מצד טבע חמרו ותשוקתו הגופנית אל הרע, כי רק אז תחשב לו בחירתו הטוב לצדקה, אם יש ביכלתו להרע, כי כן אחז"ל במדרש ילקוט רמז י"ד, "אהקב"ה אם אני בורא אותו מן העליונים," (ר"ל לעשותו רק עצם שכלי ורוחני כאחד מצבא מרום) "הוא חי ואינו מת" (ר"ל אז היה יכול רק לחיות חיים מוסריים ושכליים, ולא היה ביכלתו כלל לחטוא, ולא היתה מעלת עשותו הטוב גדולה כל כך) "ואם אני בורא אותו מן התחתונים" (לעשותו רק כשאר בע"ח ונמשל כבהמות) "הוא מת ואינו חי," (ר"ל לא היה עוד ביכלתו להשכיל ולהיטיב ולהשיג עי"ז חיים מוסרים ואמיתיים) "אלא אברא אותו מן העליונים ומן התחתונים, אם יחיה ימות, ואם ימות יחיה," ר"ל ע"כ אברא אותו באופן שאם יחיה לפי טבע חמרו ותשוקתו ימות בבחינת שכלו, ואם ימות בבחינת גופו וחמרו, יחיה בבחינת עצמותו הרוחנית ועפ"י ההנחה הזאת יבאר הרב ז"ל מאחז"ל "אין אדם חוטא, אא"כ נכנסה בו רוח שטות", כי אין הכונה כמו שנראה ממנו בתחילת ההשקפה שבעת חטאו יסורו כח שכלו ותבונתו, כ"א רק שחטאו מסובב רק בעבור המשכו הרבה אחר טבע וכח חמרו ותשוקתו הגופנית, ולא ירצה לשמוע בקול שכלו לבד אשר יחפוץ להרחיקו בכל עוז מכל אשר תבחר בו תאותו החמדית, בהציגו לפניו הרע הגופני והמוסרי אשר יסובב ממנו. 
1ואחרי כי נודע לנו מכל האמור עד הנה שרק טבע חמרנו ותשוקתנו הגופנית הם בעוכרינו לסבב לנו כל חטא ועון [*) כמו שהודו בזה גם חכמי העמים מימי קדם כי כן כתב החכם ציצערא בספרו מהזקנה פי"ב וז"ל "על דברת בני אדם המתלוננים על הזקנה באמרם, כי הוא תפיר האביונה ותסיר התשוקה הגופנית, התענוג והעדן הבשריי מלב האדם, אען ואמר, אם ככה את עושה לנו הזקנה, מה יקרת אף נכבדת, בעיני אף נעמת לי מאוד, אם תסירי מקרבנו רק המכשלה הזאת ואבן נגף זה. אשר בו תנגפינה רגלינו בימי נעורינו, וכבר אמר החכם ארכיטאס טארענטינוס, "אין רעה חולה וגדולה יותר לאדם אשר נתן ה' לענות בה מתאותו החמרית ותשוקתו הבהמית, וחפצו העז והחזק לשתות כוס התענוגים והמעדנים הבשריים לרויה, כי מזה נמשכו כל המריבות והמשטמות תהפוכות הממלכות והמדינות אשר תהיינה בארץ, ואין רע עול וחמס עלי תבל אשר לא יצא ממקור משחת זה, מהתאוה הרעה, וממעין התשוקה הגופנית, כי אלה וכחש רצוח גנוב ונאוף רק מאת החמדה העזה יסובו כל אלה, ולולא נתן אלקים לאדם גם שכל ותבונה למשול ולעצור ברות תאותו ותשוקתו זאת, אין צר ואויב מציק לו יותר מאשר תציקהו החמדה הרעה, כי במשול התאוה בלב האדם לשוא נקוה ממנו, כי ילך מישרים, ואם התשוקה החמרית תשתרר במצפוניו, מהר חיש תגרש מקרבו כל מדה ותכונה יקרה, כי כבואה אל תוכו תהי האמת נעדרת ממנו, ונכוחה לא תוכל עוד לנוח בקרבו, והתאוה במשלה בלב האדם תצוהו להתוות ולחקוק תמיד על לוח רעיוניו ציורי התשוקה כפי היכולת למען התענג בחזיונות נפשו הנמאסות המשוקצות האלה," עכ"ל:] הלא מעצמו יבין כל משכיל, כי ע"כ הכינה לנו התורה האלקית ג"כ כלי מלחמה להלחם מלחמת יצרנו הרע בקרבנו, למען השמר מכל חטא ועון, כי אחרי אשר השלימה פקודת הלוים וסדר חנייתם וחניית כל ישראל סביב למשכן באופן שיהיו פניהם תמיד אל הקדש, והכהנים והלוים הקדושים יותר מכל ישראל והנגשים אל ה' לשרתו, אשר בעבור זה נפקדו ג"כ לבד, יהיו יותר קרובים אליו, וצותה לשלח כל צרוע וכל זב וכל טמא לנפש מחוץ למחנה למען יהיה מחניהם קדוש, צותה עתה בפרשתנו איך נעשה מלחמת השכל עם החמדה והתשוקה, ואיך נשתדל לנצחה תמיד, כי על נצוח חמדת ההון והרכוש אה"כ "איש או אשה כי יעשו מכל חטאות האדם," וכו' ואשמה הנפש ההיא וכו', "והשיב את אשמו וכו'," ועל נצוח התאות הבשריות והשמירה מהניאוף בכל מאמצי כחנו, יורה הצווי להשקות האשה הנחשדת מאישה אשר עבר עליו רוח קנאה, למען הראות צדקתה לעיני כל, אם טהורה היא, ולהענישה בגלוי, אם איננה טהורה היא, ונוסרו בה כל הנשים, ולא תעשינה עוד כזמתה, אפס אחרי שמקור כל תאוה ותשוקה חמרית הפורצות את גדר וגבול השיווי הוא רק חימום דם האדם "ואף כי בהיותו בימי נעוריו, ע"כ אם רוצה הוא לכבוש את יצרו צריך הוא לפרוש ולהנזר מריבוי המאכל, והמשקה, ואף כי משתית היין והשכר, כי עי"ז יוחלש כח יצרו, אשר הוא צר ואויב כל אדם. החזק והעצום משכלו, כי כמו שהוא גם מתחבולות אויב בן אדם אשר יצור על עיר להלחם עליה לכרות כל עצי מאכל ולהחריב כל יאורי מצור, למען יוחלשו יושביה ע"י הרעב והצמאון, ויהיו נוחים להכבש ולהלכד אח"כ, כן יכנע גם יצר האדם ותאותו הרעה יותר על נקלה, כאשר ירגיל עצמו למנוע ריבוי האכילה והשתיה ע"י הפרישות והנזירות, וזאת צריך לעשות כבר בטרם תגבר עליו תאותו החמרית, כי כמו שכל איש משכיל אוסף תבואתו בקציר, וקונה שבר רעבון ביתו בעת הזול, ולא יוחיל עד בוא החורף והסתיו, ועת יוקר כל פרי הארץ, כן לא יוחיל איש משכיל להכניע יצרו עד אשר יגדל למעלה ראש, כי אם בטרם יחל להיות גובר והולך, יכבשנו כבר תחת ידו, וע"כ סמך הכ' גם פרשת נזיר והפלאתו לנדור לפ' סוטה להורות שרק ע"י הפרישות והנזירות ינצל האדם מנפול ברשת התאוה החמרית, והרע הגופני האחוז בעקבה, וזש"א ז"ל במדרש שהחל בו הרב ז"ל "למה נסמכה וכו' לומר לך שכל רואה סוטה בניוולה יפרוש עצמו מן היין," 
*וגם מה שאמרו וכו', עתה מבאר הרב ז"ל מחז"ל "כל האומר דוד חטא שלמה חטא אינו אלא טועה" בשני אופנים אחרים, הא', הוא, שרצו חז"ל רק לאמור שלא יחשוב איש שהשלמים האלה חטאו על האופן ההוא הנראה לנו מסיפור הכתוב לפי פשוטו, כי אז באמת היה גדול עונם מנשוא, ולא כסה הי"ת על עונם, להראות עוד אהבתו למו, כי אם בלתי ספק היה עונם יותר קל ממה שנראה מפשט הכ', (כמו שאחז"ל כתובות דף ט' בדוד שנתן אוריה ככל היוצא למלחמת בית דוד גט על תנאי), ובשלמה שבקש לבנות ולא בנה (שבת דף נ"ו) והב' שהכוונה רק שמי שיתנצל בעד חטאו באומר שגם השלמים האלה חטאו, יחטא ואשם גם בזה, בהצדיק נפשו בחללו כבוד השלמים האלה מלבד שעי"ז לא יסור החטא מפחותי הערך אם גם יחטאו הנכבדים. 
*ולזה וכו', תוכן דעתו, שאף שדברי הכ' יורו על פשוטם שיאסרו לנזיר כל היוצא מגפן היין, ירמזו בכל זאת גם במצפוניהם להזהיר את האדם מכל מיני שיבוש המעשים ובלבול הדעות, אשר הם בכלל על ד' אופנים, הא' והרע מכולם הוא, אם אינו מבחין ומבדיל האדם בכל מעשיו בין הרע המוזהר ובין המותר, ותכונה זאת תקרא בל"א 4מאראלישע גלייכגילטיקייט אינדיפערענץ,3 וע"ז רומזת הזהרת שתית היין והשכר אשר כל שוגה בהם ושותה אותם לרויה ישכר, ולא ידע עוד בין ימינו לשמאלו, והשני הוא אם ירגיל האדם עצמו להגביל הנאות גופו, אבל הגבלתו זאת בעצמה תהיה משובשת, כמו שהוא לרוב בדתות הנימוסיות האינושיות, ד"מ הישמעאלים אשר יתענו בחדש התשיעי בשנה שלהם שנקרא בלשונם 4ראמאדאן,3 בכל יום ויום, ובלילה מרבים לאכול ולשתות יותר מדי ולהורות על הרחקת מין שיבוש זה שאינו רע כמו הראשון נאמר, חומץ יין וחומץ שכר לא ישתה, שאינו משכר כמו היין והשכר בעצמו, אחר שהוא רק יין ושכר נפסד. וההזהרה מאכילת כל משרת ענבים שפי' חז"ל בפסחים דף מ"ד לנזיר ששרה פתו ביין, שהוא עירוב ושיתוף דבר פחות הערך, ר"ל הפת ביין שהוא יקר הערך ממנו, רומזת על מניעת שיתוף מחשבת פיגול ודעה נפסדה בלימוד התורה ועיון החכמה האלקית, (עיין ביאורי לשה"ש דף קע"ד ע"ב סי' נ"ה.) ואיסור הענבים הלחים והיבשים, אשר הם ביחסם אל היין היוצא מהם כיחס המחשבה אל המעשה, המסובלת ממנה, כי בטרם יעשה איש מעשה מה צריך שיחשוב עליה תחילה איך יעשהו, יורה שכמו שצריך להרחיק גם מהענבים אשר מהם יצא היין המשכר כן צריך להזהר גם מכל מחשבה רעה בעניני הדת והאמונה, למען לא יבוא על ידה אח"כ גם לפעולה ומעשה, ויען כי יש מחשבה רעה הקרובה לצאת אל הפועל ד"מ ההכחשה במציאות הי"ת המשגיח על כל מעשינו תביא על נקלה את האדם לחטוא כמאה"כ "אמר נבל בלבו אין אלקים" וכו', והמסובב ממנו הוא "השחיתו התעיבו עלילה," ויש מחשבה רעה אשר לא תמהר לסבב פעולה רעה ד"מ הכפירה בגמול ועונש נצחי, כי לפעמים ישמר הכופר בה בכל זאת מעשות רע, מיראתו את העונש הגופני והזמני אשר יענשנו הי"ת בעודנו בחיים חיותו, והנה הענבים הלחים אשר מהם יצא יין על נקלה רומזים על המחשבות הרעות הקרובות לצאת אל הפועל, כמו שיורו היבישים אשר רק על ידי שריה ועישוי זמן רב יצא היין מהם על הבלתי קרובות לבוא לידי פעולה רעה, 
1והנה ד' שיבושים אלה, באים לאדם זה אחר זה לפי שניו, כי בתחילת נעוריו יסוער עוד בקרבו רוח התאוה החמרית העזה והחזקה המשכרת שכלו כיין ושכר, ועל זה אה"כ "לא ברוח ה'" וכאשר יגדל יותר ויראה צורך האדם להגביל עצמו בהנאותיו הגופניות יפול לפעמים ברשת הטעות האחרת להגביל עצמו שלא כראוי, יען כי אז כל רעיוניו יגועשו וירעשו עוד ממקומם, והוא במעמד ותכונה נפשית הנקראת יוגענדליכע שווארמערייא, וע"ז רומז מאה"כ 
1"לא ברעש ה'" וכאשר ירבו ימי חייו, ויחל להכנס יותר בלימוד התורה והחכמה אז תלהט בקרבו אש תשוקת הידיעה עד שתרהיבהו לפעמים לאחוז גם בלימודים בלתי נכונים המשבשים דעתו, וע"ז רומז מאמר הכ' "לא באש ה'," וכאשר יבוא לימי הזקנה בעת אשר ישקטו כבר גלי רעיוניו הרמים והנשאים ויוחלשו ג"כ כוחות גופו לפעול עוד פעולותיו, אז ימצא עצמו נוטה רק לעיין במושכלים רוחניים ואלקיים, ואז צריך להזהר מאוד ממחשבה זרה ודעה נפסדה, וע"ז רומז מאה"כ "ואחר האש קול דממה דקה" ועל אלה ארבעה זמני חיי האדם רומזים גם פה ד' הכתובים המתחילים במאמר "כל ימי" וכו', כאשר הולך הרב ז"ל ומבאר. וע"ז מורה ג"כ ספור שמשון אשר מלבד הוראתו הפשוטית הוא רמז גם על קורות כל בני אדם עלי ארץ בבחינתו המוסרית, כי שמשון בכחו אות וסימן הוא, לכל אדם אשר יתן לו הי"ת מלידה ומבטן עוז ועצמה, למשול ברוחו, ודלילה אשתו רומזת על חמרו הנפסד ותשוקתו הגופנית המדלדלת כחו וגבורתו המוסרית, ארבעה אופני החלשת כחו אשר הגיד לה רומזים על ד' מיני שיבושים שזכר למעלה, כמו שהולך ומבאר כל זה, עיין בפנים הספר. 
*תוכן דעת הרב ז"ל הוא, תחילה יאמר כי ההמון החושב, כי בשם שלום תקרא רק ההסכמה וההתאחדות אשר תהיה בין בני אדם שהיו מריבים ומתקוטטים תחילה יחד, תועה בזה מאוד, כי לפי זה לא היה השלום מעלה אמיתית בעצמותו כי אם שוללת רק החסרון המוסרי הקדום, אחרי שלא יהיה לבני אדם למנה כי אם אחרי שעזבו תחילה אורח המוסר והמישרים ויהי ריב ומדון ביניהם, וכעין זה אמר החוקר גם בענין הבושה כי היא אינה מעלה אמיתית אחרי שלא יבוש האדם כי אם אחרי עשותו פעולה רעה, כמאה"כ "כבושת גנב" וכו' ויען כי הנערים הצעירים לימים הם עוד חמי הדם אשר בעבור זה הם נוטים יותר אל העזות ואל התאות הגופניות ועל נקלה יפלו ברשת החטא והעון כמ"ש הרב ז"ל שמדרכן לחיות חיי ההפעלות, ע"כ אם בכל זאת תכסם בושה ויחדלו על ידה מחטוא, ישובחו בזה יותר מאשר ישובחו האנשים שכבר באו בימים ונתקרר דמם, בהיות להם מידת הבושה [לדעתי כוון החוקר פה רק על אותה הבושה הנולדת באדם רק אם ידע ויכיר בנפשו שעשה עול או שאר פעולה רעה, אבל אותה תכונה נפשית המוטבעת בלב כל אדם אף אם הוא איש בער ולא ידע מאומה בעניני העולם, כי נפשו בקרבו תרגיש ותכיר מעלתה וערכה כי היא יציר עליון הנבראת בצלמו אשר בעבור זה תכסה בושה לעשות פעולה בלתי נכונה. אותה בושה היא מידה יקרה ומעלה אמיתית לאדם, וממנה אחז"ל (נדרים דף כ' ע"א) "ובעבור תהיה יראתו על פניכם לבלתי תחטאו זו הבושה" וכו', [(* ובני הב' המושלם כ"ה שבתי ש"י אמר לי כי אולי דעת החוקר גם על אותה מידת הבושה היקרה כי גם היא לא תתעורר בלב אדם כי אם בעלות תחילה על רוחו לפחות הרעיון והרצון לעשות דבר רע, ולו היה נשמר תמיד אף מהירהור עבירה כזה לא היה מקום גם להרגש בושה ירקה זה ודבריו אלה ישרו בעיני מאוד.] אח"כ יאמר הרב ז"ל כי שם שלום לא יורה לבד על העדר המריבה והמצה בין בני אדם, כי אם גם על התאחדם והתרועעם יחד לעזור איש את אחיו בכל עת וזמן, באופן שכולם יחד הם כאיש אחד חברים, וע"כ בשבת הרבה אנשים בעיר אחת אף שאין מצה ומריבה ביניהם, בכל זאת אם אינם מתרועעים יחד, ויפרדו איש מעל אחיו, ואיש איש לדרכו יפנו רק לבצעו מקצהו לא נוכל לאמר מהם כי יש שלום ביניהם, אחרי שכל אחד מוזר הוא לאחיו, ורחוק ממנו בלבו, ונמשך מזה כי לא לבד מבני אדם הרבה השוכנים יחד יצויר מושג השלום, כי אם גם מכל דבר ועצם, אשר בו יחוברו חלקיו היטב באופן שיתאימו ויסכימו יחד כראוי, וע"כ מורה לא לבד על בריאות גוף האדם או שאר בע"ח המסובבת רק מהסכמת כל האיברים כוחות ולחיות הגוף יחד, ובעשות כל אחד ואחד מהם את מלאכתו הטבעית אשר נועד אליה, כמו שאה"כ "את שלום אחיך ואת שלום הצאן," כי אם גם על היות כל דבר אף שאין בו רוח חיים מסודר כראוי בבחינת כל חלקיו הפרטים, כמו, שאה"כ "וישאל דוד" וכו' ששאל לא לבד "לשלום יואב" בבחינת בריאות גופו, "ולשלום העם" בבחינת התאחדות והסכמת כל אנשיה יחד, כי אם גם "לשלום המלחמה," שר"ל ששאל אם כל הדברים והתחבולות המצטרכים אליה מתוקנים היטב מבלי מותר או מגרעת באופן שתעשה המלחמה כראוי, וע"כ נקרא גם הי"ת הקושר כל חלקי העולם יחד, ומעמיד ומחיה את כלם ומנהיג את התבל ומלואו באופן שיסכימו ויתאימו כל חלקיו הפרטיים יחד לשמר הטוב הכללי המכוון והנרצה בעיניו י"ת, בשם "ה' שלום," (שופטים ו') ובפי חז"ל (ילקוט שה"ש א') בשם "מי שהשלום שלו," אפס למען העמיד השלום הנרצה הזה בין כל יושבי מדינה או ממלכה אחת כלה, יצטרך בראשונה שיהיה להם מנהיג אנושי, ד"מ מלך, שר או שופט, אשר ישים עין השגחתו על כלם יחד, למען יוכרחו כל איש ואיש מבני החברה האנושית הזאת לעשות את חובתו נגד כל זולתו משוכני הארץ ההיא, ולהשמר מכל עול וחמס, ומנגוע במה שהוא לרעהו, כי רק באופן זה יסכימו וישלימו יחד, וישתדלו כלם לשחר הטוב הכללי, אפס בהחסר להם מנהיג אנושי עליון כזה המשקיף על כל מעשיהם יחד, או בעת אשר לא תהיה אימתו עליהם, הלוא אז על נקלה יעזבו דרך המוסר והמישרים, איש את אחיו ידחקון וילחצון, ואיש את רעהו יעשוק ויונה. כמא"הכ "בימים ההם אין מלך בישראל איש כל הישר בעיניו יעשה" שנית צריכה להיות גם יראת ה' על פניהם, כי מבלעדי זאת הלוא במחשך ובמסתרים יוכלו עוד באופנים שונים להרע איש לרעהו, ולהרוס עי"ז עמודי השלום והאחוה בינותם, באמור לנפשם הרעה "מי רואנו ומי יודענו" אם בשרירות לבנו נלך לעשוק ולהונות את עמיתנו, אם רק מעיני שופטנו האנושי נסתר ומשבט מושלנו אשר הוא בן אדם כמונו נחבא ונמשך מזה כי בין רשעי ארץ כאלה אין שלום אחוה ורעות כמאה"כ, אין שלום אמר ה' לרשעים" וע"כ היה זה מחסדי הי"ת על ישראל כי נתן להם את תורתו, כי בה סדר ותקן לא לבד כל עניני חברתם האנושית, למען ידעו כלם עד אנה יגיע גבול משפט כל איש ואיש וחובותיו נגד זולתו, כי אם השריש על ידה גם יראתו בקרבם לבלתי יחטאו גם במחשך ובמסתרים לעשוק איש את אחיו, ועי"ז יסד הי"ת בקרב עדתם עמודי השלום, כאשר רומז על כל זה מאה"כ "ה' עוז לעמו יתן ה' יברך את עמו בשלום," ואחז"ל במדרש תנחומא פרשת נשא דף ע"א ע"ב "נהלת בעזך" זו תורה שנקראת עוז שנאמר "עוז לעמו יתן והטעם בזה יען כי היא תתן לנו עוז מוסרי לכבוש יצרנו לבלתי לכת אחרי שרירות לבנו, ולחמוד הנאות הגוף המותריות, ובה ינהל אותנו הי"ת להביאנו אל האושר הזמני והמוסרי ועי"ז יהיה שלום לא לבד בעצמינו וגופנו, כי אם גם בקרב עמנו ועדתנו כלה, ויתורגם לפ"ז. 
1ועפי"ז ביאר הרב ז"ל גם מחז"ל "הוי מתלמידיו של אהרן" וכו' כי משה היה משתדל רק לעיין בעיונים רוחניים ואלהיים ולמד גם את בני ישראל רק העיון השכלי הזה, אבל השתדלות אהרן היתה לישר מידותיהם ולהיטב הנהגתם בין איש לרעהו עפ"י חקי התורה והיראה, ולהורות על זה אחז"ל נאמר במיתת משה רק "ויבכו אותו בני ישראל" ר"ל רק האנשים אשר למדו ממנו לדעת את ה' וליראה אותו הרגישו עתה חסרונו ובכו מר בעבור העדרו, אבל במיתת אהרן נאמר "ויבכו את אהרן כל בית ישראל" ר"ל האנשים הנשים והטף, כי כולם הרגישו חסרונו וע"כ בכו כולם במותו, יען כי הוא קשר מעדנות חברתם ע"י לימודי מוסרו ויסד מוסדות משפחתם על אדני האחוה והאהבה במה שהורם ללכת במעגלי התורה אשר דרכיה דרכי נועם, וכל נתיבותיה שלום, ובזה באר הרב גם מאחז"ל בשבת דף פ"ט ע"א כשעלה משה וכו' שהכונה שמשה כאשר עלה בעיון שכלו למרום השגתו, והשיג בהתבוננו בכל הנמצאים כלם, הקשורים והאחוזים יחד בסיבות ומסובבים ראה כי הי"ת קושר בחכמתו וביכלתו שהיא לבלי תכליתי, את כלם לעשות שלום במרומיו והסכמה והתאחדות בין כל כוחות הטבע כלם יחד, וזשאז"ל "שמצאו להקב"ה שהוא קושר כתרים," א"ל משה אין שלום בעירך? ר"ל השתדלת גם אתה כפי יכולת המנהיג האנושי לשחר שלום החברה אשר אתה בתוכה וקיומה הזמני ושלימותה המוסרית ע"י הנהגה ראויה והישרה מוסרית? אבל משה חשב (כל עוד לא נגלה לו כבוד ה' ולא זרח עוד עליו אור האמונה האמיתית) כי אין זה ביכולת אנוש, כי הפירוד וההפסד אחוז כבר בעקב חומר כל בני אדם יחד, ונמשך מטבע הרכבתם מארבעה יסודות, ואם גם יזכה ארחו עלי ארץ, וייטיב מעשיו מאוד לא יסבב עוד בזה קיומו וקיום החברה אשר הוא שוכן בקרבה, זמן יותר ארוך מאשר קצוב לו ולהם עפ"י טבעם ותולדותם מיד הי"ת שהוא יוצר מנהיג ומקיים כל הטבע כלו, כמו שהוא דעת הפילוסופים מצד עיונם לבד, כל עוד לא באו במסורת הדת והאמונה האמיתית, אשר תודיע כי בזכות וכשרון המעשים ירבו ימי כל אדם בפרט, וימי עמו בכלל על הארץ כמאה"כ בכבוד האבות ושילוח הקן בבחינת האישים הפרטיים, "למען יאריכון ימיך" וכו' "למען ייטב לך והארכת ימים" ומאה"כ בבחינת האומה בכלל "למען ירבו ימיכם" וכו' (דברים י"א) וע"כ השיב גם משה דרך תמיהה (לפי מה שאחז"ל ד"מ) "כלום יש עבד שנותן שלום לרבו? וע"כ הורהו הי"ת כי הן אמת שהכל תלוי ממנו ומרצונו, אבל בכל זאת חובת האדם לטהר ולקדש עצמו והחברה האנושית אשר הוא שוכן בקרבה, במדות טובות וישרות כפי יכלתו, כי רק באופן זה יהיה הוא והם נכונים ומתוקנים כראוי עד שיושפע עליהם שפע אלהי, כחלקת ארץ אשר כל עוד איננה עבודה וזרועה לא יוכלו הגשם והטל לפעול פעולתם הטובה עליה, עד שתעבד ותזרע כראוי וזשא"ל "מכל מקום היה לך לסייעני," מיד אמר "ועתה יגדל נא כח ה'" וכו' שהכונה בו לפי דחז"ל "שכל זמן שישראל עושים רצונו של מקום מוסיפין כח בגבורה של מעלה" שר"ל שעי"ז עושים עצמם ראוים לקבל השפע האלהי והטובות הנסיות מהי"ת העליון על כל (עיין ביאורי לשער מ"ח) [ועיין פי' הרב ז"ל על שיר השירים דף קפ"ב ע"א כי בדבריו אלה פה, מבאר שם ה"כ "אז הייתי בעיניו כמוצאת שלום" שהכונה שהאומה הישראלית מתפארת לאמר שע"י החזיקה באמונתה תמיד גם בהיותה בארצות אויביה ושמירתה דברי התורה להיטב דרכיה ומעלליה עשתה מה שהיתה ביכלתה לעשות עצמה ראויה למצוא השלימות המוסרית שתחול עליה השפע האלהי] הנה מכל האמור עד הנה נתבאר גודל מעלת השלום האמיתי אשר הוא הקשר האמיץ אשר בין בני החברה הנקשרים יחד בחבלי היראה המוסר והמישרים, ולשחר שלום כזה היתה עצת הלל באמרו "הוי מתלמידיו של אהרן אוהב שלום ורודף שלום" ורק מחברה יקרה כזאת אמר ג"כ התנא "אלתפרוש מן הציבור" אפס בהחסר חוט של חסד מוסר ומישרים זה הקושר בני החברה יחד, אף כי עוד נקשרים המה יחד בכל זאת מלבד כי לא יארכו ימי חיבורם כמאמר התנא "כל כנסיה שאינה לשם שמים אין סופה להתקיים," יהיה גם קיבוצם זה לא לעזר ולא להועיל כי אם לרע להם ולזולתם, כאחז"ל "כנוס לרשעים רע להם ורע לעולם" (סנהדרין ע"א ע"ב) ומבני חברה רעה כאלה אמר ג"כ הכ' "אוי להם כי נדדו ממני," וטוב ונכון הוא לכל איש שלם להפרד ממנה אחרי שאין עוד ביכלתו בהיותו רק יחידי להיטיב ולהיישיר דרכי כולם וכן אמר גם הנביא ירמיה "מי יתנני במדבר וכו' ואעזבה את עמי" וכו' תחת כי בהיות החוטאים רק יחידים מעטים או איש אחד לבדו אין מהצורך לנתק קשר האגודה ולהפריד החברה, כי אם לגרש מתוכה כל עושה עולה, למען לא תתפשט הרעה בכל החברה כלה, כמו שיצוו הרופאים לחתוך אבר החולה מדאגה בדבר פן תפשה המספחת אשר בו בכל הגוף כלו, ועפי"ז מבאר הרב ז"ל המדרש שהחל בו כי אחרי שהשלום הוא הטוב היותר הכרחי לא לבד לקיום המציאות בכללו, כי אם גם לקיום כל חברה אנושית, ואף כי לאחדות וחיבור האומה הישראלית הקדושה, ע"כ אחז"ל שביום הוקם המשכן שמע משה קול נאה ומהודר קול ה' אומר "שלום אני מדבר" וכו' כי מעתה בשכון הי"ת בתוך בני ישראל והם יעבדוהו באמת ובתמים וישמרו חקיו ומשפטיו הישרים אשר יחיו בהם הלא יהיה השלום תמיד להם למנה, מיד אלהים עליון שהוא מלך שהשלום שלו. 
*והקש עליהם וכו' עתה רוצה לבאר מחז"ל זה באופן אחר ולהבין דעתו צריך אתה לדעת כי המורה ח"ב פרק ל"ב כ' כי יש שלשה דעות בענין חול הנבואה על בני אדם האחת דעת ההמון שהי"ת יבחר מי שירצה מבני אדם מבלי הבדל החכם יהיה או סכל? וישרה עליו נבואתו, והב' דעת הפילוסופים החושבים כי הנבואה היא רק שלימות טבעית אשר תבוא בהכרח למי שישלים נפשו במידות ותכונות טובות ידועות וחכמות שונות, וכמו שלא יוכל רוח הנבואה לחול על מי שלא השלים נפשו בכל אלה, כן גם לא יוכל להיות נמנע ממי שנמצאו בו כל תנאי הנבואה האלה, כמו שהוא מהנמנע שיזון איש בריא ממזון טוב ולא יולד מן המזון ההוא דם טוב, כי שני אלה יחד ר"ל חול הנבואה על השלם והוית דם טוב ממזון טוב הם כמסובבים הבאים בהכרח מסיבתם הקדומה, והשלישי דעת התורה הממוצעת בין שתי אלה והיא שהנבואה לא תחול כ"א על מי שהשלים נפשו כעין מה שאחז"ל "על חכם גבור ועשיר" ובכל זאת יוכל הי"ת למנוע שפע אלהי זה ברצונו גם ממי שיהיה ראוי ונכון לקבלתו, וברוך בן נריה אשר יצק מים על ידי ירמיה והיה בלתי ספק ראוי לה ובכל זאת לא זכה לנבואה לעד על זה (עיין מכל זה ביאורי לשער ל"ה שמות דף י' ע"א) ומעתה יאמר הרב ז"ל כי מרע"ה חשב תחילה כדעת ראשונה ובעבור ענותו הגדולה חשב עצמו חסר השלימות הראויה, וזש"א "שמצאו להקב"ה קושר כתרים לאותיות" ר"ל שנותן שפע נבואתו גם לאנשים חסרי השלימות לגמרי הדומים בעבור זה לאותיות שאינן מנוקדות שאין איש יוכל לקראם כראוי והם בעבור זה כגולמים בלי צורה, אפס הי"ת האיר עיניו והורהו כי לא כן הדבר, כי אם שהנביא צריך בתחילה להיות גם שלם בעצמו וזשא"ל "משה אין שלום בעירך"? וכאשר תמה משה על זה עוד ואמר "כלום יש עבד" וכו', א"ל "מכל מקום היה לך לסייעני" ר"ל לא כמו שתחשוב שגם על איש בער וסכל חסר כל השלימות אנכי משפיע שפע נבואתי לא כן הוא כי אם על איש שישלים נפשו תחילה כפי יכלתו לעשותה ראויה ומוכשרת לקבלתה, ומסייע אותו כביכול בזה. 
*והכונה וכו' תוכן דעתו שרק בבני אדם נמצא לפעמים שהבן או התלמיד יחכם יותר מאביו או ממורהו אף כי יחס הבן והתלמיד אל האב ומורה כיחס העלול אל עלתו, יען כי אחרי שלמד תחילת לימודו אצלו וקבל ממנו הקדמות חכמה יוכל להיות שהבין אח"כ יותר מדעתו ממה שהבין מורהו, אם בעבור שהיה לו בטבעו ותולדתו שכל צח ורעיון זך יותר ממנו, או בעבור שיחסי ועניני זמנו ומקומו, היו יותר טובים ויותר מוכשרים ללימוד החכמה מיחסי ועניני האב או המורה ד"מ אם היה אביו או רבו בעל אשה ובנים רבים ואין כל מאומה בידו להחיות נפשו ונפש ביתו, הלא אז יחיה במצור ובמצוק בדאגה וחוסר כל, ואיך יוכל להגביה עוף ברעיוניו להשיג החכמה כראוי,? תחת כי בנו או תלמידו זה יחיה בעושר ורוב כל, ונפשו חפשי מכל דאגה ותוגה באופן שיוכל ללמוד ולעיין בחכמה ככל אות נפשו מבלי מכלים דבר, ונמשך מזה שגם בזאת ידמו התורה והחכמה למים, אשר כל עוד יתרחקו ממקורם שהוא המעין, יתרחבו ויתפשטו יותר ויהיה לנחלים ונהרות, (וע"כ יאמר מהאיש השלם המלא חכמה ותבונה כנהר המלא מים על כל גדותיו, שיש לו רוחב לב (כמו שנאמר בשלמה מ"א ה') תחת כי איש חסר תבונות אשר לא יחפוץ בתורה וחכמה יקרא בשם "גבה לב" יען כי במרד ובמעל הגביה לבו ד"מ עד שלא יוכל להכיל מי התורה והחכמה כהר או גבעה גבוהה אשר המים ירדו מהם לארץ, וזשאה"כ "תועבת ה' כל גבה לב") אפס כל זה הוא רק בבני אדם ר"ל באב או מורה אנושי, שיוכל הבן או התלמיד לחכום ממנו בעבור איזה סיבה חיצונית וצדדית, אבל אצל הי"ת הנעלה הנשגב מכל יחסי הזמן והמקום ושאר סיבות חיצוניות, אין שום אפשרות שתמצא איזה שלימות בשום נמצא שלא תהיה אצלו בעצם וראשונה כמאה"כ "אם מעושהו יטהר גבר?" אה"כ "הנוטע אוזן הלא ישמע?" כי המשים דבר בתואר מה חיוב שימצא ענין התואר ההוא בו בעצם וראשונה, ר"ל אם לא יהיה התואר ההוא נמשך מחסרון ופחיתות קדום, [כי ע"כ לא נוכל לאמר היוצר פה ושנים לאכול הלא יאכל אחרי שכשרון האכילה הכרחי לאדם רק בעבור חסרונו הקדום שהוא גוף ארציי אשר ימות לשחת אם ירעב או יצמא עיין מ"נ ח"א פ' כ"ו] ועפ"י הדברים האלה תבין מאמר המדרש הזה "אמר להם הקב"ה לישראל כשירד יעקב אצל פרעה לא יצא ממנו עד שברכו (יען כי תומת וישרת לבו הרהיבתהו לברך אותו בעבור שהיטיב מאוד לבנו ליוסף שגדלו על כל השרים אשר אתו ונתן לו בזה אות אהבתו, גם לו הראה ידידותו, במה שקבלו בסבר פנים יפות) "אף אני כשאבוא אצליכם טעון ברכות אני בא וכו'" (ר"ל אם תבנו לי בית לשכן שמי שם, ובכל מקום אשר תעבדו אותי שם בלב שלם ונפש חפצה ותראו לי בזה אהבתכם אלי, אריק לכם ברכותי שם עד בלי די,) ע"כ לא לבד כאשר הוקם המשכן אמר להם אהרן יברכך ה' וכו', יאר ה', וכו', ישא ה' וכו', כי אם גם בכל עת ובכל מקום אשר יזכירו ישראל את שם ה' לעבדו ולאהבה אותו יברכם בכל טוב, כמאה"כ להם כבר בעמדם על הר סיני "בכל המקום אשר אזכיר את שמי אבוא אליך וברכתיך". 
*אמנם, תוכן דעתו בקוצר הוא, כי עיקר הצלחת האדם המוסרית עלי ארץ הוא, בהאמינו ובשומו תמיד אל לבו כי כל הטובות וההצלחות אשר תהיינה תמיד למנה לו ולכל העולם בכללו אינם באים דרך מקרה והזדמן, כי אם ברצון הי"ת היוצר והמנהיג כל הטבע כלו, ורק למען השריש האמונה הזאת בלב כל ישראל (לא בעבור היות הי"ת מצטרך לברכותינו, או שנוסיף לו בזה שלימות מה אחרי שהוא שלם בעצמותו לבלי תכלית מעולם ועד עולם) צוו חז"ל לברך על כל מה שיהנה האדם בשם ומלכות, למען יודה האיש הישראל, בכל עת שיאכל וישתה או יהנה שאר הנאות הגוף, במציאות הי"ת אשר הוא הסיבה הראשונה לכל נוצרי ובמלכותו ר"ל בהנהגתו את כל העולם תמיד ברצונו ובחפצו, כי רק באופן זה יודיע לכל שגם כל טוב פרטי אשר יהיה לו למנה, רק מיד ה' הוא לו אשר המציאו בגבורתו, כמאה"כ "יודוך ה' כל מעשיך" וכו', כבוד מלכותך יאמרו וכו', להודיע לבני אדם גבורותיו וכו'. ר"ל כל בני אדם שהם מעשע ידיך חייבים תמיד להודות בכל עת ועונה שיהנו מהנאות העולם במציאותך ובמלכותך, למען הודיעי בזה גבורותיך לכל בני אדם כי הכל ממך הוא ומידך נתן למו, וע"כ כאשר שמע ר' ישמעאל קול אלהים אומר "ברכני" (עיין ברכות ד' ע"א) אמר "יהי רצון" וכו' מאמר המורה על אמונתו בהנהגת השגחת הי"ת לרחם על ברואיו ולכבוש כעסו עליהם, וע"כ נענע לו ראש להורות כי כונת מברך כזה נרצה בעיניו ית'. ר"ל בהיות תכליתו רק להורות בה אמונתו במציאות הי"ת והנהגתו את ברואיו, ועל רעיון זה רומזת גם הברכה האמורה מפי אהרן ובניו "יברכך ה', יאר ה', ישא ה'," ר"ל רק מאתו ית' לבד ולא מסיבה אחרת זולתו יושפעו כל הטובות האלה, וכן יורה ע"ז גם מאה"כ "ושמו את שמי על בני ישראל ואני אברכם" וזאת היתה גם תועלת ותכלית מצות ברכת כהנים למען יושרש על ידה בלב כל ישראל מפי כהני ה' אשר עליהם להורות את העם האמונה האמיתית עם כל שרשיה ועיקריה, האמונה במציאות הי"ת ובהנהגתו את העולם, ומבוארות בזה הספקות שהעיר הרב ז"ל. 
*וזה וכו' כונתו כי מכלל דברי חז"ל האמורים על ברכת כהנים זאת, יודע לנו כי היא כוללת כל שלשה הצרכים ההכרחים לאדם אם יהיה מאושר כראוי על ארץ, הא' שתהיה היכולת בידו למלא כל צרכי ומחסורי נפשו ונפש ביתו הגופניים ועליו יורה מאה"כ "יברכך ה' וישמרך" שפי' חז"ל "יברכך בממון וישמרך בגוף" והב' כשרון השכלה, ושיאורו עיניו ללמוד ולעיין כראוי בתורה וחכמה אלהית, ויען כי לזה צריכה חנינה יתירה מאת הי"ת כמו שהוכיח הרב ז"ל מכמה כתובים ויסדו חז"ל גם בברכת ש"ע "חננו מאתך דעה בינה והשכל" ע"כ יורה עליו המאמר "יאר ה' פניו אליך ויחנך," והג' היא הדבקית בהי"ת ואהבתו אשר תהיה לו למנה בהתהלכו בתום לבו, וקנותו עי"ז השלימות האמיתית אשר ע"ז מורה מאה"כ "ישא ה' פניו אליך וישם לך שלום" ויען כי השלום האמיתי הזה הוא הטוב היותר גדול לאדם ע"כ היא גם חותם כל הברכות כלן, והנה כבר נתן לאדם הראשון הכשרון לקנות לו כל אלה שלש מתנות יקרות, ורק כאשר חטא נסתלקו כלם ממנו ומבניו, עד שבא אברהם אע"ה וזכה הוא ואחריו כל בניו יוצאי חלציו בכלל, כאשר נגלה ה' עליהם לתת להם את תורתו ושכן כבודו בתוכם באוהל מועד אשר צוה אותם לעשות, שישפעו עליהם מחדש כל ג' ברכות ומתנות יקרות אלה כאשר הולך הרב ז"ל ומבאר בזה המדרש שהחל בו (עיין בפנים הספר), 
*תוכן דעת הרב ז"ל, הוא כי כל דבר מלאכותי, אם ירצה בעליו שיוגמר ויושלם באופן שיהיה שלם כראוי ונרצה להם צריך שימצאו תחילה כל הדברים המצטרכים לעשייתו ג"כ בתכלית השלימות הראויה, והם בכלל שלשה דברים, הא' החומר היותר נחות לקבל מרת הדבר ההוא המבוקש, והב' הפועל ר"ל האומן היותר שלם במלאכה זאת, כאשר נראה ג"כ כי כאשר צוה הי"ת לעשות הארון והכפורת ושאר כלי הקודש בחר בזהב שהוא היותר טוב מכל המתכיות, שיהיה חומר הכלים היקרים החלה, וקראו בשם את בצלאל ושאר חכמי לב אשר מלא אותם רוח חכמה להיות האומנים לעשות כל אלה, והג' כלי אומנות המצטרכים למלאכה זאת צריכים ג"כ להיות טובים וראוים למלאכה ההיא, כמו שאה"כ (ישעיה כ"ח) שגם למלאכת החרישה והדישה שהם נראות לנו בהשקפה ראשונה כקלות ופחותות הערך, בכל זאת צריכות להעשות באופן הראוי ובכלים הראויים להן אם תצלחנה ותושג מהן התכלית הנרצה, וכמו כן אמר הכ' (שם נ"ד) גם בחרש ברזל שברצותו להוציא כלי למעשהו, יצטרך לבחור באמצעים הנכונים והראוים לזה כמו שמבאר הרב ז"ל כל זה בפנים הספר, כי כן נתן הי"ת בלבו לדעת זאת עפ"י נסיונות והתבוננות בפעולת הטבע, כמו שאמרו החוקרים שהמלאכה נמשכת אל הטבע ומתדמה אליה, [כנודע שלא לבד הרבה דברים נודעו לבני אדם במקרה ע"י שאר ב"ח, כמו שנודעו ד"מ בשנת ק"ח לאלף הששי חמי במדינת בעהמען (אשר כפי הידוע לכל יועילו הרבה לתרופת חליי ונגעי בני אדם) רק ע"י מקרה כזה בלכת הקיסר קאראלוס לצוד ציד ע"י שטבע בתוכם כלבו, וצעק מרה כי נכוו רגליו בם אשר ע"כ נקרא גם המקום ההוא על שמו קארלסבאד. וכן נודע לדעת קצת טבע מעין אחר במדינת איטאליען לרפאות חולי השדפון רק ע"י רועה אחד שגרש מעדרו בהמה אחת אשר היתה חולה וכחושה מאוד, ותלך ותרעה בנאות דשא אשר שם המעין ההוא ותשת ממנו, ותרפא ותהיה דשנה ושמנה כמקדם, כי אם גם הרבה מלאכות ותחבולות מעשיות (מלבד אותן שהמציאו בחכמתם אשר חננם ה' ועפ"י נסיונם והתבוננם בדרכי וחקי הטבע) למדו בני אדם משאר ב"ח, כי מה שראו אותם עושים עפ"י נטיית טבעם ותולדותם, עשו כן גם הם כמסופר ד"מ מקצת החכמים שרפואת ההקאה לחולי האצטומכא והמעיים למדו רק מקצת חייתו שדה אשר באכלם יותר מדי שבעם ויחלו, יאכלו עשב ידוע אשר טבעו לסבב להם הקאת המאכל ושבו ונרפאו, גם בדחז"ל. לא נמצא לא לבד לענין, מידות ותכונות נפשיות (בעירובין דף ק' ע"ב) "אלמלא לא נתנה תורה היינו למדים צניעות מחתול, גזל מנמלה, עריות מיונה, דרך ארץ מתרנגול" וסמכו זאת על הכ' "מלפני מבהמות ארץ", כי אם גם פעולת קבורת המתים אחז"ל למד האדם רק מב"ח, כי כן איתא בפרקי דר"א כי במות הבל היו אדם וחוה יושבים ובוכים ולא ידעו מה לעשות עד שלמדו לקברו בארץ מעורב אחד שמת רעהו ונטלו וחפר בארץ לעיניהם וקברו, אשר ע"כ הזהירנו ג"כ החכם מכל אדם ללמוד מניעת העצלות וחבוק ידים מנמלה באמרו (משלי ו') "לך אל הנמלה עצל" וכו'] ועל ענין זה ר"ל כי נתן ה' לבני אדם התשוקה והנטיה הטבעית להשקיף אל פעולת הטבע ולהשתדל תמיד להדמות לה במלאכתם וללמוד גם דברים מועילים ממעשי שאר בע"ח רומז גם ה"כ (ישעי' כ"ח) "גם זאת מעם ה' יצאה הגדיל עצה הפלי' תושיה". 
1אפס לא לבד בפעולות בני אדם הענין כן הוא, כי אם גם בפעולות הי"ת, שאף שלפעמים יבחר להשגת תכליתו באמצעים זרים, אשר בהשקפה ראשונה ידמו לנו שאין באפשרותם כלל להביא אל התכלית הנרצה, למען הראות בזה לבני אדם גודל תקפו וגבורתו, שגם ע"י אמצעים בלתי נאותים כלל יש ביכלתו להשיג תכליתו היקרה, (עיין ביאורי לשער ל"ה) בכל זאת נראה שגם הוא י"ת נוהג לפעמים על אופן זה לבחור להשגת תכליתו רק באמצעים הנאותים והראוים לה, ר"ל להכין החמרים, הפועלים והכלים הראוים לעשות על ידם פעולתו הנסיית אשר אליה יכונן, כמו שבחר באסוך שמן של האשה האחת מבני הנביאים (מ"ב ד') להיות החומר הנאות להריק לה ברכתו ע"י נביאו אלישע, וכמו שבחר במשה להיות שלוחו להוציא את ישראל ממצרים, ויבחר בדוד להושיע אותם מיד כל אויביהם מסביב, בעבור היותם הפועלים הנאותים לו, לעשות על ידם אותותיו ומופתיו בארץ חם וכנען וכל סביבותיה, וכמו שבחר בתבת עצי גופר להיות כלי נאות להציל על ידה נח וביתו ממי המבול, ובתיבת גומא להחיות את משה, כאשר הושם בסוף על שפת היאור, אף שהיה ביכולת הי"ת לעשות כל האותות והמופתים והנסים האלה אף מבלעדי החמרים הפועלים והכלים הנאותים להם, אשר ע"כ תעו גם החרטומים וחשבו כי המכות הראשונות דם וצפרדע אשר מי היאור היו להם לחומר אשר ממנו נתהוו הן רק פעולות טבעיות כעין מה שעשו גם בלהטיהם כן (אף שלא יכלו לסבב גם סור המכות האלה כמ"ש הרב בשער ל"ו ע"ש) וכן טעה נעמן כאשר צוהו אלישע לרחוץ במי הירדן להיטהר מצרעתו, מ"ב ה') כי חשב שרפואה זאת היא טבעית ולא נסיית אחרי שבחר לה אמצע, הנאות גם על פי חוקי הרפואה הטבעית ר"ל הרחיצה במי נהר לנקות העור והבשר וע"כ אמר "הלא טוב אבנה ופרפר" וכו' ר"ל אם רק עפ"י דרכי הטבע ארפא מצרעתי הלא טוב לי לרחוץ במי נהרות דמשק אלה (אף שזה בעצמו היה לו להוציאו מטעותו, כי בלתי ספק רחץ כבר בהם ובכל זאת מאנה צרעתו הרפא.) גם במן בעבור היותו מקשיי ויבש, כזרע גד שהוא מאכל טבעיי חשבוהו קצת אנשים דבר טבעי וע"כ הותירו ממנו כמשפט כל איש במאכליו הטבעיים אשר ישאיר הנותר מהם היום ליום המחרת, גם יצאו בעבור זה ללקוט ביום השביעי כי חשבו שאחרי שהוא דבר טבעיי יתמיד להיות מדי יום ביומו כאשר יתמידו שאר פעולות הטבע ויהיה גם כן ביום השביעי (עיין מכל זה בדברי הרב ז"ל למעלה בשער מ"א) וכל זאת נסובה להם בעבור שראו מעשי נסים אלה דומים בחמריהם או בשאר חלקיהם או סיבותיהם לדברים טבעיים ויחשבום ג"כ רק לפעולות טבעיות, ועפ"י הדברים האלה מבאר גם מאחז"ל שהחל בו, כי רצו להורות לנו בזה שנתינת התורה התמימה לבני ישראל היתה מלאכת ה' היותר יקרה והיותר שלימה יען כי לא חסרו בה כל התנאים הנזכרים למעלה שהם הכרחיים אל כל פעולה אם תהיה שלימה ויקרה כראוי. כי האמצעי אשר בחר בו הי"ת להיות כעין כלי לתת התורה על ידו, היה משה בחיר כל בני אדם, והתורה בעצמותה היא שלימה ותמימה כי דרכיה דרכי נועם וכל נתיבותיה אך שלום ואושר זמני ומוסרי לתומכיה, והפועל ר"ל הנותן אותה הוא הי"ת השלם לבלי תכלית אשר מאתו לא יצא דבר שאינו שלם כראוי, אם לא שפחיתות החומר או האנשים המקבלים פעולתו מחייבת שתהיה פעולתו זאת בעצמה ג"כ גרועה, ואחרי שבני ישראל מקבלי התורה היו בעצמם טובים ויקרי רוח, וזרע קודש אשר ברך ה' הלוא בהכרח צריכים אנו להודות התורה הנתונה מיד עליון להם היא ג"כ שלימה ותמימה מאוד ואין בה שמץ דופי, וזשאחז"ל "יבוא טוב שהוא משה, ויקבל טוב זו התורה, מטוב, מהי"ת שהוא טוב לטובים" לישראל שהם טובים בבחינה מוכרית, אך ע"ז יאמר הרב ז"ל כי בהשקפה ראשונה יראה לנו שמה שמסופר בפרשתנו זאת הוא מתנגד אל מחז"ל זה, כי שאלת מרע"ה "הצאן ובקר ישחט להם" וכו' נראה כמתנגדת אל טוב לבו צדקתו ואמונתו בה' כי איך יסתפק איש צדיק ומאמין כמוהו ביכולת הי"ת שהיא לבלי תכלית? גם מה שנראה מאמרם ז"ל "ויקבל טוב מטוב" שכל מה שבא לישראל ע"י משה מהי"ת היה אך טוב וחסד למו, נראה כמתנגד אל סיפור פרשתינו, כי במן קצה נפשם ומתן השלו ובשר תאוה זה היה להם לזרא, וגם אף ה' חרה בעם ויך בהם מכה רבה אשר כל אלה הן פעולות אשר בהשקפה ראשונה לא תעדנה על טובת וחסדי הי"ת על ישראל? גם הסיפור מתלונת בני ישראל והיותם מתאוננים רע באזני ה' ומתאוים בכל עוז לאכילת בשר, יורה כפי הנראה שלא היו ראוים להקרא תמיד בשם "טובים" שהוא שם תהילה ותפארת מוסרית למו, ולבאר כל אלה יאמר הרב ז"ל כי משה לא נסתפק כלל ביכולת הי"ת שיוכל לערוך שלחן במדבר רק אמר אליו אחרי ששמת אותי למנהיג אנושי לישראל וגלית בזה דעתך שתרצה להנהיגם באופן טבעי אחשוב למשפט שאין מהראוי לשנות עתה מנהג העולם בעבורם לתת להם תאותם כי אם להכריחם שיכבשו יצרם למען תהיה פרנסתם תמיד רק באופן שתוכל להעשות בכל העתים והזמנים, גם על יד איש אשר כמוני היושב בקרבם, מבלי שינוי הטבע, כי אם ירגלו עתה באכילת בשר לשובע, יהיה ההכרח לפרנסם תמיד רק באופן נסיי, כי בדרך הטבע מי יוכל להאכילם בשר "הצאן ובקר ישחט להם ומצא להם"? וסרה א"כ בזה התלונה מעל משה באופן שנראה כי תמיד היה ראוי להקרא בשם טוב, גם המן היה מזון טוב לישראל ולא מצד עצמותו הרעה קצו בו ישראל, כי אם בעבור השתוקקם למעמדם החפשי מעול התורה במצרים החפיאו עליו דברים אשר לא כן, והשלו אף שהיה להם לזרא ורע גופני, בכל זאת גם הוא היה טוב לכם בבחינה מוסרית, כי על ידו נוסרו, ולמדו להיטיב דרכם מן אז והלאה ולדעת כי רע ומר הוא לאדם להמשך אחר יצר לבו הרע ותשוקתו החמרית, ומעצמו יבואר כי אחרי שעל פי משפט הצדק והמישרים הוכיחם הי"ת בשבט פשעם למען ענותם ולהיטיבם באחריתם בבחינה מוסרית, לא חדל גם אז מהיות הטוב והמיטיב לכל, כי אם היה רק כאב רחמן אשר יוכרחו לפעמים ליסר בנו העוזב ארחות יושר למען הטותו עי"ז עוד אל נתיבות הצדק והמישרים, גם בעד ישראל הליץ הרב ז"ל כי היו ראוים גם אז להקרא בשם טובים, כי אחרי שמבלי טורח נמצאו בם כרגע שבעים זקנים אשר היו ראוים שתחול עליהם רוח ה' הלוא זה יעיד עליהם כי רוב העדה היו יקרי רוח, ובעלי מעלות ומידות יקרות, כי מבלעדי זאת לא היה נמצא בתוכם גם מספר גדול כזה מאנשים שלימים וראוים לנבואה, גם האספסוף אשר בקרבו לא היו שקועים במצולת התאוה הבהמות כל כך להתאות תמיד רק אל הבשר ושאר מאכלים גסים כנראה מדבריהם בהשקפה ראשונה, כי אם במשכיות אמרי פיהם אלה הסתירו רק תשוקתם אל החופש מעול התורה והדת שהיה להם במצרים בעבור היותם עוד חסרי הדעת להבין ערכה ויקרה כמו שיבאר הרב ז"ל כל זה בפנים הספר עיין שם. 
*כן אותות הפועל והאמצעים וכו' כצ"ל אותות הוא שם פעולה הנגזר משורש אוה ויתורגם לפ"ז 4זא איזט אויך דיא געהאריגע וואהל דעם ווערקמייסטערס אונד דער זאנסטיגען מיטטעל ערפארדערליך, ווען מאן איינע געלונגענע פאלקאממענע ארבייט ערלאנגען ווילל.3 
*כאשר הוא שם המגלות על המקוה ממנו לעתיד כצ"ל לדעתי ור"ל כי שם בשער ל"ד באר הרב ז"ל כבר כי נמצאו במרע"ה כל השלימיות המצטרכות לגואל ורועה ישראל. והן הנה אשר גלו והודיעו לכל אדם בראשית שליחותו כי יוציא אל הפועל כל מה שהיה מקוה ממנו בלכתו אל פרעה במלאכות ה' צבאות, ואם לבני אדם היה זה גלוי וידוע ע"י שלימיותיו ומידותיו הטובות אשר נודעו לכל עפ"י מעשיו היקרים אשר עשה כבר מלפנים, אף כי שהיה זה גלוי וידוע לפני הי"ת היודע כל אשר בחר בו ועיין מזה גם בביאורי שמות דף ה' ד"ה ואולם. 
*שלימות הדבר המבוקש מה שהוא דורך מהלך הצורה בהם. 
*אמנם זה הטוביות וכו' בל"א 4אבער דיעזע גיטע ווירד אן אירנען אין צווייאפאכער הינזיכט געריהכיט,3 ר"ל כי בשתי בחינות ישובחו ישראל שהם טובים, האחת בבחינת אישיהם הפרטיים כי תחת שבשאר אומות אם גם ימצאו בהם לפעמים איזה יחידי סגולה הם רק טובים ושלימים בבחינת שאר בני עמם, אבל לא ינשאו עוד במעלתם המוסרית על כל שאר בני אדם בכלל. וזש"א הרב ז"ל "שהאיש ההוא לא נודע לו שלימות זולתי מה שהוא מצרי או בבלי" וכו', וזש"א הכ' "זה יולד שם" ר"ל שתהלתו היא רק בבחינת שנולד שם ר"ל שמה שהזכיר הכ' שם האומה "רהב (שהם מצרים) ובבל, פלשת, צור, וכוש" מוכיח שמלת "שם" אינה מורה לבד על מקום לידתם כ"א גם על כלל האומה, להורות כי רק בבחינת האומה בעצמה לבדה הם שלימים ונכבדים יותר משאר בני האומה ההיא, אבל אין שמו הולך למרחוק להיות נכבד גם על פני חוצות בעבור מעלתו על כל שאר אישי בני אדם, אפס באומה הישראלית ימצאו בכל דור ודור אנשים יקרי רוח הנעלים במעלתם על כל בני אדם גם יחד בעבור קרבתם אל האלהים כמו שהיו נביאי ה' ואנשי הרוח וכמו שאחז"ל "שקול משה נגד כל ישראל" ר"ל שמשה לבדו נחשב בבחינת שאר כל בני אדם ככל האומה הישראלית בבחינת שאר העמים, וזשאה"כ "ולציון יאמר איש ואיש יולד בה," ר"ל אחרי שלא הזכיר פה שם האומה הישראלית מוכח כי מלת "בה" יורה רק על מקום לידתם לבד (כאשר יורה בכל מקום "הבית" על הגבול והמקום שבו יעשה דבר מה) והכוונה שאף שנולד בציון לבד, בכל זאת איש נכבד יקרא בפי כל העמים יען כי על פני כלם יכבד, והשנית בבחינת האומה בכללה שהיא יקרה ושלימה מאוד אם תבחן מעלתה נגד שאר העמים, כמו שאה"כ כשושנה בין החוחים," וכו' שהוא מאמר הי"ת על כנסת ישראל, ומורה שאף שגם האומה הישראלית אינה שלימה בהחלט בכל זאת היא כשושנה שאף שהיא אינה פרי הראוי למאכל גם אין לה צל נחמד, בכל זאת בעבור יפי מראה ונועם ריחה היא נחמדת, ובבחינת החוחים אשר יסובו אותה היא יקרה ונכבדה מאוד, "כן רעייתי בין הבנות" ר"ל כן האומה הישראלית בין שאר האומות שאף שגם בה נמצאו לפעמים כמה פחיתיות וחסרונים מוסריים, בכל זאת בבחינת שאר העמים עובדי אלילים אשר לא נמצא בהם שום שלימות היא יקרה ונכבדת מאוד, כמאה"כ "רק באבותיך חשק ה' (ר"ל אותם חשק בעבור שלימותם המוחלטת) ויבחר בזרעם אחריהם בכם מכל העמים (ר"ל אבל אתם נבחרתם רק בעבור היותכם שלימים יותר משאר העמים) וכן יסדו חז"ל גם בתפלה "אתה בחרתנו מכל העמים" אבל היא הללה את הי"ת שם במאמר "כתפוח" וכו' להורות שהוא שלם אמיתי נשגב ונעלה גם על כל השלימים כתפוח שהוא נעלה מכל עצי היער אף שיש בהם גם נושאי פרי מתוק יען כי בו חברו יחדיו כל השלימיות, שפריו מתוק, וצלו נעים, ומראהו נחמד, וריחו מבושם. 
*באופן שיאות הדיבור בכל אחד מהם על דרך השאלה לדעת א"כ הוא כאשר הונח עפ"י מאמרם? כצ"ל ור"ל כי בחלק הפרשה שהוא מבאר עתה ר"ל פ' מתאוננים, יבואו ענינים על כל ארבעה אלה. ר"ל על מהות ואיכות משה שליח ה', ועל מהות מתנת הי"ת ועל מהות הי"ת בעצמו, ועל מהות ישראל מקבלי מתנתו, וע"כ יחשוב הרב ז"ל אותו למשפט כי יאות, שידבר פה על כל אחד מאלה, לדעת א"כ הוא שכל ארבעה אלה טובים כמו שאמרו ז"ל יבוא טוב, ויקבל טוב, מטוב לטובים? 
*אמר אמנם יראה וכו' הלשון דחוק ותוכן דעתו הוא כי סימן היות דבר מה טוב, הוא בהיותו נאהב לבני אדם, ואם הוא נאהב מכולם הוא טוב בהחלט, ואם הוא נאהב רק לאחד ד"מ מאכל מתוק לאיש מפונק האוהב מעדנים הוא טוב רק לו ר"ל שנקרא טוב רק בהצטרפותו ובחינתו אל האיש ההוא האוהב אותו, אפס הדבר שלא יאהב משום אדם אינו טוב כלל, ונמשך מזה אחרי שהמן לא היה נאהב לישראל לא נוכל לקראו בשם טוב, ואף כי השלו שהיה להם לזרא. 
*והכונה, ר"ל כי האנשים השקועים במצולת התאוה הגופנית לא יספק לבד לרדוף ולמלאות רק תאותם הטבעית ד"מ לאכול ולשתות ככל אות נפשם רק בעת אשר ירעבו ויצמאו באמת, כ"א גם בעת אשר הם שבעים ישתדלו לסבב להם רעבון בלתי טבעי, למען יוכלו למלא כרסם מעדנים שונים ויתענגו בהם כאשר יתענגו האנשים אשר הם באמת רעבים וצמאים באכלם למעדנים כאלה, וזשאה"כ התאוו תאוה. 
*אמנם עיקר רעתם וכו' ר"ל שבמצרים אף שהיו עבדים ונכנעים תחת יד מושל בבחינת גופם כי עבדו בהם בפרך, בחומר ובלבנים, בכל זאת היו חפשים בבחינת נפשם כי לא באו עוד במסורת הברית גם עול התורה והדת לא עלה עוד עליהם, ועתה בהיותם במדבר היו ענינם בהפך, כי בבחינת גופם היו חפשים מעבודה, ורק בבחינת נפשם הוכרחו לקבל עליהם עול התורה והמצוה, והנה אלו היו כלם חכמים אמיתים היו בוחרים בחופש גופם ונושאים בשמחה עול התורה והדת, כי לא היו חושבים אותו כלל לעול ועבדות, ויהי להפך כי בעיני המשכיל ההליכה בדרכי התורה היראה והמוסר לחופש אמיתי יחשב יען כי אז הוא חפשי מעבדות היצר הרע ותשוקתו החמרית כמאה"כ (קהלת ט') "אשרך ארץ שמלכך בן חורים" ומאחז"ל (אבות פ"ו) שאין לך בן חורין אלא מי שעוסק בתורה," אבל עתה בעבור תשוקתם אל הנאות הזמן ומחמדיו היה טוב להם בשחרור נפשם ועבדות גופם במצרים משחרור גופם ושעבוד נפשם במדבר, וזאת היתה עיקר רעתם ורק בעבור שבושו נגלות מצפון לבם בפה מלא אמרו רק דרך כלל כי טוב להם במצרים ורק הי"ת גלה על עונם באמרו "כי מאסתם את ה' וכו'" ר"ל את תורתו ודבר קדשו אשר נתן לכם. 
*כי הנה וכו', כוונתו כי יען שלא הבין משה מחשבתם הפנימית שקצו בשעבוד נפשם להכנע תחת עול התורה וחקי המוסר והמישרים וחשב כי תלונתם היא רק בעבור תאותם החמרית כי תאווה נפשם לאכול בשר, ע"כ היה הדבר הזה רע מאוד בעיניו כי יהיו נטים כל כך אל הנאות גופניות, ולא התפלל בעבורם אל ה' כי יותר טוב היה לו אם לא נתן ה' שאלתם והיו מוכרחים לכבוש יצרם ותאותם וע"כ לא חש ג"כ לדבר שעי"ז יסתפקו ישראל ביכולת הי"ת באומרם "היוכל אל לערוך שלחן במדבר? כי חשב זאת לרעה מוסרית יותר קטנה, מאשר יוצללו תמיד יותר ויותר בתהום התשוקות הגופניות וזשאה"כ ובעיני משה רע, אפם הי"ת אשר ראה במצפון לבם כי רק בתורתו מאסו, ידע כי אם לא יתן להם, עתה את שאלתם יכחישו גם ביכלתו, באמרם כי תקצר ידו להמציא להם מחסורם, ועי"ז יושקעו עוד יותר במצולת הכפירה והמיאון לשמוע בקולו וילכו עי"ז בבחינתם המוסרית מדחי אל דחי ע"כ יעץ בחכמתו לעשות עתה בקשתם ולתת להם בשר יותר מדי שבעם למען הראות להם את גדלו ואת ידו החזקה ולהשיג עי"ז גם תכלית אחרת, כי בהיות להם הנאתם הגופנית הזאת לזרא ילמדו ג"כ מעצמם כי לא טוב לאדם להמשך תמיד אחר יצרו ותשוקתו החמרית, יען כי רע ומר יהיה לו באחרונה וע"ז רמזו חז"ל באמרם "כאן מקום ממיך ומשה מגביה" (ר"ל הי"ת נרצה לשאלתם כאלו היה עון תלונתם זאת שפל ונבזה בעיניו, אבל בעיני משה היה רע גדול מאוד, וע"כ היה חפץ כי יכנע לבבם הערל ולא תנתן להם שאלתם) אבל במעשה העגל (היה הענין בהפך כי שם) "מקום מגביה ומשה ממיך". 
*הנה יתחייב וכו' תוכן דעתו כי בעבור אחת משלש סיבות יתחייב האדם לזון ולפרנס את זולתו מבני אדם, הא' בעבור חיוב מידותיי ומוסרי כי ראוי לאדם לחוס על פי משפט השכל וחק המישרים, על כל איש מחסור לפרוס לרעבים לחמו וכל נפש נענה להשביע, וכל הקרובים לאדם בבחינה טבעית או מדינית קודמים בזה לזולתם, כמו שאחז"ל (ב"מ ע"א) "עמי ונכרי, עמי קודם" ענייך (ר"ל עניי ביתך עבדיך ואמהותיך) ועניי עירך, ענייך קודמים. עניי עירך, ועניי עיר אחרת, עניי עירך קודמים," (עיין ג"כ רמב"ם פ"ז מה' מתנות עניים), ואף כי שהוא מחובות האב לרחם על עולליו השואלים ללחם לפרנס ולזון אותם, אחרי שהוא בעצמו היה סבה להויתם, והסיבה השנית היא האחוה והאהבה הטבעית אשר יש לאדם ליוצאי חלציו אשר תכריחהו לזון בניו ובנותיו הקטנים, אם גם איש בער הוא ולא ידע חוק המוסר והמישרים כלל, כמו שנמצא זה גם בבע"ח אשר אין חלק להם בבינה ודעת חוקי הצדק והמוסר כמאה"כ גם תנין חלצו שד וכו' והסיבה השלישית היא אם יקבל איש עליו לפרקים לזון את זולתו בתנאי שיתן לו ד"מ סך ידוע לשבוע או לשנה, או שיעשה לו טובה אחרת שיבטיח לו, כמו שאחז"ל (כתובות דף ק"א.) "המשא את האשה ופסק עמה לזון את בתה ה' שנים" שקיבל עליו חוב זה בעבור שהסכימה להיות לו לאשה ותשרתהו כראוי, וחיוב כזה יקרא הרב ז"ל בשם חיוב הכרחי תנאיי, והנה חיוב תנאיי זה אף שהב"ד מכריחים בכל תוקף ועוז את המתנה לקיימו בכל זאת כאשר תמנע היכולת ממנו לקיים תנאו זה ד"מ אם יורש ויחסר לחמו עד שלא יוכל כמעט להחיות את נפשו. הלוא אז ינקה מחיובו זה, ועפי"ז נבין דברי משה פה "האנוכי הריתי את העם הזה, אם אנכי ילדתיהו ר"ל לא בעבור הסיבה הראשונה אף לא בעבור השניה אנכי מחויב לפרנס אותם, כי לא אב או אם אנוכי להם שיחייבני בזה חוק הצדק והמישרים בעבור היותי סיבה להויתם, גם יחס האחוה הטבעית אשר יש בין האבות והבנים אין לי עמהם, כי לא ילדתי אותם, ורק חיוב תנאיי קבלתי עלי בזה כאשר יקבל עליו האומן לגדל את היונק בשכר ידוע אשר נקבו לו אבותיו, ושכרי היה רק הרעיון היקר לי מאד, שאני נבחרתי ממך להיות שלוחך להוליכם אל האדמה אשר נשבעת לאבותיו, וזש"א "כי תאמר אלי שאהו בחיקך" וכו', אפס אחרי שאין בידי השלים תנאי זה לזון ולפרנס אותם באופן אשר יבקושהו, כי מאין לי בשר וכו' כי יבכו עלי וכו' אנוכי נקי מהבטחתי ובלתי מחויב עוד להשלים תנאי זה אשר קבלתי עלי. 
*תוכן דעת הרב ז"ל בהרחבת ביאור ממנו הוא. הנה כבר ידוע לך מביאורי לשער י' בראשית ע"ו ע"א, כי יש לאדם ב' מיני השגות, השגות חושיות, ר"ל מה שישיג באמצעות ה' חושיו, והשגות שכליות, ר"ל מה שישיג באמצעות שכלו, וזה שאמר החוקר פה, כי שנים הם חלקי הנפש, שכלי ובלתי שכלי. ז והשגות השכל נחלקות ג"כ לשתי מחלקות, האחת כוללת ההשגות אשר ישיג השכל מגדרי סוגי ומיני הדברים ומעצמיותיהם ההכרחיות להם, אשר בלעדם לא יהיו מה שיהיו, ד"מ, הידיעה שעצמות סוגי החי היא ההרגשה, והתניעה, ועצמות בעלי כנף היא ההתעופפות, ועצמות מין האדם כשרון הדיבור וההשכלה, וכן ידיעת דרכי ההגיון החשבון והתשבורת מבלי השקפה אל דברים גשמיים, שכל אלה הן רק מושכלים רוחניים והכרחיים הנופלים רק תחת סוג אמת ושקר (ד"מ בחכמת ההגיון משפט "כל אדם מרגיש," הנולד מב' הקדמות, "כל חי מרגיש, וכל אדם חי," הוא אמת בהכרח, תחת כי הפוכו "אין אדם מרגיש" הוא שקר בהכרח, כמו שבחכמת התשבורת משפט "כל משולש יש לו ג' צלעות" הוא אמת, והמשפט "שיש לו ב' או ד' צלעות" הוא שקר, וכן בחכמת החשבון, המשפט "שב' פעמים ב' הוא ד'" אמת, והמשפט "שהוא ג' או ה' שקר,") ואחרי שלא נשקיף בכל אלה רק על המושגים והעיונים הכוללים, ולא על דברים פרטיים וגשמיים שהם לפנינו, לא יצא מכל אלה שום מעשה או פעולה, וכן ידיעת תארי הי"ת ומהות המלאכים, והנפש הוא ג"כ רק חכמה עיונית ורוחנית, ע"כ יקרא כח או חלק הנפש המשיג כל אלה ומתבונן בהם בשם "שכל העיוני," והמחלקה השניה כוללת השגות השכל בדברים פרטיים וגשמיים העומדים לפנינו עלי ארץ בתאריהם ובמקריהם הבלתי הכרחיים ועצמיים להם, כי אם אפשר שימצא בהם, ואפשר שלא ימצאו בהם, ד"מ להשיג בחכמת החשבון והתשבורת המעשיים,3 שזה הגוף הגשמיי שהיא לפנינו הוא בעל ג' או ד' צלעות, או שמלאכת עבודת עשרה פועלים אלה בה' ימים היא כפולה עשר פעמים ממלאכת חמשה פועלים אחרים שעשו, רק ביום א', או שהאדם זה שהוא עמד לפנינו הוא איש חכם ונבון, או בער ושכל, כל אלה הן השגות בדברים פרטיים ואפשריים, כי כל אלה יוכלו להיות גם באופן אחר ממה שהם עתה, וכח או חלק הנפש שבו ישיג האדם השגות אלה יקרא "שכל המעשיי," כי הוא מביא לידי פעולה ומעשה, ומבלעדו לא יוכל איש כמעט להרים את ידו ורגלו, לפעול או לעשות מאומה, ד"מ אם לא יבין הסוחר טיב הסחורה הפרטית אשר לפניו לקנות ד"מ צמר או פשתים מהותה ואיכותה וכל מעלותיה ופחיתותיה לא יוכל לקנותה, אף כי ידע עצמות מין הצמר ופשתים בכלל, ואם לא ידע איש משפט רעהו ושיחו, אם איש תם וישר הוא, או מעול וחומץ לא יוכל לכרות עמו ברית אהבה או להתרועע ולהשתתף עמו, אף כי ידע עצמות מין האדם בכלל, וכן אם לא ידע ויבחין תחילה החרש מהות העץ או המתכת הפרטיים אשר מהם ירצה לעשות כלים מכלים שונים לא יצלח במלאכתו, אף אם ידע עצמות מין העץ ומין המתכת ההוא בכלל, והחוקר יקרא השכל העיוני גם בשם "יודע," והשכל המעשיי בשם "מדבר," שהוא תואר כל אדם חי, אף שאינו יודע כלל לעיין ולחקור במושכלים רוחניים, ובגדרי ובעצמיות הסוגים והמינים, ונמשך מזה, כי מושגי השכל העיוני ומושגי השכל המעשיי הם מסוגים מתחלפים, אחרי שהראשונים הם רק בענינים ההכרחיים, והאחרונים רק בענינים האפשריים, וכמו שיש הבדל סוגיי בין הדברים הנראים ובין הקולות הנשמעות, כן יש לנו לפ"ז ג"כ בין מושגי השכל העיוני ובין מושגי השכל המעשיי, ומעתה יאמר הרב ז"ל, כי יש תמיד יחס והסכמה מה בין היודע והידוע, באופן שכח הנפש היודע צריך להיות נערך ומקביל ומתדמה בטבעו אל הדבר הידוע, כי כמו שחוש הראות לא יוכל להשיג הקולות הנשמעות שהם רק מושגי חוש השמע, וחוש השמע לא יוכל להשיג הדברים הנראים שהם רק מושגי חוש הראות כן לא ישיג השכל המעשיי הדברים ההכרחיים שהם רק מושגי השכל העיוני, כמו שלא ישיג השכל העיוני הדברים האפשריים שהם מושגי השכל המעשיי ונמשך מזה, ג"כ כי כמו שיש הבדל סוגיי בין חוש הראות לחוש השמע, כן יש ג"כ הבדל סוגיי בין כח הנפש הנקרא "שכל עיוני" המשיג רק הענינים ההכרחיים והרוחניים, ובין כח הנפש הנקרא "שכל המעשיי" המשיג רק הענינים האפשריים הפרטיים, ובעבור זה מתדמה גם טבע השכל העיוני להיות רוחני ונצחי אל מושגיו שהם רוחנים ונצחיים, כי עצמות הסוגים הוא דבר רוחני ומפשט מהעצם, והוא ג"כ נצחי, כי הרעיון הרוחני לא יכלה לעולם מהיות מושג שכלי, אבל השכל המעשיי ידמה אל מושגיו שהם רק המקרים והתארים האפשרים הנמצאים רק באישי המין שהם דברים כלים ואובדים, ע"כ יכלה גם הוא, בבוא הנפש בעולם הרוחני מקום אשר אין שם מעשה ופעולה (כמאה"כ "כי אין מעשה וחשבון בשאול וכו'," וחז"ל אמרו "העולם הבא אין בו לא אכילה" וכו' ודבר אין להם עוד עם הענינים הארציים, כמאה"כ (איוב י"ד) "יכבדו בניו ולא ידע" וכו', ואחז"ל בברכות דף י"ח "בצערא דגופה ידעי, בצערי דאחריני לא ידעי," ר"ל שהנפש המשכלת בהפרדה מהגוף יודעת ומרגשת רק בעונג וצער רוחני שלה, אשר תקבל שם לשכר ועונש, ויודעת ג"כ שגופה שהיה משכן לה פה עלי ארץ כלה ואובד ככל הגופים הארציים שהוא רעיון כולל ורוחני, אבל אם בניהם אחריהם בעלי עושר ונכסים או לא שהוא ענין פרטיי ארציי, לא ידעו] ובזה תבין גם מה שכ' הרב למעלה בשער שמיני דף ס"א בביאור תארי השכל העיוני והשכל המעשיי, (עיין שם ובבאורי) וביחוד מה שכ' שם שרק בעבור השכל העיוני ימצאו לו ההשארה לנצח, כי בעבור שהשגות השכל העיוני הזה הם כמו שאמרנו רק בענינים רוחניים, ובעצמות הסוגים הכוללים, שהם דברים נצחיים במין, כי מושג החי ד"מ שהיא ההרגשה והתנועה הוא מושג נצחי אף שאישי מיני החי כלים ואובדים. אבל השכל המעשיי אשר עסקו כמו שאמרנו רק בהשגת האישים הפרטיים כלה ואובד עמהם. ומכל זה שפט הרב ז"ל, כי אחרי שכח הנפש אשר בנביא אשר בו ישיג הצורות הנבדלות האלקיות, הנבדלים הבדל סוגיי משאר המושכלות צריך ג"כ להיות נבדל הבדל סוגיי מחלקי נפש ושכל כל אדם זולתו ונתבאר מזה שמדרגת מעלת הנביאים נבדלת במין המעלה והיתרון משאר האנשים, (וכעין זה כ' גם הכוזרי בבחינת מעלת ישראל ואנשי הרוח אשר בתוכם עיין מאמר א' ל"ט - מ"ג) וכמו שאמר החוקר כי ערך ויחס שלימות השכל המעשיי אל שלימות השכל העיוני כערך שלימות האנושית לשלימות אלקי, כן נוכל לומר גם מהנביא המשיג הענינים הרוחנים הרמים והנשאים ורואה מראות אלקיות, כי שלמותו נעלה ונשגבה מכל שלימות אנושית, וע"ז רומז גם מאה"כ "ונפלינו אני ועמך" וכו'. ומאה"כ "נעשה אדם בצלמו" כי האדם האמיתי אשר עליו תנוח הריוח האלקי, (כמו שהיה אדה"ר בתחילת יצירתו, וכמו שהיו ישראל ראוים להיות, בלכת ה' עמהם) הוא נשגב ונעלה מכל מין האדם בכלל, ועולה למדרגת אדם בצלם אלקים, ועל פי הדברים האלה מבאר הרב ז"ל גם מאמר המדרש שהחל בו בהקדים תחילה עוד הקדמה אחת, והיא שבעבור היות האדם היצור היותר נבחר מכל ברואי עולם השפל, והשכל מושל ומנהיג בקרבו לא לבד כל איברי וכוחות גופו עפ"י סדר נכון ומתוקן כראוי אשר בעבור זה נקרא גם בשם עולם קטן, כי אם גם על ידו רודה ומושל האדם על כל ברואי הארץ בחכמתו ותבונתו. כמאה"כ, "ומלאו את הארץ" וכבשוה" (מאמר המורה על ממשלת האדם על הדוממים והצמחים) "ורדו בדגת הים וכו'," המורה על ממשלת האדם על כל בע"ח, ע"כ כנו הנביאים ואנשי הרוח לפעמים גם את הי"ת הנוהג בחכמתו ותבונתו כל הנמצאים זולתו, ושליט ומושל עליהם, בשם אדם, כמאה"כ (דניאל ח',) ואשמע קול אדם, ומאה"כ (יחזקאל א') "ועל דמות הכסא דמות כמראה אדם עליו מלמעלה" וכל זה רק לשבר את האוזן, ר"ל לתת בזה לבני אדם קרוצי חומר רק משל ודמיון להשיג על ידו מושג נכון, מהי"ת אשר הוא באמת נשגב ונעלה מכל מקרה ותואר אנושי, ולא תשורנו עין זולתו, כמו שיעשה האיש אשר ירצה להודיע לכפרי מהות המלך אשר יעצור בעמו, וינהיג עבדיו הסרים למשמעתו, וישתדל תמיד לשחר טובם ואשרם בהמשילו אותו לרועה אשר ירעה צאנו בתום לבבו על נאות דשא, וינחם על מי מנוחות וישמור אותה מכל מקרה ואסון, ומעתה יאמר הרב ז"ל, כי אחר אשר הושאל שם "אדם" להורות לפעמים על הי"ת השאילו אח"כ שם "אדם" זה המורה על אלקות, לכנות בו גם כל איש, שלם בחכמה ובתבונה ובדעת יען כי רוח אלקים בקרבו, כמאה"כ "חכמת אדם תאיר פניו," וע"ז אר"י "גדול כחן של נביאים שמדמין הצורה ליוצרה," ר"ל שכנו פה בכ' כל איש חכם בשם "אדם" אשר הי"ת יכונה פה, (עיין מזה גם ביאורי למעלה שה"ש דף קמ"ח ע"א.) ובכל זאת הראו לנו, כי האדם השלם האמיתי, ואף כי הנביא בעת אשר יפשיט מעליו מעיל הגשמות, לעיין ולהתבונן רק בדברים רוחניים הוא דומה בבחינה מה לעצם רוחני ואלקי, ונמשך מזה ג"כ, כי מרע"ה אשר כפי המסופר בפרשתנו האציל מרוחו על זולתו נדמה בבחינה מה ביחסו לשאר הנביאים, ליחס הי"ת לשאר השכלים הנבדלים, שהוא ית' הסבה והעלה להם. 
*ויתחייב מזה, כי אם ההכרחי וכו', ר"ל כי מקרה ההשתכלות והדיבור ד"מ היא עצמות במין האדם והכרחי לו, באופן שלא נוכל לחשוב ולצייר לנו מושג האדם מבלעדי כשרון ההשתכלות והדיבור אפס במושג החי שהוא סוג כולל האדם והבהמה ושאר בע"ח גם יחד, יהיה מקרה הדיבור וההשתכלית רק אפשרי לפי שקצת החי ר"ל האדם יש לו כשרון זה אבל בשאר בע"ח איננו, והנה ידוע ג"כ, כי כח הנפש אשר יש לו הכשרון למצוא דמיון ושיווי מה בין שני דברים או מושגים אשר לפי הנראה הם שונים ומתחלפים זה מזה נקרא בל"א 4וויטץ,3 והכח שכנגדו אשר פעולתו בהיפך למצוא ההבדל בין שני דברים הנראים דומים נקרא בשם שארפזין,3 ונמשך מזה, כי אם נעלה תחלה במחשבתנו מושג החי שהוא סוג כולל, ונרצה אח"כ להפרידו לחלקיו השונים עפ"י המקרים האפשריים בסוג החי ונאמר ד"מ כי חלק אחד מסוג החי הוא מין אדם אשר עצמותו הדיבור וההשתכלות, וחלק אחד הוא עוף כנף אשר עצמותו ההתעופפות, הלא נצטרך לזה כח הנפש הנקרא 4שארפזין3 אפס כאשר נחשוב ברעיונינו על מושג האדם ועוף כנף ביחד ונרצה למצוא השיווי והדמיון ביניהם, אף שלפי הנראה הם שונים זה מזה שזה מדבר וזה מעופף, ונאמר כי לשניהם ההרגשה והתנועה שהן עצמות החי נשתמש בכח הנפש הנקרא 4וויטץ,3 ונמשך מזה שאף שבכל פעם נחשוב ברעיונינו מושג ההשתכלית והדיבור בהעלות ציור האדם על מחשבתנו בכל זאת נשתמש תמיד בכח נפשיי אחר, כי בפעם הראשון נשתמש בכח הנפש הנקרא 4שארפזין,3 בעת אשר נחשוב כשרון הדבור וההשתכלות לעצמות הכרחיי במין האדם המבדילו משאר החי, ואח"כ נשתמש בכח הנפש הנקרא 4וויטץ,3 כאשר נחבר מושג האדם והעוף יחד לסוג החי, ונחשב מושג הדבור וההשתכלות רק למקרה אפשריי, 
*ואיך לא וכו' ר"ל איך יעלה דעתנו להסתפק בזה שיש יחס ידוע בין הנביא ובין הענינים האלקים אשר ישכיל ויבין אחרי שגם הפילוסופים אומרים כן לעניניהם הפילוסופים, כמו שאמר החכם הנה אלה החיים, וכו' ר"ל חיי האיש האלקי יותר טובים מחיי שאר כל אדם, וכמו שנבדל השכל בפעילתו מהגוף המורכב בפעולותיו הגופניות, כן נבדל גם שכל איש אלקי משכל כל אדם, וכפי ערך השכל האלקי אל שכל כל אדם, כן ערך החיים האלקיים אל החיים האנושיים. 
*והנה אחר שאמרו זה וכו', כוונתו, כי מאה"כ "יש אדם שעמלו בחכמה בדעת ובכשרון" רומז שהאדם השלם אשר עליו תנוח רוח אלקים יש לו בבחינה מה, ור"ל בשיעור קטן לפי ערכו המעלות המיוחסות במקום אחר אל הי"ת, מעלת החכמה והדעת בעיונים הרוחנים והמושכלים המיוחסות אל הי"ת במאה"כ, "ה' בחכמה יסד ארץ," ובמאה"כ "בדעתו תהומות נבקעו," שהכונה שעל פי חכמתו וידיעתו הנשגבה יסד ארץ, ובקע תהומות, והכין הכל כפי הראוי להשגת החפץ והתכלית הנרצה מהם, ומעלת הכשרון שהיא התכונה באדם לעשות כל מלאכתו באופן נאות וראוי בלי עמל ויגיעה רבה, תחת כי מי שאין לו הכשרון יצטרך לעמול וליגע הרבה עד שיעשה אותה, תיוחס גם כן אליו, יען כי בעבורו יעשו לפעמים נסים ונפלאות באופן שישיג על נקלה דברים שאי אפשר להשיגם בדרך טבעי, כ"א בעמל ותלאה, ומעלה זאת יחס גם הכ' אל הי"ת באמרו "בדבר ה' שמים נעשו" להורות כי מבלי עמל ויגיעה עשה כל אשר חפץ בשמים ממעל ובארץ מתחת. 
*רצה בזה וכו', עתה רוצה לבאר דעת המורה ח"א פ' מ"ה שכוונתו רק שאחז"ל רצו במאמר זה להרחיק הגשמות מהי"ת, ועל כן אמרו שצורת אדם שנדמה ליחזקאל בנבואתו יושבת על הכסא היא באמת רק צורה ברואה באופן נסיי המדומית בשכלו במראה נבואתו, לא הי"ת בעצמו, ובכל זאת אמר ממנה כי היא יושבת על הכסא ר"ל על מרכבת הטבע והבריאה כלה, אף שבאמת יאמר זה רק על הי"ת שהוא יוצר כל, כמו שאמר ישעי' "ואראה את ה' יושב על כסא רם ונשא," וכו', ובזה הראה יחזקאל גודל כחו, לדמות הצורה ליוצרה, ר"ל ליחס לצורת אדם המדומית רק ברעיוניו מה שראוי רק ליוצר כל, אבל הנרבוני לא הבין דברי הרמב"ם ז"ל במורה, וע"כ אמר, כי מאה"כ "ועל דמות הכסא דמות כמראה אדם" אינו רומז על הצורה הברואה באופן נסיי ברעיון הנביא, כ"א על הי"ת בעצמו, והנביא דמה הצורה הנבראת שהיתה ברעיונו אל מראה אדם זה אשר על הכסא, שהוא היוצר, והרב ז"ל דחה דבריו, באמרו אחרי שכוונת המורה להרחיק כל רעיון גשמי, ושיווי לאדם מהי"ת, איך יאמרו כי פה בכ' ידומה היוצר כל למראה אדם? ועוד הביא ראיה מדברי המורה ח"ג פ"ז שאמר בפי', וז"ל, וראה איך בארו לנו שזה דמות אדם שעל הכסא החלוק אינו משל עליו יתעלה מכל המרכבה. (ר"ל שהי"ת נעלה ונשגב מהיות חלק המרכבה הזאת), אבל משל על דבר נברא, (ר"ל על הצורה הנבראת באופן נסיי במחשבת הנביא כאשר נחה עליו רוח ה'). 
*וזה שמאמר וכו' ר"ל אחרי שכ' המורה בכמה מקומות כי בעבור שהמון העם לא יוכלו לצייר ברעיוניהם ציור עצם רוחני המופשט מכל גשמות הפועל פעולותיו בלי איברי הגוף, ע"כ הוכרח הכתוב לתאר הי"ת והמלאכים בדמות גופים ובתאריים גופניים, כמו שאחז"ל "דברה תורה כלשון בני אדם כדי לשבר את האוזן" אפס בעבור היות הי"ת נשגב ונעלה גם מכל המלאכים והשכלים הנבדלים, ע"כ יחסו לו ד"מ דמות ותארי אדם, ולמלאכים יחסו דמות בעלי כנף הפחותים בערכם ובמעלתם מהאדם, ועוד סיבה אחרת יש לזה, כי המלאכים משרתי הי"ת ועושי רצונו הם, ע"כ יחסו להם הכנפיים המורים על כשרון ההתעופפות והתנועה הקלה למהר לעשות רצון אדוניהם לכל אשר ישלחם אבל הי"ת הוא רק מצוה ולא מצווה מזולתו, ע"כ לא נמצא בשום מקום שיחסו לו הכנפים, או פעולת ההתעופפות, 
*אמנם לפי וכו', ר"ל אף שלפי דברי המורה ז"ל לפי פירוש הרב ז"ל מוסב "כמראה אדם," רק על הצורה הדמיונות הברואה בנפש הנביא ולא על הי"ת בעצמו בכל זאת אחרי שדימה הנביא הצורה הברואה הזאת שהיתה כמראה אדם אל הי"ת באמרו שהיא יושבת על הכסא, אף שבאמת יאמר זה רק על הי"ת לבדו, כמ"ש למעלה, נודע שיש יחס ודמיון בצד מה בין האדם השלם והנמצאים העליונים האלקיים, 
*והנה ר' יודן וכו', ר"ל שלדעת ר' יודן ישיגו הנביאים בהפרדם מכל עניני הגוף והחומר רק השכלים העליונים, אשר יכונו בשם אדם במאה"כ "ואשמע קול אדם" בעבור יחס ודמיון שכלי שיש ביניהם, אבל מהי"ת אין להם שום ידיעה והשגה, כמו שאמר חכם אחד מהי"ת, "אלו ידעתיו הייתיו", ר"ל, כי אין נמצא זולתו יוכל לדעת אמיתת הי"ת ונמשך מזה, כי אלו ידע אותו היה צריך להיות אלוקי כמוהו אפס ר' יהודה הפליג הענין יותר, ואמר, כי השלמים האלה יש להם בבחינה מה גם קצת ידיעה והשנה מהי"ת עצמו, שהוא העילה הראשונה לכל הנמצאים, וזש"א הכ' "ואראה את ה'" וכו'. 
*ולבאר וכו', תוכן דעתו בקוצר הוא, כי הראיה מתוך המראה, יש לה ד' חסרונות, הא' כי לא נוכל לראות בה כל הדברים כי רק את העומדים לעומתה נראה, אבל לא את העומדים אחריה, או מצדיה הרחוקים ממנה, הב' כי רק תמונת איש ותנועת פיו לחייו וידיו נוכל לראות במראה, אבל לא נשמע עי"ז גם את קולו אם עומד הוא מרחק, ולא ידבר עמנו כלל, ואחרי שלא נשמע גם את קולו לא נכירנו בראיה זאת הכרה שלימה ואמיתית ולא נדע עוד את שיחו, הג', כי לא נראה במראה רק ציור ודמות תמונתו, לא גופו ובשרו בעצמו, והד', כי ברצותנו לראות במראה צריכים אנו לעמוד לעומתו, ולהפוך ערפנו אל הדבר אשר נרצה לראות, באופן שנראה כל דבר רק בהפך, הימין יהיה לנו לשמאל והשמאל לימין, והמופת על זה נראה כאשר נציג כתב מה לנגד המראה, כי אז יראו בתוכה האותיות מהופכות בצורתם, גם כאשר נרים ד"מ יד ימיננו שהוא לצד מזרח נראה היד המורמת גם במראה לצד מזרח, אף שבצורה הזאת העומדת לעומתנו במראה, היתה ראויה להראות רק לצד מערב, אם לא היתה הפוכה יען כי שם מקום יד הימין באמת, כמו שנראה בשני אדם העומדים זה לעומת זה, שאם ימין האחד ד"מ לצד מזרח, ושמאלו לצד מערב, תהיה ימין העומד נגדו לצד מערב, ושמאלו לצד מזרח.] וכל אלה ד' החסרונות ישנן גם בבחינה מוסרית במראה וחזון שאר הנביאים, הא' כי אפס קצה הדברים יראו וכולם לא יראו, כמו שנאמר לאברהם שיעלה את בנו על אחד ההרים מבלי אשר נודע לו עוד על איזה הר? וכן נאמר לשמואל למשוח אחד מבני ישי למלך על ישראל מבלי אשר הראה לו בתחילה את מי מבניו ימשח? הב' כי גם מה שיראו לא יבינו לפעמים היטב על נכון, וכן אמר דניאל "ואראה את המראה" וכו', ולא עצרתי כח, ר"ל להבין ענינה כראוי, וכמו שראה זכריה מנורת זהב וכו', והודה אח"כ בעצמו שלא ידע מה המה אלה? וכן לא יראו הנביאים הדברים המושגים להם בנבואתם בעצמותם, כ"א רק ע"י משל ודמיון, כמו שנראה שקרא המון העם בעבור זה את יחזקאל אשר גלה להם דבר ה' רק ע"י משלים וחידות בשם "ממשל משלים" והד' כי הרבה נביאים ברצותם להשיג השגה רוחנית ושתנוח עליהם הרוח הנבדל מחומר יצטרכו לפעמים תחילה להרחיק מהרוחני זה ולהפוך פניהם אל הנאה חמרית וגופנית, כמו שבקש יצחק מטעמים כאשר אהב, ועל אלישע נחה רוח ה' רק כנגן המנגן, וכן נאמר גם בדוד "עורה כבודי עורה הנבל וכנור" ר"ל שרק ע"י הנבל והכנור יתעורר כבודי שהיא רוח ה' אשר דבר בו. ועל כל זה רומז מאה"כ "אם יהיה נביאכם במראה אליו אתודע," [כי לדעת הרב ז"ל מראה בקמץ הוא בל"א 4שפיגעל,3 והריבויי "במראות הצובאות" (שמות ל"ח) אבל מראה בסגול בל"א 4געזיכט אדער ערשיינונג,3 כמו שנאמר במשה "במראה ולא בחדות".] אבל משה היה נעלה ונשגב מכל ד' חסרונות אלה כי בו נאמר בכל ביתי נאמן הוא" ר"ל שראה, וידע כל הדברים, גם נאמר בו "פה אל פה אדבר בו," באופן שידע והבין הכל אל נכון, כאיש אשר ישמע קול רעהו המדבר אליו באר היטב, גם נאמר בו, "ובמראה ולא בחדות" שמורה שלא במשלים וחדות כ"א דבר הנבואה בעצמו הוגד לו בפירוש גם נאמר בו, "ותמונת ה' יביט," להורות שלא הצטרך כשאר הנביאים להפוך עורף ד"מ אל הדבר הנראה, גם לא היה מצטרך לשום הכנה קודמת אל קבלת הנבואה, כ"א היה בכל עת מוכן ומזומן לה כנראה מפרשתנו כי מדי שאלו אותו האנשים אשר היו טמאים לנפש איך יעשו את הפסח השיבם "עמדו ואשמעה מה יצווה ה' לכם". 
*והנה בכאן וכו, תוכן דעתו בקוצר הוא, כי כבוד המלך ומוראו יתחייב שנכבד כל עבדיו הפקידים אשר יפקיד עלינו למקטנם ועד גדולם, ואם נחלל כבוד אחד מהם, יחשב לנו כחילול כבוד המלכות, אפס אם יש אחד מהם אשר בעבור יקרת מעלתו, רוב חכמתו או ישרו ותומתו נשאו המלך על כל השרים עד שהיה משנהו הלא כפלים נחטא אם נחלל כבודו, כי מלבד היותו עבד המלך ככל שאר עבדיו נחשב הוא לבדו גם בעבור יקרת מעלתו וחשיבותו בבחינה מה כמלך עצמו אחרי ששם אותו למשנהו הממלא מקומו, וע"ז רומז המדרש, כי אלו נאמר "בעבדי משה" היה שם משה רק כשם פרטי המחבר אל הכללי, אבל אחרי שנאמר "בעבדי במשה" יורה כי דיבורם יחשב להם לעון משנה כאלו אמר להם הי"ת דברתם בעבדי ודברתם במשה היקר לי מאוד עד שבכל ביתי נאמן הוא, 
*תוכן דעת הרב ז"ל הוא הנה ידוע שיש הבדל בין פעולת ומעשי הטבע ובין פעולת ומעשי מלאכת מחשבת. כי הטבע הכולל יכין החמרים השונים למיניהם בעירוב יחד בבלי סדרים ומבלי השקפה אל שיעור גדלם או קטנם, כמו שימצאו ד"מ במעבה האדמה מיני מתכיות שונים כסף וזהב נחושת וברזל מעורבים יחד עם סיגיהם וחלקי עפרות, וכמו שנמצאו ביער עצים גדולים וקטנים צומחים יחד, מבלי הבדל בין הראוים לבנין הבית, ובין הראוים רק לעשות מהם כלים קטנים, אפס האומנים עושי המלאכה בחכמה ובתבונה יבדילו תחילה כל הסיגים מהמתכיות, ואח"כ יכינו לכל כלי וכלי חמרו הראוי לו, וכן חרשי עצים יבחרו להם בעצי היער לכל מלאכה ומלאכה אשר ירצו לעשות, את העץ היותר ראוי לה במדה הנכונה ובשיעור הראוי לה, ומעתה יאמר הרב ז"ל כי כן הוא גם בטבע החיוני של האדם, כי אלו יונח האדם רק על טבעו זה היו כוחותיו כולם פועלים תמיד בלי בחינה בין טוב לרע, והיה בוחר בכל אשר ימצא לפניו ומבלי הבדל בין ערב מעט לערב יותר, ובין מועיל מעט למועיל יותר, כאשר לא תבדיל ותבחין הבהמה בפעולותיה בכל אלה, ורק בכח השכלי אשר נתן ה' לאדם ליקר ולתפארת לו ישכיל ויבין ויבחין היטב לשער כל פעולותיו על פי מדה ומשקל כראוי ולבחור רק במה שהוא טוב ונאות לו לתקן בו עניני חייו האנושיים וזשא"הכ "אדם ביקר בל יבין, נמשל כבהמות נדמו," ר"ל אם בשכלו שהוא לו ליקר ולתפארת לא יבין האדם בכל פעולותיו לדעת איך ומה יפעול, הלא ידמה רק לבהמות שדי וחייתו יער? כי האדם בהיותו בעל שכל צריך להשכיל ולהתבונן תמיד על כל מעשיו, למען יהיו תמיד מוגבלים על דרך המיצוע, כמו שפעולת בע"ח היא רק להרגיש תמיד הרגשותיו הגופניות, וכן כ' החוקר "שהגבלת המעשים האנושיים היא קנין אחד עומד באמצע", ויען שהתורה האלהית תגביל מעשי כל אדם לא לבד עפ"י השכל האנושי כ"א גם עפ"י החכמה האלהית ודעת קדושים היודעת יותר היטב ממנו לשער את האמצע האמיתי, כאשר ירמוז על זה גם מאה"כ האמור בנתינתה "והגבלת את העם" (עיין מזה גם בביאורי למעלה שער ע"ב) ע"
כ היא נחשבת ג"כ כסולם מוצב ארצה וראשו מגיע השמימה אשר עליו נעלה לא לבד משפל מצבנו הארציי, לרום שמי ההשגה הרוחנית להשיג בוראנו י"ת כ"א נרד אח"כ גם מהשגתנו זאת למטה, ליישר דרכינו ולהיטיב מעללינו, באופן שיסכימו יחד עם רצון הי"ת ויהיו נרצים לפניו, ועל ידה ימצא ג"כ שיתוף, בין השכלים הנבדלים שהם הנמצאים העליונים, ובין בני אדם ברואי עולם התחתון. וענין זה מבואר יותר ביחוד במצות ציצית שבפרשתנו, כי שם ציצית בעצמו מלשון הצצה והבטה יורה כי תכליתם היא לסבב את האדם להשקיף תמיד השקפה שכלית לטהר הלב, הרעיון, והאמונה, והשקפה חושיית להיטיב מידותיו וליישר מעשיו הגופניים, ועל כל זה יורה פתיל התכלת, כי על ההשגה השכלית יורה לא לבד שם "תכלת" בעצמו המזכיר אותנו באותיותיו בהי"ת הנמצא העליון אשר הוא "תכלית" כל הנמצאים והשגותיהם כלם, כי אם גם גוון התכלת יורה אל הי"ת והשגחתו והנהגתו את העולם כמו שאחז"ל "תכלת דומה לים וכו' ועין הרקיע לכסא הכבוד" וע"כ אחז"ל שמאה"כ וראיתם אותו אינו מוסב לבד על פתיל התכלת כפי פשוטו כ"א גם דרך רמז על הי"ת אשר בו נזכור, ועליו נראה ונשקיף בהביטנו אל פתיל התכלת הזה, [ומה שהאריכו בדבריהם אלה ולא אמרו רק בקוצר מלין "תכלת דומה לכסא הכבוד," הוא יען כי באמת שני אלה ר"ל התכלת וכסא הכבוד אינם שוים ודומים יחד לגמרי במראיהם, ורק ע"י האמצעים האלה ר"ל הים והרקיע אשר כל א' ואחד מהם הולך ומתקרב יותר למראה רעהו הקרוב לו, יש גם בסוף יחס ודמיון רחוק בין שני אלה אשר הם הקצה הראשון והאחרון, והורו לנו בזה גם מהלך עיון השכל האנושי, העולה תמיד במדרגות סולם הנמצאים מהתחתונים אל העליונים ר"ל מהעלולים והמסובבים אל העילות והסיבות, עד בואו באחרונה אל העילה והסיבה הראשונה שהוא הי"ת היוצר ומנהיג כל] ולענין ההשקפה החושיית אל סידור המידות והמעשים המסובבים מהם, יורה פתיל התכלת אשר היה רק חוט אחד, תחת כי חוטי הלבן היו שבעה (ר"ל לדעת הרמב"ם פ"א מה' ציצית ולדעת הראב"ד שם בהשגות היו ב' חוטי תכלת ר"ל אחד כפול, וששה חוטי לבן ר"ל שלשה כפולים,) והוא תלוי על ארבע כנפות הבגדים המורים על המידות (עיין ביאורי לשער נ"א ושער ס"ג ויקרא דף ס"ז ע"ב) להורות כי במדותיו ובמעשיו צריך האדם לבחור תמיד רק בדרך הממוצע שהוא רק קו אחד ישר ההולך על נקודה האחת האמצעית, תחת כי הדרכים הרעים הנוטים לצדדים לימין או לשמאל הם רבים (כמ"ש כבר בכמה מקומות מביאורי למעלה וביחוד בשער ע"ב) גם גוון התכלת יורה על האמצע, כי כבר נודע לך מביאורי למעלה ויקרא פ"א ע"א כי מראה הלובן משליך כל קרני האור אשר יפלו עליו מהשמש, או האש ואור הנר לאחור, ע"כ מראהו לבן כמראה האור בעצמו שהוא לבן, אפס השחור כונס אל תוכו כל קרני האור אשר יפלו עליו מחוצה לו, ולא ישליך אף אחד מהם לאחור ע"כ מראהו שחור כמראה החושך העדר האור שהיא ג"כ שחור, והנה מראה התכלת, הוא ממוצע בין הלבן והשחור, כי הוא משליך מחצית קרני האור אשר יפלו עליו מחוצה לו לאחור, ומחציתם כונס אל קרבו, וע"כ אמרו חכמי המחקר ידמה לנו אויר הרחוק מאוד ממנו כאלו הוא ירוק תכלת, כי הנה כח הראות של כל אדם יש לו קץ וגבול עד היכן יביט למרחוק, באופן שמשם והלאה יכלה כחו ויהיה כעור לא יוכל לראות אשר חושך ישופנו בכל סביבותיו, ומעתה כאשר נראה למרחוק יתחבר יחד חלק האויר אשר בו נראה עוד שהוא לבן, עם חלק האויר היותר רחוק אשר לו נראהו עוד שהוא שחור ומחיבור שניהם יחד יולד מראה התכלת וזאת לדעתם גם הסיבה שמראה הרקיע שהוא באויר הרחוק ממנו למעלה דומה לתכלת (עיין מזה גם בביאור מילות הגיון תחלת שער ח') והנה ידוע ג"כ כי כל כח גופני יחלש באחת משתי אלה, אם נפעול ונעמול בו תמיד בלי חשך ויותר מידי, או אם לא נפעול בו כלל, ונמשך מזה כי לא לבד מראה הלבן אשר ישליך תמיד כל קרני האור לאחור אל עין הראות יחליש אותו ע"י היגיעה התמידית הזאת להביט תמיד אל האור (אשר ע"כ אמרו גם מחקרי הטבע יהיו האנשים שוכני הארצות הצפונית הקרובות לציר הצפוני חלושי הראות, וכמעט מוכים בסנורים, יען כי שם יכוסו פני הארץ בשלג תמידי המחליש במראהו הלבן כח הראות שלהם) כי אם גם ההבטה התמידית אל דברים שחורים או הישיבה במקום חשוך מחלישים כח הראות, יען כי העינים יחדלו עי"ז מהיות מורגלים לקבל קרני אור אל תוכם (אשר יורה גם הנסיון כי האסירים יושבי חושך וצלמות כאשר יקרא להם דרור ויצאו החוצה כמעט לא יוכלו לפתוח עיניהם לראות אור השמש), ונמשך מזה כי מראה הלבן, והשחור שניהם מחלישים כח הראות, אבל מראה התכלת הממוצע בין שניהם מחזיק אותו, וכל זה רומז לנו כי כמו שההבטה אל גוון התכלת שהיא המראה הממוצע מחזיק כח הראות שלנו, כן ההליכה התמידית בדרך הממוצע בבחינת מידות נפשנו ומעשינו הגופניים מחזקת כח גופנו ושכלנו, ובעבור היות בהבטתנו זאת אל פתיל התכלת מחוברים יחד זכרון הי"ת והשגחתו על בני אדם וההשקפה אל רצונו י"ת הנמשכת ומסובבת מזה, עם ההשקפה התמידית אל הדרך הממוצע יצאו לנו מזה עוד לימוד יקר אחר, והוא כי דרך האמצעי בבחינה אמיתית איננו לפי מה שישערהו וישפוט עליו השכל האנושי כי אם לפי מה שישערהו ויגבילהו החכמה העליונה והתורה האלהית, בכל משפטיה חקיה ומצותיה, כמאה"כ "כי לא אשר יראה האדם" וכו', ולהורות על כל זה אמר הכ' "וראיתם אותו וזכרתם את כל מצות ה'," ואחז"ל מגיד הכ' שכל המקיים מצות ציצית (ר"ל עם התכלית הנרצית ממנה להשקיף על ידה תמיד אל ההשערה האלהית לשמור את דרך הממוצע המוגבל ממנה) כאלו קיים כל המצות וכו'. ואחרי שע"י מצות ציצית יזכור האדם תמיד את בוראו ויושרש בקרבו עי"ז האמונה ב"ה ובהשגחתו והנהגתו את העולם, וישתדל ג"כ לשמור את דרך האמצעי עפ"י התורה והמצוה, הלא ישמר עי"ז מנפול ברשת הטעות באמונתו ומהשקע במצולת התאוה והתשוקה החמרית כאשר רומז ע"ז גם מאמר הכתוב "ולא תתורו אחרי לבבכם" (זו מינות לדחז"ל שהוא שיבוש הדעת והשכל והמשכם אחרי דעות נפסדות) ואחרי עיניכם (זו זנות שם מורה על רדיפת התאוה החמריות בכלל מבלי תת מתג ורסן לשום תשוקה גופנית, בל"א 4אויסשווייפונג3), ועל ההרחקה משתי אלה הראויה לכל שלם רמזו חז"ל ג"כ באמרם ד"מ שדהע"ה אמר שירה בהסתכלו בדדי אמו שהם במקום הלב מושב הבינה וההרגש המוסרי ולא למטה בגוף כמו שהם אצל שאר בע"ח, לתת בזה רמז לאדם שלא יסתכל במקום ערוה, ר"ל שלא ימשך הרבה ויותר מדי ההכרחי לקיום גופו ומינו אחר הנאות ותשוקות הגוף, ושלא יינק ממקום הטנופות, ר"ל שלא יכניס בשכלו דעות נפסדות באמונתו ורעיונים אשר לא טהורים ונכוחים המה, כי אם בהפך שבעלות כאלה על לבו ורוחו יזרם הלאה וכפסולת המאכל אשר לא יצלח לכל וע"כ ישלחנו ויוציאנו הטבע מחוץ לגוף כן ירחיקם מעליו. והאנשים השלימים הנשמרים מכל אלה והמלאים התכלית הנרצית במצות ציצית הלוא הם מתקדשים ומטהרים עי"ז בבחינת מהותם הרוחנית, מכל משגה השכל ודעה נפסדה ומכל סיג וחלאה מידותית, באופן שתמצא בהם הקדושה האלהית וידמו בבחינה מה אל הי"ת אשר הראה אמיתת מציאותו הרוחנית הרמה ונשאה על כל זולתו, והשגחתו על כל ברואיו ופלאי מעשיו הנוראים והיקרים, בהוציאו את ישראל ממצרים, ועל כל זה רומז גם מאה"כ "למען תזכרו וכו' והייתם קדושים לאלהיכם, אני ה' וכו' אשר הוצאתי אתכם מארץ מצרים וכו'." 
1אפס אחרי אשר ראינו עד הנה בכלל כי אם ירצה האדם לחיות חיים מאושרים עלי ארץ, צריך להגביל את מעשיו תמיד להיות ממוצעים, יאמר עתה הרב ז"ל כי ההגבלה השכלית הזאת צריכה להיות בבחינה משולשת בבחינת הטוב המוסרי הערב והמועיל, כי בשלשתם צריכים אנו לשמור תמיד את הדרך הממוצע, כי כמו שהתרחקות מהדרך הממוצע אל אחת הקצות בבחינת הטוב המוסרי היא רעה (כי לא לבד היציאה בו אל קצה הפחות כ"א גם אל קצה היתרון לא תכונה עוד בשם טוב כמאה"כ אל תהי צדיק הרבה (קהלת ז') עיין גם בביאורי למעלה ויקרא קי"ט ע"א) כן גם התרחקות בבחינת הערב והמועיל אל אחת הקצות לא טובה היא לאדם, כי כמו שחיי העצב בהיות האדם חסר כל הנאות הגוף הערבות לו, וחיי העוני בהיות חסר כל קניני הון ורכוש המועילים לאדם, הם רעים מאוד לאדם בעבור היות זה יציאה אל קצה הפחות, כן גם הרדיפה היתירה אחר ערבות הנאות החושים, וההשתדלות העצומה לאסוף תמיד הון ורכוש ושאר קניני הזמן, שכל זאת היא יציאה מגדר האמצע אל קצה היתרון בבחינת הערב והמועיל רעות הן לאדם מאוד, ורק בהיות האדם במעמד האמצע שימציא לגופו המזון הראוי ושאר מיני הערב ההכרחיים לנפשו החיונית. וישתדל לאסוף גם שאר הטובות הזמניות כעושר וכבוד ויתר מיני המועיל למלאות בהם מאווי נפשו הרצונית, רק כפי הראוי והצורך ההכרחיי אז יהיה לו גם הטוב והישר והאושר המוסרי שהם מבוקשי נפשו המשכלת לו למנה, ורק בהיותם במעמד האמצע הזה הנרצה לבד בעיני הי"ת יסכימו ויתאימו שלשתם יחד, ויוכלו להיות אחדים ביד בעליהם, אפס בצאת אחד מהם אל קצה היתרון. לא יוכלו עוד להתחבר יחד, כי האיש המבקש בכל עוז רק את הערב לחושיו, יבזה הטוב המוסרי והמועיל, כאשר נראה ד"מ כי אוהב יין ושמן ושאר תענוגי בשר יותר מידי ישגה בהם תמיד, ולא ישתדל לאסוף חכמה ודעת וללכת בדרך המוסר והמישרים. גם לא יעמול לאסוף הון ורכוש ושאר קניני הזמן המצטרכים לו ולאנשי ביתו, וכן המבקש בכל מאמצי כחו רק את המועיל יהיה תמיד רק נבהל להון לא יתן שנה לעיניו ותנומה לעפעפיו, גם לא יאכל לשובע נפשו ואף כי שלא יתענג בתענוגים הראוים והמותרים, כי אם ייגע ויעמול תמיד רק לרכוש ולקבץ הון ועושר, והמבקש הטוב המוסרי באופן היוצא מגדר השיווי להיות צדיק הרבה ולהתחכם יותר מהראוי, יבזה וירחיק את כל הערב והמועיל לו, ויבחר לשכון בדד במדבר ציה ויתענה תמיד או יקח למאכלו רק חציר ועשבי שדה כחייתו יער, אפס אחרי כי בכל אלה לא בחר הי"ת (עיין מזה מה שכ' הרמב"ם פ"ב מה' דעות) ע"כ נתן ה' לבני ישראל ארץ חמדה, אשר לא תחסר כל בה מכל המצטרך לאדם בבחינת הערב והמועיל, רק בגדר השיווי והראוי, לא בשפע וריבוי יותר מדי הכרחי כאשר רומז על זה גם מאה"כ "ארץ אשר לא במסכנות תאכל בה לחם," ר"ל רק למען הסיר ממך חרפת הרעב והעוני והמסכנות יהיו לך שמה כל מיני מאכל דגן ותבואה לרוב, גם כסף וזהב נחושת וברזל יהיו לך שמה די מחסורך אשר יחסר לך, למען עשות בהם כלי מלאכתך, ולמען קנות בהם כל הדברים ההכרחיים אשר לא ימצאו בארצך, כי מהרריה תחצוב נחושת וברזל. ובעשותך מסחר וקנין ברוב תבואת ארצך עם הארצות אשר סביבותיך (כנראה מיחזקאל כ"ז י"ז) וגם בריבוי בקרך וצאנך אשר יהיו לך יותר מדי צרכך באופן שתוכל למכרם לזולתיך, יהיו לך גם כסף וזהב לרוב [כאשר יורה ע"ז גם מאה"כ "ובקרך וצאנך ירביון וכסף וזהב ירבה לך"] אפס כל אלה יחד יהיו בארצך רק באופן שיוכל כל אחד ואחד מכם לאכול ולהנות מהם די שבעו וסיפוק מבלי בקשת המותרות, כי אז כל עוד תשארו בדרך האמצע הזה תוכלו לעשות גם הטוב והישר בבחינה מוסרית מבלי עצב ודאגת מחסור כלל גם תכירו ותדעו אז את הי"ת הנותן לכם כל אלה ותברכו אותו ותתנו לו תודה על כל, כמאה"כ "ואכלת ושבעת וברכת" וכו' אך השמרו לכם בבואכם אל הארץ שלא תעברו את הגבול והגדר הראוי בהנאות הגופניות האלה ושלא תחשבו כי קניני הזמן אלה הם התכלית הנרצה, ולא רק האמצעים לקנין השלימות האמיתית כי אז ירום לבבכם ושכחתם את ה' אלהיכם, כמאה"כ "ושכחת את ה' אלהיך המוציאך מארץ מצרים" וכו' ר"ל אשר הראה אתכם בזה את גדלו ואת ידו החזקה, והשגחתו עליכם, ואשר האכילכם את המן במדבר, והשקה אתכם שם מים מצור החלמיש, להראות אתכם בכל זה מה טוב ומה נעים לאדם להסתפק רק במזון, ושאר הנאות הגוף ההכרחיים, ולמאוס בכל המותריות, כי רק אז יקנה שלימותו המוסרית שהיא אחרית טובה לאדם כמאה"כ "ולהיטיבך באחריתך" וע"פ זה באר הרב ז"ל גם דברי המדרש "ג' מתנות נתן הקב"ה לישראל ולא נתנה אלא ע"י יסורין" וכו', כי אחרי שלפי דברינו היתה מתנת הארץ להיות בה רק חיי הגבל' והשערה, לא לאכול בה יותר מדי שבעו וסיפוקו, ולהתענג בה יותר מדי הראוי וההכרחי, גם חקי התורה ומצותיה נתונים המה לישראל רק למען הגביל חייהם ולהוליכם תמיד בדרך האמצעי ולהנחילם עי"ז אח"כ המתנ' השלישית ר"ל החיים הנצחיים שהם האושר הרוחני והאמיתי ע"כ היה ראוי והכרחי שגם בדרך אשר יוליכם אל קנין ג' המתנות האלה, יורגלו כבר בחיי הגבל' והשערה, בכבישת יצר תאות לבם ובסבול מקרי ופגעי הזמן, כי רק אז יהיו מוכשרים יותר להסתפק בהנאות ההכרחיות ולהשתדל בקנין השלימות המוסרית, כי איש מפונק מנוער המגודל מלידה ומבטן רק על ברכי התענוגים הגופנים לא על נקלה יוכל לחיות אח"כ חיים מוגבלים ומשוערים, או להתרומם מעניני הגוף והחומר ולהשתדל רק בקנין מושכלים רוחנים ועיונים תוריים לירש ע"י זה נחלת החיים הנצחים וזה שאחז"ל שכל אלה ג' מתנות נתנו לישראל רק ע"י יסורים, כי רק בעבור זה הוצרכו אבותינו ללכת תחילה ארבעים שנה במדבר ולסבול שמה כמה מקרים ותלאות הדרך ולהסתפק באכלם המן רק לשובע עד בואם אל ארץ נושבת, גם הוא מן ההכרח שכל מי שירצה לזכות בקנין התור' צריך להרגיל עצמו תחילה להסתפק רק בהנאות הגוף היוחר הכרחיות אשר כמעט אי אפשר לאדם מבלעדיהם, כמו שאחז"ל אבות פ"ו "כך היא דרכה של תורה וכו'," וחיי העולם הנצחיי יהיו גם כן למנה רק למי שיחיה פה עלי ארץ חיים מוגבלים ומשוערים על פי חקי התור' הצדק והמישרים, וסבל ג"כ בשובה ונחת מקרי ופגעי הזמן מבלי אשר ילון על הי"ת והשגחתו כי אם ישב בדד וידום, וישא עול החיים הארציים אשר נטל עליו, והוסיף הרב ז"ל ואמר כי שלשה כלים מיוחדים אשר היו במשכן אשר בעשייתם נאמר "מקשה" ר"ל שלא יעשו בחרט ובציור, כ"א מעשה מקשה ע"י הכאה והולם פעם, רומזים על ג' מתנות אלה אשר נתנו ע"י יסורים, כי החצוצרות מכסף מקשה אשר היו למסע המחנות במדבר כאשר הלכו להכנס לארץ, רומזים על מתנת הארץ, והמנורה אשר תעלה נר תמיד היא אות וסימן על אור התור' והחכמ' האלהית, והכרובים רומזים על המלאכים והשכלים הנבדלים אשר בחברתם תשכון הנשמה בהפרד' מהגוף להיות צרורה בצרור החיים הנצחיים, ועפ"ז נבין גם חטאת המרגלים ומה חרי אף ה' הגדול הזה עליהם? כי הם מאסו בחיי ההגבל' וההשער' כ"א בחרו רק להתענג בתענוגים בשריים עד בלי די, ובקשו תמיד המותריות, ע"כ מאסו רק בארץ חמדה כאשר באו בה ויראו כי היא טובה רק לתת די מחסורי ישראל ומלאה ספקם ההכרחי אבל לא בשפע רב כאשר בקשו אותו, וע"כ הוציאו דבה רעה על הארץ, כי כל ישעם וכל חפצם היה רק להדבק תמיד בהנאות הגוף ותענוגי החומר, ולבלתי התרומם משפל מצבם זה, ללכת בהלך נפש באורח חיים אשר למעל' למשכיל, בעיונים רוחניים הרמים והנשאים, וע"ז ירמוז ג"כ מצפון דבריהם "לא נוכל לעלותיי ר"ל אל השגת החיים האמיתים העליונים במעלתם, גם מאמרם "נתנה ראש ונשובה מצרים," אשר היא ארץ לא מטוהרה, מקום ישבו על סיר הבשר ואכלו הדגה חנם, להשביע רק תאוות נפשם החמריות ואת ה' לא ידעו, אפס השלימים והישרים שבהם ר"ל יהושע וכלב אשר היתה רוח אחרת אתם, כי השתוקקו תמיד רק אל החיים המוסריים האמיתים העליונים במעלה, והסתפקו בעבור זה רק בהנאות הגוף ההכרחיות ואת כל היותר הרחיקו, הם חמדו להם הארץ הטובה ההיא, בראותם כי היא טובה מאוד לתת לכל איש די מחסורו ההכרחי אשר יחסר לו באופן שיוכלו לחיות בה חיי ההגבל' וההשער', ולעלות בה אל רום המעלות להשיג השלימות הנפשית, וע"כ הללו מאוד את הארץ באמרם "עלה נעלה וכו'," אשר במשכיות דבריהם אלה נסתרה גם הכוונה שחפצם רק לעלות תמיד מעלה מעלה ולראות באור ה', גם על זה אמר כלב "אם חפץ בנו ה'" וכו', (ר"ל רק בעבור שחפץ ובחר בנו יותר מכל העמים) "והביא אותנו אל הארץ" וכו' אשר היא זבת חלב ודבש, מאמר פרטיי הרומז בכלל על היות הארץ הזאת מספקת ליושביה המזון ההכרחי והסיפוק הראוי הנשמר מכל נזק, כמו שחיבור החלב או החמאה אינו מזיק לאוכליו אף כי ריבוי האכילה מכל אחד מהם מזיק לגוף, כמו שאה"כ "חמאה ודבש יאכל לדעתו מאום ברע" וכו', ר"ל מדי ידע הנער למאוס ברע אשר יזיק לו ימנע אכילת החמאה או הדבש לבד כי אם יחבר שניהם יחדיו (כי ריבוי שתית החלב הקר מקרר הגוף ומחליש גם האצטומכא בעבור ריבוי חלקי השומן וחמאה שלה, כמו שריבוי אכילת הדבש מחמם הגוף, ורק ע"י חיבורם יחד הם יפים לגוף, יען כי הדבש מחתך ומפריד חלקי החמאה והשומן) וע"ז רומזים גם דחז"ל בזבחים קי"ח ע"ב, עין שלא רצתה לזון ממה שאינו שלה וכו', ר"ל כי ע"כ נבחר יהושע להנחיל את ישראל את הארץ, אשר בה יחיה האדם רק חיים מוגבלים, אשר לא יפרצו גדר השיווי להנות יותר מהראוי והכרחי לאדם, יען כי הוא מזרע יוסף אשר לא שמע לקול אשת אדוניו אשר נתנה עיניה בו, וכבש יצרו ותאותו, והורה בזה כי מטבעו הוא נעלה על כל חמדה ותשוקה חמרית אשר לא כדת, הפורצת גבול המוסר והמישרים, וע"כ אמר גם הוא וכלב רעהו אשר מלא אחריו אל כל עדת ישראל "אך בה' אל תמרודו ואתם אל תיראו "וכו' ר"ל אם רק במעגלי המוסר והצדק תלכו לשמוע בקול ה', לשמור תמיד הגבול הראוי והנכון בהנאות הגוף (ולא תהיו כאנשים האלה, אשר יתנו כתף סוררת לשמוע בקולו, כי אם יתאוו תאוה להתענג תמיד יותר מהראוי בתענוגי בשר, אשר ע"כ דברו סרה על הארץ והוציאו דבתה הרעה.) אז תהיה הארץ הזאת טובה לכם מאוד, ולא תיראו גם את עם הארץ אחרי כי סר צלם מעליהם, וה' ילחם לכם. אפס כאשר לא רצו העם לשמוע בקולם כי אם חרה אפם עד שאמרו כל העדה לרגום אותם באבנים, הורו בזה כי נטו כבר אחרי עצת האנשים המורגלים החטאים בנפשותם, אשר מאסו בארץ חמדה, אשר תתן יבולה רק די מחסורם ההכרחי בעבור חפצם וההשתוקקם רק להנאות גופניות ומאסם בקנין השלימות המוסרית המושגת לאדם רק ע"י חיי הגבלה, והודיעו בזה כי אינם ראוים ומוכשרים עוד שיעשה הי"ת בעבורם אותות ומופתים להנחילם את הארץ הזאת ע"י לכידת וכבישת העמים היושבים בה כאלו החלישו בזה כביכול כח גבורתו, ועוצם יכלתו באופן שלא יוכל עוד עפ"י משפט הצדק והמישרים להיטיב עמהם באופן נסיי לגרש מפניהם גוים גדולים ועצומים ולהושיבם תחתיהם אחרי שאינם ראויים עוד לטובתו הנסיית, ע"ד משאחז"ל וכל זמן שאין ישראל עושים רצונו של מקום מתישין כח גבורה של מעלה שנאמר "צור ילדך תשי", וע"כ נגזר באמת עליהם שלא יכנסו לארץ. וע"ז רומז גם מאמר המדרש אתה מוצא וכו' (עיין בפנים הספר) שר"ל כי כאשר אמרו ישראל "נעשה ונשמע" והבטיחו בזה שירצו ללכת תמיד בבחינת בקשת הנאות גופם רק בדרך האמצעי עפ"י התורה והמצוה הבטיחם גם הי"ת שלא יהיה יד המות בחצי ימיהם המסובב רק ע"י שלוח החיים, שלטת בהם, וכשקלקלו במרגלים והראו בזה כי עודם שקועים במצולת התשוק החמרית, א"ל הקב"ה ותפרעו כל עצתי וכו', אני אמרתי אלהים אתם, ר"ל כי דומים אתם לאלהים כפי היכולת האנושית למאוס בהנאות המוסריות ובעבור זה תנצלו מהמות המסובב לאדם רק כאשר יפרוץ גדר התאוות, אבל לא כן הוא אכן כאדם תמותון וכו' ר"ל אחרי שאתם רודפים עוד אחרי התענוגים כאחד מהמון בני אדם לא תזכו עוד למלאות מספר ימי חייכם כי אם פגריכם יפלו במדבר הזה, ובקברות התאוה תקברו, בטרם יבוא עוד עתכם למות המיתה הטבעית, ואף שאמרו אח"כ "הננו ועלינו אל המקום אשר אמר ה' וכו'" והראו בזה כי נחמו על רעתם, בכל זאת ראה ה' אל לבם ובחן כליותם כי לא בלב שלם, כי אם מיראת הגזירה למות בלא עתם ישובו אליו, וע"כ לא שב ה' מחרון אפו עליהם, ועכ"ז יאמר הרב ז"ל רומז המדרש שהחל בו "משל למלך שזמן לבנו אשה נאה עשירה ובת טובים" וכו' שרומז בזה שלש מיני תשוקות האדם' כי בהיותה נאה ועשירה אשר תכניס לבעלה לנדן כסף רב, תמלא בה תשוקתו אל הערב, והמועיל, ובהיותה גם בת טובים והולכת בעקבות אבותיה להיות בעלת מידות טובות, ילמד גם הוא ממנה להיישיר דרכו ולהיות גם הוא איש מוסרי ותמלא בזה גם תשוקתו אל הטוב והישר, והבן שאמר "אלך ואראנה" הורה בזה כי תשוקתו אל ערבות החושים הוא חזקה עד מאוד אשר ע"כ לא יאמין גם לדברי אביו שאמר שהיא נאה, מיראתו פן בכל זאת לא תמצא חן בעיניו, וע"כ חרה אף אביו בו, ואמר כי יוכל לראותה, אבל בכל זאת לא יתננה עוד לו, כי אם לבנו, וכל זה משל ראוי ונחמד על ענין המרגלים כי הארץ הטובה הזאת גם היא ביכלתה למלאות תשוקת יושביה אל הערב והמועיל באופן ההכרחי לקיום הגוף, ואף כי תשוקתם אל הטוב המוסרי, והבן רומז על האנשים המרגלים וכל העדה אשר נמשכו אחריהם, אשר לא האמינו להבטחת הי"ת ביד משה כי טובה הארץ מאוד למלאות בה כל תשוקותיהם בגבול ושיעור הראוי, יען כי בחרו בחיי השלוח והפריצות, וע"כ נגזר עליהם שלא יכנסו עוד לארץ כי אם בניהם אחריהם אשר מגורל אבותיהם הרע הזה יקחו מוסר לדעת כי לא טוב לאדם ללכת אחרי שרירות לבו לחפוץ במותריות, יען כי אז תהיה אחריתו מרה כלעננה, כי אם ללכת תמיד רק בדרך אמצעי, ולהסתפק במה שחננו הי"ת, 
*ובארו חכמי האמת וכו' תוכן דעתו הוא, כי הנה ידוע שנפש האדם השלם מתחלקת לפי כחותיה השונות לשלשה, נפש, רוח, נשמה, (עיין מזה למעלה ביאורי בראשית מ"ו ע"א ודף רנ"ג ע"ב) ויען כי יחס שלש אלה הנפשות השונות, במדרגות מעלותיהן, כיחס שלש מחלקות האומה הישראלית כהנים לוים וישראלים אחת אל אחת, לפי שינוי מדרגת מעלתן וקדושתן, ועפ"י מצות התורה, חייבים הישראלים לתת מכל מאה סאה חטים ד"מ אשר יביאו מארצם עשרה ללוים, ומהם יתנו הלוים סאה אחת מעשר מן המעשר אל הכהן, והתשעים הנותרים יהיו למאכל הישראלים אשר הם ומחסורי גופם רבים יותר מהלוים והכהנים ומחסוריהם, ע"כ קבעו חז"ל לרמוז על זה מאה ברכות בכל יום לכל איש ישראלי, למען יגיעו מהם תשעה לתיקון רוח האדם, שהוא השפע האלהי הנלוה אל נפשו אשר נתנה לו מרחם אמו, וברכה אחת כמעשר מן המעשר לתיקון נשמתו הטהורה אף שהיא בעצמותה כבר שלימה מאוד, ותשעים ברכות לתיקון נפשו החמרית ר"ל החיונית, אשר תנתן לו מלידה ומבטן, המצטרכת תיקון גדול בעבור היותה נוטה עוד אל תשוקות חמריות, ודומה היא במדרגת מעלתה הפחותה ממדרגת הרוח. ואף כי ממדרגת הנשמה, לישראלים אשר הם פחותי המעלה ביחסם אל הלוים, ואף כי אל הכהנים, 
*אשר כוון אליה במזון האלהי וגו', ר"ל כי בתת ה' להם בכל יום רק לחם לשבוע עומר לגלגלת באופן שלא העדיף המרבה והממעיט לא החסיר, הורה להם בזה כי טוב ונעים לאדם לחיות תמיד רק חיים מוגבלים ומשוערים כראוי, עיין מזה גם ביאורי לשער מ"א. 
*ובמדרש עוד א"ל וכו' כונתו הנה האדון שיש לו כמה עבידים ורוצה למכרם לזולתם, הלא ישתדל להאכילם ולהשקותם אף יותר מדי שבעם, למען יהיו רק בריאים ושמנים לפי שעה למראה עין הקונה אותם ויוכל להרבות במחירם מבלי אשר יחוש, כי האכילה היתירה והגסה ההיא תוכל לסבב להם לאחר זמן ובימים שיבואו כאב או נזק הבריאות, אבל האב האוהב את בניו, ועינו תחס עליהם, יחפוץ יותר בהתמדת בריאותם הטובה מאשר יחפוץ להשמין את בשרם, הלא ישים עין השגחתו עליהם שלא יאכלו ולא ישתו יותר כי אם כפי הראוי והמשוער להם, ויכריחם להגביל ולצמצם גם כל שאר הנאות גופם (אף כי דבר זה ר"ל המניעה מהרבה הנאות יחשב להם לפי שעה לכאב ויסורין) למען ישיגו עי"ז אח"כ לא לבד חיים ארוכים עלי ארץ כי אם גם השלימות המוסרית להיות נרצים ונאהבים תמיד לפני הי"ת, כמו שנאמר בבני יונדב בן רכב, שהיו נזירים מיין ומופרשים מכל הנאות המותריות עפ"י מצות אביהם, בבחינה גופנית. "למען תחיו ימים רבים" ובבחינת אשרם המוסרי "כה אמר ה' וכו' לא יכרת איש ליונדב בן רכב עומד לפני כל הימים, ר"ל שכל בניו יהיו תמיד מתהלכים לפני ה' בתום וביושר, תחת כי האנשים אשר ימכרו ממכרת עבד לתאותם הגופנית ושקועים במצולת הנאות יתר לא יראו פני ה' כי אם יתרחקו תמיד יותר ויותר ממנו, וע"ז רומז המדרש שאמר להם הקב"ה לישראל "בני לא תהיו סבורים שאני מבקש לעשות לכם כעבד זה וכו' אלא לכך אני מביא עליכם יסורים כדי שתכונו לבכם אצלי", 
*כי כשהיד וכו' הנה כפי מה שאבאר עוד בשער הזה יורה בפי החכמים לפעמים שם "זכר" דרך השאלה אל הפועל, כמו שיורה שם "נקבה" על המקבל פעולת זולתו, והנה ידוע ג"כ כי כמו שבכל פעולה אשר יפעל האדם צריך תחילה כח שכלו השופט בקרבו לשפוט. כי ראוי לו לפעול כן ולהרהיב לזה עוז בנפשו, ורק אח"כ יעשה הפעול' ההיא בכח איברי גופו וגבורתו החיצונית כן הוא ג"כ אצל הי"ת, כי בטרם יפעל פעולתו צריך שיחייב תחילה משפט חכמתו העליונה כי ראוי הוא על פי הצדק והיושר לפעול כן ואז יעשה אותה ביכלתו שהיא לבלי תכלית והנה הכח השכלי השופט הזה המסבב הפעולה יקרא דרך השאל' בשם "זכר" יען כי הוא הפועל האמיתי, אבל הכח החיצוני המסובב על ידו לפעול אשר הוא כעין מקבל פעולת כח השכל השופט יקרא בשם "נקבה", והנה כאשר ימרו ישראל עיני כבוד עליון יחייב משפטו הצדק שלא יפעול עוד בגבורתו העליונ' נסים ונפלאות בעבורם וזה שאח"ל ד"מ "שבזמן שאין ישראל עושין רצונו של מקום מתישין כח גבורה של מעלה" אפס העמים אשר לא ישכילו ויבינו זאת, לא יאמרו שרק בעבור משפט חכמת הי"ת שהוא במדרגת כח זכר חדל לעשות אותות ומופתים בעבורם כ"א בעבור שקצרה חלילה יד גבורתו ויכלתו, שהוא במדרגת נקבה, וע"ז רומז מאמר הכתוב "מבלתי יכולת ה'" כי הוא שם פעולה בלשון נקבה, ואמרו עליו חז"ל "יכול" לא נאמר (ר"ל "כי לא יכול ה'" לא נאמר, כי אז היה מורה שמשפט השכל העליון שהוא במדרגת זכר לא חייב אותו ולא חשבו לראוי ונכון שיביאם אל הארץ כאשר היה באמת) אלא "מבלתי יכולת"' וכו', יאמרו שתשש כחך כנקב', ר"ל כי קצרה גבורתך ויכלתך (שהיא במדרגת נקבה) להוציא זאת אל הפועל אף שיחייב אותה משפט הצדק. 
*וקבעו בכיה וכו', בזה רוצה הרב לבאר מאמר המדרש ילקוט שלח "אתם בכיתם בכיה על חנם אני אקבע לכם בכיה לדורות, ומן אותה שעה נגזר' גזירה על בהמ"ק ליחרב ושיגלו ישראל וכו'" כי הכוונה שע"י שהראו במעשה מרגלים זה, כי מואסים הם בחיי הגבלה, כי אם חפצים תמיד לרדוף אחרי הנאות המותריות, מזה נסובה להם כל הרעות אשר קרו אותם מאז והלאה עד סוף כל הדורות, ובזה הולך הרב ז"ל ומבאר כמה פסוקים בתילים מזמור פ'. 
*הנה וכו' תוכן דעתו הוא כי הספק הראשון כולל ג' שאלות הא' אחרי שאמר ר"א "לא נתנו פרשיותיה של תורה על הסדר," מה זה אשר שאלו "למה נסמכה פרשת מרגלים" וכו',? הב' כי אחרי שכפי הנרא' קרה מעשה מרים בחצרות, ומעשה מרגלים במדבר פארן בזא"ז הלא מן הראוי הוא. שיסופרו ג"כ בזא"ז? הג', כי לפי דעתם שחוברו רק בעבור דמיון ושווי ענינם ששניהם כוללים סיפור הוצאת דבה, יקשה הלוא מעשה קרח ועדתו שדברו סרה על משה דומה למעש' מרים, ומדוע לא נסמכו זא"ז? ולבאר כל זאת יאמר, כי רק בבחינ' רוחניית, ר"ל החכמ' הצפונה בקרבה, כאשר היתה ערוכ' בדעת עליון מאז ומקדם, אמרו שלא ידע אנוש ערכה וסדר', הגלוים רק לפני הי"ת, אבל בבחינת גשמיות' ר"ל בבחינת חיבור סיפוריה יש להם סדר, אבל לא לפי הזמן שקרו בו, כי זה רק מקרה והזדמנות באופן שיקרו לפעמים ב' מקרים זא"ז, אשר אין להם יחס יחדיו וקישור כלל כ"א נסדרו ונסמכו בתורה רק לפי דמיון ושווי עניניהם, ואחרי שכפי מה שמבאר בשער מ"ב, (עיין ביאורי שם, ) יקרא כל פועל רק עפ"י פעולתו אשר יעשה בכוונה מיוחדת לה, הלא מזה נמשך, כי קרח ועדתו אשר דברו סרה על משה, לא בשם מוציאי דבה, כ"א בשם רודפי כבוד ומבקש כהונה יקראו אחר שתכלית כונתם הית' רק לכהן תחת אהרן, ורק למען השג תכליתם זאת, הלינו על משה ואהרן להבאיש ריחם בעיני העם וע"כ אין דמיון ושיווי ענק להם עם מרים שדבר' באחיה במשה, רק למען הוציא דבה עליו, ורק המרגלים ברשעתם דמו אליה, כי גם הם הוציאו דבה על הארץ, מבלי אשר חפצו להשיג עי"ז תכלית אחרת רק לשלח פיהם ברעה וע"כ נסמכו ב' סיפורים אלה יחד, 
*לפי שכל אחד נמשך, וכו', הלשון קשה הבנה קצת, ותוכן דעתו הוא, כי הנשיאים נמנו פה רק לפי מעלתם שהית' להם כאשר שולחו לרגל את הארץ אבל לא לפי סדר דגליהם או תולדות שבטיהם, גם לא לפי מעלת השבטים כי בענין זה היו כלם שוים לרעה, כמו שאמר הכ' "ותשא כל העדה ויתנו את קולם" וכו', והראיה ע"ז, כי גם שבט יהודה ואפרים לא ימשכו לטובה אחרי נשיאיהם יהושע וכלב, 
*לזה אמר וכו', כונתו כי הכתוב רצה להודיע בזה שלא נקרא נחל אשכול בעבור שהיו שם אשכולות ענבים יותר טובים מבשאר מקומות כנרא' זאת בהשקפ' הראשונ' מפשט הכ' כי א"כ לא היה אשכול זה עדות על טוב הארץ כולה, כי אם נקרא כן רק על אודות שכרתו משם האשכול, ונקרא ג"כ כבר בתחילה על שם סופו נחל אשכול. 
*ובזה הגדילו וכו', תוכן דעתו הוא, כי אלו אמרו רק באנו וכו', וגם זבת חלב ודבש וכו', והעם היושב בו עז הוא וכו', עמלק יושב וכו', לא חטאו בזה מאומה, כו היו רק מגידי אמת האומרים כל הדברי' כאשר הם באמת, אבל באמרם "אפס" וכו', יצאו מכלל מרגלים, אשר רק מה שיראו יגידו, כי אם יחשבו עצמם כיועצי עצה אל הי"ת ואל משה עבדו, כאלו אמרו בפה מלא "לפי דעתנו ומרא' עיני שכלנו אין טוב לישראל ללכת שמה להוריש גוים גדולים ועצומים ממנו, כי לא יוכל למו", כאשר גלו דעתם אח"כ יותר בהכחישם דברי כלב לאמר, "לא נוכל לעלות את העם," וע"כ היה עונם גדול מנשוא, ועל דרך זה יאמר הרב ז"ל יורה גם מלת "אך" במאמר ה' אל בלעם (במדבר כ"ב,) "ואך את הדבר אשר אדבר אליך אותו תעשה" כנתינת עצה שיותר טוב לו אם לא ילך עמהם אחרי שלא יוכל לשנות דבר מכל אשר יצוהו ה' ולא יוכל לקוב את ישראל כאשר חפץ בלק, וע"כ כאשר בכל זאת לא שמע לעצת הי"ת וילך עם שרי מואב נאמר "ויחר אף ה', כי הולך הוא," 
*וזה שכבר וכו', תוכן דעתו הוא, כי בעבור היות הזכר בכלל בע"ח, ואף כי בבני אדם יותר חזק מהנקב', באופן שהוא ימשול בה, וכל איש שורר בביתו ומנהיג אותה, והאשה מונהגת מאתו, ע"כ הוא במדרגת פועל ומשפיע, והיא במדרגת מושפעת ומקבלת פעולתו (וכן הוא ג"כ בבחינת פעולת ההולד' לקיום המין) וע"כ הושאל גם בפי חכמי הקבל' והמוסר שם "זכר' בכלל להורות על כל משפיע ושם "נקבה" על המושפע מזולתו, ויען כי גם בכל הנמצאים העליונים יש גבוה מעל גבוה שומר ותמיד משפיע העליון על התחתון, יש בהם ג"כ דרך משל והשאל' מדרגת זכר ונקבה, אפס הי"ת המשפיע העליון על כל זולתו יקראהו תמיד ד"מ בשם "איש," כמאה"כ "ה' איש מלחמה," וכאשר יסיר השי"ת השגחתו או חסדו ואמתו ממי שהשפיע כל אלה עליו לפנים, הלוא יחדל להיות נחשב בבחינת האיש ההוא כזכר המשפיע, וזשאחז"ל על הכתוב, "אם ככה את עשה לי", כביכול תש כחו כנקבה," והנה המושפעים התחתונים משכלים הנבדלים או מבני אדם, כאשר ישפיעו על זולתם יהיו במדרגת אנדרוגינוס כי יחברו במהותם יחד מדרגת זכר ונקבה, כי מצד אחד הם מושפעים, ומצד אחר משפיעים, וע"כ אמרו למשה "קרב אתה" (אשר מרוחך תשפיע עלינו במדרגת זכר,) "ושמע" וכו', "ואת תדבר אלינו" וכו', ר"ל אחרי אשר תהיה במדרגת נקבה לקבל השפע האלקי תדבר אלינו וכו' וע"ז רומז לדעת הרב ז"ל גם מאמר המדרש שהביא למעל' "מבלתי יכולת יכול מבעי ליה אמר משה לפני הקב"ה, עכשיו יאמרו האומות, תשש כחו כנקבה ואינו יכיל להציל," שר"ל שע"כ הזכיר הכתוב במאמרו מלת "יכולת" שהיא שם הפעול' במשקל נקבה ולא נאמר "יען כי לא יכול" וכו', לרמוז בזה שההאומות יאמרו שגם עד עתה בעזרו את ישראל ועמד לימינם היה נעזר בזה רק ע"י שום כוכב או מזל, באופן שהיה כחו (ית' מזה עלוי רב,) רק ככח נקבה המקבלת פעולת זולתה, ועתה כאשר שינו מצבם חדל גם כחו זה, וע"כ הוסיף משה להתפלל, "ועתה יגדל נא כח ה'," ר"ל סלח לעונם ותביאם בכל זאת אל הארץ אשר נשבעת לתת להם למען תראה בזה כחך הגדול ואת ידך החזק' לעיני כל, ויכירו וידעו כל הגוים כי אתה כל תוכל, ואין מי מוחה בידך לחון את אשר תחון ולרחם את אשר תרחם, אף כי חטא נגדך, כי זאת תחשב גם בבני אדם לגדול' נפשית אמיתית להאריך אף למכעיסיו ולסלוח לאיש אשר חטא נגדו. 
*תוכן דעת הרב ז"ל הוא, כי משפט השכל יחייב שכאשר יהיה דבר מה יותר יקר ונכבד ראוי הוא שנשים עליו גם עיון השגחתנו ביותר לשמרו מכל מקרה ופגע למען לא יקראנו אסון, ויאבד ממנו בענין רע, וכן נראה לא לבד בפעולת הטבע כי האיברים היותר יקרים ונכבדים באדם ובשאר בע"ח כלב ומוח והכבד, הושם מושבם בפנימיות הגוף, במקום שהם מוקפים ונשמרים שם ע"י מחיצות בשר ועצמים חזקים אשר יגינו עליהם מכל מקרה ופגע רע אשר יוכלו לבוא עליהם מקור או מחום האויר, או משאר מזיק חיצוני, [וחז"ל הביאו בעבור זה מושב הלשון בתוך הפה המוקף מכל סביביו, לעד ולמופת על היות לשון אדם אבר יקר ונכבד מאוד עד שראוי לשמרו מאוד גם בבחינה מוסרית מדבר רע ומהוציא דבה על זולתנו. כי כן אמרו בערכין ט"ו ע"ב, ד"מ "אמר הקב"ה ללשון וכו', כל איבריו של אדם מבחוץ ואתה מבפנים, ולא עוד אלא שהקפתי לך שתי חומות א' של עצם ואחת של בשר מה יתן לך ומה יוסיף לך לשון רמיה,"] כי אם גם בחכמת ותחבולת הנהגת צבא המלחמה נראה כי פני המלך לא יצאו בקרב, למען לא ימות במלחמה והמס ימס בעבור זה לבב עמו כדונג מפני האש, וכן על שר הצבא המצביא את העם אשר על פיו יחנו ועל פיו יסעו, עליו יחוסו אנשי הצבא מאוד, למען לא תאונה אליו רעה, כאשר יורו אותו המורים בקשת, וקרהו אסון, והיה המחנה והצבא הנשאר מבלי מנהיג ופקיד החיל, כמו שאמרו הגבורים אל דוד (ש"ב כ"א) "לא תצא עוד אתנו במלחמה ולא תכבה את נר ישראל," וכן אמרו לו במלחמתו עם אבשלום בנו אשר קשר עליו (ש"ב י"ח) "לא תצא כי אם נוס ננוס וכו'," גם התורה האלקיות השתדלה ג"כ בעבור זה מאוד מאוד להשריש בלב כל איש ישראל הענינים היקרים והנכבדים שהם עיקרי הדת, הלוא הם האמונה במציאות הי"ת ואחדותו, והרחקת כל העבודה לאל אחר זולתו, אשר הם ביחסם אל שאר עניני התורה כיחס הלב והמוח והכבד אשר מהם תוצאות חיים אל שאר הגוף (אשר ע"כ שמו גם הפילוסופים רוב עיונם בהם,) כי נראה לא לבד כי מאמר "אנוכי ולא יהיה לך," המורים על מציאות הי"ת ואחדותו הם ראשי עשרת הדברות, ומאמר "אני ה' וכו'," נמצא הרבה פעמים שנוי ומשולש בתורה, כי אם גם תכלית ספור האותות והמופתים הנמצא בה היא רק להביא מהם ראיה ומופת על מציאות הי"ת ויכלתו, גם מצות שמירת השבת והמועדים אשר עליה תזהיר כמה פעמים היא רק להשריש בלבנו אמיתת אמונת חדוש העולם, למען היות לנו בו המופת היותר ברור על מציאות הי"ת ויכלתו, כי לא יחודש דבר, ואף כי התבל ומלואה, מבלי מחדש, גם אמונת השכר והעונש בעבור היותה עיקר יקר ונכבד מאוד בדת האלקית, (כי רק על ידה יהיה האדם הולך מישרים ופועל טוב וצדק ושומר רגלו מלכד בפח הרשעה, תחת כי המכחיש אותה, יעזוב ארחות יושר והתברך בלבבו לאמור שלום יהיה לי אף כי אלך בשרירות לבי לעשות כל עול ואון) נראה כי התורה הרבתה לדבר מגמול ועונש בתורת כהנים (ויקרא כ"ו) ובמשנה תורה, (דברים כ"ח) ובשאר מקומות, והנה ידוע, כי הנבואה היא המעלה היותר יקרה והיותר נכבדה מכל המעלות והשלמיות אשר תמצאינה במין האדם, גם נודע כי הנבואה הנראית מאוד לשלמות האומה הישראלית ורק בה נתיחדה מכל העמים אשר על פני האדמה, כי על ידה לבד נודעו להם במעמד הר סיני שלש עיקרים המיוחדים לדת ישראל בלבד, הא' כי הי"ת, אף כי אוהב הוא כל יצוריו ומשגיח עליהם, בכל זאת בחר בישראל עם סגולתו יותר מכל העמים, בעבור אבותיהם הקדושים אשר היו הראשונים להכיר אלקים אמת ולמדו בניהם אחריהם את דרך ה' לעשות צדקה ומשפט בארץ ועשו אותם עי"ז ראוים ומוכשרים יותר משאר העמים שיגלה כבוד ה' עליהם להודיעם חקיו ומשפטיו אשר לא עשה כן לכל גוי, הב' אפשרות ומציאות הנבואה בכלל, כי במעמד הנבחר ההוא נודע ונתברר להם, כי ידבר אלקים את האדם, והג' כי נבואת משה ומעלתו נעלה ונשגבה היא מנבואת שאר הנביאים אשר ע"כ נבחר הוא לבדו שתנתן התורה האלקית על ידו אשר מצותיה וחוקיה כוללים כל המעשים אשר יעשה האדם בבחינת הדין האמת והשלום, אשר עליהם נוסדו עמודי החברה האנושית ואשרה הזמני והנצחי, ואחרי כי הנבואה היא ענין יקר ונכבד מאוד, והאמונה בה הכרחית מאוד לדת ישראלית ושלמות האומה, הלוא ימשך מעצמו, כי צריך השתדלות יתירה לקיים אמתתה בלב האומה הקדושה הזאת, ולהרחיק כל מכחיש המתקומם עליה, למען לא יהרסון שתות הדת ועמודי אושר ושלום העם כלו הגופני והמוסרי ירופפו, וע"כ נראה כי כמו שמדרך המהנדס והתשבוריי, שברצותו לבאר לזולתו אמתת הנחותיו יותר יביא תחילה מופתיים מחייבים על אמתתם, ואח"כ מופתים שוללים את ההפך מהם, כי עי"ז יבואר הדבר יותר לכל אדם, כאשר יוצג לפניו חיוב האמת, והרחקת השקר שהוא הפכו, (כמו שבארתי זאת כבר בביאורי למעלה בראשית דף צ"ה ע"א), וכן אמר גם החכם עד"ז "כי אמת יהגה חכי ותועבת שפתי רשע," ר"ל מה ששפתי מתעבים לבטא הוא הרשע שהוא הפך האמת, (כי אמת פה יורה על עשיית חסד ואמת לזולתו, כמו שיורה שם רשע על ההרעה לזולתו ויתורגם,) כן עשה גם הי"ת בתורתו, כי אחר אשר העיר אותנו בסיפור מתן התורה על יקרת ומעלת הנבואה ושלש עיקרים הנתלים בה, באמרו "בעבור ישמע העם בדברי עמך" (מאמר המורה גם על יקרת עם זו בחר ה' לנחלה לו, ויתרונם בעיניו על כל שאר העמים גם על אפשרות הנבואה כי ידבר ה' את האדם,) "וגם בך יאמינו לעולם" (מאמר המורה על יתרון מעלת נבואת משה על נבואת שאר כל הנביאים,) כן הציג לנגד עינינו פה בסיפור מעשה קרח ועדתו, הרע הגופני והמוסרי המסובב למכחישי שלש עיקרים אלה. כי הנה קרח וכל עדתו היו כלם חכמים ונבונים, כמו שאה"כ "נשיאי עדה קרואי מועד," אבל חכמתם היתה רק להרע, כי חשבו על התורה תועה, ולא האמינו ביתרון ישראל על כל העמים, ובנבואה כלל, ואף כי בנבואת מרע"ה, ורק דרך היתול ושחוק, אמרו אל משה ואל אהרן "רב לכם," ר"ל די לכם במה שהשגתם חפצכם כבר לפרסם בקרב העם הזה האמונה,) "כי כל העדה כלם קדושים" (ונבחרים משאר העמים) "ובתוכם ה", (לדבר עמהם ע"י נביאו ששני אלה הם ב' העיקרים הראשונים.) "ומדוע תתנשאו על קהל ה'," (ר"ל מדוע תתנשאו עוד להשריש בקרבם העיקר השלישי, כי אתם נשאתם עוד במעלתכם על כל זולתכם?) וכאשר שמע משה, כל דבריהם אלה, ענה אותם כאולתם, והשיב למו תשובה נכונה המאמתת ג' העיקרים אלה, אשר הכחישו אותם וזש"א להם, "בוקר ויודע ה' את אשר לו," מאמר מורה על אמונת השגחת הי"ת על בני אדם, כי רק בעבור שלא האמינו בה יכלו להכחיש יתרון ישראל על שאר העמים, "ואת הקדוש והקריב אליו" מאמר מורה על אמונת השגחת הי"ת על בני אדם, כי תואר קדוש יאמר לנביא אמת, יען כי הוקדש מרחם לזה, כמאה"כ אל ירמי' "בטרם תצא מרחם הקדשתיך, נביא לגוים נתתיך," "ואת אשר יבחר בו יקריב אליו," מאמר מורה על יתרון מעלת נבואת משה מנבואת זולתו, כי הוא נבחר מכל הנביאים להיות יותר קרוב אל הי"ת מכולם, ואח"כ אמר להם "המעט מכם", וכו', ר"ל המעט קצף, צער, ורוגז יש לכם כבר בעבור זה שהבדיל ה' אתכם מעדת ישראל, לבלתי היות לכם נחלה ואחוזה בתוך אחיכם, והקריב אתכם לעבוד עבודתו, באופן שאתם לבדכם תשאו בבחינה זאת משא כל העדה על שכמכם לשרת בעבורם את הקודש "ובקשתם גם כהונה" שהיא בעצמותה רק מוסרית ופרישות יתירה? ר"ל איך יעלה על דעת איש להאמין, שאתם תחפצו באמת רק מעלת הכהונה בעבור היותה מעלה מוסרית אחרי שהעדר הנחלה הארציית ועול עבודת הקודש היו כבר עליכם לטורח? אין זאת, כי אם שכל תלונותיכם, היא רק על ה', שתמאנו לשאת עול התורה והאמונה בה, וזש"א "לכן אתה וכל עדתך הנועדים על ה' ואהרן מה הוא כי תלינו עליו" (ר"ל הלוא אהרן עם כהינתו ועבודתו לה' שהיא רק מעלה רוחנית ויתרון מוסרי נחשבו בעיניך כאין וכאפס, ומה זה תלינו עליו אחרי שאין חפצכם כי אם בקניני הזמן? וע"כ קורא התנא ג"כ מחלקת קורח "שלא לשם שמים," כי כל כונתם היתה במחלוקתם רק למרות עיני כבוד ד' ולהכחיש השגחתו הפרטית על ישראל ושאר עיקרי הדת, וע"כ אמר ממנה "שאין סופה להתקיים," כי האמונה והדעת הכוזבת, אף כי תקונן לפעמים במחשבת איזה אנשים רבים או מעטים זמן מה, בכל זאת עוד מעט והם יאבדו, כי ילכדו בפח אשר טמנה להם דעתם הנפסדה, כמו שראינו בקרח וכל עדתו, כי הוכו על עונם ויאבדו מתוך הקהל, ובאחרונה עוד יבואו הימים ויוסר מסוה הבערות והסכלות מעל פני כל האדם, אז תאורנה עיניהם ותחזינה מישרים להכיר ולהשיג האמת, תחת כי המחלוקת שהיא לשם שמים כמחלוקת הלל ושמאי שהיא רק חילוק דעות חכמים שונים שמודים כלם בעיקר המצוה וחיוב העבודה לה', וחולקים רק באופן עשייתה "סופה להתקיים," כי היסוד ששניהם נוסדים עליו הוא דבר אמת העומד לעד, כמאחז"ל "קושטא קאי שיקרא לא קאי") אפס לא לבד בדבריהם אלה המפורשים בתורה הודיעו מחשבתם הרעה, כי אם לפי דחז"ל במדרש הלבישו רעיוניהם הנפסדים האלה גם במעטה משל ומליצה הנעימים לאוזן שומעיהם, למען התעות גם העם אחריהם, כי להכחיש עיקר הנבואה והצורך אליה להיישרת האדם אמרו כי אחרי שנברא האדם בשכל ישר אשר לו היכולת והכשרון להכיר ולהבחין בין טוב לרע, הלא די לו בזה להגביל מעשיו ומעשי זולתו בדרך הממוצע, כמו שנראה בחכמי האומות ששכלם האנושי יספוק להם לבד לסדר חוקים ומשפטים אשר יחיו בהם בארצותם לגוייהם ולרמוז על רעיון זה הלביש ארבע מאות ראשי סנהדרין שהם חכמים ונבונים בלבושי תכלת להורות בזה שהם בעצמם עפ"י שכלם ותבונתם ילכו תמיד במדותם ובמעשיהם בדרך האמצעי אשר עליו ירמוז לבוש התכלת, (כמו שבארנו זאת כבר למעלה בשער ע"ז.) והלכו אצל משה ואמרו טלית שכולה תכלת מהו שתהא פטורה מן הציצית, (ר"ל מפתיל תכלת הרומזת אל ההשערה האלקית המצוה מפי הנבואה), וע"ז השיבם משה שהיא חייבת להורות להם, כי רק הדרך האמצעי הנבחר על פי רצון האלקים אשר יגלה סודו אל עבדיו הנביאים הוא היותר טוב והיותר שלם לא אשר יבחרהו האדם רק בשכלו האנושי לבד (כמו שהארכנו בזה כבר בשער הקדום) וכן להכחיש אמונת השגחת ה' הפרטית על ישראל אמרו, כי רק הכלל כלו ראוי להיות מושגח מהי"ת, ורק באמצעות הכלל תמשך ההשגחה גם על האומה הפרטית בעבור היותה חלק הכלל, וממנה תמשך ההשגחה גם על אישיה הפרטיים בעבור היותם חלקיה, וע"כ אמרו ד"מ, כי בית מלא ספרים ראוי להיות פטור ממזוזה כי הוא נשמר מכל נזק והפסד מצד עצמותו יותר ממה שנשמר בית רק מכל אלה, רק ע"י קביעת המזוזה הכוללת רק שתי פרשיות בתורה, כי יחס הבית המלא ספרים אל המזוזה האחת, כיחס הכלל היותר נבחר אל הפרט שהוא רק חלק ופחות הערך ממנו, וע"ז השיבם משה שהבית חייב במזוזה, כי בעבור היותו מלא ספרים רק בעבור רצון בעליו, ולא למען מלאות בזה מצות הי"ת לא ישמר עוד, כי אם ע"י הקביעה במזוזתו עפ"י מצות התורה שתי פרשיות אלה לבד, הכוללות קבלת עול האמונה האמיתית, ושמירת המצות, כי על די שתי אלה יקנה הישראלי השלמות הנפשיית להיות ראוי שיהיה מושגח מהי"ת ונשמר ממנו מכל מקרה רע ואסון, ובזה הורה להם, כי בבחינת ההשגחה האלקית יש יתרון לאומה אחת פרטית או לקצת אישי האומה ההיא בעבור שלמותם, על הכלל כולו באופן שהכלל כלו נשמר ומושגח רק בעבורם, כמאה"כ "וצדיק יסוד עולם," ומאה"כ "לא מרובכם מכל העמים חשק ה' בכם וכו', כי אתם המעט," ומאה"כ הללו את ה' כל גוים וכו', כי גבר עלינו חסדו, ר"ל ובעבורנו ובגללינו, ייטיב גם להם וכו', וזש"א אח"כ ואמת ד' לעולם, וכן אז"ל "כל העולם כלו לא ניזון אלא בשביל חנינא בני וכו'," גם השתדלו להלשין על נבואת משה ושאר מעשיו המיוחדים, כי לא לבד שכפי המסופר במדרש הלך קרח רכיל בתוך קהל ישראל, ואמר להם שאף שמשה קדש וטהר אותו ואת כל אחיו הלוים, בכל זאת גדל רק את אהרן אחיו ונשאו על כולם לעשות אותו לבדו לכהן וסבב בזה כי עלה עשן באפם על משה בחשבם, כי רק בעבור היותו אחיו נשא לו פנים, וישימהו בתור המעלה על כולם, ולא ה' צוהו כי אם מלבו עשה כל זאת, כי אם גם על חקי התורה אשר שם לפני בני ישראל דבר סרה להשפיל כבודה בעיני העם בספרו להם מעשים בדוים, כעין מה שאמרו במדרש מאלמנה אחת שהיתה בשכונתה ועמה שתי נערות יתומות וכו', (עיין בפנים הספר,) ובכל זה היתה מגמתו רק להראות להמון העם איך יכבד עול התורה על שומריה למען הניא לבבם ממנה, ולהשריש הדעה הנפסדה בקרב לבם, כי רק מלבו בדה אותה, וה' לא צוה אותו לשום כל המשא הכבד הזה על שכמם, והנה בני קרח אף שהיו קשורים עמו בעבותות אהבה הטבעית וחבלי היראה והכיבוד המחויבים מבנים לאבות לא הלכו בכל זאת בדרכי אביהם, כי אם החזיקו באמונה האהובה להם יותר מכל, (על דרך שאמר חכם יוני אחד "אוהב אני את סאקראטעס, ואוהב אני את פלאטאן, והאמת אהוב לי מכלם",) כמו שהעירו על כל זה במדרש, "כי אם בתורת ה' חפצו, אלו בני שאמרו שירה, וכו'," (עיין בפנים הספר) ונשארה בעבור זה בחיים חייתם ויהיו למופת לזולתם מבני ישראל, להחזיק גם המה באמונתם האמיתית, ולבלתי נטות ממנה ימין, ושמאל, כמו שאה"כ, "ובני קרח לא מתו, ויהיו לנס," ואחז"ל עליו שהיו כתורן ספינה, כי כמו שעל ידו תונהג הספינה, הנהיגו גם המה בהיותם מחזיקים בתומתם, את כל בית ישראל אחריהם, ויען כי קרח ועדתו חטאו בכפירה משולשת בג' עיקרי האמונה, והם החזיקו בשלשתן אמר ר"ש בר נחמני במדרש להורות על זה "לא היו שלשתן עומדים במקום אחד אלא כל אחד ואחד היה עומד בפני עצמו דומיא כשלשה עמודים" וכו', שר"ל שאף שהודו כלם בכל ג' העיקרים, השתדל בכל זאת כל אחד ואחד מהם להשריש עיקר אחד יותר מהאחרים בלב ישראל, אפס לא לבד על ידי בניו אשר נשארו באמונתם חזקים כראי מוצק כ"א גם ע"י עונש קרח ועדתו אשר פקודת כל אדם לא נפקדה עליהם, כי באופן נסיי נסחו מן הארץ, נתן חזוק וקיום רב ועצום לכל ג' עיקרי הדת, אשר הכחישו הם כי כמו שאם הצליחו ברשעתם היו תועים כל העם אחריהם באמרם אם אלה אנשי שם ונשיאי עדה וידועים לשבטיהם אשר הם חכמים ונבונים מכחישים בעיקרים אלה, בלתי ספק האמת אתם, והיו משכימים עמהם בהכחשתם כי כן דרך ההמון להיות תמיד נפתה לבם ונתעה אחר אמרי פי ראשיו וחכמיו, כן עשה עתה בהיפך עונש האנשים הנכבדים האלה אשר היו נשיאי עם וקרואי מועד, רושם חזק בלב כל ישראל אשר לא ישכח מהם על נקלה, ועל ידו נודעה להם אמתת ג' העיקרים אשר רצו הם בעצמם להכחיש, כי ע"י אבדן קרח ועדתו באופן נסיי שהודיע משה בנבואתו תחילה להם נתאמתה לא לבד יכולת הי"ת והשגחתו הפרטית לשלם להם גמול באופן נסיי, כי אם גם אמתת הנבואה בכלל ונבואת משה ביחוד, אחרי שעל פיו, ורק למען שלם גמול לאויביו ברא הי"ת בריאה זאת כי תפצה הארץ את פיה ובלעה אותם ואת כל אשר להם, ועל פי הדברים האלה מבאר הרב ז"ל מאז"ל שהחל בו, ואומר שכונת חז"ל היא כי השמש והירח אשר הם הגרמים השמימים היותר עיקרים והכרחיים לקיום הארץ ומלואה, אמרו ד"מ אל הי"ת שאם לא יעשה דין לבן עמרם יאספו נגהם, ולא יהלו עוד אורם, כי אם הצליחו קרח ועדתו אשר, הצו על משה ואהרן היתה הכחשת הנבואה והתורה נפרצת בארץ, ופסו אמונים מבני אדם, כלו סג יחדיו נאלחו. ולא היו עוד ראוים שיתקיים העולם אשר כל יושביו עברו תורות הפרו חק וברית אלקים, השחיתו התעיבו עלילה, ואין עושה טוב אין גם אחד כמאה"כ "אם לא בריתי וכו' חוקות שמים וארץ לא שמתי," וכמו שהביא ה' את המבול על הארץ לשחת כל בשר כאשר מלאה הארץ חמס, (ויען כי כוכבי השמים ופסיליהם הם רק כמלאכים ומשרתי עליון המשתדלים לעשות רק תפקידם אשר הפקיד עליהם רצון בוראם, מבלתי שאול או דבר משפטים על מי זה ועל מה זה יוכרחו לעשות ככה, אחז"ל ד"מ שעלו מרקיע השני שבו הם קבועים לזבול שהוא הרקיע הרביעי (עיין חגיגה דף י"ד) ר"ל שעלו ממדרגתם המלאכותיית, למדרגת ההשכלה על סבת מציאותם ומשמרת תנועותיהם ואמרו שזרק חצים, ר"ל שהשיבם תשובה נצחת "לכבודי לא מחיתם, ולכבוד בשר ודם מחיתם" ר"ל, כמו שאין ראוי שישבתו חקי הבריאה, ועמודי השמים ירופפו בעבור קצת תועי המשתחוים לשמש ולירח ולכל צבא השמים, אשר כי בכל זאת רבים הם העובדים לאלקים אמת, ואף כי באחרית הימים האמת מארץ תצמח, וכל העמים, יכירו וידעו, כי ה' אחד ושמו אחד, כן אין ראוי ג"כ לאבד העולם כלו בעבור אלה האנשים המעטים החטאים בנפשותם המכחישים בתורה ובנבואה אחרי שעוד נשאר רוב ישראל נאמן לאלקיו להחזיק כמקדם באמונתם ובתומתם, (ובכל זאת רצו חז"ל רק לתת טעם וסיבה במליצה נחמדה כדרכם, למה שלא נעשו באבדן קרח וכל עדתו אותות ומופתים בשמים מעל כמו שבהשקפה ראשונה היה ראוי להיות בעונש חטאם הגדול מאוד הזה), ויען כי גם עתה בכל הדורות והזמנים רבות החטאים בעם ובכל זאת לא ישבתו חקי הטבע משמור את תפקידם, ותמיד השמש ישיש כגבור לרוץ אורח והירח יקר הולך להאיר על הארץ בלילה, זש"א שם "והאידנא עד דמחי להו לא נפקי," (כן גורס הרב ז"ל שם) ור"ל שבעבור אותה הסיבה שלא חדלו מהאיר על הארץ בימי קרח לא יחדלון עוד כל הימים, כי תמיד בכל העתים והזמנים ימצאו שרידים אשר ה' קורא, ובעבורם לא ישבתו כל מאורי אור מצאת על הארץ ומזרוח עליה וזה איזה שנים בארתי מאחז"ל זה באופן אחר אבל נוטה בכל זאת במקצת לדברי הרב ז"ל (עיין מכתב שומר ציון הנאמן סי' מ') וכאשר ראיתי עתה דברי הרב ז"ל שמחתי מאוד שכוונתי לקצת דבריו. 
*אמנם הענין וכו' ר"ל כי כאשר יסופר לנו מה שעשה איש אחד או הרבה אנשים ותכלית הסיפור הוא לדעת מזה מחשבתם ודעתם בענין האמונ' או בשאר ענין, ראוי הוא שתוקדם תחילה הודעת מהות ואיכות האנשים ההמה, כי רק עי"ז נכיר יותר מחשבתם, ודעותם מתוך פעולותיהם, ד"מ כי לולא ידענו שלבן היה בטבעו איש מרמה אשר השתדל תמיד להונות את רעהו לא הכרנו כראוי מסיפור ה"כ מה שדבר אל יעקב אבינו ומה שעשה לו, כי כל ישעו וחפצו היה בזה רק לעשות לו און ומרמה ואולי חשבנו כי רק בתום לבבו ובנקיון כפיו דבר ועשה כל זאת, וע"כ יען כי רצה הכתוב שנבין היטב על ידי סיפור מעשה קרח ועדתו כל אשר יזמו וחשבו בדעתם הוצרך להודיעם תחילה מי ומי היו האנשים האלה. 
*אמנם תוכן וכו' ר"ל כי הפעולות אשר יעשה אותן האדם לעין כל הן הם לרוב אבן בוחן, לדעת על ידו גם מחשבותיו ומידותיו הפנימיות) כי אף שיוכל איש להתחפש לפעמים במעטה היראה ולפעול טובות ונכוחות למראה עיני בשר, אף כי בקרבו ארבו, ואון ועמל בלבו, בכל זאת לרוב ימצאו גם בני אדם זולתו יד ומקום ע"י פעולותיו אלה להביט גם אל תוכו, ואז יראה כי רעות במגורו בקרבו, ואף שעשה איזה מעשה אשר מראהו החיצונה היה טוב וישר, בכל זאת לא עשהו בעבור שחפץ בטובה, כי אם רק למען השיג על ידו מחשבתו הרעה הוא עוטה לפי שעה מעיל הירא' הצדק והמישרים, וע"כ הוא יסוד מוסד אצלינו שמהפעולות יודעו הכחות והקנינים,) ואף כי שהי"ת אשר עיניו צופות בכל יראה אל תוכו לדעת מצפון לבו, להשיב לו גמול לפי מחשבתו וכונתו אשר חשב להשיג תכלית רעה בפעולותיו אלה, לא לפי הפעולות ההן בעצמן לבד אשר מראיהן טוב, והנה קרח וכל עדתו היו כפי הנרא' אנשים חכמים ונבונים, ובעלי מעלות אנושיות לרוב, ובכל זאת הראו בפעולותיהם המסופרות מהם, כי היו בטבעם ומצד תולדתם רעים ומשחת המידות בהם מלידה ומבטן, ורק דרך מקרה למדו התורה והחכמ', לא בעבור אהבתם הקנינים הרוחניים והמוסרים האלה, כי אם למען השתמש בהם לרוע, כי בהיותם מכובדים בעיני ההמון בעבור מעלותיהם אלה, יוכלו יותר על נקלה להטות לבבם אחריהם ולהדיחם מדרך הטובה והישרה, וכעין זה היה דואג ואחיתופל רעים בטבעם ותולדותם, ורק ע"י מקרה ולמען כחם קנו להם מעלת התורה והחכמ', ובאחרונה נגלתה רעתם בקהל ע"י מעשיהם, ע"כ בצדק אר"א במדרש על כל אלה יחד "עצת מינות היה בהם" (ר"ל בעצם וראשונה ומלידה ומבטן היו במזגם וטבעם רעים וחטאים, ורק זמן מה יכלו להסתיר זאת מעיני ההמון) אבל בכל זאת נראה ונגלה רעתם באחרונה לעיני כל ע"י מעלליהם הרעים, וע"כ נדמו בזה לבית התבן אשר לפי שעה פינוהו ועשוהו לבית משתה וחתנות, אבל בכל זאת נראו מאוריו, התבן אשר היה טמון בו בתחיל', 
*וכאשר היה וכו', ר"ל כי החוקר אמר שבעיני השכל והעיון אין מקום לאמר טוב ורע, כי אם אמת ושקר, ד"מ שלא נוכל לאמר "כל משולש יש לו ג' זויות" הוא טוב, ומאמר "שיש לו ב' או ד' זויות הוא רע," כי אם שמאמר ראשון הוא אמת והשני הוא שקר, ותואר טוב ורע יאמר לדעתו רק על המציאות וההעדר, כי כל מה שישנו במציאות הוא טוב ומה שנעדר ממנו הוא רע, ד"מ החכמה, העושר והגבורה הן דברים טובים, תחת כי העדרן שהוא ההפך מהן, ר"ל הסכלות, העוני, והרפיון, הם דברים רעים, ורעיון זה מוסכם גם מאמונתנו האמיתית כי אחרי שהי"ת הוא הטוב לכל בלתי ספק מה שעשה הוא בהכרח טוב לפחות בבחינה מה, כי הרע המוחלט אי אפשר שיעשהו הי"ת אחרי שהוא הטוב לבלי תכלית, כמו שהוא מרגלא בפי חז"ל לאמר "מאתו לא תצא רעה" וכל מה דעבד רחמנא לטב עביד (ברכות דף ס' ע"ב), אבל הרב ז"ל בשער י' (עיין ביאורי שם בראשית דף ע"ז) כ' כי גם בדברים עיוניים יש טוב ורע, כי משפט שכלי שהוא אמיתי נקרא "טוב," יען כי יש לו לפחות מציאות שכלית, אבל אם יש טעות בו נקרא "רע" יען כי אין לו מציאות אף בשכל, ע"כ אמר פה שג' זוגים אלה, ר"ל "אמת ושקר," "טוב ורע." "מציאות והעדר," נרדפים בענינם, ונמשך מזה כי כאשר יחלקו שני חכמים יחד בהכרח רק דעת אחד מהם היא אמיתית, ויש לה מציאות שכלית, ודעת רעהו כוזבת ואין לה מציאת שכלית, ורק בעבור ששניהם מיסדים דבריהם על עיקר אחד אשר הוא אמיתית, גם תכלית שניהם אחת היא להשיג רק התולדה הנראית להם שהיא אמיתית יאמרו, חז"ל מהם שאלו ואלו דברי אלהים חיים, כמו שהולך הרב ז"ל ומבאר ועיין מזה גם ביאורי למעלה בתוכן השער, וע"כ זכר התנא גם שניהם באמרו "מחלוקת הלל ושמאי" יען כי שניהם שוים לטובה אפס קרח ועדתו אשר הכחישו גם עקרי הדת, הזכיר רק לבד ולא הזכיר משה עמהם לאמר ד"מ "מחלוקת משה וקרח וכל עדתו, כי דעת המאמין בעקרי הדת רחוקה מדעת המכחיש אותם, כרחוק מזרח ממערב ואיך במאזנים ישאו יחד להזכירם זה אצל זה? 
*וכבר נתברר זה וכו' ר"ל כי שמואל חשב עפ"י משפט שכלו, כי אליאב ראוי להיות מלך על ישראל וה' אמר אליו "אל תבט אל מראהו וכו', כי מאסתיהו" (ש"א ט"ז) ונתן הנביא הסכים בתחילה עם דוד שרצה לבנות בית לה' באמור לו רק עפ"י משפט שכלו ותבונתו האנושית "כל אשר בלבבך לך עשה כי ה' עמך" (ש"ב ז') ובכל זאת נראה אליו ה' בלילה ויאמר לו כי לא הוא, כי אם בנו שלמה אשר ימלך אחריו יבנה בית לשמו, וכן מיכיהו כששאל אותו אחאב "הנלך אל רמות גלעד אם נחדל" (מ"א כ"ב) ענה אותו בעבור שהיה חפץ שתשובנה עוד ערי ישראל אשר לקחן מלך ארם, אלהם, ע"פ חפצו זה ובחינת שכלו האנושי לבד "עלה והצלח ונתן ה' בידיך," וכאשר הרגיש אחאב בזה, כי לא מפי ה' נבא כ"א מלבו אמר לו כזאת, אמר לו "עד כמה אני משביעך אשר לא תדבר אלי רק אמת בשם ה'" אז נחה עליו רוח ה' ויאמר "ראיתי וכו' ויאמר ה' לא אדונים לאלה ישובו איש לביתו בשלום," הנה נראה מכל זה, כי לא עפ"י השערת שכלו לבד יוכל האדם להשען תמיד בכל מעשהו, כי אם ע"פ השערת הי"ת ומצותיו. 
*ואם שהדברים וכו' ר"ל שרק ד"מ אמר המדרש שספר קרח ספור זה באזני העם למען הראות בזה רק שהשתדל קרח להשפיל על ידי סיפורים בדוים כאלה מעלת ויקרת התורה בעיניהם, כי באמת לא היה שום אפשרות שיהיה נקרה מקרה כזה כל עוד התהלכו במדבר מקום אשר אין חריש וקציר וחיוב כ"ד מתנות כהונה לא נהג עוד, רק אמר להם, כי בימים שיבואו בשבת ישראל על אדמתו ויוכל להיות כי יקר לפעמים מקרה כזה, וירגישו על ידו עול התורה והמצוה אשר יכבד עליהם. 
*והכונה וכו', ר"ל כי כמו שהסוס היותר חזק וקל במרוצתו כשיפול יסבב נזק והפסד יותר גדול לו ולרוכבו, מאשר תסבב נפילת סוס חלוש המרוצה [וכן ארמון גדול גבוה וחזק כאשר ינתץ יוכה רסיסים עד שכמעט לא ימצא במכתתו אבן אחת שלימה משא"כ בהנתץ רק בית קטן ונמוך] כן יגדל גם הרע המוסרי המגיע לבני אדם ע"י כשלון איש גדול ונכבד כאשר יטה מדרך הטוב והישר ממה שמגיע להם ע"י כשלון אחד העם שאינו נכבד ויקר המעלה כמוהו, אפס בעבור זה יעשו גם מפלתו והרע הגופני אשר יקראהו רושם גדול מאוד בלב כל רואיו, באופן שיגדל בעבור זה גם התועלת המסובב למתנגדיו עי"ז וכעין זה אמר גם הכ' "אח נפשע מקרית עוז" וכו' ר"ל כי אחרי שנוסדה אהבה טבעית חזקה בלב האחים מלידה ומבטן, ע"כ אם בכל זאת יפשעו זה נגד זה תהיה בעבור זה גם המשטמ' ביניהם יותר גדולה ממה שתהיה בין שני אנשים שאינם קרובים זה לזה כאשר ירעו איש לרעהו (כי כן נוסד בטבע שלפי גודל כח פעולה מה יגדל גם כח הפעול' המתנגדת לה). 
*ורמז גדול וכו', ר"ל יען כי השמש יש לה אור עצמיי, והירח מואר רק ממנה בעמדה לעומתה (עיין מבוא לשער ל"א) ע"כ רומז השמש על משה שהיה לו אור ושפע הנבוא' בעצם וראשונה מהי"ת, ויהושע תלמידו ושאר הנביאים אשר עליהם נאצל רק מרוח משה נדמו לירח וזשאחז"ל "פני משה כפני חמה, ופני יהושע כפני לבנה," וע"ז רומז גם מחז"ל הנ"ל שאמרו ד"מ כי השמש קנא לכבוד משה הדומה אליו, והירח לכבוד יהושע ורעיו. 
*ומהידוע שמלת וכו' פה רצה הרב ז"ל לפרש הכתובים באופן אחר ממה שפרשם כבר למעלה (עיין בתוכן השער) ולהבין דבריו צריך אתה לדעת כי בנין התפעל יורה על פעולה חוזרת לפועלה. באופן שהפועל והפעול הוא גוף אחד, ד"מ בשם "מנשא" יקרא מי שינשא אחרים, אבל בשם "מתנשא" יקרא רק מי שמנשא עצמו, ויען כי סבת היות הי"ת רם ונשא על כל זולתו הוא רק בעצמותו לבד, כי אין דבר וסיבה חוצה לו יכולים לפעול עליו מאומה, כי הוא נעלה ונשגב על כל, ע"כ נקרא בשם "מתנשא לכל לראש," (ד"ה א' כ"ט) וע"כ יורה בנין זה גם על מי שמיחס לעצמו תואר מה שאין לו. ד"מ מי שאינו עשיר ומראה עצמו לעיני כל בפעולותיו כאלו הוא עשיר נקרא בשם מתעשר, או בשם "מתכבד" כמו "ממתכבד וחסר לחם" (משלי י"ב) כי תואר "כבד" יורה ג"כ על העשירות כמו "ואברם כבד מאוד" (בראשית י"ג), ובהפך אם איננו רש ומשתדל להראות למראה עיני כל כאלו הוא רש יקרא בשם "מתרושש," וזה שאמרו קרח וכל עדתו למשה ולאהרן, אחרי כי כל העדה כלם קדושים ואנשים ישרים הם אשר לא ימנעו הכבוד מבעליו הראוי לו "ובתוכם ה'" אשר חן וכבוד יתן למי שנאוה לו, היה לכם להמתין עד אשר יבחר ה' אתכם ע"י אות ומופת נראה לעין כל, או עד אשר תבחר העדה כלה אתכם למלך וכהן, "ומדוע תתנשאו על קהל ה'," ר"ל שאתם שמתם עצמיכם בתור המעלה על כל העדה, כי קרח וכל עדתו חשבו כי רק מלבם ולא עפ"י ה' היה משה מלך בישורון ואהרן כהן, 
*וזה כי כאשר וכו' ר"ל כי כל עוד שנקשר החוטא בעבותות האחוה עם כל העדה יפקד עונו גם עליהם, יען כי אלו הורו או הזהירו אותו כראוי ללכת בדרך הישרה בלתי ספק היה שומע לעצתם, ולא נפל ברשת החטא, ואחר כי בכל זאת חטא ואשם. אין זאת כי אם שגם יד כולם היתה במעלו. יען כי מנעו ממנו מוסר, ומלבד זה יפעל גם באופן זה חטא היחיד על הרבים כי אחרי היותם כלם באגודה אחת בלתי ספק ממנו יראו ולמדו לעשות או לפחות לחשוב רע כמוהו. כמאה"כ (דה"י) "בהתחברך לרשע פרץ ה' את מעשיך," ודומה בזה לאיש אשר יכאב או יחלה ראשו או רגלו שלא נוכל לאמר ממנו שחלה רק אברו זה, יען כי באמת יתפשט עי"ז הכאב והחולי בבחינה מה גם בכל הגוף כולו, אחרי שכל האיברים אחוזים וקשורים יחד, וכן היה הענין בעכן, ובמעשה העגל, ובשטים שחטאו רק קצתם והקצף היה בכל זאת על כל העדה, אפס כאשר יפרד החוטא מכלל העדה, ולא ירצה להיות עוד באגודתם, כמו שהיה הענין בקרח ועדתו, שחלקו עצמם לצד אחר, אז לא נוכל לחשוב עונו גם להם, אחרי שלא יכלו להורות אותו הדרך הישרה, בעבור שנפרד תמיד מחברתם ולא שמע לקולם בהיותו חכם בעיניו יותר מכולם, גם אין לחשוב שלמדו מדרכיו לעשות כמוהו או להטות לפחות לבבם אחריו, אחרי שהוא בעצמו התרחק מהם, ולא ארח לחברה עמה. ורק באופן כזה צדקה שאלת משה "האיש אחד יחטא ועל כל העדה תקצוף"? כי איש כזה הלא נדמה רק לאבר מת אשר נאכל כבר חצי בשרו, אשר מדרך הרופאים לגזור אותו מהגוף החי מבלי אשר יסובב עי"ז חולי ומדוה לכלל הגוף, וע"כ באה ג"כ התשובה הנכונה על דבריו אלה, העלו מסביב למשכן קרח וכו' ר"ל שרק הם יאבדו מתוך הקהל, ולכלל האומה לא יסובב נזק והפסד על ידה, כאשר יחייב זאת גם משפט הצדק והמישרים. 
*ואולם וכו' ר"ל יען כי הם הכחישו בג' עיקרים אשר עליהם נוסדה דת הישראל, כמו שבארו כבר ורצו להרוס בזה שלום ואושר ישראל הומני והמוסרי הנוסדים רק על עמודי האמונה והדת, [וכאשר נודע בנסיון, כי מדי יחדלו בני אדם מהאמין בהשגחת הי"ת וימנעו לשמור חקי האלהים ותורותיו, אז יפרצו ויעברו גם כל חקי המוסר והמישרים, ולא לבד כי איש את אחיו לא יעזורו כי אם יחדיו ידחקון וילחצון זה את זה, ומלאה הארץ חמס, אלה וכחש, גנוב נאוף ורצוח, עד אשר תאבל הארץ, ואומלל כל יושבי בה כי חרב איש תהיה באחיו,] ע"כ בצדק ובמשפט נגזר עליהם, כי האושר הזמני והמוסרי אשר בקשו הם לאבד מכל עדת ישראל יאבד מנהם לבד באופן נסיי המורה על השגחת הי"ת הפרטית, וכי משלם גמול הוא לעושי רשעה, ע"כ נסחו מן הארץ וירדו חיים שאולה מקום אשר יוכרחו שם להתודות על חטאתם כי נטו מהאמונה האמיתית, ואת כל הישרה עקשו, וזשאחז"ל, ד"מ (ב"ב דף ע"ד,) דקא אמרו משה אמת ותורתו אמת, (והרב ז"ל נראה שהיה גורס שם "ה' אלהים אמת משה אמת" וכו') ושלש עקרי אמונה אלה יודעו ויאומתו, גם עד היום הזה לכל בעל דת הקורא ספור קרח זה וכל אשר קרהו, כאלו קול קורא תמיד אליו מקברו, "ה' אלהים אמת, משה אמת, ותורתו אמת". 
*תוכן דברי הרב ז"ל הוא, כי הנה ידוע שכל דבר הנסבב לדבר אחר תואר ומקרה מה, מוכרח ומחויב הוא שהדבר ההוא המסבב זאת, יהיה לו בעצמו אותו התואר ומקרה המסובב ממנו בעצם וראשונה, ד"מ מתיקות הסופגנין (כצ"ל לדעתי בדברי הרב ז"ל), מסובבת רק מהדבש אשר ישימו בהבצק, אשר ממנו ילושו אותו, כי כל שאר חלקיו אשר מהם הורכב ר"ל הקמח והמים אינם מתוקים, ונמשך מזה כי כל האוכל אותו הלא ישפוט ממנו בהכרח על מתיקות הדבש בעצמו שהיא בו תואר ומקרה הכרחי, וכן גם השוכן בבית החורף אשר היה קר בתחילה ופתאום יוחם האויר שבתוכו ע"י האח אשר לפניו מבוערת, הלוא ישפוט כי החום המסובב מהאש הזה אשר על האח, הוא מקרה ותואר הכרחי באש עצמו, וכאשר יושם אבן, משקל בכף מאזנים אשר היתה בתחילה נשאת למעלה, ותרד עתה מכובדו למטה, הלא ישפוט כי הכובד הוא מקרה הכרחי באבן משקל זה (ואף שבעלי הכימיאה החדשים מצאו כי לפעמים יולד מחיבור שני דברים יחד גוף שלישי אשר יש לו תארים ומקרים חדשים החסרים מכל א' מב' הדברים האלה בהיותו עוד בפני עצמו, כמו שיולד ד"מ מחיבור גפרית שמראהו ירוק, וכסף חי שמראהו לבן, גוף שלישי הנקרא 4ציגאבער3 שמראהו אדום, ויש לו איכיות חדשות ואחרות מה שאין לגפרית וכסף חי לבדם, בכל זאת ימצא ענין זה רק בתוארם גופניים, אבל לא בתארים ומקרים מוסריים, כי כל אלה צריכים להיות גם בהמסבב אותם כמו שהם בהמסובב ממנו, וכן אמר גם החוקר בבחינת תואר מוסרי שאם נאהב ד"מ איש חכם אחד רק בעבור שיורה בנינו ללכת בדרך הישרה וילמד אותם חכמה ודעת, הלוא ימשך מזה בהכרח, כי בנינו אלה נאהבים לנו בעצם וראשונה, כי לולא זאת מה יתכן ומה יוסיף לנו כי יורה האיש הזה אותם (עד שנאהב אותו בעבור זה) אחרי כי הם בעצמם כנכרים נחשבו לנו, ואין חלק להם באהבתנו? והקדמה שכלית זאת קיימו ואמתו גם חז"ל באמרם הרבה פעמים, "די לבא מן הדין להיות כנדון," ר"ל אם נלמוד ד"מ חומרא או קולא לדבר 4א3 רק מדבר 4ב3 לא תוכל להיות החומרא או הקולא ההיא ב4א3 במדרגה יותר גדולה ממה שהיא ב4ב3, אחרי שרק היות חומרא או קולא זאת בדבר 4ב3 הסבה אותנו לדעת שהיא גם ב4א3, וכעין זה אמרו ג"כ: "מפני לומדיה עומדין, מפניה לא כ"ש?" ר"ל אם חייבנו לקום בפני ת"ח, ולהדרם רק בעבור שקנו להם מעלת התורה הנותנת ומסבבת להם הכבוד הזה, אף כי שאני מחוייבים להדר התורה בעצמה ולקום מפניה, (ומה שאמר רבא: "כמה טפשאי הנהו אינשי דקיימי מקמי ס"ת, ולא קיימי מקמי רבנן," אשר בהשקפה הראשונה נראה שחושב שראוי יותר לכבד חכמי התורה מהתורה עצמה, אינו סותר בכל זאת הקדמתנו ומאמרם הראשון, כי כוונתו רק יען כי להמון העם יגיע תועלת יותר מהחכמים אשר ילמדום דברי התורה, ממה שיגיע להם מס"ת בעצמו הנתון בארון ומונח בקרן זויות, אשר לא ידעו ולא יכירו ממנו מאומה, אם לא יורום ויבינום החכמים ע"כ טפש כחלב לבם ונואלו הם מאוד אם יקומו מפני הס"ת ויכבדו אותו, ויקלו בכבוד החכמים המורים ומלמדים אותם, אבל איש חכם ונבון אשר מעצמו יבין דברי התורה, ובכל זאת הוא מחויב להדר פני ת"ח אחר, הלוא ק"ו וכ"ש הוא שמחויב להדר פני התורה בעצמה המסבבת לו ולמרעהו את כל הכבוד הזה?) והקדמתנו זאת מאומתת ג"כ, לא לבד מדברי עבדי דוד (ש"ב י"ב) אשר אמרו אליו "בעבור הילד חי צמת ותבך וכאשר מת הילד קמח ותאכל לחם?" שר"ל אם הפחד לבדו שנולד רק ממחשבת אפשרות מות הילד העתיד להיות שעלתה בתחילה על רעיונך הסב לך הצום והבכיה, אף כי שמות הילד בעצמו (אשר אפשרותו לבדה הסבה הפחד והאבל בתחילה) היה לך להסב, אבל ובכי ומספד תמרורים? כי אם גם מדברי דוד עצמו אשר אמר "הנוטע אוזן הלוא ישמע" וכו', כי במאמר הזה הוכיח עפ"י הקדמה זאת ידיעת הי"ת את כל הדברים הנראים והנשמעים מבני אדם, אחרי שהוא לבדו נתן להם הכשרון הזה לראות ולשמוע? א"כ היפלא מה' המסבב כשרון זה המסובב מאתו לבדו? ואחרי הדברים האלה הלוא יקשה לנו איך יוכל להיות שהפרה האדומה אשר כל העוסקים בה טמאים ומטמאים בגדים מה שמחייב לחשוב שהיא בעצמה מקור הטומאה תסבב בכל זאת ע"י הזאת מי אפרה טהרת הטמאים, הלוא בענין זה נוכל לשאול שאלת ה"כ "מי יתן טהור מטמא?" והנה חז"ל במדרש שהחל בו הרב ז"ל נראה שהרגישו בזה ואמרו כי בעבור שיש מקום לשאול על טעם מצוה זאת, לפיכך כתב בה חקה וכו' אין לך רשות להרהר אחריה, ולהבין זאת יותר יאמר הרב ז"ל, כי בקרב העם החונים תחת דגל התורה האלהית יש שלשה כתות, האחת כוללת המון העם אשר יקחו כל דברי התורה כפשוטן גם במקום אשר תיחס אל הי"ת פעולות גשמיות ואנושיות (אחרי שלא ישימו על לב להשכיל ולהבין, כי הי"ת נעלה ונשגב מכל אלה והתורה דברה רק כלשון בני אדם. והכת השנית הם אנשי מחקר, והיא מתחלקת לשתי מחלקות, האחת כוללת בעלי דעת ויראת ה' היודעים כי כל אלה הפעולות והתארים הגשמיים ייוחסו לו, רק דרך משל וכדי לשבר את האוזן, (עיין ביאורי לשער ע"ו) וע"כ ישתדלו ג"כ תמיד בכל מאמצי כחם לפרש דברי התורה באופן שיסכימו עם מחקרי השכל והתבונה, ובמקום אשר תקצר ידם לחברם יחד, יקיימו דברי התורה ויחשבו כי עיני שכלם האנושי טחו מראות, ואין כח בידם להשיג הענין ההוא, ובעלי המחלקה השניה שהם הכת השלישית הם בהפך, כי חושבים כל משפטי שכלם ותבונתם אמיתיים ונכונים, אין בם נפתל ועקש וע"כ במצאם בדברי תורה מה שיתנגד בהשקפה ראשונה לבינת האדם יכחישו ויבטלו אותם ויתנו היתרון למשפטי שכלם האנושי, ועל כל זה רומז לדעתו מאה"כ (משלי י"ד) שאמר בתחילה שיש בכלל בני האדם ב' מחלקות, האחת אשר כל אחד מבעליה הוא "פתי יאמין לכל דבר" (אף בהיותו מתנגד לשכלו מבלי שום לבו כלל על זה) והשנית אשר מכל אחד מאנשיה שהם בעלי דעת ומחקר אמר, "ונבון יבין לאשורו," מתחלקת עוד לשתים, כי מכל אחד מהטובים שבהם אמר "חכם ירא וסר מרע" (ר"ל אף שהוא ג"כ חכם בכל זאת בראותו כי יוכל לנפול ברשת הכפירה להכחיש בדברי תורה אשר לא יוכלו להסכים בהשקפה ראשונה עם משפטי בינתו, ירא מהמשך אחר דעתי ביותר, כי אם יבטל אותה מפני דברי התורה באמרו כי קצר קצרה יד שכלו להשיג האמת) אפס מכל אחד ואחד מהרעים שבהם, אשר ישימו כסלם בשכלם יותר מהראוי, והם החכמים בעיניהם הבוטחים על שכלם, בחשבם כי הולך תמיד למישרים, וכל מה שיתנגד לו הוא שוא ושקר, עד שיכחישו בעבור זה גם בדברי התורה הנראים כמתנגדים לו. אמר "וכסיל מתעבר ובוטח", (כי שם כסיל נגזר מלשון כסל, ר"ל יען כי הוא איש בוטח ומשים כסלו בתבונתו האנושית, ע"כ הוא מתעבר ר"ל עובר גם גדר השיווי בזה לתת היתרון לשכלו גם על דברי התורה הנראים כמתנגדים לו) וכל שלש אלה מיני בני אדם השונים בדעתם, נמצא גם במדרש ילקוט רמז תשנ"ט, מה שיובא עוד לפנינו, כי הנכרי שאמר לריב"ז על מעשה הפרה שהיא כעין מעשה כשפים, והוא ענהו כאולתו ודחה אותה בתשובה שאינה מספקת, באופן ששב לחשוב שהוא ענין טבעי היה פתי המאמין לכל דבר, ותלמידיו שלא נתרצו בזה ושאלוהו "לנו מה אתה משיב"? היו במדרגת נבון אשר יבין לאשורו, וריב"ז למדם דעת ויראת ה' כי ראוי לאדם להיות תמיד במדרגת "חכם ירא וסר מרע" וזש"א להם "חייכם לא המת מטמא, ולא המים מטהרים," (ר"ל כי עפ"י חקי הטבע לא נוכל להבין היטב מדוע יטמא המת והמים יטהרו כל טמא? אחרי ששניהם הם דברים טבעיים, ואין התנגדות טבעית ביניהם כמו שהוא דרך משל בין האש והמים) וכמו כן לא נבין גם טומאת העוסקים בפרה וטהרת הטמאים ע"י מי אפרה," אלא כך אהקב"ה חוקה חקקתי וכו', אין לך רשות להרהר אחריה," וזש"א ג"כ שם מאמר שלמה (קהלת ז') "אמרתי אחכמה" וכו' אמר על פרשה זו של פרה, שר"ל שבכל עת שהגיע שלמה לעניני התורה כאלה אשר לא תבינם דעת האדם על קנלה, השתדל בכל זאת לקרבם אל שכלו, ואם בכל זאת לא הסכימו עמו, הודה ולא בוש לאמר כי החסרון תלוי רק בקוצר השגתו וזש"א "אמרתי אחכמה והיא רחוקה ממני", אפס על פי הדברים האלה הלוא תשאלנו נפשנו לדעת מדוע תמצא מצוה כזאת בתורה אשר העלם יעלים הי"ת טעמה וסבתה גם מנביאים ואנשי הרוח כשלמה המלך ודומיהו? כי הלוא כל משכיל יחשוב בהפך כי הדברים התוריים, אף שהם דקים ועמוקים מאוד עד שלא יבינום כל איש מהמון העם, בכל זאת ראוי היה שיגלה עכ"פ הי"ת סודו זה אל עבדיו הנביאים ויחידי סגולה כאלה? וכן כ' גם המורה ח"א פ' ל"ג כי גם חז"ל לא העלימו סודות התורה לדבר בהם רק במשלים וחידות למען הסתירם מעיני כל כי אם למען יהיו רק צפונים מעיני המון העם אשר דעתם קצרה להבין אמיתיות אלה כראוי, ואם היו גלוים וחשופים לפניהם, היו מחפאים עליהם דברים אשר לא כן, ונופלים עי"ז בפח הטעות ומוקש הכפירה, וע"כ הניחו בדבריהם בכל זאת יד ומקום פתוח למען יוכלו החכמים לחדור אל תוכם ולהבין מצפוניהם, ע"כ דעתו, (בשינוי לשון ותוספת ביאור ממני), וכמו כן עשתה גם התורה בדברה בענינים אלהים ורוחניים בלשון חידה ומשל, אשר ע"כ התפלל גם דהע"ה לאמר, "גל עיני ואביטה נפלאות מתורתך," ובכל זאת הלוא תגדל התמיהה עוד יותד מדוע נסתרה מצות פרה אדומה ושאר מצות כמוה גם משלמה ושאר הנביאים ואנשי הרוח? ולבאר זאת יקדים הרב ז"ל הקדמה אחת, והיא, כי כל מצות התורה תשקפנה להשגת תכלית כפולה, והיא להמציא לשומרי כל אחת מהנה, אושר זמני ואושר נצחי, כמו שנראה במצות שילוח הקן, שאף שהיא קלה מאוד לקיים אותה מבלי עמל ותלאה כלל, ובמצות כיבוד האבות, אף שהיא מצוה שכלית ואנושית, בכל זאת אה"כ בהן "למען ייטב לך והארכת ימים," מאמר המורה לא לבד על השכר הגופני, וחיים טובים על ארץ, כי אם גם על השכר הנצחי לחיי עד כמו שבארו חז"ל, והנה אחרי שתכלית אחת משתי אלה ר"ל האושר הזמני והגופני הוא דבר נודע ונגלה לעיני כל, וכל איש אף שהוא מהמון העם ידע מה הוא? נוכל לדעת ולהבין ג"כ, איך תהיה כל מצוה ומצוה אמצע ראוי להביא לזה, וע"כ נתנה לנו לא לבד הרשות לחקור אל זה, כי אם גם פעולה רצויה בעיני ה' היא ממנו, אם נשתדל לתור ולדרוש על הדרך והאופן איך תביא כל מצוה ומצוה להשגת התכלית הזאת לסבב לנו האושר הזמני אשר יחפצנו כל אדם, כי עי"ז נשתדל אז יותר להיישיר דרכינו ולקיים כל מצות הי"ת ועל זה העיר גם ה"כ באמרו "פלס מעגל רגליך וכל דרכיך יכונו," ר"ל חקור היטב על כל דרכיך אשר תלך עפ"י חקי התורה והמצוה, למען דעת איך יביאוך להשגת האושר הזמני, כי אז תשתדל יותר שיהיו כלם נכונים ונכוחים כראוי, ועל זה האופן השתדל גם הרמב"ם ז"ל בספרו המורה (חלק ג' מפרק ל"א עד פרק נ') והרב ז"ל בספרו זה, ושאר החכמים שהלכו בעקבותם, למצוא טעמי המצות ולהורות לעם כפי יכלתם איך תהיינה כמעט כל המצות האמצעים הראוים להשגת, האדם אך טוב וחסד עלי ארץ, אפס התכלית השניה שהיא להשיג האושר הרוחני והנצחי, אחרי שהוא בעצמו דבר בלתי נודע ומושג לנו כל עוד אשר אנחנו עוטים מעיל הגוף, ולוטים בשמלת הגויה החמרית עלי ארץ, כמאה"כ ממנו "עין לא ראתה" וכו' (כי אנחנו קרוצי חומר ביחסנו אל הטוב הרוחני הזה, כיחס העור מבטן אל האור, אשר אף שידע מהבטחת כל זולתו, שהאור היא דבר יקר ונכבד מאוד, מרפא לנפש ושיקוי לעצם, בכל זאת לא יוכל לצייר ברעיוניו מהותו ואיכותו כלל, כן גם אנחנו יודעים, רק בכלל, מה רב טוב צפון ליריאים בעולם הנצחי, מבלי אשר נדע ונבין מהותו ואיכותו) ע"כ לא נדע ג"כ הדרך והאופן איך תביא שמירת כל מצוה ומצוה להשגת הטוב היקר ההוא, ורק כמו שיבטח הסומא על הפקח אשר הוא נשען עליו, כי יוליכנו בשלום אל מחוז חפצו, מבלי אשר ידע איזה דרך יוליכנו? וכמו שיבטח החולה על הרופא שירפאנו מחליו ע"י שתותו סמי מרקחתו אשר יתן לו, מבלי אשר ידע איך יהיו הסמים האלה אמצע וסיבה להעלות ארוכתו ולהיטיב לו גהה? כן לא נדע גם אנחנו האופן איך נשיג ע"י עשותנו מצות ה' את האושר הרוחני והנצחי, כי אם נשען בזה רק על הבטחת נביאינו מפי הי"ת אשר הוא רופאנו הנאמן כמאה"כ "כי אני ה' רופאיך" והמדריכנו להועיל, כמאה"כ "והולכתי עורים בדרך לא ידעו" וכו', והנה אחרי שמבואר עד עתה כי ימצאו שתי תכליות בשמירת כל אחת ממצות ה', הלא נמשך מזה בהכרח כי מאוד יתעה האדם בחשבו כי רק השגת האושר הזמני והגופני לבדה היא מכוונת מעשייתו המצות, מלבד כי רעיון זה, יסבב לו לפעמים גם חטא ומכשול רב, כי בחשבו שיוכל להשיג התכלית ההיא גם מבלעדי שמירת המצוה, יחדל לעשותה ד"מ מי שיחשוב שתכלית שמירת השבת היא רק למען יתענג לשבות ולנוח בו מעבודתו כל ימי השבוע, הלוא בראותו שמלאכתו או סחורתו אובדת, יוסיף לעבוד גם ביום השביעי, באמרו כי מתענג הוא יותר בהצלת מלאכתו ושמירתה מהפסד ונזק ממה שיתענג בשביתת יום השביעי הזה, וכן כאשר יחשוב כי סיבת חיוב שביתת השבת היא רק למען ימצא עת מנוחה ומרגוע לעסוק בתורה, או לבקר את אוהביו ומיודעיו, הלא יחדל, אם יהיה איש בטל ממלאכה תמיד, אשר יש לו מרגוע לבקר את אוהביו בכל עת שירצה, לשבות ולהנפש ביום השבת, או אם יהיה איש עוסק בתורה כל ימי השבוע, וכן יהיה הענין גם במאכלות האסורות כי מי שיחשוב שאיסורם רק בעבור שיזיקו לבריאות גוף האדם יאמר לנפשו לפעמים "אני בריא וחזק, ולא יזיקני מאומה ומדוע אחדל מאכול דברים אלה הערבים לחכי?", או שיחשוב להסיר הנזק המסובב מקשי עיכולם ע"י שיאכל עמהם גם דברים חרופים וחמוצים העוזרים וממהרים פעולת עיכול כל המאכלים, מלבד שישפיל ויגרע בזה מעלת ספר התורה בחשבו אותה רק כאחד מספרי הרפואה המלמדים לאדם רק דרך הנהגת בריאותו הגופנית, (עיין מכל זה ביאורי למעלה ויקרא דף ל"א ע"א) או שיקרהו כמקרה שהע"ה אשר ממנו אמרו חז"ל כי בעבור שחשב שרק מטעם הנכתב בצדם נאסרו למלך (דברים י"ז) ריבוי הנשים, הסוסים, והכסף וזהב, אמר "אני ארבה ולא אסור," ובכל זאת לא נזהר אח"כ ונשיו הטו את לבבו, אפס בשום האדם תמיד אל לבו, כי מלבד הטעם המפורש בתורה, או מה שנגלה וידוע לנו עפ"י חקירת שכלנו האנושי להיטיב במעשה המצות מידותינו המוסריות, או לסבב בזה בריאות גופנו ושאר מיני אושר זמני וגופני, יש עוד טעם נסתר ונעלם לכל מצות התורה, הנשקף רק להשגת תכלית רוחנית בעולם הנצחי אשר נשגבה ממנו להשיגה כל עוד נתהלך עלי ארץ, ונשכון בית חומר הגויה, הלא אז יירא ויחדל להחליף ולהמיר, או להפיל דבר מכל אשר נצטוה בתורה לעשותו או לחדול מעשותו, וזשאחז"ל "אל יאמר אדם אי אפשי בבשר חזיר," (ר"ל שרק בעבור זה אני חדל לאכלו בעבור שאני קץ בו, או בעבור שהוא מסבב נזק והפסד לבריאות גופי ע"י קשי עיכולו,) "אלא אפשי ומה אעשה? ואבי שבשמים גזר עלי" (ר"ל אף אם יסורו כל הסיבות השכליות האלה המונעות אותי מאכול דבר איסור זה, לא אוכלנו בכל זאת לבלתי עבור את פי ה' אשר הזהירנו עליו מטעם הכמוס עמדו ונעלם ממני,) ומעתה עפ"י ההקדמה הזאת תבואר מעצמה הערת הרב ז"ל למעלה בענין העלם טעם מצות פרה אדומה ושאר מצות כמוה גם מעיני הנביאים והחכמים, שהוא רק למען השריש בזה עיקר זה ההכרחי מאוד לשמירת מצות התורה בלב כל ישראל ר"ל שידעו כלם ויבינו כי לא אשר יראה האדם בעיני שכלו לבדו הוא הטעם והסיבה לכל מצות התורה, כי אם גם אשר יראנו ה' ויסכים עליו בדעתו הנשגבה הנעלמת ממנו, אחרי אשר יראו בעיניהם כי יש מצות בתורה כפרה אדומה, שעטנז, וכלאים ודומיהם אשר מעין כל חי גם מעיני הנביאים ואנשי הרוח נעלמה סיבתם, וזש"א גם חז"ל על מצות הפרה "מפני שהשטן ואומות העולם משיבים עליה וכו'," ר"ל מפני שהשטן שהוא יצר לבנו הרע, והחולקים עלינו משאר האומות משתדלים למצוא תמיד טעם וסיבה שכלית, לכל המצות, למען יוכלו אח"כ לשפוט כי בסור הסיבה עי"ז שינוי העתים והזמנים, ושינוי הארצות אשר נדחנו שמה, יסור גם המסובב שהוא חיוב שמירתן, אפס ע"י מצות פרה אדומה יוכרחו להודות, כי כמו שלא ידעו מה המצוה הזאת ומה טעם יש בה, עד שיוכרחו להודות כי היא חקה וגזירת מלך שאין להרהר אחריה, כן נוכל להקיש ממנה גם על כל שאר המצות, כי ילאה שכל אנושי להשיג גם טעמם הנסתר על נכון, וע"כ ושאר גם חיוב שמירתן תמיד, וע"ז רומז גם המדרש שהחל בו הרב ז"ל "תמן תנינן וכו'," שר"ל כי בעבור שהיות הפרה מטהרת במי אפרה אשר יזה על הטמאים, אף כי שכל העוסקים בה יטמאו, הוא ענין הנראה כסותר את עצמו, אנו מוכרחים להודות כי גזרת מלך היא שאין להרהר אחריה. 
*וקרא נמי דוקא וכו' כוונתו כי המשורר ידבר פה מאותם האנשים המודים במציאות הי"ת ובריאתו את העולם ומלואו אשר בעבורו יקרא בשם "יה" כמאה"כ "כי ביה ה' צור עולמים" ומודים ג"כ בהשגחתו על כלל האומה הישראלית אחרי שעשה בעבורם אותות ומופתים בארץ חם, אשר בעבורו נקרא אלהי יעקב, ובכל זאת הם מכחישים בראיתו והשגחתו הפרטית על כל אחד ואחד מהם, לראות ד"מ אם ייטיב או ירע מעשהו לעזור ולתמוך את עמיתו או לעשקו על לא חמס בכפו, וזשאה"כ מהם "ויאמרו לא יראה יה, ולא יבין אלהי יעקב" כי רצו לשלול עכ"פ מבורא העולם המנהיג את האומה הישראלית ומשגיח עליה בכלל את הראיה, ההשגחה, וההתבוננות הפרטית, והנה שתי סיבות יש להכחשה זאת הא' העדר הידיעה אשר סיבתה מניעת הלימוד מזולתו, והמניעה לחשוב ולהתבונן בעצמו על ענין זה כראוי, ואותה יקרא הרב ז"ל בשם "הסכלות ההעדריי", ובעליה יקראו בשם "בוערים" (בעבור היותם דומים לבהמה ובעיר, אשר אינם בני לימוד והתבוננות כלל) והב' תעות המחשבה ר"ל כאשר יתעו בני אדם במחשבתם להעלות על רוחם או לקבל מאחרים דעות נפסדות המסבבות אותם להכחיש ההשגחה הפרטית, ואותה יקרא הרב ז"ל בשם "סכלות קניני" יען כי תולד באדם ע"י קנין הדעות הנפסדות, ובעליה יקראו בשם "כסילים" (מלשון כסל, יען כי אנשים כאלה יבטחו וישימו כסלם על דעותם אלה הנפסדות) וע"כ אמר לשניהם "שמעו בוערים בעם וכסילים" וכו' כי לא יתכן להכחיש הידיעה וההשגחה הפרטית מהי"ת, יען כי המסבב תואר מה לזולתו צריך שיהיה גם הוא בעצמו בעל התואר ההוא, כמ"ש כבר למעלה בתוכן השער, וזש"א "הנוטע אוזן הלא ישמע" וכו'. 
*מתי תחליפו הסמך וכו' ר"ל מתי יהיה השכל (מלה הנכתבת בשין) לכם למנה, תחת כי עתה רק הסכל נתן בלבכם, ומתי תהיו משכילים תחת כי עתה סכלים אתם. 
*והנראה וכו' ר"ל כי ע"י חוש אחד לבדו לא תושלם השגת האדם החושיית כי אם בחיבור השגות שני חושים או יותר יחד, ד"מ אם יבטא ראובן בשפתיו נדר או נדבה, או כאשר יקלל או יברך זולתו בפני שמעון, הנה ההשגה החושיית השלימה אשר ישיג שמעון מפעולה זאת היא שראובן נדר או נדב, קלל או ברך, ואותה ישיג רק ע"י חיבור שני חושיו יחד, חוש הראות, וחוש השמע, כי אלו היה שומע לבד ואינו רואה, היה משיג ויודע רק שאיש אחד דבר כל אלה מבלי דעת עוד מי היה המדבר? ואלו היה רואה ואינו שומע, היה יודע ומשיג רק שראובן קרץ בשפתיו, מבלי דעת עוד מה דבר? וגם מצטרך לזה החוש הכולל המשתף ומחבר כל השגות חמשה החושים יחד אשר מושבו בעורק הראשיי אשר במוח, כי מבלעדו אף שהיה רואה ושומע היה יודע ומשיג רק שראובן עומד לפניו, ושאיש אחד דבר כל הדברים האלה, מבלי דעת עוד כי ראובן זה העומד לפניו הוא ג"כ המדבר כל זאת, ויען כי השגת חוש אחד תושלם רק ע"י השגת חוש רעהו וע"י חוש הכולל המשותף לכלם, ע"כ נמצא ג"כ כי יתחלפו לפעמים הפעלים המורים על השגות החושים יחד, לבוא זה תחת זה, כמו שנמצא ד"מ "וכל העם רואים את הקולות" תמורת "שומעים," ובזה יבואר גם מאה"כ שאמר תחילה "ויאמרו לא יראה יה" וכו' שהיא רק שלילת הראיה והתבוננות מהי"ת, ואח"כ הביא מופת על היות אצלו ית' כשרון הראיה והשמיעה גם יחד, באמרו "הנוטע אוזן הלא ישמע היוצר עין הלא יביט"? יען כי באמת לא תושלם השגת השמיעה כי אם ע"י הראיה, כמו שלא תושלם השגת הראיה כי אם ע"י השמיעה המחוברת עמה. 
*האחת וכו', ר"ל כי הנה שש סיבות יש אשר בעבורן יסתיר איש לפעמים סודו מזולתו, הא' אם אינו ממיודעיו, כי אין דרך איש לגלות סודו לאיש זר אשר לא נקשר עמו בעבותות האהבה והאחוה, והב' אם לא ירצה הזולת לבוא בסודו, ולדעת מאומה ממנו, והג' אם הדבר מגונה בעצמותו, או אם ראוי שיענשו בעליו בעבורו, כי אז יבוש או יירא לגלותו לזולתו פן יודע עי"ז קלונו או יענש בעבורו, הד' אם יירא שהאיש אשר יגלה לו סודו ילך רכיל ויודיענו אף למי שאינו ראוי לדעת אותו, ויצא מזה מכשול או נזק והפסד, הה' שאם הדבר בעצמו אינו מגונה ובכל זאת יחייב חק המוסרי, שלא לאמרו בפה מלא ובגלוי באזני כל כעין מה שאחז"ל "הכל יודעים למה כלה" וכו' ובכל זאת המדבר מענין זה בגלוי ובאזני כל בשם מנבל פיו יקרא, והו' הוא כאשר יירא לפעמים שאם יגלה סודו לאחרים יסבב לעצמו נזק עי"ז, ד"מ אם יגיד להם שבדעתו לקנות מרכולת ידועה מאיש ידוע במחיר קטן באופן שירויח בו, יקדימוהו הם לקנותה, או יודע הדבר גם אל המוכר, וירבה עליו בעבור זה מחיר הסחורה, וע"כ כאשר בקש דהע"ה שיגלה ה' לו סודות תורתו, השתדל להראות כי אף אחת משש אלה הסיבות לא תוכל למנעו בזה, כי על שלילת הראשונה אמר "גר אנוכי בארץ" וכו' ר"ל קרבת אלהים לי טוב, ועיקר השתדלותי היא תמיד רק לעיין בדברי' רוחניי' ואלהיים, באופן שאני נחשב כאחד מאוהביך ואנשי ביתך וישיבתי בארץ אחשוב רק לדבר עראי וטפל, והיא רק לפי שעה כגר וכאזרח אשר נטה רק ללון, ועל השניה אמר "גרסה נפשי לתאבה" וכו' ר"ל כי חפץ אני מאוד שתגלה לי סודיך, ועל השלישית אמר כי לא לבד שסודות התורה אינם דברים שאינם הגונים כי אם הם בהפך טובים וישרים, כי מזהירים הם כל אדם לבלתי סור ממעגלי הצדק והיושר כמו שאמר "גערת זרים" וכו', ועל הרביעית אמר "גל מעלי חרפה ובוז" וכו' ר"ל אל תחשוב אותי כהולך רכיל המגלה סוד למי שאינו ראוי לו, אשר חרפה ובוז גולל עליו כל איש נאמן ומכסה דבר ועל החמישית אמר "גם ישבו שרים וכו' אני אשיח בחקיך," ר"ל כי חקיך אינם מהדברים אשר חוק המוסר יחייב להסתירם ושלא לדבר בהם בגלוי ובאזני כל גם נגד מלך ושרים. ועל השישית אמר שע"י גילוי סודות התורה לא תופר עצת הי"ת המגלה אותם כי אם אך טוב מוסרי יסובב עי"ז, וזש"א "גם עדותיך שעשועי אנשי עצתי" ר"ל כי גם לי גם לאנשים אחרים אשר עמם אשיחה בחקיך יסבבו רק עונג ושעשועים באופן שנפשם נדבקה בנפשי והם נעשים לי עי"ז אוהבי ואנשי עצתי, 
*והנה מאמרו זה וכו' ר"ל כי היודע לשלול מדבר ידוע, מה שנראה לזולתו שהוא תואר עצמי והכרחי בו, בהכרח שידע מהות הדבר ההוא בעצמו, ואחרי שאנו חושבים שעצמות הפרה האדומה היא לטהר הטמאים במי אפרה וריב"ז אמר בהפך מזה "חייכם וכו' ולא פרה מטהרת" הלא זה אות ומופת שידע סוד הפרה וטעמה. 
*וכמו שכתב החכם וכו' לשונו דחוק קצת ולדעתי כצ"ל "כי מי שיבקש עבד פלוני והוא אשר יסכלהו כשיפגשהו לא ידע זה אשר יבקש וכו' כשיפגוש אותו אשר יחשב עליו כי זהו יותר מכל זולתו ויאמר שאינו, הוא ראיה גמורה שידעהו ור"ל כי ממה שיאמר איש על אדם אחד מדי יפגשהו בחוץ שהוא אינו העבד המבוקש ממנו, לא יודע עוד לנו שידע מהות העבד ההוא בעצמו, אפס כאשר יפגוש איש אשר יחשוב עליו בתחילה שהוא הוא המבוקש, ובכל זאת אחרי התבוננו והסתכלו בו יותר יאמר עליו שהוא איננו, זאת השלילה (שהיא כעין שלילת תואר שהיה נראה לנו כעצמי והכרחי לדבר המבוקש) היא אות ומופת שידע על נכון מהות העבד המבוקש. 
**בשום צד הקש או חיפוש וכו' להבין דבריו צריך אתה לדעת כי כל משפט שכלי בכלל, יקרא הקש, וביחוד יקרא בפי הרב ז"ל פה בשם הקש רק אותו משפט שכלי הנולד מהקדמו' ר"ל מהנחות קדומו', ד"מ משפט "כל אדם מרגיש" נקרא הקש יען כי נולד הוא מב' הקדמות, האחת "כל אדם חי," והב' "כל חי מרגיש," כי מחיבור שתיהן נודעה התולדה שהיא א"כ "כל אדם מרגיש," ובאמתת הקש זה צריך כל משכיל להודות, יען כי יש עליו מופת, והפוכו "אין כל אדם מרגיש" הוא שקר מוחלט, אחרי שכל אדם נכנס בסוג החי וכל חי מרגיש, ובשם חיפוש 4אינדוקטיאן3 יקרא משפט השכל הבנוי רק על הנסיון והדמיון לבד (עיין מזה גם מלות הגיון סוף שער ז') ד"מ אחרי אשר אכלנו הרבה פעמים מאכל שצורתו פת לחם ושבענו ממנו, נשפוט כל עת שיבוא לפנינו פת לחם שהוא משביע רעבים, יען כי הוא דומה בצורתו לשאר פתותי לחם שהשביע כבר אותנו לפנים, ועל אמתת משפט כזה יש עוד לעורר, אחרי שאין עליו מופת, כי אם גם מאה פעמים שבענו באכלנו פת לחם כזה, אפשר שבכל זאת עתה לא נשבע ממנו, אם בעבור שרעבון נפשנו גדול עתה יותר ממה שהיה לפנים או בעבור שפת זה ידמה רק בצורתו החיצונית לפת אחר שאכלנו לפנים, אבל במהותו ואיכותו הפנימית לא ידמה לו, יען כי לא נעשה מתבואה טובה כמוהו, ומעתה יאמר הרב ז"ל כי ענין פרה אדומה ואופן פעולתה לא נודעה בשום צד מהקש שכלי, גם לא עפ"י הנסיון בעבור דמיונה לשאר דברים הנודעים כבר לנו במהותם ובפעולותיהם. 
*ואולם המאמרים וכו' תוכן דעתו הוא, אחרי שהוכיח הרב ז"ל למעלה מכמה מאמרי חז"ל כי ידעו בכל זאת קצת ענינים ממצות פרה אדומה, אף שעצמותה הפנימית, סודה, וטעמה נעלם גם מעיני הנביאים ואנשי הרוח כמ"ש למעלה בתוכן השער, משתדל עתה הרב פה גם הוא לבאר עפ"י השכל קצת מעניניה, ומקדים תחילה ואומר, הנה ידוע כי כל דבר הנפסד יהפך אל הפכו, ונמשך מזה, כי כאשר יגדל מעלת הדבר כן יגרע מעלתו בהפסדו יותר, כי פחיתות יותר גדולה מתנגדת למעלה יותר גדולה, כמו שתתנגד פחיתות יותר קטנה למעלה יותר קטנה, כאשר יורה הנסיון, כי הצמח הפחות במעלתו כאשר ייבש ויפסד יהיה רק לרקב אשר לא יעלה באשו, תחת כי הבע"ח היקר ונכבד יותר ממנו כאשר ימות יהיה פגרו המובס נמאס ונבזה יותר, יען כי תעלה צחנתו באפי כל עובר עליו [וכן הוא גם בבחינה מוסרית או מדינית, כי ד"מ האיש אשר הוא צדיק הרבה מדי יעזוב יראת שדי, יפול לרוב מהקצה אל הקצה להיות רשע גדול (ואפשר שרומז על זה גם מאה"כ (קהלת ז') שאמר תחילה "אל תהי צדיק הרבה" וכו' ואח"כ אל תרשע הרבה וכו' להורות כי הראשוו מביא את האדם לפעמים גם אל השני, כאשר יהפך מן הקצה אל הקצה) תחת כי האיש הבינים אשר הלך בתחילה רק בדרך הממוצע לעשות הטוב והישר כראוי, אם גם ישוב אח"כ מצדקתו ולא יהיה עוד סר מרע כבראשונה בכל זאת לא ירבה גם להרע ולהרשיע כמו הראשון וכן הוא גם בבחינה מדינית, כי מדי יתן ד"מ החופש לאיש אחד, או ליושבי מדינה אחת כלה אשר ידיהם היו אסורים לפנים בחבלי וזיקי הדת המדינית, הלוא יעשו אז כל אשר תאוה נפשם, ולא יחפצו עוד לסור אל משמעת שום חק או דת מדינית, כי אם רסן מפניהם ישלח ולבלתי שמוע עוד לקול נגיד ומצוה, באופן שרבה המכשלה היוצאת מזה, כי לפתע פתאום תמלא הארץ חמס ושוד, גנוב ורצוח, וחרב איש באחיו תהיה, כאשר הורה הנסיון בזמננו זה ואף כי בשנת תר"ח בהרבה מדינות וממלכות שונות] וכעין זה אמר גם החוקר, כי הרע אשר אין לו התחלה הוא פחות הנזק תמיד, ר"ל מהנעשה עפ"י שכל שהוא התחלה, וע"כ הרע ובלי צדק אשר יעשה האדם שהוא בעל שכל והתחלה, הוא מסבב נזק והפסד יותר גדול ממה שמסבב הרע אשר תעשה רק הבהמה אשר השה, אלוה חכמה, או איש בער ולא ידע אשר נמשל כבהמות נדמה, הנה לפנינו כי כאשר יפסד הכח השכלי באדם אשר הוא דבר יקר מעולה ונכבד מאוד, הוא יותר רע ופחות המעלה, מהכח הבהמיי הנפסד בעבור שהוא פחות המעלה בעצמותו, וע"כ יאמר הרב ז"ל ג"כ כי ע"כ כתב החכם בס' המידות כי יש ג' מדרגות פחיתיות בבחינת מדות האדם, אשר יקרא אותן בשם "רשע" "חטא", "בהמיות", יען כי יש גם ג' מדרגות מעלות באדם, "המעלה", שהוא הפך הרשע, "הכושר", שהוא הפך החטא, "והקדושה", שהוא הפך הבהמיות, באופן שהמעולה ר"ל בעל המעלה כאשר יפסד, יהיה רשע רע, והכובשו יצרו שהוא בעל הכושר, כאשר יפסד יהיה חוטא הבלתי כובש יצרו, והקדוש כאשר יפסד יפול ברשת הבהמיות להתאות רק הנאות חמריות [וע"ז רומז לדעתי גם מחז"ל "כל הגדול מחבירו יצרו גדול ממנו," ר"ל כי לפי גודל שכל וכח תבונת האדם להבין ולהשכיל בענינים רוחניים, כן תגדל גם כח תשוקתו החמריות המתנגדת לזה, באופן שאם לא ישמור רגלו מלכד, יפול על נקלה בפח יקוש, להתהפך מן הקצה אל הקצה, ולהיות ד"מ איש בהמיי הנוטה רק אל הנאות גופניות, תחת אשר לפנים קדוש יאמר לו] ועל פי ההקדמה הזאת יאמר עתה הרב ז"ל כי בעבור היות האדם בעל נפש משכלת ויקר המעלה והשלימות יותר משאר בע"ח ואף כי מצמחי השדה, יחויב ג"כ שכאשר ימות ויפסד, לא לבד כח הצומח והחיוני אשר לו, כי אם גם שכלו המעשיי המשתדל רק בענינים חמריים וארציים אחרי כי שם בארצות החיים לא ימצא יד ומקום עוד לפעול פעולתו במעשים וענינים כאלה, (עיין מכל זה ביאורי למעלה שער ע"ז) יהיה גופו המת והנפסד הזה ג"כ במדרגה יותר פחותה מבע"ח מת או צומח הנפסד אשר ע"כ תטמא גם נבלת האדם טומאה חמורה יותר מנבלת הבהמה, כי היא מטמאה נוגעיה ונושאיה רק יום אחד, והמת יטמא אותם טומאת שבעת ימים, הצריכה לטהרתה גם הזאת מי אפר פרה בשלישי ובשביעי, [ולפי דברי הרב ז"ל אלה צריכים אנו לאמר שמה שאנו מחויבים לקבור גוית אדם המת בכבוד, אף שלא נצטוינו לעשות כן בנבלת הבהמה, הוא רק בעבור שהיא לבדה היתה לפנים משכן הנפש המשכלת היקרה מאוד במעלתה ויקרתה, כמו שאנו מכבדים ומיקרים גם הבית והאוהל אשר שכן שם איש חכם ונבון יקר רוח וישר דרך, והכסא אשר ישב עליו, והכלים אשר השתמש בהם, לא לבד בעבור שכל אלה מזכירים אותנו בו, כי אם בעבור שהאציל מכבודו עליהם כל עוד היו אתו בחוברת,] ומזה הטעם יאמר הרב ז"ל חמורה ג"כ נבלת אישי האומה הישראלית מנבלות אישי שאר העמים, להיות היא לבדה מטמאה באוהל ולא הן, כמו שאחז"ל "ישראל מטמאין באוהל ואין עכו"ם מטמאים באוהל" יען כי לפי גודל מעלת בני ישראל ובחירתם משאר העמים בעוד בחיים חייתם, כן תגדל גם פחיתות וגריעות נבלתם במותם מנבלת שאר בני האדם, ועל ענין זה כבר העירו חז"ל פ"ד ממס' ידים באמרם "עצמות חמור טהורים (ר"ל מלטמא באוהל) ועצמות כה"ג מטמאים?" ואמרו ע"ז "לפי חיבתן תהיה טומאתן." וזאת היא באמת סיבת טומאתם העיקרית (ורק דרך דיחוי א"ל, שטעם טומאות עצמות האדם הוא שלא יקח איש עצמות אבותיו לעשות בהם כלים להשתמש בהם [כמו שעשו לפנים קצת העמים בארץ קדם ושאר ארצות ששתו מים ויין משתיהם מתוך עצמות גולגלות אויביהם אשר הרגו,] ועי"ז יקל איש בכבוד אבותיו, כמו שטעם היות ספרי קודש מטמאים את הידים הוא שלא יצניעו אצלם מאכל קודש כתרומה, ויסובב להם עי"ז נזק והפסד ע"י העכברים) הנמשך מכל זה הוא, כי אחרי שהדומם והצמח הנפסד והנרקב לא יטמאו, בהכרח נודה לאמר כי סיבת טומאת נבלת הבע"ח וגוף האדם המת איננו החומר שלהם, אחרי שהוא דומה בטבעו אל חומר הדומם והצומח אשר לא יטמא, כי אם הכח החיוני אשר בקרבם, הנפסד עתה במותם הוא לבדו סיבת טומאתם, ויען כי יחובר אל זה במות האדם גם הפסד כח שכלו המעשיי ע"כ טומאת נבלתו חמורה, ובעבור היות נפש הישראלית עוד יותר נבחרת משאר הנפשות תגדל בהפרדה ממנו גם מדרגת טומאות גויתו עוד יותר, כמ"ש כל זה למעלה דען כי הכח החיוני והשכלי המסבב הטומאה הזאת הוא דבר רוחני אשר בהפסדו לא יעדר לצמיתות, כי אם ישאר עוד אבל במעמד גרוע ופחות, נקרא בפי' חז"ל בשם "רוח הטומאה השורה על המתים," אפס הפסד כח שכלי זה לא יחל באדם אחר המות לבד, כי אם עיקרו ותחלתו הם כבר בעוד בחיים חייתו כאשר יפסיד כח שכלו במחשבות פגול אשר לא טהורות הנה, או בפעולות נשחתות הנעשות על ידו, ורק כל עוד נשמת שדי תחייהו בעבור שיכול אז לתקן עוד את אשר עותו, לא יקרא עוד בשם "טמא", ורק הרשע המוחלט אשר ממנו לא נוכל לקוות עוד כי ייטיב דרכו ומעשיהו ממנו אחז"ל "רשעים בחייהם קרוים מתים" יען כי מטמאים הם כמתים אבל במותו כאשר יפרד מהגוף ואין עוד בידו היכולת לפעול שום פעולה יושלל ממנו גם הכשרון, לתקן עוד עותתו, וזאת היא אז סיבת טומאתו, ונמשך מזה כי האיש אשר שמר נפשו, שכלו, ותבונתו בעוד בחיים חייתו מכל מחשבה ופעולה רעה, ע"ד מה שפירשו חז"ל מאמר יחזקאל "הנה נפשי לא מטומאה" שלא הרהרתי ביום לבוא לידי טומאה בלילה," באיש כזה וכל הדומים לו, נוכל לאמר בבחינה מה כי גם במותם לא יטמאו, וע"ז רומזים דברי חז"ל האומרים, צדיקים במיתתם קרויים חיים," ר"ל שהם כחיים אשר לא יטמאו, וכן אחז"ל גם בפטירתו של ר' יודא הנשיא "אותו יום שמת רבי בטלה כהונה," ר"ל שבטלה ההזהרה שלא יטמאו הכהנים בנגיעת גופו המת והנה בעבור היות עשיית העגל ראשית חטאת לבת ישראל, ובה חוברו יחדיו מחשבת עבודת הגילולים הרעה עם מעשים מגונים אשר לא יעשו כי השתחוו ויזבחו לו ויקומו העם לצחק לפניו ע"כ הוא גם אות וסימן למחשבות ופעולות רעות, והפרה שהיא אם העגל היא כינוי, ואות וסימן לתכונה הנפשיית הרעה שהיא באדם מקור כל מחשבותיו ופעולותיו הרעות, ופעולות שריפת הפרה הזאת ונתינת אפרה אל המים אשר יזה אח"כ על הטמא, אשר עי"ז לא ישאר שום רושם עוד ממנה, רומזת על חיוב אדם לבער כל תכונה רעה מלבו, לטהר ולנקות נפשו עי"ז מכל חלאה מוסרית בבחינת מחשבותיו ופעולותיו בחייו בעודנו מתהלך עלי ארץ כי אז לא תטמא נפשו אחרי מותו, כי אם תשוב בטהרה וקדושה אל האלהים אשר נתנה, ועל כל זה רמזו חז"ל באמרם "תבוא הפרה ותכפר על מעשה העגל, וע"ז רומז גם מדרש הזוהר שאמר שהפרה האדומה, אשר בפרשה שלה נאמרו שבעה פעמים פרה, ושבעה פעמים שריפה, ושבע הזאות, תקרא דרך משל ורמז, "בת שבע אם שלמה" יען כי ענין הפרה ותכלית הפעולות שנעשו עמה מורים גם על השתדלות האדם לטהר ולזכות תכונת הנפש (שהיא מקור כל המחשבות ופעולות) אחרי אשר הטמאה כי אז ישיג בעליו השלימות המוסרית, ויעשה שלום בינו ובין אביו שבשמים להיות עוד קרוב אליו אחר אשר התרחק ממנו, וע"ז רומזים גם דברי ריב"ז שאמר לתלמידיו "חייכם לא מת מטמא ולא פרה מטהרת אלא כך אמר הקב"ה וכו'", שאין כונתו בזה להכחיש פשטי הכתובים שהמת מטמא ומי אפר פרה מטהרים, כי אם רצה בזה לרמוז רק על סיבת טומאת אדם כי ימות החמורה מטומאת נבלות שאר בע"ח, כי היא רק בעבור שהפסיד כחות נפשו בחייו ע"י מחשבותיו ומעשיו הרעים, כעין מה שאמר ר' דוסא ג"כ "לא ערוד ממית וכו' חטא ממית," שאין כונתו במאמר זה להכחיש את הנסיון שהערוד ממית לפעמים את פוגעיו, כי אם רצה בזה רק לעורר על הרעיון כי חטא האדם לבדו הוא הסיבה אשר בעבורה יוכל הערוד לשלוט בו, ולהמיתו (ועיין מזה ביאורי למעלה בראשית ק"ט ע"ב). 
*אמנם נתעורר וכו' תוכן דעתו הוא, כי עתה מעורר ספק אחד על ההקדמה אשר הניח בתחילת השער (עיין התוכן שם) כי המסבב תואר או מקרה מה בדבר אחר, צריך שיהיה לו התואר והמקרה ההוא בעצמו, כי בהשקפה ראשונה נראה כי עיקר זה בנוי על מוסדות שוא, כי לפי זה יתחייב שהאומן הבונה, אשר בנה בית מקדש ומעון מיוחד לתפילה אשר הוא מקום קדוש, יהיה גם הוא איש קדוש, או מי שיעשה רחים לטחון, יוכל בעצמו להיות טוחן בידיו? וכמו כן כ' גם המורה ח"ג פ' י"ט ששאלוהו קצת המשכילים על הכ' "הנוטע אוזן הלא ישמע" וכו' שעפ"י הנחה זאת נוכל ג"כ לאמר "הבורא פה לא יוכל לאכל? אם יוצר קנה וריאה הלא יצעק"? וגם בבני אדם יורה הנסיון ההפך מזה, כי אב עור ופסח, יוליד בכל זה לפעמים בנים פקחים ושלמים? ולבאר זאת יאמר הרב ז"ל תחילה כי הבדל גדול יש בין מי שהוא רק האמצע להכין החומר דרך מקרה ומבלי דעת מה שיעשה, ובין הנותן בו הצורה או הכשרון והתואר הרוחני, בשכלו ותבונתו, כי הראשון אינו מוכרח שיהיה לו אותו הכשרון אשר הוא בכלי או בדבר המסובב ממנו, כי כמו שלא יעלה על דעת איש לחשוב שהפטיש ד"מ אשר בו יכה החרש על הסדן, את הברזל, לעשות ממנו מחטים, יהיה לו ג"כ בעצמו כשרון המחט לתפור בו הבגדים. כן לא נוכל לתמוה גם על אב עור או פסח שאין לו כשרון הראות או ההליכה הראויה מה שיש לבניו, אשר הוא היה רק במקרה ומבלי דעת הסיבה להכנת חומר גויתם, או על הבונה שאין לו תואר הקדושה אשר יש לבית הבנוי ממנו, אחרי שהוא הכין רק חומר הבית, וקדושתו באה לו רק אח"כ דרך מקרה בעבור שמתפללים עתה בתוכו, אפס מתיקות הסופגנין אחרי שהוא מקרה ותואר עצמיי לו וחלק מצורתו, ומסובבת רק ע"י הדבש הנתון בתוכו, בהכרח יחויב מזה שגם הדבש יהיה לו מקרה המתיקות בעצם וראשונה, ואח"כ יאמר הרב ז"ל כי גם באומן הפועל בדעת והשכל ומוציא כלי למעשהו, לא נוכל לאמר שהוא בעצמו עושה או יוכל לעשות המעשה ההוא מה שיעשה הכלי, כי אם רק שיש לו מושג וידיעה נכונה מאיכות ומהות מעשה הכלי ההוא כי מבלעדי זאת לא היה יכול לעשותו, וע"כ לא נוכל לשפוט שהעושה הרחיים יוכל לטחון בעצמו, כי אם רק שיש לו מושג נכון ממלאכת הטחינה מהותה ואיכותה, כי לולא זאת לא היה יכול לתקן ולעשות הרחיים עם כל חלקיו הפרטיים למען יוכל לפעול פעולת הטחינה כראוי, וכמו כן לא נוכל לשפוט שהי"ת אשר ברא הפה, הקנה והריאה, העין והאוזן, יאכל ויצעק, וירא וישמע, באותו אופן שיעשה האדם כל הפעולות האלה, רק שיש לו מושג וידיעה נכונה ממהות כל הפעולות האלה, באופן שידע מהות ואיכות כל הדברים הנראים והקולות הנשמעות אל נכון, וידע גם טבעי כל המאכלים ואיך יאכלם ויעכלם כח הגופני אשר באדם, כי לולא זאת לא היה יכול לתקן כל האיברים האלה באופן שיהיו ראוים לפעול כל פעולותיהם אלה, ורק על ידיעת הי"ת את כל זאת בשכלו ותבונתו, רצה הכ' לרמוז ולהורות באמרו "הנוטע אוזן וכו'" לא שיהיה כונתו לאמר שיראה וישמע הי"ת באותו אופן שיראה וישמע האדם בחושיו הגשמיים (ועיין מזה גם במורה שם) ועל פי ההנחה זאת יבאר גם ספק אחר אשר יש לעורר בהשקפה הראשונה על ההקדמה אשר הניח בתחילת השער, והוא כי אחר שכל הנפשות לה' הנה, כנפש הצדיק וכנפש החוטאת, הלוא לפי זה יחויבו ב' ענינים, הא' כי לא לבד שמושכלי נפש הטהורה כי אם גם מחשבות ומושכלי הנפש החוטאת אשר לא טהורה היא יהיו בעצם וראשונה גם בחיק הי"ת, מה שלא נוכל להעלות על דעתנו מבלי שום תפלה לאלהים חלילה, והב', כי לפ"ז הלא יוכל כל רשע החוטא ואשם, להצטדק ולאמר לפני שופטי העליון "הנפש אשר נתת עמדי בעלת מדות ותכונות רעות היא היתה בעוכרי להשחית את דרכי על הארץ" אפס לפי דברינו אלה למעלה יבואר זה על נכון, כי באמת נפש האדם טהורה היא מבלי סיג וחלאה מוסרית, אחרי כי היא מושפעת ממקור עליון הקדוש והטהור, כמו שאחז"ל "הוי יודע שהקב"ה טהור וכו' ונשמה שנתן בך טהורה היא," והמידות והתכונות הרעות אשר בנפש החוטא באו לו רק אחרי כן דרך מקרה ע"י המשכו יותר מדי אחרי נטיות תשוקתו החמרית ותאותי הגופנית. ולא על ה' תוכלנה להיות תלונותיו, כי על עצמו ובשרו, [כעין מה שאמר הכ' (משלי י"ט) "אולת אדם תסלף דרכו ועל ה' יזעף וכו'] ומעתה יאמר הרב ז"ל כי על רעיון יקר ונכבד זה, המועיל מאוד לבני אדם כי רק מהם ומבחירתם החפשית נסובה הרעת מעשיהם ולא מיד נפשם הטהורה בעצמותה ירמוז גם מעשה הפרה האדומה הטהורה בעצמותה ומסבבת בעבור זה טהרת הטמאים ע"י הזאת מי הפרה עליהם, ובכל זאת יטמאו העוסקים בה, כי היא רמז לנפש האדם אשר גם היא טהורה, ובכל זאת יטמאו בעליה לפעמים דרך מקרה ע"י מעשיהם ועסקיהם, באופן שגם עליה מושבים דברי הקב"ה "גזירה גזרתי וכו'" ר"ל גזירה טובה גזרתי בבריאת האדם, וחוקה זכה וטהורה חקקתי בקרבו, בתתי לו נשמת חיים אשר באפו, אין לך רשות להרהר עליה" ולתת בה דופי כי אם צריך אתה להשתדל תמיד בשמירתה מהטמא במחשבות או פעולות רעות ואם בכל זאת תחטא תשתדל להשיבה אל שלימותה הראשונה, למען תשוב בהפרדה מהגוף אל האלהים אשר נתנה בטהרתה הקדומה כאשר היתה בצאתה מתחת ידו. 
*לדעתי זהו וכו' ר"ל כי ההבדל בין ידיעת הנביא לידיעת החכם הוא, כי הנביא ידע העתיד רק דרך כלל, אבל בידיעה יותר ברורה ויותר אמיתית ממה שידעהו החכם עפ"י חקירתו לבד, אפס החכם ידע גם הפרטיים ויבין בחכמתו הרואה את הנולד גם סיבת כל הענינים החלקיים וקשורם יחד, אשר לא יתגלו לפעמים בדרך הנבואה אל הנביא אם לא יחייב הצורך וההכרח שיודע גם אותם ובבחינה זאת אחז"ל "חכם עדיף מנביא" ואמרו גם על מאה"כ הנאמר בשלמה "ויחכם מכל אדם מהימן זה משה," ועד"ז אמרו ג"כ "דברים שלא נגלו למשה נגלו לר"ע," אפס כל זה הוא רק לפי דעת התורה שהנבואה היא רק מתנת האלהים ליראי ה' ולחושבי שמו, אף אם לא השיגו המדרגה היותר עליונה בחכמות וידיעות, אפס לפי דעת הפילוסופים שהנבואה היא שלימות טבעית אשר תהיה למנה רק למי שעלה על במתי החכמה האנושית (עיין מכל זה ביאורי למעלה שמות י') אין מקום לאמר מאמר זה, כי חכם עדיף מנביא, אחרי שהנביא לדעתם הוא בעצמו החכם היותר גדול. 
*כמו וכו' ר"ל כי כמו שנצטוה משה לאמר ולגלות עבודת הפרה וכל משפטיה באזני כל העם כן יוכל גם הנבון והמשכיל אשר חננו ה' דעה ובינה להשיג מענין הפרה הזאת גם איזה מושכלים אמיתיים הכרחיים, אשר ידיעתם תועיל מאוד לאדם להשגת הצלחתו המוסרית, ויען כי לקחה גם אזנו שמץ מנהם, ע"כ לא יחפוץ הרב ז"ל להסתירו ולהעלימו, כי אם יגידנו פה באזני כל, 
*וכבר בארנו וכו' כוונתו כי אחרי שאמר כבר למעלה שהפרה האדומ' אם העגל היא כינוי ורמז אל תכונת הנפש הרעה אשר היא מקור כל המחשבות והפעולות הרעות, יבאר עתה הטעם והסיבה לזה, באמרו כי מראה האודם (הנולד באדם מתגבורת הדם וחומו הטבעיי שהם מקור כל התאוות הגופניות והעבירות) כינוי אל החטא, כמו שהלובן (שהוא הפך האודם במראה פני האדם, כי מסובב הוא רק מהתמעטות דמו והתקררותו) הוא כינוי אל נקיות המידות והיישרת המעשים, וע"כ תקרא גם התכונה הנפשית הרעה דרך משל ורמז בשם פרה אדומה אשר לא עלה עליה עול התורה ויראה, לתת מתג ורסן לתאותיה הגופניות, וע"כ היו גם מעשי הפרה הזאת רק ע"י אלעזר סגן הכהנים, לרמוז כי התכונה הרעה הזאת לא תתוקן כי אם מ"י פעולת השכל האנושי בהיותו כהן לאל עליון, שומר כל חקיו ופקדיו לעשותם, ומושל בכל שאר כחות ונטיות הנפש, והוצאת הפרה הזאת אל מחוץ לשלש מחנות, רומזת כי ברצות האדם לתקן נפשו ולהיישיר דרכו, צריכה התכונה הרעה הזאת להיות מוצאת מחוץ לג' נפשות האדם אשר בשם נפש רוח ונשמה תקראינה, כמו שלקיחת הכהן מדמה להזות בו שבע פעמים לפני ה' תרמוז, כי רק בחלק קטן מאוד מתאותן הגופנית הורשה לאדם להשתמש לצורך גופו מקיום מינו, ר"ל לאכול ולשתות ולהנות משאר הנאות הגוף רק די מחסורו ההכרחיי לבריאות גופו, כי רק זה ירצה לפני ה', אבל את היותר יחרים, יען כי לא לרצון יהיה לפניו, אשר ע"ז תרמוז גם שריפת הפרה כלה עם כל חלקיה, וע"כ פרט הכ' ואמר "ושרף וכו' את עורה, ואת בשרה ואת דמה" וכו' לרמוז כי שלשה אלה ג' חלקי הגוף, אשר האחד מהם יותר פנימי מרעהו רומזים על ג' חלקי וכוחות הנפש הנקראות בשם הנפש, הצומחת, החיונית, והמשכלת אשר מושבם בג' איברים מיוחדים בגוף, כי הצומחת תשכון בכבד, החיונית בלב, והמשכלת במוח, אשר גם פעולת כל אחד מהם יותר צפונה ונסתרת מפעולת השני, כי פעולת הנפש הצומחת הלא הן האכילה והשתיה, הגידול וההולדה, נראות וגלויות לעיני כל כעור האדם היותר חיצוני הנראה לכל. ופעולות הנפש החיונית שהן, ההרגשה, והתפעליות הקנאה והכעס, חמדת הכבוד והנצוח האהבה והשנאה, הרצון בדבר או המיאוס בו, ודומיהם, הן צפונות וטמונות רק במצפון הלב, ורק לפעמים תראינה גם על פני חוץ. ע"י פעולות ומעשים חיצוניים ודומות בעבור זה אל הבשר שהוא יותר פנימי ומכוסה תמיד בעור, ופעולות הנפש המשכלת שהן לחשוב מחשבות ורעיונים שונים, לדמות ולצייר דמיונים וציורים שונים, הן נסתרות ונעלמות מעיני כל, כי מי הוא זה מבני אדם אשר יראה ללבב לדעת את אשר יחשוב וישכיל, וכן אמרו חז"ל "אין אדם יודע מטמוניות של חבירו," א"כ דומות הן אל הדם הטמון, והנחבא בגידים ועורקים הצפונים בבשר האדם, ושריפת כל אלה בפרה האדומה רומזת, כי מחויבים אנו תמיד לבער הרע מכל ג' נפשותינו אלה, ריבוי המאכל והמשקה ושאר הנאות הגוף, מהנפש הצומחת, הכעס והחמדה ושאר התפעליות רעות, מנפש החיונית, הדעות הנפסדות והכוזבות, מנפש המשכלת, ועל שלש אלה ענינים רמז יחזקאל ג"כ באמרו "הנה נפשי לא מטומאה" שפירשו חז"ל "לא הרהרתי ביום לבוא לידי טומאה בלילה" מאמר הכולל הרחקת ההרהור הרע שהוא מחשבה זרה שאיננה טהורה, מנפש המשכלת, והעדר הטומאה בלילה שהוא מניעת התפעליות אשר לא טהורה הוא, ופעולת כח המישוש הרעה מנפש החיונית, ומאמר "נבילה וטריפה לא אכלתי" וכו' כולל הרחקת אכילת האיסור ושמירת טהרת נפש הצומחת. 
*יאמר שיקח הקצות וכו', ר"ל יען כי ברצות האדם להיישיר דרכו, צריך הוא ללכת רק בדרך הממוצע, ולעזוב קצה היתרון והפחות בכל מעשיו, (עיין ביאורי למעלה שער ע"ב) גם צריך להשמר תמיד מתגבורת התאוה הגופנית, ע"כ לרמוז גם על כל זה אמר ה"כ פה "ולקח הכהן עץ ארז," שהוא בעבור היותו הגבוה שבאילנות, כינוי אל הגודל ואל קצה היתרון, ואזוב שהוא בעבור היותו השפל שבצמחים רמז וכינוי אל הקוטן ואל קצה הפחות, "והשליך אותם יחד אל תוך שריפת הפרה" אשר תרמוז על תגבורת התאוה החמרית כמ"ש למעלה, וכן ירמזו שלש פעולות הטהרה המצוות לכהן ב"פ "וכבס בגדיו וכו'" על תיקון הנפש בבחינה משולשת, כי כביסת הבגדים רומזת על חיוב הטבת המידות ותיקון נפש החיוני, ורחיצת הבשר על טהרת הנפש הצומחת, וביאתו אל המחנה על טהרת ותיקון נפש המשכלת, אשר נתפרדה תחילה ממחנה שכינה ע"י רוע מחשבותיה ופעולותיה, ועתה תשוב עוד לבוא שמה ולהתקרב אל האלהים, 
*וזו היא הפרה וכו' ר"ל יען, כי האדם יוכל לחטוא על א' מג' אופנים אם בנפשו הצומחת בהמשכו יותר מהראוי אחר ריבוי המאכל והמשקה ושאר הנאות הגוף, או בנפשו החיונית, כאשר יתגברו התפעליותיו, עד שתפרוצנה גדר השיווי והראוי, ועי"ז יהיה בעל מידות רעות ויעשה פעולות אשר לא טובות הנה, או בנפשו המשכלת, כאשר יתעה ויסיר לבו מהאמונה האמיתית לזנות אחרי דעות זרות ונפסדות, ע"כ ימצאו ג"כ שלשה מיני חוטאים בבני אדם, כי קצתם רודפים אחרי תענוגי בשר לחטוא בנפשם הצומחת, ובקצתם רודפי הון ועושר וכבוד מדומה ונופלים בעבור זה, ברשת הקנאה והחמדה לחמוד רכוש זרים ולקנא בם, או בפח הכעס והשנאה, כי יכעסו על כל זולתם המקלים בכבודם וישנאו אותם, ויחטאו עי"ז בנפשם החיונית והמרגשת, וקצתם תועים אחר מחשבות הבל ודעות נפסדות, וחוטאים עי"ז בנפשם המשכלת, וע"כ אחרי ששריפת הפרה רומזת על תיקון ג' נפשות אלה, והטבת מעשי ג' מחלקות בני אדם, אחז"ל "שהיו מחלקין אפרה לשלשה חלקים," חלק אחד נותן בהר המשחה לצורך הכהנים הגדולים שהם בעלי החכמה והמדע, הנוחים יותר לנפול ברשת הדעות הנפסדות, וחלק אחד נותן בחיל למשמרת לכל בני ישראל אשר גם ההמון בתוכם, הנמשך לרוב אחר חלקו הבהמיי להמשך אחר תענוגי נפשו הצומחת, ואחד מתחלק לכל המשמרות שמסתפקים ממנו בני העיירות, אשר הם כבינונים העומדים בתוך בין ההמון ובין אנשי השכל והדעת, וחוטאים לרוב רק ע"י התגברות התפעליות נפשם החיונית, ועי"ז מבאר והולך גם שאר הפרשה כולה באופן שתלמד אותנו האופן והדרך איך ניטיב וניישר דרכינו, וע"כ קבעוה גם חז"ל לקרותה בכל שנה בין פורים לפסח, שהוא אחר הגאולה שהיתה בימי מרדכי ואסתר, ולפני הגאולה שהיתה בניסן, ותהיה לעתיד ג"כ בניסן, כמו שאחז"ל "בניסן נגאלו, ובניסן עתידים להגאל" להורות בזה כי ברצות ישראל להיות ראוים להגאל צריכים תחילה לשוב אל ה', ואף שהתשובה הזאת לא תהיה עוד שלימה כראוי תסבב להם בכל זאת הגאולה ע"ד מה שאחז"ל "גדולה תשובה שמקרבת את הגאולה," ומהתשובה הבלתי השלימה הזאת והגאולה המחוברת עמה" תסובב אח"כ גם התשובה היותר שלימה כמו שאחז"ל "גדולה תשובה שסמוכה לגאולה" [באופן שיבוארו ב' מאמרים אלה הנראים בהשקפה ראשונה כמתנגדים זה לזה] וכמו שכ' החוקר "שמהפעולות הבלתי שלימות ימצא הקנין, וממנו הפעולות השלימות", ר"ל שאם ירגיל האדם עצמו תחילה לעשות פעולות טובות אף שאינן עוד שלימות כראוי, ד"מ שיתן פעמים רבות צדקה לעניים ואביונים לא בעבור אהבתו הטוב והישר, כי אם רק שיכבדוהו בני אדם, בכל זאת יקנה בזה לעצמו הקנין הטוב לתת מהונו לאחרים, אשר יסובב אותו אח"כ להיטיב ולתמוך יד אחיו האביון גם במסתרים במקום אשר לא יראהו איש ולא תשורנו עין אדם, רק בעבור אהבתו הצדק והמישרים וחפצו למלאות רצון בוראו, באופן שמהקנין הזה יסובב הפעולות השלומות, [כמו שאמרו גם חז"ל כעין זה "לעולם יעסוק אדם בתורה שלא לשמה שמתוך שלא לשמה בא לשמה" (ועיין מזה גם ביאורי לשער מ"ז)] כן תסבב גם תשובתם שהיא בראשונה עוד בלתי שלימה, שיגאלו בזכותה, ויוכלו, לשוב אח"כ אל ה' בתשובה יותר שלימה. 
*וסימן פרשיות וכו' ר"ל כמו שאחז"ל (פסחים קי"ז ע"ב) לענין ארבע כוסות, שבין כוס ראשון לשני ובין שני לשלישי, יכולים להפסיק ולשתות כוס יין אחר שאינו מן המנין, אבל בין כוס ג' לרביעי אין רשאים להפסיק, כן מפסיקים לפעמים גם כן בד' פרשיות בין פרשת שקלים שהיא ראשונה לשניה שהיא פרשת זכור, ובין שניה לשלישית שהוא פרשת פרה, אבל בינה לפרשת החודש שהיא רביעית, אין מפסיקין לעולם. 
*תוכן דעת הרב ז"ל הוא, הנה ידוע, שכל חכמי המחקר הסכימו יחד, שאם נאמר שהי"ת הוא כל יכול, כוונתנו רק שכל מה שיצויר אפשרות מציאותו בשכל יכול הוא להוציאו אל הפועל, אף שמצטרך לזה כח יותר חזק מכח כל הנמצאים זולתו, אפס מה שלא יצויר אפשרותו אף בשכל, כי אם נמנע היותו בעבור שכולל ב' הפכים בנושא אחד, גם הש"י לא יוכל להוציאו אל הפועל, ד"מ היות צלע מרובע שוה אל קוטרו. ר"ל שיהיה בציור כזה# קו 4א"ב3 שוה לקו 4א"ד3 הוא מן הנמנע: כי כבר נודע במופת היות יחס הצלע אל הקוטר, כיחס האמה אל אמה וב' חומשי אמה, כמו שאחז"ל, "כל אמתא בריבוע, אמתא ותרי חומשי באלכסונה," ואחרי ששיווי הצלע אל הקוטר הוא דבר נמנע בציור השכל, גם השי"ת לא יוכל לעשות אותו, ומעתה יאמר הרב ז"ל אחרי כי מציאות אדם הקרוץ מחומר נקי וחף מכל פשע הוא נמנע הציור, לפי שכולל שני הפכים בנושא אחד, כי הנקיות המוחלטת מכל חטא ומשגה, רק בחיק השכלים הנבדלים מכל חומר תנוח, יען כי בהם השלמות תמיד בפועל בעבור שנבראת עמהם ובהויתם כבר מחוברת שלמותם, אבל לא בשוכני ארץ, אשר בעפר יסודם, אשר שלמותם היא רק כח היוצא רק אח"כ אל הפועל ע"י לימוד והרגל מעשה, ואי אפשר שלא יפסק או שלא יוחלש לפחות בהם הכח הזה בעת מן העתים, כאשר יתעסקו בעניני החומר, ובצרכי הגוף ההכרחיים, והפסק או החלשת הכח הזה יעידו על חסרון האדם, וכי רחוקה מעלת שלמותו משלמות המלאכים, וע"ז רומז גם המדרש, "כשברא הקב"ה את האדם" וכו' שר"ל, כי מחשבות בני אדם המשרתים על פי הי"ת, את פני השכל האנושי, כמלאכיו עושי רצונו טעו במהות מעלת האדם וחשבו כי שכלו אשר הוא מטבע אלקי יהיה כמוהו קיים ומתמיד מבלי השתנות בשום עת וזמן עד שראוי הוא לשיר תהלתו, וזש"א, "ובקשו לומר שירה לפניו," אפס בראותם כי לא לבד בעת השינה והתרדמה בטלו כוחות שכלו מפעול פעולותיהם כראוי, כי אם גם בהקיץ בעת התעסקו בצרכי גופו ירד שכלו העיוני אל ירכתי בית חמרו, וישכב וירדם, הכירו שהוא אדם, אשר מעלתו חסרה ממעלת השכלים הנבדלים עבור היות שלמותו רק כח רוחני בגשם, וזשאה"כ "חדלו לכם מן האדם אשר נשמה באפו," ר"ל נשמת חיים הרוחנית אשר בו, קשורה ואחוזה פה עלי ארץ רק באפו שהוא חלק גשמיי ואבר גופניי, וע"כ "במה נחשב הוא" להיות כאלקים או להדמות אליו? ובזה באר הרב מדרש אחר, 4אדריאנוס3 מלך רומי וכו'," כי רצו להורות לנו רק פחיתות מעלת האדם, אף כי נתן חתיתו עלי ארץ, וחסון הוא כאלונים, והלבישו רעיון זה בסיפור מליציי כדרכם, ואמרו 4שאדריאנוס, אחרי שכבש חלק גדול מהיישוב, והכניע גם את ישראל תחת ידו שנית, אחרי שמרדו בו בימי בר כוכבא בשנת תת"פ לאלף הרביעי רצה להעשות ולהעבד כאלוה, (ואפשר שסמכו חז"ל בזה על מה שנקרא שמו בלשון רומי גם 4"עליאוס"3, אשר ע"כ קרא על שמו גם שם העיר ירושלים, אשר בנה מחדש, בשם 4עליא3) והעמיד גם דמות דיוקנו בבית קדש הקדשים, (עיין מזה צמח דוד חלק שני דף י"ח,) וע"ז השיבוהו הפילוסופים איש איש כדרכו, כי לא נאוה לו כבוד אלקים זה, הראשון אמר, כי אף אם כבש בתקפו וגבורתו כל הארץ כלה, הלוא היא רק כנקודה אחת בתוך העגולה תחשב בבחינת כל העולמים כלם, וע"כ ידמה רק לאחד מבני בית המלך השוכן בעליה אחת קטנה אשר בארמון המלך, ואיך ירצה להדמות לעליון המושל ושליט בכל העולמות האלה אשר ברא, כמלך היושב בתוך ארמונו ומושל בכל תאיו וחדריו, וזש"א "צא מפלטין," (ר"ל התנשא תחילה כמוהו על כל העולם כולו,) ותעשה אלוה, והשני אמר לו. גם אלו יצוייר היותך מושל בכל העולמות האלה, לא נאוה לך כבוד אלקים, אחרי שלא בראת ולא יצרת אותם, וגם בחלק העולם אשר אתה מושל בו עשית כל מעשיך רק בדברים שנבראו ונעשו כבר, וע"כ הם חסרים ככל פעולות האנושיות הנעשות רק בחמרים שנבראו כבר, אחרי שאין ביכולת בן אדם לברוא אף כנף זבוב אחד, והשלישי אמר לו, כי מלבד שהוא מצטרך לכל פעולותיו החמרים שנבראו כבר הנהו גם בזה חסר השלמות, יען כי תקצר ידו לפעול הרבה פעולות גם עלי תבל, אם לא יעזר משאר דברים וכוחות הטבע שהם חוצה לו, ד"מ ברצותו להציל אנית רעהו המלאה לה כל הון יקר ונעים המטורפת בים, לא יוכל, אם לא יוקם הסערה לדממה, ויחשו גלי הים, ורוח צח וקל ישב על המים אשר יביאה אל מחוז חפצה, ואיך ירצה לעלות על במתי עב ולדמות לעליון? והנה על פי תשובת שלשת הפילוסופים האלה יושלל כבוד אלקים עליון לא לבד ממנו ומכל בני אדם ברואי מטה, כי אם גם ממלאכי מעלה, כי גם הם לא ימשלו בכל, ולא יוכלו לברוא מאומה, גם אינם שליטים ברוח ושאר כחות הטבע, אם לא יתן הי"ת להם הכח והיכולת לכל זה אפס האשה אשר נתן ה' לאדם, (וכפי הנראה חושב הרב, כי חז"ל רומזים בזה על חומר האדם שהוא ביחס אל השכל הפועל ומשפיע עליו כיחס האשה אל האיש.) היודעת מהותו ואיכותו יותר השיבה לו רק באשר שהוא אדם קרוץ מחומר אשר רק נפשו ונשמת שדי תחייהו, כי איך יעלה על דעתו לדמות לעליון, אחרי שאם רוחי ונשמתו אליו יאסוף, הלוא יגוע וימות לשחת? וכל זה הוא רק יען כי שלמות האדם היא רק כח בגשם, ר"ל שרק באמצעות כוחות הגוף שהוא עצם גשמיי יוכל לפעול פעולותיו פה עלי ארץ, אשר ע"כ כאשר יפרד קשר הגוף והנפש והרכבתם יחד, לא יוכל כל אחד לבדו לפעול עוד מאומה, ומזה נמשך ג"כ, כי יוחלש ויופסק כח שכלו ושלמותו לפעמים גם בחייו, כאשר ימשך יותר מהראוי אחרי נטיות חמרו וגויתו אשר הוא מחובר עמה, כמ"ש כבר למעלה, אפס לפ"ז יתעורר לנו ספק אחר, והוא, שאחרי שהבחירה החפשית לא תצויר רק בהיות היכולת והאפשרות ביד בעליה להרע ולהיטיב, אחרי שהוא נמנע שלא יחטא האדם כלל, א"כ הלוא תוסר מאתו בחירתו החפשית, אשר היא מותר האדם מן הבהמה הנמשכת רק אחרי נטיית טבעה, ויתרונו על השכלים הנבדלים המוכרחים רק לנטות אל הטוב מבלי היות להם היכולת גם להרע? ולבאר זאת יקדים הרב ז"ל הקדמה אחת, והיא, כי החטא יבחן משתי בחינות, הא' בבחינת עצמו, והב', בבחינת האדם העושה אותו, ונמשך מזה, כי לפעמים יקרא מעשה מה חטא רק בבחינת עצמו אבל לא בבחינת בעליו העוש' אותו, ד"מ אם יכה איש את רעהו בבלי דעת ובלי צדיה, כי לא שונא הוא לו מתמול שלשום הנה בבחינת עצמה תקרא פעולה זאת חטא, ר"ל מעשה אשר לא ירצה לפני ה', כי תועבה היא לפניו שיסבב איש לרעהו נזק או הפסד, אבל בבחינת העושה זאת לא יחשב לו לעון וחטא אמיתי אחרי שלא עשהו בדעת ורצון [ורק יען כי לא נזהר יותר להשמר כפי היכולת שלא יקרהו גם מקרה כזה, חייבתהו התורה בכל זאת עונש הגלות על זה.] והנה עפ"י זה יבין כל משכיל, כי הפסק העיון בדברים רוחניים והדבקות האלקית, והתעסקות בצרכי הגוף ומחסורי הגויה, ופעולות בלתי טובות הנמשכות לאדם עי"ז, אף כי כל זה יחשב לחטא בבחינת עצמו, בעבור היותו מתנגד על הענין האלקי אשר באדם, בכל זאת בבחינת האדם, שהוא מורכב מגוף ונשמה, ומוכרח בעבור זה להפנות לפעמים מעניני נשמתו הרוחניית, ולהתעסק בצרכי גופו לא בשם,"חטא" יקרא, אחרי היותו כעין אנוס ומוכרח לזה, וע"כ אה"כ רק "והאיש משה עניו מאוד מכל האדם," ר"ל רק כאשר נדמה אותו אל כל שאר בני אדם קרוצי חומר היה עניו יותר מכולם, אבל לא אמר שהיא עניו מאוד בבחינה מוחלטת, כי בלתי ספק הכריחהו לפעמים טבעו האנושי וחמרו הארציי לנטות מדרך הענוה, וכן אה"כ ג"כ, "כי אדם אין צדיק בארץ אשר יעשה טוב ולא יחטא," ר"ל, כי רק היותו מחובר עם גופו שהוא חלק ארציי וחמריי מסבב ומכריע אותו שלא יוכל להמנע ולחדול מחטוא לפעמים, אבל בכל זאת יש עוד הרבה פעילות לפניו, הלא הן מצות ה' אשר לא תעשינה אשר בהן יוכל להשמר מכל חטא ועון אם ירצה, כי אינו מוכרח לעבור עליהן ולעשותן, ורק בבחינת כל אלה הוא בעל בחירה חפשית, כי ברצותו יחטא ואשם בהן, וברצותו יחדל מחטוא, ומבאר בזה הספק שלמעלה, ואחרי הקדמה כוללת זאת, אשר על ידה נתבאר, כי לא יחולל בזה כבוד מרע"ה, אם נאמר שבעבור היותו גם הוא מורכב עם חומר ארציי היה מהנמנע שלא יחטא כלל, רוצה עתה לבאר מה היה חטאו, אשר ע"כ מנעהו ה' מכבוד להביא את ישראל אל הארץ הטובה אשר נשבע ה' לתת להם? והביא בזה דעות שונות, ובסוף גלה גם את דעתו (עיין בפנים הספר, וביאורי, במה שיבוא עוד) אח"כ יאמר הרב ז"ל, כי לא לבד ההפסק מההתבודדות והדבקות בעיונים רוחניים ואלקיים נוכל ליחס גם אל היותר שלם בבני אדם, (מבלי חלל בזה כבודו,) בעבור שהוא גם בעל גוף חמרי וארציי אשר יכריחהו בכל עת למלאות צרכיו ומחסוריו הגופניים, כי אם גם בבחינת שאר חטאת האדם הנתונות רק בבחירתו החפשית לעשותן או לחדול מעשותן, לא נחטא, אם נאמר שלא נמצא איש ילוד אשה קרוץ מחומר אשר הוא נקי מהן לצמיתות, באופן שגם שלמות האדם היותר שלם היא רק בבחינת הצטרפותו אל זולתו לא בבחינה מוחלטת, ופה מצא הרב ז"ל מקום לחלוק על החכם ר"א בר' שם טוב, שהיה מחטיא מאוד, מי שיאמר שמרע"ה חטא ונענש במי מריבה, על חטאו, וראיתו בנויה על שני יסודות, הא', הוא שאחרי שהתורה היא שלימה, בהכרח יחויב שיהיה באפשרות שימצא איש אחד לפחות בעולם אשר יוכל לקיים כל הכתוב בה מבלי חסרון ומגרעת מאומה, כי אלו היה נמנע שימצא אף אדם אחד שלא יחטא כלל, לא היה אותו אדם המקיים אותה כולה חוץ ממצוה אחת או שתים שבה ד"מ, ראוי להענש, אחרי שהיה מוכרח בטבעו לבלתי קיים אותה לצמיתות, גם היתה לפי זה שלימות התורה המוחלטת הזאת לריק, אחרי שאין אפשרות שימצא שום איש אשר יוכל לקימה בשלמותה לצמיתות? והשני הוא, כי אחרי שבהכרח ימצא בעולם איש שלם כזה יחויב ג"כ בהכרח, כי משה ג"כ היה איש שלם בהחלט כזה, כי אלו היה גרוע במעלת שלמותו ממנו, היתה התורה השלמה ראויה להנתן ע"י האיש ההוא היותר שלם ממשה? ואחרי שנתנה רק ע"י משה בהכרח, כי הוא היה היותר שלם בבני אדם, ותמך דבריו אלה גם על דחז"ל שאמרו "שמשה ואהרן קיימו את התורה כלה" וכו', ר"ל שלא חטאו כלל, והכתובים המורים בהפך משתדל הוא לבארם באופן אחר (עיין בפנים הספר,) והרב ז"ל דחה תחילה ראיתו השכלית ולהבין דבריו צריך אתה לדעת, כי יש הבדל בין האפשרי בכח, ובין האפשרי בפועל, כי כל ציור שאינו כולל סתירה בעצמו, הוא אפשר בכח, ר"ל שמציאותו תוכל להיות מצוירת ברעיוננו אבל בכל זאת לא נוכל לשפוט עליו כי הוא אפשר להיות נמצא בפועל, כי אולי יש שום מונע נסתר הנעלם ממנו אשר יתנגד למציאותו בפועל, ורק כאשר יצא אח"כ האפשרי ההוא אל הפועל נדע שהוא אפשרי ג"כ בפועל, ר"ל שאין שום דבר מתנגד המונע מציאותו בפועל, ד"מ כאשר יולד לנו בן נוכל לחשוב אותו שהוא אפשר בכח להיות חכם ונבון או חרש וחושב, אחרי שאין התנגדות וסתירה בין צייר בננו זה הנולד לנו, ובין ציור איש חכם ונבון או חרש וחושב, אבל בכל זאת לא נוכל לדעת עוד אם הוא גם אפשרי בפועל, כי אולי מתנגד הוא לטבע כוחות גופו ושכלו שיהיה אחד מכל אלה, ורק כאשר יגדל, ויהיה באמת אחד מכל אלה, נדע שהיה זה גם אפשרי בפועל, וכמו כן יאמר הרב ז"ל יש גם ב' מיני בטל או נמנע נמנע טבעיי, ונמנע נבואיי, ד"מ ציור משולש בעל ד' צלעות הוא נמנע טבעיי, יען שהוא כולל סתירה בעצמו, כי בהיות לו ד' צלעות כבר חדל להיות משולש ויהיה מרובע, אפס אם יבוא נביא אמת, ויאמר לנו ד"מ, כי בשנה הזאת תר"ט לפ"ק לא תולד נקבה בעירנו, הנה תהיה, בכל זאת לידת הנקבה בעירנו בשנה זאת אפשרי בטבע, אחרי שציור לידת הנקבה בעירנו אינה מתנגדת לציור שנת תר"ט, ובכל זאת הוא נמנע נבואיי אחרי שלא נוכל להסתפק כלל באמתת דברי הנביא ההוא אשר אמר, כי בשנה זאת לא תהיה לידת הנקבה בעירנו אפשריית בפועל, ועפ"י הקדמה זאת יאמר הרב ז"ל, הן אמת כדברי החכם ר"א הנ"ל אשר הוכיח כי הוא אפשרי שימצא איש שלם בתכלית יותר ממשה שלא יחטא כלל. אבל בכל זאת הוא רק אפשריי טבעיי, יען כי גם ציור שלימות יותר גדולה משלמות משה אינו מתנגד לציור אדם נברא, ובכל זאת הוא נמנע נבואיי, אחרי שהתורה האמיתית העידה עליו, שלא קם ולא יקום עוד נביא כמשה, ואף כי יותר שלם ממנו, באופן שישאר זאת תמיד רק אפשרי בכח, ולא יהיה לעולם אפשרי בפועל, ואחרי כי כן הוא שמשה אעפ"י שחטא לפעמים, (כאשר יעידו על זה גם הכתובים "ויחר אף ה' במשה" וכו'. "ויפגשהו ה', ויבקש המיתו," "ויתעבר ה' בי" וכו'", גם בי התאנף ה'" וכו',) היה בכל זאת האדם היותר שלם שיצא מעולם אל המציאות, הוא לבדו ולא אחר היה ראוי שתנתן התורה השלמה על ידו, ומלבד זה יסתור הרב ז"ל דברי החכם הזה עוד בתשובה שניה, והיא שאם גם נודה שלא יהיה נמנע נבואיי שימצא איש שלם יותר ממשה, באופן שיצא אפשרי זה בזמן מן הזמנים מן הכח אל הפועל, בכל זאת לא יחויב בעבור זה עוד שהיה יותר ראוי שתנתן התורה על ידו, כי אולי נעדרו וחסרו התנאים האחרים, ויחסר הזמן והמקום המצטרכים בהכרח לזה, כמו שנראה גם במעלת הנבואה בכלל, שלא חלה על ברוך בן נריה, אף שהיה ראוי לזה בעבור שלא הסכימו לזה שאר התנאים ההכרחיים, וכעין זה מנו חז"ל רבים שהיו ראוים שתשרה עליהם השכינה כמשה, או שתעמוד להם חמה כיושע אלא שאין הדור ראוי לכך ורק בעבור שחוברו במשה גם כל שאר התנאים ההכרחים לזה, נתנה התורה על ידו, גם מה שאמר החכם הנ"ל שאם לא היה באפשרות שימצא אדם שלם שלא יחטא כלל, לא היה מהראוי שיענש איש על חטאו: יסתור הרב ז"ל באמרו, כי אם יחטא איש שלם בחטא קל. שלא היה לו להשמר ממנו, או שיחטא בדבר גדול לפעמים, אבל ישוב מיד בתשובה, לא יענש באמת על חטאו זה באופן שמעלתו וקרבתו אל האלקים ויחס הי"ת אליו יהיה גם אחר שחטא ושב, כמו שהיה לפני חטאו, כמו שאחז"ל מהי"ת בבחינת יחסו אל שלמים כאלה, "אני הוא קודם שיחטא האדם, אני הוא אחר שיחטא," אבל מזה לא נוכל עוד לשפוט שיהיה כל אדם בכלל חפשי מעונש לצמיתות אף בחטאו חטא גדול, ולא ישוב בתשובה, כי אף שהוא מהנמנע שיהיה האדם נקי וחף מכל פשע כעצם אלקי וכאחד מצבא מרום אשר במרום בכל זאת אינו מוכרח עוד להיות מעמיק בחטא ומורגל בו תמיד, [גם מה שאמר, כי שלמות התורה תהיה חלילה לריק, אם לא מצא לפחות איש אחד בפועל אשר יקיים אותה כלה בלי מגרעת שום מצוה נסתרת מעצמה, כי אם גם לא יקיים אותה כולה איש אחד לבדו, בכל זאת אחרי שקצת ישראלים מקיימים לפחות מקצת המצות, וקצתם מקיימים האחרים, באופן שבחברתם יחד, ר"ל בכלל האומה הישראלית תקוים כל התורה כלה בלי מגרעת, לא תהיה נתינתה עוד לריק וללא תכלית.] הנמשך מכל האמור הוא, כי אחר שגם האדם היותר שלם דבק בכל זאת בטבעו לא לבד חסרון השלימות ממין הראשון, ר"ל שבעבור היותו מורכב מגוף חמרי לא יוכל להיות שלם לצמיתות להתבודד ולהתבונן תמיד רק בענינים רוחניים ואלקיים, כי אם גם לא ימלט מחטוא לפעמים ג"כ בשאר חטאות האדם, אף שהיה לו אפשרות טבעית להשמר מהן הלוא יתחייב מזה שיהיה גם המוח הגופני האחוז בעקב החטא הכרחי לכל אדם אף שהוא היותר שלם בכל מינו, ובזה באר הרב ז"ל מאחז"ל שהחל בו, ששאלו מלאכי השרת, ר"ל המחשבות העיוניות המשרתות את פני השכל המשתדלות תמיד לחקור ולמצוא פשר דבר בכל עניני הנהגת הי"ת את עולמו שאלו, "מפני מה קנסת מיתה על אדם ראשון," ועמו גם כל יוצאי חלציו, כי אחרי שנפש האדם אצולה ממרומים היא נצחית ראוי היא שתהיה ידה גוברת ושלטת גם על הגוף הארציי להחיותו ולהקימו כל ימי העולם? "א"ל מצוה קטנה צויתיו, ולא יכול לעמוד בה," ר"ל הוא כמו כל צאצאיו אחריו, לא לבד שהם מוכרחים להיות נופלים ברשת החטא ממין הראשון, אינם שומרים ג"כ כל המצות האנושית אשר צויתים, אף כי שהם ביכלתם ואפשרותם הטבעית לשמרן, חזרו ושאלו "משה ואהרן שקיימו כל התורה וכו', למה נגזרה עליהם מיתה?" ר"ל שאף שגם הם חטאו (כעדות הכתובים שהבאנו למעלה במשה ובאהרן נאמר "ובאהרן התאנף ה'" וכו', "ויחר אף ה' בם" (במרים ובאהרן) והוא בעצמו אמר "אשר נואלנו ואשר חטאנו,") בכל זאת היתה זאת רק בדברים הקלים הראוים להיות נסלחים להם וחטאם היותר גדול שהיה במי מריבה, היה מסובב רק מהכעס שהיה טבעם נוטה לו, ואף שתמיד כבשו אותו, והכריחו טבעם לבלתי התקצף, כמו שהוא מחובות השלמים כאלה, (וכמו שיבואר עוד יותר במה שיבוא), בכל זאת לא יוכל להיות נחשב להם למרי כל כך, אם בפעם אחת חדלו מעשות זאת, גם בלתי ספק שבו בתשובה שלימה באופן שנפשם הטהורה ושכלם שבו לאיתנם הראשון, והיה ראוי אם כן שגם גופם יתקיים עמהם, ויחי עוד לנצח,? ועל זה באה להם התשובה "מקרה אחד לצדיק ולרשע," ר"ל אם גם יהיה האדם צדיק אשר לא יחטא כלל באותם החטאים אשר יש ביכלתו האנושית להשמר מהם, בכל זאת הלא הוא מוכרח לחטוא לפחות במין הראשון מהחטאים הטבעיים האחוזים והדבוקים בו. בעבור היותו קרוץ מחומר ומורכב עם גוף ארציי, וכל זה מחויב לו בהכרח שיקרהו מקרה המות הטבעי, כמו שיקרה את הרשע, 
*כי אף שלו יצויר כצ"ל ור"ל אף אלו נוכל לחשוב ולצייר ברעיונינו שהוא (ר"ל אדריאנוס) אדון העולם כולו מכל מקום וכו', 
*והכלל וכו' להבין דבריו אלה עיין ביאורי למעלה ויקרא דף ל"ט, ופה אוסיף רק שלדעת הרב ז"ל יהיה הדמיי חם הטבע בעבור ריבוי דמו וע"כ הוא נוח לכעוס, ובעבור היותו גם לח בטבעו הוא ג"כ נוח לרצות (וכמו שבאר זאת החכם גאלענום בבחינת הלימוד והשכחה, באמרו שכמו שהרושם הנעשה בקלות בחמאה עובר ג"כ מהר. תחת כי הרושם הנעשה בקושי באבן או בברזל וכל מתכת שהוא קשה יעמוד תמיד ואינו עובר, כן מי שטבעו לח יעשה לימודו רושם במוחו בקלות יותר, ע"כ הוא מהר לשמוע, אפס הרושם ההוא יעבור ג"כ על נקלה אשר ע"כ הוא גם נוח לאבד, תחת כי שמוחו יבש הוא קשה לשמוע, יען כי רושם כל רעיון שכלי אינו נכנס על נקלה בו, אבל הרעיון שנכנס כבר ועשה בו רושם לא במהרה יעבור ע"כ הוא גם קשם לאבד, כן הוא פה לדעת הרב ז"ל גם בבחינת רושם הכעס והחרון, אשר באיש הדמיי שהוא לח הטבע עובר מהר וע"כ הוא נוח לרצות], אפס השחוריי ר"ל בעל המרה השחורה, הוא קר הטבע וע"כ הוא קשה לכעוס, כי לא על נקלה יבער כאש חמתו, אפס אם בכל זאת יעשן אפו לא במהרה הוא מתרצה אח"כ יען כי בהיותו גם מעט הליחות ויבש בטבעו, ישאר גם רושם כעסו חזק בקרבו ולא יעבור על נקלה וע"כ הוא קשה לרצות, וע"כ אמר גם החוקר כי בעלי מרה אדומה חוטאים בעבור קלות דעתם ומהירתם לכעוס, תחת כי בעלי השחורה, חוטאים בעבור כבדות טבעם וקושי ערפם להתרצות למכעיסיהם, והלבניי הוא קשה לכעוס בעבור קור טבעו, ונוח לרצות בעבור ריבוי ליחיותיו, תחת כי בעל הירוקה הוא נוח לכעוס בעבור חום טבעו וקשה לרצות בעבור מיעוט ליחיותיו ויבשותו, ובבחינת הלימוד יאמר הרב ז"ל כי לא לבד ליחות הטבע כי אם גם חומה מסבב מהירות השמיעה כמו שבהפך הקור מסבב כבדותה, באופן שהדמיי מהר לשמוע גם בעבור חומו, ומהר לאבד רק בעבור לחותו, והשחוריי בהפך קשה לשמוע גם בעבור קור טבעו, וקשה לאבד רק בעבור יבשותו, והלבניי קשה לשמוע בעבור קור טבעו ומהר לאבד בעבור ריבוי לחיותיו. ובעל הירוקה מהר לשמוע בעבור חום טבעו וקשה לאבד בעבור יבשותו ונמשך מכל זה כי בבחינת המידות יהיה בעל הירוקה בעבור שהוא נוח לכעוס וקשה לרצות היותר רע אם ימשך תמיד רק אחרי טבעו ולא ישנהו לטובה ע"י לימוד והרגל תחת כי בבחינת הלימוד הוא היותר טוב בעבור היותו נוח לשמוע וקשה לאבד, ורק בעבור שרצה התנא לסיים מאמרו תמיד במי שהוא היותר רע, אמר בסוף משנה ראשונה המדברת מהמידות "נוח לכעוס וקשה לרצות (שהוא בעל הירוקה) רשע" ר"ל שהוא נוטה בטבעו להיות רשע במידותיו אם לא ייטיב אותם עפ"י חכמתו אשר תורהו להיישיר דרכו, להיות אז צדיק יותר מכל זולתו, בעבור שהכריח טבעו שהיה נוטה רק לרעה לעשות אך טוב וצדק, ומשנה השניה המדברת בבחינת הלימוד סיים במאמר "קשה לשמוע ומהר לאבד" (שהוא הלבניי) "זו חלק רע," ונמשך מכל זה כי החכמים אשר הם לרוב בעלי המרה הירוקה, הנוחים לשמוע וקשים לאבד כל לימודיהם גם בטבעם נוטים אל הכעס יותר בעבור היותם נוחים לכעום וקשה לרצות על פי טבעם, אם לא תכריחם לזה משפט שכלם וחכמתם [*) וכ"כ גם חכמי מחקר הנפש, כי בעלי המרה הירוקה הם לרוב אנשי חיל, אמיצי רוח ונדיבי לב, אבל הם ג"כ בעלי כעס, גאון וגובה, אם לא ישנו את טבעם עפ"י לימודי חכמתם ויראתם, וכן יסופר מהחכם סאקראטעס אשר היה נוח ורצוי לכל אדם, ולא קצף על זולתו אף אם הכעיסו, כי פעם אחת בשבתו בחברת תלמידיו בא לפניו איש אחד אשר התפאר, כי הוא מכיר מרשמי פני כל אדם את טבעו ותכונתו הפנימים ויאמר סאקראטעס אליו אם כן איפה הגד נא לי גם מהותי ואיכותי, ויען האיש הזה ויאמר אתה איש גאה וגאון ובעל חימה, ויהי כשמוע תלמידיו את דבריו אלה' ויחר אפם בו מאוד ויבקשו ליסר אותו על כי חרף אתו בפניהם, לדבר עליו תועה ודבר כזב, ויען סאקראטעס אותם בשובה ונחת ויאמר, אל נא בני אל תרעו לאיש הזה, כי אמת ונכונה בפיהו. אני בתולדתי ובטבעי נהיו לי כל אלה הפחיתיות למנה, ורק ע"י לימוד והרגל שניתי את טעמו לטוב, וכעין זה יסופר גם בספר אחד כי בימי מרע"ה היה מלך אחד אשר שמע את שמעו ויצו לצייר אחד שיצייר לו דמות צורת האיש היקר הזה, וכאשר כלה את מלאכתו ויביאה לו חרה אפו בו מאוד, באמרו אליו איש מרמה למה התלת בי ותדבר עלי כזבים לאמר כי צורת איש גאה וגאון זה היא צורת משה אשר נאמר בי שהוא עניו מכל אדם?, ויצו להמיתו, וכן עשה גם לשאר ציירים אחרים, עד שבא צייר חכם אחד לפניי ויאמר לו אדוני המלך אל נא יחר אפך בי, הן אמת כי רשמי פני משה יעידו עליו כי הוא מטבעו גבה לב ורק בעבור גודל חכמתו ויראתו הכריח טבעו להיות ענו מכל האדם, ורק בעבור זאת הללה אותו התורה בזה, כי אלו היה עניו מכל האדם מלידה ומבטן, לא היתה נאוה לו התהלה הזאת.] כמו שאה"כ "כי ברוב חכמה רוב כעס" וכעין זה אמרו גם חז"ל (תענית דף ד' ע"א) "האי צורבא מרבנן דרתח אורייתא הוא דקא מרתחא ליה" וע"כ יאמר הרב ז"ל כי יותר על נקלה נוכל ליחס אל השלמים האלה ר"ל משה ואהרן מידת הכעס אשר נוסדה כבר בטבעם בעבור שהיו חכמים גדולים, [*)ולפי ביאורנו זה נראה לי לגרוס בדברי הרב ז"ל כן "והנה היא מבואר שהמדה הכעסניית קרובה מאוד אל החכמים מצד טבעם וכמו שאה"כ וכו',"] ממה שנוכל ליחס להם שאר מידה רעה ופחיתות מוסרית, ועוד סיבה שניה נתן הרב ז"ל לזה לפי מה שכתב החוקר שהחוטא בעבור הכעס לא יחשב לו לעון כל כך בעבור שהכעס והחטא המסובב ממנו, באים לאדם לפתע פתאום מבלי שתקדם לו ידיעה נכונה בתחילה, וגם בעת הכעס יחשך אור שכל האדם בעדו, כמו שאחז"ל פסחים דף ס"ו ע"ב "כל הכועס אם חכם היא חכמתו מסתלקת ממנו," ורק מי שסבב לו הכעס הוא החוטא בעצם. 
*וחנה היא מדברת וכו' ר"ל כי חנה אמרה אל עלי הכהן "אל תתן את אמתך לפני צרתי פנינה אשר היא בת בליעל, לבוז ולחרפה, כאשר תשמע שגם אתה בזית אותי ותחשבני לשכורה, ותשמח עי"ז עוד יותר לאידי, וכאשר יראה כי גם זאת יחשב לה לעון, מה שקראה צרתה לפניו בשם בת בליעל וחרפה אותה בזה, כמו שאחז"ל "איזה אפיקורוס וכו'" ע"כ התנצלה מהר תוך כדי דיבורה, באמרה "כי מתוך שיחי וכעסי דברתי עד הנה." ר"ל רק הכעס שהכעסתני באמרך לי "עד מתי תשתכרין" הסב שקראתי בחרון אפי את צרתי בשם "בת בליעל," ורמזה לו בזה כי רק הוא לבדו היה המסבב חטאה זה בהביאו אותה לידי כעס וחרון אף. 
*האחד מצד שיתוף. וכו' ר"ל בעבור היות שם בטל או נמנע שם משותף המורה על ב' מיני בטל אלה, תעה החכם ר' אברהם הנ"ל להחליף ולהמיר אותם יחד, ולחשוב כי מה שהוא רק בטל נבואיי, הוא גם בטל טבעי ובנה על זה יסודות משפטו, 
*והשנית מצד דבקות וכו', ר"ל מלבד שטעה החכם הזה בהקדמתו זאת, בשיתוף ב' מיני בטל אלה, טעה ג"כ במה שרצה להמשיך ולהקיש מהקדמתו זאת. כי גם אלו יונח כדבריו שימצא בזמן מן הזמנים איש שלם יותר ממשה, לא נמשך עוד מזה שרק ע"י השלם ההוא ולא ע"י משה היה ראוי שתנתן התורה, (עיין תוכן השער ובפנים הספר לקמן ד"ה אמנם התשובה השנית) ועפי"ז צריכים אנו לגרוס פה בדברי הרב ז"ל שאין דבריו קיימים מפני שתי תשובות ולא מפני שלש כמו שנדפס בטעות. 
*כי כאשר לא יקרה וכו', ר"ל גם העדר ומניעת היות בשר לאכול חודש ימים לשש מאות אלף רגלי במדבר ובארץ ציה, היא דבר מצוי על פי מהלך הטבע ובכל זאת אחרי שהי"ת אמר לו "בשר אתן להם," הוא נמנע נבואיי שלא יהיה להם בשר רב כזה, וכן היות חוטאים בקרב ישראל ויהודה גם באחרית הימים, או היות אז ג"כ אנשים הבונים בתים ולא ישבו בהם, או נוטעים כרמים ולא יאכלו פרייהם בעבור שימותו תחילה. כל זה הוא אפשרי טבעיי, ובכל זאת הוא בעל נבואיי עפ"י מאמר הי"ת ב"ימים ההם וגו'", ומאה"כ לא יהיה משם עול ימים לא יבנו ואחר ישב וכו'". 
*כמו שכ' הרב וכו' ר"ל כי שם כ' לתלמידו וז"ל "אבל המנעי מחבר דבר ממה שנודע לי עד שיהא אבדו באבדי אשר אי אפשר מבלעדו. "היה בעיני או נאה בחיקך ובחיק כל נבוך וכו'. 
*ראו זה חדש וכו' ר"ל כי כל משכיל הלא יתמה לראות איך תתנגד דעת בעל העיקרים לדעת ר"ח כי הוא חשב שחטאו בזה שנפלו תחילה לפני ה' לבקש עזר ממנו, ולא התעוררו בעצמם להוציא להם מים מן הסלע, כי אז היה נחשב זה להם לקידוש ה' יותר אם בטחו בישועתו, שימלא כל מוצא פיהם, ושיגזרו אומר ויקם להם אף שלא בקשו זאת ממנו בתחילה, ור"ח חשב בהפך, כי מאמרם "נוציא לכם מים" נחשב להם למרי ועון, כי לא היה להם לתלות הדבר ביכלתם לבד באזני כל העם, כי אם לאמר "יוציא לכם ה' ר"ל הוא לבדו ולא אנחנו יכולים לעשות לכם הנס הגדול הזה, מלבד שיתנגד גם אל דעת ב"ע זאת, מה שנמצא הרבה פעמים כי בכל עת שבקשו ישראל מעשה שימציא להם מחסורי גופם, צעק תמיד אל ה' תחילה, ולא התעורר מעצמו לתת להם שאלתם בטרם ישאל את פי ה', ובכל זאת לא נמצא שנחשב זה לו לעון? 
*ואני הנה ראיתי וכו', תוכן דעתו הוא כי ב' פעמים נמצא בתורה שבקשו העם מים לשתות בצמא ויריבו בעבור זה עם משה, פעם אחת קרה כן לאבותם ברפידים אחרי צאתם ממצרים, ופה קרה זאת פעם שנית לבניהם אחריהם, וכמעט שוה לשון הסיפור בשניהם, ומתוכו נראה כי לא לבד התלוננו ישראל על חסרון המים לשתות, כי אם גם הורו בתלונותם זאת על משה ואהרן, כי חשדו אותם שרק הם מלבם העלום ממצרים ועשו כל הנסים והמופתים בעבורם רק בחכמתם ותבונתם האנושית, ולא ה' צום לעשות כל אלה, כי חשבו בדעתם הנפסדה הזאת שאם רק על פי ה' יסעו הלוא יקשה להבין, אחרי שהוא טוב ומיטיב לכל ויודע כל אשר בשמים ממעל ובארץ מתחת, למה הוליכם אל מקום אשר אין שם מים לשתות להמית את כל העם הרב ההוא בצמאון? אין זאת כי אם שרק מדעתם עשו משה ואהרן כל זאת, ורק הם לבדם הסבו להם מחסוריהם אלה, וע"כ התלוננו רק עליהם באמרם "תנו לנו מים וכו' ולמה העליתונו" וכו' וע"כ אמר גם משה "עוד מעט וסקלוני" ר"ל בעבור שיחשבוני כנביא שקר, ולמען הוציא דעה נפסדה זאת מלבם צוה הי"ת בפעם הראשון שיכה בצור לעיניהם ויצאו מים רבים באופן נסיי, למען ידעו כלם כי יש ה' בקרבם ורק על פיו יעשה משה כל זאת, ולמען השריש עיקר זה יותר בלבם והשאיר בקרבם זכר המעשה הזה כל הימים, קרא גם שם המקום ההוא "מסה ומריבה על ריב בני ישראל" וכו' אפס בסוף הארבעים שנה שהלכו במדבר אחרי תום הדור הראשון היוצא ממצרים, קמו בניהם אחריהם ויפלו שנית ברשת הטעות הזאת, להתלונן על משה ואהרן לבדם כאשר חסרו להם המים לשתות, ולחשדם כי רק הם ולא הי"ת הסב להם כל זאת, אך עתה רצה הי"ת להפליג עוד יותר בעיניהם נס נתינתו להם מים בארץ ציה ועייפה, למען יכה הרעיון היקר הזה שורש יותר חזק ואמיץ בלבם, כי בתוכם ה' וכל אשר משה עושה רק על פי ה' יעשהו, ולא יזידון עוד לחשוב תוהו עליו, ולחשדו כי מלבו הוא עושה כל מעשיו ( מלבד כי עי"ז תגדל גם תפארת יכולת הי"ת בעיניהם, אם יעשה לפניהם נס אחד בעצמו באופנים שונים ומתחלפים, כמו שהוא גם בבחינת האומנים בבני אדם שישובח יתרון דעתם וכשרונם יותר, בעשותם מלאכה אחת על אופנים שונים, יען כי רק האומן חשב הכשרון לחשוב מחשבות, יעשה כל מלאכתו תמיד רק באופן אחד ושוה, מבלי חילוף ושינוי כלל) ע"כ צוה את משה שיקח את מטהו בהקהילו את העדה רק למען הראות להם בזה כי הוא שליח הי"ת בכל מעשהו, כמנהג השרים עבדי המלך אשר בידם מטה עוז לתפארת ולאות משמרת פקודתם, אבל לא יגע בו בצור ואף כי שלא יכה אותו כמו בפעם הראשון, כי אם ידבר אליו בשם ה' לאמר "הסלע תנה מימיך וישתו העם הזה" למען יושג עי"ז תכלית טובה ויקרה משולשת, הא' כי תאומת עי"ז בלבם אמונתם בנבואה בראותם חוזק בטחון נביאי ה' בדבריו הנאמרים להם כנוח עליהם רוח ה' עד שלא יבושו ולא יחורו פניהם לדבר בשמו אל הסלע שהוא רק אבן דומם, כדבר איש אל אחיו, ולא ייראו ולא יחתו כי במאנו לתת מימיו יהיו לצחוק בעיני כל העם, וללעג ולקלס לכל הנצבים עליהם, הב' כי כל בני ישראל יראו ויקחו מזה מוסר באמור לנפשם "אם גם הנמצאים הדוממים כסלע זה ישמעו לקול ה', אף כי שאנחנו בני אדם בעלי דעת והשכל מחויבים לשמוע בקולו" והג', שתאומת להם עי"ז האמונה ביכולת הי"ת, שעפ"י דיבורו לבד ע"י נביאיו מבלי שום מעשה גופני כלל יוכל להמציא להם ברצונו הטוב כל מחסוריהם, ועי"ז תכלה תלונתם מעליו ומעל כל נביאיו משרתיו עושי רצונו, ובכל מקרה ופגע רע, או תלאה אשר תמצאמו בדרך, לא יוסיפון עוד להיות כמתאוננים רע בעיני ה' ולהתלונן עליו ועל מנהיגיהם, כי אם ישימו תמיד באלהים כסלם, ויבטחו עליו כי הוא לבדו חפץ לענותם רק לפי שעה, לנסותם ולהיטיבם באחריתם, כאשר יוציאם אח"כ ממצוקתיהם, ואף שכל זאת צוה ה' רק את משה לבדו, בכל זאת היתה בלתי ספק הכונה לשתף גם את אהרן אחיו בעשיית המצוה הזאת [כי טובים השנים מן האחד להורות את העם דעה בינה והשכל, ואף כי בהיות אהרן אהוב להם מאוד, כמו שאח"ל ממנו באבות פ"א שהיה "אוהב את השלום וכו' אוהב את הבריות ומקרבן לתורה"] אפס כאשר חרה אף משה ואהרן בדבר העם אתם קשות, ורבת שבעה לה נפשם יגון ואנחה על כל תלונותם אלה, בראותם כי קמו הם תחת אבותיהם תרבות אנשים חטאים, לנפול עוד פעם שנית ברשת הטעות אשר כבר נפלו בו אבותיהם, מבלי אשר לקחו מהם מוסר, עד שכמעט אמרו נואש להשריש עוד האמונה האמיתית בקרבם ולהיישיר עוד דרכם, נבהלו ונחפזו גם הם לענות אותם קשות, ושכחו לעשות הדברים ככל אשר נצטוו, כי אם עשו הכל ככל אשר קרה והזדמן לפניהם, באופן שלא הושג התכלית היקרה והטוב המוסרי הנרצה והמכוון מהי"ת, כי באמרם "שמעו נא המורים" הפרו ברית האהבה הצריכה להיות בין המורה ותלמידיו אם יעשו לימודיו ותורתו רושם יותר חזק בלבם (עיין מזה ביאורי למעלה ויקרא דף קמ"ב ע"א) ובאמרם "המן הסלע הזה נוציא לכם מים" הראו להם כי גם הם נראים כמסתפקים בהוצאת הנס הזה אל הפועל, תחת כי היה להם להראות לעיני כל כי נכון ובטוח לבם ביכולת הי"ת ובישועתו, ובהכותם את הסלע, ואף כי בעשותם זאת שתי פעמים, הסבו כי לא לבד שלא נראה לבני ישראל, אשר כבר הורגלו מנוער בראיית מעשי נסיים כאלה, הוצאת המים זאת שנעשתה עתה לעיניהם כנס יותר גדול שנעשה לאבותיהם בפעם הראשונה ברפידים, כמו שהיתה הכונה האלהית, למען יעשה הנס החדש והיותר הנפלא הזה רושם יותר חזק בלבם, כי אם נתנו בזה גם יד ומקום להם לחשוב, שרק בחכמתם האנושית ובפועל כפיהם ולא עפ"י נס ומופת אלהי הוציאו להם המים האלה, ורק במקום אשר שאר האומנים חוצבי בורות בכשיל וכילפות יהלומון עשר או מאה פעמים בצור עד שיצאו ממנו מים, הועילה להם חכמתם ויתרון הכשר שלהם, לסבב זאת רק ע"י הכאת הצור פעמים, ובאופן זה לא נשלמה הכונה האלהית בכל מעשיהם חלה, וזה היה חטאם אשר הסב להם רק כעסם וחרי אפם, וע"כ נגזר גם עליהם שלא יבואו לארץ, ועכ"ז רומז גם מאה"כ "יען לא האמנתם בי" וכו' ר"ל יען שלא הראיתם בטחונכם ואמונתכם החזקה ביכלתי, למען השריש האמונה הזאת גם בלב כל העדה, ולהקדישני לעיני בני ישראל הצעירים, אשר בעבור שהוחלש אצלם כבר הרושם אשר יעשו האותות והמופתים בלבם בעבור שהורגלו כבר בהם, (כנודע שההרגל מחליש גם רושם פעולת המופת בנפש רואהו, עיין מזה בהקדמת ס' מאור עינים חלק קול אלהים) היה מן הצורך וההכרח להראות להם בהוצאת המים האלה נס יותר גדול ממה שנעש' כבר בפעם הראשונה לאבותיהם אשר לא הורגלו עוד כמוהם באותות ומופתים כאלה, וע"ז רומז גם מאה"כ "הוא הבאר אשר אמר ה' להם אסוף את העם" וכו' ר"ל כי תחת שהיה רצון הי"ת לתת להם מים מצור החלמיש זה ע"י אמירתם לבד באופן נסיי, הסבו הם בהכותם אותו פעמים, כי חשבו בני ישראל שרק בדרך טבעי הוציאו מים ממנו, וזשא"הכ "אז ישיר ישראל" וכו' ר"ל כי קראו בשירתם סלע זה בשם "באר חפרוה שרים כרוה נדיבי העם" ר"ל משה ואהרן "במחוקק במשענותם" ונמשך מכל האמור עד הנה, כי בחטא משה ואהרן נקבצו יחד שלש ענינים, הא' קוטן אמונתם אחרי שלא בטחו כפי הראוי לשלימים כאלה בישועת ה', ואמרו דרך תמיהה באזני כל העם "המן הסלע הזה נוציא לכם מים" והב' נקרא בשם "מעילה" כי מעלו בה' לבלתי הגדיל שמו ולהראות לכל, איך גם כל הנמצאים הדוממים שומעים בקול ה', ואף כי שמוטל חוב זה על כל איש בן דעת וביחוד על כל איש ישראלי אשר בא בברית ה', והג' יקרא בשם "מרי" כי במקום אשר צום הי"ת לדבר רק אל הסלע למען הראות בזה לצעירי בני ישראל יכלתו וגבורתו שהיא לבלי תכלית להוציא מים בלי עמל ויגיע כפים, רק באומר ודברים לבד מצור החלמיש, הכו אותו פעמים ונתנו להם בזה מקום לחשוב שהיה רק פועל טבעי ומלאכותי, ועל כל שלש אלה רמז הכ', כי על קוטן האמונה אמר "יען לא האמנתם בי" וכו' ועל הענין אמר" על אשר מעלתם בי" כי בשם מועל יקרא רק מי שמחסר מזולתו קנין מה שראוי לו, ד"מ האשה אשר תשטה תמעול מעל בבעלה, יען כי תגזול ותחסר ממנו אהבתה הראויה רק לו בתתה אותה לאיש אחר, וכן יקרא מי שנהנה שוה פרוטה מן ההקדש בשם "מועל בקדשים" לא בעבור שנהנה מהם לבד, כי אם בעבור שממעט ומחסר בזה הקדושה הראויה להם, וינהוג בהם מנהג חול להנות מהם כאשר יהנה בשלו, וכמו כן כאשר מנעו השלימים האלה במי מריבה להקדיש את ה' לעיני כל ישראל החסירו ממנו ית' הכבוד שהיה ראוי לו, וע"כ נחשב להם למעל בה', ועל הענין השלישי אמר הכ' "יען מריתם את פי" ר"ל יען כי המרו והחליפו את רצונו ודבר קדשו, וע"כ נענשו ג"כ בעונש משולש הא', כי הוסר הנזר והורם העטרה מעל ראשם, כי מנע אותם ה' מכבוד וחדלו להיות עוד מנהיגי העם לצאת ולבא עוד לפניהם כבראשונה, ולהביאם אל הארץ כמאה"כ "יען לא האמנתם בי לכן לא תביאו את הקהל הזה" וכו', כי כל מנהיג בית ישראל, צריך להיות לנס ולמופת למו בחוזק בטחונו ואמונתו ביכולת ה' וישועתו, כי אם גם עמודי בטחונו ירופפו איך ימצאו הנתונים תחתיו והמונהגים ממנו משען ומשענה לבטוח בה' בכל התלאות אשר תמצאינה אותם? והב' שנגזר עליהם שגם הם בעצמם לא יבואו אל הארץ לקנות שם השלימות והמעלה המוסרית אשר קוו להשיג שם בארץ הקדושה, באופן שנעדר ונחסר מהם האושר המוסרי שהיה ראוי להם להשיגו פה עלי ארץ, אם לא נפלו ברשת החטא הזה, והושב להם בזה גמול מה שחסרו גם הם מהי"ת הכבוד שהיה ראוי להם לתת לו כמאה"כ באהרן "כי לא יבוא אל הארץ," ובמשה, "לא תעבור את הירדן הזה," הג' כי נגזר עליהם למות בלא עתם כמאה"כ "יאסף אהרן אל עמיו", ואל משה אמר "עלה אל הר העברים וכו' ומות בהר אשר אתה עולה שמה" וכמו שאחז"ל "אף משה ואהרן בהכרת מתו" וכל זה לעונש על מרים, כי חטא משפט מות הוא לאיש אשר ימרה את פי ה' ביד נביא, או לנביא עצמו אשר יעבור על דבריו בשם ה' אשר נודעו לו בחזיון נבואתו, וענשם המשולש הזה אשר נודע בכל בית ישראל עם שלש סיבותיו, הסב בעצמו כל שלש התועליות אשר היו משה ואהרן מסבבים אלו שמעו בקול ה' לדבר רק אל הסלע לתת מימיו, כמו שביאר זאת הרב ז"ל במשל נחמד (עיין בפנים הספר) וע"כ לא נענה הי"ת גם לבקשת משה ואהרן לסלוח להם מרים זה, יען כי אלו נשא לפשעם זה, לא הושג התכלית הנרצה מאתו ית', וע"ז רומז גם מאה"כ "המה מי מריבה וכו' ויקדש בם" ר"ל כי ע"י עונש ומיתת משה ואהרן בעבור מי מריבה אלה, נתקדש שם השי"ת כמו שהיה מתקדש אלו שמרו מוצא פיהו להוציא להם מים באותו אופן נסיי אשר צוה אותם. 
*והוא מאמר סתמי וכחו כח חלקי וכו' ר"ל כי כמו שאם נאמר סתם "בני אדם כותבים" מבלי הזכיר בתחילה מלת כל או קצת לאמר ד"מ "כל בני אדם, או קצת בני אדם כותבים" הכונה ג"כ רק שקצת מהם יכולים לכתוב, כאלו אמרנו בפירוש "קצת בני אדם כותבים" שהוא רק משפט מחייב חלקיי (עיין מזה במלות הגיון שער ב') כן גם מאמר "ויקדש בם," יורה רק שנתקדש בעיני קצתם ר"ל בעיני הזקנים והמשכילים והמבינים בעם, לא בעיני כלם, אשר אף כי עיני שכל להם לא יראו בכל זאת היטב להשיג כל דבר וענין אל נכון, וכ"כ גם המ"נ ח"ב פל"ה כי מאה"כ "ויאמר לעיני ישראל שמש בגבעון דום" שהוא ג"כ מאמר סתמי מורה ג"כ שרק קצתם ולא כולם הרגישו בנס זה כי לפי דעתו שם נתאחרה ביאת השמש רק איזה שעות יותר מהמורגל בשאר הימים, באופן שהיה היום ההוא בגבעון בימי האביב תמים ושלם כגדול שבימי הקיץ, וע"כ לא הרגישו בו כל ישראל ע"ש. 
*תוכן דעת הרב ז"ל הוא, הנה ידוע שע"פ משפט השכל האנושי ואף כי על פי דת תורתינו האלהית נתחייב כל אדם להרחיק בכל מאמצי כחו כל מדה גרועה ופחותה אשר תקונן בירכתי לבו ד"מ להסיר השנאה ומשטמת אחים מקרבנו, אשר בהיותה שוכנת בחדרי לב אדם היא מסבבת לא לבד לזולתו נזק והפסד בגופו או בהונו ורכושו, כי אם גם לו תסבב נזק מוסרי וכעס ועצב פנימי, נצטוינו לא לבד במא"הכ "לא תשנא את אחיך בלבבך," כי אם נצטוינו גם על מצות טעינת ופריקת שור או חמור שונאנו הרובץ תחת משאו למען עקר ושרש כל רעיון ומחשבת שנאה מלבנו ע"י פועל ידינו ויגיע כפינו ולהסיר מדות הכילות והאכזריות, נצטוינו לחוס על דל ואביון לתמוך בימינו ולהעניק לו מטובנו כפי מסת נדבת ידינו, וכן נצטוינו לעזוב מדת הנקימה הנטירה והליכת רכיל ודומיהן, ועל היות הרחקת כל הפחיתיות האלה מלב כל האדם מסבבת אשרו הזמני והמוסרי, יעיד מה שאה"כ בשכר שמירת כל המצות האלה "לטוב לך," או "למען ייטב" מאמרים המורים לא לבד, כי ע"י הרחקת המדות הרעות האלה ישיג האדם טוב ארצי ואושר זמני על פני האדמה, כי אם גם מהותו ואיכותו הפנימית יוטבו עי"ז, ואם כן הדבר במדות הרעות המסבבות רק נזק פרטי לבעליו או לאנשים מיוחדים, אשר יש להם דבר והצטרפות עמו, הלא מעצמו ישפוט כל משכיל, כי חובה עוד יותר גדולה היא עלינו להסיר מקרבנו אותן הפחיתיות המסבבת נזק כללי לחברה האנושית בכלל, כמו שנראה כי בעבור היות מניעת עשות משפט צדק בארץ מסבבת רעות רבות בקרבה, כי שוד וחמס ישמע בה, גזל ועושק דלים, ואיש את אחיו יכה ורצחו נפש, ע"כ הפליגה התורה האלהית מאוד לצות בהרבה מקומות על עשיית משפט צדק ולהזהיר מאוד על הטייתה, ואחז"ל להורות על כל זה על הכתוב "צדק צדק תרדוף למען תחיה וירשת את הארץ כדאיתא כדאי הוא מינוי הדיינים להחיות את ישראל ולהושיבם על אדמתם", וכן הוא בהפך כי כל מדה ופעולה טובה ויקרה המסבבת רק טוב לא לבד לנו ביחוד, כי אם גם לכל זולתנו ולהחברה האנושית בכלל חובה עלינו להשתדל בכל עוז לקנות אותה לנו לצמיתות ולקנין תמידי כל ימי שבתנו עלי ארץ, כמו שהיא בלימוד התורה וההתעסקות בה, כי בעבור שעל ידה לא יקנה האדם רק מדה אחת או קצת מידות טובות לבד, כי אם יסורו ממנו על ידה כל המכשולות והנזקים המוסריים העוטרים אותו מסביב ומבקשים להפיל נפשו בשחת רשתם, הפליג גם כן הכתוב מאוד לצות בהרבה מקומות את כל איש ישראלי להגות וללמוד בה תמיד וביחוד נצטוה המלך אשר הוקם על לרעות בצאן עמו (אשר רוע או טוב מידותיו ופעולותיו יסבבו הטוב או הרע הכללי לכל עמו ועבדיו אשר ימשול בם) שלא ימוש ספר התורה מפיו כמו שנאמר בו "והיתה עמו תמיד וקרא בו כל ימי חייו וכו', [*) וכן הפליגו גם חכמי העמים אשר לא עליהם נגה אור התורה האלהית במעלת החכמה והמדע ובגודל תועלת לימודה לכל איש, ואף כי לגבר אשר הוקם על להיות שר ונגיד ומצוה לאומים, כי כן כ' המליץ ציצערא אשר היה גם מושל עם ברומי (במליצתו בעד ארכיאס המשורר) וז"ל "מי זה יערב לדבר עתק עלי, או לחרות אפו בי, על אשר השתעשעתי בחכמות ומדעים, בעת אשר אחרים ישגיחו רק על הנהגת ביתם או ידאגו איך יחוגו חגם, ויתעלסו באהבים באכלם למעדנים, או בעת ינוחו על משכבותם סרוחים על ערסותם? הן תחת כי רבים יבלו ימיהם בשחוק, ויכלו עתם בתוהו והבל, אני את חיק החכמה אחבק, ובאהבת היריעות אשגה תמיד למען איתם, ורק על ידן למדה לשוני לדבר צחות להליץ בעד רעי בהשפטם, ולהצילם מעול ועושק, ומלבד זה כל מידה ומעלה יקרה אשר קניתי לי, רק מידי ספרי החכמים זאת לי, כי לולא קראתי מימי נעורי בספרי החכמים והנבונים כי אין דבר יקר ונחמד לאדם בחיי הבלו תחת השמש, כקנות לו שם תפארת ועשות הטוב והמשרים, וכי למען השיג שתי אלה ימאס האדם כל מכאוב ונגע, גם נפשו ישים בכפו וישחק לפחד המות ולא יחת, כי עתה לא השלכתי נפשי מנגד בהיותי מושל עליכם, להלחם עם אויבי נפשיכם אנשי בליעל אשר דמו להרע לכם, למען שחר טובכם ואשרכם להחיות לכם כהיום הזה, אפס בקראי ספרי חכמי היונים והרומים אשר השאירו אחריהם ברכה, ואשר בם ספרו מאנשים יקרי רוח מאשרי עמם ופועלי טוב בקרב ארצם, שמתי לי היקרים האלה תמיד למופת, וארהיב עוז בנפשי להיות כן גם אני, ולפעול כמוהם אך טוב ותושיה בארץ, וכי תאמרו אלי "הכי אין אנשים יקרי רוח ועושי הטוב בארץ, אף כי לא ידעו ספר, ואין חלק להם בבינת נבונים?" על זאת אשיב לכם כי אמת בפיכם, וכי רבים הם עלי ארץ אשר מבלי חכמה ודעת יעשו גם הטוב והמישרים בתום לבב ובישרתם הטבעית למו, ואוסיף עוד על דבריכם כי יותר נקל לקנות שם תהלה בארץ בישרת ותום כזה מבלי חכמה והשכל, מקנות על ידי החכמה והתבונה ברוע לב אפס אך זאת אומר" מה יקר אף נעים שבת אחיות תאומות אלה גם יחד ישרת לב הטבעית לאדם עם החכמה והתבונה אשר על ידי הלימוד והחינוך יקנה אותן, כי אז תעשנה ידיו כפלים לתושיה, ואם גם לא יהיה לימוד החכמות והמדעים לעזר ולהועיל לנו, הלא בכל זאת היה יותר יקר ונעים לאדם להתענג במו מהתענג בתענוגי הגוף החמריים, גם לא בכל עתות ושני חיי האדם, אף לא בכל המקומות אשר ישב בהן, יוכל להתענג בתענוגי הבשר ומחמדי הגויה, תחת כי החכמות והידיעות תשמחינה רוח הנער, ולב הזקן תרנינה, בימי הצלחת האדם הן ענקים לגרגרותיו, ובימי רעה הן נוחם לנפשו. גם בשבתו בביתו גם בארץ נכריה יתענג בהן, אל אשר ילך תלכנה עמו, ובאשר ילין תלין אתו חכמתו, כי לא תעזבהו רגע" ע"כ, ואם ככה תגדל מעלת החכמה האנושית אשר נוסדה רק על אדני שכל האדם הקרוץ מחומר בעיני דורשיה, אף כי תגדל מעלת התורה האלהית אשר ממקור עליון יצאה בעיני תומכיה המחזיקים בה כי דרכיה דרכי נועם וכל נתיבותיה שלום! ] 
1וכן הורה גם הנסיון במלכי ישראל ויהודה, כי רק בשמרם מצות התורה בעבור שקראו והגו בה. היה גם כל העם כלו הולך במעגלי התורה והמוסר, וכאשר חדלו הם מהגות בתורה ושמור מצותיה, גם הכל סר יחדיו נאלחו, כמו שאמרו חז"ל גם על זה "דור לפי פרנסו,". 
1והנה מכל האמור עד הנה נמשך כי אחרי שמירת השלום בין כל שוכני ארץ ובעלי החברה האנושית, היא לא לבד יקרה ונכבדה מאוד בעצמותה, כי אם גם הכרחיית ומצטרכת יותר מכל רעותיה שאר המדות הטובות והמשובחות, לקיום החברה כלה, כי מבלעדי השלום תשם כל הארץ ואבל כל יושבי בה. איש את אחיהו יצודו חרם, וכמוץ מגורן יסוער ויאבד כרגע כל אושר המדינה והממלכה כלה בענין רע, [*)וכן כ' גם המליץ הנ"ל וז"ל "בעת המלחמה ובפשע ארץ אין ביכולת חכמת מנהיגי המדינה להקים אשרה על כנה, כי עת ופגע יקרה אז את כלם, ושוא חכמת ותבונת השר לעמוד נגד צוק העתים, ורק בעת השלום בעת ישב כל איש תחת גפנו ותאנתו, אז יוכל מושל צדיק אם בחסד ומשפט יכון כסאו וישגיח תמיד על הנהגת מדינתו, להכין בחכמתו ותבונתו את אושר והצלחת המדינה, כמו שרק בעת אשר ישתקו ויחשו גלי הים והסערה תוקם לדממה, יוכל רב החובל להנהיג האניה אל מחוז חפצה, תחת כי בעת סערה וסופה לשוא ייגע ויעמול בחכמתו, כי עתה ירד תהומות ויעלה שמים, נפשו ברעה תתמוגג וכל חכמתו תתבלע ויד תבונתו תקצר מהושע לו.] כמו שאחז"ל סוף עוקצים "לא מצא הקב"ה כלי מחזיק ברכה לישראל אלא השלום שנאמר וכו' ה' יברך את עמו בשלום", (עיין מזה גם למעלה שער ע"ד וביאורי שם) ע"כ אין די לאדם להזהר ולהשתדל במידת השלום רק כאשר הוא נזהר ומשתדל בשמירת שאר כל המידות הטובות, כי אם צריך להפליג בשמירתה ובזהירתה יותר, למען סבב כפי יכלתו כל הטובות הגדולות המסובבת לו ולזולתו מבני החברה ע"י השלום, וכן צוה התנא "הוי מקדים בשלום כל אדם" ר"ל שלא לבד צריך האדם להשתדל להשקיט כל ריב וכל מדון אשר יבוא לפניו, ולעשות שלום בין המריבים יחד, כי אם ישתדל לדרוש ולחקור בין כל רעיו ושכניו, אולי ימצא בתוכם דבר וענין אשר יוכל להיות אח"כ סיבה להפריד לבבם ולשלח מדנים ביניהם, וימהר לדבר אל לבם למען מצוא פשר דבר, בטרם יהיה עוד ריב, ומדון ישא ביניהם, וכן היה מנהג אהרן לעשותו תמיד כמו שאמר התנא "הוי מתלמידיו של אהרן אוהב שלום ורודף שלום" וע"כ אמר גם הכ' ממנו במותו "ויבכו את אהרן כל בית ישראל" יען כי לא לבד האנשים אשר לקחו ממנו מוסר ולמדו ממנו חכמה ודעת בכו וספדו אותו במותו, כי אם כל בית ישראל ר"ל גם הנשים והטף היו מתאוננים ומתאבלים עליו, יען כי אותו מת העושה שלום ביניהם, אשר העמיד והקים תמיד ברית האהבה והאחוה בתוכם, והנה בעת המלחמה יאבד השלום מבני אדם, וכל טובותיו חולפים ועוברים עמו כרגע, ותחתיהן יבואו כל שוד וכל שבר, כאשר כ' החוקר כי אחרי שבעת המלחמה ועל ידה יעשו הרבה תועבות ורעות גדולות בארץ, גזל וחמס רצוח וגנוב ודומיהם, לא נוכל לחשוב כי כל אדם אשר רוח אהבת היושר והצדק נוססה עוד בקרבו יבחר לעשות מלחמה בעבור עצמותה כי אז לא בשם "איש ישר" כי אם בשם "עושק ורוצח" יקרא בפי כל, כי לא לבד שונאיו הנלחמים עמו כי אם גם לאוהביו ואנשי בריתו היוצאים עמו בצבא יצטרך לפעמים לעשות עול וחמס בעת המלחמה, עד שגם ביניהם יהיו מריבות ורציחות לפעמים, והאוהבים יתהפכו לאויבים, כאשר נראה גם בדוד (ש"א ל'.) כי כאשר עזב את צקלג אשר ישב בה בעת ההיא הוא ואנשיו ויחפוץ לצאת בקרב לעזרת אכיש מלך גת, ויבוא גדוד עמלק ויכו את צקלג וישבו את נשיהם, אז צר מאוד לדוד "כי אמרו העם לסקלו כי מרה נפש כל העם איש על בניו ועל בנותיו" וכו' וכמקרה זה יקרה לרוב בעת המלחמה, כי גם בין אנשי הצבא יהיה ריב ומצה, אשר ע"כ לא יבחר לעולם מלך צדיק מושל ביראת אלהים לעשות מלחמה, אם לא יוכרח לזה למען שחר על ידו טוב ואושר ממלכתו, להציל יושביה מיד הקמים עליהם, ולעשות אח"כ שלום תמידי עמהם כמו שאמר דהע"ה "אני שלום וכי אדבר" ר"ל אם גם אלחם לפי שעה עם אויבי, או אדבר קשות עמם, כונתי בכל זה רק לסבב עי"ז השלום "המה למלחמה." ר"ל אבל כונת ובקשת שונאי הוא רק המלחמה בעצמה, כי אותה הם מבקשים בעבור רוע לבם ותכונתם [ואפשר כי מאמר "וכי אדבר" הוא מלשון "ותדבר את כל זרע הממלכה" (דה"י ב' כ"ב), והכוונה אם גם אני מוכרח לפעמים להכרית ולאבד את אויבי נפשינו, אין כונתי בזה לעשות הרע בעצמו כי אם כל ישעי וכל חפצי בזה הוא רק לסבב עי"ז השלום המסובב אח"כ ממנו, תחת כי שונאי רק, את המלחמה בעצמה יבקשו, ובעשות רע לעמיתם נפשם חפצה] ועפי"ז יבוארו דברי המדרש שהחל בו הרב ז"ל כי הנה ברצות ישראל לעבור אל ארץ כנען דרך ארץ סיחון לא רצה משה לעבור תחילה בחזקה דרך ארצו ולחגור בו מלחמה ולעשות שלום עמו רק כאשר יבקש הוא בעצמו ממנו להשלים אתו, אבל מאהבת משה את השלום בכל לבו ומשנאתו לעשות מלחמה, אם לא יביאהו ההכרח לזה, הקדים לשלוח מלאכים מקדש בתחילה אל סיחון לקרוא לו לשלום, והורה בזה גודל מעלת השלום, אשר ע"כ צריך האדם להשתדל ולרדוף אחריו, ואינו רשאי להמתין עד שיבקשו אחרים ממנו לעשות שלום עמהם כמו שהוא בקיום שאר המצות שאינו מחויב לעשותן עד שיזדמנו לפניו, וזש"א המדרש על מאה"כ וישלח משה מלאכים זה שאמר הכ' "סור מרע ועשה טוב שכון ארץ ורעה אמונה" ר"ל שמרע"ה קיים בזה מצות הכ' הזה שחובה על האדם לסור מרע, ולעשות אך טוב אף אם ירצה לשכון ארץ, ר"ל אף אם ירצה ד"מ מלך או שר לכבוש ארצות ולשכון בתוכם, אינו רשאי לעזוב ארחות יושר בבחירת האמצעיים להשגת תכלית הגדולה והיקרה הזאת, כי אם צריך לשמור בכל זאת חוקי הצדק האמונה והמישרים נגד יושביה לקרוא להם לשלום תחילה, אולי יכנעו מפניו ושלום יענוהו ופתחו לו מבלי אשר יצטרך לשפוך דם נקיים, ואומר "סור מרע וכו' בקש שלום ורדפהו," לא פקדה התורה לרדוף אחרי המצות אלא כי יקרא וכו' ר"ל שבכל שאר המצות אין אדם מחויב לרדוף אחריהן, ר"ל לעמול וליגע למען מצוא יד ומקום לעשותן כי אם כאשר יבואו לידך אתה מצוה לקיימן, אבל השלום בעבור היותו המידה היותר טובה והיותר הכרחית לבני אדם בשבתם יחד אתה מחויב לרדוף אחריו, כמאה"כ בקש שלום ורדפהו" וכו'. 
*והכוונה וכו' ר"ל כי מלבד מה שאמר הכ' בפרשה ההיא כי בבואם להלחם על אחת מהערים הרחוקות אשר לא מערי שבע האומות מחויבים הם לקרוא לה תחילה לשלום, נמצא בה ג"כ כי נצטוו לחוס גם על כל עץ השדה לבלתי השחיתו ללא הועיל, ומזה ישפוט כל משכיל כי עוד יותר צריכים להשמר בכל עת לבלתי השחית בני אדם, אם לא יאלצם ההכרח לזה, גם נאמר שגם במלחמות ז' העמים ההכרחיות לא תהיה המלחמ' בעצמה הכונ' והתכלית להשחית עם רב, כי אם רק האמצע ההכרחי, למען השיג התכלית המוסרית הנרצית, שלא ילמדו ישראל מכל התועבות אשר עשו העמים האלה כמאה"כ "כי החרם תחרימם וכו' למען אשר לא ילמדו אתכם" וכו' אשר ע"כ אמרו ג"כ חז"ל "עשו תשובה אינם נהרגים," ומכל זאת נראה כי הסכימ' דעת אלהים עליון עם דעת משה האנושית אשר שלח מלאכים אל סיחון תחילה השלים אותו לבל יצטרך לשפוך דם רב, 
*ודבר גדול דברו וכו' להבין דבריו אלה יותר עיין מה שכ' בביאורי למעלה שער ע"ח על הכ' ומדוע תתנשאו, וכוונתו פה כי באמת בטח משה בקרב לבו בישועת ה', ולא היה ירא כלל את עוג, ורק מעיני העם העלים בטחונו זה, והראה לעיניהם בהפך במעשיו החיצוניים כאלו הוא ירא מפניו, ע"כ אמר לו הי"ת "אל תירא אותו" ר"ל חזק ואמץ גם לעיני כל העם ולא תראה אף בפניהם שום פחד ואימתה מפניו, כי אם היה ירא באמת אותו במצפוני לבו לא היה יכול להצטות שלא יירא' אחרי שהירא' והחרדה מפני הדברים או המקרים המבהילים הן התפעליות נפשיות הבאות לאדם בעל כרחו ככל שאר התפעליות הנפש אשר אין אדם שליט ברוחו לכלוא ולעצור אותן, וע"ז רומז גם המדרש "למי אומרים אל תירא אלא למי שהוא מתיירא" ר"ל שרק למי שיראתו רק מדומית (כאשר יורה על זה פעל מתירא מבנין התפעל כמו מתעשר) יכולים לצות שלא יירא, אבל לא למי שהוא ירא באמת. 
*והג' וכו' ר"ל כי אורך ימי האדם, ורוב שנים אשר יחיה, ירבו חכמתו ותבונתו ע"י רוב הנסיונות אשר יקנה לעצמו ע"י המקרים הרבים אשר יקרוהו והתלאות אשר תמצאינה אותו ברוב הימים כמו שאמרו בקדושין דף ל"ג שר' יוחנן קם מפני סבי דארמאי אמר "כמה הרפתקי דעדו עלי דהני" ר"ל ועי"ז קנו להם חכמת הנסיון, וע"כ הם ראוים ג"כ שיכובדו מזולתם, ויען כי לדעת חז"ל (נדה דף ס"א ע"א) היה עוג זה מיתר הרפאים שהיו קודם המבול וחי יותר מארבע מאות שנה ככל הנולדים לפני המבול והוא היה הפליט אשר הגיד לאברהם כי נשבה אחיו, ועל ידו ניצל לוט ורכושו, תמך עוג בטחונו שלא יפול ביד משה על שלש יסודות, הא' על זכות מעשה טוב זה שהיה מסובב על ידו, והב' על תקפו וגבורתו הגופנית, והג' על היותו קודם בזמן לכל בני ישראל היוצאים ממצרים, ואף כי לכל הנולדים במדבר, כי מלבד שהזקנה מכובדת מאוד בעיני הי"ת, קנה גם הרבה חכמה ודעת ברוב הימים אשר חי על פני האדמה, וחשב בעבור זאת כי אף שסיחון לא היה יכול לעמוד מפני בני ישראל תגבר ידו בכל זאת עליהם אף שגם להם שלש אלה המעלות, כי הם חזקים בעבור ריבוים כמו שאמר בלעם "מי מנה עפר יעקב" ויש להם זכות מעשיהם ומידותיהם הטובות כמו שאמר עליהם "תמות נפשי מות ישרים" ואהבת הי"ת מורשה להם מאבותיהם מימי קדם כמו שאמר "כי מראש צורים אראנו" והלבישו רעיון זה במליצה יקרה ונכבדה מאוד כדרכם באמרם שאמר עוג ד"מ להורות על כל זה "מחנה ישראל כמה הוה תלתא פרסי אעקר טורא בר תלתא פרסי ואותביה ארישי" והוסיפו עוד לאמר ד"מ "אייתי הקב"ה קמצי (ר"ל חגבים או נמלים) ונקבוה" ר"ל שבכל זאת עמד ה' לימין ישראל אשר בשם תולעת יעקב יקראו ואשר מהם אמר הכ' "הנה שמתיך למורג חרוץ וכו' תדוש הרים ותדוק וכו' ונפל בידם". 
*ולסוף ראה וכו' ר"ל שאבא שאול בא להורות פה ד"מ ומליצה שבהיותו חופר קברות וקובר מתים נודע לו שרוב בני אדם מתים רק בעבור גודל תאותם הגופנית וחמדתם אל ההון והעושר או אל הכבוד המדומה, כי רבים חללים תפיל התאוה החמרית, ועצומים כל הרוגי חמדת הכבוד והרכוש, בכל הזמנים והמקומות כעין מה שאחז"ל פ"ד דאבות "הקנאה והתאוה והכבוד מוציאין את האדם מן העולם" ואבשלום בן דוד אשר לא היה כמוהו בכל ישראל איש יפה להלל מאוד לעד על כל זה כי בנעוריו ובעצם חמו ירד שאולה כי נהרג באכזריות חימה, יען כי עינו חמדה לה כבוד מלך ושרים עד שמרד בעבור זה באביו ובמלכו (עיין ש"ב י"ח) ומכל זה ראה ולקח מוסר כי כל איש החפץ חיים צריך מאוד להזהר ולהשמר שלא יפול וישקע במצולת התאוה והחמדה, גלגל עינו של אבשלום, 
*תוכן דברי הרב ז"ל הוא, הנה כבר נודע מדברי המ"נ ח"ב פ ל"ב, (עיין מזה ביאורי למעלה שמות דף ט' ע"ב, ובמדבר דף י"ב ע"א ובשער הקדום,) כי אף בהיות לאיש שלם כל המדות והמעלות הטובות המצטרכות לאדם, אם יהיה ראוי שתחול עליו רוח ה', אינו מוכרח בכל זאת, שתחול עליו הנבואה, כי אם לא ירצה ה' דרכי להמציא לו גם שאר הענינים הצדדיים, ויחסי הזמן והמקום ההכרחיים לזה, תמנע בכל זאת ממנו מתת אלקים זאת, כמו שנראה בברוך בן נריה שאף שיצק מים על ידי ירמיה והלך אחריו, והוכן ע"י זה בלתי ספק בבחינת עצמותו ואיכותו להיות נביא ה' ובכל זאת מנעהו אלקים מכבוד זה, בעבור שחסרו לו הענינים הצדדיים המצטרכים לזה, כי מקרי הזמן והתלאות אשר מצאו אז את ישראל, ושממות הארץ בעון יושביה החשיכו גם אור הנביאים, אשר נבאו כבר מלפנים כמאה"כ, "גם נביאיה לא מצאו חזון מה'" (כי נעצבו אל לבם בעבור פגעי הזמן ואין רוח הנבואה שורה, כי אם מתוך שמחה,) ואף כי שלא היה יכול אז רוח הנבואה לחול מחדש על מי שלא נבא עוד לפנים וכמו כן אמרו גם חז"ל שבכל דור ודור היו חכמים ושלימים אשר בעצמותם היו ראוים שתחול עליהם רוח ה', ורק הדור לא היה ראוי לכך, ר"ל שהענינים והיחסים הצדדיים, ואם כן הדבר, הלוא ימשך בהכרח, כי אם בעבור חסרון הענינים הצדדיים תמנע הנבואה אף ממי שראוי לה בעצמותו, אף כי שתמנע מהאנשים אשר בעצמותם ואיכותם הם חסרי השלמות המצטרכות להשגת שפע הנבואה? וחז"ל הורו ג"כ על ענין זה, באמרם שמרע"ה בקש מהי"ת במאמר "ונפלינו אני ועמך," וכו', שתבדל האומה הישראלית במעלת הנבואה מכל שאר העמים, והודה לו הי"ת, באמרו "גם את הדבר הזה אשר דברת אעשה," יען כי היה גלוי וידוע לפניו שאף שימצאו בהם לפעמים קוסמים וחוזים בכוכבים, בכל זאת לא ימצא בהם איש שיכין עצמו כל כך בקנין המעלות והמדות היקרות, באופן שיהיה ראוי להשגת השלימות היקרה והנכבדה הזאת, (כי מבלעדי זאת הלוא גם שאלת משה גם תשובת השי"ת עליה לעול תחשב בחיק הטוב והמטיב לכל יצוריו, אשר לעולם לא ימנע הטוב ממי שראוי לה?) (עיין למעלה ויקרא דף ל' ע"א) אפס עפ"י הדברים האלה הלא יקשה לנו להבין, איך קראו חז"ל קצת אישי שאר העמים בשם "נביאים" באמרם שהעמיד נביאים לאומות ואמרו, "מה בין נביאי ישראל לנביאי אומות ע"א," אפס על זאת נוכל עוד להשיב ולאמור, כי לא על צד האמת, קראו אותם בשם נביאים, כי אם על דרך ההשאלה קראו כן החוזים בכוכבים המעוננים והמנחשים, והקוסמים אשר בקרבם בעבור שיגידו להם לפעמים קצת ממה שעתיד להיות, כמו שיגידו זאת בשלמות הנביאים האמיתיים לישראל, וע"כ לא קראו ג"כ בשם נביאים סתם, כי אם בשם "נביאי אומות ע"א" ר"ל שרק בהצטרפותם אל העמים אשר הם בקרבם הם נביאים ולא בבחינה אמיתית, כעין מה שנמצא שקראו לשור "מלך בבהמות" ולארי "מלך בחיות" בעבור שהוא הגבור והראש בהן, ולא קראוהו בשם "מלך" סתם כמו שיקרא הראש בבני אדם, ולהורות לנו את ההבדל העצמיי, אשר בין אלה הנביאים המדומים ונביאי ישראל האמיתיים, נתנו שני סימנים, הא' כי הנביא האמיתי הוא שלם בכל מדותיו ומתרחק כפי יכלחו האנושית מהנאות הגוף, ואף כי מפריצת גדר השיווי והראוי בתענוגי חוש המישוש אשר ממנו אמר החוקר, כי חרפה הוא לנו, וע"כ נראה, כי השתדלו נביאי ישראל תמיד להרחיקם מהעריות והניאוף, תחת כי בלעם היותר נכבד בנביאי העמים יעץ עצת זמה לבנות מואב להזנות את בני ישראל, ולמסר מעל בה' על דבר פעור, וכל זה יעיד על רוע תכונת נפשו בענין זה, כי רק איש נבל נבלה יועץ, והב' כי נביאי ישראל האמיתיים היו משתדלים להדמות אל הי"ת להיות רחמנים ומטיבים לכל זולתם, עד שהיה צר להם גם ברעות המגיעות לשאר העמים כמו, שאמר ישעיה ט"ז "מעי למואב ככנור יהמו, וירמיה מ"ח "לבי למואב כחלילים יהמה," וכו', ויחזקאל נשא קינה אל צור תחת כי בלעם אבה לקלל חנם עם ישראל כלו, ולאבד זכרם מעל פני האדמה, אשר מכל זה נראה כי נביאי העמים רק בשיתוף השם יקראו כן, ולא נביאי אמת המה, וע"ז רומזים דחז"ל באמרם "לכך נכתבה פרשת בלעם להודיע למה חלק הקב"ה רוח הקודש מאומות ע"א, הורו בזה כי כל קורא מעשי בלעם ואמרי פיהו, ירא וישפוט מעצמו, כי אין רוח נבואה אמיתית בקרב שאר עמי הארצות אחרי שלא יוכלו להטהר כראוי מחלאת מדותיהם ותכונותיהם הרעות, וע"כ אחז"ל ג"כ כי לא יוכלו להתלונן על ה' ולומר לו "אתה רחקתנו" אחרי שהם בעצמם היו בעוכריהם לרחקה אותם מעל ה' אפס על פי הדברים האלה הלא יקשה עוד יותר להבין מה שאחז"ל על הכתוב "ולא קם וכו' בישראל הוא דלא קם, אבל באומות קם ומנו בלעם" שנראה מזה בהשקפ' ראשונה שדימו מעלתם יחד, אף כי כרחוק טהור מטמא, רחוקים הם זה מזה? ולבאר זאת יקדים הרב ז"ל הקדמה אחת, והיא כי האותות והמופתים שיעשו על ידי הנביאים הם על ב' מינים הא', אם יעשה הנביא במלאכות השי"ת מצד שהוא נביא המושפע ביכולת אלקי, דברים היוצאים מגדר הטבע, אשר יודיעהו הי"ת כבר, בטרם יעשה אותה, כי יהיו ביכלתו לעשותם, באופן שלא יצטרך עוד בזה להסתפק, ועל אופן זה היו כל מעשי מרע"ה, ורק קצת מעשי שאר הנביאים כי כל האותות אשר עשה שלחו השי"ת לעשותן, אפס מין אחר מאותות יש אשר בהם לא ידע הנביא בתחילה. כי יוכל לעשותן, ורק בעבור שהוא צדיק וחסיד, ומתפלל לאלקיו, כי יעשה אות ומופת להצלתו או להצלת זולתו. או לסבב תועלת אחר שומע הי"ת לקול שועתו ברוב הפעמים באופן שיגזור אומר ויקם לו, ועד"ז היו רוב מופת שאר הנביאים כנתינת קולות ומטר בימי קציר חטים ע"י תפלת שמואל, והחיות בן הצרפית ע"י אליה ובן השונמית ע"י אלישע אחרי שקראו בעבור זה אל השי"ת, ובכל אלה היו הנביאים מסופקים בעצמם בתחילה, אם ישמע ה' לקולם ויעשה האות והמופת ההוא המבוקש מהם, או לא, אבל משה היה בזה נעלם על כלם, כי ידע כבר בתחילה כל האותות והמופתים שיעשו לאחרונה על ידו, אחרי שהי"ת בעצמו שלחו לעשותם, ורק על קדימת ידיעתו זאת את אשר יהיה לאחרונה, רומז מאה"כ הנאמר למשה "אשר ידעו ה' פנים אל פנים לכל האותות וכו', (והטעם) אשר שלחו ה' לעשותו" וכו', ר"ל שאחרי שרק בשליחות השי"ת עשה מה שעשה, הלא ימשך מזה בהכרח שידע כבר בתחילה שיעשה על ידו האות או המופת אשר נתן עפ"י ה' משא"כ בשאר הנביאים אשר רק בעבור צדקתם נענה ה' להם לפעמים לעשות נס על ידם, והנה בלעם היה בזה דומה למשה שידע כבר בתחילה מה שיהי' לאחרונ', אבל לא לכבוד ולתהל', כי אם לקלון וחרפה יהיה זה לו, כי הוא ידע רק ע"י שנקר' ה' אליו בחלום הלילה, כי לא יוכל לדבר או לעשות מאומה כרצונו וכחפצו, ורק אשר ישים ה' בפיו לברך את ישראל אותו ישמור לדבר, ואף כי כל ישעו וכל חפצו יהיה להרע לישראל ולקוב אותו לא יוכל כי ה' ישים מתג ורסן לפיו, כמו שהודה בעצמו באמרו "מה אקוב לא קבה אל," ובזה נגרעה ג"כ מעלתו מאוד אף ממעלת היותר קטן בנביאי ישראל אשר גם לו נענה ה' בתפלתו לפעמים לתת לו את שאלתו, יען כי נפשו אותה רק טוב, אבל נפש רשע זה אותה רק רע ע"כ הקדים לו הי"ת הידיע' כבר מתחילה, כי לשוא יעמול לייגע לבצע מזמתו הרעה, כי לא יפיק מאוייו לעולם, ורק בבחינה זאת אחז"ל, כי רק בישראל לא יקום עוד נביא כמשה, (אשר תקדם לו הידיעה הברור' בנבואתו ממה שיהי' לאחרונ',) אבל באומות קם, ומנו בלעם, שנודע לו כבר בתחילה כי לא יוכל לנטות ימין ושמאל ממה שצוהו ה' לעשות ולדבר, ולא היה יכול להסתפק או לקוות כלל כמו שאר נביאי ישראל, שישמע ה' לתפלתו לתת את שאלתו, ולעשות את בקשתו, אחרי שהיא רק תועבה בעיניו, וע"פ כל האמור עד הנה יבואר המדרש שהחל בו הרב ז"ל "לא הניח הקב"ה פתחון פה" וכו', (עיין בפנים הספר,) 
*ומהמבואר כי עין רעה וכו', ר"ל כי תואר זה איננו פה בבחינ' מוסרית לבד, כי אם יורה גם על חולשה גופנית, המסובבת מרוע עין, כי הקנא' והחמדה, אשר לא תמלא תכהינה ותכלינה עיני בעליהן (תחת כי ההסתפקות בשלו, והשמח' גם במה שיש לאחרים תאיר עין האדם, ותחזק אותו,) וזה הפך מעלת הגבורה הגופנית והמוסרית לכבוש את יצרו, המחויבת לנביא אם תחול עליו רוח ה', ותואר נפש קצרה, יורה שהיה תמיד נבהל להון, אם בעבור שהיה עני וחסר כל, או בעבור שהיה אוהב כסף אשר לא ישבע כסף, וחסרה א"כ לו גם המעלה השניה המצטרכת אל הנביא להיות עשיר שמח בחלקו, ובהיות לו גם רוח גבוהה גאה וגאון, נדע כי חסרה לו גם מעלת החכמה שהיא המעלה השלישית המצטרכת לנביא, כי החכם האמיתי אשר ידע, כי גם אם כחול ירביון מעלות האדם הוא בכל זאת חסר השלמות וכאין וכאפס נחשב הוא נגד ברוחי מעלה השכלים הנבדלים, הלא תקטן מעלתו בעיניו, ויהיה עני ושפל רוח ורק איש בער וסכל, יתגאה על זולתו, גם אם יש לו רק מעלה אחת קטנה גופנית או מוסרית, וזשאחז"ל "סימן לגסות הרוח עניות הדעת", 
*אשר הפעולות וכו' ר"ל אחרי שכל פעולות אדם נמשכות רק מכוחותיו אשר הוא משתמש בהן לפי איכות ומהות מדותיו, הטובות הן אם רעות, הלוא נמשך, כי מלכי וחכמי ישראל אשר פעלו אך טוב וחסד היו בעלי מדות ותכונות טובות, תחת כי מלכי וחכמי העמים אשר הרעו מעלליהם היו בעלי מדות רעות ופחיתיות רבות. 
*עתה ראה וכו' ר"ל, ואחרי שדימה הספרי במשלו את בלעם לטבח, אשר הוא רק עבד ומשרת פחות המעלה, אשר יכין ויתקן כל צרכי הסעודה, ויודע בעבור זה גם כל חלקיה הפרטיים איך תוקנו והוכנו ד"מ כל המאכלים, וכמה הוצאות עלו עליה, מה שאין יודע האיש היקר והנכבד אשר הוא רק קרוא לה, מזה נבין, כי גם דבריו הראשונים אשר בהשקפה ראשונה נראים כמהללים ומשבחים מעלת בלעם, הם באמת מורים רק על ההפך, כי מה שאמר "משה לא היה יודע מה מדבר עמו", וכו' הכונה רק, כי בעבור שמשה ראה מראה אלקים אמיתית, ותמונת ה' יביט, לא היה יכול להכיר מהותה ואיכותה, כי מי מבלעדי הי"ת בעצמו יוכל להשיג מהותו על אמתתה? כמו שאמר החכם על ענין זה, "אלו ידעתיו הייתיו," (עיין למעלה במדבר ל"ח ע"א), אבל בלעם שמראה נבואתו היתה גרועה ופחותה בערך מאוד, כמו שדרשו חז"ל על לשון "ויקר," שהוא לשון טומאה היה יכול להשיג אותו הכח שהיה מדבר עמו, ואינו רחוק לחשוב שהיה הוא בעצמו כהוית הכח ההוא, וא"כ אחז"ל גם על התמונה והמראה הזאת אשר לא היתה נכרת אל משה לפי אמתתה לשון "מה מדבר עמו", ולא מי מדבר עמו, כי מלת מי, תאמר רק על עצם העומד בפני עצמו ונכר לרואיו, רק שלא נדע מי ומי הוא, אפס מלת מה, הנקרא בל"א 4זעכליך3 תאמר על דבר וענין סתמי אף שאינו עצם נכר, (ואף שבמדרש רבה הגירסא באמת "מי הוא מדבר עמו", שם לא דקדקו בלשונם כראוי כמ"ש הרב לקמן,) המעלה השניה היא, כי משה לא ידע אימתי מדבר עמו, ר"ל שלא היה מהצורך להודיעו תחילה מתי תחל עליו הרוח, למען יכין עצמו לה, כי היה בקדושתו וטהרתו תמיד מוכן ומזומן לה, אבל בלעם שהיה צריך לזה תחילה הכנה יתירה היה יודע אימתי מדבר עמו, ר"ל שהיה מהצורך שתבוא אליו תחילה הערה קדומה למען יכין עצמו לעת אשר ידבר עמו הכח הרוחני ההיא, והמעלה השלישית היא, כי משה היה יכול לעמוד כנוח עליו הרוח, אבל בלעם לא עצר כח לעמוד והיה מוכרח להיות רק נופל וגלוי עינים. 
*אשר בו הדחנו, וכו', ר"ל כי אם נקח דברי הכ' ולא קם נביא עוד וכו', על פי פשוטן שיורה שלא יקום עוד נביא אשר יעשה כמשה שינויי הטבע הלא יתנגדו לו סיפורי מקראי קדש, כי יושע העמיד השמש וישעיה השיב אותה עשר מעלות אחורנית ואליה החיה בן הצרפית ושאר מעשי נסים ודומיהם? אבל לפי פירוש הרב ז"ל רצה הכ' רק להורות שבזה היה נבדל משה מכל שאר הנביאים שכל האותות והמופתים שעשה היו רק ממין הראשון, שהי"ת הודיעו תחילה שיעשה אותם בשליחותו כמ"ש למעלה אבל שאר הנביאים השיגו הכח הזה לפעול נפלאות אלה רק ע"י תפלתם אל ה' כמא"ה (יושע י) "ולא היה כיום ההוא וכו' לשמוע ה' בקול איש" ומאה"כ (מלכים י"ד) "ויקרא אל ה' ויאמר ה' אלקי תשב נא נפש הילד הזה אל קרבו" ושם מ"ב כ' "ויקרא ישעיה הנביא אל ה' וישב את הצל במעלות" וכו'. 
* (ג) יען כי הנביא האמיתי יגיד העתידות כנוח עליו רוח ה' ככל אשר יושם בפיו, ע"כ יוכל להשיב לשואלו דבר מבלי אשר יצטרך תחילה להוחיל על זמן ידוע, אפס הקוסמים החוזים בכוכבים, אשר רק מחיבורם יחד או מהתנגדם זה לעמת זה יודיעו לפעמים העתידות, לא בכל עת ימצא בפיהם מענה, כי אם יצטרכו תמיד להתאחר בתשובתם עד הגיע עת חיבור הכוכבים הידועים, הצמיחה העמיד' והשקיע' שלהם, וזשאחז"ל משלוחי בלק אל בלעם, "קסם זה לקחו בידם" ר"ל אות וסימן זה היה להם לדעת על ידו מהות נבואת בלעם, "אם יבא עמנו מיד יש בו ממש ואם לא אין בו תועלת." 
*(ד) תוכן דעתו הוא שחטא בלעם היה שהעיז פניו לשאול את פי ה' אם ילך לקוב את ישראל, אחרי שידע כבר כי נאהבים ונעימים הם לו עד מאד, עד שהרבה להיטיב ולהגדיל חסדיו עמהם מאז הוציאם ממצרים באותות ובמופתים עד היום ההוא, והנה זה דומה למי שיאמר לרעהו אלך ואשאל את פי החכם המורה צדק לזולתו אם יתן לי הרשיום לעבוד אלהים אחרים, לארוב לדם או לעשות שאר מעשי תועבות אשר לא יסתפק בהם איש כי הם רעות גדולות ועצומות, הלא לעון ומרי גדול וחילול כבוד החכם ההוא יחשב לאיש אשר יעיז לאמר ככה? וביותר גדלה רעת בלעם בדברו לפני הי"ת מבני ישראל בלשון חרפה ובזיון "הנה העם היוצא ממצרים" וכו' כאלו לא הכירם מעולם מה העם הזה ומה הגוי הזה, ומה גדלה מעלתם אחרי אשר לקחם ה' לו לעם, ואף שכל אלה הם דברי בלק בכל זאת נראה כי גם לו מתקו דברי בוז וחרפה אלה אשר אף בפי בלק מלך מואב הקרוב לישראל וידע כל קורותם היו לזרא, וכמדקרות חרב, ואף כי בפיו אשר התפאר לאמר כי הוא "גלוי עינים ויודע דעת עליון" והיה לו לדעת ביותר כי ארבע המעלות והיתרונות אשר נזכרו בבריאת האדם, הם לישראל למנה ביתר שאת על כל זולתם מבני אדם, הא' שבמקום אשר בבריאת שאר בע"ח נאמר רק דרך כלל "תוצא הארץ נפש חיה" ולא דרך פרט ד"מ "תוצא הארץ סוס, חמור, גמל" ודומיהם, הוזכר בבריאת האדם שמו הפרטי כמו שאה"כ "נעשה אדם" וכו', הב' כי במקום שבריאת שאר הדברי' נצטוה ונתיחס' רק אל הארץ או אל המים, כמו שאה"כ "תדשא הארץ, תוצא הארץ, ישרצו המים" יחס הכ' בריאת האדם לבדו אל הי"ת בעצמו כמאה"כ "נעשה אדם" וכו', הג' כי בריאת האדם ספר הכ' באופן שנראה ממנו שנעשתה בלקיחת עצה והמלכה תחילה, כמשפט המלך לעשות דבר גדול ויקר הערך רק אחרי שנתיעץ עליו תחילה עם שריו ועבדיו, והד' כי נתנו לו המעלות השכליות והרוחניות הנכבדות מכל כשרונות שאר הנמצאים, אשר על כן הוא גם מושל בכלן כאשר יורה עליו מאה"כ "בצלמנו כדמותנו וירדו בדגת הים" וכו' ועל היות כל ארבעת יתרונות האדם האלה מיוחסות ביחוד אל האומה הישראלית אחז"ל "אתם קרוים אדם" וכו' ובכל זאת העיז בלעם לשלול מהם כל ארבע המעלות, כי באמרו "הנה העם" וכו' הראה לכל כי לא היו חשובים ונכבדים אצלו בבחינת אישיהם הפרטיים עד שיהיו ראוים להקרא בשמם המיוחד להם "יעקב וישראל," כי אם רק בבחינת קיבוצם יחד לגוי אחד כשאר העמים, ובאמרו "היוצא ממצרים" הראה כי לא רצה להודות שהי"ת הוציאם באותות ובמופתים, בעבור כי יקרו בעיניו נכבדו מאוד, ובאמרו "ויכס את עין הארץ" שלל מהם הסדר והתיקון הראוי, לאומה אשר עיני ה' עליה תמיד להשגיח עליה בהשגחה פרטית ולתקון כל עניניה עפ"י עצת חכמתו העליונ', ובאמרו "לכה קבה לי אותו" הורה כי חושב הוא להכניעם בקללת חנם תחת יד זולתם כעבדים תחת יד אדוניהם, או לאבד זכרם מעל פני האדמה, עד שיתערבו בגוים ושמם לא יזכר עוד כעם יקר ונכבד, תחת כי הי"ת נתנם עליון, על כל גויי הארץ בתתו להם תורה ומצות המיקרים ומנשאים אותם בבחינה מוסרית על כל יושבי תבל, ובסוף הוכרח על פי הי"ת להודות בעצמו בכל ד' מעלותיהם אלה המיוחדות להם כמו שהולך הרב ז"ל ומבאר. 
*שהחוטא וכו', ר"ל שהחוטא העושה מעשה רע בעבור שלא ידע כללי המוסר וחוקי הצדק והמישרים, ד"מ המכה את אביו בעבור שלא ידע שזה עון ופעולה רעה, הוא חוטא ואשם מאוד, עד שגדל עוונו מנשוא, כי מדוע יהיה ככה איש בער וכסיל אשר לא ידע גם חק המוסרי הזה הטבעיי לכל אדם, כי חובת הבן לכבד אבותיו, ואף כי שלא לחרפם או להכותם, אפס החוטא בעבור שחסרה לו רק הידיעה החלקית והפרטית, שלא ידע ד"מ שהמוכה הזה הוא אביו, אף שידע בכלל כי כל בן צריך לכבד אביו, הוא שוגג שנתן לכפרה, כי מה לעשות אם כהו עיניו מראות ד"מ שזה העומד לפניו הוא אביו, או בעבור סיבה אחרת שעזב את אביו מנעוריו ואח"כ שב לעירו ולא הכירו עוד, וכעין זה אמרו חז"ל "שגגת תלמיד עולה זדון" ולענין גלות סובר רבא (במכות דף ז' ע"ב) ג"כ דאומר מותר קרוב למזיד הוא, והנה הנביאים אשר להם נגלו לפעמים מלאכי אלהים תחשב להם גם מניעת השגת המלאך העומד לנגדם כהעלם ידיעת הכללים, ולחטא גדול יחשב להם וזש"א "חטאתי כי לא ידעתי" וכו'. 
*וגם הטעם וכו', עיין למעלה שער כ"א כי שם כ' הרב ז"ל כי האדם השלם המנהיג בשכלו כל נטיותיו החמריות ותשוקותיו הגופניות באופן שגופו וחמרו נכנע תמיד אל שכלו ונוטה שכמו לסבול עולו נדמה לאדם הרוכב על החמור, יען כי מטבע החמור לשאת בשובה ונחת את המשא אשר ישים עליו אדוניו כמאה"כ "יששכר חמור גרם וכו' ויט שכמו לסבול" וכו' (בראשית מ"ט) ע"כ נאמר באברהם "ויחבוש את חמורו," ואחז"ל על זה (ב"ר פ' נ"ה) "ולא היו לו כמה עבדים?" (ר"ל לעשות פעולת החבישה הזאת בבחינה הגשמית) "אלא אהבה מקלקלת השורה" ר"ל שרצה הכ' בזה להורות שמאהבתו לעשות רצון קונו חבש לא לבד בעצמו את חמורו, כי אם גם כבש את רחמיו ונטית גופו החמרית והכניעם אל שכלו הרוצה לקיים מצות בוראו לשחוט את בנו, וכן כאשר הוליך משה במצות הי"ת את אשתו ואת בניו אל מקום הגלות למצרים נאמר ג"כ "וירכיבם על החמור," ובמלך המשיח אשר יהיה היותר שלם מכל בני אדם נאמר ג"כ "עני ורוכב על החמור (זכריה ט') אבל הרשעים הנמשכים תמיד רק אחרי תשוקותיהם הגופניות, דומים כאלו החמור רוכב עליהם, ר"ל שחלקם החמרי גובר על שכלם ותבונתם ומה שנאמר פה בבלעם שהיה רוכב על אתונו רומז גם שהוא בעצמו היה במדרגת חמור הנשוא מהאתון, ר"ל שהיה כעבד נמכר לתשוקתו החמרית, המשתדל תמיד למלאות רק הנאות הגופנית, ולא ירפה ממנה, עד אשר נכשל ונחלש כח גופני שלו. 
*ובמדרש הן עם וכו', הנה ידוע כי מספר עשרה הוא מספר שלם, כי בו יושלם מספר האחדים, ויחל מספר העשירות, מלבד שהוא גם מספר קדוש בעבור העשר ספירות, ועשר מחלקות המלאכים, (עיין רמב"ם פ"ב מה' יסודי התורה) וכן הוא מספר מאה, כי בו יושלם מספר העשיריות, והוא עשר פעמים עשר והנה כל ב' מספרים מא' עד ט' מתאחדים יחדיו למספר שלם עשרה, מלבד הה"א שאין לה זיווג כזה, וכן מי' עד צ' מתאחדים כל ב' מספרים יחד למספר שלם מאה, מלבד הנו"ן, ע"כ אמרו חז"ל שהכ' "הן עם" וכו' רומז על זה, ר"ל כי עם בני ישראל דומים לאותיות הן בעבור שהם תמיד לבדם אינם מתאחדים עם זולתם. 
*או שההבטה המפוזרת וכו' הנה ידוע כי הזכוכית המלוטשת באופן אשר פניה בולטים בתוך מסבבת שקרני האור אשר יפעלו עליו יקובצו יחד מעבר השני שלו באמצעותו בנקודת התוך הנקראת 4ברעננפונקט3, בעבור שיגדלו שמה חום ניצוצי אור המקובצים שמה יחד כל כך עד שישרף הדבר הנוגע בו, וזכוכית כזאת נקראת בל"א 4ברעננגלאז3, וכאשר תלוטש באופן שפניה משוקעים אל תוכה, הוא בהפך כי קרני האור מקובצים על פניה בתוך, ומסבבים עי"ז חום גדול באופן שישרף הדבר העומד נכח אל מול נקודת התוך ההיא, וזכוכית כזאת תקרא בשם 4ברעננשפיעגעל3, וכל זה נוסד בטבע, כי כל עוד ירחיב גבול פעולת כח מה כן יוחלש פעולתו, ובהפך כאשר יקטן גבול פעולתו, כן יגדל גם תקפה וגבורתה, ומעתה יאמר הרב ז"ל כי בלק חשב שאם יוכל בלעם לקוב את ישראל צריך להביט גם עליהם בעינו הרעה ע"כ אמר שלא יראה אותם מהר גבוה, באופן שיביט משם כולם כאחד, ותוחלש עי"ז גם פעולת הבטתו הרעה, כי אם יעלה עמו אל במות בעל אשר משם רק אפס קצהו יוכל לראות, ולא תהיה הבטתו הרעה כל כך מפוזרת שם, כי אם מקובצת רק על קצה העם ועי"ז תתחזק ג"כ שם פעולת הבטתו הרעה, וזשא"הכ, "וירא משם קצה העם" וכאשר ראה כי המקום ההוא אינו מסוגל היטב לפעולת הקללה לקחו אל שדה צופים המסוגלת לפי דעתו לזה יותר, ואף שמשם יוכל לראות כל העם כלו כאחד, בכל זאת בקש ממנו שהוא יצמצם כח הבטתו רק על קצה העם ולא אל כולו, כאשר יעשו המורים בחצים שמצמצמים ראייתם להביט רק אל המטרה המכוונת וזה שאמר "אל מקום אחר אשר תראנו משם" (ר"ל אף שמשם תוכל לראות כולו [אשר ע"כ נקרא גם בשם שדה צופים] בכל זאת השתדל נא בעצמך כי) "אפס קצהו תראה וכלו לא תראה", 
*ובקצת מופשטים כאלה יכוונו האושר כמו ההדר וכו' כצ"ל, ר"ל שאף שיפי מראה הגוף והדרו, ובנים נאים ויפים הם רק דברים וקנינים חיצוניים לאדם, בכל זאת לחלקי אשרו עלי ארץ יחשבו אחרי כי איש מכוער או מולך ערירי ויחידי, לא בשם מאושר גמור יוכל להקרא כמו שמנו גם חז"ל הנוי בכלל מעלות רבי ובניו, וע"כ הלל הכ' פה כל יוצאי ירך יעקב האנשים שהם יפים ומהודרים כארזים, כמו ששבח גם (תהלים צ"ב) את הצדיק במאמר "כארז בלבנון ישגה". 
*אמר כי המלך וכו' ר"ל כי דוד בעבור כי גם בניו וזרעו אחריו נועדו להיות מלכים על ישראל לעולם נקרא פה בשם מלך סתם כי הוא לבדו המלך האמיתי אשר משחו ה' על ישראל, תחת כי כסא שאול אשר היה המלך הראשון וכסא שאר מלכי ישראל מירבעם עד הושע בן אלה מגר לארץ ולא מלכו בניהם אחריהם, ויען כי תחלת מלכות דוד והרמתו לגדולה זאת נסובה רק בעבור שלא שמע שאול בקול ה' במלחמת עמלק, ויחמול על אגג ועל מיטב הצאן והבקר, (עיין ש"א ט"ז) אמר הכ' פה להורות אל זה "וירום מאגג מלכו," ר"ל כי המם פה יורה עלי הסיבה, ור"ל מלכו ר"ל דוד ירום ונשא רק ע"י אגג ובעבורו, ואח"כ יאמר הרב ז"ל כי שם דוד נרמז בשם אגג כי כאשר נרצה לעשות מכל אחד ואחד מאותיות אגג מספר שבע [שהוא ג"כ מספר חביב כמאחז"ל בפסיקתא שהובאה בילקוט רמז רע"ז כל השביעיים חביבים, למעלה הרקיע השביעי, וכו' בארצות התבל שנאמר "והוא ישפוט תבל בצדק" בדורות חנוך, באבות משה, בבנים (ר"ל בבני ישי) דוד, במלכים (ר"ל במלכי יהודה) אסא, בשמיטות השביעית שאחריו היובל, בשנים השביעית, בימים השביעי (שהיא שבת) בחדשים השביעי (ר"ל חודש תשרי) שבו רוב המועדים ע"ש,] צריכים אנו להוסיף עליהם אותיות "דוד" כי בחיבור אות ואו מדוד עם א' מאגג יעלה מספר שבע, וכן בחיבור ד' הראשון והאחרון עם כל ג' וג' ממלת אגג יעלה תמיד מספר שבע, וסימן לדבר נקודת הקוביא אשר בכל ששה צדדיו, אשר ע"י חיבור נקודות ב' צדדיו יעלה תמיד מספר שבע כי מחיבור הצד שיש בו נקודה אחת עם הצד שיש בו ששה נקודות, יעלה מספר שבע כמו מחיבור הצד שיש בו ב' נקודות עם צד החמשה, וצד השלש נקודות עם צד הד', 
*והוא היתה כונת חז"ל וכו', ר"ל כי חז"ל רצו להורות במאמר זה כי התכלית הנכבדה להורות את ישראל ולהשריש בקרבם האמונה האמיתית השיג מרע"ה בשלימות רק ע"י ג' הספרים אשר כתב להם כי על ידי ספרו התורה אשר שם לפניהם על פי ה' הורה אותם חוקי הצדק והמישרים אשר ייעשה אותם האדם וחי בהם חיים מאושרים פה עלי ארץ, ובארצות החיים הנצחיים, אפס אחרי שהנסיון יורה לפעמים בהשקפה ראשונה ההפך מזה, כי יש צדיק אובד בצדקו, ורשע שהוא שלו ושאנן ברעתו, ומיראתו פן בראותם זאת יעזבו גם המה ארחות הצדק והמישרים, כתב להם ספר איוב הכולל ויכוח כזה, אשר מסוף דבריו הכל נשמע כי כל אשר יעשה ה' הוא באמת צדק ומישרים, אך מי זה בא בסודו לדעת ולהבין היטב כל הנעשה בארץ, כל עוד הוא מתהלך עלי ארץ עוטה מעיל הגוף ומעטה הגויה? ולהחזיקם יותר באמונתם בה' ובאהבת הטוב והמישרים כ' להם גם פרשת בלעם אשר בו הוכרח גם אויב ומתנקם זה להודות במעלות ואושר ישראל מקבלי התורה האמיתית, ומחזיקים בה, במאמר "לא הביט און ביעקב" וכו' ובמאמר "תמות נפשי מות ישרים" וכו' ועוד במאמרים אחרים כאלה. 
*תוכן דברי הרב ז"ל הוא, הנה ידוע כי רק כל דבר שלם ראוי להקרא בשם "אחד", ד"מ רביע, שליש או חצי תפוח לא יקרא עוד בשם "תפוח אחד," כי אם בהיותו בלי מגרעת, גם בלי תוספת צריך להיות כי כאשר נוסיף עליו עוד תפוח אחד לא יקראו שני אלה עוד יחד בשם "אחד שלם," כי הם שני דברים אשר אין יחס והצטרפות ביניהם כלל, באופן ששלימות ואחדות כל אחד מהם לא תצטרך לזולתו, וע"כ אמר הכ' "ויהי ערב ויהי בקר יום אחד" ר"ל יום שלם, ולא אמר יום ראשון כי בא להורות לנו בזה, כי הזמן אשר בו יתנועע השמש לפי מראה עינינו בחצי העיגול ממעל לראשנו ממזרח למערב ויהי יום, ואח"כ בחצי העיגול האחר שהוא לעמת חצי כדור הארץ בעבר השני אשר מתחת לרגלינו ממערב למזרח ויהי לילה, שהוא ביחד זמן כ"ד שעות שלימות יקרא "יום אחד שלם," וכן נראה כי יען שהבין יוסף בחכמתו כי רק ע"י השנות החלום פרעה פעמים בשני מראות שונות, בפרות ובשבלים, נשלם ענין חלומו, אמר "חלום פרעה אחד הוא," ר"ל רק ע"י שני אלה נשלם החלום להיות אחד שלם, וכן נקרא האדם השלם האמיתי המשתמש בכל כחותיו הגופניות והנפשיות להשגת התכלית הנרצה מבריאתו פה עלי ארץ בשם "אחד"' כמאה"כ מאברהם (בישעי' נ"א) "כי אחד קראתיו וכו'" [ואפשר שע"ז מורה גם מאה"כ (ביחזקאל ל"ג) שאמרו בני דורו "אחד היה אברהם ויירש את הארץ" וכו' ר"ל אברהם בעבור שהיה איש שלם ירש את הארץ בזכותו, ואנחנו אף שרבים אנחנו ר"ל חסרי השלימות, בכל זאת לנו נתנה הארץ למורשה, ר"ל בתורת ירושה היא לנו בעבור היותנו יוצאי חלציו,] וכן בעבור שלא יושג בשלימות תכלית בריאת האדם וקיום מינו עלי ארץ כי אם בחיבור וזיווג איש ואשה יחד, נקרא חיבורם זה בשם "אחד" כמאה"כ (מלאכי ב') "ולא אחד עשה" וכן נאמר גם במדרש הנעלם כי האיש לבדו והאשה לבדה רק בשם חצי גוף יקרא, ורק בהתחברם יחד יעשו גוף אחד שלם, וכמו כן גם הבנין המחובר מחלקים שונים אשר יכונו כלם יחד לתכלית אחת הנרצה יקרא "אחד שלם" רק אחר התחברם יחד, כמו שאה"כ (שמות כ"ו) "וחברת את היריעות וכו' והיה המשכן אחד," ויען כי תעודת וחובת כל בני האומה הישראלית גם יחד לעבוד את ה' שכם אחד, ולכוין כלם תמיד אל תכלית אחת, ללכת בכל דרכיו ולשמור מצותיו וחקותיו, נקראים בקיבוצם יחד "גוי אחד בארץ" (יחזקאל ל"ז), וכן גם מורה על פירוד לבות אישי שאר העמים והיותם פונים כלם איש איש לדרכו מקצהו, תחת כי כל בני ישראל הם כאיש אחד חברים בהשתדלותם להשגת תכלית מוסרית אחת, ויתפרדו בענין זה מכל זולתם, מאמר המשורר (שה"ש ו') אשר שם דרך משל בפי הי"ת האוהב את ישראל "ששים המה מלכות ופילגשים אין מספר אחת היא יונתי וכו' ומתדמים הם בזה בבחינה מה אל הי"ת אשר לקחם לו לעם, כי רק הוא לבדו נקרא. בעבור היותו נפרד בהפרדה גמורה מכל שאר הנמצאים זולתו, ובעבור היותר שלם בעצמותו ית' לבלי תכלית בשם "אחד" בבחינה היותר אמיתית, כמו שאה"כ "ביום ההוא יהיה ה' אחד ושמו אחד," (ר"ל שבאחרית הימים יכירו כל בני אדם יחד כי הוא אחד ושמו אחד אף שבאמת הוא זאת כבר מני אז מעולם ועד עולם) ואחז"ל בפירוש הכ' הזה, שיהיה אז השם שלם והכסא שלם, והתורה האלהית אשר כל דבריה מתאימים ומאחדים יחד להשגת תכלית אחת, והוא להנחיל שומריה ואומריה האושר המוסרי, ומספר מצותיה רמ"ח כמספר איברי האדם המתאחדים בו לגוף אדם שלם, כמו שמספר ל"ת שבה שס"ה כמספר גידי האדם וימי שנת החמה האחת, לרמוז בכל זה על שלימותה ואחדותה הכללית נקראת ג"כ בעבור זה בשם תמימה ר"ל שלימה, כמו שאה"כ "תורת ה' תמימה," ובשם אחת במאה"כ "תורה אחת יהיה לכם," והנה נמשך מכל האמור עד הנה כי כמו שבחלקי ואברי גוף האדם המתאחדים ומסכימים יחד אל תכלית אחת לקיום הגוף השלם ההוא. אם יחלה או יפסד אחד מהם יתפשט הנזק ההוא גם אל הכלל כלו, כי הגוף אינו שלם עוד כמקדם, כן נוכל לאמר גם בבחינת התורה שהעובר על מצוה אחת שבה, שהוא נחשב בבחינה מה כעובר על כולה, אחרי שלא יוכל לקיים אותה עוד בשלמותה הכללית, וכן כאשר יחטא איש אחד מישראל, כבר יחשב] כאלו חטאו כלם אחרי שכבר נפסד עי"ז מהם שלימותם הכללית בבחינה מוסרית, כמו שנראה בעכן שאף שהיה רק איש אחד לבדו נאמר בו בכלל "חטאו ישראל וגם גנבו" וכו' וגם פה נאמר דרך כלל "ויחל העם לזנות" וכו' "ויצמד ישראל לבעל פעור," אף שבאמת רק מעטים מהם היו החוטאים, (ועיין מזה גם למעלה בביאורי לשער ע"ח), אפס אחרי שגם בהפך אם תעוז יד איש אחד מהם לעשות חיל, או כפלים לתושיה, יחשב לכולם לגבורה או לצדקה, אחרי שהם כאיש אחד חברים, הלוא ימשך מזה שאם יהיו מקצתם גבורים ואנשי חיל ללחום מלחמת ה', וקצתם חלשים אשר כהמס דונג ימס לבם מפני שונאיהם כמו שהיה הענין בגלית הפלשתי, שכולם חרדו מפניו ודוד לבדו נלחם עמו ויכל לו, נוכל אז לקרותם בכלל בשם "נוצחים ומנוצחים" גם יחד בעבור תכונות ומעשי האישים הפרטיים השונים האלה אשר בקרבם, וכן גם בעת אשר יחטאו קצת העם חטאה גדולה, באופן שיקראו כלם בעבור זה בשם "חוטאים" בכל זה אם יש אחד מני אלף בתוכם אשר צדקתו גדלה למאוד, עד שתגבר ידה לאבד רשעת האחרים וכאין וכאפס תחשב נגדה, אז יכופר עונם ונשלח להם בעבורו ובשם "צדיקים" יקראו כלם בכלל [כי האומה הישראלית תדמה בזה לאיש נגוע ומוכה בקצת איברי גופו, שכל עוד שיהיו האיברים היותר נכבדים והיותר הכרחיים לקיומו, בריאים וחזקים, ד"מ מוחו ועורקיו לחשוב מחשבות ולהרגיש מושגי החושים כראוי, ומעיו ואצטומכא שלו לעכל מזונו ולהוציא הנפסד ממנו החוצה, וריאתו לשאוף רוח חיים, יוכל להרפא ולהיות עוד בריא וחזק כבראשונה ומאריך ימים, תחת כי כאשר יפסדו אלה אשר מהם תוצאת חיים לכל הגוף, הלא על נקלה יחלה כלו ויכלה שארו ובשרו], אפס כל זה הוא רק בהיות הטוב אשר יעשה היחיד ההוא גדול כל כך, עד שיכריע כף חובות כל זולתו מבני האומה הישראלית ד"מ אם ימסור נפשו לכבוד הי"ת לקדש שמו כמו שעשה דוד שהערה נפשו למות, וערב לגשת למלחמה עם גלית הפלשתי אשר חרף מערכות אלהים חיים, ולא חת ולא פחד ממנו פן תגבר ידו עליו ויהרגהו, וכפנחס אשר קנא לאלקיו ויהרוג את זמרי נשיא בית אב לשמעוני ואת כזבי בת נשיא מדין, ולא ירא לנפשו פן יקומו עליו קרוביהם והכוהו נפש, אף כי בלתי ספק המו מעיו, וקול קורא לו מקירות לבו "חוסה נא על חייך ולמה תשליכם מנגד, לשלוח יד באלה פן יפגעו בך קרוביהם אנשי מרי נפש לקחת ממך נקם ולהמית אותך באכזריות חמה" כמו שהלבישו חז"ל כל זה במעטה המשל והמליצה כדרכם באמרם מאמר שהחל בו הרב ז"ל על הכ' "ויעמוד פנחס ויפלל, מלמד שעשה פלילות עם קונו" ר"ל שעשה נפלאות (כי שם פלילות נגזר לדעת הרב ז"ל משורש פלא בכפל העה"פ לחזק) ויותר ממה שמחויב האדם לעשותו, אף אם הוא איש שלם הולך תמים ופועל צדק, וזשאחז"ל "שבקשו מלאכי השרת לדחפו" ר"ל מחשבות לבו ורעיוניו שהם משרתי שכלו האנושי רצו למנעו מפעולתו זאת, ולחדול אותו שלא ישים נפשו בכפו, (עיין מזה גם ביאורי למעלה ויקרא פ"ב ע"ב) ורק קנאת ה' צבאות אשר כאש בערה בקרבו עשתה זאת, כי לא שמע לקולם וישלך נפשו מנגד לקחת נקם באיש עושה נבלה כזאת, למען לא תפשה עוד יותר מספחת הרעה הגדולה הזאת בעדת ה', כי אם תתום חלאתה בתוכה ותבוער הרעה המוסרית מקרבה, כי בראות כל איש שגם נשיא העדה הוכה על עונו זה, ויקרת מעלתו לא יכלה מלט נפשו ולפדותו מרדת שחת, לא יזיד עוד לעשות כנבלה הזאת, ולא תטמא עוד נחלת ישראל במעשי זמה כאלה להעלות אף ה' ולהבעיר חמתו בם עד להשחית, ובכל זה הלך בעקבות לוי ראש ואבי שבטו, אשר גם הוא ואחיו שמעון קנאו לאלהים, ועברתם קשתה על שכם, יען כי נבלה עשה בישראל לטמא את אחותם, ועל כל זה רמזו חז"ל פה באמרם "אמר להם הקב"ה הניחו לו קנאי בן קנאי משיב חימה בן משיב חימה" וכו'. 
*דכר בלא נוקבא וכו', הנה ידוע כי יחס הי"ת אל ישראל דומה במקראי קדש ליחס האיש אל אשתו וכמו שבעת חטוא ישראל נאמר (הושע ב') "כי היא לא אשתי ואנכי לא אישה" כן נאמר שם בעת ישובו אליו עוד באחרית הימים "ביום ההוא נאום ה' תקראי אישי" וכו', ונאמר (ישעיה נ"ד) "כי בועליך עושיך" וכו', ע"כ יאמר הזוהר פה דרך משל, כי כמו שהאיש מבלי אשה הוא רק כחצי גוף לבד, ורק בחברתם יחד הם כגוף אחד שלם, כן גם רק בשוב ה' שבות עמו וישכון בתוכם כבתחילה, יהיה מתאחד עמהם באהבתם אחדות שלימה, להיות עמהם כביכול כעצם אחד שלם כאשר ירמוז על זה גם מאה"כ "ביום ההוא יהיה ה' אחד ושמו אחד." 
*בסגולות איש חיל וכו', ר"ל כי החוקר אמר שבשם איש חיל לא יקרא האיש אשר יכניס נפשו בסכנה על לא דבר או בעת השגת דבר מה פחות הערך, [ויהי להפך כי איש כזה שוגה ופתי, חוטא לה' וחומס נפשו יקרא, אחרי כי ישליך חייו מתת אלהים היקרה הזאת מנגד, למען השיג תכלית נקלה ופחותת הערך, ומחובות השלם הוא ג"כ בהפך לשמור חייו בכל מאמצי כחו ולמנוע כפי יכלתו כל מעשה ופעולה אשר תוכל לקצר ימיו בלא עתו כמאה"כ לפי דחז"ל "ונשמרתם מאוד לנפשותיכם [*) ע"כ נראה ג"כ כי לא לבד האנשים מהמון העם המתאוים לתענוגי הגוף עלי ארץ יבקשו אורך ימים ושנות חיים, כי אם גם הצדיקים והשלימים חיים ישאלו מאת הי"ת כמו שאמר דוד הע"ה "לא אמות כי אחיה" וכו', גם התורה הקדוש' הבטיח' שכר אריכות ימים לשומרי מצותיה, בכיבוד האבות (שמות כ'), שלוח הקן (דברים כ"ב) ומצות מזוזה (שם י"א) אשר מכל זה נודע כי החיים מתנת אלהים טובה מאוד המה לאדם, וחכם אשכנזי אחד אמר כי הנה מעלת ויקרת החיים תסובב מארבע בחינות,] 
1הא' בעבור רוב החכמ' אשר נוכל ללמוד משך ימי חיינו עלי ארץ, כי אם גם רבה החכמה אשר תשים מסוה על פניה באופן שאין ביכולת האנושית לחקור אותה וללמדה, בכל זאת רבו הלימודים היקרי' אשר יוכל איש ללמדם אף בעודנו לבוש במעט' האדמ', המסבבים לו גם עונג ואושר רוחני אחרי בואו בהיכל אל-מות. 
1הב' בעבור רוב הפעולות הטובות אשר יוכל האדם לפעול עלי תבל כל עוד התהלכו בארץ החיים האלה, כי כמעט אין יום מימי חייו, אשר לא ימצא בו יד ומקום לשחר הטוב והתושיה בארץ כי פעם ימצא איש עני ומסכן אשר יוכל להחזיק בימינו, ופעם איש סכל אשר ילמדהו דעת ודרך תבונות יודיענו, פעם יראה איש בער אשר יורהו לכת ישרה בעצתו הנכונ', ופעם איש תועה מדרך השכל, אשר ינחנו בדרך אמת, 
1הג' בעבור רוב השמחות הנקיות מכל עון אשר ישמח איש, ותענוגי נפש אשר יתענג עלי ארץ משך ימי חיי הבלו בחברת ילידי ביתו בניו כשתילי זתים ואשתו כגפן פוריה בירכתי ביתו, בסוד וקהל מריעיו אנשי בריתו ואחוזת מרעהו ואוהביו הנאמנים, וכהנה רבות. 
1הד' יען כי החיים הארציים האלה הן הם ימי ההכנ' והזימון לחיים הנצחיים, ולפי פעולותינו עלי ארץ הטובים הם אם רעים, כן ישולם שכרנו בעולם הנצחיי, ואם ימי חלדנו אלה יכולים להיות אמצעיים להשגת העונג הנצחיי והרוחני, מדוע לא יהיו יקרים, נאהבים ונעימים לנו מאוד?.]] כי אם האיש אשר רק למען השיג תכלית יקרה ונשגבה מאוד (הנרצית בעיני אלהים ואנשים) ד"מ ללחום נגד אויב עמו וארץ מולדתו, או להציל עשוק מיד עושקו על לא חמס בכפו, ישלך נפשו מנגד, הוא יקרא בשם "איש חיל" כי בפעולתו זאת יראה לנו, כי איננו חושב זה להכרחי שיחיה על כל פנים. וכי טוב לו מותו מחייו אשר בהם יראה ברעה אשר ימצא את עמו ומולדתו, או כבלע רשע צדיק ממנו, והרב ז"ל מוסיף על דבריו אלה, ואומר כי איש כזה אשר יחרף נפשו למות לכבוד ה', או בעד עמו ודתו, אינו בוחר באמת מות מחיים, כי אם מחליף רק חייו הארציים החולפים, בחיי עד האמיתיים, והוא בכלל אותם שנאמר עליהם "שאם ימות יחיה" (עיין ביאורי במדבר י"ד ע"ב) ועפ"י הדברים האלה הנאמרים פה ובתוכן השער הולך הרב ז"ל ומבאר הפרש' כלה (עיין בפנים הספר), 
*שנתחלפה מם בנון, ר"ל כי המם של לאלוהיהם שהוא כינוי הקרן לזכרים ומוסב על ישראל, נתחלפה בנון של לאלוהיהן שהוא כינוי לנקיבות ומוסב על בנות מואב, ורומז הכ' בזה שתחלה אמרו להם בנות מואב שגם הן מבקשות לזבוח עמם לה' אלהיהם, ורק אחר האכילה והשתיה הטו את לבם לזנות אחרי בעל פעור ולהשתחות לאלוהיהן,. 
*מלה"ד וכו' הכונה כי כאיש חיל במלחמה שהשלים שניו, אשר בטרם עמד עוד לפני שר צבאו לקחת ממנו הרשיום להיות מעתה נקי לביתו, ולקבל שכר פעולת השנים אשר עבד עבודת הצבא [כמו שהיה נהוג אז בימי קדם שנתנו לאנשי צבא כאלה אחוזת נחלה או שכר אחר חלף עבודת] ברח לו והלך לנפשו, שכאשר יתפשוהו אח"כ וישפטו עליו חטא משפט מות יאמרו לו "לולא עשית זאת לברוח מן המחנה עד עמדך לפני שר הצבא היה משלחך בכבוד ונותן לך דינרי זהב בשכרך כמו שיותן לכל גבורי חיל כמוך שהשלימו כבר שני עבודתם, עתה, אתה יוצא ליהרג'" כן סמך גם הכ' (ויקרא כ"א) כבוד הכהן הגדול מאחיו לעונש בת כהן כי תחל לזנות, להורות לנו בזה ההבדל גם בבחינת האושר וההצלחה הזמנית בין השומר כבוד כהונתו ובין המחלל אותה, וסמך גם פה שכר פנחס אשר קנא לאלהיו אל עונש זמרי ושאר אנשים החוטאים אשר מתו במגפה להראות לנו זאת נחלת עבדי ה' וזאת אחרית החוטאים האלה בנפשותם. 
*תוכן דעת הרב ז"ל הוא, הנה ידוע עפ"י הקש החיפוש והנסיון, ר"ל כאשר נתור ונחפש אחר מהות רוב הדברים הטבעיים והמלאכותיים, כי הדבר היותר שלם מזולתו בבחינת צורתו, הוא ג"כ יותר חלש ורפה בבחינת חמרו, כמו שהוא בהיפך שהיותר חזק בבחינת חמרו הוא, ג"כ היותר פחות הערך והמעלה בבחינת צורתו, ד"מ בדברים הטבעיים רוב מיני הדומם השונים, הם חזקים כראי מוצק, ככל מיני מתכיות ואבנים, כמו שאה"כ "אם כח אבנים כחי, אם בשרי נחוש" והם בכל זאת בבחינת צורתם פחותי הערך מכל הנמצאים כלם, והצומח הכי נכבד הוא ממנו, אבל פחות הערך מבע"ח וחזק הוא מהם לפי חמרו, ובע"ח אשר הם נקלים ושפלי ערך ביחסם והצטרפותם אל מין האדם בבחינת צורתם, יש להם בכל זאת יתרון רב ממנו ברוב תקפם וגבורתם, אשר ע"כ יבחר ג"כ אותם האדם לפתח ולשדד אדמתו ולכל שאר עבודה קשה אשר יעבוד אותם בפרך, [וגם בבע"ח עצמם נראה לא לבד שבעלי כנף אשר יש להם כשרון ההתעופפות ליתרון מכל הולך על ארבע, הם חלשים הרבה מהם, כי אם גם בזוחלי עפר וקטני ארץ נראה שיש להם כשרונות רבות, החסרים מחייתו שדה היותר גדולים ועצומים, ד"מ הדבורה תמוץ דבש הפרחים, ותעש לה בתי דונג להצפינו שם, השממית תארוג קורי עכביש לצוד וללכוד בהם זבובים למאכלה, והנמלים הלבנים, עם לא עז, ובכל זאת יבנו להם בתים גדולים וחזקים (עיין מזה ביאורי למעלה ויקרא קנ"ה ע"א) וגם בבני אדם נראה כן, כי החכמים ואנשי מדע אשר כח שכלם חזק וצורתם האנושית יותר שלמה מצורת זולתם, הם לרוב חולשי הכח הגופני ורפי ידים, תחת כי האכרים והיוגבים ושאר הגבורים אשר בעם, אשר כח גופם חזק ואמיץ, הם לרוב גם בוערים וחסרי הדעת והתבונה,] כן גם בדברים המלאכותיים, הענין כן הוא, כי לפי מה שמשתדל המלאכה ליפות דבר מה יותר בציורים שונים ופתוחים דקים מאוד, כן יוחלש עי"ז גם חמרו יותר, באופן שיהיה יותר נוח להשבר ולהנתץ משאר הדברים, ונמשך מזה ג"כ, כי לפי היות דבר מה יותר שלם בעוד צורתו אתו בחוברת, כן יגדיל הפסדו יותר כאשר תעזבהו צורתו וישאר אך חמרו לבד, ד"מ כאשר ייבש עץ צומח ותעזבהו נפשו הצומחת, יצלח עוד למלאכת הבונים וחרשי עץ, אבל גוית הבע"ח הנכבד מהצומח, כאשר ימות תעמוד רק איזה ימים, ואחר תבאש ותעל צחנתה, והאדם היותר נכבד מכולם אשר ימות, תמהר גויתו להפסד עוד יותר, הנה לפנינו, כי לפי גודל מעלת הצורה כן תגדל גם פחיתות החומר הנפרד ממנו, [ואפשר כי גם בעבור זה חמורה טומאת נבלת אדם מנבלת בהמה, וגוית הישראל הנכבד מכולם מטמא באוהל, משא"כ מתי שאר העמים, ועיין מזה למעלה בדברי הרב ובביאורי שער ע"ט.] 
1ונמשך מזה, כי האומה הישראלית, אשר היא היותר שלימה בצורתה מכל העמים תהיה גם יותר חלושה מכולם בבחינת חמרה, ומסבב מזה, כי כאשר תחטא ותאבד גם צורתה היקרה, היא נפסדת בבחינה כפולה, בבחינת צורתה המקולקלת עתה, ובבחינת חמרה החלושה בטבעה, וע"כ דמה אותה הנביא ג"כ (יחזקאל ט"ו) לעץ הגפן אשר תעש באושים, והיא הזמורה אשר בעצי היער, כי בהיות מעלת הגפן רק בצורתו השלמה מכל העצים, חלוש הוא בחמרו עד שלא יוקח ממנו למלאכה, ומעתה הזמורה הזאת אשר גם בצורתה היא נפסדת, כי תעש באושים, היא נפסדת בבחינה כפולה, ואף כי אם שני קצותיו אכלה האש ותוכו נחר? וידוע ג"כ כי מדי יהיה דבר מה יותר שלם בצורתו ד"מ תפוחי זהב מופז במשכיות כסף, או אבני שוהם וספיר מפותחים פתוחי חותם משובצים בכתם אופיר, כן הוא גם יותר עלול להשחת על נקלה, אשר ע"כ צריכים אנו ג"כ להשתדל יותר בשמירתו מאשר נשמור שאר דברים אשר הם בלתי יקרים ונכבדים כל כך, (ועיין מזה ביאורי למעלה שמות דף ל"ו ע"ב,) ומסובב מזה, כי אומתנו הישראלית בעבור יקרת ושלמות צורתה, אשר מורשה לה מאבותיהם מימי קדם עלולה ונכונה מאוד להפסד גם מצד חולשת חמרה גם בעבור יקרת צורתה אשר בהעדר השמירה הנכונה תפסד על נקלה, ואז היא גרועה עוד, יותר משאר העמים ונתונה בעבור זה לבז ולמשיסה למו, ועכ"ז רומז מחז"ל שהחל בו הרב ז"ל "אשריהם ישראל בזמן שעושין וכו', ובזמן שאין עושין רצונו של מקום הקב"ה מוסרן ביד אומה שפלה," וכו', שמלת "אשריהם" מוסבה גם על מאמר השני, וכונתו, כי מה שהם מאושרים ביקרת מעלתם ושלמות צורתם הוא לא לבד הסבה שבעת שיעשו רצון הי"ת לא יוכל כל עם ולשון לעמוד נגדם, כ"א גם מסבב שבהיותם מונעים לעשות רצונו הם פחותים וגרועים כל כך במעלתם, עד שגם יד אומה שפלה ובהמתם, שלטת עליהם, ובעבור זה לא רצה ג"כ הי"ת להכניס דור המדבר לארץ כנען, יען כי הם היו נפסדים מצד צורתם עד שמאסו גם בארץ חמדה, כאשר הראו זאת בתלונותם על משה בענין המרגלים (עיין למעלה שער ע"ז) ובעבור זה היו חלשים וגרועים בבחינה כפולה, ולא יכלו עוד לעמוד נגד הגוים הגדולים והעצומים יושבי הארץ ההיא, ורק לדור הנולד במדבר אשר השתוקקו מאוד לבוא לרשת את הארץ הנבחרת הזאת, (עד שהשתדלו גם הבנות להתנחל בה, כאשר נראה זאת בבנות צלפחד,) להם לבדם נתנה למורשה, כמו שהעירו חז"ל על כל זה באמרם על הכ' "לאלה תחלק הארץ לאלה שהם בחיים, (ר"ל האמיתיים והמוסריים,) לא לבני אדם הנידונין למיתה". 
*וכבר נתפרסם וכו', כוונתו, כי כמו שיש לגפן ג' מיני פירות, הא', בוסר, הב', הענבים המבושלים, והג' היין היוצא מהם, באופן שברכותיהם שונות, כי על הבוסר מברכים בפה"א, ועל הענבים בפה"ע, ועל היין בורא פרי הגפן, ויחס הבוסר אל הענבים כיחס הדומם פחות המדרגה אל הצומח, והיין הקובע ברכה לעצמו משובח ומהולל מכל שאר הצמחים, כן יש גם באדם ג' כוחות נפשיות הצומחת, החיונית והמשכלת אשר בעבורה לבדו נקרא בשם "אדם" הנבחר מכל בע"ח, וע"כ דמה הכ' פה את בני ישראל אשר ביחוד נקראים בשם "אדם" אל הגפן. 
*כי מהראוי שיתבונן וכו' ר"ל כי ארבע מעלות נפשיות תיוחסנה לאומה הישראלית כל עוד היא דבקה בה', ושומרת חקיו ומשפטיו האחת, כי היא גוברת אז בעזר הי"ת על כל העמים להיות עליון על כל גויי הארץ, והב' כי אז כל מעשיה נאותים ומתוקנים כראוי, עד שתהולל בעבור זה בפי כל, ועל פני כל תכבד, והג' כי בלכת אנשיה בדרכי התורה השומרת אותם תמיד מפרוץ גדר השיווי והראוי בכל הנאות גופניות, ישארו תמיד גם בריאים ונשמרים מכל חולי ומדוה אשר לרוב רק בעקב פריצת גבול הראוי במאכל ובמשתה ובשאר תשוקות המותרות יבואו לאדם, ועי"ז יהיו תמיד בני האומה הזאת לרוב גם יפה תואר ויפה מראה, אחרי כי החלאים החיצונים והתשוקות החמריות הסוערות ומתרגשות בקרב איש ולב עמוק הם לרוב הסיבה, כי חשך משחור תואר ומראה פניו החיצונים, והד' כי אז שכינת כבוד הי"ת דבקה בהם, והם כלם עם קדוש לאלהים, ועל כל אלה ארבעה רומז מאה"כ (דברים כ"ו) "ולתתך עליון וכו', לתהלה ולשם, ולתפארת, ולהיותך עם קדוש" וכו' והנה האזור הוא אות וסימן לכל אלה הארבעה מעלות, כי כפי הנודע בגדי בני קדם הם ארוכים ורחבים מאוד ובעבור זה הם מונעים אותם מעשות מעשיהם כראוי ואף כי ללחום מלחמתם, אם לא יחגרו מתניהם באזור, וע"כ יורה גם פעולת חגירת האזור על הגבורה וההכנעה לפעול גדולות כמאה"כ "אזר נא כגבר חלציך" גם רק ע"י חגירת האזור יהיו בגדי אדם (הרומזים גם על מידותיו ותכונותיו הנפשיות כמ"ש למעלה ויקרא דף ס"ד ע"ז) מסודרים ומתוקנים ויפים כראוי לכבוד ולתפארת והאדם בעצמו הוא על ידו נאה והדור בלבושו כמו שנראה בבגדי כהונה "וחגרת אותם אבנט" (שמות כ"ט) ובדוד שהיה חגור אפוד בד, והם ג"כ רק על ידו קשורים ואחוזים ודבוקים היטב בגופו, וע"כ יהיה האזור אות וסימן לא לבד על הגבורה והעוז, כי אם גם על הסדר הראוי, הנוי והיופי, והדיבוק והקישור ולמען הראות לבני ישראל כי כל ארבע המעלות הנפשיות הנכבדות האלה תאבדנה מבעליהן אם לא ישמרו אותן בשמירה מעולה, או שיחדלו מהשתמש בהם, כי כפי הנודע יוחלש כל כח נפשיי גם ע"י מניעת והעדר השימוש בו, (כמ"ש למעלה במדבר דף מ"ב ע"ב) נצטוה ירמיה לקנות אזור פשתים ולשומו על מתניו, ואף שילוכלך שם ע"י הזיעה לא יביאהו במים לכבסו (מה שרומז כי יחדל ממנו השמירה הראויה והמצטרכת לו) ואח"כ יטמנהו בנקוק הסלע על שפת נהר פרת ימים רבים, מה שיורה על מניעת ההשתמשות בו, וכאשר נשחת האזור עי"ז עד אשר לא הצליח עוד לכל, הודיע להם בזאת כי גם כל מעלותיהם הראשונות אבדו מהם בעבור מניעתם לשמור אותן כראוי, ולהשתמש בהם תמיד, כי הלכו אחרי ההבל ויהבלו לזנות אחרי אלהי נכר ולעזוב עי"ז חוקי התורה הצדק והמישרים באופן שהם עתה בתכלית ההפסד וההשחתה כאזור הזה הנשחת אשר לא יצלח עוד לכל, ובעבור היות האזור סימן כל המעלות היקרות והנכבדות, נאמר לא לבד מאליהו הנביא ע"ה (מלכים ב' א') ואזור עור אזור במתניו, כי אם גם להורות שבאחרית הימים תשובנה כל המעלות האלה עוד לישראל ואף כי למלכם המשיח אשר הוא הראש לכלם אה"כ (ישעיה י"א) ממנו ונחה עליו רוח ה' וכו' והיה צדק אזור מתניו והאמונה אזור חלציו," כי ענין האזור ומה שיורה עליו ישוב לאיתנו הראשון, ולא יפסד עוד לעולם. 
*וסוף דבר שכונה וכו' ר"ל שע"כ האריכה התורה בסיפור המכס אשר נתנו מהשלל לה' לאות הכרת תודתם לו (אשר בהיותו אחד מני אלף לאלעזר הכהן וא' מחמישים ללוים יודע ממנו על נקלה גם מכסת כל השלל הרב המלקוח אשר בזזו עם הצבא) למען ישאר עי"ז הרושם תמיד בקרבם מנצחונם הגדול הזה, כי במתי מעט נצחו חמשה מלכים והמון עמים רבים אשר אתם, רק בעזר אלהי ובאופן נסיי. בעבור היותם אנשים שלימים החפצים רק בקרבת אלהים ושומרים משמרת תורתו, באופן שמכל אחד מהם לא נחסרה ולא נפקדה מעלתו האישית, וזש"א ג"כ אח"כ "עבדיך נשאו" וכו' ר"ל בראותנו כי רק מתי מספר אנחנו ובכל זאת נצחנו עם רב כזה, אין זאת כי אם בעבור שלא נפקד ממנו איש, ר"ל שכל אחד ממנו נשאר במעלתו ושלימותו האישיות. 
*ואפשר שטעם הגון רבתי וכו' ר"ל כי המשפט הזה בעצמו בבחינה כללית לא היה נעלם ממנו עד שהוצרך להקריבו לפני ה', כי כבר יחייבנו גם השכל האנושית שכאשר ימות איש ובן אין לו יותן נחלתו לבנותיו, ורק בבחינת בנות צלפחד אלה הפרטית, היה הדבר בספק לפניו כי אחרי שעוד לא זכה צלפחד בחלקו, והארץ לא תחלק רק למי שיעזור בכבישתה לא למי שיחבק ידיו וישב בביתו שלאנן ושלו, ובנות צלפחד אלה ככל שאר הנשים לא יצאו בקרב, היה לו מקום לחשוב שלא יגיע להם חלק בירושת הארץ, וע"ז יורה 4ן3 רבתי במלת משפטן המורה על כינוי הקנין, ור"ל שרק משפט שלהן הפרטי הזה הוצרך להקריב לפני ה', לא משפט כל איש אשר ימות ובן אין לו כי אם בנות. 
*שהכונה אמת וכו' ר"ל כי בשם "אמת" יכונה רק הרעיון והדיבור אשר יסכים עם המציאות שחוצה לנו, אבל אם לא יסכימו עמם הן שקר, ד"מ כאשר נחשב או נאמר שב' פעמים ב' הוא ד', יהיה הרעיון או הדיבור הזה אמת, אבל אם נחשוב או נאמר שהוא ג' או ה' יהיה שקר, והנה אם יבקש איש שיתנו לו דבר מה שיחשוב ממנו שהוא ראוי לו, כמו שהיה הענין פה בבנות צלפחד שבקשו שיותן להם נחלת אביהם נוכל רק אז לאמר שדבריו כנים ואמיתיים, אם הם מסכימים עם הדין והמשפט הקדום כבר, ואחרי כי משפט הירושה לא היה נודע עוד לבני ישראל ובכל זאת אמר הי"ת "כן בנות צלפחד דוברות" הוצרך רש"י ז"ל לפרש "כך כתובה לפני במרום", ר"ל שדברי משפטן אמתיים, יען כי מסכימים הם עם חוקי הצדק והמשפט החקוקים כבר ממני עפ"י חכמתי העליונה במרום אפס בקשת בני יוסף (במדבר ל"ו) שתהיינה בנות צלפחד לנשים רק לבני שבטן, אינו מסכים עם הדין הקדום, אחרי שלא נודע דין כזה, גם אינו מסכים עם משפט החכמה העליונה, אחרי שנראה כי רק לפי שעה נתחדשה הלכה זאת, אבל לדורות הותר לבת יורשת נחלה להנשא לכל מי שתרצה (עיין מס' תענית דף ל"א ע"ב) ולדעת ר"י אמר שמואל (ב"ב דף ק"נ) הותרה זאת גם לבנות צלפחד, ורק עצה טובה השיאן הכתוב (עיין שם) ע"כ לא היה יכול רש"י לפרש גם שם "כך כתובה לפני וכו'" ומאה"כ "כן בני יוסף דוברים" מוסב רק על מאמרם שאם יתוסף נחלות בנות צלפחד משבט מנשה על נחלת שבט אחר תהיה נחלת השבט ההוא יותר גדולה, כי דבר זה אמת ומסכים עם המציאות כי הוא א' מהמושכלות הראשונות אשר לא יסתפק בהן כל בן דעת, שאם ב' דברים ד"מ 4א3 ו4ב3 שוים בתחילה בכמותם ואח"כ ניתוסף על 4א3 סך ידוע שיהיה 4א3 גדול מ4ב3 באותו סך שניתוסף עליו אח"כ. 
*ואמר אלהי הרוחות וכו', ר"ל הי"ת אשר נתן לכל בע"ח השונים במיניהם רוח חיים אשר לו הכשרון להנהיג פעולות כלהאיברים באופן שיתאימו ויסכימו כלם להשגת התכלית הכללית שהיא קיום כל הגוף והוא המעורר והמסבב אותו להביא טרף ומזון אל קרבו, והמיץ והליחיות אשר יולדו ממנו הוא מחלק כראוי לכל אבר ואבר די מחסורו אשר יחסר לו, ואת המותר והנפסד ממנו יוציאו לחוץ, ובאופן זה הוא מקרב אל הגוף רק את המועיל, ומרחיק את הנזק ממנו, אשר בעבור זה יקרא השי"ת גם בשם "אלהי הרוחות לכל בשר" הוא יפקוד גם כן בחכמתו הגדולה הזאת, איש על העדה אשר יהיה לו היתרון והכשר דעת להוציאם להביאם אשר ישתדל להמציא להם תמיד אך טוב וחסד וכרועה אשר עדרו ינהל בשובה ונחת ינהיג את העם כלו להעמיד שלומם ואשרם הזמני והמוסרי כל הימים, למען ישיגו על ידו בחברתם האנושית התכלית הנרצה אל הי"ת, 
*תוכן דברי הרב ז"ל הוא, כי בעבור שרצה הי"ת לברוא את האדם שהוא מורכב מגוף חמריי וארציי, ומנפש רוחנית ומשכלת, הוצרכה ג"כ בריאת שמים וארץ, כי הארץ היא מכון לשבתו, בו כל מחסור גויתו, והשמים מושב השכלים הנבדלים, הן הם מקור נפשו המשכלת ומקום מחצבתה, וע"ז רומז גם מאה"כ "אנוכי עשיתי ארץ ושמים, ואדם עליה בראתי", ר"ל שלבריאת האדם הוצרכתי לעשות תחילה ארץ ושמים, [או שרומז ג"כ, כי באדם זה הנברא ממני חוברו יחדיו השמים והארץ אשר עשיתי, כי הוא מורכב מגוף שהוא חלק ארצי ומנפש שהוא חלק אלקי ממרומי שמיו.] ומזה נמשך ג"כ, כי ברצות הי"ת שעם נחלתו ישראל ישלימו תעודתם עלי ארץ גם בבחינת גופם החמרי, גם בבחינת נפשם המשכלת נתן להם ארץ חמדה אשר מלבד שלא תחסר כל בה למלאות מחסוריהם הגופניים, היא גם בבחינת עצמותה ואוירה הממוצע קדושה ונכונה יותר מכל שאר הארצות לעבוד בה את הי"ת ולהשכיל, ולהתבונן בה בענינים האלקיים למלאות בכל זאת גם תשוקת נפשם המשכלת, ועל זה רומז הכתוב גם בפרשתנו, בהציבו שני אלה יחד זה לעומת זה, כי אחרי שהזכיר תחילה יחוס משפחות באי הארץ, ואיך תחלק להם הארץ בנחלה, ומשפט בנות צלפחד בבחינת אחוזתם, ואשר כל זה היא רק לצורך גופם, כי כאשר ירבו הנחלה לרב ולמעט ימעיטוה, תהיה לכל איש ואיש די מחסורו ההכרחי אשר יחסר לו לקיום גופו, ואנשי ביתו, החל אח"כ לצוות אותם על עניני הקרבנות, אשר בהקריבם אותם בכל יום יזכרו תמיד בה' לעבדו שכם אחד, למלא בזה צורך ומחסור נפשם המשכלת המשתוקקת תמיד אל אלקיה, ובאופן זה ישיגו בישיבת הארץ הקדושה האושר הזמני והמוסרי כמאה"כ, ובדבר הזה (ר"ל בשמירת חקי התורה) תאריכו ימים על האדמה, בבחינה גופנית ומוסרית, כי רק אותם הימים אשר בהם נעשה הטוב והישר בעיני ה' עלי ארץ לקנות לנו שלמות נפשית, יבוא במספר ימי שנותינו, אבל הימים אשר בהם נחדל מעשות טוב, ואף כי אם נעשה בהם רק רע לא ימנו ולא יספרו בתוך ימי חיינו בבחינה אמיתית, וע"ז רומזים גם דחז"ל במדרש "מעולם לא היה אדם בירושלים ובידו עון" וכו' כי כמו שמאכל אדם בבוקר ישביע רעבון גופו לכל היום, ומאכלו בערב ישביתנו לכל הלילה, כן היתה מועלת הקרבת התמיד של שחר, אשר הזכירה כל איש שלם בישראל אשר בשם "אדם אמיתי" יקרא לקרוא בשם ה' בבוקר בבוקר ולעבדו בלב שלם, לשמרו מעשות רע בכל היום כולו, כמו ששמרה אותו הקרבת בין הערבים מעשות רע בלילה, וזש"א "לא היה אדם," ר"ל אדם אמיתי אשר בלבו עשתה הקרבת התמידי בכל יום הרושם הראוי להיישיר דרכו ולהטיב תכונתו הנפשית, "לא היה אז בירושלים ובידו עון," ובזה מבואר מעצמו ג"כ מה שלא אמרו בהיפך שהתמיד של שחר היה מכפר על עונות לילה, ושל בין הערבים על עונות היום? מה שיקשה להבין בהשקפה ראשונה (עיין בפנים הספר). אפס אחרי שצרכי האדם הם לפי מה שאמרנו עד הנה שני מינים, צרכי הגוף וצרכי הנפש, הנה יש הבדל רב בין בני אדם בבחינת השתדלותם למלאות אותם, כי השלמים שבהם רוב השתדלותם רק למלאות צרכי ומחסורי נפשם המשכלת, ומחסורי גויתם הם ממלאים רק די הצורך וההכרחי לקיום גופם ומינם, אפס הפתאים וחסרי דעת שבהם עושים ההפך מזה, כי כל ישעם וכל חפצם רק לתור אחרי קניני הזמן למלאות בהם צרכי גופם החולף ועובר, אשר ימיו קלו מני רץ, ועוד מעט יעלו בתוהו ויאבדו, ועל צרכי גופם העומדת ונשארת לעד לא ישימו לב, ונדמו בזה לאיש הבונה לו עלית קיר קטנה אשר לו תואר ולא הדר לה, ועושה כבש, באבני גזית במלאכת חרש, וחושב לעלות עליה, ומוציא עליה הון רב, אף שהוא רק דבר טפל, תחת שהיה יותר טוב לו להוציאו במה שהוא העיקר לבנות לו עליה מרוחה הספונה בארז ומשוחה בששר, לתפארת אדם לשבת בה. והנה בני גד ובני ראובן הראו בכל דבריהם אשר אמרו אל משה כי כל השתדלותם היה רק למלאות צרכי גופם על צד היותר טוב, ומהשגת השלימות הנפשית הסירו לבם ומחשבותם, וע"כ מאנו לעבור את הירדן, אם בעבור מאסם בארץ חמדה זאת, מקום השגת האושר המוסרי, ובחרם לשבת בעבר הירדן מזרחה מקום מרעה דשן ושמן להם ולמקניהם, או בעבור שרצו לשבת שם בטח, ולבלתי צאת עוד למלחמה לעזרת אחיהם להנחיל אותם ג"כ את ארצם, כמשפט וחובת כל ירא ה' ובר לב, אשר לא רק להשגת תועלתו וטובת עצמו, כ"א גם למען, עזור והיטיב לעמיתיו, ישליך לפעמים נפשו מנגד, וגם אחרי אשר הוכיחם משה על זה, ושמעו לקולו והתרצו לעבור לפני אחיהם, דברו לפניו בגאוה ובגודל לבב "עד אשר הביאונום אל מקומם" וכו', ולא הזכירו באמרי פיהם שם ה', והראו בזה מחשבתם הפנימית, כי שכחו אותו ובמחשבתם הנפסדה הם חושבים שרק בכחם ועוצם ידיהם, באה להם תחילה נחלתם, וינחילו אח"כ גם את אחיהם מעבר לירדן מערבה, גם במה שאמרו תחילה "גדרות צאן נבנה למקנינו" ואח"כ, "וערים לטפינו" הראו בזה, כי ממונם חביב עליהם יותר מנפשות בניהם ובנותיהם, כמשפט כל נוכל אשר גם פרי בטנו יתן בעד בצע כסף, [כאשר יעשו גם עד עתה הכושיים, יושבי אפרקא התיכונה, כי ימכרו האבות את בניהם ובנותיהם לעבדים ולשפחות לעבדות עולם,] וכאשר שמע משה דבריהם אלה הורה אותם במתק לשונו הדרך הישרה אשר ילכו בה, והמעשה אשר יעשון, ובמשכיות דבריו הנעימים "אם תחלצון לפני ה'" וכו', ועבר לכם וכו', לפני ה', ונכבשה הארץ לפני ה' וכו' צפונה תוכחת מוסר, כי ראוי ונכון הוא לכל מאמין ליחס כל מעשיו אל הי"ת אשר בלעדו שוא עמל אנוש, הבל כל יגיע כפיו, ובאמרו "בנו לכם ערים לטפכם וגדרות לצאנכם" הורה להם, כי ראוי לאדם להשתדל תחילה בעד נפשות ביתו, ואח"כ בעד מקנהו ושאר הונו ורכושו, ודבריו עשו רושם בלבם, כי שמעו לקולו, ומהר שנו את לשונם לדבר ככל אשר הורה אותם (עיין בפנים הספר) ועל כל זה יורה המדרש שהחל בו הרב ז"ל "לב חכם לימינו זה משה, ולב כסיל לשמאלו, אלו בני גד וכו', שעשו את העיקר טפל" וכו'. 
*ולפי זה וכו' להבין דבריו אלה עיין ביאורי למעלה ויקרא דף י"ח, ופה אוסיף רק כי לדעת הרב ז"ל, יחלקו כל הברואים לשלש מחלקות, (עיין מזה גם דבריו למעלה בראשית דף י"ט ע"ב) האחת כוללת העליונים אשר מעל לרקיע השמים, והם השכלים הנבדלים מכל גוף וחומר שאינם משתנים לעולם, אשר ע"כ לא תמצא ג"כ אצלם שום תנועה, כי כל תנועה מחייבת ומסבבת שינוי בהכרח, אם שינוי פנימי או לפחות שינוי המקום, וע"כ אינם נופלים ג"כ תחת מושג הזמן (כמ"ש כבר למעלה ויקרא דף י"ח) הב' כוללת התחתונים אשר הם הברואים אשר עלי ארץ מתחת לרקיע השמים, ההוים והנפסדים ומשתנים תמיד ע"י תנועתם התמידית, אשר ע"כ גם יד העת והזמן שלטת עליהם תמיד כמאה"כ "לכל זמן ועת לכל חפץ תחת השמים," הג' כוללת הנמצאים התיכוניים והם הכוכבים והגלגלים אשר ברקיע השמים, והם העומדים בתוך גם בבחינת מקומם בין העליונים ובין התחתונים, גם בבחינת מהותם ויחסם אל הזמן, כי אף שהם קיימים באישיהם ואינם נפסדים בטבעם לעולם, באופן שאין הזמן גובר עליהם לצמיתות, בכל זאת אחרי שהם מתנועעים תמיד מיום הבראם נתחדש עמהם בבריאותם כבר מושג הזמן, כי התנועה והזמן הם מושגים מחוברים יחד, רק שהתנועה קודמת בטבע אל הזמן, ר"ל כי לא נוכל לצייר לנו מושג הזמן רק ע"י מושג התנועה (עיין מזה ביאורי במדבר דף ט' ע"ב) באופן שרקיע השמים עם כל צבאו הוא כמסך מבדיל בין העליונים והתחתונים גם בבחינת המקום גם בבחינת המדרגה, כמאה"כ "ויבדל בין המים אשר מעל לרקיע וכו'", כי שם "מים" זה רומז על הנמצאים העליונים, ונמשך מזה כי האדם המורכב מגוף חמרי בעל שינוי ותנועה, ומנפש משכלת אשר איננה בעלת תנועה ולא תשתנה לעולם, הוא נתון מצד מה ר"ל בבחינת גופו תחת ממשלת הזמן, ומצד אחר ר"ל בבחינת נפשו ושכלו הוא חפשי ממנו, (כי מה שמצטרך שכל האדם לפעמים זמן מה לחקור ולהתבונן בטרם ישכיל דבר מה על אמתתו, הוא רק למען הסיר מעליו בעת ההיא כל הכחות החמריות והרגשי חושיו הגשמיים והמחשבה בהן, עד שיהיה שכלו זך ונקי להשכיל יותר היטב רק בעיונים הרוחניים (ורק בבחינה זאת אה"כ "ועת לכל חפץ תחת השמים" הרומז על ההשכלה הנקראת בקהלת בשם "חפץ" כמו "בקש קהלת למצוא דברי חפץ" שר"ל דברי שכל,) אבל מצד עצמותו ר"ל אלו היה נשאר תמיד נקי מכל מחשבת חמריות, היה משיג ומשכיל באמת על נקלה כרגע ובלי איחור זמן כלל, כל מה שיש ביכלתו להשכיל, וע"כ נראה ג"כ כי עשיית ושמירת הרבה ממצות התורה, ד"מ שמירת המועדים השמיטות והיובלות, וחוקי העבד והאמה בבחינת חיוב עבודתם וצאתם לחופש, ודיני טומאה וטהרה, ודיני הפרת נדרי הבת והאשה בפרשתנו תלוים בשינוי וחילופי הזמן, יען כי נתנו לבני אדם, אשר בבחינת גופם הם נכנעים לממשלת הזמן, אף שבעצמותם הם באמת ענינים אלהיים הראוים להיות רמים ונשאים על כל מקרי הזמן. ורק בזאת נפלינו אנחנו בני ישראל מכל שאר העמים כי הם בעבור היותם נכנעים תמיד רק לממשלת גופם ותשוקתם החמרית, הנופלים תחת הזמן, נתונים הם בבחינת כל מקריהם הרעים והטובים רק תחת יד שלטון הזמן, ותנועות כוכבי השמים וכסיליהם, המסבבים שינוי העתים והזמנים כנודע, אבל אנחנו בני ישראל אשר מחובותינו הוא להשתדל תמיד יותר למלאות צרכי נפשנו, ולקנות לנו קנינים רוחניים ומוסריים הנעלים והנשגבים מכל תהפוכות הזמן, אינם נתונים ג"כ תחת יד ממשלתו ושלטון כוכבי השמים מעל המסבבים חילופי העת ומקריו השונים, כי אם שכר וגמול מעשינו הטובים והרעים ינתנו לנו לפעמים גם באופן נסיי, נגד חוקי ומנהגי הטבע ומערכות השמים וע"ז מורה גם מאה"כ (בירמיה י') "ומאותות השמים אל תחתו כי יחתו הגוים מהמה," גם בבחינה אחרת יבדלו אלה מאלה, כי בשאר העמים יוכל להיות כי באחרית הימים תחת מסבות הזמן ותהפוכותיו, יאבד שמם וזכרם יסוף מן הארץ, אף שבימי קדם עשו שם על פני חוצות ונתנו חתיתם על הארץ, כמו שקרה באמת לאומות הקדמונים, פרס ומדי, יון ורומי, אשר הם ושמם נסחו מן הארץ ועמים אחרים באו תחתיהם וישבו במקומם, אבל שם ישראל ישאר לנצח וזכרם לא יסוף מזרעם, כמאה"כ (שם ל') "כי אעשה כלה בכל הגוים וכו' ואותך לא אעשה כלה". 
*כי סדר וכו' תוכן דעתו בקוצר הוא, כי הי"ת נתן לבני ישראל את הארץ ובתוכה ירושלים עיר הקודש וסדר כל עניניהם כראוי למען יושלמו בה כל צרכיהם הגופניים והמוסריים, כמו שיכין ויתקן הטבח, כאשר ישפות הסיר וישים בתוכה כל הנתחים והמים המצטרכים להם, למען יבושלו ויתוקנו כראוי למאכל האדם, אך הם השחיתו התעיבו עלילה, ויהפכו בזה את טוב הארץ לרעה, כי אכלו ושבעו מטובה ובהיותם דשנים ושמנים שכחו את ה' ויחדלו מלכת בחוקיו, כי אם הרעו מעלליהם, עד שנדמה אח"כ ירושלים לעיר הדמים ולסיר אשר חלאתה בתוכה, יען כי לא נקתה כראוי מהבישול הראשון ואשר הוציאו ממנה נתחים נתחים, באופן שלא נשלם בישולם יחד, וגם הבשר המבושל בה כבר לא נחלק בגורל כראוי לכל הקרואים אל השולחן, כי אם כל איש ימהר לקחת בחזקה מתוכה כל מה שיוכל להשיג רב, או מעט, וכל זאת רמז לא לבד על העדר המידות הטובות והנכוחות ביושבי ירושלים, כי אם גם על העירוב הרב והעדר הסדר המדיניי בעניני הנהגת חברתם, באופן שגם קניני הזמן ההכרחיים לא היו מחולקים כראוי בין כל יושביה, כי אם היו בשפע רב לקצתם, וקצתם חיו במצור ובמצוק ובחוסר גם כל המצטרך וההכרחי להם לקיום גופם ואנשי ביתם, כמשפט כל עיר מדינה וממלכה אשר אין יראת אלהים בתוכה, ועמודי הצדק המוסר והמישרים ירופפו בקרבה, וע"כ חייב גם משפט הצדק כי יענישם ה' על עונם כראוי, כמו שהוסיף הנביא לבאר (עיין בפנים הספר). 
*וכ"ש בדברים וכו', ר"ל מחובות כל אדם לזכור את ה' בכל מעשיו אשר יעשה, ואף כי בעשותו, דבר אשר על ידו תדחה עליו הרעה על נקלה אם לא יעמוד ה' לימינו, כמו שהיה הענין פה שבאו לרשת ארצות גוים גדולים ועצומים מהם, או שהוא דבר גדול הערך אשר אין ראוי ליחסו כי אם אל הי"ת אשר הוא העליון והנכבד מכל הפועלים זולתו כמ"ש החוקר ושהע"ה מלא אחריו באמרו כי אושר האדם אשר יאכל ושתה וראה טוב בכל עמלו, מתת אלהים היא, (קהלת ג') יען כי הוא דבר יקר מאוד שישמח העשיר בחלקו ולא יהיה כילי ונבהל להון אשר לא ישבע כסף לעולם. 
*ראה וכו' ר"ל שאין ראוי למאמין אמיתי ליחס שום קנין מקניניו הזמניים ד"מ הונו ורכושו, ואף כי כח גופו ובריאותו, יפי מראהו ותארו אשר הם קנינים טבעיים לו מלידה ומבטן, לשום סיבה שמימית או אנושית בלתי לה' לבדו, ר"ל שלא יחשוב ד"מ שעפ"י מערכות השמים נהיו לו כל אלה או שרק בעמלו ויגיע כפיו עשה חיל לאסוף הון ולרכוש רכוש, או שרק בעבור שמרו את נפשו מקור וחום, ומאכול כל מאכל רע, הוא בריא וחזק, חסר כל מדוה וחולי המשחית יפי מראהו ותארו, כי אם תמיד יזכור בה', ויחשוב כי רק בעזרתו ובהשגחתו לבדה, הצליח במעשהו לקנות לו כל אלה, ויען כי תמיד מיום ברוא אלהים אדם על הארץ ישתנו בני אדם זה מזה בבחינת קניניהם הזמניים וגורלם ומנת כוסם עלי ארץ, כי זה ירום עפ"י ה' וזה ישפל, זה יעני וזה יעשר, אמרו חז"ל להורות על זה דרך משל כי מעת ברוא ה' ארץ ושמים "יושב ועושה סולמות מוריד לזה ומעלה לזה". 
*ושניהם נרמזו וכו' ר"ל כי חיי ועסקי העולם השפל קרואים לפעמים ד"מ בשם מדבר, יען כי אין בם עץ עושה פרי אמיתי הנשאר לעד, כי כל קניניו חולפים ועוברים, וע"ז ירמוז הכ' "כי לא ממדבר הרים" ר"ל לא ע"י עסקי האדם בעולם הארציי והשפל, ירום ונשא וגבה למעלה בבחינה האמיתית, כי כל קניני הזמן הם פחותים בערכם גם לא יתמידו לעולם, כי אם מהר חיש יעופו ואינם, וע"ז רומז גם מאמר רב"בח שהביא הרב ז"ל (עיין בפנים הספר) שהיה פעם אחת הולך ותר לחקור אחרי תהלוכות בני אדם במדבר חייהם, ונרמז אליו שם לאווזות שמנים, אשר משמנם נשמטו כנפיהם ממקומם ונחלי שמן נזלו מהם בעבור שהתעסקו והשתדלו רק לאסוף הון ולרכוש רכוש זמניי ולהתענג בתענוגים חמריים, וע"כ שאל אותם "אית לן מנייכו לעלמא דאתי"? ר"ל אם יש אחד מדרכיהם וממעשיהם ראוי להחזיק בו, למען השיג על ידו האושר המוסרי בעולם הנצחי? וע"ז הרים האחד את כנפו והראה לו כי מרוב השומן הוא כמעט נשמט ממקומו, באופן שלא יוכל להרום עוד מעל הארץ, ולעוף בו השמים, ר"ל כי בעבור היותו שקוע במצולת התאוות הגופניות לא יוכל עוד לעשות מעשים יקרים וטובים לקנות לעצמו על ידם האושר הנצחי, והשני הרים לו את רגלו ואת יריכו להראות לו כי השומן נוזל מתחתיו, להורות בזה ד"מ כי מכל עמלו ויגיעו עלי ארץ לא יקח אתו מאומה במותו, כי הכל יעזוב לאחרים ולא ישאר כל בידו להמציא לו האושר הרוחני וכאשר ספר דבריו אלה לר"א א"ל "עתידין ישראל" וכו' ר"ל בני האומה הישראלית אשר קבלו את התורה המזהרת אותם להשתדל תמיד בצרכי נפשם המשכלת יותר מבצרכי גויתם, יענשו על זה אם בכל זאת נלכדים כמו אלה ברשת תאות התענוגים הגופניים, 
*תוכן דברי הרב ז"ל הוא, כי משפט השכל הנוסד על אדני הצדק והמישרים מחייב, כי לפי גודל רשעת איש אשר הראה במעשהו הרע אשר עשה בהשכל ודעת, כן יגדל גם אשמו ועונשו עליו, וכן יגדל בהפך גם שבח ותהלת איש אשר יעשה פעולה טובה בדעת ותמימה תחת כי מעשי הרע והטוב אשר נעשו רק בשגגה ובלי דעת לא יחשבו לבעליהן כמעשיהם על צד האמת, אשר ע"כ אמר הכ' ג"כ מהמלאכים "עושי דברו" וכו' ר"ל כי הם נקראים בשם "עושי דברו" יען כי כל פעולותיהם בדעת והשכל רק "לשמוע בקול דברו," וכן אחז"ל על הכ' "ושמרתם ועשיתם'" "ושמרתם זו משנה ועשיתם כמשמעו," ר"ל רק כאשר תשתדלו ללמוד ולדעת משפטי התורה אשר עליו יורה הפעל "ושמרתם" ייוחסו עליכם גם מעשי המצות על צד האמת, אבל לא אם תעשו אותם בבלי דעת רק כמצות אנשים מלמדה, וכן לא נוכל ג"כ לחשוב לאיש לעון בבחינה אמיתית, מעשה הרע אשר יעשה רק בשגג' בלי דעת, כמו שכ' החוקר אפס לא לבד יש הבדל בין העושה דבר מה בידיעה, לעושהו בהעדר ידיעה לצמיתות, כי אם גם במהות הידיעה עצמה יש הבדל רב אם היא שלימה או לא, אשר ע"כ הבדילה ג"כ התורה במדת העונשים בין שוגג, למזיד, ולפושע, כי השוגג יענש רק על אשר לא נזהר לדעת, והמזיד, על אשר חטא ואשם אף שידע כי נזהר על מעשהו זה, ועונש הפושע גדול מכלם, יען כי גם רשעו גדול עד מאוד, כי הוא חפץ ובוחר במעשהו הרע רק בעבור היותו רע, ובענין זה מבאר הרב ז"ל דברי ההפטרה (ירמיה ב' עיין בפנים הספר) וע"כ נתנו גם חז"ל עפ"י הקבלה האמיתית ליסוד מוסד "שאין עונשין אלא א"כ מזהירין" כי רק מי שהוזהר תחלה לבלתי עשות מעשה מה בעבור שהוא רע ומתנגד אל חוקי התורה, הוא לבדו ראוי להענש על גודל רשעו אם בכל זאת יעשהו אח"כ, אבל לא מי שעשהו בבלי דעת שהוזהר עליו, ויען כי ענין זה הוא עיקר גדול בבחינת העונשים התוריים, ע"כ הסכימה החכמה האלהית לחתום בו הספר הרביעי' "שהוא כאילו הוא חתימת עצם התורה" (ר"ל יען כי ממנו והלאה יחל משנה התורה אשר בו נשנו רק המצות הראשונות) כי אחרי אשר ספר תחילה מסעי בני ישראל בכל הדרך אשר נחם ה' במדבר הגדול והנורא, אשר מכל זה נודעה להם רוב הטובה אשר עשה לישראל, באופן שהושרש בקרבם עי"ז האמונה במציאות הי"ת, ביכלתו וגבורתו, ובהשגחתו הפרטית עליהם, הזהירם אח"כ באזהרה גדולה לגרש את גויי הארץ אשר יבאו שמה לרשתה, ושלא להשאיר להם שריד ופליט, למען לא ילמדו ממעשיהם ותועבותיהם, לעזוב את ה' אלהיהם ולשכוח כל עיקרי האמונה אשר הושרשו בקרבם מתחילה, כי בלמדם מהם ללכת בדרכיהם הרעים ולהשחית עלילותם, יעזבם ה' וצלו יסור מעליהם ונתנם בכף כל אויביהם הצרים אותם, וסמך לזה גם משפט הרוצח מכה נפש בשגגה, אשר הוקל ענשו מאוד לנוס רק אל עיר מקלט ולשבת שמה עד מות הכהן הגדול, בעבור שעשה הרע רק בבלי דעת, באופן שיודע להם מכל זה, כי רק לפי רבות או מעוט ידיעת האדם ורצונו במעשהו הרע, כן יגדל או יקטן גם ענשו אשר יענש עליו ועפי"ז יבאר הרב ז"ל המדרש שהחל בו, בהקדימו תחילה, כי אף שאנשי הדעת והתבונה לא יחפצו להצדיק מעשיהם אשר לא טובים המה בהעדר הידיעה והסכלות [גם אין נכון וראוי להם לעשות ככה, כי אחרי שחננם ה' דעה ובינה היה להם להזהר בכל מעשיהם שלא יחטאו גם בשגגה, גם היה להם להתבונן תמיד בחוקי הצדק והמישרים, למען דעת בכל עת מה שיעשו או יחדלו מעשות. וכן הוא גם עיקר נוסד בחוקים הנימוסיים אשר יחוקקו שופטי הארץ ומנהיגיהם, כי בהעדר הידיעה לא יוכל איש להצדיק פעולתו הרעה, כעין מה שאמרו גם חז"ל "שגגת תלמיד עולה זדון,"] בכל זאת יגדל עון ואשמת היודעים כי רע ומר בעיני ה' הוא לעשות מעשה או פעולה ידועה, ובכל זאת ישמעו לקול תאותם החמרית ויעשוה, מעון העושים אותה רק מבלי דעת נכונה ושלימה, ומאנשים כאלה החוטאים בידיעה שלימה רק בעבור שמעם קול תשוקתם הגופנית, אמר המדרש הנ"ל "שיש מי ששומע ונפסד כאד"הר" שאף שידע מצות הי"ת לבלתי אכל מעץ אשר בתוך הגן, שמע בכל זאת לקול אשתו, אשר הסתה אותו באמרה, כי טוב העץ למאכל ונחמד הוא לעינים, והסב בזה רעות רבות לו ולזרעו אחריו, תחת כי הכובש תאותו ונטית רצונו ושומע לקול המורים אותו חוקי הצדק והמישרים, מסבב לעצמו אך טוב וממנו אחז"ל "יש שומע ונשתכר" כאברהם אע"ה אשר שמע לקול אשתו שרה, לגרש את הגר אמתו ואת בנה המצחק, למען לא ישחית גם מידות יצחק אשר היה ישר דרך מלידה ומבטן, אף כי בלתי ספק נכמרו רחמיו עליה ועל הילד, והסב בזה אך טוב, כי עי"ז נשאר יצחק תמים עם אלהיו ומחלציו יצאה האומה הישראלית אשר הם זרע ברך ה', וע"ז הוסיף המדרש ואמר, אהקב"ה מי ששמע לאשתו כך (ר"ל כאשר תאמר לו דבר ראוי ונכון אשר ממנו יוכל לקוות כי יישר גם בעיני הי"ת) "מי ששמע לי," ר"ל מי שישמע למה שצוהו הי"ת בפירוש, שהוא עצם השכל המוחלט, "על אחת כמה וכמה" שיסובב לו מזה אחרית טובה מאוד, כמאה"כ "ושומע לי ישכן בטח," ומאה"כ "שמעו ותחי נפשכם". 
*אמנם, דברי החוקר פה הם קשי הבנה מאוד, ובלתי ספק נשתבשו בדפוס או בהעתקתם מלשון יוני, אך תוכן דעתו המצטרך פה לעניננו הוא, כי הפועל האמיתי אשר אליו נוכל ליחס פעולתו הטובה או הרעה על צד האמת, צריך שידע מה יפעל? ועם מי יפעל ר"ל באיזה כלי, ואיך יפעל ד"מ בשיבה ונחת או בחוזק יד, בזהירות או בלי זהירות? ולמה יפעל ר"ל איזה התכלית אשר ירצה להשיג בפעולתו זאת? ומי שלא ידע אחת מכל אלה בשם סכל בפעולתו יקרא (אפס מי הוא הפועל? זאת ידע גם כל סכל ופתי, כי אחרי שידע את עצמו הלוא בהכרח ידע גם, שהוא בעצמו הפועל, ונמשך מזה כי בעשות איש מעשה רע בעבור סכלותו והעדר ידיעתו אחת מכל אלה, לא יוכל להיות נחשב לו כעון אמיתי, יען כי לא ברצון גמור עשה אותו אחרי שלא ידע כל אלה, ד"מ מי שיכה את זולתו או ילחם עמו בעבור שיחשבנו שהוא שונאו, והוא באמת בנו או אביו, לא ידע מה יפעול [כעין מה שאחז"ל (חולין דף פ"ז.) באשה שלא שהתה שלשה חדשים אחרי גירושיה מאישה הראשון, ונשאת לשני וילדה בן אחר ז' חדשים שהוא ס' בן ט' לראשון, ס' בן ז' לאחרון, וכאשר גדל בן זה הכה את זה לבדו, או את זה לבדו, שהוא פטור לד"ה מעונש מכה אביו אחרי שלא ידע בעת עשיתו פעולתו הרעה הזאת בבירור, שמכה הוא את אביו,] או מי שיכה רעהו בחנית אשר חשב ממנה שאין לה להב חד והכהו נפש. או הרופא אשר רצה לחתוך אבר איש הנגוע לרפאותו עי"ז מחליו, ועשה זאת באופן שהמיתו בזה, שני אלה לא נוכל לחשוב כרוצחים, הראשון בעבור שלא ידע מהות הכלי אשר בו יפעל, והשני בעבור שלא ידע למה יפעול, והושג מפעולתו זאת תכלית מה שלא רצה להשיג כלל, וכן אם ירצה איש ללמוד ולהראות לזולתו איך יורו המורים בקשת וירה חץ במקום שלא יעבור שם איש, ובכל זאת לא נזהר כראוי וימות איש אשר הלך שם לתומו גם את זה לא נוכל לחשוב כמכה איש ומת, אחרי שסיבת מות האיש הזה, היתה רק בעבור שלא ידע לפעול פעולת יריית חיציו בהזהירות הראויה. 
*כמו שקרה לעדיפוס, ר"ל כי לפי סופרי היונים היה עדיפוס oedipus זה בן לאיוס מלך טהעבען, ויען כי הוגד לו מפי קוסמיו, שבנו זה עתיד להרגו ולקחת אשתו שהיא אמו לו לאשה, צוה לרועה עדרו שיהרגהו, אפס כאשר נכמרו רחמי הרועה על הילד, ולא רצה לשלוח יד בבן המלך, תלה אותו רק ברגליו בעץ אחד, למען ימות שם ברעב ובצמא מבלי אשר יצטרך הוא להמיתו, ויקר מקרהו כי בא שמה רועה צאן מלך קארינט, וכשמעו את קול הנער הבוכה ויחמול עליו ויקחהו משם ויביאהו אל המלכה אשת מלך קארינט אשר היתה עקרה אין לה ולד, ותשמח עמו מאוד ויהי לה לבן ויהי מימים רבים כאשר גדל הנער הזה חשב כי הוא בן מלך קארינט, ויעש מלחמה עם טהעבען אשר הצר לו מאוד, יען כי לא ידע שהוא בנו והוא אביו, ויהרוג עדיפוס אותו ויקח את אלמנתו לו לאשה, וכאשר נודעה לו אח"כ כל הרעה הגדולה הזאת אשר עשה, ויך לבו אותו מאוד על אשר עשה, ויצו את עבדיו לנקר את שתי עיניו, וילך עור בגולה לעיר 4אטהען3, למען מצוא עי"ז סליחה וכפרה על עונו. 
*כי השמיעה וכו' ר"ל כי שורש "שמע" בלה"ק יש לו שלש הוראות, השמיעה הגופנית, ההבנה, וההאזנה והקבלה, והם מיוחסים לחלקי נפש האדם השונים, כי השמיעה הגופנית תיוחס רק לכח החיוני שלו, כמו שתיוחס גם לשאר בע"ח, וההבנה תיוחס לכח שכלי שלו, וההאזנה והקבלה רק לכח התעורר שלו, כי רק הוא מעורר את האדם לעשות או לחדול מעשות מה שיצוהו זולתו, ועל שלש אלה מיני השמיעה רומז מאמר (ישעיה נ"ה) "הטו אזניכם, ולכו אלי, שמעו ותחי נפשכם, ומאמר ירמיה שאמר בדרך כלל "שמעו דבר ה' בית יעקב." 
