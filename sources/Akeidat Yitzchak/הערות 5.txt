*תוכן דעת הרב ז"ל הוא, כי מציאות וקיום כל הדברים למקטנם ועד גדולם מסובבים ותלוים הם, מחיבור ענינים רבים ומקיום השלום והאחדות בינותם, ובהעדר שני אלה: ר"ל כאשר יתפרדו או שלא יסכימו ויתאימו עוד יחד. יכלו ויסופו כרגע. כי גם החומר הראשון אשר לדעת הקדמונים בראו ה' בתחיל' מן האין המוחלט וממנו נתהוו אח"כ על פיו כל הברואים התחתונים כלם, עיין בראשית י"ט ע"ב) הי' ג"כ מדי צאתו לאור ההויה מחובר ממציאות וההעדר. (ר"ל הכח והכשרון לקבל צורות שונות בזו אחר זו, כי הוא נקרא בפי הרב ז"ל בשם "העדר) אשר ע"כ קראו הנביא בשם "יעף" יען כי מדי יצא אל הפועל הי' משתוקק לקבל צורות שונות. כאיש יעף אשר נפשו תערוג אל אפיקי מים. וממנו אה"כ לדעת הרב ז"ל "נותן ליעף כח", (עיין מזה בראשית כ"א ע"ב, ובביאורי שם עוד טעם אחר לקריאתו זאת) והיסוד הפשוט [כן נקרא לדעת הקדמונים (עיין רמב"ם סוף פ"ג מה' יסודי התורה שקראו בשם גולם) היסוד אשר ממנו נתהוו אח"כ לדעתם הארבע היסודות] הוא מחובר מחומר וצורה, כי חלק העליון ממנו קבל צורת האש, וחלק שאחריו צורת האויר, והשלישי צורת המים והרביעי צורת העפר (עיין רמב"ם שם,) וכל המינים השונים שנתהוו מהם דומם. צומח. חי. מדבר. הם מורכבים מחלקים שונים, אשר רק כל עוד יתחברו ויתאחדו ויחדיו יהי' מציאות לעצם שהורכב מהם, אבל בסור האחדות והשלום מביניהם יעלה בתהו ויאבד, אשר ע"כ בצדק אמרו המחקרים שכל הויה הוא חיבור וקיבוץ, וההפסד הוא פירוד ופירוק [ומה שכ' הרב ז"ל "שכבר גזרו קצת" וכו' רומז על הנמשכים אחר דעת עפיקור אשר הכחיש באמונת חידוש כל ברואי תבל עפ"י רצון הי"ת, וחשב רק כי לפני הבריא' היו משוטטים באויר העולם עצמים קטנים פשוטים, אשר לא יוכלו להחלק עוד, לאין מספר ורק עפ"י מקרה והזדמנות נתחברו יחד, והיו לברואים שונים, וכאשר יתפרדו עפ"י מקרה באחרית הימים ישובו עוד הברואים כולם לאין, והיו כלא היו וע"ז אומר הרב ז"ל "שלא צדקו במהות העצמים ההם" מלבד מה שסתרו הפילוסופים האמיתיים כבר דעה נפסד' זאת, גם במה שאמרו, כי כמו שלא יוכל איש משכיל לחשוב שכאשר ישפך דרך מקרה דיו או שאר סמנים על הנייר ירשמו בו ציורים שונים נאים ויפים, כן לא יוכל גם להעלות על דעתנו שרק ע"י חיבור וקיבוץ אלה, דרך מקרה נתהוו הברואים השונים למיניהם הנאים והמהודרים מאוד ומתוקנים כולם כראוי להשגת תכליתם ותעודתם עלי ארץ, (ועיין מזה גם בדברי הרב ז"ל בשער א' ובביאורי דף ח' ע"א שם) ועל כל האמור עד הנה רומז גם הכ' יווצר אור" וכו', כי בשם "אור" יכונה המציאות כאשר יצאה בתחיל' מהאין אל היש, והעדר הצורה אשר הי' עוד אחוז בו נקרא בשם חושך. ולהורות כי הוית כל הברואים השונים למיניהם הית' אח"כ. ע"י שחבר הי"ת חלקי היסודות יחד, וסבב ג"כ שיסכימו ויתאימו יחדיו, באופן שיעשה שלום ביניהם, אמר "עושה שלום" ועל מה שהטביע בכל אישי ברואי עולם התחתון שיתפרדו חלקיהם כבוא עתם, ויפסדו באופן שרק מיניהם קיימים תמיד אבל אישיהם יבלו אמה"כ "ובורא רע" וחז"ל קראו את הי"ת המעמיד עולמו ע"י השלום והאחדות הזאת אשר ישכן תמיד בין כל חלקיו, בשם "מלך שהשלום שלו" אפס אם כן הדבר בכל הנמצאים עלי תבל שהשלום והאחדות מצטרכים לקיומם ואף כי במין האדם שהוא הנבחר מכולם, כי מלבד שחלקי כל אדם פרטיי הגופניים, צריכים להיות מסכימים ומתאחדים יחד, אם יוכל לעמוד ולהתקיים עלי ארץ וגם נפשו המשכלת צריכה להיות מסכמת עם שאר צורות השכל אשר ממקור מחצבתם חצבה גם היא, ואליהם תשוב עוד אחרי הפרדה מהגוף להיות צרורה עמהם בצרור החיים הנצחיים הנה גם כל קיבוץ בני אדם יחד בחברה האנושית לא יתכן מבלעדי ההסכמה וההתאחדות בינותם, אשר ע"כ הוצרכו ג"כ להיות בכל מדינה ומדינה חוקים ומשפטים אשר על ידם יתקיים השלום והאחוה בין כל בני החברה יחד, ואף כי באומה הישראלית העם הנבחר הזה שלא יושג האושר המוסרי המכוון והנרצה מקיבוצם יחד, בהעדר השלום והאחוה ביניהם (עיין מכל זה בביאורי במדבר כ' תוכן שער ע"ד), גם כאשר נעזוב ברעיונינו את ארצנו ומקום שבתנו עלי אדמה, ונשא עינינו השמימה. נראה ג"כ בעין שכלנו כי השלום הכרחי לקיום כל צבא מרום במרום כי לא לבד חוברו בכל אחד כמה ענינים ד"מ חמרו (שאינו מיסודות ברואי מטה, כי אם מטבע אחר אשר ע"כ קראוהו הקדמונים בשם גשם חמישי להבדילו מד' היסודות,) ותבניתו הכדוריית, ונפשו ושכלו (לדעת הקדמונים החושבים שיש להם נפש משכלת או התשוקה וההתאותות הטבעית לדעת הרב ז"ל להתנועע רק על אופן ידוע. עיין מזה ביאורי למעלה תחלת שער ב') ובין כל אלה הענינים יש יחס והסכמה ראויה, באופן שאלו ישוער שתבטל ההסכמה הזאת שביניהם תבטל גם מציאותם על אופן שהם עתה, וע"כ נוכל לומר גם על ענין זה מאה"כ "שלח ידיו בשלומיו" וכו' ר"ל לו ישלח הי"ת ידיו לבטל השלום בין הענינים האלה השלמים יחד בנבראים השמימים הלוא אז יחולל גם בריתו אשר הקים עם חקי מציאות השמים והארץ ביום הבראם וא"כ הדבר בכל אחד ואחד מכוכבי השמים וכסיליהם האלה בבחינת עצמותו לבד. ואף כי שיתחייב להיות יחס והסכמה בין כל ברואי מרום אלה השונים יחד. אחרי שעל פי מצות בוראם הם גבוהים קצתם איש על רעהו, וקצתם מתנועעים כמעט זה בגבול רעהו וכולם פועלים זה על זה עפ"י כח המושך שלהם, (עיין מכל זה ביאורי לשער, ב' ובמבוא לשער ל"א), כמו שנמצא גם בדחז"ל, כי להורות שהשם יתברך שם חוק וברית לא יעבור לשמש ולירח. שיהיה כל הימים יחס והצטרפות אחת ביניהם, באופן שיהיה הירח גוף עכור בעצמותו ומואר תמיד רק מקרני השמש אשר יפלו עליו. אשר בעבור זה מחויב ג"כ שכל עוד ישאר היחס וההסכמה הזאת ביניהם צריך שיהיה החלק המואר מהירח תמיד לצד השמש, והחלק הבלתי מואר ממנו תמיד לצד אחד שכנגדו אמרו ד"מ "שמעולם לא ראתה חמה פגימתה של לבנה," מפני דרכי שלום. (עיין מזה ביאורי למעלה שמות מ"ב ע"א.) גם בעולם המלאכים אף שלא ימצא שם הריבוי כמו שנמצא בעולם הגלגלים, וברואי העולם התחתון יען כי הם עצמים פשוטים ובלתי מרכבים, בכל זאת ימצא הריבוי ביניהם בבחינת שינוי מדרגת השכלתם, כי כל אחד מהשכלים הנבדלים משכיל עצמו ומשכיל סבתו, ואחרי כי גם השכלים הנבדלים הם במדרגות השכלתם זה למעלה מזה, ותמיד מסובב התחתון מהעליון שעליו. הלא נמשך מזה, כי בשכלים היותר תחתונים הרחוקים ביותר מהי"ת שהוא סבתם הראשונה יתרבו עניני השכלתם ג"כ יותר, כי מלבד שהם משיגים עצמם ואת סבתם הקרובה להם הלוא ישכילו וידעו ג"כ, כי לסיבתם יש סיבה אחרת ואחרת לאחרת, עד הגיעם באחרונה אל הי"ת שהוא הסיבה הראשונה לכולם, ואחרי שגם אצל השכלים העליונים האלה יש רבוי בבחינה מה, צריך להיות גם ביניהם יחס והסכמה ראויה אם ישארו תמיד בשלמות מציאותם, כמו שתקנו בתפלה ע"ז "כולם אהובים וכו'. ונותנים רשות זה לזה להקדיש ליוצרם" ובו' וגם בבחינת השכלתם בעצמה יש כעין רבוי. כי ישתמשו בו בפעולת הציור וההצדק. כי תחילה יציירו כל מושכל ואח"כ מצדיקים אותו, ר"ל מביאים עליו מופת, אם הוא צודק או לא ופעולות אלה אשר על ידן תגבהינה על בהשכלותיהם תקראינה לדעת הרב ז"ל בפי הנביא בשם כנפים ויען כי השכלתם והשגתם את הי"ת היא משולשת שהם יודעים ומשיגים שהוא ית' נשגב מהמלאכים שיש להם התחלה צוריית, ונשנב מעולם הגלגלים שיש להם גם התחלה חמרית, ואף כי מעולם התחתון אשר ההעדר התמידי אחוז בו, ע"כ יחס להם הנביא שם שש כנפים שתים לכל השגה והשגה. (עיין למעלה שער ס"ו) ואחרי כי גם בין הנמצאים העליונים האלה יש כעין רבוי בבחינות שונות צריך ג"כ להיות אחדות והסכמה ביניהם, ולהורות על כל זה. ר"ל שהשלוה מצטרך להיות בין ברואי עולם העליון התיכון והתחתון כוונו חז"ל באמרם "חביב השלום הקב"ה נתנו לציון, שנאמר שאלו שלום ירושלים" וכו' רמזובבזה לדעת הרב ו"ל על עולם המלאכים קרא בפי חז"ל בשם "ירושלים של מעלה" המכוונת כננד "ירושלים של מטה, (אשר בזה רצו רק להורות שהשפע העליון יורד משם במדרגה יותר גדולה על המקום הנבחר הזה, אשר בחר ה' בו לשכן שמו שם כמא"הכ מכל ארץ ישראל כלה "עיני ה' אלקיך בה" וכו' ואף כי בירושלים עיר הקודש, ובאמרם "חביב השלום שנתנו הקב"ה לשמים" רמזו לעולם התיכון, מקום הגלגלים והכוכבים, ועל העולם התחתון שהוא מושב בני אדם בעלי נפש משכלת הקרובים במדרגת שלמותם למלאכי מרום, ומשכן בע"ח ושאר ברואים העומדים בשפל המדרגה בבחינת שלמותם הרחק מאוד ממדרגת מעלת העליונים אמרו "חביב השלום שנתנו הקב"ה לקרובים ולרחוקים, שנאמר בורא ניב שפתים" וכו' ר"ל הי"ת שברא את האדם בכשרון הדבור ע"י השפתים שהם כלים גשמיים באופן שנהיה עי"ז עצם מחובר מגוף גשמיי ונפש רוחנית, נתן לו בעבור זה גם מדת השלום בבחינה כפולה וזש"א "שלום שלום לרחוק ולקרוב" ר"ל הסכמה ואחדות בין איברי וחלקי גופו, שהוא בבחינת טבעו ועצמותו רחוק משלמות מוסרית ומעלת המלאכים הרוחנית, והשכמה ואחדות בין כוחות וכשרונות נפשו המשכלת הקרובה במעלתה אל השכלים הנבדלים, ועי"ז ירפא האדם גם מכל חלאי גופו וחסרונות נפשו, וזשאה"כ, אמר ה' ורפאתיו" והנה איש שלם כזה היה פנחס אשר בקרבו שכן השלום בבחינה כפולה, כי הוא קנא לאלקיו בנפשו הטהורה, ובזרוע כח גופו לקח נקמתו מעושי הרשעה, למען לא תפרוץ הזמה והנבלה בקרב כל ישראל תחת כי זמרי והאנשים אשר אתו, אשר בנפשותם הרעה התמכרו לעשות כל תועבה אשר שנא ה' ובתשוקתם הגופנית פרצו הגדר ועברו חוק המוסר ולא נתנו מתג ורסן לתאותם החמרית הם היו חסרי שלום גופם ונפשם וזש"א המדרש "חביב השלום שנתנו הקב"ה לפנחס" וכו' "חביב הוא השלום שלא נתנו הקב"ה לרשעים שנאמר אין שלום אמר ה' לרשעים" והסרת שלומו מהם הוא העונש היותר גדול להם כי עי"ז ינתקו מיתרי הקישור בינם לבין אלקיהם, ויסכרו מעיינות השפע הטוב היורד עליהם מלמעלה, תחת כי בני ישראל השלמים, ההולכים בתום לבם, שלום אמת יתן להם ה', ועי"ז יריק להם ברכותיו עד בלי די כמו שאחז"ל "חביב הוא השלום שבקש הקב"ה לברך את ישראל" וכו' (ועיין מכל זה גם ביאורי למעלה שער ע"ד במדבר דף כ') וע"כ כאשר חטאו ישראל והפרו ברית השלום הזה, אחז"ל דרך רמז והפלגה שכל עמודי השלום והאחדות רופפו במערכות העליונים והתחתונים וזש"א "בוכה ומבכה להקב"ה בוכה ומבכה חמה ולבנה", ר"ל כי הי"ת לא היה יכול עוד על פי משפטו הצדק להיטיב להם ע"י הורדת השפע וברכות השמים מעל ככל אשר אותה נפשו כי חפץ חסד הוא "בוכה ומבכה לשבעים אומות", כי גם מהם נאסף השלום, כי ע"י חרבן ירושלים והמקדש חדל השפע האלקי אשר יצא משם על פני כל (כמו שיבואר עוד לקמן), ועי"ז פשו אמונים מבני אדם הכל סר יחדיו נאלחו וע"כ מטה גם ברית השלום החברה האנושית בכלל ועפי"ז מבאר גם המדרש שהחל בו, כי ג' נביאים השתמשו בנבואתם במלת "איכה" המורה על ההפלגה ועל היות דבר מה מאודיי ויוצא מן ההרגל כי משה אשר היה המליץ בינותם ובין הי"ת, ועל ידו נתנה התורה המסבבת השיתוף בין העליונים והתחתונים (עיין שער מ"ד) ראה את האומה הישראלית בשלותה. ואמר על עוצם רבוים והפלגת אשרם הזמני והמוסרי "איכה אשא לבדי" וכו' כי בעבור היותם אז כצאתם ממצרים כלם יראי ה' והולכי נכוחה באו תמיד לשאול את פיו להורותם את הדרך אשר ילכו בה והמעשה אשר יעשון, ובעבור רוב עשרם וקנינם היה להם לרוב גם דבר משפט אשר בא לפניו עד שהוא לבדו לא היה יכול לשאת אותם, וישעיה ראה אותה בפחזותה ואמר כמתמיה על ירידתה פלאים ממעלתה הקדומה, "איכה היתה לזונה וכו'" ר"ל איך נהפכה לפתע פתאום בבחינתה המוסרית מן הקצה אל הקצה וירמיה ראה אותה בניוולה כאשר כבר נענשה על עונה ולקחה כפלים בכל חטאתיה, ע"כ שאל כמתמיה על גודל עניה ועמלה "איכה ישבה בדד" וכו', ר"ל כי גם בבחינת אשרה הזמני והמדיני ירדה הרבה מעלות אחורנית כמעלות אשר ירדה בבחינתה המוסרית. 
*והייתי סובר וכו', הרב ז"ל מפרש המדרש הזה תחילה להורות בזה רק שכאשר יושפע עפ"י ה' טוב או רע ממזל ידוע על אדם ידוע, יעשה בזה המזל רק שליחות ה' להשפיע שפטו למטה על אדם זה, מבלי אשר ישקיף תחילה לפניו, ר"ל להשכיל ולהתבונן על מהות ואיכות האדם הזה אשר ישפיע עליו אם הוא ראוי לכך או לא, גם לא ישקיף למעלה על רצון הי"ת אשר צוהו על זאת, למען דעת סיבתו, ובאופן הזה הולך ועושה תמיד רק את פעולתו הנועדת לו, וזש"א המדרש שדומה רק לאיש העולה בסולם, ופניו לאחוריו שאינו משקיף לפניו ולמעלה כי אם לאחריו, או שכונת המדרש לומר שהמזלות אינם בעלי נפש שכלית כמו שהוא גם דעת הרב ז"ל (עיין תחילת שער ב' וביאורי שם ובהוספות) וע"כ הם שומרים רק את תפקידם ותנועתם מבלי השקפה שכלית למעלה או למטה, אפס לכל שני פירושים אלה יבואר מדבריהם עכ"פ, כי המזלות שומרים תמיד את משמרת פקודתם מבלי שינוי הסדר אשר הוקבע להם מאת הי"ת. 
*אמנם הנראה וכו' תוכן דעתו הוא, הן אמת שהמורה כ' בהרבה מפרקיו, שלא נוכל ליחס אל הי"ת תארים עצמיים מחייבים, להודיע בהן מה שהוא, יען כי מלבד שאנחנו קצרי דעת מהשיג מהותו ואיכותו על צד האמת, הנה גם אלה התארים המחייבים היו מיחסים לו גם ריבוי ושינוי מה שהוא נעלה ונשגב מהם, ורק תארים שוללים אנו יכולים ליחס לו להודיע בהם מה שאינו, ובאמרנו ד"מ שהוא "רחום וחנון" וכדומה אף שבהשקפה ראשונה הם תארים מחייבים, דעתנו בהם רק להרחיק עי"ז ממנו ההפך שהוא האכזריות ומניעת החנינה, אבל בכל זאת יש מין תארי פעולות מחייבים הנאמרים עליו רק בבחינת זולתו, ואינם מיחסים לו שום שינוי וריבוי, כי שינוי פעולותיו אלה אינו מסובב משינוי עצמותו ית' שהוא הפועל כי אם רק משינוי המקבלים פעולתו, ודומה בזה אל השמש אשר היא עצם פשוטה ובלתי מורכבת ונשארת תמיד בעצמותה שהיא להאיר ולחמם הדברים אשר מסביב לה, ובכל זאת תפעול עליהם פעולות שונות והפכיות בעבור שינוי חמרי הדברים אשר תפעול עליהם, ד"מ היא תתיך השעוה ובהפך תקפיא המלח, כן יפעול גם הי"ת שהוא עצם הטוב והמטיב לכל, בכל זאת גמול טוב לעושי הטוב ועונש רע לעושי עולתה, מבלי אשר יורה זה על שינוי ותמורה חלילה בעצמותו ית', כי אם על שינוי המקבלים פעולתו, יען כי באמת לפי תכונת המקבלים שהם פועלי עון, יהיה הרע בעצמו טוב להם ולזולתם, כי עי"ז ייטיבו דרכם ולא ישובו עוד לכסלם, ועי"ז רומז גם מאה"כ "כי שמש ומגן ה'", ומאה"כ "כהמס דונג וכו'" יאבדו רשעים מפני אלהים "וצדיקים ישמחו ויעלצו" וכו', וכמו שלא ישתנה מהות העמוד בעצמו אף שהוא לפעמים לשמאל איש בעמדו לימין העמוד, ולימינו, בעמדו לשמאל העמוד, כי שינוי המעמד הזה הוא רק באיש ולא בעמוד עצמו, וע"ז רומז גם מאה"כ "ואומר חלותי היא שנות ימין עליון" ועל אופן זה נאמר ג"כ, כי בהיות בני אדם הולכים בדרך הישר הנרצה בעיני הי"ת, באופן שיוכל להמשיך אליהם רק טוב וחשד עפ"י חוקי הטבע המסכימים ומתאימים יחד, כאשר אותה נפשו ית' יאמר ממנו שהוא שמח כמאה"כ "ישמת ה' במעשיו," "ומאה"כ עוז וחדוה במקומו" אפס בהשחית כל בשר את דרכו על הארץ, באופן שמדת טובו בעצמו תחייב להענישם לענותם ולנסותם למטן היטיבם באחריתם, יאמר ממנו ד"מ שהוא "מתעצב אל לבו" או, "בוכה ומתאבל", מבלי אשר תיוחס לו עי"ז חלילה שינוי ותמודה, או התפעליות העצב והיגון, וע"ז רומז מאה"כ "במסתרים תבכה נפשי" "ומחז"ל "הא בבתי גואי" שר"ל שרק בעיון דק ונסתר המושג רק למשכילים אמיתים תיוחס אליו העצב או הבכי, לא באופן נגלה ומפורסם לכל כמו שהוא אצל בני אדם, הבוכים ומתעצבים על צרתם המסבבת להם שינוי ותהפוכת גורלם מטוב לרע. 
*והוא מבואר וכו' ר"ל יען כי רק מציון יצאה תורה ודבר ה' מירושלים והשפע האלהי היורד עליו משמי מרום, בעמוד הכהנים שם על עבודתם, ולוים על דוכנם וישראל במעמדם, לעבוד כלם את ה' שכם אחד, נפרץ משם גם על פני כל ארץ, עד שבאו אז מכל העמים מסביב להשתחוות לה' צבאות בהר קודש ובירושלם, (כמסופר בס' היוסיפן לרומים, כי רבו גם בימיו הגרים המסתפחים על האומה הישראלית מכל הארצות אשר סביבותיהם, אשר באו שמה לשם ה' ונלוו על בית יעקב) וכאשר נחרב ירושלם ושמם עיר הקודש, חדל כל זאת, כי שם ה' חולל בגוים בצאת ישראל בגולה, באמור להם "עם ה' אלה ומארצו יצאו," ע"כ גדול כים גם השוד והשבר הזה, אשר לא לבד השליך משמים ארץ תפארת ישראל, כי אם גם הסיר והשבית האושר הרוחני והמוסרי זמן רב מכל יושבי תבל (עד אשר יערה עליהם רוח ממרום לדעת כלם את ה' ידיעה ברורה ואמיתית באחרית הימים,) כמו שאחז"ל על זה "כל זמן שאין בהמ"ק קיים אין הכסא שלם" וכו' "וכל זמן שישראל בגלות שכינה עמהם בגלות" וכו' ע"כ לא נמנע גם הכ' ליחס פה דרך משל אל הי"ת קריאות מספד בכי וקרחה, אף בגלות ולעיני כל על חרבן ירושלים ושממות ביתו. כמו שאז"ל שאני חרבן בהמ"ק" 
*והכונה וכו' ר"ל שאף שאמרנו למעלה שגם בין הנמצאים העליונים יש ריבוי בבחינת מדרגתם, ואופן השכלתם, בכל זאת חילוף ענינים השונים האלה אשר ביניהם, אינו באופן שיתננדו זה לזה, ואם בכל זאת מצטרך השלום להיות ביניהם אם תהיה מציאותם בתכלית השלימות, אף כי בברואי עולם התחתון שהם מורכבים מד' יסודות אשר בטבעיהם מתנגדים זה לזה, ד"מ האש והמים כ"ש שיצטרך להיות הסכמה והתאחדות ביניהם אם יתחברו ויתאחדו יחד להיות לעצם אחד, וזה שאמר בר קפרא "ומה אם העליונים" וכו'. 
*וזה כי איזה קיבוץ וכו, ר"ל כי קבוץ גדול מבני אדם אשר מגזע אחד יצאו, ונשארים תמיד בפני עצמם ובאחרים לא יתערבו יקראו בארבעה שמות, כי בבחינת היותם מצוינים מכל זולתם בלשונם ומידותיהם. בדעותיהם ובנימוסיהם, נקראים בשם "גוי" ובבחינת ריבוים וקיבוצם להיות לאחדים זה עם זה ולעזור תמיד איש את אחיו נקראים בשם "עם" הנגזר ממלת עם ובבחינת היותם פרים ורבים תמיד. באופן שרק אישיהם הפרטים ימותו. אבל קיבוצם בכלל ישאר תמיד לעולם יקרא בשם "זרע", ובבחינת היותם כלם יוצאים משורש וגזע אחד' נקראו בשם "בנים" וע"כ אמר הנביא פה עליהם כי בבחינת מידותיהם ותכונותיהם הם "גוי חוטא" ובבחינת קיבוצם הרב הם "עם כבד עון" כי כרובם כן חטאו לה'. ובבחינת היותם פרים ורבים על הארץ, הם "זרע מרעים" כי בהשקפה ראשונה לא יקווה מהם עוד, כי יולידו בנים ישרים ההולכים בתום לבם, כי אם בנים כחשים ותרבות אנשים חטאים אשר לא יאבו לשמוע בקול ה' ובבחינת יציאתם מגזע קדש הם "בנים משחיתים" דרכי אבותיהם התמימים והישרים. ללכת תמיד רק אחרי שרירות לבם הרע, אשר ע"כ אה"כ עליהם ג"כ "נזורו אחור" שר"ל כי במקום שנקראו תחילה לפני מתן תורה בשם "בני נח" שהיה צדיק תמים. ואח"כ "בני ישראל" שנתיחסו אל יעקב אביהם שהיה בחיר שבאבות, נקראו עתה רק בשם "בני אדם" להורות כי כאדם עברו ברית כשאה"כ ממנו "אביך הראשון חטא" ובזה הולך ומבאר גם שאר כתובי ההפטרה, (עיין בפנים הספר). 
*כי שלשה אלה וכו' ר"ל אף שמשה ראה אותם עתה בשלותם אשר ע"כ אמר עליהם "איכה אשא" וכו' המורה על ריבוים ושפע הצלחתם, אשר בעבור זה ירבה "גם טורח המנהיג אותם לתקן כל עניניהם ולהעמיד השלום בתוכם תמיד כמ"ש למעלה בכל זאת הזכיר להם גם פחזותם כאשר מאנו לשמוע בקול ה' והבטתתו כי טובה הארץ מאד. ויאמרו בכל זאת "שלחה אנשים לפנינו ויתורו" וכו' גם הזכיר להם קלקולם ר"ל העונש אשר סבבו בזה לכל יוצאי מצכרים מבן עשרים שנה ומעלה, כי נגזר עליהם למות במדבר, כמו שאמר "ויקצוף וישבע לאמר" וכו" והורה להם בזה גם ברוח נבואתו כי כן יהיה מנהג האומה הזאת תמיד לפי טבעם ומזגם, כי בהיותם בשלום ירום לבבם וישכחו את ה' ויחטאו לו, אז יעשן אפם בם ויענישם על מעלליהם. ובצר להם וישחרו אל, ונעתר עוד להם ורפאם. 
*כי ע"י כן וכו' עיין ביאורי למעלה במדבר דף כ'. 
*תוכן דברי הרב ז"ל הוא, הנה בשלשה דרכים יוכל האדם להשיג דבר מה מזולתו, אם בצדק ובמשפט, ד"מ משה ידו אשר השה בו, או הפקדון אשר הפקיד אתו, או בתורת חסד וחנינה, כאשר ישאל איש עני ומסכן מתת יד מרעהו העשיר והנדיב, ושני אלה הם דרכים ישרים ונכוחים, והדרך השלישי הוא מעקל, והוא כאשר ישתדל איש להשיג מבוקשו מיד זולתו בעושק וגזל, או בגניבה ואונאה, ובכל שלש אלה השתמש אחאב בבקשו כרם נבות היזרעאלי, כי תחילה בקש ממנו בתורת חנינה שיתנהו לו כמו שאמר "תנה לי את כרמך" גם רצה לתת לו במחירו כרם אחר טוב ממנו או מחיר כסף" וכאשר מאן נבות לא לבד למכור כרמו, אשר היה נחשב לו באמת לבוז ולקלון, כי ימכור נחלת אבותיו לזרים בעד בצע כסף, כי אם גם לתת לו בתורת נדבה, לא אבה כמו שאמר "חלילה לי מה' מתתי נחלת אבותי לך" אף שזה הי' לו לכבוד ולתהלה על פני כל כי נתן משאת למלך. בא אחאב אל ביתו הר וזעף, ובתחבולת ומרמת אשתו איזבל המרשעת לקח לו אח"כ בחזקה את הכרם הזה אחרי אשר המיתו את בעליו נבות, על לא חמס בכפו, אבל ה' השיב באחרונה להם גמול רעתם זאת בראשם כמסופר שם (מ"א כ"א) ומעתה יאמר הרב ז"ל כי גם ביחסנו אל הי"ת נשתמש באחת מג' דרכים אלה, כי השלמים ההולכים תמיד בתום לבם בדרכי ה' ועושים רצונו, יכולים לבקש ממנו ית' חשדו ואמונתו בבחינה מה גם בתורת משפט וצדק, כעין שכר וגמול על מעשיהם הטובים, כמאה"כ מאיש צדיק המתהלך בתומו "ותגזור אומר ויקם לך" אפס האנשים הבלתי שלימים כל כך עד שיוכלו לבקש כעין גמול על מעשיהם הטובים, הם מצטרכים לבוא תמיד רק בדרך תפלה ותחנונים כמאה"כ "אז תקרא וה' יענה" וכו' ועל שתי מחלקות אלה יורה גם מאה"כ "משה ואהרן בכהניו" ר"ל משה ואהרן הם הכהנים הנגשים אל המשיגים ממנו מה שיחפצו גם מבלי שיצטרכו להתפלל ולהתחנן תחילה בעבורו, ככהן המשרת את פני המלך, אשר יבוא בעתו על שכרו, וינתן לו עפ"י משפט הצדק והמישרים, אבל "שמואל בקוראי שמו" ר"ל כי הוא היה במדרגת מעלתו פחות הערך מהם, כי הוא הצטרך תמיד לבקש תחלה את פני עליון בתפלה ובתחנונים ברצותו להשיג טוב וחסד ממנו, אפס עוד מחלקה שלישית יש בבני אדם. אשר לא בזכות מעשיהם הטובים, גם לא בתפלה ובתחנונים הם משתדלים להשיג רצון הי"ת ומתת טובו וחסדו, כי אם ילכו תמיד ארחות עקלקלות ומתרבים לפשוע, ובכל זאת מתברכים בלבם כי יוכלו להמציא להם כל מחסוריהם, והון ועושר עד בלי די בעושק ובגזל, או במרמה ואון. אפס אם גם זמן מעט דרכם צלחה, שלו כל בוגדי בגד, הלוא מרה תהיה להם באחרונה, כאשר הורה לנו הנסיון בגורל אבותינו, אשר הרבו לפשוע בשבתם עוד על אדמתם, וה' האריך להם אפו, אבל בכל זאת שפך אח"כ חמתו כאש עליהם ויתשם מעל אדמתם. וישליכם אל ארץ אחרת, אפס חסדי ה' כי לא תמנו, ואם גם נפלה בתולת ישראל בעונותיה עוד יקימיה ה' ברחמיו כבראשונה, אחרי אשר הוכתה על עונה ונענשה למדי. ואף כי, אם תשוב ותנחם על רעתה, כי אז יכופר עונה אשר רק בעבורו הלכה בגולה ומצאוה רעות רבות וצרות. ומלבד אלה יש עוד סיבה שלישיה להושיעה מצרתה בצדק ובמשפט, כי אחרי שלקחה כפלים בכל חטאתיה, הלוא יחייב דין הצדק שהי"ת עוד לשמח אותה כימות אשר ענה, ועל שלש סיבות ישועתה אלה רומז גם מאמר הנביא "נחמו נחמו" וכו' כי מלאה צבאה, (וזאת היא הסיבה הראשונה) "כי נרצה עונה" ובסור הסיבה יסור המסובב מעצמו, "כי לקחה מיד ה'" וכו' וע"כ כעין חובה הוא עליו ית' לרפאות שברה ולהעלות לה מרפא וארוכה. כמו שהולך הרב ז"ל ומבאר בפנים הספר עיין שם והנה הנביא יסד נחמתו על שני יסודות הא' שכאשר ייטיבו מידותיהם ופעולותיהם אשר עליו הורה במאמרו "קול קורא במדבר" (הרומז על נפש האדם אשר יש לה כשרון הדבור וההשכלה) "פנו דרך ה'" ר"ל ע"י שתטיבו דרכיכם ותסירו ממנו כל מכשול שהוא הנטיה אל אחת משתי הקצות, קצה היתרון, המכונה בשם "הר וגבעה" וקצה הפחות המכונה בשם, "גיא" (עיין למעלה ביאורי במדבר דף א' ודף פ' ע"ב) כי אם תלך בדרך האמצעי הנרצה תמיד בעיני אלהים ואדם אשר עליו רומז באמרו "והיה העקוב למישור והרכסים לבקעה" וכו' כי אז תהיו נכונים וראוים שיגלה עליכם כבוד ה', לרחם עליכם ולהשיב את שבותכם אחרי שכנפי חסדו פרוסים תמיד גם על כל שאר בריותיו, והיסוד השני אשר עליו בנה נחמתו הוא כי הבטחת הי"ת ודבר קדשו ע"י עבדיו הנביאים כי ישוב עוד לרחם את עמו. לא יפול ארצה כי אם יקום לעולם, ואף אם שאר העמים כלם כחציר ייבשו וכציץ השדה יבולו, וברבות הימים יכלו ויסופו, יעלו בתוהו ויאבדו, ושמם לא יזכר עוד עלי ארץ, עד שנוכל לאמר עליהם "אכן חציר העם" בכל זאת "דבר אלהינו יקום לעונם "והאומה הישראלית אשר אתם דבר ה' זה אשר נתן להם להבדילם מיתר העמים ולעשותם בגולה מכלם, עד שהם כמין בפני עצמו, קימת ונשארת היא לעולם, כל עוד ישמרו חקי ה' ותורותיו ינצורו, כי דבר ה' מחיה את כלם ומשאיר שמם וזכרם לעד, ובכל הזמנים והעתים גם אם צרה ומצוקה תמצאמו מכל סביבותיהם, בכל זאת תמיד קול מבשר קורא באזניהם לאמר "אמרו לערי יהודה הנה אלהיכם" כי הוא יבוא ויושיעם מיד צר וממצוקותיהם יוציאם. ועל ב' יסודות הנחמה האלה רומזים גם חז"ל שהחל בהם הרב ז"ל שכאשר שמע ר"ע וחביריו קול המולה של עיר הנכרים אשר היתה צהלה ושמחה אשר כל זה אות ומופת על אשרה והצלחתה המדינית, כי יושביה שלוים ושקעים ועושים מסחר וקנין תמיד, אמר ר"ע "אם לעוברי רצונו כך לעושי רצונו עאכ"וכ" ר"ל אם הי"ת משפיע חסדו ואמונתו גם על העמים אשר יעברו על רצונו ולא ילכו בדרכיו, במדרגה גדולה כזאת, הלוא בצדק ובמשפט נוכל לקות כי במדרגה עוד יותר גדולה יריק ברכתו לנו באחרית הימים אם נשוב עוד לעשות רצונו, וזה הוא יסוד הנחמה הראשון שהזכיר הנביא, וכאשר ראה שועל יוצא מבית קדשי קדשים ונתקיים בזה יעוד הנביא "על הר ציון ששמם שועלים הלכו בו" אמר כי זה יהיה לנו לעד ולמופת, כי אחרי שע"י שממות ארצנו הזאת ושאר הצרות אשר עברו על ראשינו נשבר לבנו בקרבנו, עד שנשוב אל ה' באמת ובלבב שלם. ישוב גם הוא וירחמנו עוד כמקדם ותקוים גם הבטחת הנביא זכריה לטובה "כי עוד ישבו זקנים וזקנות ברחובות ירושלים" ועל שני מופתי הנחמה האלה שהציע לפניהם אמרו לו ג"כ ב' פעמים "עקיבא נחמתנו, עקיבא נחמתנו"!  
*והתקשרות אלה וכו' תוכן דעתו לבאר התקשרות הענינים השונים הבאים בפרשתנו שנראה מהם בהשקפה ראשונה שאין יחס הצטרפות וקשור ביניהם כלל ע"כ יאמר כי אחרי שספר להם מרע"ה שהי"ת לא רצה לשמוע תחנתו, לתת לו הרשיום לבוא אל הארץ, היה ירא פן ימס גם לבבם וייראו לנפשם, פן יחר גם בהם אף ה', ולא יביאם אל הארץ ע"כ אמר להם כי יחזקו ויאמצו את רוחם ולא ייראו ולא יחתו מזאת כי זכות רבים שלהם תעמוד להם תמיד. כמו שעמדה להם בעון פעור שהשמיד הי"ת רק את כל איש אשר הלך אחריו, ועל הדבקים בו חשה עינו לחמול עליהם. ולא האבידם בעון אחיהם המורדים והפושעים בו, אפס זאת ישימו תמיד אל לבם כי רק דבקותם בה' ושמרם את מצותיו מסבבים להם אהבת הי"ת הזאת להשאירם תמיד על פני הארץ כעס גדול ונבחר מאוד אשר הוא סגולה מכל העמים, וע"כ חובה גדולה מאוד היא עליהם לשמור תמיד דברי החקים והמשפטים אשר צום ולבלתי סור מדרכי הי"ת, כי רק עי"ז ישמרו גם נפשותם ויתמיד קיום האומה בכללה עד סוף כל הדורות, מה שא"כ אם יעזבו דרכיו, וחקיו לא ישמרו עוד, כי נדמו בזה לאיש הנאהב לחותנו רק בעבור היותו בעל בתו. שבאשר תמות אשתו זאת יפרד גם קשר האהבה הזה אשר ביניהם, כן גם רק כל עת ישמרו ישראל את התורה המקשרת אותם עם הי"ת תשאר להם אהבתו למנה, אפס כאשר יחדלו משמור מצותיו ינתקו מותרי אהבתו להם ומוסדות אחותו ית' תמוטינה ושאחז"ל הרי בתי מסורה לכם" וכו". 
*ואחשוב וכו' הנה ידוע שהוברי השמים החוזים בכוכבים אמרו כי קצת כוכבים המחוברים יחד יש להם צורה ידועה הדומה לבע"ח או לשאר הדברים וכלים ידועים עלי ארץ, ועל פיה קראו להם שמות מיוחדים כמו שקראו לקצת מי"ב המזלות בשם "עלה שור אריה וגדי" בעבור דמיונם לבהמות וחיות אלה. ולקצתם בשם "סרטן ועקרב" בעבור דמיונם לשרצים זוחלי עפר אלה ולקצתם בשם "מאזנים קשת דלי" בעבור שתדמה צורתם לכלים אלה, ולקצתם בשם "בתולה או תאומים," ולאחד בשם "דגים" בעבור שכל אחד ואחד מהם ידמה בתבניתו לאחד מאלה, וכן נתנו שמות שאר בע"ח לשאר הכוכבים, כמו שקראו לצורה אחת בשם "הכלב הקטן" ולאחרת בשם "הכלב הגדול" ושתי צורות כוכבים אחרות קראו בשם "הדוב הקטן והגדול" וכוכב אחד קראו בשם "נשר" וכוכב אחד בשם "תנין" ולחיבור שבעה כוכבים יחד [יען כי מדי החלו להראות בימי האביב למעלה מהאופק החלו היונים לרדת הים באניות, וכאשר נשתרו מעיניהם בימי החורף חדלו מעשות זאת. (ואפשר כי עליהם רומז הרב ז"ל באמרו שצורת קצת הככבים דומה לספינה) ומושבם הוא סמוך למזל שור וטלה הקרובים לאמצע הרקיע, ונקראים בלה"ק גם בשם "כימה" (איוב ט' ול"ח) ועיין מזה ברכות דף נ"ח ע"ב. ור"ה דף י"א ע"ב וברש"י שם] הנקרא בלשון הכ' (איוב ל"ח) לדעת קצת המפרשים בשם עיש על בניה קראו בשם "תרנגולת" בעבור דמיונם לתרנגולת הדוגרת בניה בצלה, וכוכב אחד קראו בשם בלה"ק כסיל ואמרו שיש לו כעין אזור ושלשה חרבות, וכוכב אחד קראו בשם 4"אוריגיא" 5. בעבור דמיונו למנהיג עגלה. כמו שקראו לכוכב אחר 4"באאטעס" 5ר"ל מנהיג השורים, וכדומה עוד משאר צורות שהזכיר הרב ז"ל גם את כוכבי לכת ציירו הקדמונים בצורות ידועות השונות זו מזו. והעמים הקדמונים אשר לא ידעו את ה' וחשבו כי העולם מונהג רק על ידי השפעת הכוכבים האלה, עשו להם צורות בהמה חיה ועוף ודגים, או שאר דברים הדומים לכוכבים אלה, ועבדו אותם והשתחוו להם, וזאת היתה מקור כל עבודת הגילולים בימי קדם, כמו שעבדו במצרים לשור אחד ידוע להם אשר יקראו בשם ולשאר בהמות וחייתו ארץ, גם לדברים דוממים וכל זה נקרא בל"א בשם וע"כ למען השריש האמונה האמיתית בקרב כל ישראל. כי רק הי"ת מנהיג את העולם כלו, ומידו לבד יושפעו הטוב והרע לבני אדם, אם גם לא יסכימם עמם צורות הכוכבים השונים האלה, ולמען הרחיקם מעבודת הגילולים ומכל התועבות אשר ראו במצרים. הזהירם פה הכ' לבלתי עשות כאלה באמרו "פן תשחיתון ועשיתם לכם פסל וכו' תבנית זכר או נקבה, תבנית כל בהמה" וכו'. 
*כלומר ואתם מתים וכו' ר"ל גם אתם נתחייבתם מיתה וכליה בעון פעור, בכל זאת בעבור כי אתם הרבים חסה עין הי"ת עליכם וזש"א הרב ז"ל "כי זה הוא מסגולת הרבים", ר"ל שזכותם הקדום להם תגן יותר עליהם (מאשר תגן זכות היחיד עליו) לבלתי כלותם ולבלתי השמידם מעל הארץ. 
*שבעתים ממאות שנה וכו' ר"ל כי מלבד אשר ירך וימס לבנו בקרבנו על אשר הסתיר הי"ת פניו ממנו זמן רב, לבלתי השיב עוד שבותנו כמקדם, ולתת לנו ההצלחה האמיתית והאושר הרוחני אשר היו לנו בשבתנו עוד על אדמתנו בארץ הקדושה הם מעמדנו השפל בבחינת אושר המדיני והזמני מכאיב מאוד לבנו ויוכל על נקלה להניא לבב הצעירים בבני ישראל, לסור חלילה מאחרי ה' ואמונתו האמיתית ולהסתפח בנחלת זרים אשר הם יושבים תמיד בהשקט ובבטחה ולהדיח אותם בזה מאמונתם כאשר הורה הנסיון, כי העם אשר שכן אז בימי הרב ז"ל בארץ באמצע המאה הט"ו למספרם, שלו ושאנן מבלי מחסור כל דבר מאשרם הזמני והמדיני, הונו אז את ישראל לאמר כי אחרי שכבר יותר מי"ד מאות שנה שהוא שני שבועים שנה, הם מצליחים ומאושרים תמיד תחת כי היהודים האומללים הם תמיד במצור ובמצוק מכל אויביהם מסביב, הלא זאת להם לאות כי האמת אתם ובני ישראל שוכנים בערפל ושקועים חלילה במצולת הטעות בבחינת אמונתם, ועל כל זה יאמר הרב ז"ל כי הראיה והמופת מהעדר הצלחתנו הרוחנית והזמנית במשך זמן רב כזה, בנוים רק על אדני שוא ותוהו כי נראה כי גם מיום ברוא אלהים אדם על הארץ עברו יותר מאלפים שנה אשר בהם כסה עוד חושך הבערות והסכלות והעדר האמונה האמיתית את פני כל יושבי הארץ. והיה חסר מהם האושר הרוחני והאמיתי עד אשר נגלה הי"ת אח"כ על הר סיני לתת את תורתו לבני ישראל, ולהורותם האמונה האמיתית אשר רק מהם ועל ידיהם תתפשט מעט מעט על פני כל הארץ עד אשר תמלא באחרית הימים את ה' כמים לים מכסים וכל העמים כלם יעבדו אותו שכם אחד. גם העדר האושר הזמני. לא יעיד אל חסרון האמונה האמיתית מבעליו, אחרי כי נראה כי גם הצדק והמוסר. והאושר הזמני והמדיני לא ילכו תמיד צמודים אחוזים ודבוקים יחד עלי ארץ ויהי להפך כי יש צדיק ורע לו ויש רשע שלו ושלאנן ומתערה כאזרח רענן. כמו שנראה ג"כ כי כמה מצדיקי עולם ונביאי אמת וצדק מאדם עד סוף הדורות חיו תמיד בלחץ ועוני. הערו למות נפשם והוכו והומתו על לא חמס בכפם רק בעבור החזיקם בתומתם ובאמונתם האמיתית ובכל זאת לא פדה אותם ה' מיד צר באופן נסיי, כי אם שכרם ופעולתם צפונים אתו שם בארצות החיים הנצחיים היעלה על דעת כל משכיל לחשוב בעבור זה חלילה, כי רק בשוא נתעה לבם ולתוהו וריק כלו חייהם ביגון ואנחה ? גם משלות גויי הארצות אשר לא יכירו ולא ידעו את אלהים אמת כי אם יעבדו לשמש ולירח וכל צבא השמים או לשאר הבלי נכר, אין ראיה ומופת כי האמת אתם אם בכל זאת לא יפקוד ה' על עונם להענישם על זה כראוי, כי כמו שלא יקנא בעל אשה. ולא יחר אפו בראותו אשה זונה שלטה המנאפת. אשר תחת אשה תקח את זרים ורק כאשר תשטה אשתו תחתיו. תעבור עליו רוח קנאה לקנאות אותה, כן יעניש הי"ת ג"כ רק את ישראל אם יעזבו בריתו וילכו ויעבדו אלהים אחרים יען כי ארש אותם לו בצדק ובמשפט, בחסד וברחמים. והודיעם על הר סיני עיקרי האמונה האמיתית (כמו שאה"כ "אתה הראית לדעת" וכו' ואחז"ל ע"ז "מלמד שקרע להם השמים העליונים" וכו' שהכונה רק שהסיר מהם המסכות ההילאניות, ר"ל שהסיר מהם סכלותם ובערותם הטבעית האחוזה והדביקה בהם בעבור היותם קרוצים מחומר הארציי. עד שראו מראות אלהים והשיגו העיונים הרוחנים. ואם בכל זאת יעזבו חקיו ותורותיו לא ינצורו, יחר אפו בם, לפקוד בעבור זה גם את עונם עליהם, אבל על שאר עמי הארצות אשר לא עליהם נגלה כבודו, לא ישפוך חמתו אם גם בעבור סכלותם והעדר ידיעתם האמת ילכו אחרי ההבל ויהבלו. כמא"כ (עמוס ג') "רק אתכם ידעתי מכל משפחות האדמה ע"כ אפקיד עליכם את כל עונותיכם" ורק באחרית הימים ישפוך רוחו על כל בשר, ויהפוך אל העמים כלם שפה אחת ברורה לקרוא כלם בשם ה' ולעבדו בלב שלם, ועל כל האמור עד הנה ר"ל להכחיש כל מופתי כזב אשר יביאו זולתינו לסתור בהם עיקרי אמונתנו האמיתית יורו גם הכתובים בפרשתנו "כי שאל נא לימים הראשונים וכו' עד וידעת היום והשבות אל לבבך" וכו' כמו שהולך ומבאר הרב ז"ל (עיין בפנים הספר.) 
*והנה, תוכן דבריו בקוצר הוא כי חובה עלינו להחזיק טובה אל העמים אשר רוב ישראל שוכן בקרבם באייראפא אזיען, אפריקא הצפוני ואמעריקא, כי אף שמנהג אבותיהם בידיהם ולא יאמינו כמונו באחדות הבורא ית' האמיתית בכל זאת הם מודים בתורתנו הקדושה ומשבחים ומפארים לימודי המוסר והצדק והמישרים אשר בה ומתרחקים עי"ז גם מכל התועבות אשר שנא ה'. ואשר עשו העמים לאלהיהם בימי קדם. ואות ומופת נאמן הוא על השגחת הי"ת עלינו. כי אחרי שחייבה חכמתו העליונה להגלות אותנו אל ארצות אחרות, לכלות שם פשענו ולהתם חטאתנו, גמל עוד רב טוב וחסד עלינו במה שהשכין והושיב רוב היהודים בארצות העמים האלה, כי כאשר נראה שגם הם מיקרים ומנשאים מעלת תורתנו עד מאוד והודיעוה גם לעמים אחרים [ובזמננו זה העתיקו אותה כמעט לכל שפת ולשון עם ועם בכל מקומות מושבותם] (ורק בפירוש והבנת כמה כתובים הם תועים כי יוציאו אותם מכונתם הפשוטית ולוקחים אותם ליסוד אמונתם). הלוא יסובב מזה כי אי אפשר שתשתכח התורה ממנו. ושלא נקח מהם מוסר לאהוב ולכבד אותה ביותר ולשמור כל הכתוב בה, אחרי כי אש דת זה נתן רק לנו מורשה קהלת יעקב עד עולם. 
*תוכן דבריו בקוצר היא, תחילה הביא דעת הרמב"ם והרמב"ן שרצו לפרש מאחז"ל שרק אנוכי ולא יהיה לך שמעו מפי הגבורה. אשר בהשקפה ראשונה נראה כסותר לדברי הכ' "את כל הדברים האלה דבר ה' וכו' "שהרמב"ם מפרש אותו, ששני אלה העיקרים גם מגבורת המופת השכלי ידע ויבין אותם כבר כל איש משכיל והרמב"ן רצה לאמר ששני הדברות הראשונות שמעו והבינו כל ישראל מפי הי"ת, תחת כי באחרים שמעו רק ממנו קול דברים לבד מבלי שהבינו עוד הכונה, וע"כ הוצרך משה לבארם להם יותר, והביא ראיה לזה ממה שידברו כלם מהי"ת בלשון נסתר "לא תשא את ה' אלהיך" וכו', "לא תשא את שמי," כמו שהוא בשנים הראשונים שנאמרו בלשון מדבר בעדו "אנכי וכו' לא יהיה לך וכו' על פני וכו'" והרב ז"ל דוחה דבריו אלה מכמה טעמים (עיין בפנים הספר.) ויען כי גם פירוש הרמב"ם ז"ל לא ישר בעיניו ע"כ באר זאת. באופן אחר, בהקדים תחילה הקדמה אחת, והיא: כי אף שכל עשרת הדברות כוללות מצות חמורות יקרות ונכבדות בבחינת טהרת הדעות והמידות בכל זאת הלימודים הרמים והנשאים הצפונים במשכיות השנים הראשונים הם העיקרים אשר כל התורה כלה תלויה בם. והיסודות אשר דת ואמונת ישראל האמיתית בנויות עליהם כי הדיבור הראשון "אנוכי ה' אלהיך וכו' "כולל האמונה במציאות הי"ת, בהשגחתו על בני אדם. ויכלתו שהיא לבלי תכלית, לעשות כל אשר חפץ בשמים ובארץ. למען השב עי"ז גמול הטוב והרע ליצוריו כפי דרכיהם ומעלליהם הטובים והרעים. כאשר הודיע זאת לכל בהוציאו אותנו ממצרים. הפך דעת הפילוסופים אשר חשבו בדעתם הנפסדה. כי לא יראה ה' על בני אדם. ולא יבין אלהי יעקב על מעשיהם, הטובים הם או רעים? לשלם להם גמול כפעלם, כי אם הכל נמשך רק על פי חקי הטבע אשר לא ימושו לעולם, וכמקרה הצדיק כן מקרה הרשע תמיד. והדבור השני כולל העיקר היקר מאוד בדת ישראל והוא כי אין די לנו להאמין לבד בכל מה שנכלל בדבור הראשון, כי אם גם מוזהרים אנו לבלתי שתף בעבודתנו את הי"ת עבודת שום נמצא אחר זולתו, לעשותו כעין אמצע ביננו ובינו י"ת כמו שהיה כן דעת המשכילים בין העמים הקדמונים אשר אף שהאמינו במציאות אל עליון עבדו בכל זאת צורות הכוכבים והמזלות, בעבור שחשבו בסכלותם כי הם ימליצו בעדם אל הי"ת וכמו שחשבו גם אנשי דורו של אליהו, אשר ע"כ אמר להם "עד מתי אתם פוסחים על שתי הסעיפים" וכו' כי האמינו בה" אבל בכל זאת חשבו כי הבעלים הם משרתיו עושי רצונו להיות האמצעיים להנהיג את העולם, ורק כאשר ראו כי לא ענם הבעל, הודו כלם ואמרו "ה' הוא האלהים" ר"ל הוא לבדו גם המנהיג את כל, וכן נאמר גם במנשה, אשר רק כאשר באו עליו צורה ומצוקה, ויאסרוהו בנחשתים ויוליכוהו בבלה, וכראותו כי כאשר חלה את פני ה', ויכנע מלפניו, ויתפלל אליו נעתר לו וישיבהו ירושלים, ראה והודה כי רק ה' לבדו מנהיג ומנהל כל מקרי בני אדם עלי ארץ וידע מנשה כי ה' הוא האלהים" וכן אמר גם יהושע לבני דורו אשר קצתם רצו לשתף עם עבודתם את הי"ת גם עבודת שאר הנמצאים, "ועתה יראו את ה' ועבדו אותו בתמים ובאמת" (ר"ל מבל פסוח על שתי הסעיפים וזש"א) "והסירו את אלהים וכו'" ואם רע בעיניכם וכו', וכאשר השיבוהו ישראל רק "חלילה לנו מעזוב את ה' וכו'" כי ה' אלהינו הוא המעלה אותנו מארץ מצרים "אשר מדבריהם אלה, נראה רק שמאמינם בכל מה שנכלל בדבור הראשון, אבל בכל זאת לא הבטיחוהו שלא ישתפו, בעבודתם את הי"ת גם עבודת שאר הנמצאים זולתו, ע"כ הוסיף עוד ואמר להם פעם שנית, "לא יוכלו לעבוד את ה'" באופן זה שתרצו לשתף עמו עבודת אל נכר "כי אלהים קדושים הוא, לא ישא לפשעיכם ולחטאתיכם, ר"ל אף אם תעבדוהו, ותבחרו גם בנמצאים אחרים, רק למען יהיו אמצעיים בינו וביניכם, יחר גם כן אפו עליכם וכלה אתכם. ורק כאשר אמרו פעם שנית "לא כי את ה' נעבוד, ר"ל אותו לבדו נעבוד כפל הדברים ואמר "עדים אתם וכו' ועתה הסירו את אלהי נכר וכו' וכרת עמם גם ברית על זה, למען הרחיקם מכל שיתוף ועבודה לשום נמצא זולתו, כמצוה עלינו במאמר הי"ת "לא יהיה לך וכו'," ויען כי כפי המבואר מכל האמור עד הנה נודע לנו כי נכלל בשני הדיבורים הראשונים היסודות היותר יקרות ועמודי התוך אשר כל דת ישראל נשען עליהם, ע"כ ברצות הי"ת, לתת להם יתר שאת ויתר עז, לעשות רושם יותר חזק בלב שומעיהם, מכל שאר המצות הכוללות בשאר הדיבורים הבדילם בענין זה מזולתם, כי אף שכולם נאמרו מפיו כמאה"כ "פנים בפנים דבר ה' עמכם" בכל זאת נאמרו רק הראשונים בלשון מדבר בעדו. "אנוכי וכו' לא יהיה לך וכו' על פני" תחת כי שאר הדברות יצאו מפי עליון רק בלשון נסתר, "לא תשא את שם ה' וכו' כי לא ינקה וכו'" כאלו היה מדבר ומגיד אותם רק ע"י אמצעי. ולפי"ז יש במצות התורה שלש מחלקות בבחינת האופן, איך השיגו ולמדו אותן ישראל. כי עשרת הדברות נאמרו כלם מפי ה', ב' ראשונות מלשון מדבר בעדו, ושמונה האחרות בלשון נסתר. ושאר המצות נאמרו רק ע"י משה, שהיה המליץ והאמצעי בינותם ובין הי"ת, ורק ע"ז רומז מאמר רב המנונא שהחל בו הרב ז"ל, אנוכי ולא יהיה לך מפי הגבורה שמענום," ר"ל בעבור שהם לבדם נאמרו מפי הי"ת בלשון מדבר בעדו, נבדלו במעלתם מכל שאר מצות התורה, וע"כ לא ישותפו ג"כ עמהם במנין ובמספר. 
*אשר הוצרכו לפרש דבריהם כמו שנאמר עוד כצ"ל לדעתי, ורומז בזה על מה שיכתוב עוד לקמן, כי קצת מפילוסופי עמנו בזמנו ברצותם להרחיק בכל עוז. ההגשמה מהי"ת פירשו דחז"ל "מפי הגבורה שמענום" מפי גבורת המופת, יען כי סבלו צער גדול לפרש הדברים כפשוטם, כמו שהוא באמת כונת חז"ל, שקול אלהים הנברא באופן נסיי דבר בעצמו עמם כל הדברים האלה. (עיין מזה, במ"נ פרק ס"ה ובכוזרי מאמר ראשון סי' פ"ט) וכן יכתוב הרב ז"ל לקמן בשער הזה שאף שעיקרים אלה הכלולים בשני דיבורים הראשונים יודעו לנו גם מגבורת המופת. בכל זאת צריכים אנו להאמין בלב שלם כמו שהאמינו זאת חז"ל וכונו עליו בדבריהם, שגם מפי הגבורה ר"ל מהי"ת בעצמו שמעו אותם באופן נסיי היוצא מגדר הטבע הנהוג ע"ש.
 *כל זה מה שיחליש כח האמיתיות וההשערות בשכל כצ"ל לדעתי ור"ל כי הדעה וההשערה השכלית, אשר אמתתה תבורר רק בהתמצעות לימודים והקדמות רבות ומופתים מתחלפים, היא חלושה בלב משיגיה, ואינה שלימה כל כך כאותן שתי דעות אמיתיות, אשר הן יסודות כל התורה כלה, ונודעו לאבותינו עפ"י הי"ת עצמו בדרך נבואה ואופן נסיי, כי הן היו מושרשות ותקועות בלבם בחוזק גדול כיתד במקום נאמן אשר לא ימוש משם לעולם, כמו שרומז על זה מחז"ל. "בשעה ששמעו ישראל אנוכי וכו' נתקע תלמוד תורה בלבם" וכו' ומאמרם "בשעה ששמעו ישראל לא יהיה לך נעקר מלבם יצר הרע" וכו'. 
*ליראה אותו מצד שהוא וכו' ר"ל ליראה את הי"ת בעבור שיעלו על מחשבתם תמיד מה שהוא בגדלו רוממותו וקדושתו וייראו ממנו עי"ז גם יראת הרוממות, לא לבד יראת העונש, וזש"א אח"כ "ולשמור את כל מצותי כל הימים" כי רק יראת הרוממות קיימת תמיד בלב בעליה, כי בכל יום ויום. הלוא ירבה ויוסיף תמיד להשיג ולדעת את גודל יקרת ומעלת הי"ת יותר, וישתדל עי"ז תמיד גם יותר ויותרו לעשות חפצו ורצונו ית', אבל יראת העונש תוחלש לפעמים באדם ע"י שינוי מעמדו וגורלו בבחינת אשרו הזמני והמדיני, וע"כ תמוט ג"כ על נקלה צדקתו וישרו הבנוים רק על אדני היראה הזאת כמו שהארכנו כבר למעלה בזה (שמות דף מ"ז ע"א): 
*תוכן דברי הרב ז"ל הוא, כי יש כמה פעולות אשר בהשקפה ראשונה נראה לנו, שעשייתן או מניעת עשייתן אינן תלויות ברצון איש, כי אם שהן טבעיות בו, ותלונות רק בחוזק או חולשות כחות ידועות של גופו או נפשו באופן שלא יוכל איש להיות מצווה לפעול אותן פעולות או לחדול מעשותן, ובכל זאת נמצא במקראי קדש צוויים והזהרות על פעולות כאלה, ד"מ פעולת ההכרה, להכיר או שלא להכיר איש אשר ראינו כבר פעם אחת זמן רב אחרי כן, תלויה רק בחוזק כח הראות והשמע שלנו, או בחולשתן, כי אם הזק כח הראות והשמע שלנו יחוקקו ציורי רשמי פני האיש וקול דבריו יותר ברעיונינו, באופן שכאשר נראהו פעם אחרת או שנשמע קולו נכירנו. משא"כ אם חלשים הם, ובכל זאת נמצא בכתוב מאמר "הכר נא הכתונת בנך היא",? כאלו היתה זאת תלויה רק ברצונו ? וכן פעולת הזכירה או השכחה אינן תלויות ברצון האדם, כי אם מסובבות הנה מיובש מוחו או לחותו, כי במוח יבש אשר לחיותיו מעטים ישאר הרושם הנעשה בו, מכל דבר המושכל בשכל או מורגש באחד מהחמשה החושים זמן יותר רב מהנעשה במוח איש שליחותיו רבים, אשר בעבור היותם כעין נוזלים, יעבירו מהר ועל נקלה רושם כל דבר המושכל או המורגש, (עיין מזה גם ביאורי במדבר דף פ"ה ע"א) ובכל זאת נמצא כמה מצות בתורה על הזכירה ומניעת השכחה, כמו במעשה עמלק שמירת השבת ובשאר מקומות, וכן מדת הבטחון או הפכו שהיא מורך הלב, תהיה לאדם למ#ה רק לפי טבעו ומזגו, חוזק לבו או רכותו, ובכל זאת באה המצוה על מניעת היראה והפחד, במאה"כ "כי תאמר וכו', לא תירא מהם" ? ולבאר כל זאת יאמר הרב ז"ל, הן אמת שכל אלה פעולות הטבע הן מושרשות כבר בטבע האדם מלידה ומבטן, אבל בכל זאת כמו שיוכל האדם בעבור היותו בן דעת והשכל, להטיב לפעמים מדותיו ונטיותיו הרעות אף שהן אחוזות ודבוקית בו, בעבעו ובמזגו מעת גיחו מבטן אמו (עיין מזה ביאורי למעלה במדבר דף פ"ה ע"ב,) כן יוכל להמציא גם תחבולות שונות להקנות לעצמו כשרון ההכרה, הזכירה. והבטחון, אף שאינם לו לקנין טבעיי, כאשר יורה גם הנסיון בבני אדם שכאשר יחסר להם כח גופני חיצוני או פנימי, ישתדלו למלאותו בתחבולות שונות, כמו שהמציאו במאה השניה לאלף הששי באיטאליען, כלי זכוכית שונות, לתועלת חוש הראות, כי כאשר תכהינה עיני האדם לראות למרחוק, יראה מתוך זכוכית אשר היא לטושה באופן שפניה שקועים, ואשר לא יוכל לראות בקרוב ישתמש בהפך בזכוכית אשר פניה בולטים. וכאשר יכבדו עיניו מזוקן ישתמש בזכוכית אשר תגדיל תבנית כל דבר, ותעשה תמונתו זכה ובהירה, באופן שייטיב אז לראות מתוכה גם דברים קטנים, וכמו כן יקשור לפעמים איש עור כלב בחבל אשר בידו, למען יוכל ללכת בטח אל כל מקום אשר יוליכהו הכלב הזה, מבלי יראה ופחד "יפול במהמורות, או ישים מקל בידו אשר ישלחנו תמיד אנה ואנה לכל הרוחות, למען דעת על ידו אם יש לפניו או סביבותיו מזיק או מונע, אשר יעצור בעדו בלכתו, והפסח ונכה רגלים ילך בחוץ על משענתו, למען לא יכשל בלכתו, וכמו כן השתדלו החכמים למלאות גם חסרון הכוחות הפנימיות בסמי מרקחות אי ברפואות תעלה, אם יחלש באדם דרך משל כח המושך והמעכל שלו, או כח הדוחה הנפסד מהמאכל לחוץ, גם להחזיק את כח הזוכר המציאו כבר הקדמונים תחבולה מה [וכאשר יספרו כותבי הדורות המציא התחבולה הזאת ראשונה המשורר היוני סימאנידעס, עפ"י מקרה במאה השלישית לאלף הרביעי, כי פעם אחת ישב בסעודת מרעים במשתה היין, ויקראהו איש לצאת החוצה, באמור לו כי שני נערים חפצים לדבר אתו שם, וכאשר יצא ויפן כה וכה וירא כי אין איש רצה לשוב עוד הביתה. ויפול הבית על כל המסובים יחד שם. וימות וימלט רק הוא לבדו, וכאשר רצו הקרובים לקבור איש איש את מתו לא נכרו עוד פגריהם, רק סימאנידעס זכר את מקום מושב כל אחד ואחד מהם, ועי"ז ידע והכיר ג"כ גופת כל אחד ואחד מי הוא לפי המקום אשר נמצא שם שוכב מת, ועי"ז בא לו הרעיון אח"כ כי נוכל לזכור המושגים השונים ע"י שנבחר אותם תחילה עם דברים גשמיים שונים העומדים יחד במקום אחד זה אחר זה,] ע"י שיבחר אדם מקום מוגבל ידוע. ד"מ בית או חדר אשר בו עומדים דברים שונים זה אחר זה, ד"מ מטה, כסא, שלחן, ומנורה, ואחר שחקק ברעיוניו מקום מצב כל אחד מאלה, אשר הוא דבר קל מאוד לזכרו, יחבר עם כל אחד ואחד מהם מושג ידוע, אשר ירצה לזכור באופן שסדר כל מושגיו יהיה מסכים עם סידור מעמד ומצב כל הדברים האלה, ד"מ למען זכור תמיד הרעיון, שראובן אמר לו, שיבקרהו מחר בהיכלו עם שמעון בנו, יחבר מושג "ראובן" שהוא הראשון במאמר זה עם ציור תבנית המטה העומדת ראשונה אצל הכותל, ומושג "האמירה לו" שהוא השני, עם הכסא העומד אצל המטה, ומושג "הביקור בהיכלו מחר" שהוא השלישי עם השלחן הקרוב אל הכסא, ומושג "שמעון בנו" עם המנורה העומדת על השלחן, ואז מדי יראה הדברים האלה יזכור ג"כ כל המושגים זה אחר זה, וכמו כן נוכל לעשות באילן שענפיו מרובים זה למעלה מזה, כי נוכל לחבר ד"מ מושג 6א7 בגזע האילן ומושג 6ב7 בסעיף התחתון. ומושג 6ג7 בסעיף שלמעלה ממנו, וכל כל המושגים שנרצה בשאר חלקי האילן הזה לפי סדרם זה למעלה מזה. כמו שכתב הרב בשם החכם בטבעיות, ויותר טוב ומועיל לזה הוא, אם יש דמיון ויחס מה בין המושגים השכליים ובין הדברים הגשמיים אשר יקבילו להם ד"מ אם היה ראובן במשל שלפנינו עומד תמיד אצל המטה באמרו זאת, ושמעון בנו אצל המנורה [ויען כי קשה למצוא תמיד דברים גשמיים כאלה המסכימים יחד עם המושגים אשר נרצה כי יציינום, השתדלו האחרונים למצוא תחבולות אחרות, וחכמה זו נקראת מנעמאניק געדעכטניסלעהרע, עראיננרונגסקונסט,] וכעין זה אמרו גם חז"ל על "וראיתם אותו וזכרתם" ראה מצוה זו וזכור אחרת, זו ק"ש התלויה בה וכו', כי בראותנו התכלת יזכירנו במצות ק"ש שזמנה משיכיר איש בין תכלת ללבן, וכן אמרו "וזכור מצוה אחרת הכתובה בצדה, זו שעטנז" כי ההזהרה על השעטנז ומצות ציצית סמוכים יחד בתורה, באופן שבין מצות ק"ש לציצית יש כעין יחס ודמיון ענין ובין ציצית לשעטנז יש שיווי ודמיון מקומיי, ורק עד"ז יאמר הרב ז"ל יורה מחז"ל "שתרי"ג מצות הן, בא דוד והעמידן על י"א" וכו', שאין כונתם בזה שהנביאים ואנשי הרוח האלה מעטו מספר המצות, כי אם רק שנתנו כללים מעעים, אשר על ידם יזכרו כל המצות כלם (כעין מה שהראה לנו בס' מאמר השכל שכל המצות כלולות בעשרת הדברות בעבור היות ענין קצתם דומה לענין דבור זה, ונכללים בו, וענין אחרים דומה לענין דבור אחר ונכללים בו באופן שכולם נכללים רק בעשרת הדברים ונזכרים על ידם,) ועפי"ז יבואר כל מה שהעיר למעלה כי במאמר בני יעקב אליו "הכר נא" כוונו רק שישתדל לראות אותה היטב למען ימצא בה סימנים ואותות להכירה, וכן בכל מקום שצותה התורה על הזכירה כונתה רק שנשתדל לעשות מעשה אשר יזכירנו תמיד בענין ההוא שצותה לזכרו, (עיין שער נ"א וביאורי שם), ובאופן זה צותה ג"כ על הבטחו ומניעת הפחד, כי אף שבהיות כבר סיבת הפחד והאימתה לנגד עינינו לא נוכל עוד לשלוט בפעולת טבענו שלא לירוא ולפחוד, בכל זאת הלא נוכל להסיר סבת הפחד בתחלה לפני בוא עוד כי אנו יכולים להרגיל נפשנו ולאמץ רוחנו לבטוח תמיד בה' אשר לו הכח והיכולת להצילנו מכף כל אויב וצר, כי אז לא יבוא עוד פחד בלבנו, כי כמו שהאיש החגור כלי מלחמה ושוכן בעיר מבצר חזק, או שיודע שאחד מגדולי הארץ ושריה יגן עליו מכל אויביו מסביב, לא יירא ולא יחת עוד מפני כל, יען כי כבר סרה ממנו כל סבת פחד ואימתה אף כי מי שהרגיל נפשו לשום מבטחו בה', אשר לו העוז והיכולת להציל גם חלש ורפה מיד חזק ממנו שלא יירא ולא יפחד מאומה. (וכעין זה אמרו גם חז"ל "הכל בידים שמים חוץ מצנים פחים," (ר"ל כי דבר זה תלוי בבחירתו שלא יכהו החום בקיץ והקור בחורף ובסתיו, כי אף שאין ביכולת האדם לעצור בעד השמש בימי הקיץ, שלא תשליך קרניה ממעל לראשנו כמעט על קו ישר, אשר בעבור זה גדול חומם מאוד, גם לא יוכל לכלוא את הרוח, ולסגור אוצרות שלג ברד וכפור אשר ישבבו קור האויר בימי החורף והסתיו, בעמוד השמש הרחק מגבול ארצנו לצד דרום, באופן שקרניה באים לנו רק על קו עקום ונוטה, ולא יובלו לחמם עוד את האויר כבימי הקיץ, בכל זאת הלוא היכולת והבחירה החפשית ביד האדם להשמר מהחום ע"י שבתו בצל עצי היער או בעלית המקרה אשר לו, כמו שיוכל להשמר מפגעי הקור בשבתו בביתו ולא יצא החוצה כי אם לבוש שנים ובגדים חמים. 
1והנה ידוע כי בטחון לבנו בה', יסובב לנו בזכרנו ובשומנו אל לבנו את כל הגדולות והנוראות אשר כבר עשה ה' לנו ולאבותינו להצילם מיד צר, כמו שאד"ה ע"ה "ה' אורי וישעי" וכו', ר"ל אחרי שכבר כמה פעמים היה אורי וישעי ומעוז חיי, ולא נתנני ביד אויב ע"כ "ממי אירא וממי אפחד" עוד בימים שיבואו ? וע"כ סמך גם הכ' בפרשתנו זכירת נפלאות ה' בימי קדם אל המצוה על העדר היראה והפחד, באמרו "לא תירא מהם זכור תזכור את אשר עשה" וכו', והנה אחרי שכל איש ירא ה' יוכל להיות יותר בטוח מכל זולתו שלא יעזבהו ה' ולא יטשהו לעולם, ואף כי שלא יתנהו בכף כל אויביו ומבקשי רעתו, הלוא נמשך מזה, כי היראה בעצמה סבת מניעת היראה. ר"ל שיראת ה' תסיר מלב בעליה יראת בני אדם, כמו שהיה מרגלא בפי חכם אחד "את האלקים אני ירא ממי אירא?" ואחרי שיראת ה' ית' תלויה ברצוננו כמחז"ל "הכל בידי שמים חוץ מיראת שמים" גם מניעת היראה מפני שונאינו בידנו היא נתונה, ובזה מבאר והולך כמה כתובים עיין בפנים הספר. והנה במקום אשר המציאו חכמי העמים התחבול' להזכיר הענינים והמושגים ע"י קישורם וחבורם בדברים גשמיים כמו שכתבנו למעל', נראה שהשתמשו חז"ל בתחבול' אחרת, כי בעבור שהי' כל לימודם רק בעל פה. ע"כ ברצותם, כי יזכור התלמיד הלימודים והענינים השונים, שלמד מפי רב וחכם אחד, קשרו כל ענין וענין במלה אחת, וחברו אח"כ המלות יחד לעשותן כעין מאמר שיש לו קצת הבנה למען יהי' לאות ולסימן אל התלמיד לזכור על ידו הענינים, ד"מ למען זכור כל שלשת הדינים שאמר ר' מנשה בענינים שורם (עיין חולין דף ד' ע"א) עשו מהם מאמר "מכניס איזמל בזכרים" ר"ל מחתך ערלת הזכרים ע"י האיזמל, ועי"ז יזכור התלמיד הדינים השונים שאמר ע"ש, ומעתה יאמר הרב ז"ל, נוכל לומר, כי מלבד הטעם והכונה הפשוט' במצות ק"ש בכל יום נראה גם שכל מאמר וכמעט כל מלה שלה הוא אות וסימן להזכירנו בעיקרי אמונתנו האמיתית, או בסוגי מצות התורה השונים, כי המאמר הראשון "שמע ישראל" וכו' כולל שני העקרים היותר נכבדים הכלולים גם בשני דברות הראשונות שהן יסוד כל האמונ' (עיין מ"ש בשער הקדום) הלא הם האמונה במציאות הי"ת יכלתו והשגחתו על בני אדם, וההזהר' על השיתוף והעבודה לאל אחר, כי הוא אחד ואין בלתו, והוא לבדו מאחד גם כל חלקי הבריא' כלה להיות לעצם אחד יחד, בברית השלום והאחדות אשר כרת עמהם, כמלך המחבר ומאחד כל העמים הסרים למשמעתו להיות גוי אחד וחברה אחת וע"כ כמו שהוא "אחד" כן יקרא גם בשם "מלך כל הארץ" וכל המציאות כלה וע"כ נסמוך אל המאמר הראשון הזה גם מאמר "ברוך שם כבוד מלכותו וכו' ומאמר "ואהבת" וכו' מורה על האהב' האמיתית והשלמה אשר אנו מחויבים ליחד רק לו לבדו, (כמו שיבואר עוד לפנינו יותר) ומאמר "ושננתם לבניך וכו'. ודברת וכו' וקשרתם וכתבתם" מלבד שכל אלה הן פעולות גשמיות אשר יזכירנו תמיד בהעיקרים היקרים האלה, הנה כמעט גם כל אחד מהם מזכיר אותנו במין אחד מכלל מצות התורה כי מאמר "והיו וכו' על לבבך" מזכירנו בכל מצות התלויות בדעתנו ובלבנו נגד אלקים ואנשים, ומלת "לבניך" מזכירנו על כל חובות האב לבניו מיום הולדם, עד אשר יקחו להם נשים ויעזבו אותו לבנות להם בית בפני עצמם, עם כל משפטי הנחלות והירושות ומאמר "ודברת בם" מזכירנו בכל המצות התלויות בדבור, ומאמר "בשבתך בביתך" מזכירנו לא לבד בכל דיני שכונת הבתים והרחקת נזק איש מרעהו בענינים אלה, כי אם גם בכל עבודת בית הבחיר' והקרבנות, ובדיני השבת והעירובין והרשויות הארבע' ודין האבל והחתן אשר נאסר להם היציא' מביתם בשבוע הראשונה "ובלכתך בדרך" על כל המצות המזדמנות לאדם על הדרך, ומלת "בשכבך" מורה על כל שכיבות המותרות והאסורות, גם על איסור כלאים ובגדי שעטנז האסורים לנו אף להציעם תחתינו, כמו שיורה "ובקומך" על כל המצות המזדמנות לאדם כאשר יקום והתהלך לשאת ולתת עם עמיתיו. ומאמר "וקשרתם" וכו' מורה על כל איסורי המאכלות ושאר דיני טומאה וטהרה אשר על ידם נבדלנו מכל העמים זולתנו ונקשרנו יחד להיות לעם אחד, אשר חובה עליו להתקדש יותר מכל זולתם, ומלות על ידך רומזות על כל המצות התלויות בידנו כנתינת הצדק' ונטילת ידים, כמו שירמזו מלות "בין עיניך" על המצות התלויות בעינים שלא לתור אחריהם ולחדול מראות ברע, כי אם לעשות הטוב בכל מקום אשר נראה, ומלת "וכתבתם" על המצות התלויות בכתיב', כמו שירמזו מלות "על מזוזות ביתך" על רציעת עבד ושאר מצות התלויות במזוזות הבית וכמו שירמזו מלות "ובשעריך" על דיני השופטים היושבים בשער, וע"ז מורה מחז"ל שהחל בו "מהו שיקרא וכו'" שמלבד כונתו הפשוטית שצריך להשמיע לאזניו הדברים האלה, כ"א גם שיזכור בכל יום עי"ז גם כל המצות והמעשים אשר הוא מחויב לעשותן בכל מקום אשר יפנה, אשר בם יזכירהו כל מלה ודבור מפרשה זאת. 
*אמנם עד סוף העמוד, להבין דבריו יותר עיין למעל' בביאורי לשער ס"ג ויקרא דף נ"ט ע"א ולשער פ"ח. 
*נתן שני מיני חיובים וכו', ר"ל אף שלרוב תמצא האהב' רק בין הדומים והשוים יחד (עיין מזה באורי למעלה בדבר ד' ע"ז) אשר ע"כ יקשה להבין בהשקפה ראשונה מצות "ואהבת את ה' אלהיך," אחרי שהמרחק גדול ורב מאוד בינינו קרוצי חומר העומדים בשפל המדרגה, ובינו י"ת הרם והנשא על כל כמו שהעיר הרב ז"ל על זה למעלה בסימן ב' בכל זאת יש עוד ב' מיני האהבה אשר יוכלו להמצאות גם בין הבלתי שוים האחת נקראת בשם אהבת המטיב, המועל, והמשנה, והב' אהבת המעולה והנכבד כמו שיאהבו ד"מ הבנים את אבותם אף שאינם הוים יחד בימיהם ושנותם ולפעמים ישתנו גם בתבונותיהם ודעותם רק בעבור שני אלה, כי הם מיטיבים להם מיום הולדם עד היותם לאנשים בלמדם אותו דעה ובינה והשכל ומועילים להם תמיד בהמציא להם לא לבד מחסוריהם ההכרחיים כי אם גם תענוגים והנאות גופניות לרוב יסבבו להם גם האבות הם לרוב חכמים ובעלי מידות טובות יותר מבניהם, כי בהיותם זקנים מהם לימים הם כבר מחוכמים ע"י הנסיון אשר נסו כבר באורך ימי חייהם, גם חום טבעם ודמם, נתקרר כבר, ופחיתיות הנוער והתפעליותיו כבר חלפו ועברו מהם, [ואפשר כי על שני אלה רומז גם מאה"כ (איוב י"ב) "בישישים חכמה (ר"ל חכמה הנקנית ברוב הנסיון), ואורך ימים תבונה (ר"ל שאורך ימיהם מסבב להם חיי התבוננות בבחינת הנהגתם המוסרית, בעבור שכבר נתקרר טבעם וחום דמם חלף הלך לו,)] ואם כן הוא ביחס הבנים אל האבות אף כי ביחסנו אל הי"ת אשר רבו טובותיו עמנו עד מאד, כי הוא למדנו להועיל להיישיר שכלנו בדעות אמיתיות ונפשנו במידות טובות ונכוחות ולהדריכנו בדרך הישרה אשר נלך בה לטוב לנו כל הימים, וחסדיו אשר יגמול עלינו להמציא לנו תועליות והנאות לאין מספר לא יכלו ולא יתמו מעת צאתנו מרחם אמנו עד אשר לקברות נובל והוא גם נעלה ונשגב על כל זולתו במעלותיו ומידותיו הרמות והנשאות מאוד מאוד, הלוא מכל זה יחייב משפט שכלנו לאהוב אותו בכל לב ונפש וע"ז רומז גם הב' כי אחר שאמר תחילה "שמע ישראל ה' אלהינו" ר"ל המנהיג והמנהל אותנו תמיד הממציא לנו כל מחסורינו, ומרבה להיטיב עמנו בכל העתים והמקומות בבחינה גופנית ומוסרית, "ה' אחד" ר"ל הוא אחד ושלם בתכלית השלימות נעלה על כל זולתו ואין דמיון ואין ערוך אליו מכל הנמצאי' כלם יאמר אח"כ "ואהבת את ה' אלהיך" וכו', וע"כ אמר ג"כ "בכל לבבך" ר"ל בכח שכלך המכיר מעלת הי"ת הנשגב' והטוב המוסרי אשר המציא לך להיישירך בדרך נכוחה, ולהודיעך הדעות האמיתיות, "ובכל נפשך" החיונית והמרגשת אשר תכיר היטב בכל התענוגים והנאות הגופניות אשר סבב לך. "ובכל מאודך" (ר"ל לדעת הרב ז"ל בכל חפצך אל המועיל לך,) כי רק מידו לבד יתננו לך כל האמצעים האלה אשר יוכלו להועיל לך, גם על ענין אחר רומז הכ' בזה עוד, כי הנה החוקר אמר האהבה לא תוכל להיות שלימה כי אם בהיותה מיוחדת רק לאהוב אחד, אבל לא בהיותה מתחלקת בלב האוהב להרבה אהובים. כי מלבד שבאופן זה יוכל להיות על נקלה כי יקר המקרה שיתקבצו לפעמים שני הרגשים הפכים בלב האוהב ברגע אחד, ד"מ אם אחד מאוהביו שמח ועלז ביום חתונתו, והשני יתאבל אז על מת אשר לפתע פתאום ימות עליו, באופן זה לא יוכל האוהב הזה להראות אהבתו לאחד משני אלה, כי לא יוכל להתערב כראוי בשמחת אהובו זה, גם לא יוכל להתאבל עם האחר, ולנוד לו כראוי, כי כל אחד משני הרגשים אלה המתנגדים יחד, מחליש את רעהו, גם לרוב לא תשיג יד אוהב אחד לתמוך כראוי כל אחד מאהוביו הרבים בגופו או בכספו. ורק בהיות לו אהוב אחד לבד יוכל לחבר כל כחותיו יחד לעזרו כראוי, ואף כי כל זה לא יתכן לאמר בבחינת יחסנו אל הי"ת כי הוא נעלה ונשגב על כל מקרי ופגעי הזמן וחסרונות בני אדם: בכל זאת הרעיון אמיתי גם בבחינתו ית', כי רק כאשר ניחד אהבתו אליו לבדו שהוא אחד בתכלית האחדות תהיה שלימה ותמימה בלבנו ובנפשנו משא"כ אהבת המאמין באלהות הרבה אשר לא תוכל להיות שלימה גם לאחד מהם, בעבור כי חלק לבו ואהבתו תפרד והיתה לכמה ראשים וע"כ רק אחרי שאה"כ "ה' אחד" אמר "ואהבת את אלהיך בכל לבבך וכו'". 
*ואפילו נוטל את נפשך וכו' ר"ל כי הנה ידוע שהרבה סכלים בפרס ושנער אשר נמשכו אחרי אמונת צאראסטער ואף כי בימי הקיסר קאנשטאנטין כאשר התעם הסכל מאני בשנת פ"ה לאלף החמישי אשר ממנו כפר הרב ז"ל סיפור נחמד מאוד (עיין בפנים הספר,) האמינו בשתי התחלות ר"ל בב' אלוהות אשר האחד מהם פועל טוב והאחד פועל רע. והשיאם לזה מה שראו הרבה רעות נעשות עלי ארץ אשר לא רצו ולא יוכלו ליחס אל הי"ת שהוא עצם הטוב, בחשבם בדעתם הקצרה כי בזה ישימו תפלה לאלהים, כי לא שמו אל לבם לדעת כי גם הרע הפרטי מביא באחרונה עפ"י הנהגת הי"ת את התבל לטוב כללי ויסבב הרבה פעמים גם טוב בעליו הפרטי יען כי עי"ז ישוב ונחם על רעתו וייטיב דרכו המוסרי מלבד כי בראות כל אחרים זולתו כי הושב גמולו הרע בראשו יוסרו, ולא יזידון עוד להרע כמוהו (עיין מזה בהשמטות ביאורי לס' בראשית דף רס"ח ע"ב, ובביאורי להקדמת הרב ז"ל על מגילת איכה) ולהסיר הדעה הכוזבת הזאת מלבנו אה"כ "ראה נתתי לפניך היום את החיים ואת הטוב את המות ואת הרע "ואיוב אמר דרך תמיהה וגערה אל אשתו "גם את הטוב נקבל מאת האלהים ואת הרע לא נקבל" ? וכן הוא מחובת כל מאמין להאמין כי מיד ה' שהוא האחד בתכלית האחדות והעצם הטוב והמיטיב יצאו לפעמים בכל זאת גם רעות לפי שינוי המקבלים כחשר העירו ע"ז כבר חז"ל במאמר "לא כעולם הזה העוה"ב וכו' (עיין סוף שער נ"ט ויקרא דף פ"ט ע"ב וביאורי שם) וזה שאמרו גם חז"ל "ואפי' נוטל את נפשך", ר"ל גם במצאך הרע היותר גדול שהוא נטילת נפשך. לא תחדל מאהוב אותו ולא תסתפק באחדותו, כי אם תאמין שגם הרע הזה יוצא מאתו לבד, לטובתך ולתועלתך המוסרית בעולם הרוחני וזש"א ג"כ "אשרך ר"ע שיצאה נשמתך באחד. "ר"ל אשריך ר"ע שאמונתך חזקה כל כך שגם בצאתך נפשך ביסורים קשים מאוד, לא נסתפקת אף רגע אחד באחדות הבורא י"ת וכי גם הטוב גם הרע מאתו לבד יצאו: 
*כי באמרו וכו' ר"ל כי מאמר "והיו על לבבך" יורה לא לבד שיזכרם תמיד וישים עין שכלו והשגחתו עליהם, כי אם גם שיכבד אותם תמיד ויהיו לו יקרים נאהבים ונעימים כסגולה וכל הון יקר, כי שימת דבר מה על הלב שהוא מושב דם הנפש אשר ממנו תוצאות חיים לכל איברי וחלקי הגוף כנידע, היא אות וסימן להראות כי נאהוב אותו מאוד ומעלתו בעינינו יקרה היא מאוד כמאה"כ "שימני כחותם על לבך" וכו'. ומאה"כ "וישם דניאל אל לבו וכו' " יש לו גם כן הוראה כפולה זאת, ששם עין השגחתו על זה מאוד ורעיון מניעתו את להתגאל בפת בג המלך היה יקר ונכבד לו מאוד. 
*והוא ענין נכבד וכו' עיין גם ביאורי שם ויקרא דף י"א ע"ב. 
*שהענין הזיווגי וכו' ר"ל יחס הזיווג אשר בין בני ישראל ובין הי"ת דרך משל. 
*וזה שהגוף וכו' ר"ל איש בריא וחזק בטבעו אף כי יחלה לפעמים דרך מקרה ע"י שינוי האויר או היבה אחרת הלוא על נקלה ישוב ורפא לו לצמיתות, אף גם בקחתו רק תרופה אחת פשוטה אפס כאשר יחלה איש חלש ורפה הטבע, גם ע" הרבה תרופות ומורכבות לא יוכל לשוב עוד אל איתנו ובריאותו השלימה כי אם ישאר תמיד חלש וידוע חולי. 
*תוכן דברי הרב ז"ל הוא, כי אחרי שנתבאר כבר בשערים הקודמים. כי השתדלות האדם עלי ארץ צריכה להיות בבחינה כפולה. האחת, לקנות אשרו הזמני והגופני ע"י מעשים גופניים ועסקים זמניים, והשנית, לקנות אשרו המוסרי והרוחני ע"י העיון וההשכלה בדרכי הי"ת, ועשות המצות והמעשים הנרצים בעיניו, יאמר עתה, כי בעבור זה ידמה האדם ג"כ לאיש אשר לו שתי נשים, האחת יפה התואר והמראה, רבת פעלים להכין ולתקן כל צרכי הבית, וצופיה תמיד כל הליכותיו, אבל היא עקרה אין לה ולד, באופן שיושלמו על ידה רק כל מאוייו ומחסוריו הגופנים לפי שעה, אבל לא יוכל לקוות ממנה שעל ידה יבאר גם שמו וזכרו עלי תבל, כאשר ילך בדרך כל הארץ, גם לא יוכל להיטיב ולתקן מידותיו ומעלותיו השכליות על ידה, אחרי כי היא חסרת כל אלה וה' השה אותה חכמה אמיתית, ואין חלק לה בבינה ובמעלות מוסריות, והשניה היא עצלה ורפת ידים בבחינת כל מלאכת עבודה, אבל היא מגזע ישרים טובת שכל ובעלת שאר מידות יקרות, ורבת בנים, באופן שאף שעל ידה לא יתוקנו צרכיו הגופניים ומחסוריו הזמניים, בכל זאת לא לבד שישאר על ידה שמו לעולם, וזכרו לא יסוף מזרעו, כי אם גם מיטיבה דרכיו ועלילותיו, ומיישרת מידותיו ומעלותיו, ונותנת לו עצה ראויה ונכונה, איך יפעול כל פעולותיו המוסריות, והנה האיש הישר הולך יכבד תמיד את שתיהן כראוי, אחרי כי כל אחת מהנה מסבבת לו אך טוב תחת כי השקוע רק במצולת התאוה החמרית ותשוקתו הגופנית, יאהב ויכבד את הראשונה, יותר מהשניה, ולהזהיר על מעשה עול זה ירמוז גם מאה"כ "כי תהיינה לאיש שתי נשים וכו' לא יוכל לבכר את בן האהובה וכו," וכמו כן יחטא גם האיש אשר ישתדל תמיד רק להמציא לנפשו צרכי גופו הארציים, ומן מחסורי נפשו המוסריות יסור לבו כל הימים, אף כי שמלאותו צרכי גויתו מסבבת לו רק הנאה גופנית לפי שעה אבל אינה מסבבת לו ההשארה הנצחיית, תחת כי קנין המעלות והמידות המוסרית מסבב לו שלימות, נפשית והשארה נצחית בעולם הרוחני, והנה בצאת ישראל ממצרים והלכו במדבר ארץ ציה ושממה, ארץ אשר תחסר כל בה, היו כאלו לוקח מהם אושר חייהם הגופניים, ונשאר להם רק ההשתדלות לקנות אשרם המוסרי על ידי לימוד התורה והמצוה, כמא"ה "בהוציאך את העם ממצרים תעבדון את האלהים" וכו' ובמרה שם שם לו חוק ומשפט, ובסיני נגלה להם ה' לתת להם את תורתו, ורק כאשר חסרו להם שם הרבה פעמים גם מחסורי גויתם היותר הכרחיים, שמע ה' לקולם, וימטר להם שאר, ולחם משמים השביעם, ומצור החלמיש הוציא להם מים לרויה, וכל זה עשה להם ג"כ רק בעבור שהחזיקו בקנין השלימות הנפשית, אף כי כמה המרוהו במדבר והעציבהו בישימון, ורק כאשר שלם עון האמורי באה העת להנחילם את ארצו, אשר בו ישבו שלוים ושקטים, כל טוב זמניי ואושר מדיני יהיו להם עתה למנה, ומעתה היה מקום לחוש ולדאוג, כי מאהבת ההנאות הגופניות האלה אשר לרוב תפעולנה עתה בגורלם, יעזבו שמירת התורה והמצוה, וישכחו כי רק בעבורה לא עזבם ה' בכל הדרך אשר הוליכם במדבר, ורק בעבורה ייטיב להם גם עתה הטוב הגדול הזה, להנחילם ארץ חמדה, ורחבת ידים, וע"כ הזהירם הכ' לא לבד לזכור תמיד את כל החסד אשר גמל עליהם בלבתם במדבר למען השריש בקרבם עי"ז תמיד ידיעת ה' האמיתית, והחפץ לשמור מצותיו, כמ"ש "וזכרת את כל הדרך" וכו' כי אם גם לשמור ולעשות תמיד כל אשר צום, כמאה"כ "שמור ושמעת את כל אשר אנוכי מצוך וכו'" ונדמו ישראל בכל זה לאיש אשר לקחו גדודי אויב את אשתו אשר היתה אהובה לו מאוד בעבור יפי מראה ותארה, ובעבור שחייתה אתו בפועל כפיה, ורק בגלל אשתו האחרת הנשארת לי אשר הית' חכמה וטובת שכל מאוד, עד שהמליצה בעדו אל מלך הארץ כלכל אותו ואת ביתו זמן רב, אף כי עבר הרבה פעמים על רצונו בריבו עם אשתו היקרה הזאת ואח"כ השיב המלך לו גם את אשתו הראשונה אשר לקחה ממנו, וישלחם כלם מאתו בשמחה, אך הזהירו אז מאוד, שלא יטה עתה לבו ביותר אל האשה האהובה הזאת, השבה אליו משדה אויב, עד שיקל בעבור זה בכבוד צרתה אשתו הצנועה הזאת, אחרי שכל הטוב אשר עשה הוא לו מאז בא לחסות בצלו עד עתה ששלחהו בשלום, רק בעבורה היטיב לו, ורק בגללה השיב לו גם את אשתו השניה האהובה לו ביותר. ובמשל נחמד זה באר הרב ז"ל הרבה כתובים בפרשתנו (עיין מכל זה בפנים הספר,) וע"ז רומז גם המדרש שהחל בו, "אמר להם משה כשאתם עוברים וכו' דברים אחרים יתחדשו ר"ל כי כל עוד היו במדבר חסרי התענוגים הגופניים היו מוכרחים להתעסק רק בענינים רוחניים, ואף שבכל זאת חטאו לפעמים, בכל זאת לא היה לבם עוד נשחת לצמיתות, באופן שהיה עוד הכח והיכולת בידו להוכיחם ולהיטיב דרכם ולסבב להם עי"ז הסליחה מהי"ת, אבל עתה בשבתם על אדמתם, ויתענגו ברוב שלום ואושר מדיני, הלא יוכל לשכוח על נקלה להשתדל גם בקנין השלמות הנפשית בעבור התעסקם תמיד רק בקנין אשרם המדיני, ועי"ז יפתה גם לבם להרע גם את מעשיהם מאוד, באופן שלא יוכל עוד שום נביא ומוכיח בשער להשיבם מדרכם הרע, ע"כ הזהירם מאוד, ואמר להם שימו לבכם מאוד על דרכיכם, וזכרו תמיד כל המצוה אשר אנכי מצוה אתכם היום, למען תשמרו תמיד מחטוא ומנפול ברשת העון. 
*שהמבואר שהמזון וכו' להבין דבריו אלה (עיין ביאורי בראשית דף רנ"ד ע"א. ושמות דף ע' ע"א) ופה אוסיף רק לאמר כי בעבור היות הגוף כלי המעשה של הנפש, כי רק על ידו תפעול פעולותיה עלי ארץ, ורק על ידו יובלו לה השגות החושים מכל סביבותיה עלי תבל, ע"כ רק כל עוד יהיה הגוף ניזון כראוי וכוחותיו עי"ז גם בריאים ושלימים, תתקיים הנפש אצלו שכונת מציאות, אפס ע"י העדר ומניעת לקיחת המזון ההכרחי לו, יוחלש הגוף וכל איבריו וכחותיו, ולא עוד תוכל הנפש לשכון אצלו ולפעול פעולותיה עלי ארץ באמצאותם, וע"ז רומז גם הכ' שאמר בתחילה "ושמרתם את מצות ה' אלהיך" וכו' כי מזון וחיי נפש אלה (כמו שאמר למעלה "כל המצוה וכו' תשמרון לעשות למען תחיון" וכו') הוא העיקר, ואח"כ אמר בבחינת מזון הגוף ההכרחיי גם כן לאדם, "כי ה' אלהיך מביאך אל ארץ טובה וכו'," 
*יראה וכו' (עיין ביאורי למעלה במדבר דף מ"ג). 
*נשתיירו שנים הקשים וכו' לדעתי צ"ל שנים הקלים וכן נראה גם מדברי הרב ז"ל לקמן בשער הזה ד"ה והבונה שלא בקש לבד על ההשמד וכו' שמזה נראה שהשמד קשה מכולם, שכולל השחתה כללית, ואחריו "משחית" הכולל רק השחתה חלקיית, וכונת חז"ל פה היא לפי"ז, כי חמשה מדרגות כעס יש, זו למעלה מזו אשר על ידן ישלם ה' גמול רע לעושי הרשעה, והם אשר כנו חז"ל ד"מ בשם חמשה מלאכי חבלה אף וחימה וכו', והנה בזכות ג' אבות שהזכיר משה בתפלתו, סרו השלשה היותר קשים "קצף משחית, והשמד," ונשתיירו רק השנים היותר קלים "אף וחימה," כמאה"כ "כי יגורתי מפני האף והחימה" ומדרגת אף השיב הי"ת מעצמו, כי אחר שהתפלל משה "למה ה' יחרה אפך" וכו' שוב מחרון אפך וכו' "נאמר" וינחם ה' וכו' ועל הסרת מדרגת החימה עמדה להם זכות משה כאשר התנפל לפני ה' וזשא"הכ "לולא משה בחירו וכו' להשיב חמתו מהשחית" וזשא"ל "עמוד אתה באחד ואני באחד" וע"ז יורה גם מאה"כ לדעתם "קומה ה' באפך "ר"ל עמוד אתה נגד אפך לכבשו בבחינת ישראל. "והנשא בעברות צורריו" ר"ל רק לצוררי המעיקים לי תשוב גמולם הרע בראשם. 
*וזה כי היועצים להבין דבריו אלה עיין ביאורי בראשית שער כ"ע דף רל"ב ע"א, כי שם כ' כי הלקוח בעצה ראשונה וכו' ע"ש ר"ל שהתכלית אף שהוא ראשונה במחשבה יוצאת בכל זאת רק באחרונה אל הפועל, והפעולות שהן אמצעיות לה אף שהן מאוחרות במחשבת האומן והפועל הן מוקדמות בכל זאת להעשות תמיד לפני צאת עוד התכלית על ידן אל הפועל, ור"ל פה כי בעבור שתיקון הלוחות אשר עליהם היו כתובים עשרת הדברים שהם עיקרי ויהודות דת ואמונת ישראל האמיתית, הוא התכלית הנרצה מהי"ת, כי על ידם תפקחנה עיני העברים לדעת את ה' ללכת בדרכיו, לעשות הפעולות הנרצות לו, ולחדול מעשות כל תועבה אשר שנא, ע"כ הקדים הי"ת לצות את משה תחילה על מעשה הלוחות באמרו "פסל לך וכו'" ורק אח"כ על מעשה הארון באמרו "ועשית לך ארון עץ שהוא רק האמצע לשמור בתוכו את הלוחות, ככל יועץ חכם המצוה תחילה על התכלית ואח"כ רק על האמצעים אשר על ידם יושג התכלית ההוא, אבל משה הקדים תחילה ככל פועל ואומן, הכנת האמצע אל התכלית, וע"כ עשה תחילה הארון, ואח"כ הלוחות למען יוכל להשימם אל הארון מיד כאשר יוגמרו, ולא יצטרכו להשאר אף רגע אחד מבלי שמירה מעולה הראויה לדברים קדושים כאלה. 
*וכן דעת הרב ז"ל הוא, הנה היראה היא על ב' פנים, הא' יראת היכולת, ר"ל הפחד אשר יפחד החלש מהחזק ממנו. והיא בעבור זה רק הרגש נפש החיונית, המכרת ויודעת חולשת גופה וחוזק זולתה. אשר ע"כ תמצא גם בשאר בע"ח כי תפעול בהם אימת הגבור והאמיץ על החלש ורפה כח, כמו שנראה שיגורו הצאן מהכלב השומר אותם, וכל חייתו שדה מקול שחל וליש גבור בבהמה, והב' היא יראת הכבוד והרוממות, כאשר יכיר איש ד"מ מעלת הגדול ממנו בחכמה ובדעת ויירא אותו, והיא רק פעולת הנפש המשכלת היודעת לבחון מעלת זולתה, וע"כ לא תמצא כי אם רק בבני אדם שהם בעלי דעת והשכל ולא בשאר בע"ח, ועוד הבדל אחר יש ביניהם, כי בבחינת הרשעים ופועלי עון יש רק יראת העונש. כי כל זולתם יגורו ויפחדו מהם בהיותם גבורים ועריצים, רק בעבור תקפם וגבורתם שלא ירעו להם, אבל אין אפשרות ליראה אותם יראת הרוממות והכבוד, אחרי כי אין להם שום מעלה מוסרית, ולא נאוה להם כבוד, וגם הם לא ויראו את זולתם יראת הכבוד והרוממות אחרי כי כאין וכאפס נחשבה כל מעלה ומידה טובה בעיניהם, ורק יראת העונש אימתה ופחד יש להם מהתקיף מהם, ועליה יאמר הכ' ג"כ "מגורת רשע היא תבואינו" כי הרע אשר יגורו יבוא למו כגמול ועונש מעשיהם הרעים, ורק אצל הצדיקים עושי הטוב והולכים בתום לבם, נוכל לאמר כי זולתם יראים אותם יראת הרוממות בעבור היותם בעלי מידות ומעלות טובות, ואם הם גם בעלי כח ועוצם גופני ייראו זולתם מפניהם גם בעבור יכלתם, כמו שנמצא שני מיני יראה אלה יחד באומה הישראלית יראת יכלתם במאה"כ "פחדכם ומוראכם יתן ה"' וכו' ויראת הרוממות במאה"כ "וראו כל עמי הארץ כי שם ה' נקרא עליך ויראו ממך" וכן היתה יראה כפולה זאת גם לשאול מפני דוד, כי בעבור שהלך דוד תמיד בדרכי ה'. ושאול עבר על מצותו ביד שמואל הרואה, ירא ממנו יראת הרוממות כמא"הכ "וירא שאול אשר הוא משכיל ויגר מפניו, ועפ"ז מבאר הרב ז"ל עוד כמה פסוקים, (עיין בפנים,) ורק אנשים שלימים כמוהו יש להם מזולתם יראה כפולה יראת היכולת בהיותם חזקים ועצומים מהם, ויראת הרוממות בהיותם בעלי מוסר ומישרים יותר מהם כי הם מכירים מעלת זולתם ומיקרים ומכבדים אותם בעבור זה, ונמשך מזה כי גם בבחינת הי"ת יש ב' מיני היראה אלה משתי מחלקות בני אדם, כי הבוערים בעם אשר השם ה' חכמה ולא חלק להם בבינה להשכיל ולהשיג מעלתו ית', הם יראים ופוחדים ממנו רק יראת היכולת פן יפגעו בחרב או בדבר או בשאר מקרה ופגע רע המשולחים מאתו עלי ארץ ביכלתו העצומה מאוד, ובידו אשר בכל משלה, כמאה"כ "ממנו יגורו כל יושבי תבל" (ר"ל אף הכסילים והבוערים אשר אין להם יראת רוממות מהי"ת, בכל זאת יש להם מגור מפניו ויראת היכולת, יען כי גם הם יכירו עכ"פ יכלתו העצומה כי הוא) כונש כנד מי הים" וכו', ומאה"כ המקביל לזה הוא, "אם מפני לא תחילו אשר שמתי חול גבול הים" ורק על יראת וחרדת אנשים כאלה מפני יד ה' אשר הוא יכול להניף עליהם יאמר ג"כ הכ' "כהמס דונג וכו' יאבדו רשעים מפני' ה'" אמנם השלמים ההולכים בתום לבם אין פחד אלהים כזה לנגד עיניהם, אחרי כי נודע להם כי טוב ה' ומיטיב לכל, וחסדו גבר על יראיו אשר הם תמימי דרך, וכי לא מלבו יענה בני אדם לדכא איש תחת רגליו, בלכתו בדרך המוסר והמישרים, ורק יראת הרוממות יש להם ממנו אחרי שהם מכירים ומשיגים עוד יותר מזולתם כבוד ומעלת הי"ת הרמה והנשאה על כל, ורק על יראה כזאת אה"כ "יראו את ה' קדושיו" וכן "יראי ה' הללוהו," ואחרי ההצעה הזאת, הלוא יקשה לנו לדעת על איזה מין מב' אלה מיני היראה כוון הכ' באמרו "מה ה' שואל ממך כי אם ליראה" אשר עליו אמרו חז"ל "אטו יראה מילתא זוטרתי היא אין לגבי משה" וכו' ? כי אם נאמר שכונתו על יראת היכולת (ואף שהיא בהשקפה ראשונה רק התפעלות טבעית הנולדת בקרב איש ולב עמוק מעצמה, ואין אדם שליט עליה לעורר אותה, או להסירה מעליו אם מעצמה תולד בקרבו בכל זאת הלוא כבר נודע מדברי השער הקדום כי באמת גם אנחנו נוכל לעזור מאוד להוליד היראה והפחד בקרבנו או להסירם מתוכנו, ע"י פעולות הזכירה ושומנו על לבנו כל הדברים אשר הם יכולים לסבב היראה והפחד או מניעתם, באופן שכונת הכ' יוכל להיות שנשים תמיד לנגד עיננו יכולת הי"ת הגדולה והעצומה, וכי הוא אל קנא ואש אוכלה הוא לכלות ולהשמיד כרגע כל המורדים והפושעים בו, אשר ע"כ מפניו יחילו וירגזו כלם בקומו לערוץ ארץ. כי אז הלא מהר חיש ועל נקלה תפול עלינו אימתה ופחד מכעסו ומחרון אפו עלינו.) הלוא יקשה בעיני כל משכיל להבין כי יחפוץ הי"ת בעבודה בלתי שלימה ותמימה כזאת המסובבת רק באונס והכרח מפני יד ה' אשר הוא מניף עלינו תמיד ? כי רק עשיית הטוב ומניעת עשות הרע בבחירה חפשית, תחשב לנו לצדקה, אבל לא בהיות כל אלה רק מפני היראה והפחד אשר גדל כחם כל כך בלב האדם עד שהורשה לו לפעמים לעשות בעבורם גם מעשים אשר לא יעשו (כנודע מדחז"ל יומא דף פ"ב ובשאר מקומות "שאין לך דבר שעומד בפני פיקוח נפש. חוץ מע"ז וג"ע וש"ד") ואף כי לדבר דברי כזב אשר לא יתכנו למען הנצל עי"ז מהרעה הנפחדת, מלבד כי על יראה זאת לא יתכנו גם דחז"ל שאמרו שרק לגבי משה היא דבר קטן, אחרי כי מפני פחד ה' ומהדר גאונו הלוא יחילו כל הארץ, וגם המון העם מבני ישראל ? ואם כונת הכ' על יראת הרוממות אשר היא השלימה והאמיתית אשר לא תהיה לאדם למנה כי אם אחרי אשר התבונן זמן רב בגדולת הבורא ית', וחקר לדעת כפי יכלתו האנושית את כבוד מעלתו ויקרתו ית', או כנוח עליו רוח הנבואה להודיעו כל אלה, כמו שנראה שרק אחרי אשר כבר זקן אברהם ועברו רוב שנותיו אשר בהן חקר ודרש להכיר את בוראו, ונגלה אליו ה' כמה פעמים נאמר לו "עתה ידעתי כי ירא אלהים אתה" ורק אחר התגלות ה' על הר סיני לעיני כל ישראל עד שהגיעו אז כלם למדרגת הנבואה נאמר מהם" מי יתן והיה לבבם זה להם ליראה אותי" וכו' הלוא יקשה להבין כי אחרי שיראה אמיתית כזאת לא דבר רק וקטן הוא גם בבחינת משה, איך יאמרו עליה חז"ל "לגבי משה מילתא זוטרתי היא" ? ועכ"פ יקשה להבין מדוע הקטין הכ' מעלת השאלה הזאת, כי אחרי שהיראה לבדה נתונה הוא בבחירתם החפשית כמאחז"ל "הכל בידי שמים חוץ מי"ש" הלוא כל אשר בידם בקש מהם ? והר"ן רצה לבאר זה באמרו, כי היראה את ה' היא קלה לאדם מצד שכלו, כי מדי ישים על לבו מעלת ויקרת כבוד הי"ת יירא ויפחד ממנו לשמע בקולו וללכת בדרכיו. אך מצד תשוקת האדם החמרית היא קשה עליו. כי היא תאלצהו לעזוב לפעמים יראת שדי, וללכת אחרי שרירות לבו הרע, וע"כ רק בבחינת שכל האדם אה"כ "מה ה'" וכו' כי דבר קטן וקל מאוד הוא באמת ליראה את ה' מצד השכל, ולמען כבוש והכניע גם את תשוקתו החמרית אשר תניא לבב האדם מאחרי ה', הרבה גם להזכיר פה לפניהם העונשים הגדולים והעצומים אשר בעקב העון והפשע, באו לכל האנשים החטאים בנפשותם, כמו שאמר "וידעתם כי לא את בניכם וכו' ואשר עשה לדתן" וכו' ובעבור כי משה הכניע מנעוריו בקרבו כל תאוה ותשוקה גופנית, עד שכמעט נהיה רק לעצם שכלי לבד, ע"כ היתה היראה דבר קל מאוד בעיניו, ושאחז"ל "אין לגבי משה וכו'" אפס דבריו אלה לא ישרו בעיני הרב ז"ל, בעבור שחבר יחדיו ב' מיני יראה אשר באמת הם שונים ונבדלים מאוד זה מזה, כי היראה המסובבת מרוממות הי"ת הנקראת גם בשם "אהבת ה"' ונקנית לאדם רק מצד שכלו, תנוח רק בלב החכמים האמיתים, וגם הם לא ישיגוה על נקלה, כי אם אחרי התבוננות ועיון רב כמש"כ כבר למעלה, ולהם אין פחד ומגור מהעונש הגופני והסרת אשרם הזמני שהיא יראת היכולת, אחרי שכל קניני הגוף ומחמדי התבל הזמניים רק כאפס וכאין נחשבו בעיניהם, תחת כי בהפך יראים המון העם השקועים רק בתשוקתם החמרית רק יראת העונש, אשר על ידו יוסרו מהם כל קניניהם הארציים, ומיראת הרוממות שהיא עצם האהבה לא ידעו מאומה כמאחז"ל "אין לך אהבה במקום יראה" וכו' ועוד הרבה להשיב על דבריו (עיין בפנים הספר,) ואחרי שהראה כי גם בפי' הרמב"ן ז"ל לבדו לא יבוארו עוד כראוי כל הערותיו ע"כ פנה דרך לבדו לבאר כל זאת באופן אחר, והקדים תחילה הקדמה אחת, והיא. כי היראה והפחד הוא רק מפני הרעה אשר היא רק אפשרית לבא אלינו אבל מפני הרעה המחויבת ומוכרחת לבוא עכ"פ, לא נירא ולא נפחד עוד כי אם נתאבל ונתעצב עליה, (עיין ביאורי בראשית דף י"ב ע"א) ד"מ כי תצא אש ברחובותנו כל עוד לא אחזה גג בתנו נראה ונפחד ממנה אך כאשר כבר את שתי קצותיו אכלה האש ותוכו נחר לא נירא עוד, כי יהיה כולו למאכולת אש אחרי כי אין מציל עוד לו מרעתו זאת? כי אם נתעצב עליו, וכן לא יירא איש מהמיתה הטבעית המעותדת לו אחרי שהיא הכרחית לכל חי, גם לא יפחד החולה מביאת השמש בערב אשר לרוב יכביד חליו עליו בעבור קור הלילה, יען כי הוא דבר טבעיי המחויב בהכרח, כי אם יתעצב על כל זה, ונמשך מזה כי החושב שכל מקרי העולם נהוגים תמיד רק על פי חקי הטבע אשר לא ימושו ולא ישתנו לעולם, לא יירא ולא יפחד מפגעי הזמן ומקריו הרעים, כי אם יתאבל ויתאונן עליהם, אחרי כי לדעתו אין מנוס ומפלט מהם לעולם, והם מחויבים ומוכרחים לבוא תמיד כל עת תקדם להם השיבה הראויה המחייבת אותם ד"מ כאשר תחייב לפעמים סיבה טבעית (הנעלמת מאתנו בתחילתה ונודעת לנו אח"כ ע"י המסובבים שלה, כי יעלו נשיאים מקצה הארץ במספר יותר רב המנהג הרגיל תמיד, ויתקבצו עי"ז באויר חלקי מים רבים מאוד, ויהיו לעבים ולעננים אשר יריקו מטר סוחף עלי ארץ, הלוא בהכרח ישטפו ממנו בתנו ושדותנו כרמינו וזיתינו, וכן כאשר יתקבצו במעבה האדמה עפ"י סיבה טבעית קדומה להם, חלקי זפת וגפרית והאש אשר מתחת לארץ ויתחברו אליהם גם חלקי מים אשר מחום האש הזה יהיו לאידים ולקיטור עשן אשר יתפשטו מאוד אנה ואנה, עד אשר צר להם להשאר עוד סגורים ועצורים בבטן האדמה. אז תבקע הארץ ופצתה את פיה ובלעה כל הבתים אשר עליה וכל בני אדם אשר ישכנו בהם, וע"כ נראה כי הפיליסופים היונים אשר האמינו בקדמות העולם, והיותו נמשך תמיד בהכרח ממציאות הי"ת, ואשר חשבו בעבור זה גם כן כל מקרי התבל ופגעיו נמשכים תמיד רק על פי חקי הטבע אשר לא ישתנו לעולם. באופן שעל ידם יבואו תמיד בהכרח כל המסובבים מסיבתם הראויה שקדמה להם, ואין מי אשר יוכל לעצור בעדם ולמנוע זאת היו תמיד ג"כ אמיצי רוח וחזקי לב אשר לא פחדו ולא יראו מכל רע [כנודע מכח הפילוסופים הנקראים] אפס המאמין בחידוש העולם ומאמין בעבור זה גם בהשגחת הי"ת הפרטית על בני אדם וביכלתו לשנות חקי הטבע כרצונו בכל עת שירצה באופן שיוכל להציל את יריאיו ממקרי הזמן ופגעי הטבע גם באופן נסיי, כאשר נודע לנו ג"כ ע"י קירות אבותינו מני עולם המסופרים בתורתנו הקדושה, וע"י האותות והמופתים אשר עשה הי"ת להם בכל העתים והזמנים, ברעב פדם ממות, ובמלחמה מידי חרב, והכל באופן נסיי, כיבימי המבול נסחו רק הרשעים מני ארץ, ונח ובניו נצולו ובהפכת סדום ועמורה נמלט לוט ושתי בנותיו על פי ה' בזכות אברהם, ועל פי משה עבדו נבקעה הארץ ובלעה עדת קרח לבדה, וכל העם הנשאר היה לפליטה [וכאשר יורה גם הנסיון בכל הזמנים והמקומות. כי לפעמים יציל הי"ת בהשגחתו הפרטית איש אחד מני אלף באופן שהוא ג"כ כעין נס, בשלחו ד"מ מתוך המהפכה ע"י שיעירהו רוחו בקרבו לעזב בית מושבו רגע אחד לפני הנתצו, או שיפדהו מרעב בהמציאו לו די מחשורו באופנים ודרכים שונים אשר שערם בתחילה, או שירפאהו מחליו עפ"י מקרה אשר יקרה לפניו לפתע פתאום רפואת תעלה, או רופא מומחה אשר לא ידעם, אף שכל אלה האמצעים הם רק דברים טבעיים, בכל זאת אחרי כי רק דרך מקרה והזדמנות באו לאדם באותו העת והרגע אשר הצטרך להם, הלוא אות ומופת הוא לו, כי רק מיד ה' והשגחתו הפרטית באו לו, וכנס נכתר (אשר לא יכירהו כל איש למראה עיניו כמו שהוא בשינוי כטבע שהוא נס נגלה ונודע לכל) יחשבו לו] ונמשך מזה כי בחיק המאמין האמיתי הזה לבדו תנוח היראה והפחד, כי גם בהיות הצרה כבר קרובה לבוא עליו עד שכמעט אין מנוס ומפלט עוד ממנה, לא יאמר עוד נואש אחרי כי נודע לו, כי עוד יש ביכולת הי"ת להצילו מרעה, כמשאחז"ל (ברכות י' ע"א) "אפי' חרב מונחת על צוארו של אדם אל ימנע עצמו מן הרחמים" והנה מכל האמור עד הנה נמשך כי התורה הקדושה המלמדת אותנו עיקרי אמונה אלה, כי הי"ת ברא את התבל ומלואה מאין. ומנהיג אותה לא לבד בהנהגה טבעית עפ"י חקים קבועים אשר לא ישתנו, כי אם גם בהנהגה נסיית ושינוי חקי הטבע לפעמים עפ"י השגחתו הפרטית על בני אדם, לתת להם כדרכיהם וכפי מעלליהם הטובים או הרעים. היא תלמדנו ג"כ ליראה את ה', יראת יכלתו, אחרי שבכחו לשלם לנו גמול הטוב והרע גם נגד מה שיחייבו לנו חקי הטבע ובזה יבואר גם מעצמו מאה"כ "ועתה ישראל מה ה' אלהיך וכו' ר"ל בבחינת היותך ישראל אשר נתנה לך התורה האלהית למורשה, הלוא נקל הוא לך ליראה את ה' אלהיך יראת היכולת ולבלתי היות כאחד התועים לחשוב שכל מקרי העולם מהגים רק עפ"י חקים קבועים, אשר ע"כ אין מקום ליראה ופחד מעונש הבא בעקב החטא, כי כמקרה הרשע כן גם מקרה הצדיק, כי אם להאמין תמיד שכפי מעללי איש ואיש כן גם ישולם להם, וע"כ הולך הכ' ומכפר אח"כ לא לבד בחירת הי"ת את אבותינו והטוב והחסד אשר עשה להם בעבור לכתם בדרך הישרה והנכוחה, כי אם גם האותות והמופתים אשר שם בארץ חם להענישם על אשר הרעו להם, וגמול הרע אשר השיב גם בראש קרח ועדתו, אשר מכל זה יבורר ויודע לנו היטב הנהגת הי"ת ההשגחיית שהיא מקור היראה ופחד אלהים, וע"ז אמרו גם חז"ל "אין לגבי משה" ר"ל בבחינת משה וישראל אשר קבלו את התורה תהיה היראה באמת נחשבת רק כדבר קטן, כמו ששואלים ממנו דבר גדול ויש לו שנדמה לו לקטן, כי אף שהיראה קשורה ותלויה בעקרים יקרים ונכבדים, אשר בבחינת עצמותם כדבר גדול יחשבו, בכל זאת קלה וקטנה היא מאוד לכל מי שנודעו לו העיקרים האלה כבר ע"י התורה המלמדת אותם, והנה היראה הזאת המבוקשת פה בכ' היא ממוצאת במדרגת מעלתה, בין יראת הרוממות אשר ממנו אמרנו כבר למעלה כי רק בחיק החכמים היותר שלימים או הנביאים ואנשי רוח. תניח. ובין יראת היכולת אשר להמון העם אשר לא ידעו ולא יבינו מאומה ממנהג הטבע וחקיה, כי היראה הנזכרת פה בכ' היא נכבדת מאוד ממנה והיא אותה אשר תהיה למנה גם לכל יודעי חקי הטבע הנוהגים תמיד, ובכל זאת ייראו את ה' בעבור שקנו להם הידיעה האמיתית שהוא הי"ת יכול לשנותם ולשלם לאיש איש כדרכיו עפ"י הנהגת השגחתו, וממנה לבד אמר גם התנא "אם אין חכמה אין יראה" וכו' ואמרו ג"כ "אין בור" (ר"ל איש נבער מדעת עיקרי האמונה האלה על אמונתם,) "ירא חטא" (בבחינה האמיתית הזאת) וע"כ אמר הכ' ג"כ "אשרי אדם מפחד תמיד" וכו' כי בזה הלא יורה לכל שהוא בעל האמונה האמיתית וע"כ ישתדל תמיד גם להיישיר דרכו למען היטב בזה גורלו ומנת כוסו עלי ארץ, תחת כי המקשה לבו, בעבור שיחשוב כי חקי הטבע קבועים ולא יוכלו להשתנות לעולם, ואין מקום ליראה ופחד מפניהם, כי אם לעצב ותוגה, כמו שהארכנו בזה כבר למעלה, הוא יפול ברע המוכרי, כי יאמר "שוא עבוד אלהים למען היטיב גורלי" וילך בעבור זה תמיד רק אחרי שרירות לבו הרע, ועי"ז יסבב לו ג"כ גמול ועונש רע, ומרה תהיה לו באחרונה. 
*שסופר על אלימון צ"ל על אלקעמאן Alhamon כי ממנו יסופר שהי' בן אמפיארויס Amphiaraus ויען כי צותה ערפהילע eurphyie אמו להרוג את אביו זה במרמה בלכתו למלחמה נגד יושבי עהעבען, הבטיח אביו אשר בקש זאת ממנו במותו. כי יקח נקמתו אשר ידה היתה במעל הזה, וע"כ מלא עצמו כמוכרח למלאות הבטחתו זאת ולהרוג את אמו, אך אח"כ הכה לבו אותו על הרעה הגדולה הזאת אשר עשה, ויען כי אמו קללה וארדה כצאת נפשה את כל ארץ ומדינה אשר ישב בה בנה הרוצח הזה מכה אמו, לא מצא גם מנוח לכף רגלו בכל מקום אשר הלך שמה, עד אשר ישב באי אחד אשר מחדש עלה ממי הנהר אנעלאאס, ויקח את בת מלך האי הזה לאשה, אחר אשר גרש את אשתו הראשונה, אך לא ארכו לו ימי מנוחתו גם שמה, כי כאשר לקח בערמה נזם זהב אחד מיד חותנו הראשון למלאות בו חפץ אשתו, חרה אפו בו, וישלח את בניו אחריו להרגו באכזריות חימה, ובזה שבו דמי אמו אשר שפך בראשו. 
*והנה אהרן וכו' ר"ל גם הוא עשה את העגל רק מפני היראה ופחד המות שימיתוהו העם אם ימאן לעשותו, כמו שהמיתו את חור, ואף שאין פיקוח נפש דוחה איסור ע"ז כמ"ש למעלה בתוכן השער, בכל זאת הלוא כבר נודע מה שכ' הכוזרי, (עיין ביאורי למעלה במדבר ב' ע"א,) שישראל לא בקשו, תחילה עשיית העגל למען עבוד אותו כאלהים, כי אם רק שיהיה הוא להם אות וסימן מורגש אשר יזכירם תמיד באלהים אמת, וע"כ חשב אהרן שאיננו מחויב למסור נפשו למען מנוע אותם גם מזה, ורק אח"כ יצאה מזה המכשלה הרעה, כי האספסוף אשר בקרבו השתחוו ויזבחו לו, ואמרו "אלה אלהיך ישראל". 
*מלמד שכפה עליהם וכו', עיין מכתב שומר ציון הנאמן סי' מב' ממחברת הראשונה מה שכתבתי לבאר המאמר. 
*הנה שכלנו משתיהן, יען כי יראת הרוממות איננה ביכולת רוב העם, ויראת היכולת לבד, כפי מה שהיא אצל ההמון אינה הגונה ונאותה לעם קדוש אשר לו אלהים קרובים אליו, 
*ומזה הצד וכו'. ר"ל שהכונה במצות היראה היא רק שיתבונן האדם תמיד בדרכי הנהגת הי"ת לדעת ולהכיר מהם, כי ביכלתו הוא גם לשנות כרצונו חקי הטבע, ולהשיב עי"ז גמול הטוב והרע אל חיק בעליו גם באופן נסיי. והשגחה פרטית. (ולא יהיה כאותם רבים שחושבים, כי רק מה שיחייבו חקי הטבע להיות בכל המקומות והזמנים, הוא שיהיה ועליו אין להוסיף, וממנו אין לגרוע, ויתרון מעלת הנביאים הוא רק שידעו מקודם את מה שיחייבו אח"כ חקי הטבע, ויגלו אותו לבני אדם גם לפני בואו עוד, וכבר בטל הרב ז"ל הדעה הזאת בשערים הקודמים, (ועיין מזה גם ביאורי בראשית דף קט) וע"כ אחז"ל גם כן "הכל בידי שמים חוץ מיראת שמים" כי היראה הזאת הבנויה רק על התבוננות האדם בדרכי הי"ת ואמונתו בהשגחתו הפרטית היא תלויה ביד האדם, אפס רק האיש ההולך בתום לבו ברוב דרכיו, ורק לפעמים יחטא ואשם ראוי להתנהג מהי"ת בהשגחה פרטית ובהנהגה הנסיית הזאת אבל האיש השקוע כבר במצולת העון והרשעה עד לאין מרפא כאחר וחביריו הוא משולל כבר לצמיתות מהשגחת אלהים הפרטית, ונמשל רק כבהמות ושאר בע"ח הנתונים רק תחת ממשלת ההנהגה הטבעית המחויבת רק לפי חקי הבריאה, ולו אין עוד אימתה ופחד ממקרי הזמן ופגעיו, כ"א תוגה ועצב, אחרי שידע אל נכון, שבעבורו לא ישתנו עוד חקי הטבע, ולא יחדל עוד מבוא עליו, מה שמחויב ומוכרח לבוא על פיהם, וע"כ לא תוכל ג"כ להיות עוד יראת אלהים על פניו כמו שהיה הענין באמת אצל אחר, כמסופר ממנו, ונמשך מזה ג"כ, כי אחרי שאין צדיק בארץ אשר לא יחטא, לולא המציא הי"ת הסליחה והכפרה על עון בני אדם, לא היה מקום עוד להתנהג עם בריותיו בהנהגה נסיית, וגם לא היה מקום עוד ליראתם מפניו, וע"ז רומז גם מאה"כ "כי עמך הסליחה למען תורא" ומאה"כ "אתה תשמע השמים וסלחת וכו' למען ייראוך כל הימים". 
*וזה כי הבדל וכו'. ר"ל כי היראה ההמונית, אשר ממנה אמר למעלה, כי לא נאוה לישראל עם קרובו, היא בעבור זה פחיתת הערך, יען כי בעליה יחללו על ידה כבוד הי"ת שהוא עצם הטוב והמטיב לכל, במה שמדמים אותו בדעתם הנפסדה למושל עריץ (ית' מזה עילוי רב,) אשר רק באונס יכריח את עבדיו לתת לו מה שיחפץ, באמור להם ד"מ "אם לא תתנו לי בתיכם זיתיכם וכרמיכם אהרוג אתכם באכזריות חמה," אבל היראה האמיתית הבאה לאדם רק בעבור הודעו, כי ההולך בדרכי ה' יונהג מאתו בהנהגה השגחיית להצילו לפעמים ממקרי הזמן ופגעיו אף באופן נשיי, תחת כי הבלתי שומע בקולו מלבד שהוא נתון תמיד רק תחת ממשלת חקי הטבע ומקריו הרעים, יבוא לו ג"כ העונש הראוי על פעולותיו הרעות, הלוא בעליה ידמו את הי"ת רק ליועץ חכם המלמד דעת לזולתו, ואומר לו ד"מ "בני שמע בקולי ולך קח לך בר ולחם בעת השובע למען לא תמות כאשר תבוא מהר שנת הרעב," או "קח לך סמי מרפא אלה, למען לא תגוע בדבר אשר באופל יהלוך" כי הוא מירא ומבהל אותו רק במה שהוא מחויב לבא בהכרח על פי חקי הטבע, וע"ז רומז גם מאה"כ אל תיראו וכו' ובעבור תהיה יראתו וכו' אשר בהשקפה ראשונה מתנגד סופו זה לתחלתו, כי הכונה רק "אל תיראו" יראת ההמון מוחרדת הקולות והברקים. לאמר אח"כ כי אנוסים הייתם בקבלת התורה רק מיראת הנזק הבא ברצונו המשולח, ולא עפ"י משפט הצדק והמישרים, "כי לבעבור נסות" ר"ל להרים אתכם במעלתכם על כל העמים כנס וכדגל "בא האלהים, ובעבור תהיה יראתו", (האמיתית הנולדת מהאמונה בו וביכלתו לשנות חקי הטבע, ומהידיעה הנכונה כי משלם הוא גמול הטוב והרע בצדק ובמשפט אל חיק פועלו.) "על פניכם לבלתי תחטאו". 
*כמו שיש וכו', ר"ל שכונת הכ' היא, כמו שלא תוכל לעלות בקפיצ' אחת לשמו קורה כ"א ע"י התחבול' שתעלה עליה לאט לאט, במדרגות ההולם אשר מוצב ארצה וראשו מגיע שמה [ובזמנינו אלה המציאו התחבול' לעלות גם בגובה האויר. כי אחרי שידעו בחכמת הטבע כי גם אויר הנשימה, יש לו כובד מה כי משקל כל רגל מעוקב ממנו ג' לאטה ומעט יותר, המציאו כדור עשוי מבגד משי אשר לא יעבור הרוח בו, ויוציאו מממ אויר הנשימה הכבד שהיה בו בתחילה וימלאוהו באויר אחר שהוא קל מאוד, ובשולי הכדור הזה מתחתיו מחובר ספינה אחת קטנה אשר בה נתון גם חול הרבה למען יהיה לו כובד מה ולא יעוף למעלה יותר מרצון בעליו, וכאשר ירצה לעלות ינתקו החבלים אשר בה הי' קשור בתחילה על פני הארץ ואז יגבה הכדור הקל יותר מהאויר אשר עליו מלמעל', וסביבותיו, כמו שיצוף השמן אשר יתן אל כלי המלא מים, בעבור שהוא קל יותר מהמים אשר ע"כ יעלה עליו למעלה כנודע. ולפי מה שיקל האדם את הספינה יותר ע"י השליכו החול אשר בתוכה מעט מעט ארצה כן יעלה הכדור והוא עמו יותר למעלה וברצותו לרדת ארצה יפתח מעט מעט פתח הכדור אשר הושם בצדו להכנים בו אויר הנשימה היותר כבד וירד על ידי זה מטה מטה, ובז' לחודש יאנואר תקמ"ה לפ"ק היה בלאנשארד Blanchard הצרפתי הראשון אשר עבר בכדור כזה בגובה האויר מענגלאנד לפראנקרייך על פני המים אשר בלשון הים המבדלת ביניהם, ואלו הית' התחבולה הזאת נודעת כבר להרב ז"ל לא הי' צריך לדחוק ולפרש מאה"כ "לא בשמים הוא" כעין רמז על שמי קורה, כ"א על גובה האויר כפשוטו.] וכמו שלא תוכל לעבור מהר חיש אל ארץ אשר מעבר לים היא, כ"א באמצעות אניה אשר לאט לאט תוליכך שמה על פני המים, כן לא תוכל להשיג גם הדבור האלקי, אם תשתוקק נפשך אליו מהר חיש ובבת אחת, כי אם בעלותך בסולם השלימות הנפשיית מעלה מעלה ממדרגה למדרגה, והמדרג' הראשונה היא הירא', והשני ההליכה בכל דרכי הי"ת, והשלישית לאהבה אותו והרביעית לעבדו בכל לב ונפש, וע"ז רומז לדעת הרב ז"ל מאה"כ "ועתה ישראל" וכו' (עיין בפנים). 
*וכמה הפליג וכו', ר"ל על ידי שהעמיד בעל הטעמים אתנח המפסיק מאוד במלת "מעמך" ואח"כ במלות "היום" מורה שכל המאמר שביניהן הוא מוסגר ומלות "לטוב לך" מוסבים למעל' כאילו כתוב "מה ה' אלקיך שואל מעמך לטוב לך,. ור"ל במה ששואל מעמך הירא' אינו שואל ממך שתחסר דבר מקנוניך לתתו לו ככל שואל מרעהו כסף או כלים ודומיהם, שהנשאל צריך לחסר דבר מה מקניניו, כי אם הכל לטובתך כי בכל זה תרבה ידיעתך משלמותך המוסרית, כמו שהולך הרב ז"ל ומבאר. 
*תוכן דברי הרב ז"ל הוא, הנה ידוע כי לכל מעשה גופנית או מוסרית, אשר יעשה האדם בשלמות יצטרכו שלשה דברים הרצון, והיכולת לעשותו. והידיע' באיזה אופן יעשהו, כי מה שלא ירצה או לא יוכל לעשותו, או שלא ידע איך יעשהו לא יוכל להעשות לעולם ממנו בשלמות כראוי, כי אם רק לפעמים דרך מקרה והזדמנות, והנה לעשות הטוב או הרע נתנה לאדם לא לבד הכח והיכולת הגופנית, כי אם גם היכולת המוסרית לבחור במה שנראה לו טוב, ולמאוס במה שנראה לו רע, מבלי שיכריחהו זולתי נגד רצונו אל אחד משני אלה כי הבחיר' החפשית הזאת היא למנה לכל אדם מדי תפקחנה עיני שכלו ותבונתי להבין ולהכר מהות ואיכות הדברים אשר מסביב לו על פני תבל ארצה במאה"כ "לדעתו מאוס ברע ובחור בטוב" אפס הרצון הטוב לעשות רק את הטוב והישר ולחדול מהרע, איננו למנה לכל בני אדם יחד, כ"א לאותם אשר נגע ה' בלבם ורוח ה' נוססה בקרבם, גם הידיעה הנכונה ר"ל לדעת איזה דבר הוא טוב באמת לבחור בו, ואיזה דבר הוא רע אמיתי להתרחק ממנו? לא תהיה לאדם למנה מלידה ומבטן גם לא תקנה לו בשכלו לבד. כי אם גם ידע על ידו כלל גדר הטוב והרע, שידע דרך משל שהדרך האמצעי הוא היותר טוב להדבק בו ושתי הקצוות הן רעות אשר מחובת האדם להתרחק מהם. לא ידע עוד אל נכון למצוא בכל מעשיו הנקוד' התיכונה אשר עליה אין להוסיף וממנה אין לגרוע, וע"כ בכל מקום אשר דברה התורה מבחירת האדם החפשית הודיעה אותו ג"כ המעשים אשר יבחר בהם לעשיתן ואשר יחדל מעשותם. בעבור הרע המוסרי האחוז בו. והעונש המסובב ממנו ולפי גודל הרע המוסרי ההוא, כן הרבתה גם להזהיר עליו, כמו שהשתדלות הרופא במלאכת רפואתו וסמי מרקחתו יותר גדולה בתלאים היותר רעים ונאמנים, אשר על נקלה יוכלו לסבב את המיתה אל החולה או כאשר יחלה איש באיבריו היותר יקרים ונכבדים בגופו. מאשר ישתדל ברפואת החלאים הקלים. ובאברים שהם רק פחותי הערך, ועד"ז אה"כ ג"כ "מכל משמר נצור לבך" כי הלב מושב החום הטבעיי אשר מחללו הימני יצא כל דם האדם, והולך וסובב בכל חלקי ואיברי גופו, עד אשר ישוב עוד לאחור אל חללו השמאלי הוא האבר היותר עיקר וראש לחיי האדם הגופניים, ובעבור היותו גם מושב כל הרגשיו והתפעליותיו הוא גם העיקר בבחינת חייו המוסרים, וזש"א "כי ממנו תוצאות חיים" ר"ל הגופניים והמוסריים, וכן נמצא שאף שאמר המשורר בתחיל' "כי נבהלו עצמי ונפשי נבהלה מאוד" התפלל אחר כך רק על רפואת נפשו החיונית והמשכלת באמרו "שובה ה' חלצה נפשי" כי היא חלקו הרוחני היותר יקר מכל עצמיו וחלקי גופו החמרי ועוד סיבה שניה יש אשר בעבור' צריך להגדיל לפעמים ההזהר', והיא בהיות הרע אשר עליו יוזהר בחיצוני נראה כטוב, אשר ע"כ צריך האדם להשמר ולהזהר יותר ממנו מאשר צריך להזהר ולהשמר מהרע הניכר והנרא' לעיני כל, כמו שצריכים הסוחרים להשמר מאוד שלא יונה איש אותם בתתו להם דינר נחושת מצופה זהב בעבור כי במראהו החיצוני נדמה לדינר זהב וכן אמר המלך ינאי לאשתו לפני מותו שתזהר ביותר מהצבועים, והם האנשים אשר יתחפשו לעיני כל בלבוש היראה ואהבת כל אדם, ובקרבם ישימו תסלה לאלקים, וארבם לבני אדם, ועל אלה אמר גם החכם, "בני אם יפתוך חטאים" וכו', ר"ל אם ירצו לפתות אותך ללכת עמם לעשות הרע בתתם לו למראה עין מעטה הטוב ומעיל היושר, השמר מנפול ברשתם כי אם הבט תמיד אל תוכם, ותראה כי רעות במגורם בקרבם, וברעיון זה הולך ומבאר כל הפרשה שם, (עיין בפנים) ועוד סיבה שלישית יש אשר בעבורה צריך המזהיר לפעמים להרבות הזהרתו לזולתו ביותר, והיא, כאשר ידע ממנו שהוא נוטה בטבעו ותשוקתו לעשות הדבר ההוא אשר ירצה להזהירו עליו, וע"כ אמר גם החוקר, כי בהיות טבע האדם נוטה אל אחת משתי הקצוות יטה אל הקצה השניה, כי ברצותו ללכת תמיד רק בדרך האמצעי, הלוא על נקלה יאלצהו טבעו לנטות ממנו אל הקצה שהוא נוטה אליו, אפס כאשר ירגיל לנטות אל הקצה השני ההפכי לטבעו יפעלו בקרבו תמיד ב' כוחות מתנגדות, כח טבעו אשר ירצה להוליכו ד"מ אל קצה היתרון, וכח הרגלו המוליכו אל קצה הפחות ועי"ז ישאר תמיד בתוך הנרצה, ד"מ מדת "טוב לב" הוא האמצע בין "העצב והכעס," ובין "השחוק," וע"כ יאמר החכם "טוב כעס משחוק," ר"ל יותר טוב לאדם לנטות תמיד אל הכעס והעצב, מאשר יטה אל השחוק, כי אל השחוק נוטה כל אדם בטבעו מנעוריו, וכאשר ירגיל עצמו אל "טוב לב" נקל לו ביותר להמשך עי"ז אחר השחוק יותר מהראוי, אפס כאשר ירגיל עצמו אל הכעס והעצב ישאר לפחות תמיד במדרגה התיכונה שהיא "טוב לב" וזש"א "כי ברועי פנים ייטב לב" ויען כי התורה השלימה מחברת שלש אלה יחד נקראת גם בשלש שמות, כי בעבור שתשמור אותנו מכל סכנה ונזק, הגוף והנפש תקרא בשם "חיים" כמאה"כ "כי היא חייכם," ובעבור שתורה אותנו להבדיל בין הטוב האמיתי ובין הרע הנראה כטוב רק במראהו החיצוני, נקראת בשם "תורה," ובעבור שתלמד לאדם להסיר גם הנטיות הרעות אשר בקרבו מלידה ומבטן, נקראת בשם "מוסר," שם המורה על הטבת דרכי האדם אשר יצרו רע מנעוריו, כמאה"כ "כי כאשר ייסר איש את בנו, (להסיר ממנו רוע מידותיו המוטבעות בקרבו מני רחם,) ה' אלקיך מייסרך," ועל שלש אלה אה"כ ג"כ, "כי נר מצוה ותורה אור," להבדיל בין הטוב האמיתי להטוב המדומה, "ודרך חיים תוכחות מוסר," ר"ל שמלבד היותם נר ואור לרגלי האדם ונתיבותיו, הם גם מוליכות אותו בדרך חיים לשמרו מכל רע, אשר יזיק לחייו הגופניים או המוסריים ותוכחות מוסר להסיר נטיותיו הרעות המושרשות בטבעו, ובזה באר הרב ז"ל תחלת פרשתנו, כי תחילה העיר אותם על היות תמיד הבחירה החפשית בידם לבחור ברע או בטוב, והודיעם כי הטוב אשר הברכה מושגת על ידו, שהוא הדרך האמצעי הוא אחד, והדעות מקור הקללה והמארה שהן הנטיות אל הקצוות הן רבות, כי כן אמר "את הברכה אשר תשמעו" וכו', שהוא רק דרך אחד, "והקללה אם לא תשמעו" וכו', כי אז תלכו איש איש אחר נטיות לבו הרעות, ויתעה זה בכה וזה בכה, כמו שאמר החוקר, "הטובים על דרך אחד, והרעים על דרכים רבים'" (עיין ביאורי למעלה במדבר א' ע"ב,) ובמאמר "וסרתם מן הדרך וכו', ללכת אחרי אלהים אחרים אשר לא ידעתם" רומז לא לבד, כי אז יפתה לבם על נקלה בתשבם שגם אלילי העמים הם עצמים אלקיים וראוים הם לעבדם, ופעולה טובה הם עושים בזה, כי אם גם על היות הסכנה והרעה הגדולה המעותדת לבוא אליהם בעבור זה נשתרת ונעלמת עוד מידיעתם, ורק לפתע פתאום יבוא אידם כסופה, והנה הענין הנכבד הזה נודע לאבותינו כבר במעמד הר סיני ע"י דבור אנוכי ולא יהיה לך וזכור את יום השבת וכו', כי בהם נתאמת להם לא לבד מציאות הי"ת, כ"א גם שהוא ברא את העולם כלו מאין, והוא לבדו מנהיגי, ולו גם הכח והיכולת לשנות כחפצו את חקי הטבע למען שלם לבני אדם גמולם הטוב או הרע, אשר מזה כבר ידעו והכירו כל ישראל, כי רק בידם טובם ורעתם, כי בלכתם בדרך הישרה ישיגו שובע שמחות וברכות עד בלי די, תחת כי בהעותם ינוגעו במקרי הזמן ופגעיו וילבשו קללה כמדם, וע"ז רומז המדרש שהחל בו הרב ז"ל משאמר הקב"ה דבר זה בסיני וכו'. לא תצא מפי עליון הרעות והטוב, אלא הרעה באה מאליה על עושי הרעה והטובה באה מאליה על עושי הטובה, וע"ז הוסיף ר"ח ואמר, ולא עוד וכו', ר"ל לא לבד שנתתי להם הבחירה החפשית והיכולת להרע או להטיב, כ"א גם הזהרתי אותם ויעצתי להם שיבחרו רק את הטוב, ואמרתי אליהם "ובחרת בחיים". 
*וכמו שאמר ינאי וכו', הנה ידוע שאלכסנדר ינאי מזרע בית החשמנאים היה מלך בירושלים בזמן בית שני, בשנת תרס"ו לאלף הרביעי ובימיו היו ב' כתות בישראל, כת אחת אשר שמרו דברי תורה שבכתב ותורה שבע"פ, היו נקראים פירושים אם בעבור שפרשו דברי התורה עפ"י דברי הקבלה, או בעבור שפרשו והבדילו עצמם מהמון העם לחיות בחסידות ופרישות יתירה, והכת השניה נקראת בשם צדוקים, בפבור שנמשכו אחר צדוק שהיה מתלמידי אנטיגנוס איש סוכו, שטעו בדבריו "אל תהיו כעבדים המשמשים את הרב על מנת לקבל פרס" והכחישו בעבור זה בשכר ועונש, ולא האמינו ג"כ בתורה שבע"פ (עיין מכל זה פי' המשנה לרמב"ם פ"א דאבות) והנה ינאי זה אהב בתחילה את הפירושים, אך אח"כ עפ"י מקרה (עיין קידושין דף ס"ו ע"א וביוספין לרומיים) נעשה להם לאויב. והרג רוב חכמי ישראל שהיו מהם, ונעשה צדוקי, והנה בלתי ספק היו גם הפירושים האלה שונאים אותו ואת ביתו, ועוד אנשים אחרים היו אז בישראל אשר הרימו ידם במלכם ונקראו בשם פריצים, וא"כ אמר במותו בשנת תרפ"ח לאשתו אלכסנדריאה "אל תתיראי לא מן הפרושים ולא מן הפריצים" (כי הם אויבים גלוים וידועים לך. ועל נקלה תוכל להשמר מהם,) "כ"א מן הצבועים" הנראים כאוהבים ובקרבם ארבם צריכה את להתיירא ולהשמר מאוד. 
*ולכן אשר וכו', ר"ל שמדרך כל מלמד חכם ברצותו להודיע לזולתו מה שלא ידע עוד ידמהו למה שנודע לו כבר, ד"מ רוע לב האדם המונע להטיב לרעהו בכל אשר תמצא ידו לא נודע לכל כאשר נודע רוע האיש אשר יכחש בעמיתו בפקדון או בתשומת יד, גם לא יחשבו רעת המכחש גדולה כל כך כרעת הגוזל מרעהו בחזקה מה שיש לו, ורעת הגוזל הזה כרעת הורג נפש, וע"כ ברצות המלמד להודיע רעת מונע הטוב מעליו ידמהו למכחש בפקדון, כי ע"צ האמת נתן הי"ת את טובו ביד כל אדם רק כעין פקדון בידו, בתנאי שייטיב בו לאחרים, ולהגדיל רוע המכחש בעמיתו בפקדון ידמהו לגוזל ממנו, ולהראות גודל עון גזלת כסף דמוה להריגה כמאחז"ל (ב"ק קי"ט) "כל הגוזל שוה פרוטה כאלו נוטל נשמתו ממנו" וכן להפליגו עון המתגאה אמרו עליו שהוא כאלו עע"ז" ועל המבייש חבירו אמרו "כאלו שופך דמים" יען כי רוע מדת הגאוה וביוש חבירו אינו נודע לכל, כרוע עון ע"ז וש"ד, ועד"ז השתמש גם החכם במשלי שם כמו שהולך הרב ז"ל ומבאר. 
*אמנם אם היו וכו'. ר"ל שמשל המדרש יורה שאף שהיה להם היכולת והאפשרות הטבעית, להרע או להטיב, בכל זאת לא השיגו עוד מאומה מהנהגת הי"ת ההשגחיית לדעת עי"ז כי בהטיבם דרכם יוכל להטיב להם ברצונו גם נגד חקי הטבע, כמו שיוכל גם להרע למו אם ירעו מעשיהם, ולבחור בעבור זה ג"כ תמיד רק לעשות הטוב והישר, ואף שאברהם אביהם שהיה אוהבם הטבעי רמז להם זאת ע"י שלמד את בניו אחריו לשמור את דרך ה'. בכל זאת לא הועיל להם הרמז הזה לבדו כאילו לא הרגישו בו, עד שבא הי"ת בעצמו והניח ד"מ ידם על המנה היפה באמור להם בביאור "ובחרת בחיים", 
*לזה צותה תירה ר"ל שכונת הכ' "ונתן לך רחמים" היא שלא יתשבו, כי עשות נקם באנשי עיר הנדחת מתנגד להרגש הרחמים והחנינה אשר הטביע ה' בלב כל אדם, כי באמת החמלה והחסיה על עושי רשעה כאלה, היא באמת כעין אכזריות על זולתם, יען כי ממקור העבודה הזרה יצאו תועבות גדולות ופעולות אכזריות לאין מספר כנודע, כי גם את בניהם ואת בנותיהם שרפו באש, ואם לא יעשה משפט בעושי רשעה אלה המעטים, הלוא על נקלה תפשה המספחת הזאת בכל גבול ישראל, ורבה אז המשכלה אשר תפיל עוד חללים יותר רבים, (ועיין מזה גם ביאורי למעלה בראשית דף י"ז ע"א ובמדבר דף א' ע"ב, ובהערה שם), 
*וטעם חבוב וכו' (עיין ביאורי למעלה שה"ש דף קע"ב) ופה רוצה הרב ז"ל לבאר הכונה יותר כי הנה ידוע שאף שאם ואחות והבת משותפות בזה שהם נאהבות לאדם כאחד, בכל זאת יש לכל אחת עוד תכונה אחרת, מה שאין לזולתה, כי הבת היא נכנעת לאביה ושומעת בקולו והאחות היא חומלת על אחיה ומחננת אותם, והאם יש לה רחמנות על בניה יותר משאר הקרובים, וזש"א המדרש כי בעשות ישראל רצון הי"ת קורא אותם בשם "בת" יען כי היא שומעת בקולו כבת. ובשם "אחות" בעבור היותם מטיבים איש לרעהו, כאחות לאחיה, ובשם "אם" בעבור שירחמו מאוד על כל איש עני מסכן ואומלל. 
*תוכן דברי הרב ז"ל הוא, כי הן אמת שלא היה באפשרות איש להיות צדיק בארץ אם לא הקדים הי"ת לתת לו הכח השכלי להכיר בוראו, והרצון השכלי לבחור במה שנראה לו טוב וישר, ורק ע"ז רומז מאה"כ באברהם "כי ידעתיו למען אשר יצוה את בניו וכו'", וכן מאה"כ בירמיה "בטרם אצרך בבטן ידעתיך", ובבחינה זאת נוכל לאמר בצדק, כי אהבת הי"ת אל האיש השלם קודמת ליציאת שלמותו אל הפועל, כי לולא הראה לו הי"ת תחילה אותות אהבתו בתתו לו הכשרון בכח לקנות חכמה ודעת צדק משפט ומישרים, לא היה ביכלתו לעולם להשלים נפשו בפועל, וע"ז רומז גם מאה"כ "מי הקדימני ואשלם" אפס כשרון זה להשלים נפשו נתן ה' גם בכח כל אדם כצדיק כרשע, כמו שהטביע גם בלב כלם גם יחד הכח והיכולת לעשות הרעה, באופן שתהיה הבחירה החפשית ביד כל אדם להרע ולהטיב כי אלו הסיר ממנו היכולת להרע, הלוא היתה מעלת עשיית האדם את הטוב נגרעת מאוד אחרי שרק בהכרח טבעו, ולא עפ"י בחירתו החפשית יעשה אותו, וע"ז רומז לדחז"ל גם מאמר הי"ת "ואשר הרעותי" (מיכה ד') כי אחרי שנתן לאדם גם היכולת לעשות הרע הוא ית' ג"כ כעין סבה לזה, אם אח"כ ירע מעשהו, אף שבאמת רצון הי"ת וחפצו הוא רק שיעשה האדם טוב, והרע שיעשה באמת משובב רק במקרה מאתו ית' בעבור שלא מנע ממנו היכולת להרע, ונמשך מזה כי בתחילת בריאתם שוים כל בני אדם יחד, כי לכלם נתן הכשרון לקנות השלמות המוסרית, ומכולם לא נמנעה גם היכולת להרע באופן שבעת הולדת כל אדם, לא נוכל לאמור עליו עוד, שהוא אהוב או שונא לה' ורק עפ"י מעשיו הטובים או הרעים שיעשה אח"כ יקרא בשם "אהוב וידיד ה'" או בשם "שנוא ומתועב לי" באופן שלא נוכל לומר בבחינ' זאת שאהבת ה' נפלאתה לאדם אחד כבר בתחילת יצירתו במדרג' יותר גדולה מלזולתו, בטרם התהלך עוד לפניו בדרך צדקה ומשפט ומה שנאמר "אברהם אוהבי" "ועבדי משה בכל ביתי נאמן הוא" תואר זה לא נקנה להם מלידה ומבטן, כי אם לאחר שהוציאו שלמותם המוטבעת בקרבם בכח אל הפועל, ודברי החושב בהפך, כי אהבת הי"ת צריכה להיות קודמת לכל איש צדיק מלידה ומבטן, כי רק על ידה יוכל לזכות ארחו ולהטיב פעלו ידחה הרב ז"ל בשלש תשובות, הא' כי לפ"ז יהיה אשר אהבת ה' הזאת היתה לו למנה מני רחם, מוכרח לעשות הטוב, ואשר מנעה ממנו מוכרח לעשות הרע, והוא סותר לא לבד מה שכ' החוקר, כי האדם רצוניי על כל מעשיו אם טוב ואם רע, [והתורה הקדושה קוראת ג"כ באזני כל איש מישראל לאמר "ובחרת בחיים, מאמר המורה כי גם עשיית הטוב וקטן החיים המוסריים המסובב מזה, גם מניעת עשותו תלוים רק בבחירת כל אדם כצדיק כרשע,] כי אם יהיה גם עול בחיק הי"ת, כי הפליא אהבתו רק לקצת בני אדם ונתן להם עי"ז לא לבד הכשרון, כ"א גם כעין סבה מכרחת, להטיב דרכם, ומנעה מקצתם והסיר מהם עי"ז הכשרון והיכולת להטיב דרכם, הב', כי לפ"ז לא היה באפשרות שהצדיקים בעלי אהבת ה' הזאת שקדמה להם יהפכו לרשעים, או כי הרשעים אשר לא חלק ה' להם אהבתו זאת מני בטן ייטיבו בכל זאת אח"כ את דרכם להיות צדיקים והולכי נכוחה, ובכל זאת יעיד הנסיון על מציאות שני אלה גם יחד והג', כי כמה כתובים יורו על ביטול דעת זו כמאה"כ "מה ה' אלקיך שואל ממך, כי אם ליראה" וכו' ואם היתה היראה והמעשים הטובים המסובבים ממנה הכרחיים למי שהקדים לו הי"ת אהבתו כבר מני רחם, ונמנעים ממי שמנע אהבתו מהם, הלוא היתה השאלה הזאת מצד אחד למותר, ומצד אחד לריק וללא הועיל, כי האהוב לה' מני בטן יירא אותו וישמור חוקיו בהכרח והשנוא לו הוא חסר ידו קצר היכולת לירוא את ה', ולשמוע בקולו? מכל זה נודע לנו בבירור, כי הדבר הוא בהפך, כי כל אדם נוצר מתחילת בריאתו להיות ראוי להשלים נפשו, ובזה לא יבדל איש אחד מזולתו, ורק כאשר ישלים אח"כ את נפשו בפועל ימציא לו הי"ת את אהבתו באותה מדרגה הראויה לו לפי ישרו ותומתו וע"ז רומז גם מאה"כ "אמת מארץ תצמח" ר"ל אם יעשו בני אדם בבחירת החפשית רק טוב ואמת עלי ארץ, אז "צדק משמים נשקף" עליהם כי יאהב ה' אותם כאשר יאהב איש את בנו הישר הולך, עד שנפשו קשורה בנפשו, (ועיין מזה גם ביאורי לשער ד' מס' חזות קשה,) ונמשך מזה כי לכל איש שלם יהיו למנה מהי"ת ב' מיני אהבה וחסד, הא' הוא החסד הכולל כל בני אדם יחד בתתו להם מלידה ומבטן הכשרון להשלים נפשם, והב' הוא החסד הפרטי מה שנהיה לו לבדו למנה רק אחרי שהיטיב דרכו ומפעליו יותר מכל זולתו, וע"ז רומז גם מאה"כ "אתה עשית את עבדך דוד אבי חסד כאשר הלך לפניך וכו' ותשמור לו את החסד הגדול הזה וכו', והנה המעשים הטובים אשר יעשה אותם האדם, יחלקו בכלל לג' מחלקות, הא' בבחינת גופו והוא שישים מתג ורסן לתשוקותיו, ויחדל מכל הנאה גופנית האסורה לו, או העוברת את גבול וגדר השיווי והראוי, ובשכר זה יתן לו הי"ת גם חיי גוף בריאים וחזקים וישמרהו מכל חולי ומדוה כמו שנראה באבותינו בימי המן שחטאו לפי דחז"ל ע"י שנהנו מסעודת אחשורוש, והטיבו אח"כ את דרכיהם ושבו לכבוש את יצרם ותשוקתם הגופנית ע"י הצומות שקבלו עליהם, וה' שלח עזרו מקודש להם לשמרם מחמת המציק המן הרע הזה והפיר את עצתו אשר בקש להשמידם, הב' הם המעשים הטובים אשר יעשה אותם האדם ע"י המידות והתכונות הטובות אשר יקנה לנפשו ע"י ההרגל התמידי, ד"מ מי שירגיל עצמו לרחם על אחיו האביון, ולתת מהונו תמיד צדקה, לכל איש עני ומסכן, יקנה עי"ז לנפשו מדת החמלה והחנינה היקרה מאוד בעיני אלהים ואדם לקנין עולם, והי"ת יגמלהו ג"כ כצדקו לתת לו תמיד הון ועושר שהם האמצעים אשר על ידם יוכל איש להטיב לעמיתיו, כאשר ירמוז על זה מאה"כ בצדקה "עשר תעשר" "נתן תתן" "פתח תפתח" שחברו המקור עם הפעל מורה תמיד על התמדת הפעולה וההרגל התמידי בה ואמרו גם חז"ל על מאה"כ עשר וכו' "בשביל שתתעשר, ר"ל אם תעשר תחילה בטוב לבך ובבחירתך החפשית, מהמעט אשר חנן ה' אותך בו ירבה אז הולך לרוב עד שתוכל אח"כ לעשר ממנו עוד יותר הרבה בעבור מדת טובך אשר נשרשה כבר בקרבך והג' הן פעולות האדם והשתדלותו להקנות לנפשו המשכלת ע"י הלימוד, העיון והתבוננות בדרכי הי"ת, שלימות מעלת שכלית ונפשית ואם יעשה האדם זאת בתחילתו בבחירתו החפשית יטה אח"כ הי"ת עליו חסדו ויעזרהו על ככה למען יוכל להוסיף יום יום חכמה ודעת עוד יותר, הנה לפנינו כי בכל ג' מיני טובות אלה צריך האדם תמיד לעשותן תחילה, ורק אח"כ יהיו לו אהבת הי"ת ועזרו מקודש למנה, לא כדעת החושב בהפך, שאהבת ית' היא קודמת לצדקת וזכות האדם, ועל כל זה רומז לדעת הרב ז"ל מאמר חז"ל שהחל בו" ג' דברים עשו ב"ד של מטה והסכימו עליהם ב"ד של מעלה, מקרא מגילה" שהיא ההילול וההודאה על ישועת ה' בבחינה גופנית שהיתה להם למנה, רק אחרי שובם אליו בכל לב ובכל נפש, "והבאת מעשר, ר"ל היכולת להביא תמיד המעשר אל אוצר ה', אשר תהיה לאדם כעין שכר וגמול רק אחרי שהביא אותה תחילה רק בטוב לבו בבחירתו החפשית, ושאלת שלום בשם" המורה על קנין השלימות השכלית בידיעת הי"ת, אשר גם בה החוב על האדם להחל בה תחילה, ורק אח"כ יעזרהו גם הי"ת לזה. 
*שהמעלות וכו' ר"ל כי הפעולות יחלקו בכלל לג' הא' פעולות טבעיות שאין ביכולת האדם למנעם, כמו כל פעולות החושים, שכל עוד שלא יעצים האדם ד"מ עיניו מראות, או יאטים אזנו בשום דבר, יראה בהכרח מה שעומד לנגדו וישמע קול מדבר אליו, אף אם לא ירצה לשמוע אותו, וכשרון עשיית הפעולות הטבעיות האלה מוטבע באדם מלדה ומבטן, מבלי שיצטרך תחילה אל לימוד והרגל, כי מדי תפקחנה עיני ואזני הנער יראה וישמע כל הדברים הנראים, והקולות הנשמעים, והב' הם פעולות שהן חוץ לטבע, ד"מ עלית האבן וכל דבר כבד למעלה היא פעולה המתנגדת אל הטבע ואין האדם יכול לעשותה כלל, כי אם גם הרבה פעמים ישליכם למעלה בכל מאמצי כחו. בכל זאת הלוא מהר חיש ישובו לרדת עוד למטה, ומעתה יאמר החוקר כי המעלות והמידות טובות הן הפעולות הממוצעות בין שתי אלה כי אינן טבעיות לאדם עד שלא יצטרך לקנות אותן בלימוד והרגל, גם אינן הפכיות לטבעו עד שנוכל לאמר ממנו שיעמול לריק לקנותן, כי אם נקנות הם לו ע"י לימוד והרגל תמיד. 
*אמנם במעשה הנדיבות וכו' (עיין מזה ביאורי לס' שמות דף ע"ז ע"א,) 
*מה שלא יצדק וכו' תוכן דעתו שאף שבדרך הטבע יחשבו קצת בני אדם בהפך שע"י נתינת המעשר ימעט הונם ורכושם, ורק דרך פלא ותמיהה אמר החכם כי לפעמים "יש מפזר ונוסף עוד" גם אסור לאדם לעשות פעולה טובה רק בעבור נסות בזה השגחת הי"ת ולראות אם יגמלהו כצדקו וירבה עי"ז הונו ורכושו אשר מכל זה היינו יכולים לשפוט שהנסיון בנתינת הצדקה להרבות הונו על ידה, אסור מכש"כ, אחרי שהוא מתנגד גם אל הטבע, שע"י חסרון ההון ירבה ההון ? בכל זאת אחז"ל "חוץ מזו" ר"ל שבפעולות הצדקה הדבר בהפך, כי המרגיל נפשו לעשר תבואתו והונו ולתת צדקה ממנו, ומקנה לו בזה מדה ותכונה טובה יעשרהו הי"ת בשכר זה, להרבות לו תבואתו ורכושו באופן שיוכל אח"כ לתת עוד, שיעור יותר גדול, 
*תוכן דברי הרב ז"ל הוא, כי הנה כבר אמרו מחקרי הטבע כי להעמיד גוף האדם, כבית נכון הבנוי על תלו צריכים ארבעה כוחות אשר פעולת כל אחד שונה מפעולת זולתו כח האחד הוא המושך מאכל האדם אל תוכו, ר"ל הכח המעיר ומסבב אותו לקחת מזון הכח השני הוא המחזיק אותו בקרבו, ולא יתננו לצאת החוצה בטרם ימוץ ממנו הלח והדם המצטרך למזון האדם, והשלישי מעכל אותו. ר"ל שפועל פעולתו עליו להפרידו ולהתיכו לחלקים שונים, והרביעי מחלק הלחיות הטובים המתפרדים ממנו לכל חלקי ואיברי הגוף, להשלים בהם מה שנתך ונאבד מהגוף בכל יום (עיין מזה ביאורי למעל' בראשית דף י"ג) והנפסד ממנו אשר לא יצלח עוד לכל, ידחה לחוץ ע"י הזעה, השתן, וצאת האדם, וכל עוד ישארו ד' כחות אלה באדם על כנם, ושומרים משמרת פקודתם כראוי. יהי' בריא וחזק, ורק כאשר יוחלש או יחדל אחד מהם מעשות פעולתו יחלה האדם, ועמודי בריאתו יחלו להתרופף, כאשר רומז ע"ז גם מאה"כ "ביום שיזועו שומרי הבית" וכו' כי הכוחות האלה קרא החכם בשם "שומרי הבית ואנשי חיל" וכמו כן צריכים להנהגת האדם הבייתית, ג"כ ד' מיני פעולות אלה, אשר יעשה אותן איש אחד כלן יחד, או שיעשו אותן אנשים שונים איש איש מלאכתו אשר הוא נועד לה, כי בכל בית צריך להיות איש אחד אשר ישתדל להביא טרף ומזון ושבר רעבון כל בני הבית, ולהמציא. להם גם כל שאר מחסוריהם המצטרכים להם ועל הרוב יעשה זאת בעל הבית. או עבדו תחתיו, ופעולתו זאת דומה לפעולת הכח המושך בכל בעלי חיים גם צריך להיות בו איש אחד מי שישמור כל הדברים האלה המובאים אל הבית, שלא יאבדו לריק וללא הועיל ופעולתו דומה לפעולת הכח המחזיק, גם צריך להיות בו מי שיכין ויתקן כל הדברים האלה כראוי, ד"מ המאכל והמשק' ע"י פעולת הבישול או האפיה, והמלבושים ע"י פעולת האריג' והתפיר' ושאר מלאכות, באופן שיהי' הכל ראוי לכל מה שיצטרך אליו, ופעולה זאת דומה לכח המבשל והמעכל את המזון בגוף, ומלבד כל אלה צריך להיות שם גם מי שיחלק לכל אחד ואחד מאנשי הבית המנה הראוי לו, ולהוציא את כל הנפסד לחוץ למען יהי' הבית תמיד נקי מכל סיג וחלאה, ורוב פעולות אלה נתונות לרוב תחת פקודת משמרת האשה הגביר' ושפחת', וכאשר יחדל אחד מכל אלה לבלתי עשות פעולתו כראוי יהרס שלום הבית, ואשר הגופני של כל יושביו, וע"ז העיר החכם באמרו "תחת שלש רגזה ארץ" וכו' כמו שהולך הרב ז"ל ומבאר, וכמו שיצטרכו ד' מיני פעולות אלה לקיום גוף האדם הפרטי, ולקיום ביתו בבחינת אשרו הזמני והגופני, כן יצטרכו גם ד' מיני פעולות שונות לשלימות הנפש כל עת היותה עלי ארץ והעדר או הפסד אחת מהנה ימנע ממנה ג"כ קנין האושר המוסרי, כמו שהעיר על זה החכם לדעת הרב ז"ל באמרו "דרך נשר" וכו' (עיין ביאורי למעל' בראשית דף ע') והנהגם להנהגת המדינה וכל חברה אנושית מצטרכות ד' מיני פקידים אלה, אשר ישימו תמיד עין השגחתם על כל אחת מד' פעולות אלה, ורק בשמור כל אחד מהם את משמרת פקודתו כראוי, יקוים שלום ואושר המדינה והחבר', תחת כי יהרס ויאבד על נקלה כאשר יעשו מלאכתם רמיה, ואף כי אם יחדלו מעשות' כלל וכמו שבגוף האדם הלב שהוא משכן החום הטבעיי ודם הנפש הוא ג"כ מקור כל הכחות הארבע' הנזכרות למעלה על פיו יצאו לפעול פעולותם, ועל פיו יחדלו מעשותן, כי מדי יחלש הלב על ידי שיתמעט דם הנפש בתוכו, ויתקרר החום הטבעיי בקרבו, תשבותנה גם פעולות כל איברי וכחות הגוף וכמו שבהנהגת הבית יעשו גם כל יושביו פעולותיהם רק על פי האדון המנהיג את הבית כלו, ובהנהגת המדינה רק על פי השר או הפחה אשר הוקם עליה, כן אם יסובב כראוי שלום הממלכה כלה המאחדת תחת ממשלתה כמה מדינות ועמים שונים צריך לרוב שיהי' מלך בתוכה אשר יפקיד כל הפקידים בארצה, והוא הראש והאדון לכלם, על פיו יוציאו ועל פיו יביאו את העם אל מקומם בשלום, והנה המלך הוא ככח הטבעיי הכולל אשר בגוף השומר ומחבר כל חלקיו ואיבריו יחד, כי גם הוא חובה עליו לחבר ולאחד כל פעולות ומעשי כל אחד ואחד מיושבי ופקידי המדינות כולן, לסבב הטוב הכללי אשר בצלו יחיו כלם שלוים ושקטים, [וכ"כ גם החכם ציצערא באגרותיו לאחיו "כי אין די למושל חכם, וצדיק אם יעשה רק בעצמו את הטוב והישר לעמו הנתונים תחתיו, כי אם יצטרך גם לפקוח עין בחינתו ולהשגיח על מעשי ופעולות הפקידים הנתונים תחת משמעתו לבל יפרצו פרץ, ויעשו עולתה, כי אם ילכו תמיד רק בדרך הצדק והמישרים למלאות חובתם, כי רק אז יסבב אושר והצלחת מדינתו,] גם כאשר ישים מס על הארץ יהיה חפצו רק למלאות בו צרכי ומחסורי הממלכה כלה לבד, למען סבב עי"ז שלום ואושר כל יושביה, [ובאופן זה ראוי ג"כ כי לא יגרע איש מתת כפי מסת הונו ורכושו את מנת המלך אשר יושם עליו [[וכן כתב גם החכם הנ"ל באחד ממאמריו. כי הכנסות המדינות ומנת מדתם אשר יבוא אל גנזי המלוכה והממשלה הן הן כעצבים ועורקים בגוף האדם, כי כאשר בלעדם לא תכון חיות וקיום האדם עלי ארץ, כן מבלעדא הכנסות לא תכון הצלחת המדינ' והנהגתה, ע"כ הוא ג"כ מחובת העומדים על משמרת פקודתי המדינה, לשמור אותן לבלתי תאבדנה בהעדר השלום בארץ, כי בהיות חרב ומלחמ' בתוכה אין מרעה צאן ובקר, ואין עבודת שדה וכרם, גם מסחר וקנין אין, ומאין ישלמו היושבים מנת המלוכה, וכסף חוקה אשר הושם למס עלימו ? ובאגרתו לאחיו כ': כי כל יושבי מדינה ומדינה אשר בצל מלכיהם ושריהם יחסו וישבו בטח מפחד רעת מלחמת אויב ואימת מגורות אנשי בליעל אשר בקרבם, ישימו על לב כי הממלכ' והממשלה הזאת אשר בצל כנפיה יחסיון ובאברתה תסך ותגן אלימו, לא יוכל להתנהג ע"י הפקידים שרי ואנשי הצבא רק ע"י הוצאות רבות מגנזי המלוכה, ואז בשמחה וטוב לב יתנו מטובם ואשרם כסף חק המלוכה ומנת מדתה מכל סחורתם ומרכלתם, ולא ירע לבם בתתם מעט מהרבה אשר יש להם לקנות להם במחירו מנוחה ומרגוע ממצוקת אויב ובטחון תמידי מפשע ארץ.],] ורק ממלך ישר וטוב כזה המשתדל רק לשחר טוב ארצו הכללי, אה"כ "מלך במשפט יעמיד ארץ" תחת כי בהיות מגמתו רק לתועלת עצמו, להשתרר על זולתו, ולבצוע בצע רע לביתו, לא לבד שלא ישחר הטוב הכללי, כי אם גם ירבה שוד וחמס בארצו, כי ממנו יראו עמו ושריו ויעשו כמוהו, לפנות רק איש איש לבצעו מקצהו ועי"ז יהרס שלום ואושר המדינה בכלל, כמאה"כ "ואיש תרומות יהרסנה" ונמשך מזה, כי הרע המסובב לארץ במלוך עליה איש עריץ, יגדל יותר, מהרע אשר יולד בקרבה בהיותה רק מבלי מלך או שר כלל, כי אז יחסר לה רק הטוב המסובב בהיות כל יושביה נקשרים ונדבקים יחד ע"י מלך טוב מושל באדם צדיק, אבל בכל זאת יוכל כל איש לבדו לשחר טובתו הפרטית, אפס במלוך אדם חנף או מושל רשע על הארץ, הלוא ממנו ילמדו גם כל הסרים למשמעתו להרע מעלליהם, ואז איש את רעהו יצודו חרם, ותמלא הארץ חמס ושוד, אלה וכחש רצוח וגנוב, באופן שאין גם אחד מיושבי הארץ אשר בביתו ובמעינתו ישכון בטח שקט ושאנן מפחד רעת עמיתו אשר במסתרים יארוב עליו להרע לו, והנה מכל האמור עד הנה נודע לנו למדי כי הקמת מלך אשר לצדק ימלוך, היא טובה גדולה לכל עם אשר ע"כ נראה לא לבד כי כמעט בכל האומות אשר היו מימי קדם עד עתה בכל מקומות מושבותם, השתדלו להשים עליהם מלך או שר, כי אם גם בהרבה בע"ח נראה כי ישימו להם כעין מלך אשר יצא ואשר יבוא לפניהם [ומה מאוד גדלו מפעלות הי"ת אשר שם בבחינה זאת בטבע הדבורים אשר הם קטני ארץ מאוד, כאשר יודיעו זאת לנו חכמי הטבע, כי בכל כורת יש ט"ז מאות זכרים הנקראים בשם דראהנען, וכ' אלף נקבות עקרות הקטנות מהם, אשר אין להם הכשרון להוליד הנקראות בשם ארבייטסביענען, בעבור עשותן כל מלאכת עבודה המצטרכת לקיום כלם, כי הן תמוצנה עסיס הפרחים לעשות ממנו דבש למאכל, ודונג לבנות ממנו לשכות שונות י"ב מאות או יותר להיות משכן לאפרוחי הדראהנען, ולשכות אחרות קטנות למשכן אפרוחי הדבורים עושי המלאכה, ושאר לשכות להניח שם הדבש, ולשכות אחרות יותר גדולות למשכן המלכה, כי בכל כורות יש רק נקבה אחת הגדולה מכל שאר הדבורים, אשר היא פרה ורבה מאוד, כי תלד בכל שנה כ' או ל' אלף ביצים, והיא הגבירה והמלכה לכולם, על פיה יצאו ועל פיה יבואו, גם המות לא יפריד ביניהם, כי במותה ימותו לרוב כלם, או לפחות יתפרדו ויפוצו אנה ואנה, ואם על פי מקרה תולד עוד נקבה אחרת כמוה, אשר לדעת קצת החוקרים תהיה זה רק, אם תזורה ביצה אחת באחת מלשכות המלכה, אשר הן רחבות ידים יותר משאר הלשכות, אז אם מספר דבורי הכורת גדול כל כך עד שיוכלו להחלק לשנים, תצא המלכה הצעירה הזאת מהכורת הראשונה אל מקום אחר, ועמה יצאו גם חצי מספר הדבורים להיות לעם אחר, ואם לא, ימיתו המלכה הצעירה הזאת, כי בכל כורת לא תוכל להיות שוררת כי אם מלכה אחת,] וידוע ג"כ כי גם המושגח בהשגחה פרטית מהי"ת חובה עליו לתקן תחילה עניניו כראוי, לפי מה שתחייבהו ההנהגה הטבעית, כי רק אז תהיה לו אח"כ השגחת הי"ת הפרטית למנה בתכלית השלימות, לא להיות תמיד עצל חובק את ידיו, לבלתי עשות מאומה להטבת עניניו בהנהגה טבעית בבטחונו לבד על הי"ת כי הוא לבדו יגמור כל טוב בעדו [ע"ד משאחז"ל (פסחים דף ס"ד ע"ב) "אניסא לא סמכינן," ועד"ז אמרו ג"כ להורות על זה יכול יהיה יושב ובטל ת"ל וברכך ה' בכל אשר תעשה,] (ועיין מזה ביאורי למעלה בראשית דף קצ"ט,) ונמשך מזה כי ע"כ ברצות הי"ת לשחר שלום ואושר האומה הישראלית גם בבחינ' מדינית, ונצטוו להשים עליהם במאה"כ "ואמרת אשימה עלי מלך ככל הגוים" וכו' ר"ל אם תבקש רק לבלתי היות בבחינת הנהגת המדינית הטבעיית נגרע משאר העמים, אז לא לבד יישר הדבר בעיני, כי אם גם מצוה אני אותך עליו "שום תשים עליך מלך," וכן נצטוו ג"כ לתת שופכים ומנהיגים בכל עריהם במאה"כ "שופטים ושוטרים" וכו' (כמו שנראה שנצטוו גם לעשות שאר תחבולות אנושיות בהלחמם עם מלכי כנען ובשאר מלחמותיהם, ולא להסתפק לבד בבטחונם על הי"ת, אשר אין מעצור לו להושיע גם מבלי שום תחבולת מלחמה, כי גם הי"ת חפץ שיעשה כל אדם מה שיש ביכלתו האנושית לעשות לטובתו ולתועלתו, ורק אז ישפיע עליו ברכתו, וישלח עזרו מקודש בכל אשר יעשהו,) וחטא ומרי ישראל בשאלם להם מלך בימי שמואל, אשר בעבורו חרה לא לבד אף שמואל, כי אם גם אף ה' עליהם היה לפי"ז רק בעבור שאמרו "תנה לנו מלך לשפטנו ככל הגוים" כי בזה הורו לא לבד שלא יתרצו עוד במשפט שמואל שהיה השופט עליהם, כי אם גם שיחפצו לצאת גם מרשות הי"ת והנהגתו הפרטית והנסיית עליהם, ורוצים להתנהג תמיד רק באופן טבעיי ממלך אנושי, ולהושע רק על ידו מכל הצרות אשר תמצאמו. ככל שאר הגוים וזשאה"כ "ואתם מאסתם את אלהיכם מכל רעותיכם וצרותיכם" וכו' ר"ל גם בעת צר לכם לא תחפצו עוד שיושיע לכם באופן נסיי, יען כי אז הייתם מחויבים גם לשמור חקיו ומשפטיו. אשר רק על ידם תעשו ראוים להתנהג בהנהגתו ההשגחיית הזאת, ויותר טוב הוא לכם לפי דעתכם הנפסדה להיות חפשים מעבודתו למען היות לכם היכולת ללכת בשרירות לבכם הרע, אבל פעולת שימת המלך עליהם בעצמה לא היתה רעה בעיני הי"ת כלל, אחרי כי הוא בעצמו צוה אותה ביד משה נביאו, וברעיון זה מבאר הרב ז"ל הרבה כתובים (עיין בפנים הספר,) ועפ"י הדברים האלה יבואר גם מאחז"ל שהחילנו בו כי בתחילה אמר "מניין שממנין שופטים וכו' וממנין שממנין שוטרים וכו' ת"ל שופטים וכו'" ויען כי תכליתם היא לחבר ולאחד כל בני העיר או המדינה להיות לחברה אחת, נקראים בשם" אלהים" בעבור שהם שותפים לאלהים בענין זה, שגם הם יחברו כמוהו אישים פרטיים אל כלל אחד, ור"י אמר "מניין שממנין אחד על הכל" הדומה בזה עוד יותר לאלהים עליון, בעבור שקושר אישי כל האומה והממלכה להיות יחד כאיש אחד חברים, ת"ל "תתן לך" ר"ל אני מצוה אתכם ומרמז בזה גם על מינוי אחד, אשר על ידו תעשו כולכם כגוף וכעצם אחד, והוא מינוי המלך על כלם, ועל זה רומז מלת "לך" בלשון נוכח ליחיד על כל האומה הישראלית בכלל, וע"ז מורה גם מאה"כ בדה"י שאחר שאמר תחילה בלשון רבים "ושוטרים הלוים לפניכם" וכו' אמר אח"כ "ויהי ה' עם הטוב" ר"ל היקר והנכבד מכלם אשר יהיה להם בעבור זה לראש ולקצין. הדומה בבחינה מה אל הי"ת המחבר ומאחד כל חלקי הבריאה, וכל הנמצאים כלם להיות לאחדים, וע"כ יהיה גם הוא בעזרו כמו שאמר "ויהי ה' עם הטוב". 
*והנה המבקש וכו' ר"ל כי במאמרו "הלוא קציר חטים" וכו' רמז להם כי כמו שהמטר והגשם הם מסבבים רוב טובה בבואם בעתם, ובכל זאת בימי קציר חטים הם מסבבים רק טוב מעט להקר החום הגדול אז ביותר, ורעה הרבה, כי התבואה הנקצרת תשחת ממי המטר, כן שימת המלך אף שהיא בעצמותה טובה גדולה ונרצית בעיני הי"ת גם בבחינת האומה הישראלית, אשר ע"כ נצטוו גם עליה, בכל זאת האופן אשר בו שאלו זאת עתה ממנו הסב כי רק טוב מעט ורעה הרבה יסובב להם ממנה. 
*כי כל עוד שיהיה ההתחלות יותר חזקות וכו'. (עיין מזה שער ע"ח וביאורי שם במדבר דף ס"ו ע"א). 
*אמנם לפי וכו' ר"ל כמו שיש יתרון לאדם על כל שאר בע"ח בעבור היות לו שכל אנושי אשר בו יוכל להמציא תחבולות שונות לתועלת עצמו וכל זולתו, אשר הם מתיחסים אליו בבחינה מה, מה שאין ביכולת שאר בע"ח אשר השם ה' חכמה ודעת, כן יגדל גם בהפך הרע המסובב ממנו לזולתו בהשתמשו בשכלו וחכמתו אך להרע, מרעת כל חייתו שדה, כי הוא יכול לסבב נזק לזולתו לא לבד בכח גופני שלו כי אם גם בתחבולותיו ומזימותיו הרעים משא"כ שאר בע"ח אשר רק בכח גופם כי חזק הוא יוכלו להרע, לא בכח שכל החסר להם, ע"כ נצטוו ישראל להשים שופטים ושוטרים בארץ אשר ישגיחו שלא יעשה איש מהם נזק ועול לרעהו, ולא יעשוק החזק את החלש ממנו והשופטים נצטוו גם הם לבלתי עשות עול והטות משפט, למען לא תגרע עי"ז מעלת חברתם האנושית גם מחברת ואגודת שאר בע"ח, אשר גם מהם יחיה כל מין יחד באחוה ורעות, ויעשו תמיד רק משפט ומישרים ביניהם, ולא יתנו איש מהם לעשות עול לזולתו ולעבור חקי הצדק הטבעי כמו שספרו חז"ל וקצת חכמי הטבע מכמה מיני בע"ח (עיין בפנים הספר.). 
*אמנם הדבר המהנה וכו', להבין דבריו אלה צריך אתה לדעת כי כל זוית נצב כזה # אשר יתהווה מב' קוים ישרים הנוגעים יחד, הוא רביע הכדור באופן שאם נציג ראש המחוגה בנקודת 6א'7 מקום חיבור הקוים יחד ונעשה ממנו כדור שלם גדול או קטון כמו שנרצה, באופן שנקודות 6א'7 תהיה תמיד המרכז מהכדור הזה כזה # יהיה תמיד רובע הכדור הזה שהוא צ' מעלות או חלקים (כי כל כדור שלם יחלק לש"ס מעלות או חלקים כנודע,) נסגר בין ב' הקוים הישרים האלה אשר ממנו נתהוה, ונודע ג"כ בס' אקלידוס במופת הנדסיי שאין להכחיש אמתתו כלל, כי כל ג' זויות של כל משולש כזה # כוללות יחד ק"פ מעלות או חלקים אשר יעשה עליו מכל כדור, והן שוות לפי"ז לב' זויות נצבות הכוללות ג"כ יחד ק"פ מעלות כנ"ל, ומעתה יאמר החוקר כי אין לחשוב כלל ששום אדם יאמר ויחשוב הפך זה, שאינן שוות לב' נצבות בעבור שיגיע לו מזה איזה הנאה, ועצב מהפכו ר"ל בהיותן שוות, אחרי שמשפט שכלי זה הוא אמיתי שאין להכחישו, אפס בדברי הריב והמשפט שבין איש לרעהו שתלוי רק בשיקול דעת והתפעליות לב השופט לדעת על ידו מי הוא הצדיק ומי הרשע? נקל מאוד לאדם לעות משפטו, ולחשוב לפעמים דבר לאמת וצדק מה שבאמת אינו כן, אם רק מגיע לו מזה איזה הנאה ועצב ע"י הפכו, וע"כ פסלה התורה את הקרובים והנוגעים בדבר לדון, אף כי שהם אנשים ישרים ותמימים, כי אין אדם שליט ברוח טבעו לבלתי היותו נפעל ממנו בשפטו, וכן אמרו גם חז"ל "אין אדם רואה חובה לעצמו" והרב ז"ל הרבה עוד להביא ראיה על זה מכמה מאמרי חז"ל (עיין בפנים) וזה שאמר גם הכ' "כי השוחד יעור עיני חכמים" ר"ל כי מי שלוקח שוחד יהיה תמיד לבו נוטה רק לטובת מי שנתנו לו, ואם גם ירצה לשפוט צדק לא יוכל עוד, כי יהיה נפעל מנטיית לבו לעות משפטו לבלתי הכיר עוד האמת, כי אם להצדיק רק את המשחד אותו. 
*יאמר שיבדל וכו' ר"ל שבאופן עשיית משפט על פי מצות התורה נבדל ממה שהיינו עושים אותו רק על פי השכל הטבעיי ד"מ בנדון שלפנינו אחרי שיחייב השכל האנושי ומצות התורה גם יחד שנשתדל בכל עוז לבער הגילולים ועובדיהם מן הארץ, היה השכל מחייב ג"כ שלא לעשות שום הבדל בין העובדים האלה יהיו רבים או מעטים, כי בכל האופנים חטא משפט מות להם, גם לא היינו מצריכים על פי משפט השכל לעדות שני עדים, כי אם בכל אופן שהיה מבורר לנו אל נכון שחטאו בעון זה, היו ג"כ ראוים להענישם, אבל הצדק התורני, מחייב שרק על פי העדת ב' או ג' עדים ולא באופן אחד יענשו החוטאים, והבדיל ג"כ בין החוטאים בעצמם בבחינת מספרם וחשיבותם, כי היחידים נידונים מב"ד של כ"ג שהיו בכל שער ושער, ועיר הנדחת או זקן ממרא רק עפ"י הב"ד הגדול של ע"א זקנים שבירושלים. 
*לפי שהסדר וכו' ר"ל יען כי חיי ההשערה וההגבלה עפ"י משפטי התורה ומצותיה הם טובים מאוד לכל העם, ע"כ נצטוה המלך לקרוא תמיד בספר התורה למען יחיה גם הוא תמיד חיי ההגבלה, ויהיה בזה לנס ולמופת לכל עמו אשר ממנו יראו וכן יעשו. כעין מה שאמר גם החוקר כי תנועת ופעולות הנמצאים העליונים ר"ל הכוכבים והגלגלים הן מוגבלות ומשוערות כראוי, למען יסובב מהן גם הסדר והתיקון הראוי בנמצאים התחתונים עלי ארץ. אשר עליהם יפעלו פעולותיהן, 
*כבר נודע וכו' ר"ל כי יען שהאדון או המנהיג ראוי להם להתנהג עם הנתונים תחתיהם בצדק ומישרים, נוכל לאמר עליהם ע"צ השאלה שהם מקום הצדק והמשפט, וע"ז רומז גם מאה"כ "מקום הצדק שמה הרשע" ר"ל שראה עלי ארץ, שמי שעליו הי' מוטל לעשות צדק הוא עושה באמת רק רשע, ונמשך מזה כי כמו שבמקים הגשמיי המקום הקבון הוא מוקף תמיד מהגדול ממנו, ד"מ אותן ארבע אמות שראובן בתוכם הם מקומו הראשון. והחדר אשר ארבע אמות אלה בתוכו הוא מקומו השני, והבית הגדול אשר החדר הזה בתוכו הוא מקומו השלישי, והרחוב אשר הבית עומד בו מקומו הרביעי, וכן יעלה הדבר ממנו והלא' אל העיר, המדינה, והממלכה, וחלק העולם אשר הוא שוכן בהם כן הוא גם בבחינת המקום הנאמר רק ע"צ השאלה, כי אחרי שבבחינת הצדק והיושר יש גבוה על גבוה שומר, א"כ כל איש מיושבי העיר אשר יעשה עולה ורשע הוא מקום הרשע הראשון ושר ושופט העיר אשר הי' לו להשגיח עליו ולמנעו מהרשיע ולא עשה כן, הוא מקום הרשע השני ושופט המדינה המקום הרשע השלישי, והמלך השליט על כלם מקום הרשע הרביעי, וע"כ כאשר ימצא חלל באדמ' ולא נודע מי הכהו, באופן שנעלם מקום הרשע הראשון, ועי"ז נסתר גם מקום הרשע השני, אחרי שלא נודע ג"כ מאיזה עיר הי' הרוצח ותחת איזה שופט ישב ? ע"כ צריך שיבוקש הדבר רק מהמקום השלישי, ר"ל מיד הסנהדרין הגדול וזשאה"כ "ויצאו זקניך וכו' יען כי הי' להם להשגיח יותר על הטבת דרכי ופעולות כל ישראל הסרים למשמעתם ולמנוע עי"ז שלא תעשה כרעה הגדול' הזאת בתוכה. 
*תוכן דעת הרב ז"ל הוא, כי אחרי שכפי הנראה משפט הכתובים בפרשתנו, "וכי תאמר בלבבך איכה נדע" וכו' רצה הכתוב לתת לנו בזה כעין אבן בוחן לדעת ולהבדיל על ידו בין הנבואה האמיתית או הכוזבת הלא יקשה להבין אחרי כי לא יוכל להיות הדבר שיהי' או לא יהי' לאחרונה לנו לסימן, לדעת על ידו כבר בתחלה מדי יבוא אלינו הנביא אם אמת בפיהו או לא ? מה הועיל הכ' בנתינת הסימן הזה, ומה זה שצוה "לא תגורו ממנו" הלא בכל זאת כל עוד לא נדע אם תבוא הרעה אשר דבר עלינו או לא, נירא ונגור ממנו, וכאשר יבוא זמן יעודו ולא תבוא עלינו רעה מי זה יירא ויגור עוד מהרעה הזאת המיועדת ממנו ? והנה הרמב"ן רצה לבאר זה, ולאמר כי הכ' לא רצה לתת לנו בזה סימן להכיר על ידו אמתת הנבוא', כי אם רצה רק להודיענו דרך רמז כי בימים הבאים יבואו ב' נביאים ירמיה וחנניה האחד יגיד האמת בשם ה' והשני יגיד דבר אשר לא יהי' באחרונה וזה יהיה לנו אז לאות כי לא דברו ה' ורק שקר כזב לנו ע"כ לא נגור ממנו לענשו ולהמיתו כמשפט כל נביא שקר, וכ"נ שהוא ג"כ דעת רש"י ז"ל אפס דבריהם לא ישרו בעיני הרב לפי פשט הכתובים, מלבד שיקש' עוד להבין כי בהשקפ' ראשונה יתנגדו דברי הכ' אלה למאמר (ירמי' י"ח) "רגע אדבר וכו' ורגע אדבר וכו"' אשר ממנו נרא' בבירור, כי לפי מה שישתנו המקבלים, ר"ל ב"א אשר עליהם נבא הנביא לרעה או לטובה כן נשתנה ג"כ הנביא' הקדומה מטוב לרע או בהפך ואיך א"כ נוכל לדעת כי שקר דבר הנביא אם לא יבא אח"כ דבר נבואתי ? והרמב"ם רצה לבאר הכל באמרו, כי מן הטוב אשר יצוה הי"ת לעבדיו הנביאים להבטיח אותו בשמו לזולתם לא ישוב לעולם ורק מהרע המיועד ממנו אף באופן זה, ישוב לפעמים משוב החוטאים מדרכם הרעה, אשר בעבורה נגזר עליהם העונש ההוא, וסמך דבריו אלה על מחז"ל במדרש שאמרו שמא"הכ "לא איש ויכזב" נאמר על הבטחת, כי ביצחק יקרא לך זרע" ומאה"כ "ההוא אמר ולא יעשה" (שרצו לבאר גם בדרך שלילה אמיתית, ולא רק בדרך שאלה ותמיהה) נאמר על מאמר הי"ת, "הרף ממני ואשמידם," ושאר מאמרים כאלה. ומאה"כ "רגע אדבר וכו' ורגע אדבר" מוסב רק על מה שיודיע הי"ת לנביאיו לבד, מבלי שיצום להודיע ג"כ לאחרים, כי אז ישוב לפעמים גם מן הטוב גם מן הרע, לפי השתנות מעשי ופעולות המקבלים אשר עליהם נאמרו, אפס הבדלו זה בין הנאמר לנביא לבד ובין הנאמר לו להודיעו גם לזולתו, לא ישר בעיני הרלב"ג אשר רצה בעבור זה לאמר, כי הטוב והרע המיועד מפי הנביא לבוא על איש אחד ידוע או אומה ידועה בעבור השגחת הי"ת הפרטיית עליהם, והנהגתו אותם לפי מעשיהם באופן נסיי, יוכלו להשתנות ולבוא הפך ממה שיעד אותו הנביא לפי השתנות פעולות המושגחים האלה, וע"ז יורה מאה"כ "רגע אדבר וכו', ורגע אדבר," וכו', אפס כאשר יודיע הנביא העתידות והאותיות לאחור רק על פי מערכת הכוכבים, "ר"ל הטוב והרע המעותדים לבוא עליהם על פי חקי הטבע וכוחותיה, אז ישתנה רק לפעמים הרע לטוב בשוב החוטא מדרכו הרשעה עד שיהיה ראוי להתנהג לטוב באופן נסיי, אבל הטוב המיועד להם רחוק הוא מאוד שישתנה לרע יען כי הבחירה נתנה לאדם רק למען הטיב דרכו ולא לשחת אותו, וע"כ רחוק הוא שירע האדם מעללו כל כך, עד שישונה בעבורו הטוב המעותד לו עפ"י חקי הטבע לרעה, וע"ז אה"כ בירמיה כ"ח "הנביא אשר ינבא לשלום בבוא דבר הנביא וכו"' ר"ל רק בבוא דבריו הטובים יודע כל נביא אמת, אבל אם לא יבוא יודע, כי רק שקר בפיהו, 
1אפס גם על זה השיב החכם ן' חסדאי, כי לפ"ז איך נדע עוד ששקר דבר הנביא, כאשר לא יבוא הטוב המיועד מאתו עפ"י המערכת, כי מלבד שאף שהוא רחוק, בכל זאת אינו מן הנמנע לצמיתות, שישנה האדם את דרכו ומעשהו לרעה כל כך עד שגם הטוב שהיה מעותד לבוא עליו בתחילה עפ"י חקי הטבע, ישתנה אח"כ לרע עפ"י השגחת הי"ת, הלוא יוכל הנביא להצדיק נפשו גם בזה באמור לנו, כי לא עפ"י המערכת כי אם רק עפ"י השגחה האישית והפרטית יעד הטוב ההוא אשר ע"כ בהשתנות המקבלים לרעה נהפך גם גורלם לרע ? ואחר שהביא עוד דעת ן' חסדאי בעצמו שהחזיק גם הוא בקצת דברי הרלב"ג להבדיל בין המגיד העתידות עפ"י המערכת או על פי השגחת הי"ת, דוחה דבריהם יחד באמרו, כי המודיעים חדשות ואותיות לאחור רק עפ"י מעמד ומצב הכוכבים, לא בשם "נביאים," כי אם בשם "קוסמים והוברי שמים" יקראו ? ועל כן בוחר הרב ז"ל דרך אחרת לעצמו ואומר, כי גם הטוב גם הרע המיועד לבני אדם ישתנה לפעמים כאשר ישנו את דרכם לטובה או לרעה, כמאה"כ "רגע אדבר וכו"' ומה שאחז"ל על מאאה"כ ביחזקאל "וממקדשי תחלו" (ר"ל מהצדיקים שבאותו הדור בעבור שלא כהו בעם, ולא מיחו בידם, אף שבתחילה היה רצון הי"ת לחוס עליהם), "שמעולם לא חזרה מדה טובה אלא אותה בלבד" כונתם רק שמבלי שינוי מעשי המקבלים אשר עליהם נאמר הטוב ההוא, לא נשתנה לרעה, כמו שהיה הענין בזה, שבזמן קצר כזה אשר בין הגזירה הראשונה לשניה, לא שנו עוד את מעשיהם לרעה, ובכל זאת נהפך גורלם לרוע, ומאה"כ בפרשתנו "אשר ידבר הנביא ולא יבוא" וכו', מורה רק שכאשר יבטיח הנביא שאף בהשאר האיש הידוע או העם כלו במעמדו הנוכחי בבחינתו המוסרית, מבלי אשר שנה דרכו יגיענו בכל זאת הטוב או הרע המיועד מאתו עפ"י ההנהגה הטבעית או הנסיית, "ולא יהיה הדבר ולא יבוא" וכו', אות ומופת נאמן הוא, כי שקר דבר הנביא ההוא וזה היה הענין גם בירמיה וחנניה, שירמיה העיד בעם לאמור שאם לא ישובו מדרכם הרעה יבוא להם הרע שינתנו ביד מלך בבל. וחנניה אף שהודה לדברי ירמיה ולא הכחיש אותו בזה, שטוב יהיה להם אם ייטיבו דרכיהם עוד יותר (כי אלו אמר ההפך מזה היו כלם יודעים שנביא שקר הוא כי הנביא האמיתי לא יסית את העם שלא ייטיבו מעשיהם הרעים,) כי אם אמר רק להם שאם גם ישארו במעמדם הנוכחי לא ינתנו עוד ביד הכשדים מבקשי נפשם, כי עוד לא שלם עונם להענש עליו כל כך, ונדמו בזה רק לשני רופאים אשר האחד יזהיר את החולה להשמר מאוד ממאכלים ידועים הרעים לגופו עתה בחליו, באמור לו, כי מות ימות באכלו מהם ורופא אחר אף שיודה לדברי רעהו כי המאכלים האלה לא טובים הם לחולה, בכל זאת יכחישנו בזה שגם באכול החולה מהם לא ימות בעבור זה עוד לשחת, וע"ז אמר לו ירמיה, "הנביאים אשר היו לפני" וכו', ונתן בזה אות ומופת, כי כאשר ישמעו ישראל לדברי חנניה וישארו במעמדם המוסרי, הנוכחי להטיב דרכם, יהיו לבז ולמשיסה ככל אשר דבר להם בשם ה'. ואז ידעו כלם, כי שקר דבר חנניה בשם ה', באמור להם "שלום יהיה לכם" אף אם תשארו במעמדכם הנוכחי כי לא יוכל אז להצטדק ולאמר שבעבור שלא שמעו בקולו והיטיבו בכל זאת את דרכיהם, באה להם הרעה הזאת, כי מעשיית הטוב לא תסובב רעה לעולם, תחת כי הוא וכל המנבאים לרעה יוכלו להצטדק כאשר לא תבוא הרע ההוא, ולאמר כי בעבור ששמעו העם לקולם להיטיב דרכם, נהפך גם גורלם לטוב, ועל כל זה רומז גם מאחז"ל בספרי שהחל בו הרב ז"ל שהביא לבאר הכ' בפרשתנו "וכי תאמר" וכו'. דברי ירמיה וחנניה למשל, (ועיין למעלה שער נ"ו ובביאורי שם). 
*כשלא יהיה התנאי בעלמות הדבר וכו' ר"ל כי רק תנאי אשר יש לו יחם וקישור ראוי אל הדבר המותנה על ידו, כיחס הסיבה אל המסובב, נקרא "תנאי בעצמות הדבר" ר"ל תנאי אמיתי כתנאי בני גד ובני ראובן שפעולת עברם את הירדן מיחסת אל נתינת הארץ להם לנחלה, כסיבה ראויה ונכונה אל המסובב, כי אחרי שיעשו חובתם לצאת בקרב לפני אחיהם, ראוי הוא שיותן להם בשכר זה גם הארץ המבוקשת מהם לנחלה, אבל פה אף שבהשקפה ראשונה נראה שרק דרך תנאי אמר הי"ת שרק אם לא יתפלל משה בעדם יעשהו לגוי גדול, בכל זאת אינו תנאי אמיתי בעצמות הדבר, כי איך יעלה על דעתנו שכאשר יתפלל משה בעד עמו אל אלהיו כתובת כל איש שלם האוהב עמו בכל לב ונפש תהיה זאת סיבה ראויה, אשר בעבורה ימנע ממנו הטוב המיועד לי מאת הי"ת אשר הוא אל אמונה ואין עול ? אחרי שמשפט הצדק והמישרים מחייב אותו בהפך, כי יתן הטוב רק להולכים בתום לבם הממלאים חובתם המוסרית, וימנעהו מכל מי שיחדל למלאות חובתו, ומעתה יאמר הרב ז"ל כי רק מתנאי מדומה כזה אחז"ל "כל מדה טובה" וכו' אפי' על תנאי, היא באה וכו', 
*ואין מועדי הנביאים והבטחותיהם וכו' שם "מועד" זה נגזר משורש "יעד", 
*ואין לאומר וכו', ר"ל שגם בזה לא יוכל המנבא לטוב להצטדק ולאמר כי ע"כ בא הרע תחת הטוב המיועד מאתו בעבור שהרעו מעלליהם עוד יותר מבתחילה עד הגיעו עתה כבר אל קצה הרשעה, כי מלבד שלפי דברי החוקר אין בפעולות רעות שום אמצעי שהוא טוב, באופן שגם בטרם בואם אל קצה הרע, לא היו ראוים עוד אל קבלת הטוב שהבטיח להם יקשה ג"כ כי לפי"ז היה לו עכ"פ להודיע זאת להם תחילה שכאשר יוסיפו להרע מעלליהם יגיעם הרע ולהזהירם לפחות על זה: 
*תוכן דברי הרב ז"ל הוא, הנה כבר נודע לך מביאורי לשער י' (בראשית דף ע"ו ע"א) ושער ע"ו (במדבר ל"ד ע"ב ע"ש) כי בעבור היות האדם מורכב מגוף ונפש יש לו גם ב' מיני השגות אשר יקרא אותן הרב בשם "דמות" או "שבלים", השגות חושיות, אשר ישיג אותן השכל המעשיי באמצעות חושי הגוף ממקרי ותארי הדברים הפרטיים והחלקיים המורגשים ממנו, והן נקראית בשם "הכרה", מלשון הכ' "הכר נא הכתונת בנך היא אם לא?" והשגות השכל והן אשר ישיג אותן השכל העיוני מסוגי הדברים הכוללים מגדריהם ועצמותיהם, ד"מ ע"י חוש הראות שלנו יכיר שכלנו המעשיי שהאיש הפרטיי הזה העומד לפנינו הוא ראובן או שמעון ובשכלנו העיוני נדע מהותו וגדרו שהוא ממין האדם שהוא חי מדבר, והשגות השכליות האלה נקראות בשם "ידיעה" מלשון הכ' "כי ידעתיו'" וכו' ר"ל ידעתי והשגתי מהותו, כי הוא יצוה את בניו אחריו לשמור את דרך ה' והנה כשרו ההכרה החושיית היא דבר נקל מאוד ומשותף לא לבד לכל אדם שהוא בריא בחושיו כי אם גם לבל בע"ח מרגיש, כי גם הוא יראה בעיניו ובאזניו ישמע ומשתמש גם בשאר חושיו אפס כשרון ההשגה העיונית הוא רק יתרון האדם שהוא בעל שכל לבד, ונקנה לו רק בעמל ויגיעה ע"י לימוד ועיון והרגל תמידי להתבונן בעצמיות וגדרי הדברים הכוללים האלה, וע"כ למען הקל קנין השגות עיוניות אלה לאדם, השתמשו החכמים מימי קדם במשל ומליצה לדמות ההשגות העיוניות הכוללות האלה לדברים גשמיים ופרטיים המושגים בחושים הנודעים לכל איש, למען יבינו על ידם על נקלה יותר גם העיונים השכליים הדקים והעמוקים, כמו שנראה שברצות שהע"ה להזהיר את האדם לבלתי התעצל בקנין החכמ' האמיתית שהוא מזון וחיי הנפש המשכלת הנביש רעיון זה במאמר "לך אל נמלה עצל" וכו' אשר לפי כשוטו יורה רק שילמוד מהנמל' להכין בקיץ לחמו ולחם ביתו הגופני, כי ע"י ראותו בעין שכלו ודעתו הכרח הכנת המזון הגופני לכל אדם, אשר הוא דבר נקל מאוד להבינו, ישכיל ויבין בעצמו ג"כ עי"ז הכרח קנין החכמה שהוא מזון וחיי נפש הרוחני [וע"כ ר"ל בעבור היות ההשגות החושיות קודמות בזמן לכל אדם ונודעות לו על נקלה בתחלה, השתמשו גם החכמים בשמות אשר הוראתם הראשונה על דברים גשמיים להורות בהם גם על העיונים השכליים [כמו שכתבתי כבר בביאורי לירמיה י' כ"ב וז"ל שם הנה ידוע כי מדרך העברי כמו בשאר לשונות להשאיל השמות אשר הונחו בתחלה לציין בהם הדברים הגשמיים אשר עליהם תפול בראשונה עין האדם בהיותו עוד במעמדו הטבעי למען ציין וסמן בהם גם את מושגיו ומושכליו הרוחנים הדומים בענין מה למוחשים אלה הגשמיום לבלתי הצטרך תמיד להמציא מלות ושמות חדשים אשר יורו כל מושגיו החדשים אשר ישיג רק אח"כ בעלותו בבחינת השתכלותו ממעמדו הטבעיי והבהמיי אל השכליי ועד"ז השאלו גם שמות ראש. רגל. יד. טבור. ירך. צלע. אשר הונחו בתחלה לסמן בהם רק איברי אדם ידועים, להורות בהם גם על מושכלים הדומים באיכותם דמיון מה לחלקי גוף האדם ואיבריו אלה, בי בעבור היות הראש החבר היותר עליון והיותר נכבד בכל הגוף קראו לכל חלק עליון מדבר מה, וכן לכל איש נכבד בחברתו בשם "ראש" כמו "ראש ההר" "ראשי עם" ובעבור היות הרגל חלק הגוף היותר תחתון כמו שהעבור אמצעי שלו, והצלע והירך והכנף בעוף על צדו, קראו תחתית המשכב "מרגלותיו" (רות ג') ואמצע הארץ "טבור" (שופטים ט') וצדי הארץ ר"ל צדיה הרחוקים בקצה האופק יקראו פה "ירכתי ארץ" וכן "ירכתי המשכן" (שמות כ"ו) ר"ל צדי המשכן, או "כנפות הארץ" (איוב ל"ח) כמו "כנפות כסותך" (דברים כ"ב) ונאמר (שמות כ"ו) "לצלע המשכן" להורות גם כן על צדו. ובעבור היות היד החלק היוצא מן הגוף להתפשט למרחוק נקרא כל דבר יוצא ומתפשט מהכלי לחוץ בשם "יד" "וידות החופנים" (מ"א ז') וכן בעבור עשות האדם כל פעולותיו באמצעות היד, ורק בה יראה כחו לזולתו, הושאל שם "יד" להורות גם על הכח בכלל כמו "וירא ישראל את היד הגדולה" (שמות י"ד) וכן הושאל שם "מטה אשר הוראתו הראשונה להורות על גזע אשר ממנו יצאו אח"כ הסעיפים והענפים. להורות על האב וראש המשפחה, אשר ממנו נולדו הבאים אחריו אשר ייוחסו אליו כסעיפים אל הגזע, כמו "מטות אבותם" (במדבר א').]] וגם התורה הקדוש' החכימה לעשות כן, כי כל דבריה אף שהם מורים לפי פשוטם על ענינים גשמיים צפונים בכל זאת במשכיותיהם גם עיונים שכליים דקים ועמוקים, באופן שאם הנגלה מהם הוא ענין קדוש, הרעיון הטמון בו היא קדש הקדשים, וע"ז רומז גם מאה"כ "שימו לבבכם על כל הדברים וכו' "כי לא דבר רק (ר"ל הבלתי צופן במחבואו גם רעיון נשגב ונשא) הוא מכם" ומעתה יאמר הרב ז"ל כי גם דיני המלחמה הנתובים בפרשתנו אף שהם מורים לפי פשוטם על מלחמת ישראל עם העמים אשר סביביתם ואיך יתנהגו בה ירמזו גם על המלחמות הפנימיות אשר לאדם בגופו ונפשו, כי מלבד שיש לפעמים באדם מלחמה פנימית בין כוחותיו ולחיותיו הגופניות, אשר ממנה יסובב כל חולי וכל מדוה, יש גם מלחמה אחרת ויותר נסתרת בקרבו, והיא התקוממות התכונות הנפשיות ומלחמת ההתפעליות בקרבו יחד, והנה אף שגם שתי אלה המלחמות הפנימיות המסבבות חולי הגוף וחולי הנפש, תראינה גם כן החוצה על מראה פני האדם, כמו שתראה המלחמה החיצונה לעיני כל, כמו שאה"כ על חולי הגוף "מדוע אתה ככה דל בן המלך" וכו', ועל תכונת הנפש לטובה או לרעה "לב שמח ייטיב גהה ורוח נכאה תייבש גרם" ומאה"כ "מדוע פניך רעים וכו' אין זה כי אם ריע לב" בכל זאת יש עיד הבדל רב ביניהם, כי הן יותר מסוכנות לאדם, ממלחמת אויביו, כי היא תעשה ותלחם לרוב רק בעבור בצע כסף, או מרעה טוב או שאר קנין זמניי ומדומה, אשר ע"כ ידעו גם על נקלה שאר הסוחרים או העשירים לפשר הדבר בין הלוחמים ולעשות שלום ביניהם, אפס חולי הגוף מלבד שהיא מסבב לפעמים גם מיתת בעליו, באופן שאחריתו מר מאוד, יצטרך גם לרפואתו חכמת ותבונת רופא חכם מאוד, אשר ידע ויכיר אל נכון סיבת החולי ומהותה למען ידע ג"כ באיזה אופן ובאיזה סמי מרקחת ושאר אמצעים ראוים יוכל לרפאותו, ואף כי חולי הנפש שהוא רע ומר מאוד לאדם, יען כי על ידו ישחת כבודו, הודו, והדרו האמיתי, ואין איש יוכל לרפאות אותו בשלימות כ"א הי"ת לבדו, אשר הוא היותר שלם והיותר חכם מכל הנמצאים זולתו, כי רק הוא לבדו רופא הנפשות האמיתי, כמא"הכ "רפאני ה' כי נבהלו עצמי ונפשי נבהלה מאוד", וכו', וע"פי ההקדמה הזאת ישתדל הרב ז"ל לבאר שכל מה שנאמר בפרשתנו מדיני הנהגת ישראל במלחמותיהם נגד כל אויביהם מסביב, אף שלפי מראהו החיצוני יורה רק על המלחמה החיצונית, בכל זאת צפון בקרבו גם משפט הנהגת כל איש ישראל נגד איוביו הפנימיים שהם תשוקותיו ותאותיו החמריות והתפעליותיו הגופניות, אשר כהמון מים רבים תהימנה בקרב איש ולב עמוק. גם יבואר עוד לפנינו במה שיבוא בשער הזה, כי נצחון האיוב החצוני ותשועת ישראל מיד צר, תלוים ומסובבים רק מהי"ת. אשר רק בלכתם בדרך המוסר והמישרים לשמוע בקולו ולכבוש כפי יכלתם האנושית בבחירתם החפשית את יצרם הרע שהוא האויב היותר גדול אשר יארוב להם במסתרים במצפוני לבם אשר ע"ז יורו גם המצות הנאמרות בפרשה בהשקפה ראשונה רק על המלחמה הגופנית והחיצונית (כמי שיבואר עוד לפנינו) יעזרם לא לבד להכניע אותו תחת ידם, כי אם יתמוך גם בימינם לעמוד נגד אויביהם החיצונים ולהדבר צריהם תחתיהם וע"ז רומז גם מאחז"ל שהחל בו הרב ז"ל "על אויביך כנגד אויביך וכו' אם עשית כל הסדר האמור בענין סוף שה' אלהיך נתנו בידך. 
*שהוא החולי המיוחס אל קדחת העצמות כצ"ל ור"ל שידיעת חטאו ועונו נחשבת לאדם כקדחת במוח שבעצמות, שהוא חולי מר ונמהר מאוד, הכולל כל הגוף אשר לא על נקלה יוכל להרפא עוד. 
*אמנם הענינים וכו' ר"ל כי שלשה ענינים הם המצטרכים לכל עושי המלחמה, ברצותם להלחם את אויביהם כדת וכמשפט הקבוע בין כל העמים, ולהכניע תחתם, הא' דבר שפתים, שיודיעו להם תחילה בטרם יחלו להלחם אתם, הסיבה אשר בעבורה הם רוצים להלחם עמם, ולקרוא להם לשלום אם יעשו רצונם לכל אשר יחפצו, ולדבר אח"כ על לב אנשי המלחמה ולעורר אותם, ולהרהיב עוז בנפשם לצאת לקראת נשק מבלי אימתה ופחד מחמת האויב, הב' העצה, ר"ל ידיעת האופן איך תעשה המלחמה. ד"מ לכמה חלקים יחלקו המחנה, באיזה מקום ובאיזה זמן יחלו להלחם, ואיך ישימו להם אורבים, וכדומה הג' הגבורה, ר"ל שישתדלו אנשי הצבא כפי יכלתם להתחזק ולהתאמץ, ולהשים פניהם כברזל ומצחם כנחושה לפני האויב לעמוד חזקים כראי מוצק ולא ימושו ממקומם, אף כי שלא יפנו עורף לפניו אף אם תגבר ידו בתחלה עליהם, כי אם ילחמו נגדו בכל מאמצי כחם עד אשר תעוז ידם עליו, והנה על שלש אלה רמז סנחרב הלוחם הגדול באמרו "אך דבר שפתים עצה וגבורה למלחמה" וכולם נרמזים גם בפרשיות אלה, הפרשה הראשונה תצוה על דבר שפתים במאה"כ "והיה כקרבכם וכו' ודברו השוטרים" וכו' והפרשה השניה "כי תצור אל עיר להלחם" תתן העצה הנכונה לעשיית המלחמה, כי מלבד שמאה"כ "וקראת אליה לשלום" הוא דבר שפתים מלמד אותנו גם עצת שלום, וכי כל תכלית עשותנו המלחמה צריכה להיות רק לסבב השלום, כמו שהארכנו בזה כבר למעלה בשער פ"א עיין ביאורנו במדבר דף צ"ה ע"ב. וענין הגבורה האמיתית המצטרכת לנצחון האויב, מבואר במאה"כ "כי תצא למלחמה על אויביך ונתנו ה' אלהיך בידך" שהכונה אם גם תערוך מלחמה כראוי, תדע כי רק לה' הגבורה, ורק הוא יתן אויבך בידד ולא בכח ועוצם ידיך ובתחבולת שכלך לבד תעשה חיל במלחמה. 
*שהיו מקפידין וכו' עיין ביאור המלות למעלה במדבר דף מ' ע"ב, 
*וכבר קדמו ר"ל אחרו שיכריזו ויודיעו תחלה כמה סיבות אשר בעבור כל אחת מהנה חובה על כל איש לשוב מצבא המלחמה הביתה, יכריזו ג"כ שיוכל כל איש לשוב אם רק ירך לבבו ואימתם ופחד המלחמה תפול עליו, כי מעתה לא יהיה זה לו עוד לחרפה ולקלון לעיני הרואים, כי הם יחשבו כי לא ממורך לב ישוב כי אם בעבור שארש אשה ולא לקחה, או בנה בית ולא חנכו, או נטע כרם ולא חללו. 
*אמנם מה שיראה וכו' הוכן דעתו בקוצר הוא, כי בעבור שהאומה הישראלית נחלקת בכל העתים והזמנים לג' מחלקות, הא' מחלקת השלימים והחסידים האמיתיים, הראויים עפ"י מעשיהם הטובים והישרים מאוד להתנהג תמיד רק בהנהגה השגחיית ואופן נסיי מהי"ת, גם מבלי אשר יצטרכו לזה שום השתדלות אנושית, השניה כוללת אנשים שהם ג"כ ישרי דרך אבל בכל זאת הם בשלימותם פחותי ערך מהראשונים, באופן שעזר האלהי יהיה להם למנה רק אם לא יסמכו על הנס, כי אם יעשו תמיד גם הם בעצמם כל אשר ביכלתם האנושית, להסיר כל מכשול מדרכם ולהשמר מכל אסון ופגע רע, אשר יוכלו למצוא אותם על נקלה. כי צדקתם לבדה לא תספוק תמיד להצילם גם מהרעה הקרובה לבוא עליהם, והשלישית כוללת האנשים המונהגים תמיד רק בהנהגה טבעית ודומים בזה רק לשאר עמים (עיין מזה ביאורי למעלה ויקרא דף כ"א ע"ב) אשר כל מקריהם הטובים והרעים הם רק כפי מה שיחייבו אותם חוקי הטבע עפ"י השתדלותם האנושית, יען כי הם בבחינת הנהגתם המוסרית רק במדרגה התיכונה, באופן שמעשיהם אינם טובים או רעים כל כך עד שיוכלו לשנות גורלם הטבעיי עפ"י השתדלותם מרע לטוב או בהפך מטוב לרע, והנה אל המחלקה הראשונה הכוללת רק את השלימים האמתיים היתה ההכרזה הראשונה עפ"י הכהן, שהיה ג"כ מכת היותר שלימים האלה, לאמר "אתם קריבים וכו' אל ירך לבבכם כו' כי ה' אלהיכם" וכו' כי הם ישמרו מהי"ת גם באופן נסיי, ואם גם יפלו מצדיהם אלף ורבבה ממינם, הם בצדקתם ינצלו ורעה לא תגע אליהם, ואל המחלקה השלישית אשר רק לפי רבות או מעוט השתדלותם האנושית לסבב טובתם, יגיע להם הטוב והרע באה ההכרזה "מי האיש הירא" וכו' ע"י השוטר לבד אשר היה כמוהם רק כאחד מהמון העם, כי אחרי שלפי המנהג הטבעיי, הרעה יותר קרובה לבוא בקרב אל כל איש ירא וחרד מפחד אויב, אשר על נקלה יפן עורף לנוס, ע"כ יותר טוב לכל איש כזה לשוב הביתה לבלתי המס גם את לב אחיו העומדים במחנה מסביב לו, אבל הכת השניה הבוטחת בה' אבל בכל זאת יצטרכו להעזר גם מהשתדלותם כפי יכלתם האנושית, לבלתי סמוך תמיד על הנס, כי אם להשמר גם כפי יכלתם מכל מקרה ואסון הקרובים לבוא עליהם יען כי הם יונהגו תמיד רק בהנהגה הממוצעת בין האופן הטבטיי והנסיי, להם באה ההכרזה השנייה "מי האיש אשר בנה בית" וכו' ע"י הכהו והשוטרים, כי הכהן מדבר והשוטר משמיע, להורות בזה כי כמו ששני אלה יחד הם משותפים בין מחלקת היותר שלימים ומחלקת המון העם פחותי ערך, כן באה גם הכרזתם זאת רק לכל מי שיונהג עפ"י ההנהגה המשותפת בין הטבעית והנסיית, ועפי"ז יבואר גם כן סידור השלש ההכרזות האלה, לפי שינוי מחלקות האנשים בבחינתם המוסרית, מהמדרגה העליונה אל התיכונה, ומן התיכונה אל התחתונה, 
*והנה באמת וכו' ר"ל כי כמו שהדיבור מצטרך למלחמת אויב הנגלית להודיע אותו על ידו תחלה סיבת המשטמה והאיבה אשר ביניהם, למען יהיה עוד האפשרות בידם להשלים יחד ע"י הסרת סיבת השנאה והמריבה מתוכם, כן הוא גם מחובת האדם להשים תמיד אל לבו סיבת המלחמה המוסרית הצפונה בקרבו המסובבת רק ע"י תשוקותיו החמריות, כאשר יקום הגוף אשר ראוי לו להיות תמיד רק עבד נכנע אל השכל, וימרד באדוניו, ויען כי קר כאשר ישתדל האדם מנעוריו כפי יכלתו שתהיינה כל כוחות ונטיות גופו מסכימות ומתאימות יחד, עד שלא תגבר יד תשוקה ונטיה אחת על רעותה, כי אם תהיינה תמיד מקבילות אשה אל אחותה. באופ' שיהיה עי"ז דומה אל הבית הבנוי אל נכון, אשר כל חלקיו השונים חדריו ותאיו, פתחיו וחלוניו מסכימים יחד להיות לאחדים כראוי, וישתדל ג"כ תמיד לעבוד עבודתו המוסרית ולהיטיב דרכו יום יום, ולחשוב נפשו תמיד ככרם אשר ברצות בעליו כי יעש ענבים ולא באושים, צריכים לעבדו ולשמרו תמיד בשמירה ראויה ומעולה, יקנה עי"ז אהבת הי"ת אשר תהיה לו למנה, באופן שיהיה יחשו אליו כיחס הארוס אל ארוסתו אשר לקחה אח"כ לו לאשה תחת כי בחדלו מעשות כל אלה יכנע על נקלה תחת יד אויבו הפנימי, וגבר יצרו עליו וע"כ יוכרח למהר ולשוב מצבא המלחמה, כי לא יוכל לעמוד נגד אויבו המוסרי הזה אשר בקרב לבו, ולהזכירו בכל זאת ירמזו ג"כ ג' ההכרזות האלה "מי האיש אשר בנה בית" וכו'. 
*שכן תארום החכמים וכו' ר"ל שהפילוסופים דמו נפש ושכל כל אדם מלדה ומבטן ללוח חלק tabula rasa אשר לא נכתב מאומה עוד עליו, כי כמו שמוכן הוא לקבל כל אשר ירצו לכתוב עליו, כן מוכן גם שכל כל אדם בנעוריו לקבל הלימודים הטובם והנכוחים או הבלתי נכוחים, אשר ילמדהו אבותיו ומוריו, אפס חז"ל אמרו כי נשמת האדם החצונה משמי מרום, אשר מוטבעות בקרבה נטיות טהורות אל הטוב והישר, דומה ללוח אשר כתוב עליו כתיבה טהורה וזכה, והאיש אשר ישחית נפשו היקרה הזאת ביצר מחשבות לבו הרע מנעוריו חובה עליו לישר אח"כ את דרכו כאשר יוסיף חכמה ודעה אמיתית, ולכתוב שנית על לוח לבו כמכתב אלהים אשר היה כתוב עליו בראשונה, כמשה אשר שבר הלוחות הראשונות. ונצטוה אח"כ לכתוב על השניות כדברים אשר היו על הלוחות הראשונות אשר שבר. 
*וזה כי כמו וכו' הנה ידוע כי כל אדם בריא וחזק וחם הטבע הוא נוטה יותר אל התאות הגופניות והתשוקות החמריות, וע"כ רודף ג"כ תמיד יותר למלאותם, תחת כי כל איש חולה או חלש ורפה המזג וקר הטבע, הוא נוטה יותר להתרחק מהנאות הגוף המוסריות, ולהתענג רק בהלך נפש ולפעול פעולות טובות ומוסריות, ונמשך מזה כי אחרי שכל אדם כחותיו הגופניות מתחזקת והולכות בימי האביב והקיץ, עת אשר השמש קרובה אלינו יושבי הארצות הצפונית, ומתרפות במי הסתו והחורף בעת אשר היא רחוקה ממנו מקו המשוה והלאה לצד דרום יהיה בעבור זה גם כל אדם נוטה יותר להנאות הגוף בימי האביב והקיץ, ולהנאות מוסרות בימי החורף והסתו, ועפי"ז יאמר הרב ז"ל כי כמו שניסן הוא חודש האביב בבחינה גופנית וטבעית, אין כי בו יתחדשו פני האדמה וינצו כל צמחי השדה ועצי יער, ויחלו להתחזק גם כל כוחות גופי הבע"ח כלם, וכח התאוה והתשוקה החמרית בבני אדם מתגברות והולכות בקרבה. כן גם חודש אלול עת החל הבציר והאסיף בכל חלקי העולם הצפוניים, אשר בו רוב היישוב מבני אדם ואף כי מאחינו בני ישראל, והשמש תחל בו לרדת ולנטות מאוד לצד דרום, הוא חודש האביב בבחינת הנפש. כי בו יתחזקו כחותיה המוסריות ותחל להיות נוטה יותר להפרד מעניני החומר ועסקי הגוף, למען השתדל רק בצרכי הנפש ומחסוריה הרוחניים, וע"כ נועד גם החודש הזה יותר מכל שאר חדשי השנה להרבות בו בעבודת אלהים בתפלה ובתחנונים, ולשוב אל ה' באמת ובצדקה, לפני בוא הימים הנוראים ר"ה ויה"כ, למען מצוא עי"ז גם חן וחסד לפני הי"ת ולקנות בזה גם אהבתו וחמלתו עלינו, כאשר יורה על זה גם מזל בתולה אשר תחתיו יעמדו שני המאורות השמש והירח בחודש הזה, כי מראה הבתולה אשר הוד והדר טבעיי שם ה' עליה, הוא אות וסימן לחן וחסד אהבה וחשק, ועל כל זה יורה גם שם "אלול" שהוא ראשי תיבות "אני לדודי ודודי לי" המורה על אהבת הי"ת לישראל, ואהבתם אליו כמאה"כ "אני לדודי ועלי תשוקתו." 
*וכבר יהיה הלוחם, להבין דבריו אלה (עיין ביאורי למעלה במדבר דף צ"ה ע"ב). 
*והראב"ע וכו' כונתו, כי מאה"כ "כי האדם ע"י השדה" מוסב על המאמר "כי ממנו תאכל", ומא"הכ,"לבוא מפניך במצור" מוסב על מאמר "ואותו לא תכרות".   
*כתות פועלות ומתפעלות וכו' כצ"ל, ר"ל שכוחות הנפש והשכל ראויות להיות תמיד פועלות באדם משמיעות ומצוות, וכוחוח הגוף בו ראויות להיות תמיד מתפעלות ונשמעות אל השכל (ועיין מזה בביאורי במדבר דף י"ג). 
*ונתן הטעם וכו' ר"ל שכמו שכל עץ השדה יצטרך אל האדמה אשר הוא נטוע בה, למען יינק משדיה את ליחותיה, ויתחזק גם ע"י שרשיו המתפשטים בתוכה אנה ואנה, למען יוכל לעמוד מפני רוח סועה וסער אשר ירצה לעקור אותו, כן יצטרך גם האדם תמיד להנאות הגוף ותענוגי אדמות ההכרחיים לקיום גופו, למען יתחזק ויוכל לסבול עול העיון וההתבוננות אשר יכבד לכל איש חלש ורפה המזג, ואף כי למי שימנע מאכול ושתות כל המצטרך לו לפי טבעו לקיום גופו בהכרח, כמו שהשיב חכם אחד (בביצה דף כ"א ע"א, ובחולין דף קכ"ד ע"ב) לתלמידו ששאל ממנו דבר הלכה הצריך עיון רב "אני היום סמכוני באשישות" וכו' ר"ל אני היום חלש וצריך לקחת תחלה מזון לחזק גופי בטרם אוכל לעיין כראוי ולהשיב דבר על שאלתך זאת. 
*ותהיה אז המצוה קציצתן ר"ל כי לדעת ר"ע ביבמות דף מ"ח ע"א מורה מאה"כ "ועשתה את צפרניה" על הגידול, כמו "ועשת את התבואה לשלש השנים" ויקרא כ"ה וכן פרשו גם רש"י ורמב"ן ז"ל, ולדעת ר"א שם הכונה שתקוץ אותם, כמו "לא עשה שפמו" (ש"ב י"ט) ולדעת, הרב ז"ל רומז הכ' על שניהם יחד, כי בהיותה מאותן הנשים אשר לסבב יפין תקוצנה תמיד את צפרניהן, מחויבת היא עתה לגדל אותם כדי שתתנול, ואם היא מאותן המגדלות צפרניהן וצובעות אותם לייפותם בזה כמשפט בנות ישמעאל, אז היא מחוייבת לקוץ אותם למען הסיר עדי היופי מעליהם. 
*ועשית הצפרניים וכו' הנה ידוע כי בני אדם אשר הם עוד כפראים בשדה השוכנים עוד בקצת ארצות אשר באזיען ואמעריקא, שלא המציאו עוד כלי ברזל לחפור בארץ ולעשות בהם כל מלאכתם, ישתמשו הרבה בצפרניהם הקשים אשר יגדלו מאוד לא לבד לעשות בהם הרבה מלאכות, כי אם גם ילחמו בהם עם אויביהם, כעין מה שישתמשו בהם גם שאר בע"ח טורפי טרף, וע"כ יאמר הרב ז"ל כי כמו שירמוז פה גלוח שער הראש הבלתי מצטרך על הסרת הדעות הנפסדות המשובשות משכלו, כן ירמוז גם גלוח וחתוך הצפרנים לא לבד על הסרת כל כלי משחית לחבל את עמיתנו, כי אם גם על ההרת כל תשוקה ותאוה רעה השוכנת עוד בקרב לבנו לעשות עול ואון לרעינו, וע"ז רומזים גם דחז"ל "ג' דברים נאמרו בצפרנים" וכו' (עיין בפנים הספר), 
*כי הוא הזמן וכו' הנה ידוע שלפי דעת הקדמונים תלוי גורל האדם הרע או הטוב לרוב, רק משינוי המזל, אשר תחת ממשלתו נולד האיש ההוא, וע"כ קראו גם גורל האדם ומנת כוסו הטוב והרע עלי ארץ בשם "מזל טוב או רע", ויען כי במשך חיי האדם עלי תבל מיום צאת מרחם אמו עד אשר יובל לקבר, יתחלפו וישתנו עתותיו פעמים רבות מטוב לרע ומרע לטוב, באופן שיהיו לו כמה מזלות שונות, ע"כ יאמר הרב ז"ל כי ירמוז פה "ירח ימים" אשר בו תתנועע הלבנה סביב הארץ על פני כל י"ב המזלות השונות ברקיע השמים. על זמן חיי האדם אשר בו יעבור ויחלוף גם הוא על פני המזלות השונות, ר"ל חליפות צבאו ושנויי גורלו מרע לטוב ומטוב לרע. 
*ואל תאמר וכו' הנה אחרי שאמר הרב ז"ל ששינויי שם אשר בו נקרא היצה"ר בכתבי הקודש בפי הנביאים שחיו בזמנים שונים, יורו כי מהותי וטבעי הדורות בבחינה מוסרית הוטבו תמיד יותר ויותר ברבות ימי ושנות התבל (עיין מזה גם בביאורי למעלה בראשית דף צ"ט ע"ב) הלא נמשך מזה כי בימי יחזקאל ויואל היו כבר בני אדם בבחינתם המוסרית יותר טובים מבימי משה דוד ושלמה וישעיה, ובכל זאת גלו ישראל מעל אדמתם בימי יחזקאל, ובימי יואל היה ארבע אשר כמוהו לא נהיה מן העולם ? על זה משיב הרב ז"ל "כי לא מפני זה נשתנה הסדר הכללי, ר"ל שאף שבבחינה מה היו הדורות האלה טובים מהראשונים בכל זאת חייבה זאת החכמה העליונה לפקוד עונם יותר מבתחלה, והעד על זה כי גם יורדי בבל היו צדיקים וישרים ובכל זאת הגלו בבלה. 
*וגם אני ראיתי וכו' כוונתו כי כמו שבבחינת חולי הגוף יש הבדל בין עלית החולי ובין ירידתו כי איש בריא אשר יחל להתחלות יחלש גופו ואיבריו תחילה, וראשו יכבד עליו, וככה יגדל ויכבד החולי מעט מעט עד שיגיע באחרונה אל מדרגתו העליונה, וכן גם כאשר יבריא החולה ימעט חליו רק לאט לאט, עד שבסופו יהיה רק גופו ואיבריו תלשים עוד וראשו כבד עליו לבד, ומעמד זה נקרא בבחינת החולה המבריא הזה "טוב" אף שבחינת הבריא אשר החל להתחלות נקרא, "רע" כן גם בבחינת חולי הנפשות, מעט הרע אשר יעשה עוד השב מרשעתו הנקרא כבר בבחינתו המוסרית הקדומה בשם "טוב" ונסלח לו בעבור זה ג"כ על נקלה, יען כי עכ"פ עזב כבר את דרכו הראשון אשר היה רע עוד יותר מזה, יחשב בכל זאת אל הצדיק לרע גדול עד שנקרא בעבורו בשם "מרשיע" יען כי על ידו ירד כבר מצדקתו הקדומה ועל נקלה יוכל ללכת עוד יותר מדחי אל דחי בבחינתו המוסרית. וע"ז רומזים גם דחז"ל "במקום שבעלי תשובה עומדים" וכו' ר"ל מעט הרע אשר יוסלח עוד לבעלי תשובה אם יעשוהו, בעבור שיוכלו לשוב רק לאנו לאט מדרכם הרעה, ולא יוכלו להתהפך כמו רגע ובבת אחת להיות מעתה שלימים ותמימים לצמיתות תחת היותם עד הנה רשעים, לא יוסלח לצדיקים אשר כבר הרגלו מנוער לעשות אך את הטוב לבד והפסע הראשון אשר יפסעו אל הרע, כבר יחשב להם לעון גדול. 
*אמנם ע"ד האמת וכו' ר"ל כי אחרי שהביאו חז"ל ראיה על מאמר זה מה"כ "שלום שלום וכו'" נראה בבירור שלא כונו בדבריהם אלה על מה שכ' ר' יונה ז"ל. ועל מה שכ' הרב ז"ל, כי אם כונתם רק להורות שמעלת בעלי תשובה אשר כבר טעמו טעם החטא והעון. וערב לחכם ובכל זאת יכבשו עתה יצרם לבלתי חטוא עוד, גדולה ממעלת הצדיקים אשר מנעוריהם גדלו על ברכי הכיים המשוערים והמוגבלים, וכח תאותם הגופנית איננו חזק כל כך עד שבנקל יוכלו להכניע תחת יד שכלם. 
*ובא בקבלה האמיתית וכו' רומז בזה על מחז"ל (ב"מ דף לב') "אוהב לפרוק ושונא לטעון מצוה בשונא כדי לכוף את יצרו" והכונה אף שבהשקפה ראשונה היינו חושבים בהפך להקדים פריקת האוהב מפני ב' דברים הא' בעבור שהוא אוהבנו. והב' להקל עול הבהמה בעבור צער בע"ח, בכל זאת נצטוינו להקדים טעינת השונא למען כבוש בזה יצרנו הרע ומשטמת אח אשר בקרבנו. וע"כ נאמר גם הפריקה בשונא (בפ' משפטים) והטעינה באוהב בפרשנו יען כי היישרת האדם המוסרית צריכה לעלות תמיד מהקל אל החמור, ויותר נקל לו לכבוש את יצרו ולשכוח שנאתו ולפרוק משא הבהמה בעבור שיאלצוהו לזה גם צער בע"ח והרגש החמלה הטבעית עליה, ממה שיוכל להסיר האיבה מלבו ולטעון חמור שונאו למען שחר בזה רק טובת בעליו השונא לו לבד, ורק ע"י עשותי תחילה הפריקה עפ"י מלות בורא ית', ויסיר עי"ז כעם ושנאת אח מלבו יטעון אח"כ גם את בהמתו יען כי לאט לאט ישכח שנאתו ויחשבהו לאוהב לו. 
*והכונה בזה וכו' ר"ל יען כי ע"י ההרגל בדבר יוחזק כח האדם הגופני והמוסרי להיות אח"כ היכולת בידו יותר לפעול פעולתו, אשר ע"כ תכבד ג"כ רק ההתחלה מכל דבר כמחז"ל (ילקוט יתרו) "כל התחלות קשות" (עיין מזה גם ביאורי למעלה בראשית דף מ"ג ע"א), ע"כ יעץ התנא שיחל האדם תמיד בעשיית המצוה הקלה, למען יקנה לעצמו עי"ז הכשרון לעשות אח"כ גם המצוה החמורה ולהתרחק מאוד בתחילה גם מהעבירה הקלה, למען לא יבוא לעשות אח"כ עי"ז גם את החמורה וזש"א התנא "הוי רץ למצוה קלה ובורח מן העבירה" בהא הידיעה ר"ל העבירה הקלה, שמצוה וכו' ר"ל כי ההרגל במצוה קלה מסבב עשיית החמורה, כמו שהעבירת הקלה מסבבת החמורה. 
*ובמדרש וכו' תוכן דעתו בקוצר הוא, כי כמו שירמזו דיני יפת תואר על אופן הנהגת האדם עם נפשו המשכלת, אשר ממקור עליון יצאה והיא פה עלי ארץ בשבית הגוף ותשוקותיו החמריות כן תרמוז גם מצות שלוח הקן, שנשתדל תמיד לשלח הנפש לחפשי מעבודת הגוף אשר יעבוד בה בפרך, כי רק אז יהיה הבנים ר"ל מעשי ופעולות הנפש הטובים לנו ולתועלתנו לקנין נצחיי ומוסריי, אשר ע"ז רומז גם הכ' "שלח תשלח את האם ואת הבנים תקח לך" ומאמר ר' תנחומא "אם קיימת" וכו' כמו שהולך ומבאר הרב ז"ל. 
*שח לי חכם אחד וכו' תוכן דעתו בקוצר הוא, כי מלבד חיבור זכר ונקבה לצורך ההולדה וקיום המין הנהוג רק בבע"ח, אשר אין שום ייחוד וייעוד ביניהם, כי אם פעם תלוה נקבת הבהמה אל זכר זה ופעם אל אחר, יש עוד ב' מיני נשואין בין בני אדם, הא' הוא הברית האנושי אשר יקשר איש ידוע עם אשה אחת ידועה, שתהיה מיוחדת ומצומדת רק לו כל הימים ואין לזר חלק עמו באהבתה וחבתה, למען יהיו עי"ז הבנים הנולדים מהם מיוחסים רק לאב אחד ידוע, ובזה הענין הושוו כל העמים יחד, מלבד קצת ב"א השוכנים באיי הים הרחוקים, אשר יחיו עוד כפראים בשדה, ונמשלו גם בזה כבהמות, אשר מחק אנושי לא ידעו עוד מאומה, ומין נשואין וברית זה נקרא בל"א איינע בירגערליכע אדער ציווילעהע, אפס מין נשואין השני הוא הברית הדתיי, הנעשה בפעולות המיוחדות עפ"י חקי דת ואמונת כל עם ועם בדרכים שונים זה מזה, ד"מ לפי דת משה וישראל יכרית הברית הזה ע"י א' מג' דרכים, בנתינת האיש הכסף או השטר אל האשה או בפעולת הביאה אם יחובר לכל א' משלשתן גם מאמר האיש אל האשה "הרי את מקודשת לי" וכו', ולפי דת הנוצרים יעשה זה ע"י שיטול אחד מכהניהם יד האיש ויד האשה אשר תנשא לו ויחברם יחד באבנטו, וכן יש גם לכל שאר העמים חק ודרך ידוע להם לכרות על ידו ברית הנישואין הדתיי [והנה מימי קדמתה חברו כל העמים בעלי דתות תמיד ב' מיני נישואין אלה יחד. באופן שלא הורשה לאיש ואשה לחיות יחד, אם לא באו תחילה בברית הדתיי יחד אשר עמו בחוברת נכרת גם ברית האנושי ביניהם, ורק חדשים מקרוב זה יותר מארבעים שנה החלו מחוקקי מדינת פראנקרייך, ואחריהם נמשכו עתה גם קצת מיושבי שאר ארצות באייראפא, להבדיל בין שני אלה, ולתת הרשיום לכל מי שירצה להתקשר עם אשתו רק בברית האנושי לבד לפני שופט העיר מבלתי היותו מוכרח להתקשר עמה גם בברית הדתיי,] ונמשך מזה כי אף בהמיר איש ישראל אח"כ את דתו לא ינתק בזה עוד את חבלי הברית האנושי והדתיי אשר כרתה עמו אשתו בהיותו עוד יהודי, אם לא יפטור אותה בגט הכשר עפ"י חקי דת ישראל, כי מבלעדי זאת לא תוכל להיות אשתו היהודית הזאת מותרת להנשא לאחר, אחרי שהיא נשארה עוד בדתה אשר על פיה נקשרה עמו בקשר אמיץ וחזק. 
*והנה וכו' תוכן דעתו הוא אחרי שהודיע אותנו הרב ז"ל כי כל הנאמר בפרשתנו רומז גם על המלחמה הפנימית אשר יש לאדם בקרב לבו כל ימי חייו עלי ארץ עם יצרו הרע, יאמר עתה כי עד הנה דבר הכ' מנעורי האדם בהיות עוד דמו חם בקרבו, ועתו עת דודים והוא נוטה אז יותר אל התאות הגופניות, ואל המלחמה עם זולתו, וע"כ דבר מעניני הנישואין, איסור הקדשה, ודיני יפת תואר, ומשפטי המלחמה והדברים הקרובים והמתיחסים לכל זה כמו שמבאר הרב ז"ל (עיין בפנים) אפס עתה יחל לדבר מעת החל זקנת האדם אשר אז תשבותנה כבר בקרבו התפעליות נעוריו, וטבעו יחל להתקרר, וכחו נחלש כבר עד שלא יוכל לעבוד עוד עבודה קשה כבתחילה, כי אם יושב לרוב בביתו ומתעסק רק בהנהגתו, שהיא רק מלאכה קלה, ומניעת העמל והיגיעה, בימים האלה, מביאה את האדם להתענג רק בדבר שפתים מעניני ועסקי רעהו, וברוב דברים אלה לא יחדל פשע ולשון הרע, גם בסור ממנו התפעליות נעוריו תתעורר בקרבו חמדת ההון ורכוש יותר מלפנים. כאשר יאמר גם האשכנזי דאס אלטער איזט נייטציג אונד געשוועטציג," ע"כ יזהיר הכ' פה תחילה במאמרו "השמר בנגע הצרעת" וכו' מעון לשון הרע, ומזהיר אח"כ על השבת העבוט לעני, ושלא תרע עין העשיר באחיו האביון להניח לו הלקט השכחה והפאה, ושלא לעות המשקלים בעשותו מסחר וקנין עם רעהו, ויען כי רק הזקנים בעם נבחרו לרוב בימי קדם להיות שופטים בארץ, כי בישישים חכמה ונסיון, ע"כ הזכיר פה גם עניני המשפט והדברים המתיחסים לו כדיני חליצה וייבום, והשלים הפרשה במצות "זכור את אשר עשה לך עמלק" שהיא מצוה המוטלת ג"כ רק על הב"ד והזקנים והשופטים. 
*תוכן דברי הרב ז"ל הוא, הנה ידוע, כי אהבת החופש הטביע הי"ת בלב כל בע"ח [עד שאמרו חכמי הטבע שנודע להם עפ"י הנסיון, כי כמה חייתו יער ופראים במדבר העורקים ציה, עליזים ושמחים, בכל זאת מדי יתפשו מבני אדם וינתנו בסוגר בחדים יתעצבו מאוד ועוז פניהם ישונה, אף כי יותן להם מאכלם למכביר, כי העדר החופש הטבעי תאדיב נפשם ותכאיב לבם, וקצת מבעלי כנף משמיעי רננות וזמר נעים כל עוד יעופפו כאות נפשם על פני רקיע השמים, מדי יושמו בכלוב יחשו וישתוקו, ולא ישמיעו עוד קולם הערב, או ישאו רק קול נהי ויללה על אבדן החופש' הקדומה להם וא"כ בבע"ח אשר השם ה' חכמה וחלק אין להם בבינה אף כי בבני אדם בעלי דעת והשכל ? כי כל הון ביתם ורכושם יתנו גם נפשם ישליכו לפעמים מנגד בעד החופש הטבעי, ואם גם בזיקי כסף וחבלי זהב יאושרו ונפשם תשבע כל מאכל תאוה, וכל אשר ישאלון עיניהם לא יאצל מהם בוז יבוזו לכל אלה, וטוב להם ארוחת ירק אם רק חופשה נתן למו, משור אבוס ושלחן ערוך לפניהם אם בבתי כלאים החבאי [כאשר הורה גם הנסיון בזמנינו, כי מלחמות רבות נעשו ודם לרוב נשפך מעמי ארצות שונות בעבור חשבם להשיג עי"ז החופש ממשא מלך ושרים,] אפס החירות והחופש האמיתי המסבב טוב לבעליו אינו כמו שיחשוב ההמון להיות חפשי מכל חוק ודת נגיד ומצוה לאמים, למען יוכל כל איש לעשות כטוב וכישר בעיניו, כי אז נתנה הארץ ביד רשע, והחזק והעריץ יבלע את החלש ממנו, באופן שרק התקיפים והעריצים הם אז חפשים וביכלתם יש להרע ולהרשיע לזולתם ככל אות נפשם כל עוד תעוז ידם על זולתם, אבל החלשים ורפי הידים המה לברות למו, ובסוף יהיו גם התקיפים האלה לבז ולמשיסה לכל החזק גם מהם, אבל החופש האמיתי לכל העם כלו, הוא רק בשמוע כל איש ואיש מיושבי המדינה לקול הדת והחוק אשר ינתן ממלך ישר וטוב המושל ביראת ה', השומע ג"כ בקול חקי הצדק והמישרים לעשות רק את הטוב והישר ולהתרחק כפי יכלתו מכל און ועולה ונמשך מזה כי השתעבדות המלך אל החוק המוסרי, והשתעבדות העם למלך צדיק כזה אשר יחוקק רק חקי צדק ומישרים לא בשם "עבדות והעדר החופש" כ"א בשם "חופש אמיתי" יקרא, כי יקר אף נעים היא לכל איש ישר דרך להכנס ולהשתעבד למי שראוי לו הגדולה והממשל' על זולתו וע"כ נראה כי השרים הקרובים אל המלך אשר עליהם לשמור משמרת פקודתו ולעבוד עבודתו תמיד יותר מכל זולתם, אשר ע"כ בשם "עבדי המלך" יקראו, נקראים בכל זאת לפעמים גם בשם "חורים" כמו "חורי יהודה" [בעבור שהיו חפשים מכל המסים אשר הושמו על שכם כל העם כלו כמו שהי' המנהג בימי קדם וכאשר יורה על זה גם מאה"כ "ואת ביתו יעשה חפשי בישראל" (ש"א י"ז)] יען כי חובת עבודת המלך אשר בכתף ישאו לא תגרע עוד חירותם, כן יקרא גם המלך השומע אל דברי התורה לשמור מצותיה וחקיה בשם "בן חורין אמיתי" כמאה"ה "אשרך ארץ שמלכך בן חורין" וע"ז רומז גם המשורר האלקי באמרו "אנה ה' וכו' אני עבדך בן אמתך פתחת למוסרי" ר"ל כי ע"י היותי עבדך בבחינה שלימה בתכלית השיעבוד וההכנע' כיליד בית בן האמה הנשאר קנין עולם לאדוניו, פתחת למוסרי ונעשיתי בן חורים אמיתי, כי בהיותי נכנע לך ושומר פקודיך, הנני חפשי מעבדות יצרי אשר מבלעדי זאת לא הרפני עד בלעי רוקי, וע"כ נהיתה גם האומה הישראלית סגולה מכל העמים ונתנה עליון לכל גויי הארץ יען כי קבלה עליה עול מלכות שמים לעבוד את ה' בכל לב ובכל נפש כמאה"כ את ה' האמרת היום וכו' וה' האמירך וכו' ויען כי בזה קבלה האומ' הישראלית על עצמה ד' ענינים אשר הם קשים לרוב בני אדם לסבלם, ע"כ הי' גם שכרה על זה מהי"ת כפול ארבע, וד' ענינים אלה הלא הן, הא' לשום צוארו בעול זולתו ולהיות נכנע לאחרים אף כי שכל אדם משתוקק בטבעו מלידה ומבטן להיות תמיד חפשי מכל זולתו הב' לעשות מה שיצוה זולתו אף אם הוא באמת טוב ומועיל לו, כי בלב כל אדם הטבע' התשוק' לשמוע רק בקול רצינו ולעשות רק מה שירא' בעיניו ובלבבו יבין שהוא טוב לו [כאשר יורה הנסיון שכמה בני אדם יחדלו מעשות הטוב הנועץ להם מאחרים רק בעבור שלא הכירוהו הם עצמם מחילה והג' לעשות מצות זולתו אשר לא ידע ולא יבין סבתה וטוב תכליתה, והרביעי, והוא היותר קשה מכולם לעשות מה שיתנגד אל רצונו וחפצו, ואף כי אם יסבב לו עוד נזק והפסד. 
1וכל אלה הארבע' ענינים לא שמו ישראל אל לבם ביחסם אל הי"ת כי קבלו אותו לאדון עליהם, כמאה"כ את ה' האמרת היום להיות לך לאלהים ונתרצו לעשות כל אשר יצוה אותם, כמאה"כ וללכת בכל דרכיו ולא לבד שמרו מצותיו אשר לא הבינו טעמם וסבתם כמאה"כ ולשמור חוקיו [כי שם חוק יורה על מצוה אשר לא נודעם סבתה] כי אם גם אותן המצות אשר יתנגדו אל נטית לבם ורצונם קבלו עליהם לעשות כמאה"כ "ולשמוע בקולו" ר"ל בכל האופנים, וע"כ הי' גם שכרם כפול ארבע כאשר יורה על זה מאה"כ וה' האמירך היום וכו' הכולל ארבע מתנות טובות מוסריות אשר חלק ה' לישראל חלף סבתם ד' ענינים אלה (עיין מזה בפנים הס') ועל אלה הארבע' רומזים גם ד' פרשיות התפילין, כי פרשת שמע כוללת מצות קבלת עול מלכות עלינו ופ' והי' כי יביאך הכוללת מצות פדיון בכור אדם וזביחת בכור בהמה לה', יען כי פדה ממות נפש כל בכור ישראל ביום הכותו כל בכור בארץ מצרים מזכירנו החוב המוטל עלינו בעבור זה ללכת בדרכיו ופרשת קדש הכוללת מצות עשיית הפסח במועדו עם כל חקותיו תעיר אותנו לשמור תמיד גם את כל חקיו, כמו שתצונו פ' והיה אם שמוע וכו' לשמוע בקול ה' בכל האופנים אף אם יתנגד רצונו לנטיית לבנו וחפצנו, וע"כ הפליגו חז"ל במרי האיש אשר לא יניח תפילין, כי ינתק בזה חבלי אהבה הקושרים אותו באלקיו בעבור היותו מאומה ישראלית הנבחרת הזאת, וע"ד רמז לכל זה אמרו על רבי הונא, שבעבור שנפסק' לו רצועת התפילין יום אחד, (ר"ל שהסיר מלבו זמן מה ענין הקשור האלקי הזה) ישב בתענית מ' יום, ואמרו ג"כ שלא יחלוץ אדם תפליו לפני רבו כי בהיות רבו לנגד עיניו המלמדו דעת וחכמה אמיתית הלוא לעזות גדולה תחשב לו אם יסור מיתרי האהב' האלקית הזאת מעליו בהשליכו אחר גוו חובות כל איש ישראל לאלקיו, ועל שכר ישראל הכפול ארבע בעבור זה, רומז מאחז"ל שהקב"ה מניח תפילין אשר בכל אחת מד' בתיהם כתוב שבח והלול אחר לישראל, חלף כל אחד ואחד מד' ענינים אלה (עיין בפנים הספר) הנה לפנינו, כי רק כאשר יקבלו ישראל עול מלכות שמים שלמה עליהם ינטלם וינשאם לתתם עליון על כל גויי הארץ בבחינת מעלתם המוסרית, בזה מבאר הרב ז"ל גם מאמר המדרש שהחל בו "אר"ש משל למה הדבר דומה וכו'" שר"ל כי כאשר יקנו להם הישראל בבחירתם החפשית שתי מדות טובות אנושיות, מדת הצדקה שהיא להשלים נפשם ולמלאות חובתם המוטלת עליהם בבחינת עצמותם, ומדת המשפט שהיא להתנהג גם עם כל זולתם כראוי, אז יעלם הי"ת על במתי ההצלח' המוסרית, ויתנם לעליון על כל גויי הארצות וישלח להם להשלמת נפשם גם עזרו משורש ע"ד מאחז"ל "הבא לטהר מסייעין אותו" באופן שמידותיהם האנושיות תהיינם אח"כ דומות למדות אלקיות, כי מדת צדקתם תעלה למדת החסד, כי החסידות מדרגה יותר יקרה ממדרגת הצדק', ומדת המשפט נגד זולתם בבני אדה תעלה למדרגה הרחמים וזה שאמר, ד"מ שאברהם אבינו נתן לבניו שני עריסין רצוני לומר שתי אבנים יקרות, כי שתי אלה מידות טובות ויקרות מורשה לבני ישראל מאאע"ה אשר הי' הראשון ללכת בדרכי הצדק והמישרים והן הצדק והמשפט וה' זקף להם כנגדן ב' עריסין אחרים, שהן חסד ורחמים, ועי"ז יהיו גם סגולה מכל העמים ורק כאשר תאבדנה מהן מידותיהם הטובות האלה יסיר גם הי"ת אהבתו מהם לבלתי היותם עוד סגולה בעמים, ורק באחרית הימים כאשר ישובו עוד למעלתם הקדומה, כמאה"כ "ציון במשפט תפדה ושביה בצדקה" יוסיף ה' לאהוב אותם כבתחיל' ולשים עטרת החסד והרחמים בראשם באופן שיתחברו ארבע מידות טובות אלה יחד והיו לאחדים בידם כמאה"כ "וארשתיך לי בצדק ובמשפט ובחסד וברחמים". 
*ואומר אני וכו' הנה ידוע כי כמו שאנו מתחילים למנות היום מתחלת הלילה כן מתחילים קצת העמים למנותו מתחלת היום עת צאת השמש על הארץ, והתוכניים יחשבו תחלת היום מחצות היום, ועמי אייראפא מונים תחלתו מחצות הלילה כאשר יורו ע"ז כלי השעות באיטאליען ובקצת משאר המקומות, אשר מספר השעות החקוק עליהם יחל בשעה א' אחר חצות הלילה ויכלה בשעת כ"ד שהוא חצות הלילה שאחריו, וע"כ יאמר הרב ז"ל מחויב האיש הישראלי לקדש כל תחלת היום השונה לפי דעת המונים השונים האלה, ביחדו אותו לעבודת הי"ת, ועפ"ז הוקבעו גם ד' זמני התפלות, תפלת השחר כזרוח השמש עלי ארץ, ותפלת מנחה גדולה אחר חצות היום, ותפלת הערבית כאשר תבוא השמש ותחלת חצות-הליל' לחסידים ואנשי מעשה הסומכים בזה עלמאה"כ "חצות לילה אקום להודות לך" וכו'. 
*אמנם התכונות הרעות וכו' ר"ל כי בעבור שהיתה רבקה אחות לבן הארמי שם המורה בהפוך אותיותיו "הרמאי" על היותו מלא מרמה ותוך, ע"כ היו עוד קצת מידות ותכונות רעות מושרשות בלב בני יעקב, ורק מהן הית' נסיבה קנאת ומשטמת האחים וירידתם למצרים המסובבת מזאת. 
*ושמחת וכו' כונתו, כי כמו שנשמח יותר בתת לנו ד"מ המלך או אחד משאר השרים היושבים ראשונה במלכות טבעת זהב ממולאה בתרשיש או שאר אבן יקרה. מאלו נמצא אותה רק דרך מקרה ברחוב העיר, כי תחת שבאופן זה נשמח רק על הטבעת לבד, נשמח באופן הראשון בכפלים, גם על הטבעת גם על החן והחסד אשר מצאנו בעיני המלך או השר, עד כי נשאת נשא לנו כן תגדל גם שמחתנו יותר בפרי מעשנו ובכל תבואת ארצנו, אם נחשוב כי רק מיד ה' האוהב אותנו נתן לנו כל זאת, מאלו נחשוב רק שבאופן טבעיי נהיו לנו כל אלה וזשאה"כ "ושמחת בכל הטוב" אשר נתן ה' אלהיך לך" ר"ל יען כי מידו לבד נתן לך כל זאת, רק בחשבך כן שרק הוא נתן לך כל הטוב ההוא תהי' נוטה יותר לתת ממנו גם לעניים ואביונים, למען תת בזה לו תודות על כל תגמולוהי עליך וזשאה"כ "אתה והלוי" וכו': 
*אמר כי הזבחים וכו' ר"ל אף שלפי דעת החוקר הי' כבר מימי קדם נהוג בין העמים להקהל יחד בימי האסיף, ולזבוח זבחי תודה ושמחה, ואז היו נותנים גם מעשר תבואותיהם לעניים, בעבור הרגש החמל' הטבעית עליהם בכל זאת צוה הכ' שיעשו גם פעולות אנושיות כאלה לא רק בעבור משפט שכלם ואהבת עמיתם. כי אם רק בעבור מצות הי"ת אשר ע"כ יאמר העשיר בעת שיבער הקודש והמעשרות מן הבית "עשיתי ככל אשר צויתני" וכו'. 
*כמה צריך האדם וכו' עיין מזה ביאורי למעל' במדבר דף נ"ו ע"א. 
*כמו שהוא הענין בראשי האצבעות וכו' עיין למעל' בביאורי ויקרא דף ל' ע"א. 
*ועליהם וכו' כונתו כי לא לבד עשיית הרע מתועבת בעיני הי"ת, כי אם גם עשיית הטוב רק למראה עין ולמען כחש והחניף בזה לבני אדם, להסתיר רוע המחשב' תחת מעשה טוב החיצוני, כאשר יורה על זה גם מאה"כ "אבן ואבן" וכו' כי מדרך הסוחרים הרמאים להנית בחנותם תמיד אבן ישרה למען יחשבו הקונים כי ישקלו להם כראוי, ובכל זאת בעת ימכר להם ישקלו להם באבן תסרה או יקנו מהם באבן יתירה, באופן כי האבן הישרה בעצמה היא להם רק האמצע להונות בה ב"א יותר על נקלה, וע"כ גה היא תועבת ה' כמי האבן החסירה או היתיר' וכן אמר גם מליץ אחד (שהביא הרב ז"ל לא נודע לי מי הוא) שמצות התורה "תחיינה את המהיר" לעשותן באמת ובתמים "ותספינה את היהיר" ר"ל שלפעמים תכשינה את פני איש יהיר אשר רעות במגוריו בקרבו. ובכל זאת יעשה המצות למראה עין לבד, למען כחש בזה לב"א החושבים בראותם זאת, כי הוא צדיק והולך מישרים וע"ז רומז גם הכ' פה שארור יהי' האיש אשר לא יקים דברי התורה לעשותם בתם לבו, כ"א למען הונות בהן את בני אדם. 
*וזה שבקיום וכו' ר"ל כי תחילה ילמוד האדם ממורהו לעשות הטוב' מבלי אשר יבין זאת עוד מעצמו ויעשהו ג"כ רק כמצות אנשים מלמדה, ואח"כ יקנה לנפשו ט"י הרגלו זה בעשיית הטוב, גם קנין מעולה ונטית עבעו אל הטוב, ולאט ולאט כאשר תגדל עי"ז גם הכרתי לדעת בעצמו כי ראוי ונכון הוא לפניו לעשות הטוב והישר בעיני אלהים ואדם, יעשהו אז בלב שלם ובנפש חפצה ורק אז יחשב לו למעשהו האמיתי, כי רק מה שיעשהו האדם עפ"י משפט שכלו, ונטיית לבו יקרא "מעשהו" על צד האמת לא מה שיעשהו רק עפ"י מצות מורה ומלמד זולתו מבלי דעת והבין עוד תכליתו היטב, כמאחז"ל "גדול התלמוד שמביא ליד מעשה" (ר"ל לידי מעשה אמיתית, כי ע"י הלימוד התמידי תרבה דעת האדם לעשות אח"כ מעשה הטוב גם עפ"י משפט שכלו ותבונתו) (עיין מזה גם בשער מ"ז וביאורי שם,) ועי"ז רומז גם מאה"כ "והיה אם שמוע וכו' לשמור ולעשות וכו' כי השמיעה רומזת על הלימוד, והשמירה בלב על קנין המדות הטובות, והעשיה על מעשה הטוב, 
*ואומר כי וכו' ר"ל שכאשר ישחית איש דרכו המוסרי יהיה הדבר בהפך ממה שיהיה בעת אשר יחל להטיבו בתחילה, כי להטבת דרכי איש יצטרך תחילה לימוד המורה ואח"כ קנין המדה הטובה ואח"כ עשיית המעשים הטובים ברצון חפשי, כמו שאמרנו למעלה, אפס כאשר יתעה האדם מדרך השכל, ישחית תחילה את מעשהו, ויתעיב עלילותיו, אף שעוד נשארו בקרבו נטיותיו ומידותיו הטובות ואח"כ בהשחיתו גם את אלה יזכור בכל זאת עוד לימוד מורהו אשר למדו מנעוריו להטיב דרכו, ורק כאשר יהיה כבר נושן ברעתו, ישכח גם את הלימודים הטובים האלה, וע"כ סדר הכ' גם באופן זה זה העונש הראוי להם על כל אחד משלשה אלה, כי בתחילה אמר "ישלח ה' בך את המארה וכו' מפני רוע מעלליך וכו' ועל הסרת המדות הטובות גם מלבם אמר "ובאו עליך כל הקללות וכו' כי לא שמעת בקול ה' אלהיך לשמור" וכו', ועל שכחת לימודי ה' היקרים אמר אח"כ "ונשארתם במתי מעט וכו' תחת כי לא שמעת בקול ה' אלהיך ר"ל כי היית כאלו לא שמעתם מעולם לימודי תורת ה' אשר תכליתם היתה להיישיר מדותיך ומעלליך ׃ 
*והוא לשון הפרסיים וכו', נראה לי שצ"ל לשון הרומיים (וכן הוא בדפי ויניציאה המגי') כי לשון בבל ופרסיים אשר בהיותן גם הן כשפת עברית לשונות בני קדם המדברות מעמים הקרובים אליהם היו נשמעות, גם לרוב מבני ישראל, ורק על הרומיים שוכני איטאליא הרחוקה מאוד מארץ ישראל, כי כל אורך הים האמצעי מבדיל ביניהם נאמר "גוי מרחוק" ורק על לשונם המערבית הרחוקה מלשון עברית ושאר לשונות׃ המזרחיות, כרחוק מזרח ממערב, נאמר ג"כ "גוי אשר לא תשמע לשונו," והנה ידוע ג"כ כי טיטוס שר צבא הרומיים דבר על לב ישראל שישלימו אתו ויביאו צוארם בעול הרומיים ברצונם החפשי, כי אז יניחם בארצם לעבוד עבודת בית ה' כבראשונה, והמה הקשו את ערפם לבלתי שמוע בקולו, ואף כאשר צוה טיטוס ליוסף הכהן אשר היה בתחילה שר צבא ישראל ונשבה אח"כ ביד הרומיים, לדבר על לב אחיו העומדים על חומת ירושלים, ולקרוא להם לשלום, כי ישלימו עמו, כי אז יחוס עליהם, על העיר ועל הבית, ולא יוסף עוד להלחם אתם, השליכו עליו אבנים מעל החומה, עד שהסבו בכל זאת, כי חרה אף טיטוס בם עד להשחית, ויהרוס אח"כ את העיר ואת בית ה' שרף באש כמסופר הכל בארוכה בס' יוסיפון לרומיים ולעבריים, וע"כ יאמר הרב ז"ל כי מאה"כ "והשיב בך את כל מדוה מצרים" רומז על קשי ערפם זה, אשר קרא בשם "מדוה מצרים" יען כי סבב להם כל הרעות האלה, כמו שסבב גם קשי לב מצרים להביא ה' עליהם את כל מגפותיו, 
* הצא"בה שם נגזר מלשון צבא השמים בל"ע 4צאבאאיסמוס שטערנדינסט5, ונקראו בשם זה העמים הקדמונים אשר עבדו לשמש ולירח ולכל צבא השמים, ויען כי הם חשבו וכתבו בספריהם שע"י פעולות ועבודות ידועות ישמרו כל פרי וצמחי השדה מהנזקים הרגילים לבוא עליהם, ובני אדם ישמרו על ידן משן בהמות וחיות רעות, ע"כ אמר הכ' פה פירוש הפך כל זאת, "זרע רב וכו' כרמים תטע וכו' כל עצך ופרי אדמתך" וכו' ובדברי הברית הראשונים (ויקרא כ"ו) אמר "והשלחתי בכם את חית השדה" וכו' ואמר ג"כ "ושן בהמות אשלח בם" (דברים ל"ב) להורות בכל זה כי בעזבם את ה' אלהיהם לעבוד הבלי נכר יביא עליהם אותן הרעות אשר יחשבו להשמר מהן עי"ז (עיין מכל זה במ"נ ח"ג פ' ל"ז), 
*ועבדת שם" וכו'. הרב ז"ל רומז פה על הצרות הרבות והרעות אשר מצאו את היהודים שוכני ארץ שפאניען בימיו, כי בקצת המקומות הכריחו אותם תחילה להמיר דתם, ואח"כ העלילו עליהם כי לא באמת ובתמים ישמרו חקי הדת החדשה אשר קבלו עליהם, וע"כ הוכו זהומתו בעבור זה באכזריות חימה, ואף כי אחרי אשר נתחדש שם בשנת רמ"א לאלף הששי משפט חקירת הדת כי אז נשרף בגלוי ולעיני כל, כל מי שנחשד שאינו מאמין בדתו החדשה או שאינו שומר חקיה כראוי, עיין מכל זה מה שכתבתי בהערה י"ט לתולדת הרב ז"ל. 
*ויהיו עבדים למלכים וכ', הרב ז"ל רומז בזה על מה שהיה המנהג בימיו וגם זמן רב לפניו ולאחריו כי היהודים היו בכל מקומות מושבותם נקראים רק בשם "עבדי המלכות", ולא עבדים אל העם, שהם בעצמם עבדי המלך, ויאמר הרב ז"ל כי גם זה היה מחסדי הי"ת עלינו, כי תמיד נתן ה' רחמים עלינו בלב כל המלכים אשר כפלגי מים הוא בידו, אשר על כן הם גם בטבעם נוטים תמיד יותר אל הרחמים והחנינה על האומללים הנתונים תחתיהם מהמון העם אשר בהם תמיד פוחזים ורקים לרוב, ואלו נמכרנו להם חלילה לעבדים ולשפחות הלוא היה גורלנו רע ומר עוד יותר ? וכן הורה גם הנסיון בכל הזמנים והמקומות (ובעו"ה גם בזמנינו אלה), כי מדי סרה רק זמן מעט אימת המלך ושופטי הארץ מעליהם, קמו עלינו לכלותינו ולגרשנו מעל הארץ. לולא ה' שהיה לנו תמיד להצילנו מידם, אשר ע"כ מחויבים אנו ג"כ עפ"י דתנו הקדושה להתפלל תמיד בשלום המלכות והשרים שופטי ויועצי הארץ: 
*תוכן דברי הרב ז"ל הוא, כי אחרי שעיקר האדם ועצמותו הוא נפשו המשכלת נשמת חיים אשר נפח ה' באפיו, הלא נמשך מזה, כי כל אדם הוא עצם בפני עצמו, ואין קשר והתחברות אמיתית בינו ובין נפש אבותיו. כמאה"כ "הן כל הנפשות לי הנה כנפש האב וכנפש הבן" ר"ל לכולן יש עצמות נפרדת וכולן רק ממני נתונות, באופן שלא יוכל איש לחשוב שנפש הבן אצולה מנפש האב עד שתחשוב בעבור זה כחלק ממנה. ונמשך מזה ג"כ כי אף שיוכל כל אדם לקבל חוב מה על נפשו, בכל זאת לא יוכלו לקבלו גם על נפש בנו, אחרי כי קיום כל חוב תלוי רק ברצון הנפש. ונפש הבן היא נפרדת מנפש האב. והוא בעבור זה גם עצם נפרד בעל רצון וחפץ חפשי בפני עצמו ואף כי שבבחינת הגוף נוכל לחשוב הבנים בבחינ' מה כעין חלקי גופות אבותם, אחרי כי מחלציהם יצאו, וכמחז"ל בנידה דף ל"א ע"א "שלשה שותפין באדם" הקב"ה, אביו ואמו." בכל זאת מלבד כי כפי מה שאמרנו כבר תלויה קבלת החוב והשלמת' רק בנפש שהיא עיקר, ולא בגוף שהוא רק כלי מעשה הנפש המונהג על ידה, הנה גם כח גופני זה של האבות הראשונים מתמעט והולך מדור לדור, עד שכמעט לא נחשב כבר למאומ' בדור רביעי או חמישי, ואף כי בדור אחרון [כאשר נראה גם לענין פסול הקרובים שהאב כשר להעיד עם בן בנו (עיין ב"ב דף קכ"ח ע"א, ובח"מ סי' ל"ג] ואחרי ההקדמ' הזאת הלא יקשה לכל משכיל להבין דברי הכתוב "ולא אתכם לבדכם אנכי כורת את הברית וכו' כי את אשר ישנו פה וכו' ואת אשר איננו פה ? ומאחז"ל בהרבה מקומות בש"ס שכל ישראל מושבע ועומד מהר סיני לעשות כל דבדי התורה הזאת ? כי איך היו האבות הראשונים יכולים לקבל חוב זה לשמור ולעשות את כל דברי התורה הזאת גם על בניהם אחריהם עם נולד כי יבא ? ואף שנרא' מדחז"ל שרצו לבאר ספק זה באמרם שגם נפשות הדורות האחרונים היו שם במעמד כריתות הברית הזה, גם בזאת לא יונח עוד לנו. כי אחרי שהנפש מצטרכת גם אל הגוף בעשות' אחת ממצות ה' כאשר יורה על זה מאה"כ במצות "אשר יעשה אותן האדם" (ר"ל העצם המחובר מגוף ונפש) א"כ הלא תשאלנו נפשנו לדעת איך יכלה הנפש מבלי הגוף לקבל על עצמה חוב זה ואף כי אחרי שהגוף עם כל נטיותיו ותשוקותיו החמריות מתגנדים מאוד לשמירת המצות אשר תשימנה מתג ורסן להן ואין חביב לאדם שלא בפניו ? וקצת החכמים, רצו לאמר כי בשש מאות אלף רגלי הגברים לבד מטף ונשים אשר היו במעמד ההוא, היו כבר כלולים צורת ותבנית כל האישים הפרטייים מבני ישראל עם שנויי תכונות נפשותם וגופיהם האפשריים עד סוף כל הדורות. באופן שבדורות הבאים לא היה ולא יהי' עוד שום איש מישראל אשר כדמותו וצלמו לא הי' כבר בתוך האישים הנמצאים אז במעמד ההוא, ונמשך מזה כי גם אין אחד מהדורות האחרונים יוכל להצטדק ולאמר. כי לפי תכונת ומהות נפשו וגופו השונה מבני הדור הראשון לא יחפוץ לקבל עול התורה עליו אחרי שכבר קבלו עליו איש אחר כמוהו שהי' דומה לו בצלמו ותבניתו ובתכונת נפשו וגופו לצמיתות (אשר ע"כ צוו חז"ל גם את הרואה ששים רבוא מישראל לברך "בא"י חכם הרזים" יען כי במספר גדול כזה מישראל יוכללו כבר כל האישים הפרטיים האפשריים להיות בעם הנבחר הזה בכל הדורות עם כל שינויי דמותם ותכונותיהם הגופניות השונות זו מזו, וזאת היא גם דעת המקובלים בגלגול הנפשות) אפס גם בזה לא נחה עוד דעת הרב ז"ל כי בכל זאת הלא נחשב כל אדם אשר לו דעת ורצון חפשי המשתנ' תמיד לפי שינוי יתסי הזמן והמקום אשר הוא נמצא בתוכם לעצם אחד נפרד בפני עצמו אשר איננו מחויב עוד לשמור ולעשות כל אשר קבל על נפשו איש אחר כמוהו באלה ובשבוע'. אף כי דמה אליו בכל שאר הבחינות הנפשיות והגופניות ? ועוד ספק אחר מעיר הרב ז"ל על ענין וחומר השבועה והאל' הזאת אשר קיומה הנצחי מבואר בכ' "אם ימושו החקים וכו' גם זרע ישראל ישבתו" וכו' כי אם נאמר שהכונה שלא יהי' האפשרות ביד ישראל לעולם לעבור ברית ה', יקשה כי לפי זה תבטל מהם כבר הבחירה החפשית אשר היא העיקר והפנה אשר עליה נוסדו כל לימודי התורה, ושכר וגמול הטוב והרע?, ואם נאמר שאף שאינם רשאים לעבור על השבועה והאלה הזאת ונחסרה מהם היכולת המוסרית לזה יש להם בכל זאת היכולת הגופנית לזה, הלא תבטל עי"ז בהשקפה הראשונה הבטחת הכ' שלא ישבתו מהיות עוד גוי לפניו ? אחרי שאינו נמנע מהם בכל זאת לעבור את בריתו ? מלבד כי כאשר יסופר לנו מפי הנביאים ואנשי הרוח, וכאשר יורה גם הנסיון עברו ישראל כמה פעמים כבר את הברית, והפרו את החוק האלהי, גם לא נוכל לאמר שכונת הכ' רק שתמיד נשאר הכח והמשפט ביד הי"ת להכריח את ישראל להקים דברי הברית אשר כרת עמם בעבור השבועה שהשביעם על זה ולהענישם בעבור זה גם בעונש יותר גדול אם יעברו עליו, כי כמו שלא יצטרך אדוני הארץ המושל בארצו כחפצו ורצונו להשביע את עמו שיפרעו לו המסים אשר הם מחויבים לתת לו בכל שנה ושנה, אחרי שגם מבלעדי השבועה הזאת יש כבר כח ותוקף בידו להכריחם לזה, כן לא יצטרך גם הי"ת לזה אחרי שיחסו לישראל כיחס האדון אל עבדו הנתון תחת ידו ומחויב לשמור מצותיו אף שלא נשבע עליהן ? ועוד ספקות אחרות העיר הרב ז"ל על כל זה (עיין בפנים,) ע"כ פנה דרך לעצמו, ואומר כי השבועה והאלה הזאת, היא רק כעין ענין וחק טבעיי, אשר הטביע ה' בקרב לב כל ישראל מאז היה לגוי עד סוף כל הדורות, להדבק תמיד בה' אלהי אמת, ושלא לעבור בריתו כולם גם יחד, באופן שאם גם היה לפעמים ויהיה עוד עד דור אחרון, שיתעו מהם רבים או מעטים לעבור בריתו ולזנות אחרי אלהי נכר, בכל זאת הוא כעין נמנע קיים, שיהיו כלם סרים מאחריה' ועוזבים אותו, ונדמה זה לחוק טבעי אחר שיסד ה' בטבע בעלי חיים, שישתדלו תמיד לא לבד לשמור את נפשם, ולהשאיר גופם כל הימים הקצובים להם פה עלי ארץ לפי טבע כחותיהם וליחותיהם הגופניות, ויחסי מקומם וזמנם, ושלא לאבד עצמם לדעת לפני בו קצה זה, כי אם גם לפרות ולרבות בארץ למען השאיר מינם עלי ארץ גם אחרי אשר יעלה המות כבר בחלונם להכרית אישיהם הפרטיים, וברית טבעיי זה נשאר תמיד קיים לעולמים, באופן שאם גם ימצאו לפעמים אנשים מעטים אשר במר נפשם על קשי גורלם ישלחו ידם להמית את עצמם, או אשר יחדלו בעבור סיבות שונות מהתקשר בעבותות אהבה עם חברם ואשת בריתם לפרות ולרבות ממנה, בכל זאת הוא נמנע קיים שיעשו כן כל בני אדם או שאר בע"ח גם יחד להחנק ד"מ כלם ביום אחד, או לחדול תמיד מנגוש אל אשה, כי הרגש והתפעליות טבעם אשר לא יוכלו להיות מגורשים מקרב לבם לצמיתות, יאלצו ויכריחו תמיד את רובם לבלתי עשות ככה כן הוא הענין גם בבחינת ישראל אל הי"ת, כי בעבור שהכירו אבותינו הראשונים אותו ועבדוהו בלב שלם, הבטיחם שכל עוד שיחזיקו זרעם אחריהם בתומתם, ייטיב להם לתתם עליון על כל גויי הארץ, אפס אם יעזבו את בריתו, וחקיו לא ינצורו, יסיר חסדו ואמתו זה מהם המובטח להם רק בתנאי שישמרו את בריתו, (כאשר באר הרב ז"ל כל זאת במשל נחמד עיין בפנים,) ובהסתירו באופן זה את פניו מהם, יהיו לאכלה לבז ולמשיסה לכל עמי הארצות, לא לבד בעבור עונש סורם ממנו, כי אם בעבור שהם המעטים והחלשים מכל עמי הארצות אשר סביבותם, כאשר ירמוז על זה גם דברי חז"ל שאמרו ד"מ "מלמד שכפה עליהם ההר כגגית וא"ל אם תקבלו את התורה מוטב, ואם לא שם תהיה קבורתכם" כי באבדן מעלתם המוסרית הם באמת גרועים מכל משפחות האדמה, אשר יוכלו אז לכלותם ולהשמידם על נקלה (ועיין מזה גם ביאורי למעלה במדבר קכ"א ע"א) ועי"ז הטביע הי"ת גם בלב האומה הישראלית ההרגש הפנימי כי לא תסכים לעולם בכללה להפר ברית ה' לסבב בזה כליונה המוחלט, כי זה הלא היה דומה להסכמת כל בני אדם יחד לסבב ברצונם החפשי אבדן נפשותם בשלוח ידם אל עצמם ואל בשרם, או אבדן מינם מעל פני האדמה ע"י שיחדלו כלם יחד בבחירתם החפשית מהשתדל לפרות ולרבות בארץ מה שהוא באמת נמנע קיים לעולם כמו שכתבנו כבר למעלה, וע"ז מורה גם מאחז"ל "כבר קבלוה בימי מרדכי" ר"ל שגם אז ראו כי כפסע היה בינם ובין המות ואבדן כל האומה הישראלית ע"י הצרים אשר קמו אז עליהם מסביב לכלותם. לולא ה' שהיה להם להצילם מידם בעבור שבכללם שמרו בכל זאת את תורתו והחזיקו בדתם ואמונתם האמיתית, ואלו עלה אז על דעת כלם לפרוק עול התורה והאמונה מעל שכמם היו כלים ועובדים כרגע, ושפטו מזה בצדק כי חייהם ואורך ימי עמם עלי ארץ תלוים רק בשמירת התורה והאמונה אשר ע"כ קבלוה עליהם, ואמתת משפט זה יכירו וידעו גם כל ישראל עד סוף כל הדורות, אשר ע"כ תשאר כללותם  לעולם אחוזה דבוקה בה' ואמונתו האמיתית, ורק זאת היא לדעת הרב ז"ל עצם השבועה וברית האלה הנכרת עם כל נפשות ישראל בערבות מואב מני אז עד סוף כל הדורות אשר היה שם ואת אשר לא היה, וע"ז רומז גם מאה"כ "אם ימושו וכו'. גם זרע ישראל ישבתו" וכו', כי כמו שאף שהוא ביכולת הי"ת לבטל חקי הטבע אם ירצה בכל זאת, כפי מה שיסד בעולמו אשר הוא חפץ בקיומו, לא ימושו החקים האלה לעולם, כן הדבר גם בבחינת ישראל כי אף שבלתי ספק יהיו בהם בכל הדורות והזמנים יחידים רבים או מעטים אשר ימירו חקי דתם ואמונתם ויחלפו תורות, ויענשו על זה, בכל זאת לא ישוער,  שתסכים לעולם כל האומה הזאת בכללה להמיר דתה ואמונתה להפר חוק ולעבור ברית, לסבב בזה שביתתם הכללית, מהיות עוד גוי לפניו, אף שגם זה איננו בגדר הנמנע המוחלט, וע"ז רומז גם מאמר המדרש שהחל בו הרב ז"ל "לפי שהנפשות שם היו וגוף עדין לא נברא" וכו' ר"ל שאף שגופי הדורות האחרונים לא היו אז עוד נבראים בכל זאת החוק הטבעיי שהטביע ה' בנפשות כל האומה הישראלית מני אז עד סוף כל הדורות שם היה, באופן שכל הנפשות ההן כמושבעות מסיני הנה. 
*אך אמנם וכו' תוכן דבריו בקוצר הוא, כי רק אצל יחידים רבים או מעטים מכלל האומה הישראלית הוא באפשרות  שיעברו אלות הברית אשר כרת עמהם ה' בשני אופנים, הא' ע"י שיכחישו בה' או בתורתו המקובלת מאבותם, והב' שיודו בה' ובתורתו ובכל זאת יפתה לבבם לסור מחקי התורה בעבור נטיות לבם ותאותם החמרית, ועל כל אחד מאלה יענשו החוטאים בב"ד אם נודעה חטאתם, ואם לא נודעה חטאתם, או שיעלימו הב"ד עיניהם מהם, יענישם ה' על עונם כראוי, אפס בבחינת כללות האומה הישראלית תתכן רק האפשרות. שיעזבו לפעמים כולם חקי התורה ויחדלו לעשותם בפועל, בעבור נטית יצרם הרע, אבל לא להכחיש חלילה בה' ותורתו לצמיתות להפר בריתו אתם כמו שכתבנו כבר למעלה: וע"ז רומז גם מאה"כ "כל זאת וכו' ולא שקרנו בבריתך, לא נסוג אחור וכו' ר"ל אף שלפעמים נטתה אשורנו מני דרך הנכוחה והישרה בבחינת רוע פועל כפינו ומעשה ידינו, בכל זאת במצפון לבנו נשארה תמיד האמונה האמיתית בך, וזש"א ג"כ אח"כ "אם שכחנו וכו' ונפרוש" וכו' רומז הכ' בזה לדעת הרב ז"ל על אותם היהודים שהיו בזמנו (עיין תולדות הרב ז"ל) ואשר ישנם עוד עד עתה כמעט בכל הזמנים והמקומות, אשר רק בעבור אימתם ופחד המות, או בעבור חמדת ההון והרכוש ושאר קניני הזמן המירו דתם למראה עין, ופרשו כפיהם אל זר, ובכל זאת לא שכחו לקרוא במסתרים בשם ה' אלהים אמת, 
*והנה הוא מבואר, ר"ל כי כמו שבהיות ד"מ עץ תפוח, תאנה, ורמון השונים מאוד באיכותם ומהותם נטועים יחד בגן אחד, ישנו בכל זאת חלקי המים העפר והאויר אשר יכנסו אל תוכם בשוה, את טבעם ומהותם הראשונה להיות בכל אחד ואתד מהם לחלקי אותו הצמח המר או המתוק אשר יכנסו אל תוכו, כן גם לימודי התורה והמוסר אשר יכנסו בלב איש תם דרך יתהוו בתוכו לנצר נאמן עושי פרי תנובה המשמח אלהים ואנשים אף שבקרב איש הפכפך ופועל און יתהוו גם הם לשורש פורה ראש ולענה כמאה"כ פה פן יש וכו' ומאה"כ בהושע כי ישרים דרכי ה' צדיקים ילכו בם, ופושעים יכשלו בם. 
*ולהנצלו מטעם וכו' כצ"ל ור"ל כי יחשוב אם גם כל בית ישראל ישימו מתג ורסן לתשוקתם הגופנית, באופן שימנעו מהם כמה הנאות ותענוגי הזמן, אני בשרירות לבי אלך להנות מהם ככל אות נפשי ובכל זאת אנצל מהעונש ושלום יהיה לי כי בכל הטוב אשר ייטיב ה' לישראל, יטיב גם לי אחרי שאני פרטיי מהם ומחובר עמהם, ודומה אני בזה לחלקת שדה הרוה אשר לא תצטרך להיות משקה מידי אדם ובכל זאת ישקוה ע"י השדה הצמאה והעיפה הסמוכה לה כמאה"כ למען ספות הרוה את הצמאה, (נראה שהרב ז"ל מפרש פעל ספות מלשון חז"ל בכתובות דף ה' ע"א ספו ליה כתורא שהוא לשון אכילה ושתיה ויתורגם לפי"ז,): 
*תוכן דברי הרב ז"ל הוא, הנה כבר ידוע משערים הקודמיה, ואף כי משער ס"ז כי העולם בכללו אשר עליו האציל הי"ת מכבודו ג' ענינים, מציאות, קיום, ושלימות,  נחלק לשלש מחלקות, העולם העליון הכולל השכלים הנבדלים אשר לקחו כל אלה מיד בוראם במדרגה יותר גדולה ממה שלקחום זולתם, כי מציאותם יותר יקרה ויותר קרובה למציאות הי"ת, וקיומם מתמיד ושלמותם נעלה ונשגבה מאוד, והעולם התיכון הכולל כל צבא השמים הכוכבים והגלגלים, פחות הערך ממנו בבחינת כל אלה, אבל בכל זאת הכי נכבד הוא, במדרגת מציאותו ושלמותו, כי הוא נברא לדעת הקדמונים מעצם השמים לטוהר שהוא חומר יותר זך ונקי מחומר ד' היסודות, ויש לו קיום באישיו., והעולם התחתון הוא השפל במדרגה מכולם, כי מציאות הדברים הנמצאים בו הוא רק מציאות חמרית וגשמיית המורכבת מד' היסודות השפלים וקיומם הוא רק במינם ולא באישיהם הפרטים, אשר אחרי היותם פה זמן מה יעלו בתוהו ויאבדו אח"כ, ותכלית שלימותם היא רק הצורה המחוברת בהם אל החומר אשר גם היא תאבד מהם באבדו, והנה שלש אלה מיני הנמצאים שומרים תמיד מדרגת הויתם ושלמותם, כי לא יעלו למעלה להוסיף מעלתם אף לא ירדו למטה להיות פחותי ערך עוד יותר ממה שהם כבר עפ"י טבעם ותולדותם. [ואף שהדברים החמריים והגשמיים אשר יד מלאכת חרש וחושב שלטת בהם יתיפו ויהודרו תמיד יותר ממה שהיו במעמדם הטבעי,  הנה מלבד כי יפוים זה לרוב אינו בבחינת עצמותם הפנימית כי אם רק בבחינת צורתם החיצונית, הנה לא יוכלו גם הם בעצמם לסבב יפוים והטבתם זאת, כ"א יוכרחו לקבל אותם רק מחוצה להם, מיד האומן והחרש הפועל בהם,] ורק האדם לבדו מבחר כל ברואי עולם התחתון, אשר מצד גופו וחמרו הוא כאחד מברואי העולם התחתון, ומצד נפשו דמי לבר אלהין ושכלים הנבדלים לו לבדו נתנה הבחירה החפשית להתקרב יום יום יותר אל מקורו העליון בהוסיפו אומץ לקנות דעה וחכמה מדות טובות ויקרות להוסיף בהן שלמותו הנפשית. או להתרחק ממנו, ולהתקרב יותר אל העולם השפל אשר ממנו לקח גופו וחמרו, ויען כי האדם לבדו נועד להיות נעתק תמיד ממדרגה למדרגה בבחינת שלמותו נקרא גם הוא לבדו בשם "מתהלך"  ביחסו אל שאר הנמצאים ברואי עולם העליון והתחתון הנקראים "עומדים", כמאה"כ "ונתתי לך מהלכים בין העומדים האלה" ולהשלמים יחידי סגולה אשר מעולם אנשי שם, כחנוך, ונח והאבות הקדושים תיוחס בעבור זה ג"כ בתורתנו הקדושה תמיד פעולת ההליכה את האלקים או לפני האלקים, כמו "ויתהלך חנוך את האלקים, "האלקים אשר התהלכו אבותי לפניו" ושאר כתובים רבים (עיין בפנים,) ושמירת התורה בעצמה המקרבת את בעליה ותומכיה תמיד יותר ויותר אל הי"ת נקראת ג"כ בשם "הליכה בדרך" כמאה"כ "והודעת להם את הדרך ילכו בה" ומאה"כ "אשרי תמימי דרך ההולכים בתורת ה"' ומאה"כ "כי ישרים דרכי ה' וכו', ופושעים יכשלו בם" ר"ל שימצאו תמיד בדרכי ה' אלה אבן מכשול לפניהם, באופן שלא יוכלו לעבור משם והלאה, אשר עליו רומזת גם מצות הכ' "הרימו מכשול מדרך עמי" [וברעיון זה בארתי גם אני זה כמה שנים את הכ' (בתילים ל"ט) "אך כל הבל כל אדם נצב סלה" ר"ל בעבור שכל אדם משתדל עלי ארץ רק בדברי הבל וריק, ע"כ הוא נצב תמיד ואינו מתקרב יותר ויותר להשגת שלמותו הנפשית, "אך בצלם יתהלך איש ר"ל ואף כי שבעבור היותו איש ובן אדם הנוצר בצלם אלקים היה ראוי לי להתהלך לקרבה תמיד יותר אל האלקים בכל זאת אך הבל יהמיון וכו' אח"ז מצאתי כעין פירוש זה גם בדברי רנה"וו בספרו יין לבנון או ברוח חן שלו, ושמחתי מאוד שכונתי לדבריו] אך יותר רעים וחטאים לה' בנפשותם, הם אותם בני אדם אשר לא לבד שלא יתהלכו בדרכי ה' הישרים לקרבה אליו תמיד יותר ויותר, כ"א הם גם פונים אליו עורף לנסוג אחור מהי"ת ולהתרחק ממנו, ולקרבה תמיד יותר אל הרע, לסבב בזה אבדן גופם ונפשם כעור ההולך חשכים, ואין נוגה לו, אשר על נקלה תגוף באבן רגלו או יפול במהמרות ומת לשחת, ומהם אח"כ "ודרך רשעים כאפלה לא ידעו במה יכשלו" ויען כי רבים הם האנשים העוזבים דרך המוסר והמישרים אשר על ידו היה להם לקרבה אל הי"ת, והולכים אחורנית להתרחק יום יום מני אורח הישרה, ע"כ נקראה הטבת מעלליהם "תשובה"  כי בהטיבם מעשיהם הם שבים מדרכם הרעה להיות פניהם קדימה ללכת באורח חיים אשר למעלה למשכיל, ופה מצא הרב ז"ל מקום לבאר אופני התשובה לפי שינוי מדרגת בני אדם החוטאים (עיין בפנים) והנה לא לבד עשיית הטוב והישר כי אם גם מניעתו מעשות הרע תחשב לצדקה לאיש השב מרשעו כמו שנראה שמנה הנביא (ישעיה ל"ג) במאה"כ "מי יגור לנו אש אוכלה" וכו'. ר"ל מי יוכל לקרבה אל ה' שהוא אש אוכלה "הולך צדקות" וכו', מואס בבצע מעשקות וכו' מניעת עשיית הרע במדרגה אחת מוסרית עם עשיית הטוב, וכן אמר גם המשורר "ה' מי יגור באהליך וכו'. לא רגל על לשונו וכו"' ואמר אח"כ "עושה אלה" וכו' קרא גם מניעת הרע בשם "עשיית הטוב והישר" וכן אמרו גם חז"ל "ישב אדם ולא עבר עבירה נחשב לו כאלו עשה מצוה" ובזאת גדלה עוד מעלתו ממעלת הצדיקים, כי הם אחרי שלא טעמו עוד טעם החטא מלפנים, לא ימצאו גם בקרבם תשוקה ונטיה לו, ובעבור זה יוכלו ג"כ על נקלה לחדול מעשות הרע אפס האנשים אשר כבר ערבה להם עשיית הרע הלא בכל עת אשר ימצאו עוד יד ומקום לעשותו יאלצם הרגש תשוקתם ותאותם החמרית לעשותו עוד פעם אחרת ואם בכל זאת יהיו מושלים ושליטים ביצרם לכלא את רוח תאותם ויחדלו מהרע, הלוא כפלים לתושיה תחשב למו. ומשנה יקחו חלקם בתור המעלה המוסרית, ובעבור ענין זה גדלה מעלת השב מדרכו הרשעה ממעלת הצדיק גם בבחינה אחרת כי ברצות השב לעשות פעולה טובה מה, צריך להתאמץ ולהתחזק תחילה להכניע יצרו ותשוקתו הטבעית והרגלו הקדום,  אשר כל אלה רוצים למנעו מזה ולהשתדל בכל תוקף ועוז לעשות בכל זאת את הטוב והישר, מה שאין כן הצדיק אשר לא יצטרך בעשותו הטוב להתאמצות ולהתחזקות כלל  אחרי שמנעוריו הורגל כבר לעשות אך את הטוב והישר בעיני אלקים ואדם, והנה נודע כי הפעולה אשר תעשה בחריצות והתאמצות יתירה היא יותר שלימה ממה שתעשה בלי עמל ויגיעה רבה ונמשך מזה, כי המעשה הטוב אשר יעשה השב בעמל ותלאה, היא יושר שלם ממעשה הטוב אשר יעשה הצדיק בשובה ונחת ומבלי יגיע כפים. ואחרי כי השב מוכרח תמיד להיות מתאמץ בעשיית הטוב נגד המונעים הפנימיים אשר בקרבו, לא ישוב גם מפני כל מונעים חיצונים אשר יעמדו לנגדו, תחת כי הצדיק אשר אין לו מונע פנימי המכלים בידו מעשות הטוב ואינו רגיל בעבור זה להתאמץ ולהתחזק נגד כל מונע, ע"כ מהר חיש יחדל לפעמים מעשות הטוב והתושיה בעמוד שטן ומונע חיצוני לנגדו במעשהו זה, ואם גם יחלש לפעמים כח השב עד שלא יוכל לעמוד עוד יותר נגד כל המונעים החיצונים, ולא יוכל לבצע מזמתו ומחשבתו הטובה לעשות הישר בעיני ה' בכל זאת התאמצותו והשתדלותו לבדה לעשות הטוב תחשב ג"כ לו לצדקה כמאחז"ל "מחשבה טובה הקב"ה מצרפה למעשה" (ר"ל גם ההשתדלות לעשות הטוב אף אם לא תעצור כח לצאת אל הפועל.) תחשב לבעליה למעשה טוב, והנה בעבור כל הסבות האלה צדקו דחז"ל במאמר שהחל בו הרב ז"ל באמרם "במקום שבעלי תשובה עומדים אפילו צדיקים גמורים אין עומדים שם", 11אפס כל זה רק במי ששב מאהב', ר"ל בעבור הכרתו את האמת ואהבתו את הטוב והמישרים אשר התעוררו בקרבו אחרי אשר הי' מלפנים שקוע ביון מצולת הסכלות והבערות ובמעמקי הרשע' כי הוא לבדו יתחזק ויתאמץ בכל מאמצי כחו ועוצם ידו להכריח טבעו, אל הטוב והישר באופן שגם כל עונותיו הראשונים בעצמם יחשבו עתה לו לצדק' יען כי לפי גודל רשעו הקדום ועוצם הרגלו עד עתה אך להרע, כן יגדל גם עתה טרחו ועמלו, לעמוד נגד טבעו ולהפוך לבו אל אהבת הצדק והמישרים, תחת כי היה מלפנים נוטה רק אל התאוה והחמדה, אשר ע"כ חדל להשכיל ולהטיב, וממנו אחז"ל בצדק "גדולה תשובה שאפי' זדונות נעשו לו כזכיות"  אבל השב רק מיראת העונש ופחד הרע האחוז בעקב הרשע', הוא לא יתאמץ לעשות הטוב נגד כל המונעים אותו, כי אם יחדל מהרה רק מדאגה בדבר פן תדבקתהו הרעה בגלל עונו. ומראה בזה כי רק בשגגה ומבלי דעת חטא מלפנים, כי לו שם כבר בתחילה אל לבו, כי רק מרה תהי' לו באחרונה עקב אשר הרשיע, לא מטה מעולם אשורו מני דרך הישר' והנכוחה, וממנו אחז"ל רק "גדולה תשובה שזדונות נעשו לו כשגגות" וזש"א ג"כ לבאר ההתנגדות הנראית בהשקפ' ראשונה בין שני מאמרים אלה "לא קשיא כאן מאהב' כאן מיראה". 11אפס כל זה הוא רק לפי דעת חכמי התורה אשר מצד אחד הם מודים ביקרת ומעלת נפש השלמים בבני אדם הטהור' בעצמותה מכל סיג וחלאה מוסרית, ומצד אחר מאמינים הם גם ביעודי התורה האלקית אשר על פיה ישולם שכר טוב לעושי הטוב, כי מזה נמשך בהכרח, כי לפי גודל טורח האדם ועמלו והתאמצותו נגד טבעו בעשותו הטוב ההוא. כן יגדל גם שכרו וגמולו, כמשאחז"ל "לפום צערא אגרא" וגדלה א"כ גם מעלת השב אשר רבת שבעה לה נפשו עמל ותלאה בעשותה את הטוב והישר ממעלת הצדיק אשר בשובה ונחת יעשהו מבלי טורח ויגיע כפים אבל לדעת הפילוסופים אשר לא יאמינו, כי ישים ה' איש פרטי לפעמים בתור במעל' המוסרית רק בעבור עשותו הטוב והישר וימלא בזה רצונו וחפצו ית' (יען כי לדעתם הנפסדה לא ישקיף ולא ירא ה' כלל על בני אדם בהשגח' פרטית כזאת, לרצות במעשיהם הטובים ולמאוס בדעותיהם, ולהשיב להם גמול טוב או רע עליהם כי אם יחשבו שהמעלה המוסרית והשלמות הנפשיית תהיינה לאדם למנה רק בהכרח טבעיי  אם השלים נפשו תחילה כראוי בדעות ומדות ישרות כהכרח כל מסובב להיות אחרי שקדמה לו סבתו הראויה ) יהי' תמיד היתרון רק לאיש צדיק מנוער אשר נפשו טהורה מכל תאוה. ותשוקה רעה אשר בשם "מעולה"  יקראהו החוקר, ולא לבעל תאות רעות הכובש בכל זאת את יצרו הרע, אשר בשם "כשר"  יקרא אחרי שנפשו איננה טהורה מסיגי התאות, ובחבה טמונה חלאתה המוסרית כמו שיותן תמיד גם היתרון אל הכלי העשוי בתחלתו מזהב סגור ומזוקק שבעתים, ולא אל הכלי אשר רק אחרי העשותו יצטרכו להסיר בדיליו ולצרוף כבור סיגיו בעמל רב ויגיע כפים. והנה מכל האמור עד הנה נמשך, כי לפי דעת חכמי התורה נוכל לבחון מעשי בני אדם הטובים בבחינה כפולה, אם בבחינת עצמותם ומהות פעלם או בבחינת גודל העמל הטורח והתחבולה אשר היו הכרחיים לעושיהם למען הוציאם אל הפועל, כמו שבאר הרב ז"ל זאת במשל נחמד ונעים מאוד (עיין בפנים) ובזה מבאר הרב ז"ל גם שינוי דעות ר"ח ור' אבוהו במאמר שהחל בו, כי ר"ח בחן פעולות בני אדם הטובות בבחינת מהות פועליהם  ע"כ נתן היתרון אל הצדיקים באמרו "אבל צדיקים עצמם" וכו' אבל ר"א בחן אותן בבחינת עצמותם, ובבחינת העמל והטורח המצטרך לפועלם בעשייתן, ע"כ אמר "במקום שבעלי תשובה וכו', אפילו צדיקים גמורים אין יכולים לעמוד." 
*שאם נודה וכו' ר"ל כי הרמב"ם פ"ו משמונה פרקיו כתב שרק המתאוה לפעולה אשר היא רעה גם עפ"י משפט השכל של כל אדם, כרצוח וגנוב ונאוף יגונה מאוד, ועליו אה"כ "נפש רשע אותה רע" אבל לא המתאוה לאכול רק מאכל אסור או לעשות דבר שמוזהר עליו רק עפ"י מצות התורה, והרב ז"ל חולק עליו בזה, ואומר שאף שמתחלת העיון נחשוב כן, שאין האדם חייב למאוס בדבר הנאסר רק בתורה אחרי שאינו מתנגד גם למשפט שכלו ותבונתו, בכל זאת אחרי שהוא מחוייב לשמוע בקול ה' ראוי הוא שתהי' גם עשיית כל דבר המתנגד רק למצות התורה נמאסת ומתועבת בעיניו כל כך כאלו הי' מתנגד גם למשפט שכלו ותבונתו, ואם כן איך נאמר שגם מצד עצמותו יהיה נבחר איש כזה אשר חצי ימיו או רובם עבר על מצות ה' אשר לא תעשינה כאלה מאיש צדיק אשר לא טעם טעם חטא מעולם? ועוד הרבה להשיב על דבריו (עיין בפנים). 
*ועתה, תוכן דברי הרב ז"ל הוא, כי לפי מה שנתבאר עד הנה יש שלשה גבולים לאדם בבחינתו המוסרית . הא' הוא הגבול והמצב הראשון אשר בו נוצר האדם מיד הי"ת להיות עצם מורכב מגוף גשמיי ונשמה רוחנית, אשר בעבור זה הוא קרוב בבחינה מה אל העולם העליון ובבחינה אחרת רחוק ממנו וקרוב יותר אל העולם התחתון, והגבול השני הוא כאשר יסוג האדם לפעמים לאחור מאחרי ה' להתקרב תמיד יותר ויותר אל מדרגת הבהמ' המשתוקקת תמיד רק למלאות צרכיה הגופניים, והגבול השלישי הוא שכאשר יעזוב אח"כ את דרכו הרעה הזאת וישוב שנית אל אלהיו, ובשלשה מעמדים אלה היה אדה"ר, כי ביום הבראו וזמן מה אחרי כן, היה במעמד הטבעיי  כאשר יורה עליו מאה"כ "ויניחהו ה' בגן עדן לעבדה ולשמרה" וכו' ואח"כ חטא והיה במעמד הנסיגה לאחור מדרך המוסר והמישרים,  עד שהוצרך להתחבא הוא ואשתו מקול ה' המתהלך בגן כי קול השופט אשר בקרבו  קרא אליו מקירות לבו לאמר "לא נאוה לך הכבוד להראות עוד את פני ה' אלהיך אחרי כי כבד עון הנך" וכאשר שב אח"כ אל הי"ת כמו שקבלו חז"ל היה במעמד וגבול השלישי, והיה בכל זה גם אות וסימן לכל יוצאי חלציו הבאים אחריו, כי כל בני אדם גם יחד הם מנעוריהם תמיד במעמד הטבעיי נקיי עון וחפי פשע, וכאשר יגדלו ותרבה תשוקתם החמרית וכלי תאותם הגופנית יהמו יחמרו בקרבם יחלו לפעמים לסור מני אורח הישרה ועומדים בגבול השני, וכאשר יחלו לבוא בימים, וחום טבעם ודמם יתקרר בתוכם וכח שכלם הולך וחזק וישובו אח"כ עוד שנית אל ה' הם במעמד והגבול השלישי, ומה שהוא תמיד בכל הדורות בבחינת כל אדם פרטיי יעד משה לישראל בפרשתנו שיהיה כן גם בבחינתם הכללית, כי תחילה אמר להורות על הגבול והמעמד הראשון, כי בימיו היתה האומה הישראלית עוד שלימה ותמימה בבחינת כל חלקי חברתם  והיו דומים בזה לגוף אחד שלם בכל איבריו, כי כמו שאם יהיה האדם הפרטיי בריא ושלם כראוי בבחינת גופו ונפשו, צריך להיות בו תחילה הראש שהוא מושב המוח והשכל בריא, וצריך להיות בידו שבט מישור לכלכל כל דבריו ופעולותיו בצדק ובמשפט, גם צריך להיות בו מדת ההסתפקות, ונתינת מתג ורסן לכל תשוקותיו הגופניות, וכח הגבורה הכובש בחזקה כל תאוה וכל תשוקה חמרית אשר תחפוץ לעבור החוק והגבול הראוי, כן אם תהיה החברה האנושית בכללה במעמד השלימות, צריכים להיות בה ראשים בעלי חכמה ודעת יותר מכל זולתם המורים את העם ללכת בדרך המוסר והמישרים, ושופטים אשר בידם שבט מישור להנהיג את העם כלו בצדק ובמשפט, באופן שיגיע לכל אחד ואחד מהם מה שמגיע לו מבלי אשר יעשה איש עול וחמס לרעהו, גם צריך להיות ביניהם זקנים אשר בעבור קור דמם וטבעם וכבישת יצרם לבלתי הרוס גדר השיווי והראוי בכל הנאותיהם הגופניות, יהיו לאות ולמופת גם אל הצעירים בעם, כי מהם יראו וכן יעשו לתת גם הם מתג ורסן לכל תשוקותיהם החמריות, [אשר ע"כ יסד הי"ת בחכמתו ג"כ שיהיו בכל הדורות ובכל המקומות עלי ארץ בני החברה האנושית נחלקים לשתי מחלקות, מחצה זקנים ומחצה צעירים לימים, ולעולם לא תמצא אף עיר אחת קטנה אשר לא יהיו בה זקנים וישישים, למען יהיו הזקנים תמיד לנס ולמופת אל אחיהם הצעירים בהיישרת מידותיהם ותכונותיהם הנפשיות,] גם צריך להיות בתוכה אנשי חיל וגבורים אשר הם שוטרי העם להכריח בכחם ועוצם ידיהם את כל מי שיחפוץ בכל זאת לפרוץ גדר המוסר והמישרים, ולבלע ברשעתו את הצדיק החלש ממנו וכל אלה היו בימי משה בקרב ישראל, וזש"א "אתם נצבים וכו' ראשיכם, שבטיכם (ר"ל שופטיכם בעלי השבט) זקניכם ושוטריכם" ואח"כ נעתק אל הגבול השני באמרו כי ירא הוא הוא שיש בהם כבר עתה שורש פורה ראש ולענה, אשר באחרית הימים יוכל לסבב אותם שיסורו מדי הדרך הישרה, ליסוג אחור מאחרי ה', ואז יענישם על עונם ויגלם מארצם להשליכם אל ארץ אחרת במאה"כ פן יש בכם וכו' ואמר הדור האחרון וכו', ואח"כ הבטיחם שבאחרית הימים ישובו עוד שנית אל ה' בצר להם ויהיו אז במעמד וגבול השלישי במאה"כ ובקשתם משם את ה' אלקיך וכו'. 
*ולא יהיה וכו' להבין דבריו אלה עיין ביאורי למעלה שמות ק"ל ע"ב ופה אוסיף רק לבאר דברי החוקר אלה בעצמם אשר הם קשי ההבנה מאוד שרצה בהם רק לאמר שלא יחשוב איש שיהיו התולדות לבד ר"ל שיהיה הכל תלוי רק בטבע ובתולדות איש, החכם יהיה ובעל מידות טובות או הכל ובעל תכונות רעות ? כי הדבר אינו כן, כי אם גם ע"י פעולות האדם והרגלו במעשים ידועים טובים או רעים תולדנה בקרבו נטיות טבעיות טובות או רעות. 
*וע"ז הדרך וכו' ר"ל כי אחרי שאמרנו שעשיית הטוב תחילה במדרגה עוד יותר פחותה, תרגיל את האדם בו לאט לאט עד שתקנה לו הכשרון והנטיה הטבעית לעשותו אח"כ גם במדרגה עוד יותר מעולה, הלוא נמשך כי מזה יש גם ב' מיני עשיית הטוב אשר גם בשם "דרישת ה'" תקרא, הא' אשר בה יחל האדם בהיות עוד טבעו בלתי נוטה אליה ורק הוא בעצמו ובבחירתו החפשית מכריח אותו לזה, וממנה אמר הכ' פה "ובקשתם משם את ה' אלהיך ומצאת" ר"ל שכאשר תשתדל בעצמך להתקרב אל הי"ת במעשיך הטובים ימצא לך, ויעזור אותך להפיק רצונך הטוב הזה, והב' היא עשיית הטוב בתכלית השלימות אשר תהיה ביכולת האדם רק אחרי שהרגיל כבר עצמו תחילה בפעולות טובות פחותות הערך בבחינה מה, והתקרב בזה אל הי"ת אשר יקנה לו על ידן אח"כ גם הקנין והתכונה הנפשית להטיב דרכו עוד יותר, וממנה אמר הנביא, דרשו ה' בהמצאו" וכו' ר"ל דרשו אותו בעשיית הטוב בתכלית השלימות, אחרי שכבר נמצא לכם להיטיב תכונתכם הנפשיית עד שנוטה כבר טבעכם מעצמו אל הטוב והמישרים (ועיין מזה גם ביאורי למעלה במדבר דף פ"א ע"א בסופו שער ע"ד,) וברעיון זה מבאר הרב ז"ל עוד כמה פסוקים (עיין בפנים,), 
*תוכן דברי הרב ז"ל הוא, כי שני מיני חיים יוכל האדם לחיות כל עוד יתהלך פה על פני האדמה הא' כאשר יחשוב כי תעודתו פה עלי ארץ היא רק לאכול ולשתות ולהנות שאר הנאות גופניות ככל אשר תמצא ידו. ואז לא ישים עוד מתג ורסן לתשוקותיו החמריות. כי אם יחיה תמיד חיי השלוח, ועל אופן זה חיו כל הדורות וכל האנשים אשר מימי קדם ועד עתה הכעיסו את ה'. וחיים כאלה בבחינה אמיתית ומוסרית, רק בשם "מתים" יקראו, כי לא ימלטו נפשם מיד שאול כלה, כי אם המיתה הנצחית בעקב חים כאלה אוחזת והב' כאשר יחיה האדם תמיד רק עפ"י חקי הצדק והמישרים, לבלתי הרוס גדר השיווי והראוי בכל הנאותיו הגופניות, כי אם לאכול ולשתות ולהנות תמיד רק די מחסורו ההכרחי אשר יחסר לו לקיום גופו ונפשו, ועל אופן זה חיו כל השלימים אשר היו לפנינו מני עולם, וחיים כאלה בשם "חיים אמיתיים" יקראו" כי בעליהם יוכל לקוות שיקנו על ידם לנפשם גם את ההשאר' הנצחית, כמאה"כ "לולא האמנתי וכו' ר"ל שכבר בהיותי עוד פה בארץ החיים הגופנים יכלתי לקוות ולהאמין שאזכה על ידם לראות גם בטוב ה' בעולם הנצחיי, ואה"כ "מי האיש החפץ חיים (האמיתיים) אוהב ימים לראות טוב" וכו' (ר"ל מי שאוהב לחיות ימים רבים פה עלי ארץ רק למען קנות על ידם האושר המוסרי, למען יראה אח"כ בבוא קצו הטוב האמיתי בעולם הרוחני צריך לנצור לשונו מרע ושפתיו מדבר מרמה, לסור מרע ולעשות אך טוב וחסד כל הימים וכמו כן יש הבדל גם בין המות הגופני, שהוא רע רק במראהו החיצוני, אבל טוב בבחינתו האמיתית, בהיותו מפריד ומבדיל בין חיי האדם החמריים והארציים, ובין חייו הרוחניים. והוא רק כעין מעבר  בין העולם החולף להעולם הנצחיי כמאה"כ "יקר בעיני ה' המותה לחסידיו", ומאמר ר"מ "והנה טוב מות" ובין המות הנפשי אשר רק בחיק הרשעים החטאים בנפשותם יוטל גורלו והנה התורה הקדושה בהציגה לפנינו חקי אלהים ותורותיו אשר יעשה אותם האדם וחי בהם, הבדילה בין שני מיני חיים ומות אלה, כאשר יורה עליו מאה"כ "ראה נתתי לפניך את החיים ואת הטוב" ר"ל הראיתי אותך אופן החיים בסתם  והחיים הטובים והאמיתיים "ואת המות" הגופני [אשר הוא לא לבד טבעיי והכרחי לכל אדם בבוא עתו ויום פקודתו, כי אם אחוז ודבוק כבר בבחינה מה גם בחיי השלם עלי ארץ, כי ברצותו לחיות פה חיים אמיתיים ולהתהלך בהלך נפש בדרכי העיון ונתיבות המוסר והמישרים אשר הם רק ענינים רוחניים, צריך להכניע ולהמית תחילה בבחינה מה  את תשוקותיו הגופניות ותאותו אל המותריות, כמחז"ל "אין ד"ת מתקיימין אלא במי שממית עצמו עליה" וכו' ומאמרם (בתמיד דף ל"ב ע"א) "מה יעביד אינש ויחיה" (בבחינ' אמיתי "ימות את עצמו" (ועיין מזה גם ביאורי למעל' במדבר דף י"ג ע"ב)] "ואת הרע" ר"ל המות הנפשיי אשר הוא רע בהחלט ואם בעל נפש משכלת אתה "ובחרת בחיים" האמיתיים ולא תקוץ במות הגופני והצער המדומ' המסובב לך עי"ז לפי שעה, כ"א תמאס ותקוץ במות הנפשיי שהוא הרע המוחלט המסובב לך מלכתך אחרי שרירות לבך הרע. 11והנה אם נחפוץ שישתדל איש מאהובינו להשיג תכלית נרצה מה יצטרכו לזה ז' דברים. הא' שנראה לו התכלית ההיא בעצמה, כמו שיציגו המורים בקשת אות וסימן גלוי ונראה לעיני כל, למען ידעו המורים איך יכוונו חציהם על יתר לירות שמה ולא יחטיאו המטרה, הב' שנודיענו הדרך והאופן איך יוכל להשיגה כי אין די ד"מ להודועו רק שבעיר ידועה ישיג תכליתו הנרצה, אם לא נודיענו ג"כ איזה דרך אשר יוליכהו שמה, והג' שצריכים אנו להזהירו שלא יתעה בפתח על אם הדרך  ללכת עקלקלות, ואם בכל זאת יתעה לפעמים מני אורח הישרה ימהר לשוב מדרך המעוות הזה. וללכת בנתיב הטוב והישר, הד' והה', כי למען הרהיב עוז בנפש שישתדל בכל מאמצי כחו להשיג התכלית הזאת. צריכים אנו להודיעו גם הטוב והתועלת אשר יהיו לו למנה בהשיגו התכלית ההיא, ולהראות לו בהפך רוב הנזק והרע אשר יסובבו לו בחדלו מהשיגה, והו' שנתן לו יועץ נאמן אשר ילונו בכל הדרך אשר ילך להיות לו תמיד לעינים ולהזכירו בכל עת, שישתדל רק להשים מגמת פניו רק למצא התכלית המבוקשת, ושלא ישטה מעליו ויעבור, והז' שנתן לו צדה לדרך למען יהיו לו תמיד די ספוק כל מחסוריו אשר יחסרו לו עד בואו אל מחוז חפצו בשלום. 11וכמו כן נראה גם בפרשתנו, כי למען סבב שישתדל האומה הישראלית להשיג תכליתם הנרצה שהוא לבחור בחיים המוסריים והאמיתיים העיר אותם הכ' על כל אלה השבעה, כי תחילה הראה להם התכלית בעצמה במאמרו "ראה אנכי נותן לפניך היום את החיים ואת הטוב" וכו' ובחרת בחיים. "ואח"כ הראה אותם מצד אחד הדרך, איך ישיגו אותה ומצד אחר איך הם צריכים להשמר ולהזהר לבל יתעו מני אורח הישרה אשר היא לבדה תוליך אותם שמה כאשר יורה על שתי אלה גם יחד מאה"כ "לאהבה את ה' אלקיך וללכת בכל דרכיו" ולשמור מצותיו" וכו' גם הציג לפניהם התועלת והטוב אשד ישיגו עי"ז במאמרו "וחיית ורבית" וכו' ולעמתו גם הנזק והרע המסובבים מעזבם את דרך ה' ללכת ארחות עקלקלות במאמרו "ואם יפנה לבבך וכו' הגדתי לכם היום, כי אבד תאבדון" וכו', גם העיר בם את השמים ואת הארץ, אשר הם קיימים תמיד ועומדים כל הימים לנגד עיניהם למען יהיו להם כעדים ויועצים נאמנים המזכירים אותם תמיד שלא יעזבו את הדרך הישרה אשר צום ללכת בה כמאה"כ "העידותי בכם היום את השמים" וכו' גם הבטיח למו שלא יחסרו דבר בעת השתדלם לבקש ולמצוא התכלית הנרצה במאמרו "למען תחיה אתה וזרעך" ובאמרו "כי הוא חייך ואורך ימיך לשבת" וכו' ועל כל זה מורה גם מחז"ל שהחל בו הרב ז"ל "שבעה דברים" וכו' כי אחרי שתכלית בריאת העולם היתה רק להורות ולהיישיר את ישראל, ועל ידם באחרית הימים העמים יחד לקרוא כלם בשם ה' להכירו ולעבדו שכם אחד ע"כ עלו במחשבתו להבראות תחילה גם השבעה דברים המצטרכים לזה (כי מחמרם "שנבראו קודם" וכו' מורה רק על הקדימה טבעית (עיין ענינו בביאורי לס' במדבר דף ט' ע"ב,) ור"ל שלא יצויר קיום העולם והשגת התכלית הנרצה בו מבלעדי ז' דברים אלה,) כי "כסא הכבוד" הוא כינוי המורה על הכרת והשגת הי"ת ואופן הנהגתו את העולם והשגחתו עליו, שהוא לבדו התכלית אשר אליה יכונו כל השלימים בבני אדם, "והתורה" היא הוראת הדרך הנכונה להשיג התכלית הנרצה הזאת, "והתשובה" היא האמצע להשיב האדם אשר יחטא לפעמים מדרכו המעוקל ולשוב להנחותו עוד בדרך הישרה, כי יצר לב האדם רע מנעוריו, וע"כ יוכל על נקלה לנפול בפח הרשעה ע"כ הוא מחסדי הי"ת על ברואיו כי יפתח ידו לקבלם בתשובה כרועה נאמן אשר בזרועו יקבץ טלאיו הנדחים והנהלאים ממנו, וגן עדך" הוא כינוי לשכר הרוחני והטוב הצפון ליראים בעולם הנצחי אחרי לכתם פה עלי ארץ בדרך הצדק והמישרים, כמו "שגיהינם" הוא כינוי להעונש הנפשיי בעולם הנשמות אשר יהיה גורל ומנת כוס הרשעים העוזבים פה ארחות יושר ללכת בדרכי חושך ואפלה מוסרית "ושמו של משיח" הוא כינוי לכל רועה ומנהינ נאמן אשר העמיד ה' לישראל בכל העתים והדורות ואשר יעמיד להם גם באחרית הימים להיות להם לעינים וליועץ נאמן אשר ינחם תמיד בדרך המישור ובמעגלי התורה והאמונה האמיתית, "ובית המקדש" הוא כינוי לסיפוק צרכינו, כי בהיות הבית בנוי על תלו והעבודה על מכונה היתה הברכה מצויה באסמינו ובכל משלח ידינו, וגם עתה בהיותנו נפוצים בכל הארצות אשר נדחנו שמה רק כאשר נכונן לבנו להתפלל נוכח בית ה' אשר בירושלים ימציא לנו הי"ת כל מחסורינו וכל צרכינו למען נוכל מבלי דאגה ומחסור כל דבר להשתדל להשיג התכלית הנרצה בעיניו, 
*כמו שהרפואה וכו' הנה ידוע כי חכמת הרפואה מתחלקת לכמה חלקים פרטיים, אבל בבחינת תועלתה לבני אדם היא נחלקת בכלל רק לב' חלקים, הא' ידיעת הדרכים אשר על ידם ישמר האדם מכל חולי ומדוה הנקראת בשם "דיאטיק", והב' ידיעת הדרכים והאופנים איך ירפאו החולים כבר, הנקראת בשם, ומעתה יאמר הרב ז"ל, כי גם חכמת רפואת הנפש תחלק לב' מחלקות, האחת כוללת ידיעת הפעולות הטובות והנרצות בעיני ה' אשר יעשה אותן האדם, והפעולות הרעות המתועבות בעיניו אשר יחדל מעשותן למען השמר על ידה מנפול בפח הרשעה, כי אם לעשות הטוב תמיד, והב' כוללת הדרכים והאופנים אשר ישתמש בהם האדם אשר כבר חטא ואשם לאלהיו, ברצותו לעזוב דרכו הרע ולשוב אל ה' באמת ובתמים. ויען כי הי"ת הודיענו בעצמו כל זאת בתורתו אשר נתן לנו אה"כ ממנו, "אני ה' מלמדך להועיל" (בבחינת הידיעה הראשונה) "מדריכך בדרך תלך" (הרומז אל הידיעה השניה), כי ר"ל שהוא מחזיר ומשיב אותך לאחור מדרך הרשעה, אם כבר החילות ללכת בה, למען הוליכך אח"כ בדרך הנכוחה והישרה. 
*ובכלל וכו' ר"ל כי דעת החוקר היא, ששם "רצון" או "חפץ"  יאמר רק על מה שהוא התכלית. ושם "בחירה", יאמר על האמצעים ד"מ ברצות איש ללמוד חכמה מה, וילך אל עיר ידועה ללמוד אותה שם אצל מורה חכם ידוע המלמד אותה לזולתו, נאמר ממנו שהוא רוצה ללמוד החכמה ההיא, יען כי זאת תכליתו, ואליה ישים מגמת פניו, ובחר ללכת אל העיר ההיא ללמדה אצל החכם ההוא, יען כי ההליכה אל העיר ההוא ולימודו אצל המורה ההוא, הם רק האמצעים להשגת תכליתו וכן נראה גם ממאה"כ (ישעיה ס"ו) "גם המה" וכו' כי יען שהם שמו מגמת פניהם ותכליתם לעבוד הגלולים והשיקוצים ע"כ אמר "ובשקוציהם נפשם חפצה" פעל נגזר משם "חפץ" המורה על התכלית ועל בחירתם בדרכים המביאים לזה אשר הם האמצעים אל התכלית הרעה הזאת אמר "גם" המה בחרו בדרכיהם, ועפי"ז הלוא יקשה להבין מאה"כ "ובחרת בחיים" אם היתה הכוונה אל החיים הרוחניים והנצחיים שהם התכלית האמיתית כי אז היה מהראוי לאמר "וחפצת או ורצית בחיים" ? גם ממאמר "למען תחיה" וכו' נראה בהפך שהוא מורה על התכלית המושגת ע"י האמצע הכלול במאמר "ובחרת בחיים" ? ע"כ לבאר זאת יאמר הרב ז"ל, כי מלבד שיש בדרך כלל ב' מיני חיים, החיים המדומים, והחיים האמיתים, כמו שבאר כבר למעלה (עיין בתוכן השער) יחלקו עוד חיי האדם עלי ארץ לפי דעת החוקר בדרך פרטי לכמה מינים, לפי אופן השתמשו בהם כי יש אשר יעמול וייגע בחייו רק למען בצוע בצע כסף ולרכוש הון ורכוש, וממנו נאמר כי הוא חי רק חיי העושר כעין מה שיאמר האשכנזי  ומהמשתדל רק להתענג תמיד בתענוגים גופניים ולמלאות תאותו החמרית נאמר כי הוא חי חיי התאוה, וממי שילך בדרך המישרים להשתדל תמיד כפי יכלתו רק לעשות הטוב והישר בעיני אלהים ואדם, נאמר שהוא חי חיי המעלה, וחיי המעלה אלה הם לבדם האמצע לקנות על ידם גם החיים האמיתים הנרצים בעיני הי"ת פה עלי ארץ, ובאחריתם החיים הנצחיים בעולם הרוחני, וזש"א גם הכ' "ובחרת בחיים למען תחיה" וכו' ר"ל רק באותו אופן החיים המעולה תבחר, אשר על ידו תוכל לקנות החיים האמתיים והנצחיים לך ולבניך אחריך. 
*תוכן דבריו בקוצר הוא לבאר במשל יקר ונחמד מאוד, (עיין בפנים) כי יש שלשה כתות ומחלקות בבני אדם בבחינת חיותם והשתמשם בעניני העולם הזה, כי המחלקה האחת אנשיה פונים רק אל ההנאות הגופניות, לאכול ולשתות ולהתענג תמיד בשאר תענוגי החושים, ככל אשר תמצא ידם, ולא לבד שהם מסירים לבם מה, ולא ישתדלו להשכיל ולהבין בדרכיו, או לעיין בדברי חכמה ועניני התורה והאמונה, כי אם גם חובקים את ידיהם, ומואסים בכל יגיעה ומלאכת עבודה, בבית ובשדה, מבלי שום על לב תחילה, כי אך מרה תהיה באחרונה, כי לא לבד שהם מריקים שקיהם, וצרור כספם יתנו בעד אשה זונה ושאר תענוגים מותריים המתועבים בעניני אלהים ואנשים ההולכים בתום לבם, כי אם גם בשרם ושארם יכלו, ובנגעי בני אדם ההולכים ארחות עקלקלות ומשחיתים את נפשותם. ינוגעו, ופשה תפשה המספחת, החולי והמדוה בכל גופם ומכף רגלם ועד ראשם, אין מתום בם, עד כי לקברות התאוה יובלו בלא עתם, וקבורת חמור ושאר בע"ח חסרי השכל יקברו בחצי ימיהם, ונפשם המשכלת אשר באופן חייתם זה הורידו לארץ כבודה גם היא תרד שאולה לראות שחת, ורק מבני אדם כאלה אמר החכם "ולראות שהם בהמה המה להם" (ונמשך מזה) "כי מקרה האדם" וכו' ר"ל כי מקרה בני אדם כאלה אשר רק כמנהג הבהמות ינהגו שוה ודומם לצמיתות  למקרה הבהמות, כי כמות זה כן מות זה. והמחלקה השניה, כוללת אותם האנשים אשר רק לבצע כסף ידרושו, אשר ע"כ לא לבד כי יגעים הם תמיד לאסוף הון ולרכוש רכוש עד כי כמעט לא יתנו מרגוע לנפשם לאכול לחמם דבר יום ביומו, וגם שנה לעיניהם לא יתנו ולעפעפיהם תנומה, למען יוכלו לעבוד עבודתם, מבלי חשך  ביום ובלילה, כי אם גם ישימו נפשם בכפם, ישחקו לפחד ולא יחתו מפני כל לעבור ארחות ימים ארץ ציה ומדבר שממה, מקום רוצחים ושודדי לילה, גם לא יחוסו על נפשם לשמור גופם מחורב ביום ומקרח בלילה רק למען בצוע בצע, ולהרבות הון ועושר, ואף כי שלא ישתדלו בקנין שלימותם הנפשית והמוסרית, ולא ישימו על לב כי בבוא עתם למות ופקודת כל אדם יפקד עליהם, ואף כי ימלאון אז בתיהם כסף וזהב וסגולות מלכים לרוב, הם בכל זאת אך בעירום ובחוסר כל ישובו לעפר כאשר יצאו מבטן אמם ומאומה לא יקחו בידם גם המה משלימות נפשית ומוסרית, יען כי בעבור עוצם תשוקתם וגודל חמדתם רק אל קנין ההון והעושר חדלו גם המה משום לב אל קנין השלימות האמיתית, ושתי כתות ומחלקות אלה יפלו באחריתם בפח הרעה הזאת רק בעבור שלא שמעו בקול ה', אשר בהזהרה משולשת קורא לבני אדם מקירות לבם מדי צאתם מרחם אמם לאור עולם לאמר "כי עפר אתה ואל עפר תשוב" ערום יצאתי מבטן אמי וערום אשוב שמה "ראה נתתי לפניך את החיים ואת הטוב" וכו' אבל המחלקה השלישית כוללת אותם האנשים המעולים אשר אך מעטים ומתי מספר המה, אשר בשומם דברי אלהים חיים אלה תמיד על לבם, זוכרים ג"כ תמיד את יום צאתם מהעולם הגופני הזה לאור באור החיים הנצחיים, אשר ע"כ הם עוזבים מחמדי התבל וקניני הזמן המדומים להשתדל רק בקנין השלימות האמיתית, להכיר ולהשיג את בוראם אשר המציא כל מאין, וקושר ומאחד כל חלקי המציאות הפרטיים להיות לאחדים למען יושג מהם התכלית הנרצה מכללם. ומנהיג את העולם בהנהגה כפולה. בהנהגה טבעית על פי החוקים המתמידים אשר עליהם הטבעו אדניו וירה אבן פנתו, ובהנהגה השגחיית לשנות לפעמים החוקים האלה כרצונו למען השיב גמול הטוב והרע אל חיק פועליו גם באופן נסיי, וכאשר יוסיפו חכמה והשגה בענינים יקרים אלה כן תרבה תשוקתם אליהם עוד יותר עד שיעזבו בעבור זה העסק הבלתי הכרחי להם בקניני הזמן, ובעיניהם סר מר המות, ואבלו נהפך להם למשוש, כי יום המות עת צאתם ממסגר הגוף המטריד אותם מעיונם הרוחני, להדבק יותר בהי"ת כיום חתונתם ויום שמחת לבם יחשב למו, אשר ע"כ כנו גם חז"ל מיתת הצדיקים כאלה בשם "נשיקה" ואנשים יקרים אלה גם בקניני הזמן בעושר ונכסים אשר נתן ה' להם ישתמשו רק השימוש הראוי והנכון הטוב והמועיל להם ולזולתם, כי לא יאצרו אותם באוצרותם ובבתי גנזכם כאשר יעשו קצת מעשירי העם חורי ואצילי הארץ אשר תרע עיניהם באחיהם האביונים, כי אם יוציאו אותם בפעולות טובות וישרות הנרצות בעיני אלקים ואדם, להחזיק בהם דלים, ולתמוך יד עני ומסכן כי מטה, ובזאת הם עושים גם לעצמם מהם אוצר יקר ונחמד, הקיים ומתמיד לעולמי עולמים, כמו שאמר מונבז "אבותי גנזו למעה ואני גנזתי למעלה" וכמו שאמר חסיד אחד כי רק אותו מכסת הכסף והזהב אשר עשה בו טוב וחסד לזולתו כהונו ועשרו האמיתי יחשב לו, יען אין איש אשר יוכל לקחתו ממנו, אבל שאר העושר והנכסים אשר יש לו כאין וכאפס נחשבו בעיניו אחרי כי לא לבד יד גנבים ושודדי לילה כי אם גם יד מקרי הזמן ופגעיו הרעים שלטת בהם לאבדם ולכלותם, ועל שלש אלה מחלקות בני אדם רומזים לדעת הרב ז"ל גם ג' בני אדה"ר "קין הבל שת" וג' בני נח "שם חם ויפת" (עיין שער י"ב ובביאורי שם בראשית דף צ"א ע"א), 
*ומן הידוע וכו' ר"ל כי מה שיש לאדם מקניני הזמן יותר מדי סיפוקו ומחסורו ההכרחי יהיה לפעמים לו לשטנה למנעו ולהטרידו מקנין השלימות הנפשיות האמיתית, וזש"א החוקר ואולי אינו וכו', וגם בבחינה זאת נוכל לאמר מאה"כ (קהלת ה') "עושר שמור לבעליו לרעתו", 
*רבים וכו' פה רומז על היהודים הסוחרים בימיו אשר בעברם דרך ציה וערבה, או בשאר דרכים ומסילות לעשות מקנה וקנין עם סחורותם ומרכלתם, בלתי ספק קמו עליהם הרבה פעמים שודדים ורוצחים האורבים עלי דרך . אשר המיתום ויקחו את כל רכושם אשר בידם, וילכו ורק אם המירו את דתם היתה להם לפחות נפשם לשלל, וזש"א כי רבים הם הנהרגים על קידוש השם באופן זה בלכתם בדרך מהנהרגים במקהלות מקום מושבם, כי שם היתה עין השרים ושופטי הארץ פקוחה עליהם יותר, לשמרם מיד כל מעול וחומץ וכל קורא קורות ישראל בזמן הרע ההוא עת אשר רק יד החזק והאמיץ היתה שלטת בארץ,  יבין יותר דבריו אלה, 
*וכמו שרצה וכו' ר"ל שאף שלפי מנהג העולם לא יקח האדם במותו אתו מאומה מכל הונו ורכושו אשר רכש פה עלי ארץ בעמל ויגיע כפים, כי אם יעזוב רק לאחרים חילו, בכל זאת אם נבחין הדבר בבחינה אמיתית יש היכולת בידו לסבב כי ירד גם אחריו כבודו ועשרו, אם בעוד בחיים חייתו עשה בו אך טוב וחסד, כי אז הלוא לצדקה יחשב לו, ואוצר ה' יבוא כל הונו ורכושו להיות לו למשמרת עולם, וקנין נצחי בעולם הרוחני וזשא"הכ "אל תירא" וכו' ר"ל אל תצטער בראותך איש אשר יעשיר מאוד בעבור שתירא שלא ירד אחריו כבודו, כי באמת אינו כן, "כי נפשו בחייו יברך" ר"ל כי הוא בעצמו יוכל לסבב בחייו ברכה נצחית ושם ושארית לנפשו גם אחרי הפרדה מהגוף, בתתו ממנו לתמוך יד עניים ואביונים, או בהתנדבו אותו לשאר פעולה טובה ורצויה בעיני אלקים ואדם "ויודוך וכו' ר"ל גם אתה המצטער ברעיון זה בעבור היותך גם אתה עשיר ובעל נכסים אם תיטיב לך ולנפשך באופן זה בעודך מתהלך פה עלי ארץ, הלוא יודוך כל חכמי לב האמיתים ויאשרוך כל תמימי דרך, 
*תוכן דברי הרב ז"ל הוא, כי ארבע סבות הן, אשר בגלל כל אחת מהנה יחדל וימנע האדם מהשיג שלמותו המוסרית כראוי, כל עוד יתהלך פה עלי ארץ, הא' בעבור היותו קרוץ מחומר ובעל גוף גשמיי הצריך לקיומו מזון לאכול, וכסות ללבוש בקרה, ומעון לחסות בו מקור ומחום מזרם וממטר, אשר ע"כ הוא מצטרך גם להשתדל תמיד להשיג כל מחסוריו הגופניים האלה, עד שלא יוכל להיות נקי לביתו ולנפשו להשתדל רק בדרכי העיון ובקנין השלמות האמיתית, (עיין מזה גם ביאורי למעלה שער פ' דף פ"ב ע"ב והלאה,) הב' כי בעבור שמקרי ופגעי הזמן ותהפוכותיו המסובבים מתנועת הכוכבים במסלותם, ושאר כחות הטבע, פועלים תמיד על גוף האדם כעל כל עצם גשמיי עלי ארץ, הוא נכון ועלול תמיד גם לחלאים ומדוים שונים, אשר בעת ינוגע מהם, לא יוכל להשתלם בשלמות נפשית ומוסרית, כי בהיות לב האדם דוי, והוא נגש ונענה מתלאות העת, בשרו עליו יכאב ונפשו עליו תאבל, איך יוכל להפרד מעניני החומר והגויה ולהתנשאות על לעיין במושכלי החכמה הרמה והנשאה אשר רק בלב שמח תנוח, אשר הוא שקט ושאנן ממכאובי הגוף ומדוי הגויה, ? (כעין מה שאחז"ל בשבת דף ל' ע"ב "שאין השכינה שורה לא מתוך עצבות" וכו') והג', כי מלבד המונעים הפנימיים האלה האחוזים ודבוקים בגוף האדם בעצמו יש עוד מונעים חיצונים לו, והם בני אדם הקמים עליו, להרע לו בנפשו ובקנינו, ככל אשר תמצא ידם, אשר הם תמיד על ימינו לשטנו מהשגת שלמותו המוסרית, כי מוכרח הוא תמיד לעמוד על נפשו ולהלחם אתם, והד' הדעות הכוזבות והנפסדות אשר הן מורשה לו מפי לומדיו אשר בעבור חסרון ידיעתם, או מרוע אמונתם וטעות שכלם, זרעו אותם על תלמי לבו, או אשר מעצמן תעלינה על רעיונו ורוח בינתו בבואו לחקור בעיונים יקרים כאלה, ועל כל אלה ארבע סבות המונעות את האדם מהשגת השלמות המוסרית רומז גם המשורר (תילים מ"ב) כי אחרי שהודיע עוצם תשוקתו אשר ישתוקק ככל משכיל אמיתי להשיג השלמות הנפשית והרוחנית, במאמרו "כאיל תערוג וכו', כן נפשי תערוג אליך אלקים" באר הסבה הראשונה המונעת אותו מזאת, באמרו "היתה לי דמעתי לחם וכו'" ר"ל יען כי רק בעמל רב ובזעת אפים אני יכול להמציא לי כל מחסורי הגופניים ההכרחיים אשר בדרך כלל בשם "לחם" שהוא עיקר מזון האדם יקרא אותם, לא אוכל להשיג ולהכיר את הי"ת כראוי, עד שכל זולתו יוכל לאמור לי דרך חירוף ונאצה "איה אלקיך" אך אח"כ יאמר כי יתנחם על זאת באמור לנפשו "הוחילי לאלקים וכו'" כי הוא יושיעך וימציא לך כל מחסוריך אלה מבלי עמל וטורח רב עד שתוכל להשכיל ולדעת את ה'. ועל הסבה השניה אמר "תהום אל תהום קורא וכו', כל משבריך וגליך וכו'" אשר כל זה הוא כינוי אל תנועת ותהפוכת כחות הטבע העליונים והתחתונים הפועלים על כל ברואי מטה ועל אדם יחד, המטרידים אותו מהשגת שלמותו וגם עליה נחם עצמו באמרו "יומם יצוה וכו'" ר"ל כאשר אתפלל לאל חי יצוה עלי חסדו לשמרני ממקרי הזמן ופגעי הטבע אלה ועל הסבה השלישית אמר "למה קודר אלך בלחץ אויב" ומהל נטפי תנחומים גם בכוס יגונו זה באמור לנפשו "הוחילי לאלהים וכו'" כי הוא יצילך מחמת כל אויב ומתנקם, ומפני עקת כל שונאיך, ועל הסבה הרביעית הרחיב פה, האריך לשון להתפלל אל ה' שישמרהו מהיות מג' כתות בעלי הדעות הנפסדות השונות, אשר אחת מהנה קרא בשם "גוי לא חסיד" והם אלה החושבים כי מדת חסידות היא.  להאמין בגזרה אלקית עליונה השלטת על כל מעשי הברואים גם יחד, ורק על פיה לבדה יוכרח גם האדם לעשות מה שיעשה, או למנוע מעשות מה שיחדל לעשות, וחושבים בזה לפאר ולרומם את הי"ת, בתתם לו העוז והממשלה המכרחת,  גם על כל מעשי בני אדם הבחיריים, מבלי שום על לב, כי מכחישים המה בזאת אמונת היות הבחירה החפשיית נתונה ביד כל אדם. ואמונת שכר ועונש אשר יתן ה' להם חלף מעשיהם הטובים והרעים, כי אחרי שהם מוכרחים על כל פעולותיהם אין יד ומקום לשלם להם גמול עליהן וע"כ קרא אותם המשורר פה הפך דעתם הנפסדה בשם "גוי לא חסיד." 11והכת השנית כוללת אותם הפילוסופים המאמינים בהי"ת שהוא סבת כל ההויות וכל הנמצאים כלם, אשר ע"כ הוא ראוי לנשאו ולפארו על כל, ובכל זאת יכחישו בידיעתו הפרטית ממקרי הנמצאים כלם וממעשי בני אדם. ולא יאמינו, כי הוא רוצה ובוחר במעללי איש הטובים, ומואס ברעים שבהם ואף שבכל זאת לא ישטו מדרך המוסר והמישרים, זה הוא רק בעבור שהם אוהבים הטוב והישר מצד עצמותם, אשר ע"כ הם בעלי מדות טובות וישרות וכל אחד מבעלי הכת הזאת קורא בשם "איש מרמה" כי בפיהם יברכו ויפארו לאל עליון, אף כי שבלבם ודעתם הנפסדה הזאת הם גורעים מעלתו ית' ומחלישים כח אלקותו, והכת השלישית הם המכחישים מציאות הי"ת בגלוי וביד רמה, ואומרים כי כל הנעשה בשמים ובארץ הוא רק על פי מקרה והזדמנות, וכל אחד מבעליה קרא בשם "איש עולה" כי אחר שאין פחד אלקים שופטים בארץ לנגד עיניהם, הם הולכים בשרירות לבם הרע ומרבים לעשות עמל ואון ועושק ומרוצה בארץ, ונגד ב' הכתות האלה אמר "מאיש מרמה ועולה תפלטני ע"י שתאיר עיני להשיג האמת, כמו שאמר "שלח אורך ואמתך" וכו', והנה ברצות הי"ת כי בצאת ישראל ממצרים יקבלו את התורה וישיגו לאט לאט שלמותם הנפשית, בלכתם ארבעים שנה במדבר, הסיר מהם כל ארבע הסבות המונעות האלה, כי בהמטירו להם מן, ומלחם שמים השביעם, ובתתו להם גם שאר מחסוריהם מבלי עמל ותלאה, כי שלמותיהם ונעליהם לא בלו מעליהם, הסיר מהם הסבה המונעת הראשונה, כאשר רומזים ע"ז גם דחז"ל באמרם "לא נתנה תורה אלא לאוכלי מן," (שר"ל בזה, כי לולא היו אז חסרי כל דאגות המחיה וכלכלה באכלם המן לשובע, לא היה ביכלתם כלל להשריש בלבם למודי התורה והיראה אשר היו להם עיונים חדשים אשר לא שערום מעולם, כי במצרים היו רובם מגודלים מנוער רק על ברכי הסכלות וההעדר הידיעה והאמונה האמיתית, ולבם נבער מדעת והשכל ענינים יקרים כאלה, ורק לנו כל בית ישראל עתה, אשר אנחנו ואבותינו גודלנו כבר מלידה ומבטן על חיק התורה והאמונה, הדבר נקל מאוד להשריש לימודיה בקרב לבנו גם בעת אשר דאגת המזון ועול ההשתדלות להמציא טרף לבתינו דבר יום ביומו כמשא כבד יכבדו על שכמנו,) ובהושיבו אותם בסוכות כל ימי התהלכם במדבר כמאה"כ (ויקרא כ"ג) "כי בסוכות הושבתי את בני ישראל" וכו', אשר לדחז"ל ר"ל בזה שסכך אותם בענני כבוד מכל סביבותם לשמרם מכל שינויי האויר ותהפוכותיו, מקור וחום משרב ושמש, מזרם וממטר, ומכל חלאי ומדוי הגוף המסובבים מכל אלה, ומכל שאר מקרי ופגעי הזמן (אשר ע"כ לא בלו גם שלמותיהם מעליהם ונעליהם אשר ברגליהם, כי כפי הנודע תסבב רק השתנות האויר מקור לחום ומיובש ללחות, ושאר חלופי העתים נזק והפסד ובלית הבגדים ברבות הזמן,) ועל הסרת ב' סבות אלה רמז הכ' (באמרו למעלה כ"ט) "אולך אתכם, לא בלו שלמותיכם" וכו' "לחם" (הארץ אשר רק בעמל ותלאה ויגיעה רבה תוציא לכם השדה שנה שנה) "לא אכלתם" וכו' כי אם לחם אבירים ודגן שמים היו לכם לאכלה, גם השבית מהם אויב ומתנקם, ולא נתן לעמי הארצות אשר סביבותם להרע למו, ואך יצא יצאו לקראתם למלחמה סיחון ועוג היה ה' בעזרת ישראל ונתן אותם בידם עד שהכום עד חרמה, ולקחו את כל ארצם מידם, והסיר מהם בזה גם הסבה המונעת השלישית, כאשר העיר על זה הכ' באמרו שם "ותבואו אל המקום הזה ויצא סיחון" וכו' ולהסיר מהם גם הסבה הרביעית, והן הדעות הנפסדות אשר תעלינה לפעמים על לב איש העקוב מכל, שם לפניהם דברי הברית אשר יורו אותה לא לבד הדרך אשר ילכו בה והמעשה אשר יעשון לטוב להם כל הימים כי אם גם למודי האמונה האמיתית, למען לא יפלו בפח הטעות ובמוקשי הדעות הכוזבות, כאשר העיר הכ' על כל זה באמרו שם "ושמרתם את כל דברי הברית וכו'. למען תשכילו את כל אשר תעשון" והנה למען סבב לישראל גם אחרי בואם אל הארץ, שיהיה לפחות זמן מה בשנה אשר בו יסורו מהם בבחינה מה כל ארבע סבות המונעות האלה, למען יוכלו אז להשלים נפשם במדרגה יותר שלימה מבכל ימות השנה עת הם טרודים במלאכתם איש איש בעבודת שדה וכרם אשר הוא עושה, נצטוו שיעלו לירושלים שלש פעמים בשנה, בחג הפסח בימי האביב, עת יתחדשו פני אדמה אשר תסיר צעיף אלמנותה מעליה, והעמקים יעטפו פרחים וצמחים נעימים לאין מספר, סערת הסתיו והחורף תקום לדממה, ותחתיה ישב רוח צח שפים הנאמד והנעים לאפי כל אדם, ובחג השבועות בהחל הקיץ ומלאו פני תבל תנובה, ועל כל פנים שמחה, ומשוש על ראשית בכורי אדמתם, ובחג הסוכות עת תרון כל לשון, ויגל כל לב באסוף כל איש מגרנו ומיקבו כברכת ה' אשר נתן לו, כי בשלש עתות האלה עת יטהר האויר ואור השמש בהיר הוא בשחקים ואף כי בארץ כנען וכל סביבותיה, והקור והחום ממוצאים עוד באופן שלא יוכה איש עוד מחורב ומשרב, ונפש כל אדם צהלה שמחה, בהתענגה אז בתענוגי ומעדניה טבע ישמרו בני אדם גם מכל חלאי הגוף ובמדוי הגויה לא ינוגעו, וסרה בזה הסבה המונעת השניה ואחרי כי יכין אז כל איש מישראל צדה לדרכו, ויביא שמה מעשר דגנו תירושו ויצהרו, ומעשר בקריו וצאנו, ובהיות המצוה על כל איש עשיר לשמח שמה גם נפש אחיו העניים והאביונים, ולהעניק מטובו לגר ליתום ולאלמנה, לא יחסר לכולם שם די סיפוק כל צרכיהם הגופניים, כי אם יחיו שמה בשובע וברוב כל, מבלי דאגת המזון והמחיה באופן שתוסר מהם גם הסבה הראשונה המונעת אותם, משום לבם אל דרכי העיון וההשכלה, גם מהתקוממות השונאים והצרת האויבים שהיא הסבה המונעת השלישית הבטיחם הי"ת לשמרם בעת ההיא, באמרו "ולא יחמוד איש את ארצך" וכו' ובראותם שם מהכהנים עובדים את עבודת כהונתם, ואיך יורו חקי ה' ומשפטיו לישראל יסורו לא לבד כל הדעות הכוזבות והנפסדות מקרב לבם שהיא הסבה המונעת הרביעית, כ"א גם הלימודים והעיקרים האמיתים יושרשו בשכלם ודעתם באופן שבצאתם מירושלים לשוב ללכת אל ביתם יהיו ברי לב ושלמי נפש בבחינת השכלתם וידיעת עקרי אמונתם האמיתית יותר ממה שהיו בתחיל' כבואם בשערי ירושלים (כאשר רומז ע"ז גם מאה"כ ביחזקאל מ"ו ובבוא עם הארץ לפני ה' במועדים לא ישוב דרך השער אשר בא בו, כי נכחו יצא ר"ל כי באחרית הימים כאשר יבנה הבית עוד על תלו. לא יהיה העם הבא שמה להשתחוות לפני ה' צבאות ולהתפלל לו בצאתם משם, באותו מעמד מוסרי והשלמות שהיו בו בתחילה בבואם אל הקודש כ"א במדרגת השלמות יותר גדולה ויותר נכבדה, כי שמה במקום הקודש יתחדשו להם דעות אמיתיות אשר הן הפכיות ומתנגדות לדעותיהם הנפרדות אשר היו להם בתחילה, באופן שישלימו עתה נפשם יותר מבראשונה, ורק מהנשיא אשר כבר היה שלם באמונתו, רד עם אל ועם קדושים נאמן נאמר לרמוז ע"ז, ובבוא הנשיא דרך אולם השער יבוא ובדרכו יצא) אך לא לבד המקום הקדוש הזה כ"א גם הרגלים בעצמם מועד עלותם לראות את פני ה' בירושלים, יכבבו שיושרשו בקרבם עקרי הדת והאמונה האמיתית כי בחג הפסח אשר בו יוזכרו ביום הוציאם ה' ממצרים ביד חזקה ובזרוע נטויה תתקיים בקרבם האמונה בממשלת ה' הגבוריית, כי ידו בכל משלה לעשות כל אשר יחפוץ בשמים מעל ובארץ מתחת ככל האותות והמופתים אשר עשה בארץ חם ונפלאותיו במצולה. 11ובחג השבועות תתקיים בקרבם גם האמונה בהנהגת הי"ת את עולמו באופן ודרך טבעיי, כי ע"כ ברצותו להטיב לישראל נתן להם תורת אמת להודיעם את הדרך אשר ילכו בה, והמעשה אשר יעשון לטוב להם כל הימים לא לבד בעבור השכר והגמול הטוב אשר יתן למו באופן נסיי עקב אשר שמעו בקולו ללכת בדרכיו ולשמור חקיו ומצותיו, כ"א גם בדרך טבעי, (כי ההולך בדרך האמצעי בכל פעולותיו. ולא יטה גם בהנאותיו ותענוגיו הגופניים אל קצה היתרון או הפחות, יהי' תמיד בריא וחזק משכיל בכל דרכיו ומאושר בארץ, ואך טוב וחסד ישיגוהו כל הימים, גם ע"פי חקי הטבע והשתלשלות הסבות והמסובבים),  וחג הסוכות יזכירם תחילה בשבעת ימיו הראשונים עת צאתם מדירתם הקבוע' לדירת עראי בשני העולמים, עולם השכלים הנבדלים אשר ממנו לוקחה נשמתם, ועולם התחתון והארציי אשר בו הם גרים מספר ימי חייהם עלי ארץ, שהם יחד כסא הי"ת ומכון לשבתו, כי הוא מנהיגם כרוכב אשר ינהיג מרכבתו אשר הוא יושב עליה, ועליו ירמוז הכתוב באמרו "נכון כסאך מאז"  ר"ל מיום ברוא אלקים ארץ ושמים, ויושרש בחרבם עי"ז גם הרעיון, כי העולם הרוחני הוא העיקר והקבוע, והארציי הוא רק כעין דירת עראי ומלון אורחים ובשמיני עצרת שהוא בסופו, והוא רק יום אחד ובו יוקרב גם רק פר אחד ואיל אחד, יהיו נזכרים בהי"ת שהוא אחד והוא הקדמון לכל, כמאה"כ "מעולם אתה" כמספר "אחד" שהוא ג"כ הקדמון לכל שאר המספרים הבאים אחריו, ועפ"י האמור עד הנה נבין ג"כ טעם מצות הקהל וסבת היותו רק בחג הסוכות מקץ שבע שנים, כי בשנת השמיט' עת ישבתו וינפשו כלם מכל עבודת שדה וכרם, והברכה מצויה באסמיהם כהבטחת הכ' (ויקרא כ"ה) "ועשת את התבוא' לשלש השנים" יוסרו מהם דאגת המחיה, והעמל והיגיע' להמציא אותה, משא"כ בשאר השנים, ובחג הסוכות אחרי עבור האביב והקיץ יהיה גם האויר בכל המקומות, ואף כי בארץ ישראל יותר טהור ממוזג, ושוה, ובריא  ממה שהוא בחג הפסח בתחילת האביב אחרי עבור ימי הסתיו הגשם השלג והקרח, ובחג השבועות הקרוב כבר אל הקיץ אשר בו יגדל החום יותר, ובהיות כל ישראל נקבצים אז שמה תהיה השגחת הי"ת חופפת יותר עליהם בכללם לשמרם מכל אויב אשר ירצה להתקומם עליהם, וכאשר תחזינה עיניהם מלך ביפיו והדרו עומד על הבימה וקורא באזניהם את התורה, הלא תעשה זאת רושם יותר חזק בקרבם להסיר מהם כל דעה נכזבה, ויען כי ע"י חבור כל אלה יחסי הזמן והמקום והאישים הראוים יחד, יוסרו כל ארבע הסבות המונעות העיון הראוי וההתבוננות בעיונים אלקיים הרמים והנשאים, באופן שהושג אז התכלית הנרצה הזאת על צד היותר טוב, ע"כ נצטוו שגם הטף והנשים יהיו במעמד היקר והנבחר הזה, למען תעשה קריאת התורה מפי המלך רושם גם בלב הילדים הצעירים לימים, ולמדו כבר מנוער ליראה את ה', ועי"ז יקל אח"כ כאשר יגדלו יותר עול חנוכם בתורה ומוסר על האבות, כי כפי הנודע לא ימיש על נקלה הרושם הנעשה בלב נער כ"א ישאר קיים תמיד בקרבו כיתד תקוע במקום נאמן, (כעין מה שאחז"ל "נ"מ לגירסא דינקותא") ר"ל כי מה שילמד אדם מנעוריו נשמר יותר בדעתו ושכלו ממה שילמד רק אח"כ כאשר יגדל ויהי לאיש, וזה שאמר גם ר"א במאמר שהחל בו הרב ז"ל "טף למה באים כדי ליתן שכר טוב למביאיהם, כי אין שכר וגמול טוב יותר לאבותיהם המביאים אותה שמה, ממה שבניהם הצעירים האלה יחונכו עי"ז אח"כ מהם יותר על נקלה ללכת בדרך הצדק והמישרים ופי' זה בדברי הכתוב שמאמר ובניהם וכו' מוסב על הטף ולא על הדורות הבאים והטעם והסיבה שנתן להבאת הטף ג"כ לשמוע קריאת התורה הזאת מפי המלך ישרו מאוד בעיני ר' יושע עד שאמר עליו "מרגלית טובה היתה בידכם ובקשתם לאבדה ממני". 
*כבר כתבנו וכו', ר"ל כי שם כ', כי בשם "מים העליונים" יקרא העולם העליון עם המלאכים והשכלים הנבדלים אשר בתוכו, אשר לדעת החכמים הקדמונים ישפיעו שפעם עפ"י הי"ת המצוה זאת אותם על העולם התחתון מקום משכן הארבע יסודות, אשר מהם יורכבו ויוכנו חמרי כל הנמצאים התחתונים הנקראים בשם "מים התחתונים" אשר הם מתחת לרקיע השמים, ומהשפע העליון הזה יתהוו כל בעלי חיים והדוממים, ויצמחו כל הצמחים, ויגדלו ויזונו משך היותם עלי ארץ, גם מהם מסובבים תקופת הימים והזמנים וחלוף העתים הנקראים בכלל בשם "מנהג טבעי" הנוהג תמיד ושינוי האויר המתהוים רק לפעמים כרוח סועה וסער מטר סוחף ונפילת אבני ברד ואלגביש,  אשר בשם "מנהג נכרי ומאודיי" יקראו, אשר מכל אלה גם יחד יולדו חלאים ומדוים שונים בגופות בני אדם ושאר בעלי חיים וצמחים כנודע לחכמי הטבע, ועל כל זה רומז פה המשורר באמרו "תהום אל תהום קורא" וכו'. 
*חקוי העיון ההוא וזכרונו בל"א . 
*בהזנת ענינים וכו' צ"ל בהזנת עינים וכו' בל"א . 
*כי שנים האוהבים לאחד שלשתם אהובים כצ"ל ור"ל כי כאשר יאהב איש את זולתו אהבה שלימה ותמימה צריך לאהוב גם את אוהביו, הלא נמשך מזה בהכרח כי כאשר יאהבו שנים איש או דבר אחד שלישי, גם שלשתם אהובים יחד זה מזה, . 
*שהשמש בעגולת השיווי וכו' ר"ל כי הקו הנמשך ברעיוננו באמצע כדור הארץ ומחלק אותו לשני חלקים שוים חציו הצפוני, וחציו הדרומי נקרא בשם "קו המשוה", ויען כי נמשך ברעיונינו קו זה בעגול סביב לכדור הארץ באמצעיתו קרא אותו הרב ז"ל פה בשם "עגולת השיווי"  ולעומתו הקו המשוה הזה תעמוד השמש למעל' ברקיע השמים בניסן לצד מזרח, ובתשרי לצד מערב, ויען כי אז היום והלילה שוים זה י"ב שעות וזה י"ב שעות נקרא נקודת הקו הזה המזרחית והמערבית בשם "נקודת השיווי, ושיווי היום והלילה הזה בניסן הנקרא ג"כ בשם "תקופת ניסן האמיתית" שהיא תקופת דרב אדא ולא תקופת שמואל שאינה מצומצמת כראוי (עיין מזה בספר נחמד ונעים ובס' כוזרי שני) קורא הרב ז"ל בשער הזה לקמן בשם "שיווי הבא על החורף" ר"ל אחרי כלות ימי החורף ובתשרי קורא אותו בשם "שיווי הבא על הקיץ" ונקרא ג"כ בשם תקופת תשרי האמיתית". 
*ובחג הסוכות וכו' אשר יתחלק לשנים כצ"ל ור"ל כי החג הזה כולל שני מועדים יחד, חג הסכות בשבעת ימיו הראשונים, וחג העצרת ביום השמיני שלו, שהוא רגל בפ"ע לענין כמה דברים (עיין סוכה נ"ה ע"ב ומ"ק כ"ד ע"ב) 
*תוכן דעת הרב ז"ל הוא, כי הנה כבר נודע משער נ"ח כי בשם "פעולות הריק" תקראינה אותן הפעולות אשר לא ישיג בהן פועלן התכלית אשר רצה להשיג מהן, וכי לא נוכל ליחס בשום אופן אל הי"ת אשר הוא פועל חכם לבלי תכלית, פעולות הריק כאלה, גם נודע לכל כי כל מעשי ה' ונפלאותיו אשר עשה לטובת ישראל מיום צאתם ממצרים עד בואם אל הארץ, ובנות הבית בימי שלמה לא נשארו בקיומם, כי כלם ספו תמו מבלהות אויב אשר החריב הבית, ויגל את ישראל מעל אדמתו, ומעתה הלוא על כל פנים יקשה לכל משכיל להבין שתי אלה ולהסכימם יחד, כי אם נאמר שהי"ת ידע בתחילה זאת שלא יתקיימו מעשיו אלה, הלוא יהיה זה חסרון בחיק שלימותו שפעל בכל זאת כל פעולותיו אלה לריק חלילה, אף שידע כבר שלא יושג תכליתן הנרצה מהן? ואם נאמר שלא ידע זאת בתחילה הלוא לחסרון שלימות תחשב גם מניעת ידיעתו זאת? והרלב"ג רצה לבאר זאת באמרו, כי הי"ת ידע מתחילה טרם יצאו עוד אל הפועל רק אותן הפעולות האנושיות הבחיריות, אשר הן מסכימות עם סידור הטבע הכולל המוכרח מצד סיבותיו, המסודר מאתו מימי קדם קדמתה, מיום ברוא אלהים ארץ ושמים, כי אחרי שיצר את עולמו וסדר את הסידור הטבעי הכולל הזה, הלוא בהכרח ידע מתחילה גם כן כל המסובבים הטבעיים ההכרחים אשר ימשכו ממנו עד סוף כל הדורות, אשר בתוכן גם הפעולות האלה, כי אף שנראות בהשקפה ראשונה, כבחיריות, הן באמת רק מסובבות בהכרח מסיבתן הקדומה, ד"מ כמו שידע הי"ת מאז ומקדם, כי לפי טבע הארץ אשר ברא עם חלקי מים אש וגפרית הסגורים בתוכה, יסובבו אח"כ ברבות הימים והשנים סבות שונות ושינוים רבים בקרבה, עד שיהיה רעש גדול בימי עוזיה בירושלים (כמסופר בעמוס א', וביוסיפון לרומיים,) ובליל שבת ח"י כסליו של"א לאלף הששי בעיר פירארה באיטאליען, (כמסופר במאור עינים בתחלתו,) ידע ג"כ מתחיל' כי ינוסו אז בעת ההיא וביום ההוא יושבי ירושלים ופירארה מבתיהם החוצה להמלט על נפשם, (כמסופר ג"כ שם, ובזכריה י"ד) כי פעולת הבריחה הבחיריית הזאת היתה באמת אז רק מוכרחת, מהרגש הפחד והאימתה והחפץ הטבעי להמלט על נפשו כפי היכולת מהרעה העתידה לבוא עליו, אשר הטביע ה' בנפש כל אדם, וכן אחרי שידע הי"ת ד"מ לפי טבע האויר אשר ברא כי יעופש ויופסד מאוד בשנת ק"ח לאלף הששי, עד שיהיה אז דבר כבד מאוד כמעט בכל העולם, (כמסופר בצמח דוד חלק שני דף נ"ט ע"ב) ידע ג"כ כי יעשו אז כל יושבי הארצות האלה כל אשר יחשבו שיועיל להם למלט נפשם מהרעה ההיא, אבל שאר הפעולות אשר יעשה אותן האדם בבחירתו החפשית, בכל העתים והמקומות מבלי אשר ימשכו מסבות טבעיות קדומות, ואף כי בהתנגדן אל מה שראוי עפ"י הסידור הקדום הכולל, הם רק דברים נקלים ופחותי ערך בבחינת רוממות הי"ת הנעלה והנשגב מכל, וע"כ לא ידעם הי"ת עד אשר יצאו אל הפועל, כי אז כבר הם נחשבים כחלק מכלל המציאות אשר הוא דבר יקר ונכבד במעלה עד שראוי הוא שידענו הי"ת ובזה יבואר ויוסר מעצמו גם הספק המפורסם (שהעיר עליו גם הרמב"ם פ"ה מה' תשובה ע"ש) שאם ידע הי"ת כבר בתחילה את מעשי כל אחד ואחד מבני אדם ואיזה מב' הצדדים האפשריים מבחירתו החפשית יבחר ויוציא באמת אל הפועל, ד"מ אם ייטיב או ירע פעלו, הלוא מוכרח הוא כבר לעשות מה שידע הי"ת שיעשהו, ויחדל עי"ז גם להיות עוד הבחירה בידו לעשות ההפך מה שידע כבר הי"ת ? גם סמך דעתו זאת במאה"כ "וינחם ה, כי עשה את האדם וכו'" כי אחרי שיצר את האדם בצלמו וימלא אותו רוח אלהים בחכמה ובדעת ובתבונה, למען יהיו מתאחדים ומחוברים בו יחד ועל ידו העולם העליון והתחתון, בהיותו מורכב מנשמת חיים ונפש משכלת משמי מרום, ומגוף גשמיי שוכן בית חומר אשר בארץ מתחת, היה מהראוי לפי ההידור הכולל הקדום הזה, כי ייטיב תמיד את מעשיו וילך בדרך הישרה, ולא תמוט אשורו ללכת עקלקלות לעשות חמס עול ואון עלי ארץ כי רק הטבת המעשים וההליכה בדרך הנכוחה, לא ההפך מכל אלה, כמסובב טבעיי הנמשך כמשפט שכל כל אדם בריא תחשבנה, וע"כ לא ידע מתחילה כי ישחית האדם את דרכו על הארץ מה שיתנגד למשפט השכל האנושי, והסדור הכולל הקדום ממנו, ועל דרך זה היה נעלם ממנו בתחילה גם השחתת דרכי אנשי סדום ועמורה אשר היתה מתנגדת אל טבע אנשותם ומשפע שכלם המוטבע בקרבם עפ"י הסידור הכללי הקדום, כאשר יורה עליו בהשקפה ראשונה גם מאה"כ "ארדה נא" וכו', ולפי דעת הרלב"ג זאת היה מבואר ג"כ הספק הנ"ל שהעיר הרב ז"ל, כי באמת לא פעל הי"ת פעולתו לריק בבחינת ישראל אחרי שלא ידע מתחילה, כי בשרירות לבם ובשאט בנפש יעזבו את בריתו וחקיו לא ישמורו, לסבב להם בזאת לא לבד אבדן כל הטובות אשר נתן להם, כי אם גם כל הרעות אשר מצאו אותם, כי אחרי שנתן להם לב לדעת וחוקים ומשפטים ישרים להורותם הדרך הנכוחה אשר ילכו בה, הלוא היה ראוי ומחויב ג"כ עפ"י הסידור הכולל הקדום כעין מסובב טבעיי הנמשך ממנו, שיעשו אך משפט וצדקה בארץ לטוב להם כל הימים, והרב ז"ל דוחה פה בשער הזה עיין לקמן ובשער י"ט (עיין ביאורי שם) דעתו זאת כי מלבד שכל העדר ידיעה מאיזה אופן שיהיה, הוא חסרון ופחיתות שלימות אשר לא נוכל לייחס כלל אל הי"ת שהוא שלם לבלי תכלית ויודע הכל, יקשה ג"כ להבין לפי"ז איך ידע הדברים האפשריים והפעילות הבחיריות האלה אח"כ כאשר יצאו כבר אל הפועל, (אשר בזה יודו הרלב"ג וסיעתו) והלוא באופן זה תתחדש ידיעה להי"ת אשר הוא נעלה ונשגב מכל שינוי וחידוש ? ומלבד זאת יאמר הרב ז"ל כי דעת הרלב"ג זאת היא מגונה מאוד וסבבה כבר לבני אדם כמה נזקים גדולים בבחינתם המוסריית, אבל האמת הברור אשר יחויב כל בעל דת להאמינו הוא, שהי"ת יודע כל הדברים אשר נהיו או יהיו בזמן העבר ההוה והעתיד בידיעה שלימה וברורה, ובכל זאת נתנה הבחירה החפשית ביד כל אדם לעשות מה שירצה, ואף שאין אנו יכולים להבין חיבור שתי אלה יחד כראוי, זה הוא רק בעבור שאנו קצרי יד להבין אופן ידיעת הי"ת איך היא כי אחרי שלא נשיג מהותו י"ת לא נוכל להשיג גם ידיעתו, כי מהותו וידיעתו אחת היא (עיין מזה לקמן עוד בשער הזה וברמב"ם פ"ה מה' תשובה), ונמשך מזה כי מדי ברא הי"ת את האדם ידע כבר כי מין האדם כלו ישחית זמן רב את דרכו על הארץ, עד שיוכרח להענישם ולהבא עליהם את מי המבול להכרית רוב יושבי האדמה, ולהשאיר אך את נח ובניו לבדו, להחיות מהם זרע אדם אשר הוא יותר יקר והולך מישרים מהדורות שקדמו, ובכל זאת לא נוכל לחשוב עשייתו את האדם בתחילה לפעולת ריק, כי כן גזרה חכמתו י"ת מאז ומקדם שלפי טבע יצירת מין האדם ואנושתו, יקנה שלימותו רק לאט לאט מדור לדור אחר, כי ע"י העתים הרעים בעצמם אשר יעברו על דור ראשון בעבור עונם, והתלאות אשר תמצאמו לכלותם ולהשמידם, יוסרו תמיד בני הדור האחרון לקחת מהם מוסר להיטיב דרכם, עד שבסוף כל הדורות יושג התכלית הנרצה מאתו י"ת שיכירו וידעו כל בני אדם את הי"ת. וילכו בדרכיו לעשות אך טוב וחסד בארץ, ונדמה זה לשתלן חכם אשר יטע ויישתל בגנו כל עצי פרי נחמדים למראה וטובים למאכל וידע כבר בתחילה, כי כאשר ירבו הענפים והסעיפים בעצים האלה, לא יוכל להשאירם כלם יחד, כי אז יינק כל סעיף וסעיף רק חלק מעט ממיץ ולחות הגזע, באופן שיוחלשו כלם ולא יוכל גם אחד מהם לשאת פרי הראוי למאכל, כי אם יצטרך לכרות קצתם למען יוכלו האחרים לינק חלק יותר גדול מלחות העץ ולשאת פרי תנובה המשמח אלהים ואנשים, באופן שכריתת הסעיפים היתרים האלה בעצמה תועיל מאוד לצמיחת האחרים הנשארים בעץ [וכן נוהג דבר הזה ג"כ בפעולות הי"ת בצמחים ופרחי העץ, כי נראה כמעט בכל שנה פרחי צמחים ועצים נצנים, ופירות בלתי מבושלים עוד הרבה לאין מספר אשר יסוערו מרעש וסופה והולכים לאבדון, ועתה הכי יעלה על דעתנו לחשוב בעבור זה צמיחתם הראשונה לפעולות ריק אחרי כי באמת אבדתם בעצמה תועיל מאוד לגידול שאר הצמחים והפירות כי לא לבד שעי"ז ימצו הנשארים חלק יותר גדול מלחות הארץ מה שיהי' תועלת גדולה לצמיחתם ולגידולם כ"א יהיו ג"כ במקום אשר יפלו שמה לדומן ולזבל על פני השדה אשר ידשנו אותה, למען תוכל אח"כ לתת תבואתה למכביר יותר מלפנים (מלבד כי לפי חכמי הטבע יסד ה' בחכמתו כי חלקי צמחים ופרחי' ועשבים כאלה הנקטפים בלא עתם יובלו עם שאר חלקי עפר ואבק על כנפי הרוח, לאיי הים הרחוקים אשר חדשי' מקרוב יצאו מלב הים כצחיח סלע ורק כאשר יכוסו אח"כ מכל אלה מעט מעט יעשו גם המה לארץ פרי, כי תחלה יגדלו עשבות שדה, ואח"כ יעשו נס פרי תנובה ויהיו לשדי תרומות, ובאופן זה סבב ה' בחכמתו מאז יסד הארץ על מכונתה לא לבד כי ירבו תמיד נאות דשא ושדי חמד בארץ, כי אם גם שלא ילך מאומה לאבדן צמיתות מכל אשר ברא עלי תבל, כמו שיסד בחכמתי שגם פגרי בע"ח ועלי שדה אשר יבולו, יהיו לדומן על פני השדה או במעבה האדמה להרבות ולהיטיב עי"ז גם צמיחתה] כן ידע ג"כ הי"ת כבר בתחילה בבראו את מין האדם עלי ארץ כי הרבה מהם יחטאו ויעזבו דרך המוסר והמישרים, עד שיהיה ההכרח להענישם ולאבדם ולכלותם, ובכל זאת לא תחשב בריאתם לפעילת הריק, אחרי כי גם בענשם זה יהיו לנס ולמופת לזולתם שייטיבו דרכם, באופן כי השמדתם בעצמה תהיה סבה להטבת דרכי זולתם, ורק ע"ז רומז מאה"כ "וינחם ה'" וכו' ר"ל כי בדורות הראשונים האלה מאדם עד נח לא נחה עוד דעת הי"ת ולא נתקיימה עוד עצתו, ולא הושגה עוד תכליתו הנרצה, בבריאותו את מין האדם עלי ארץ אשר היתה רק כי ילך בדרך הצדק והמישרים ע"כ הוכרח לכלותם ולאבדם למען יהיו עי"ז לפחות האמצעים להאבת דרכי הדורות הבאים אחריהם אשר יראו וישמעו ענשם הרע והרע והמר מאוד, ויקחו מוסר לבל יזידון עוד לעשות כמוהם כי אם להיטיב דרכם עלי ארץ (ומאה"כ "ארדה נא ואראה" באר הרב ז"ל כבר בשער י"ט עיין בראשית דף קמ"א) ומה שאמרנו עד עתה מבריאת האדם בכלל והתכלית הנרצה בו המושגת רק לאט לאט ברבות הימים והדורות אשר יחיו בהם כמו שאחז"ל לרמוז ע"ז גם בבחינת כל איש צדיק פרטי כי לא ישיג שלימותו המוסרית כולה בבת אחת, כי אם רק מעט מעט לפי רבות ימיו ושנותיו "צדיק כתמר יפרח שעושה פירות לשבעים שנה, נאמר עתה גם בבחינת ישראל הפרטית (כי כמו שכל הנמצאים שנבראו לפני האדם הם ביחסם אליו כיחס החומר וההילי אל הצורה, כן יהיו גם העמים הקדמונים אשר לא עליהם נגה אור האמונה האמיתית, ביחסם אל האומה הישראלית הנבחרת להיות להיות לה' לסגולה מכל העמים, כמדרגת החומר אל הצורה) כי גם התכלית הנרצית מהם ידע הי"ת כי לא תושג על נקלה ובפעם אחת, כי אם רק לאט לאט, וע"כ לא היו גם פעולותיו הטובים עמהם לריק ולא הועיל, כי אף שאבדו מהם כל המתנות האלה, בכל זאת היה כל זה אמצע לקרבה על ידו תמיד יותר אל השנת התכלית, כי בראותם שבעבור עזבם את ברית ה', נענשו על עונם ותפארתם לארץ השלכה, בצר להם יקראוהו ויבואו לחשות תחת כנפיו, וכן הורה גם הנסיון, כי אחרי אשר נסו ישראל הרבה פעמים ללכת אחרי שרירות לבם הרע ולעבוד אלהי נכר ולהכנע תחת ממשלת זרים. ומצאום בעבור זה צרות רבות ורעות אז הכירו וידעו כלם את אלהים אמת, וישובו לעבדו בלב שלם, ועל רעיון זה רומז המדרש שהחל בו הרב ז"ל משל למלך וכו', ור"ל כי כמו שימכור איש את בנו לפדגוג, אשר לאט לאט ינחהו עלי מעגלי הצדק והמישרים פעם בשובה ובנחת ובמקל נועם, ופעם במקל חובלים ובשבט פשעו, למען הביאו באחרונה אל מחוז חפצו, ולשוא יחשוב הבן שיוכל להמלט זמן מה מיד פדגוגו זה למען עשות אז ככל אשר תאוה נפשו ושרירות לבו, כי הוא מצוה לבלתי הסיר עין השגחתו מעליו גם רגע אחד, כן ינהיג וינהל הי"ת גם עפ"י מקרי התבל ומסיבות הזמן וכוחות הטבע המתהפכות בשמים מעל ובארץ מתחת תמיד ומבלי חשך את כל מין האנושי ואף כי עם סגולתו ישראל הנבחר לו מכל העמים זולתו למען הביאום לאט לאט אל השגת תכלית שלימותם המוסרית, וזשאה"כ "ואעידה בם את השמים ואת הארץ" מבלי שיניחם כמו רגע בלי הנהגה והשגחה ראויה, ואם גם ילכו ויחלופו באופן זה כמה דורות מבלי אשר השיגו עוד השלימות הראויה, בכל זאת מין האדם בכללו והאומה הישראלית בפרטית הולכים וקרבים יום יום, גם ע"י המקרים הרעים והעונשים אשר ישיגום על עונם תמיד יותר ויותר אל מדרגת שלמותם העליונה, אשר באחרית הימים תהיה להם למנה, כמאה"כ "אז אהפוך אל עמים וכו' לקרוא כלם בשם ה' ולעבדו שכם אחד" (עיין מזה גם ביאורי למעלה בראשית דף צ"ט ע"ב ודברים דף ע"ו ע"ב), 11ולהורות על הספק שהעירו קצת החכמים בבתינת ההתנגדות הנראות בהשקפה ראשונה בין ידיעת הי"ת ובחירת האדם החפשית, אמר המדרש "עתידה ישראל וכו', כי אם חפשיות בתורת האדם שלטת על ידיעת הי"ת באופן שידיעתו הקדומה לא תכריח עוד את האדם לעשות מה שכבר ידע ממנו ולחדול מעשות מה שלא ידע, הלוא קלקלו ישראל לפני המקום בעשותם הרע בעיניו ? ואם ידיעת הי"ת הקדומה תכריח אותם אל כל מעשיהם הטובים או הרעים, הלוא שנה המקום בהם. בהכריחו על פי ידיעתו הקדומה את קצתם להישיב את מעשיהם, ואת קצתם להרע אותם, כשהוא אומר "ויגידו שמים צדקו הוי ישראל קלקלו" וכו' ר"ל ממאה"כ הזה נודע לנו העיקר האמיתי כי הבחירה החפשית נתונה ביד כל אדם להיטיב או להרע, וידיעת הי"ת הקדומה לא תכריח אותה כלל לאחד משני אלה, וע"כ אם יחטא האדם ויענש על חטאו, או כי ייטיב פעלו וגמול טוב ישולם לו, אך בצדק ובמשפט יעשו כל אלה מהי"ת, כי הוא הצור אשר תמים פעלו וכל דרכיו משפט, ויען כי עיקר הוא היתד אשר שמירת כל התורה כלה תלויה עליו, ע"כ חתם בו משה על פי ה' את התורה והחל בו את השירה אשר תהיה לעד לבני ישראל עד עולם באמרו "הצור תמים" וכו', 
*שהרי במקום שאין ידיעה וכו' בל"א ר"ל רק כאשר נשארו הדברים במתכונתם הראשונה ולא נודע לאיש דבר חדש מה שלא ידע כבר מלפנים, אם בכל זאת היא משנה עתה דעתו ורצונו הקדום במה שעשה אז נוכל לאמר עליו כי נחם על מעשהו אפס כאשר תשתנה מהות הדברים או ידיעת האדם מהם, ממה שהיו בתחלה והוא משנה רק בעבור זה את דעתו ורצונו אז לא נוכל לאמר עליו כי נחם על מעשהו, ד"מ אם חשב ראובן ששמעון אוהבו הוא במקום ידוע והלך שמה לבקר אותו בהיכלו, וכאשר בא שמה נודע לו כי איננו שם, כי אם במקום אחר לא נוכל לאמר עליו כי נחם על הליכתו זאת, אחרי כי לו היה באמת שמעון שם כמו שחשב בתחילה, לא היה מתנחם ומתחרט כלל על הליכתו זאת [ואפשר שזה גם הטעם למה שאחז"ל בנדרים דף ס"ד "אין פותחין בנולד" (דלא שכיח ר"ל שאינו רגיל להיות) יען כי הנחמ' והחרט' המסובבת רק מהשתנות הדבר ממה שהי' בשעת הנדר, באופן שלא היה יכול אז להעלות על דעתו שיהי' כן אחרי כן איזה נחמה אמיתית עד שיעקר הנדר בעבורה מעיקרו, כי אלו נשאר הדבר במעמדו שהי' בו בשעת הנדר, ונשאר גם הוא בידיעתו הראשונה לא הי' מתנחם ומתחרט כלל עליו ועיין ברא"ש שם שכ' טעם אחר בזה.] 
*הנה שסדרו וכו' תוכן דעתו בקוצר הוא, כי התועים מבני אדם אשר לא יחסו הנהגת וממשלת העולם לה' לבדו, יחלקו לשמשה מחלקות, האחת חושבת כי הכל מונהג רט עפ"י חקי וכחות הטבע הנתונות בארבע יסודות הארץ ובכל הנמצאים המורכבים מהן, וכלל הכחות האלה יקרא בפי חז"ל בשם "שרו של עולם" והטבעיים יאמרו ממנו שהוא הסיבה וההתחלה לתנועת כל דבר נמצא או מנוחתו ומכת הזאת היה אסא אשר בחליו לא דרש את ה' כ"א ברופאים, בעבור חשבו כי רק עפ"י חקי הטבע ולמודי הרפוא' האנושית יוכל להרפא מחליו, המחלק' השניה חושבת כי רק היום הידוע אשר בו יעשה מעשה או מלאכה מה, גורם ומסבב אם יצליחו או לא יצליחו ויחסה בעבור זה הנהגת כל עניניה לשרו של יום, השלישית משימה מבטחיה רק בכוכבי שמים וכסיליהם, אחר השמש בראשם כאדון בראש עבדיו, כי כפי הנודע מוארים כל כוכבי לכת רק מקרני השמש, ובהשליכם אותם לאחור יאירו גם המה על הארץ (עיין מזה במבוא לשער ל"א) וע"כ עבדו בני המחלק' הזאת לשמש ולירח ולכל צבא השמים, והרביעית חושבת כי העולם מונהג מהשכלים הנבדלים המניעים את הגלגלים והכוכבים הקבועים בהם לדעת הקדמונים, והחמישית חושבת כי הוא מונהג רק מהשכל הנבדל העליון לבדו המניע את הגלגל היומיי (עיין מבוא לשער ל"א) ועל אלה חמשה המחלקות רומז התנא באומרו "כנפים לארץ" וכו' ר"ל יש חוסים בכנפי הארץ, ויש בכנפי שחר של יום המוצלח, כאשר יאמרו המעוננים, שיום זה טוב לפעולה זו, ויום זה לפעולה אחרת, ויש חוסים בכנפי השמש ושאר צבא השמים, ויש חוסים בצל כנפי הכרובים שהם השכלים הנבדלים, ויש בכנפי השרף שהוא השכל הנבדל העליון, אבל השלימים האמיתיים אשר בשם "עומלי תורה וגומלי חסדים" יקראו, לא ישימו כסלם באחד מכל אלה, אחרי הודעם כי רק מבטח שקר ומשען בוגד הם לכל הבוטחים בהם, ע"כ יבטחו ויחסו רק בצל כנפי שדי שהוא הבורא והמנהיג את כל כמאמר הכתיב "ובני אדם" (ר"ל האמיתיים וההלימים) "בצל כנפיך יחסיון". 
*וכה היה משפטם וכו' ר"ל כי כל אחד מחמשה דיבורים הראשונים מבעל דעת אחת מה' מחלקות התועים הנזכרות בדיבור הקדום, כי דיבור "אנוכי" וכו' מורה שה' לבדו ולא השכל הנבדל הראשון, הוא האדון והמנהיג לכל, ודיבור "לא יהיה" וכו' שולל גם ממשלת שאר השכלים הנבדלים, ודיבור "לא תשא" וכו' מזהיר שלא ייחסו הנהגת העולם רק אל הכוכבים והגלגלים, כי אז ישאו שם ה לשוא, באמרם שוא עבוד אלהים ורק לשמש ולכל צבא השמים תכרע כל ברך, ומאמר "זכור" וכו' מבטל דעת החושבים כי רק היום גורם הצלחת כל מעשה, כי כפי המבואר בשער מ"ה (שמות דף קי"ב ע"א) תשבו הקדמונים שכוכב שבתאי המושל ביום השבת מניע את הכל, והיה נמשך מזה לפי טעותם, כי המלאכה אשר תעשה ביום השבת תהיה מוצלחת יותר מהנעשה בשאר הימים, ואחרי כי בכל זאת נאסרה המלאכה ביום השבת, הלוא הכירו וידעו מזה כי שקר בפי המעוננים האלה האומרים שהיום גורם הכל, ומצות "כבד" וכו' מבטלת דעת החושבים כי ההתחלות הטבעיות לבד הן העיקר והיסוד לכל הנמצא והנעשה בארץ, ותורה לנו בהפך כי האבות שהם ג"כ ההתחלה הטבעית להוית הבנים, הם בכל זאת רק ככלי מעשה ביד הי"ת, אשר ע"כ צוה פה רק על כיבוד האבות ולא על מוראם, שהוא מדרגה יותר גדולה מהכבוד, כמו שנצטוינו על יראת ה' [ורק אחרי אשר הושרשה כבר האמונה האמיתית בלב ישראל שרק הי"ת הוא הסיבה והעילה לכל ההויות הטבעיות נאמר (ויקרא י"ט) גם "איש אמו ואביו תיראו"] והנה מלכי ישראל ויהודה אשר עזבו את ה', בחרו להם בכלל אלה החמשה הממשלות, וע"כ שלח גם אחזיהו אשר היה כאחד מהם את שר החמישים וחמשיו להביא אליו את אליה בחזקה, למען הכאיב בזה את לב נביא ה', כאשר ירמוז לו במספר חמשה עשיריות זה, כי גם הוא אינו מאמין בהנהגת הי"ת כי אם בחמשה ממשלות והנהגות האחרות האלה, ויען כי הוא ועבדיו אלה הכחישו בזה עיקרי האמונה האמיתית אשר התבררו להם ע"י חמשה הדברים הראשונים אשר דבר ה' מתוך האש נענשו ג"כ בשריפת אש, 
*ואולם הכתיבה וכו', ר"ל כי ע"כ נכתבה השירה הזאת לעד בבני ישראל, אשר בה הודיע משה להם עפ"י ה' ברוח נבואתו, כל אשר יקרה אותם עד אחרית הימים למען השריש עי"ז בקרב לבם לא לבד האמונה בידיעת הי"ת גם כל מעשי בני אדם הבחיריים עד סוף כל הדורות, כי אם גם את האמונה בבחירה החפשית הנתונה ביד כל אדם להרע או להיטיב, כי האמונה בידיעת ה' בעצמה מחזקת ומסבבת אותה בקרב לבנו, כי כמו שאנו מחויבים להאמין בידיעת ה' את הכל, למען נשלול ונרחיק עי"ז ממנו כל העדר ידיעה שהיא חסרון שלימות, כן אנו מחויבים להאמין גם בבחירת האדם החפשית, כי מבלעדה הלוא ניחס חלילה חסרון שלימות אחר אל הי"ת. והוא כי נתן תורה ומצות לישראל להורות שמה שיעשו או יחדלו מעשות, אף כי שהם מוכרחים ואנוסים כבר אל כל פעולותיהם עפ"י גזרתו הקדומה. 
*והוא הכרת ענין וכו' ר"ל כי בשמוע איש קול הקורא או המדבר אליו מרחוק, מבלי אשר יראנו פנים אל פנים יוכל בכל זאת להכירו בשני אופנים, הא' הוא כי ממהות ואיכות הדברים בעצמם יוכל להכיר ולדעת איכות המדבר. החכם הוא או סכל? נכבד או נקלה? אוהבו או שונאו? וזה יקרא הרב ז"ל בשם "הכרת ענין" והב' הוא אם הקורא או המדבר הוא אחד מאוהביו ומיודעיו הרגילים אצלו, יוכל להכירו גם במהות קולו החזק הוא או הרפה ? כמאה"כ "הקול קול יעקב" וזה אשר יקראנו הרב ז"ל בשם "הכרת טבעיות הקול" (ובלשון חז"ל בחולין דף צ"ו ע"א) "טביעות עינא דקלא" והנה כאשר נקרא אל אבנר "ולמה לא שמרת אל אדוניך" וכו' הכיר שאול ממהות הדברים האלה כי רק איש יקר וישר דרך כדוד היודע חובת השרים ועבדי המלך לשמור את ראש אדוניהם. הוא הקורא אליו כדברים האלה, "ויכר שאול את קול דוד" שם "דוד" זה שהוא שמו העצמיי, מורה על מעלתו וחשיבותו כהוראת שם הפרטי (עיין ביאורי למעלה שער מ' שמות דף ס"ה ע"א) ויתורגם שאול, גם הכיר את קולו בעבור שהיה חתנו הרגיל אצלו כבנו, אשר ע"כ הכיר קולו היטיב וזש"א "הקולך זה בני דוד". 
*כי אמר וכו', ר"ל כי בבוא יחד שני פעלים אלה האזנה ושמיעה, יורה פעל "האזנה" וע"כ יאמר גם על הרחוקים, כי גם הרחוק אשר לא יוכל לשמוע באזניו מה שידבר החכם המוכיח לעם, יוכל בכל זאת להשיג עפ"י שכלו מעצמו לבד, ענין ותוכן דברי החכם ההוא, אבל פעל "שמע" מורה רק על שמיעת הקול בבחינה נופנית, וע"כ יאמר רק על הקרובים אל המדבר עד שיכולים לשמוע קולו, וכמו כן יורה שם "דיבור" גם על הדיבור השכלי ואמרי פי רק על הדיבור החיצוני ומבטא שפתים, וע"כ ישעיה אשר בשם ה' דבר אמר ד"מ לשון שמיעה אל השמים שהם קרובים אל ה' יותר בבחינת מעלתם השכלית, והאזנה אל הארץ הרחוקה ממנו מאוד במעלתה המוסרית, אבל משה שאמר רק אמרי פיו, אמר בהפך "האזינו השמים" יען כי הם רחוקים ממנו. "ותשמע הארץ" בעבור שהיא קרובה אליו בהיותו שוכן בקרבה, והשתמש ג"כ בפעל "ואדברה" המורה גם על הפנימי והשכלי, אצל ההאזנה שהיא שמיעה שכלית, ואמרי פי אצל השמיעה המורה על הדיבור החיצוני, ודרך רמז יאמר הרב ז"ל יורו ג"כ "השמים" פה על האנשים השלימים באומה, אשר להם לב לשמוע ושכל להבין אמתת דבריו, ושם "הארץ" על המון העם השומעים דבריו רק שמיעה גופנית וחיצונית. 
*כי הנה יעודיו וכו', ר"ל אנו מחויבים להאמין רק שהי"ת יודע כל פעולות אדם הבחיריות העתידות להיות רק בעבור שיצאו אל המציאות אשר לא נסתר מנגד עיניו אבל לא בהפך שיצאו בהכרח בעבור זה אל הפועל בעבור שידע אותם, כי באופן זה לא היו עוד פעולות אדם בחיריות כ"א מוכרחות, ככל הדברים ההכרחיים עפ"י חקי הטבע שלא ישתנו לעולם, ד"מ ירידת האבן הנזרק תמיד למטה, ועליית עשן אש למעלה, אשר הם כן כל ימי העולם רק בעבור שידע ורצה כן הי"ת כבר מתחילה מיום בראו ארץ ושמים, וכל המציאות כלה עם כל חקי הטבע אשר אתה בחוברת. 
*והן ארבעה וכו', ר"ל כי בעבור ארבע בחינות חייב כל אדם לעבוד את בוראו לכבדו ולשמוע בקולו, הא' בעבור שהוא ית' סיבת היותו כאב שהוא סיבת הוית בנו וכאומן שהוא סיבת הבית אשר בנה, הב' בעבור שהוא קנין השם ית' כעבד שהוא קנין כסף מאדוניו כמאמר הכתוב (יחזקאל י"ח) "הן כל הנפשות לי הנה" ובזה הוא ית' בבחינתו אל כל אדם יתר מהאב, שאין לו משפט הקנין כזה על בניו (עיין ביאורי למעלה תוכן שער צ"ט) כמו שאין להאומן משפט הקנין והאחוזה על הבית אשר בנה לאיש אחר [ורק בבנים קטנים לבד חשב החוקר שהם כעין קניני של האב (עיין מזה למעלה שער מ"ג וביאורי שם שמות דף פ"ד] הג' כי הי"ת עשה והמציא גם את חומר האדם מאין, תחת כי האב הוא רק סבה להכנת חומר בנו הנוצר כבר במעיו מיד הי"ת עפ"י חקי הטבע ממיץ היותר דק והיותר טוב היוצא והנפרד מהמזון אשר יאכל, והד' כי הי"ת אינו לבד סיבת הוית האדם, כ"א גם סיבת קיומו והתמדת ימי חייו עלי ארץ, תחת כי אין ביכולת האב מבלעדי רצון ועזר הי"ת, לקיים את בנו בחיים אף רגע אחד, ועל כל אלה הארבעה רמז גם הכ' באמרו: "הלוא הוא אביך, קנך, הוא עשך, ויכוננך" כי שורש "כונן" יורה על הקיום כמו "כוננת ארץ ותעמוד" ועל כל אלה הביא הכ' גם המופת באמרו "זכור ימות עולם" ר"ל שים על לבך כי כל יושבי תבל מונים ימי השבוע רק עד מספר שבעה, בעביר שיודו ויאמינו כלם בחידוש העולם בששה ימים והשביתה בשביעי (עיין מזה גם בכוזרי מ"א סימן נ"ז,) אשר מכל זה תתברר לך שהוא אביך הממציא אותך "בינו שנות דור ודור" ר"ל כי אז לא תמצאו מי שקדם הויתו להו"ת, כי אם תראו שהוא לבדו קדמון לכל דבר, אשר ע"כ בשם "קונה שמים וארץ" יקרא (בראשית י"ד) וגם אתה בן אדם הלוא קנינו הנך, ועל היותו הוא לבדו עושך אשר ברא גם חמרך מאין, שאל אביך ויגדך" ר"ל יגיד לך בעצמו שהוא סיבת היותך רק דרך מקרה והתעסקות לא בדעת ובכונה, אשר ע"כ אינו תלוי ברצונו, כי אם רק ברצון הי"ת לבדו, היות בנו גדול או קטן יפה תואר או משחת מאיש מראהו, גם כאשר תשאל "זקניך ויאמרו לך" כי סבת קיומם והארכת ימיהם על הארץ יותר מזולתם, תלויה רק מרצון ה"ת לבדו, המקיים כחפצו כל איש ואיש זמן רב או מעט עלי ארץ. 
*ויתכן עתה רוצה לבאר הכ' באופן אחר ותוכן דעתו הוא, כי הנה ידוע כי חכמי ההגיון אמרו (עיין מלות הגיון שער ח') כי יש ד' מיני משפטים אשר לא נצטרך ראייה על אמתתם המבוארת מעצמה, הא' המוחשים ר"ל אותן ההשגות אשר אמתתם נכיר ונרגיש ע"י חושנו, כידיעתנו ד"מ שדבר זה אשר נראה, מראהו שחור או לבן, הב' המושכלות הראשונות הנודעות לכל אדם הבריא בשכלו בעבור שהן מוטבעות בקרבו מיום עמדו על דעתו, כידיעתנו ד"מ שהכל גדול מן החלק ממנו, הג' המקובלות לנו מאבותינו אשר עדותם נאמנה לנו מאוד, כי ידיעתנו ד"מ עפ"י סיפורי אבותנו הנאמנים לנו, כי אומתנו הישראלית היתה יושבת זמן רב בארץ שלוה ושקטה ומוצלחת בעושר ונכסים, עד שגורשו משם ביד חזקה בשנת רנ"ב לאלף הששי, הד' המפורסמות ד"מ "היות גילוי הערוה דבר מגונה" הוא מפורסם אצל כל בני אדם בעלי מדע והשכל, אבל "היות גילוי הראש לפני מלך ושר או איש נכבד דבר מגונה" מפירסם רק אצל בני קדם, כמו שכיסוי הראש בפני מלך ושרים מגונה אצל יושבי אייראפא, ומעתה יאמר הרב ז"ל כי היות הי"ת הבורא והממציא כל, הוא "אמת מוחש" אחרי שאנו רואים ושומעים כל בני אדם מונים ימי השבוע רק עד שבעה להורות בזה על חידוש העולם מאת הי"ת בששה ימים והשביתה בשביעי, ועליו רומז מאה"כ "זכור ימות עולם," והוא אמת גם מצד המושכל הראשון, כי אלו היה העולם קדמון היה ג"כ בלי תכלית וא"כ היה חלק זמן היותו, ד"מ משנת תר"ח עד בלי תכלית ג"כ מספר בלי תכלית, השוה אל כל זמן היותו שהוא מעולם בלי תכלית, עד עולם בלי תכלית, והיה לפ"ז החלק שוה אל הכל, מה שהוא מתנגד אל המושכל הראשון שהבאנו למעלה שהכל גדול מהחלק ממנו (עיין מזה גם בחובות הלבבות שער היחוד פרק ה' ד"ה וברור ההקדמה השניה,) וע"ז רומז מאה"כ "בינו שנות דור ודור" והוא גם אמת מקובל, כי גם מאבותיהם הקדושים היתה להם קבלה איש מפי איש עד אדה"ר, כי בראשית ברא אלהים את השמים ואת הארץ, ועליו רומז מאה"כ "שאל אביך ויגדך'" ואמת זה היה מפורסם בימי משה בין כל זקני האומה הישראלית ונכבדיה, ועליו רומז מאה"כ "זקיניך ויאמרו לך". 
*הלא תראה וכו'. הנה בשם "סיבה טבעית" יקרא אותו הדבר אשר יסבב כי יבוא ויהיה מאליו על ידו דבר אחר המסובב ממנו עפ"י חקי הטבע. כצמיחת הזרע בשדה אשר כולה משקה, אשר תעשה מאיליה מבלי שום הכרחה לזה מהמים הנבלעים בתוכה, ובשם "סיבה מלאכותית" תקרא ד"מ מלאכת חרש עצים אשר יכריח בפעולתו את גלמי העץ אשר בידו לקבל צורת השלחן, הכסא או שאר צורה שירצה ועפי"ז תבין דבריו כי ר"ט דמה את החכם המלמד דעת לזולתו רק לטיפה של גשמים אשר היא סיבה טבעית לצמיחת הזרע והתבואה, כי גם החכם מסבב שיקנו תלמידיו חכמה והכשר דעת, ור' יושע הוסיף בשבחו באמרו שהוא דומה לגלגל חמה אשר יניע בכחו ותנועתו את ד' היסודות, ויכריחם לקבל צורות שונות, כמו שאמר החוקר שסיבות הוית נוף האדם עפ"י ה' הן "האדם" ר"ל האב המוליד אותו "והשמש" המכין את חמרו, כן יכריח גם החכם את תלמידיו לחשוב גם הם מעצמם מחשבות ודעות שונות, וראב"ע הפליג עוד יותר בשבחו, באמרו שלא לבד ידמה אל השמש, אשר, אף אם נאמר כדעת הקדמונים שיש לה נפש משכלת, בכל זאת אין לה כונה מיוחדת בפועולותיה אל האישים הפרטיים המקבלים אותן, אבל החכם דומה בהשקפתו הפרטית על כל אחד מתלמדיו, לאב ואם המשקיפים בגידולם וחנוכם על כל אחד מבניהם בעין השגחתם הפרטית, ושלשת חכמים אלה שוים בזה, כי יש יתרון ומעלה לפעולת החכם מפעולת כל אחד משלשה אלה, כי כולם פועלים רק בעוה"ז ר"ל בבחינה גופנית, והחכם פועל לעוה"ב ר"ל בבחינה שכלית ומוסרית, 
*וכבר חז"ל וכו' עיין ביאורי למעלה שער י"ח בראשית דף קכ"ט ע"א. 
*והענין אשר בעבורו וכו' להבין דבריו אלה יותר עיין חזות קשה שער ז' וביאורי שם. 
*כלל בזה וכו' ר"ל כי ארבעה שפטים רעים יש אשר יביאם הי"ת לפעמים על בני אדם להענישם מזה על עונם, חרב, ורעב, חיה רעה ודבר, וכל אחד מאלה מסובב לדעת הרב ז"ל מהפסד אחד הד' היסודות, כי מתגבורת יסוד האש, וחום הטבע והדם בבני אדם, תעלה חמתם באפם ורבה המשטמה בינותם עד כי תהיה חרב איש באחיו. כאשר נראה בעונותינו כעת בקצת המדינות באייראפא, כי אחרי אשר שכנו מלפנים עמים שונים זה רבות בשנים שלוים ושקטים יחד, נמסך עתה רוח עועים בקרבם עד כי נלחמו איש באחיו, ועיר בעיר, וגוי אל גוי ישא חרב לשפוך דם נקיים באכזריות חמה, ובהפסד יסוד המים תיבש הארץ ולא תוסיף תת כחה ותבואתה עוד, והיה רעב בארץ, ומהפסד יסוד העפר תרבה חית השדה וזוחלי ארץ הארסיים, אשר בריאתם מהאדמה, ומהפסד יסוד האויר, ועפושו יולד הדבר ושאר החלאים, ועל כל אלה רמז פה הכ' "מזי רעב" [כי כפי הנרא' שם "רשף" כינו' לאויר כמו "ובני רשף יגביהו עוף" (איוב ה') ר"ל העופות, ואף כי לאויר הנפסד והמעופש או אל החולי המסובב ממנו כמו ומקניהם לרשפים (תהלים ע"ח) שהוא כמו ומקניהם לדבר, וע"כ הוא סמוך פה לקטב מרירי המורה ג"כ על הדבר (עיין ביאור לכהה"ש פה.] 
*ליראת מלת אגור וכו' ר"ל כי לא רצה לפרש מלת "אגור" כמשמעה כי אז תיותס אל הי"ת הנעלה מכל התפעליות נפשית, הרגש הירא' והתפעליות הפחד מזולתו חלילה, ע"כ תרגמו מלשון קיבוץ ואסיפ' "אלופון רגזא דסנאה כניש" כי שרש "אגר" יורה על הקיבוץ כמו "אגרה בקציר מאכלה (משלי ו'). 
*וכבר כתבנו וכו' (עיין ביאורי שם במדבר דף י"ח ע"א). 
*אלא שתלה החיות וכו' (עיין ביאורי למעלה שער מ"ח שמות דף קל"ז ע"א) ור"ל שענין השבוע' למעלה במרגלים כן הוא, אני חי רק אם ימלא כבודי את כל הארץ, ר"ל אם אראה פעולותי האלהיות בארץ, וכן פה הכונה אני חי לעולם רק אם שנותי ברק חרבי ומכלל הן אתה שומע הלאו, שהוא העדר החיות אשר ייוחס חלילה אל הי"ת, אם לא יראה פעולת כבודו בארץ, ולא יקח נקמתו ממשנאיו, ובעבור חומר השבוע' הזאת ולמען חזק רושם פעולתה בלב השומעים אמר אותה פה בלי כינו הפך ממה שנראה בדוד, כי יען שלא רצה לקלל עצמו גם על תנאי, אמר רק דרך כינוי "כה יעשה ה' (ר"ל רעה) לאויבי דוד ולא אמר לדוד" כמו שהית' כונת שבועתו באמת. 
*תוכן דברי הרב ז"ל הוא, הנה ידוע, כי כאשר ירביון קניני האדם הזמניים, או שלימותו המוסרית יותר מדי מחסורו והמצטרך לו לבדו, יוכל אז להשפיע מהם גם לזולתו מבני אדם רב או מעט, לפי גודל שלימותו ההיא או רוב קניניו ההם, ד"מ איש עשיר אשר יש לו עושר ונכסים יותר מדי מחסורו, יוכל לתת מהונו זה גם לאיש אחר, ואם יש לו הון רב ועושר גדול, יוכל גם להעשיר את זולתו, ואם עוד כביר מזה מצאה ידו, יוכל להעשיר כמה אנשים מאוהביו ומיודעיו, כמו שהוא גם בבאר מים, כי מדי ימלא חללו מהמעיין הנובע בתוכו, יפוצו מימיו גם החוצה וכאשר יגברו עוד, ילכו על כל גדותיו ויהיו לנחל או לנהר רחב ידים, וכן הוא גם במעלת החכמ' אשר היא שלימות מוסרית כי יש אדם אשר תועיל חכמתו ותבונתו אשר קנה רק לעצמו, ואין לזרים חלק עמו, ויש אשר תרבה חכמתו יותר עד אשר יפוצו מעינותיה החוצה ללמד ולהורות גם את זולתו מבני אדם, כי הרגש נפשו והתפעליות לבו תכריחנה אותו לבלתי סגור חכמתו ותורתו בתוך מעיו, כיאם לבשר אותן בקהל רב, לתועלת אחרים, וכן הענין גם בנביאים ואנשי הרוח, כי יש נביא אשר יושפע עליו שפע נבואתו ממרומים, רק להועיל לו להנחותו בדרך הישר' והנכוחה, ויש אשר כנוח עליו הרוח יאלצהו גם כן לקרוא לבני אדם, ולהורות גם אותם את הדרך הישרה אשר ילכו בה, (עיין מכל זה במ"נ חלק שני פרק ל"ז) וכן הוא גם בבחינת השכלים העליונים כי כפי גודל מעלת כל אחד ואחד מהם, כן יגדל גם כמות השפע אשר יושפע מהם על התחתונים ממנו במדרגת ההשכלה. 11והנה ידוע ג"כ כי כאשר יקרבו ימי השלימים למות, ויתמעט לאט לאט כח גופם החמרי, כן יגדל גם כח נפשם המשכלת ומעלתם המוסרית, עד אשר יפתחו להם אז שערי החכמה לראות ולהבין צפונות ותעלומות אשר לא ידעו מלפנים, כאשר יורה ע"ז לדעת הרב ז"ל מאה"כ מנשמת השלימים האלה הטהורה מכל סיג וחלאה מוסרית, בבוא עתה להפרד מבית חומר, ולשוב אל בית אביה כנעוריה השמימה, "ותשחק ליום אחרון, פיה פתחה בחכמה וכו' צפיה הליכות ביתה וכו'" ר"ל כי ביומה האחרון לחייה הארציים, תשמח ותשחק, יען כי אז תפתח פיה בחכמה, ועיניה צופות כבר הליכות ביתה ומעונה האמיתי בעולם הנצחי, ולחם עצלות לא תאכל עוד בבחינה רוחנית ומוסרית, כאשר אכלה אותו פה עלי ארץ, יען כי רק בעצלתים ובכבדות יכלה רק לפעמים להתהלך בהלך נפש להתענג בעיונים רוחנים, כי שם תשבע לה שובע שמחות ומעדנים רוחניים את פני האדון ה' צבאות, ונעימות בימינו נצח, וע"כ נראה ג"כ כי רק בקרוב ימי ישראל למות ברך את בני יוסף, ואח"כ אסף לפני מותו את כל בניו להגיד להם את אשר יקרא אותם באחרית הימים, גם אליהו אמר לאלישע כי רק אם יהיה קרוב אליו ויראהו בעת הלקחו ממנו שהוא הרגע האחרון לחייו הארציים, יהיה פי שנים ברוחו אליו, כי רק אז בעת הפרדו מעניני החמר לצמיתות, תרבה גם שלימותו המוסרית עד מאוד, עד שיוכל להשפיע עליו שפע כפלים מאשר השפיע עליו לפנים, ואלישע גם הוא כאשר ישתדל להשאר אצלו עד רגע האחרון, ויראהו כי לקל ממנו ר"ל שירגיש בנפשו גודל ההעדר והמחסר המוסרי המסובב לו מלקיחת מורהו זה מעל ראשו, אשר כל זה יעיד גם על שלימותו והכנתו לקבל שפע נבואתו, יהיה גם כן ראוי ומוכשר לקבל פי שנים ברוח נבואתו, וכן היה הענין גם במשה כי רק אחרי שפשט בגדי גויתו ומעיל החומר מעליו וגדלה מעלת שלימותו ורוחניותו עד מאוד בבוא עתו למות, עד כי נדמה אז לעצם אלקי, היה יכול להשפיע שפע ברכתו על ישראל, והם גם הם אחרי שקבלו חקי אלקם ותורותיו, ועלו במדרגת שלימותם תמיד למעלה למעלה, עד שהיו ראוים להקרא על שם אביהם בחיר שבאבות בשם "בני ישראל," בבחינה אמיתית, היו גם ראוים ומוכשרים לקבל שפע ברכתו זאת וע"ז רומז גם מאה"כ "וזאת הברכה אשר ברך משה איש האלקים, את בני ישראל לפני מותו," ר"ל כי רק בהיותו לפני מותו "איש האלקים" בבחינה אמיתית, היה יכול לברך את העם אשר בצדק ובמשפט נקראו בשם "בני ישראל" וע"ז רומז גם מחז"ל שהחל בו הרב ז"ל "זאת מוסף" וכו' ר"ל זאת הברכה אשר ברכם עתה משה אחרי שהיו כבר יותר שלימים מבראשונה, בעבור שקבלו את התורה והחלו ללכת בדרכיה, היתה ג"כ יותר שלימה ותמימה ונוספה על הברכה הראשונה אשר ברכם יעקב, בעת השתדל רק להביאם לחסות בצל כנפי השכינה, ולעשותם מוכשרים לבוא במסורת הברית והאמונה האמיתית, ולרמוז על זה סיים גם הכ' סיפור ברכת יעקב במלת "וזאת" אשר בה בעצמה החל סיפור ברכת משה, להורות בזה כי שתי אלה הברכות חוברות ומתאימות יחד אשה אל אחותה, והשניה משלמת את הראשונה, 
*ואם לא יראה אותו לוקח למונע מה, אי אפשר וכו' ר"ל אם בעבור שום מונע לא יראהו בעת אשר ילקח ממנו, לא יהיה פי שנים, כי לפני העת ההיא לא יהיה גם הוא בעצמו עוד באותה מדרגת השלימות המצטרכת לו, אם ישפיע עליו שפע כפלים מרוח נבואתו. 
*אמנם היותם וכו' תוכן דעתו בקוצר הוא, כי אף שהתורה כוללת עיונים רוחניים ואמיתיות נצחיות (כמו שאחז"ל דרך משל להורות על זה, "שקדמה התורה תשע מאות וע"ד דורות, לבריאת העולם") באופן שהיה נראה בהשקפה ראשונה כי היתה ראויה רק להיות נודעת אל השכלים הנבדלים מכל גוף גשמיי, לא לבני אדם קרוצי חומר אשר בעפר יסודם, ומשתוקקים תמיד רק אל הנאות גופניות, (כמשאחז"ל להלביש רעיון זה במעטה משל ומליצה ומאמר דיופי בין הי"ת והמלאכים, ששאלו מלאכי השרת בבוא משה אליהם למרום, "מה לילוד אשה (הדבוק בחומר ארציי) ביננו?" וכאשר השיב "לקבל תורה" שאלו "חמדה טובה וכו' אתה מבקש ליתנה לבני אדם") בכל זאת אחרי שהיא כוללת הרבה ענינים מהנהגת הי"ת את העולם התחתון והשגחתו עליו, אשר כל זה נקרא בשם "כסא הכבוד היתה מחויבת להנתן לבני אדם המתהלכים בארץ ומתנהגים עפ"י ענינים אלה, וזשאחז"ל תחילה דרך כלל שרמז לו הי"ת "שיאחוז בכסא הכבוד ויחזיר להם תשובה" ואח"כ אמרו בביאור כי יש ה' דברים הכללים בה הנאותים רק לבני אדם שוכני בתי חומר לבד, ולא אל השכלים הנבדלים אשר בעבור זאת ראויה היא שתנתן רק להם, הא' השרשת האמונה במציאות הי"ת הבורא והמנהיג את כל, וכי כל עניני התבל ומקריה מונהגים ומסודרים מאתו בכונה מיוחדת ובאופן הראוי להשגת התכלית הנרצה מהם, והשרשה זאת היא מוכרחת רק לבני אדם לבד, כי בעבור שיראו לפעמים עלי ארץ צדיק נעזב ונתן ביד רשע עריץ המתערה כאזרח רענן ופועלי און השגו חיל, ותמימי דרך יהיו לבז ולמשיסה למו יוכלו לתעות על נקלה וליפול ברשת המכחישים במציאות הי"ת ואומרים כי הכל נהיה ומונהג רק על פי מקרה והזדמנות, וע"כ למען הוציאם מטעות זה אה"כ "אנוכי וכו' אשר הוצאתיך מארץ מצרים" וכו' ר"ל אף שאתם ואבותיכם הייתם זמן רב עבדים לפרעה ולמצרים אשר עבדו אתכם בפרך על לא חמס בכפכם, עד שהיה לכם יד ומקום להכחיש חלילה במציאות מנהיג עליון מושל באדם צדיק, הלוא בכל זאת ראיתם באחרונה בעיניכם, כי יש אלקים שופטים בארץ המציל נקי כפים מיד החזק ממנו, בהוציאו אתכם משם ביד חזקה ובשפטים גדולים אשר עשיתי בהם, למען השיב גמול רעתם אל חיקם אבל השכלים הנבדלים הקרובים אל הי"ת ולא יכחישו לעולם במציאותו, לא יצטרכו להשרשה זאת, וזש"א המדרש "מה כתוב בה אנוכי וכו' למצרים ירדתם וכו' סורה למה לכם"? הב' הא להשריש בקרבם האמונה באחדות הבורא, שלא יחשבו כקצת התועים מבני אדם, אשר בראותם רעות וטובות הרבה אשר תעשינה עלי ארץ, טפש כחלב לבם להבין כי כולן ממקור אחד טוב יצאו, (יען כי באמת גם הרע הפרטי מסבב באחרונה תכלית טובה, עיין מזה בהקדמה למגלת איכה) ותשבו בעבור זה כי יש ב' אלוהות הא' פועל הטוב והב' פועל הרע, ולמען הרחיקם מדעה נפסדה זאת אה"כ "לא יהיה לך" וכו', אפס המלאכים אשר הם שלימי הדעת לא יסתפקו לעולם באמונת האחדות, וזש"א "שוב מה כתוב בה לא יהיה לך וכו' בין בני אדם שרוים שעובדין ע"ז וכו' תורה למה לכם" ? השלישי הוא להשריש בקרבם אמונת השגחת הי"ת, כי ישגיח לא לבד על כל מעשי ופעולות בני אדם, כי אם גם על כל מוצא פיהם ודבר שפתותם, למען לא יזידון לעשות עול איש לרעהו ולכחש בעמיתו בפקדון או בתשומת יד ולהשבע עליו לשקר, כמאה"כ "לא תשא וכו' כי לא ינקה וכו"' או כי יהיה להם ריב ונגשו אל המשפט, שתהיה שבועת ה' אמתית ביניהם, וכל זה אינו מן הצורך אצל השכלים הנבדלים, אשר דבר אין להם יחד, וריב ומצה אין בתוכם, וזש"א "שוב מה כתוב בה לא תשא וכו' משא ומתן יש ביניכם תורה למה לכם" ? הרביעי הוא להשריש בקרבם האמונה בעונג הנצחיי אשר יהיה להם למנה לשכר עמלם עלי ארץ לעשות הטוב והישר בעיני אלקים ואדם, אשר עליו רומזת השביתה ביום השביעי אחרי מלאכת ועבודת ששת הימים, וגם זה אינו מהצורך להבטיח אל המלאכים המתלוננים תמיד בצל שדי ומתענגים מזיו כבודו. וע"ז רומז מאמרו "שוב מה כתוב בה זכור וכו' מלאכה אתם עושים וכו' תורה למה לכם" ? והחמישי הוא לישר ולתקן מעשיהם האנושיים, ולשמרם מכל פול ואון אשר ממקור המידות הרעות הקנאה, התאוה הבשריית, והחמדה יצאו כמאה"כ "לא תרצח" וכו' אפס השכלים הנבדלים מכל תשוקה חמרית ותאוה גופנית אינם מצטרכים לכל זה, וזש"א "שוב מה כתוב בה לא תרצח וכו' קנאה יש בכם וכו' תורה למה לכם?" וכעין זה אמר גם החוקר. כי אין ליחס לשכלים נבדלים מדת הצדק אחרי שאין מחליפים ונותנים פקדונות זה לזה, גם לא מדת הגבורה, אחרי שלא יצטרכו לעולם לחרף נפשם למות כאנשי חיל בבני אדם, גם לא מדת הנדיבות, כי לא יתנו דבר זה לזה, ומה יתנו? גם לא מדת ההסתפקות אחרי כי הם חסרי כל תאוה ותשוקה חמרית, ורק העיון השכלי וההתבונן הרוחני אנו יכולים ליחס להם. 
*וזה כי הכ' וכו' ר"ל כי סמכו מאמרם זה על הכ' "דבר צוה" וכו' שהכונה כי דבר תורתו אשר צוה כבר לפני אלף דור העמיד אח"כ ליעקב לחוק לישראל ברית עולם, ואחרי כי מאדה"ר עד משה שקבל את התורה היו כ"ו דורות, לפי מספר שמות האנשים אשר חיו זה אחר זה בזמן אלפים שנה ויותר שעברו מיום ברוא אלקים ארץ ושמים עד נתינת התורה, אחז"ל ד"מ "שקדמה התורה לבריאת עולם תתקקע"ד דורות" (ר"ל זמן שהיו יכולים לחיות בו כל כך דורות, שהם כמענו שבעים וששה אלף שנים): 
*אמנם, צריך להיות כן אמנם מה הם הפעולות אשר ניחס אליהם כפי הראוי, האם הצדקות ראו דברי התולים. 
*ועפ"י העיון וכו' ר"ל אחרי שבאר עד הנה כי נתינת התורה היתה מוכרחת רק לבני אדם ולא לשכלים הנבדלים יאמר עתה כי לא כל בני אדם גם יחד היו מוכשרים לפי טבעם ומהותם לקבל אותה, ורק בני ישראל אשר כבר מלידה ומבטן היו קדושים לאלהיהם ודומים לאבותיהם התמימים והישרים בטהור מידותם ותכונת נפשם, היו ראוים לזה לא שאר העמים אשר כל אחד ואחד מהם. נוטה לפי טבעו הרע, למדה גרועה ופחותה אחרת כמו שהולך הרב ז"ל ומבאר בזה דברי חז"ל (עיין בפנים). 
*אם על החשיבות וכו', ר"ל יען כי מאמר "ויהי מתיו מספר" נוכל להבין על ב' פנים. הא' שיהיו אנשי שבטו רק מעמים עד שיוכל כל איש לספור אותם על נקלה, והב' שיהיו חשובים במעלתם ראוים להמנות בעבור זאת (עיין ביאורי למעלה שער ע"ב במדבר דף ח' ע"ב) ע"כ הקדים מאמר "יחי ראובן" וכו' ר"ל שיולדו ממנו תמיד בנים ובני בנים כמו משאר השבטים, גם לא ימותו מהם לפי ערך מספרם יותר מאשר ימותו משאר השבטים, ובכל זאת יהי מתיו מספר בעבור חשיבותם ומעלתם. 
*למה שנמשך וכו' ר"ל יען כי בפעם הראשון נצטוה להכות בצור ע"כ טעה והכה גם בפעם השני את הסלע במי מריבה וחטא בזה כי היה רצון הי"ת להרבות מופת הנס השני הזה יותר מהראשון בהוציאו המים לעיני העם רק ע"י אמירה לבד, (עיין מזה למעלה שער שמונים וביאורי שם ד"ה ואני הנה וכו'), 
*ואם מפני שלא אמר שמח זבולון בצאתך כצ"ל ור"ל כי אז הי' מוסב אל ה', כעין תפלה שישמח את זבולן כמו "יחי ראובן" וכו' "שמע ה'" וכו' שהם ג"כ רק תפלות אל הי"ת. 
*אלא כי יגורתי וכו' ר"ל שרוצה הוא לפרש שכל כינוי הנוכח שבכתובים אלה מוסבים על ישראל ולא על הי"ת, ור"ל אתה ישראל נסית את שבט לוי ר"ל את משה ואהרן שהם משבט לוי במסה ומריב' וכן תמיך ואוריך וכו' ורק הכ' "ישימו קטורה באפך" קשה לו לפ"ז אחרי כי רק לה' ולא לישראל יקטרו הכהנים ? וע"ז השיב כי אולי פי' באפך כמו לפניך, כמו שנמצא "וישתחו לאפיו" כמו לפניו, 
*ואולם טעם וכו' עיין בשער ל' ור"ל כי דיבור האנשים השלמים חסרי המדות והתשוקות הרעות המסתפקים רק במלאות צרכיהם ומחסוריהם ההכרחים, ולא יתאוו להנאות ותאוות המותריות כמו שהיה יוסף כובש את יצרו ועומד חזק כראוי מוצק ננד הסתת ופתויי אשת אדוניו נדמה לדיבור השור אשר הוא בן תרבות אשר לא יגעה על בלילו ולא ישמיע קולו בהיות לו רק מספוא באבוס בעליו, תחת כי דבור האנשים הפראים בבני אדם אשר בכח ידם ועוצם עוזם ממגברים על זולתם, נדמה לשאגת ארי טורף טרף (ועפי"ז צריך לתקן דברי ביאורי שם בראשית דף רל"ח ע"א שורה ו' מלמטה כי בטעות נכתבו שם הדברים בהפך מזה). 
*ועל הדגה הרבה אשר בקרבו שהם מצפונים טמונים בחול וכו' כצ"ל, ור"ל שרומז הכ' באמר ושפונ' טמוני חול" על הדגים הרבים אשר מחירם רב מאוד הנמצאים בלב ים אשר החול הושם לגבול מסביב לו. 
*ואולי היה וכו', הרב רומז פה על החול הדק הנעתק ממקום למקום ע"י הרוח ונקרא בל"א אשר יכסה לפעמים כל ארחות הסוחרים אשר ילכו במדבר ערב עם כל רכושם והונם עד שלא ידע איש מקומם איה, ורק זמן מה אח"כ ישב לפעמים הרוח את החול הזה למקום אחר, וימצאו שם כסף וזהב ואבן יקרה לרוב, גם פגרי האנשים המומתים באופן זה ימכרו במחיר רב, ועל כל זה אפשר שרומז הכ' פה באמרו "ושפוני טמוני חול" 
*כי הזנוק וכו' ר"ל כי המים המזנקים והמקלחים ממקום גבוה אל הנמוך, כל עוד יתרחק ממקורו על ההר מלמעלה, ויתקרב יותר על הארץ מתחת, יגדל חזקו ומרוצתו. כנודע ע"פי חקי הטבע, כי כל דבר הנופל ממקום גבוה למטה, יוכפל וירבה תמיד גדול כמות כח מרוצתו לפי התרחקו ממקום נפילתו והתקרבו אל הארץ, כי כח המושך בארץ הולך תמיד הלוך וגדול בקרבת הארץ, יותר ויותר. וע"ז ירמוז גם הכ' פה כי כמו שחוזק הקלוח מתגבר כל עוד יתרחקו המים ממקום מוצאם, כן יתחזקו גם כחות הגור כל עוד יתרחק יותר מעת הולדו וצאתו מרחם אמו ויגדל להיות כאריה. 
*שלא יהיה זובו וכו' ר"ל כי התמעטות וחולשת כחות האדם והפסד גופו וחייתו, לעת זקנתו קורא הרב ז"ל בשם התכה וזיבה ובלשון הכ' פה בשם דבא, כי הזין משורש זאב מתחלף בדלית כדרכו לפעמים וידוע ג"כ כי ההתכה והזיבה הזאת תהיה בקצת ב"א לפעמים כבר בעמדם עוד בחצי ימיהם בעבור סיבות שונות נגעים וחלאים או מדוים שונים עד שימותו באפם כח חיותם כבר בהיותם בני חמשים או ארבעים שנה, וע"כ יאמר פה הכ' ההפך מזה וכימיך דבאך ר"ל שהדבא וההתכה יבואו לך רק בעת הראוי לפי ערך ימיך ושנותיך ולא תמהר הוקנה לבוא אליך בלא עתך. 
*בזולת פגישת וכו', ר"ל יען כי הי"ת יניע כל גרמי השמים מבלי שיגיע בהם, ע"כ יכחישו קצת בני אדם ולא ירצו להאמין כלל כי הוא י"ת המניע אותם. 
*תוכן דברי הרב ז"ל הוא, כי אחרי שנראה שהיותר שלימים בבני אדם לא מתו מיתה גופנית כמות כל אדם" כי אם לקח אותם אלהים ואינם. כמו שנמצא בחנוך ואליהו וכמו שספרו לנו חז"ל גם משאר שלימים כי גם גופם נזדכך עד שזכה להכנס לחיים הנצחים. ואחרי כי בלתי ספק תחשב זאת למעלה נכבדה ויקרה מאוד, הלא בצדק נתמה מדוע לא היתה למנה גם למשה אשר היה בחיר כל בני אדם ושלם מכלם ? כי בבחינת חמרו ומזנו אשר הוא דבר המשותף לכל אדם, היה שוה ומשוער מכלם עד שהיה בעבור זה גם בעל מידות טובות ותכונות נפשיות יקרות, יותר מכל זולתו, כמו שהעיד עליו הכ' "והאיש משה ענו מאוד מכל אדם וכו"', ובבחינת מעלת הנבואה אשר היא מתנת אלהים יקרה אשר תהיה למנה רק לקצת יחידי סגולה, נאמר ממנו "ולא קם נביא כמשה" וכו', וכבר נראה שגם בעיני חז"ל היה הדבר קשה להבין, כי תהיה יד המות הגופני שלטת באיש שלם כמשה, והלבישו בספרי רעיון זה בספור מליציי כדרכם (עיין בפנים), ולבאר זאת יקדים הרב ז"ל ויאמר, כי אחרי שחיי האדם מסובבים רק מחיבור גופו עם הנפש, וחיבור זה לא יוכל להיות קיים ונשאר תמיד, כי אם רק עד עת בוא יום הפקודה להפרידם זה מזה, כי זאת תכלית ותעודת כל אדם עלי ארץ, שיהיו שני אלה מחוברים יחד רק זמן מה רב או מעט, לפי שינוי והתחלפות מזגי בני אדם, הלוא נמשך מזה בהכרח כי אין איש אשר ימלט גופו, מיום המות וחי לעולם, כמו שאמר כבר הכ' "מי זה גבר יחיה ולא יראה מות ?," אך בבחינת הפירוד הזה המסבב מות כל אדם, יש בבני אדם שלש מדרגות לפי השתנות אופן פעולותיהם ומעשיהם בעוד בחיים חייתם, האחת היא מדרגת רוב בני אדם, אשר בעבור המשכם בחייהם תמיד רק אחרי תענוגים גופניים ותשוקות חמריות, נדבקה ואחזה נפשם עם גופם בחוזק כל כך, עד שכמעט גם המות לא יוכל להפריד ביניהם לצמיתות, כעין מה שאמרו חז"ל ד"מ נפש הרשעים היא קשה לצאת מהגוף, כצמר הנאחז בקוצים, אשר לא יוכל להנתק ממנו על נקלה, ובגופת המת ממחלקת בני אדם כאלה, דבקים עוד ענינים רעים ונפסדים מהנפש, והיא נכספת ומשתוקקת עוד אל עניני החומר עד שנחשבת כדבוקה ונאחזת עוד עם הגוף, גם אחרי הפרדה כבר ממנו, [ואפשר שהרב רומז בזה גם על רשמי העון והחטאת אשר חטאה הנפש, הנשארים קיימים עוד גם בגופת המת, ] וע"כ צותה גם התורה שתטמא בעבור זה נבלת מין האדם (אשר רוב אישיו הם מהכת הזאת) טומאה חמורה יותר מנבלת שאר בע"ח ודיבוק ענינים נפסדים וכוחות הנפש כאלה עם הגוף קראו חז"ל בשם "מזיקין ורוחות הטומאה" (עיין מכל זה למעלה שער פ"ט וביאורי שם). השניה היא מדרגת אותם השלימים המעטים אשר הם אנשי מופת ויחידי סגולה, אשר בשכלם ותבונתם היו מתגברים תמיד בחייהם על חמרם, ולא נמשכו כלל אחרי תשוקות גויתם, אפס אם גם בעבור זה לא היתה מעולם יד גופם וחמרם שלטת על נטיות נפשם להיות נכנעת לפניהם, ונמשך מזה שגם בעת מותם אין נפשם דבקה ומשתוקקת עוד כלל אל הגוף, בכל זאת לא יכלו להטהר גם הם למדי ובתכלית השלימות באופן שתפרד ותופשט במותם נפשם המשכלת מעניני החומר לצמיתות, כי עוד דבוקים ואחוזים בה זמן מה ענינים קלים וחלושים ממנו, עד שיופשטו ממנה אח"כ הפשטה גמורה וממדרגה זאת היה אליהו בעלותו בסערה השמימה, כמו שאמר הרד"ק לרמוז על זה "שבגלגל אש נשרפו בגדיו וכלה בשרו ועצמו (ר"ל שכל עניני גופו וחמרו אשר דבקו עוד בנפשו ספו תמו אח"כ) עד שרוחו לבדה שבה אל האלהים אשר נתנה, ושאר השלימים המעטים שנדמו אליו אשר מהם נאמר כי זכו להכנס בעדן גן האלהים בגוף ונפש, השלישית היא מדרגת משה רע"ה שהיה היותר שלם בבני אדם, אשר בעת מותו נעשתה ההפרדה היותר שלימה בין גופו הגשמי לנפשו הרוחנית, באופן שלא נשאר שום קשור וחיבור כלל עוד ביניהם, כמו שהוא באמת התכלית הנרצה מהי"ת בבריאת האדם כמאה"כ "וישוב העפר על הארץ כשהיה (ר"ל מבלי שום עירוב מענין וכח נפשיי עוד) "והרוח תשוב אל האלהים אשר נתנה," (ר"ל באותו מעמד אשר נתנה לאדם מבלי היות בה עוד שום עירוב מנטיה גופנית וחמרית) וע"כ לא היה בגופו שהיה רק עפר מן האדמה שום טומאה כלל ונתעסק הי"ת שהוא טהור וקדוש לבלי תכלית בקבורתו לבד, (ויען כי רבי יהודה הנשיא היה בבחינה מה ג"כ באותה מדרגה יקרה עד שקראו חז"ל אותו בשם "קדוש" והללו אותו במדות יקרות ונשגבות מאוד (עיין בפנים), אמר ר"ח עליו ג"כ "אותו היום שמת רבי בטלה הכהונה") (עיין מזה גם למעלה בביאורי לשער פ"ט) והנה מכל האמור עד הנה נמשך שאף שמעלת אליהו והמעטים אשר נדמו אליו, היתה יותר יקרה ממעלת שאר בני אדם, בכל זאת היתה מעלת ומדרגת משה נשגבה עוד יותר ממנה, (ומבואר בזה הספק שהעיד הרב ז"ל בתחלת השער) ויען כי אופן התעסקות הי"ת לבדו בקבורתו הוא ענין נסיי נסתר ונפלא מאוד, אשר לא נוכל להבין ולהשיג אותו בשכלנו האנושי' אמר הכ' על זה "ולא ידע איש את קבורתו" ר"ל שלא ידע איש מקום קברו ולא השיג ג"כ אופן וענין קבורתו (כי שם "קבורה" יורה לא לבד על מקום הקבורה כשם "קבר", כי אם גם על אופן וענין הקבורה, ומהות המתעסקים בה (עיין מזה גם למעלה שער כ"ב דף קס"ד ע"א ושער כ"ז דף רי"ז ע"ב), ויען כי יש לפי"ז בענין העדר ומניעת ידיעת קבורתו מצד אחד מעלה גדולה ויקרה למשה, כי הי"ת לבדו התעסק עמו בקבורתו באופן נפלא ונסיי, ומצד אחד יש בזה גם קצת חסרון מעלה, כי אלו ידעו בני אדם מקום קבר איש האלהים קודם זה, בלתי ספק היו באים תמיד מכל אפסי הארץ לכבודו, להתפלל ולשפוך את שיחם לפניה' פה במקום מנוחת מבחר כל בני אדם ואדון כל הנביאים זה, כמו שספרו לנו גם חז"ל במאמר שהחל בו הרב ז"ל מהמלכיות ששלחו לחפש ולבקר את קברו, אך במשכיות דבריהם אלה נסתר גם הרעיון הזה, כי השלוחים האלה ברצות קצתם לחשוב בתחילה שרק מעלה ויתרון הוא לו שנסתרה קבורתו. ראו מצד אחר שגם לחסרון מענה יחשב לו בבחינה מה, שנעלם מקום קברו וכאשר רצו קצתם לחשוב בהפך, שרק לחסרון מעלה יחשב זה לו, השיגו מצד אחד גודל המעלה והיתרון שהתעסק השם יתברך בעצמו בקבורתו באופן נסתר ונעלם מכל, עד שהכירו כלם יחד באחרונה, כי שני אלה חוברו יחדיו מעלה בבחינה אחת, וחסרון מעלה בבחינה אחרת ומבואר בזה מאחז"ל על נכון: 
*והשתדל מצד חלקיו וכו' ר"ל כי חז"ל רצו להורות בזה רק, כי לא בעבור הפסד אחד מהד' יסודות אשר מהם מורכב כל אדם, ולא בעבור הפסד והשחתת הרכבתם הזאת בעצמה, אשר ע"כ שב כל אחד ואחד מהם למקומו הראשון, מת משה כאחד משאר בני אדם, כי באמת היה הוא שולט על כל ד' יסודות אלה, ורק עפ"י ה' ורצונו לבד מת, ועל ידו שב גופו אל מקום נעלם ונסתר מעין כל, והלבישו רעיון זה במעטה משל יקר ונחמד מאוד, באמרם שמלאך המות בא "אל הים" רמז ליסוד המים, "ואל ההרים והגבעות" רמז ליסוד העפר "ואל הגיהינם" רמז ליסוד האש, "ואל מלאכי השרת רמז ליסוד הרוח עפ"י מאמר הכ' "עושה מלאכיו רוחות" שר"ל שגם הרוחות בשם "שלוחי מלאכי ה'" יקראו "ואל ישראל" רומז על ההרכב' האנושית מכל אלה יחד, וכ"א וא' מהם אמר "לא בי הוא, כי הוא שליט וגובר עלי, ורק אלהים הבין דרכו, ר"ל אופן מותו, והוא ידע את מקומו אנה הוא נקבר". 
*שהיה שלם מחיות וכו' ר"ל שכבר השלים החיים פה בעולם הארציי אשר אינם אמיתיים כי המות דבוק ואחוז בהם ובא לחיי העולם הנצחיי האמיתיים שאין בהם עוד שום מיתה ולפי"ז לא יסתור מאמרם זה "אליהו לא מת" למה שכתב עד עתה, אך דעת חז"ל, שהבדילו בין אליהו והדומים לו לשאר צדיקים, נראה שאינה כן כי אם שאף שכל שאר הצדיקים קרואים ג"כ, "חיים במיתתן, נשגבה בכל זאת מעלת אליהו והדומים לו עוד יותר ממעלתם. 
*קרוב הוא וכו', הרב ז"ל משתדל להראות, כי כמו שאחז"ל שכל המלות הנזכרות בכתוב זה מורות מלבד הוראתן הפשוטית, גם על כל הענינים העתידים להיות, אשר הראה ג"כ הי"ת למשה, כן רומזות לפי דעתו גם על מדרגות שלימותו המוסרית אשר עלה עליהן משה בזה אחר זה, כי "מערבות מואב" ר"ל מהשלימות הנקנה לו מלידה ומבטן עפ"י טבעו הנמשך אחר מהות וטבע אבותיו הישרים והתמימים [כנודע שרוב בני אדם ידמו באיכות טבעם ומהותם אל אבותיהם,] עלה "אל הר נבו, אשר על פני יריחו" ר"ל שהגיע אל מדרגת הנבואה והשגת הנמצאים הרוחניים "והגלעד עד דן" רומזים שנתגלו לו מה שנועד להיות בזמן העתיד ואופן משפטי הי"ת איך ינהיג את התבל לתת לכל איש ואיש כדרכיו וכפרי מעלליו. "ואת כל נפתלי ואת ארץ אפרים ומנשה "ר"ל כי נתגלה לו ג"כ איך ישפיע ה' מעללי הנפתלים המעותים ארחותם, ומעללי האנשים אשר יפרו וירבו רק בתאות העולם ומנשים ושוכחים בעבור זה עניני נפשם, ואשרם המוסרי "ואת ארץ יהודה עד הים האחרון" ר"ל כי הראה לו גם שכר האנשים השבים מדרכיהם ומודים על פשעיהם וכי גם אם ישובו רק ביום האחרון לחייהם הארציים, יקחו בכל זאת חלקם הצפון להם בעולם הנצחיי, "ואת הנגב וכו"' רומז כי השיג בחכמתו איכות ומהות העולם התחתון אשר הוא חסר כל טוב עצמיי, אשר אין לו מים להשקות צמחיו, והעולם התיכון שהוא עולם הגלגלים, אשר הוא כארץ הככר בין ארץ הנגב וצחיח סלע, ובין הבקעה שהיא לרגלי ההר הלחה תמיד מהמים היורדים מן ההרים, ואחרי שעין הרואה יוכל לראות אותה מכל סביביה מבלי הפסק הרים וגבעות, דומה תמונתה לעיגול כעולם הגלגלים שהם ג"כ גשמים עגולים "עד בקעת יריחו" ר"ל שהעולם התיכון הזה מתנועע ע"י השכלים הנבדלים, שהם בעולם הרוחני הנקרא ד"מ בשם "עיר התמרים", כי הם ואף כי הי"ת שהוא סבתם הראשונה נעלים ונשגבים על כל שאר הנמצאים זולתם, כתמרים הרמים והנשאים הנעלים על כל שאר עצי היער, "עד צוער" רומז כי מן השגת עולם השכלים הזה, הלוא אך מצער היא לבוא גם עד תכונת השגת הי"ת שהוא העליון על כל, ואחר שזכר הכ' כל אלה ההשגות היקרות, אשר השיג משה בחייו עד שבא לקץ השלימות האפשרית כפי יכלתו האנושית, אמר "וימת וכו' על פי ה'," אשר אמחז"ל עליו "שמת בנשיקה" ר"ל בדיבוק אלהי היותר אפשרי לאדם. 
*וזה כי פסיעות וכו' ר"ל אחרי. נראה שהתנא ספ"ה דאבות חלק חיי האדם מעשרים עד מאה שנים לחלקים של עשר ועשר שנים נוכל לאמר כי גם פה חלק המדרש חיי משה שהם מאה ועשרים שנה לי"ב חלקים של עשר ועשר שנים, וקראם בשם "י"ב פסיעות", ואמר עליו "שקפצם בקפיצה אחת" ר"ל שחי בכולם באופן אחד ושוה, וכחו וגבורתו לא עזבוהו עד יום מותו, כי אם ככחו אז בעשר שניו הראשונים, כן כחו עתה במותו בכלות עשר שניו האחרונים כמו שאה"כ ג"כ "ומשה וגו' במותו לא כהתה עינו" וכו' 
*והפליגו פיוטים וכו', פה רצה הרב ז"ל לתת רק טעם וסיבה למה שהפליגו הפייטנים במליצתם ושיריהם אשר חברו לאמרם בשמחת תורה, יום כלות קריאת התורה וזכירת מיתת משה, לספוד עליו מר עד מאוד, שלא יחשוב איש כי מיתת משה רע"ה היתה חלילה לרעתו, כי נהפוך הוא, הוא יושב עלז ושמח בצל שדי, ומתענג שם נעימות נצח בימינו, אך כונתם בזה היתה רק לעורר את לבנו ולהזכירנו ביום מותנו, למען נשוב אל ה' באמת, ובכל לבנו, כי אם משה השלם בבני אדם מת על פי ה', אף כי אנו מלאי עון. מי זה גבר ממנו אשר יחיה ולא יראה מות ? 
*כמו שתראהו שם וכו' (עיין ביאורי שם בשער י"ג בראשית דף צ"ה) 
*שם בשער פ"ב, (עיין ביאורי שם תוכן שער פ"ב). 
*בפרשת מי מריבה (עיין ביאורי שם תוכן שער פ'). 
*ואנחנו בארנוהו וכו' (עיין ביאורי למעלה שער ה' בראשית דף מ"ב ע"א ושער י"ג שם דף ע"ב). 
*קורים ננקד בחירק, כונתו כי פעל קוראים" יורה על התפלה אפס פעל "קורים" יורה רק על אמירת וקריאת דבר מה כמו בלשון חז"ל "קורים את שמע" וע"כ רומזת פה מלת "קוראים" המנוקדת כמו "קורים" לא לבד על הקריאה והתפלה אל הי"ת כי אם גם על סוד הזכרת שמו אשר לפי דעת חכמי הקבלה תועיל מאוד ליודעים להשתמש כראוי בהזכרת השמות הקדושים כנודע וע"ז רומז גם מאה"כ לדעתו "וקראתי בשם ה'" ויקרא בשם ה'. 
*תוכן דברי הרב ז"ל הוא כי קצת החוקרים אמרו, כי השגת העונג אינו יכול להיות תכלית לפעולה מה, יען כי העונג הוא רק הרגש נעים המתהוה והמתחדש לאט לאט, ונוסף תמיד מעט מעט בלב המתענג לפי המשך ורבות הפעולה ההיא המסבבת אותו, והתכלית צריך להיות דבר שלם ותמים אשר יושג בבת אחת ולא יתהוה רק לאט לאט, כמו ד"מ תכלית בנין הבית שהיא הישיבה בו, המושגת בבת אחת רק בכלות פעולת הבנין עד תומה והחכם אריסטו השיב עליהם ואמר: כי האומרים כן תועים רק במה שמחליפים העונג הבלתי שלם אשר נחל להרגיש כבר בהתחלת פעולה טובה מה, ואשר הוא נוסף והולך תמיד יותר ויותר בהמשך הפעולה ההיא, עם העונג השלם והאמיתי שהוא התכלית המושגת רק בהשלמתה לצמיתות, אשר באמת הם שונים ונבדלים זה מזה, ד"מ כאשר נבנה לנו בית לשבת תהיה הישיבה בו והעונג השלם והאמיתי אשר נרגיש עי"ז במצאנו בו מחסה מזרם וממטר, התכלית המושגת רק בבת אחת בכלות הבנין כלו אבל העונג הבלתי שלם אשר הרגשנו כבר בעת הבנין בעצמו, כאשר נשלם בו לאט לאט חלק אחר חלק מהבית הבנוי הזה, אשר הוא מתחדש ומתהוה לנו רק מעט מעט, אינו התכלית, והוא שונה ומתחלף מאוד במין ואיכות, מהעונג השלם המושג בכלות כל מלאכת הבית שהוא התכלית באמת, וע"כ יהיה גם שמיני העצרת בכלות ימי החג שונה ומתחלף בהמות שמחתו ואיכות קרבנותיו' משמחת וקרבנות שבעת ימי חג הסוכות הראשונים, לרמוז בזה על מהות העונג השלם אשר ישיג כל איש תם וישר דרך בעולם הנצחי באחרונה, אחרי כלות ימי חייו הארציים השונה והמתחלף מאוד מהעונג הנפשיי, אשר הרגיש כבר פה עלי ארץ בהשיגו מעט מעט מדרגת שלימותו המוסרית, (ועיין מכל זה למעלה שער ס"ז ובביאורי שם ויקרא דף קנ"ג ע"א) ונמשך מזה כי שני אלה ר"ל השגת התכלית והעונג האמיתי המושג על ידה, וסוף המעשה והפעולה המהבבת אותה, הם תמיד צמדים דבוקים ואחוזים יחד, וע"כ נראה ג"כ כי כל איש משכיל בהתקרבו אל קץ ימיו שהוא סוף כל מעשיו עלי ארץ, יזכור גם את תכליתו אשר ישיג אז לפי פעולותיו הקודמות, ואם היו טובות וישרות, הלוא ישמח עתה בבואו על שכרו, כמו שאה"כ "טוב שם" וכו' ר"ל כמו שהשם אשר יקנה המלך בשובו באחרית ימיו משדה המערכה אשר שם נצח כל אויביו מסביב טוב יותר "משמן הטוב" אשר בו נמשך תחילה למלך, כי זה רק תחלת גבול פעולתו וזה סופו, כן גם טוב יום המות" (של איש שלם וישר דרך) עת תכל ותשלם כל מלאכת עבודתו עלי ארץ, "מיום הולדו" עת החל רק לצאת לפעלו ולעבודתו עדי ערב, ונשף ימי חייו, וע"כ אמר הכ' ג"כ "טוב ללכת אל בית אבל" (ר"ל במות איש יקר ושלם) "מלכת אל בית המשתה (ר"ל בסעודת מרעים אשר תעשה בעת הולדת בן זכר) באשר הוא סוף כל האדם (ר"ל כי יום המיתה הוא סוף הזמן אשר בו נקרא בשם "אדם" המורכב מחומר וצורה, תחת כי בצאת נפשו תפרד מגופו וחמרו ולא יקרא עוד בשם "אדם" כי העפר ישוב אל הארץ, והרוח תשוב אל האלהים, ואין להם דבר עוד יחדיו,) ואחרי כי הוא סוף ימי חייו הארציים הוא גם קצה גבול פעולתו עלי ארץ, וקרוב אל התכלית המושגת רק אחרי כלות הפעולה, אפס זאת יבין רק כל משכיל האמיתיי כמו שאמר "והחי יתן אל לבו" ר"ל החי האמיתי אשר הוא ירא ה' וישר דרך, בעל דעת ובחינה ראויה ישכיל ויבין את זאת, כמו שאמר גם המשורר "יקר בעיני ה"' וכו' ר"ל השלימים אשר רוח דעת ויראת ה' ועשות הטוב והתושיה נוססה בקרבם, אשר בשם "חסידים" אמיתם יקראו" הם לבדם יכירו וידעו, כי המות הוא דבר יקר בעיני ה' כמאמר ר"מ "והנה טוב מות" ואחרי כי מן האמור עד הנה נודע כי סוף המעשים והשגת התכלית הם תמיד שני דברים הקרובים ודבקים יחד, הלוא הוא מהראוי כי נחברם יחד גם בדברנו מהם, ר"ל כי מדי נזכיר סוף המעשים נזכיר גם התכלית המושגת בהם, כמו שנראה ג"כ בתורתנו הקדושה שסמך הכ' מאמר "ויכל אלהים ביום השביעי" המורה על כלות הבריאה וסוף כל המעשים שנעשו בה, למאמר "וישבות ביום השביעי" המורה על המנוחה שהיא נתינת הי"ת הכח והרשיום לחוקי הטבע להיות מעתה מתנהגים והולכים כל ימי העולם, שהוא התכלית בבריאתו (כמ"ש כבר למעלה בביאורי לשער ד' בראשית דף ל"ז ע"א) באופן כי סוף התנועה שהיא הוצאת כל הברואים מאין ליש, והמנוחה שהיא התחלת הנהגת הטבע, היו סמוכים ותכופים זה לזה, כמו שהוא גם בפעולת אדם ד"מ כאשר ילך איש אל מקום ידוע, הנה בבואו שמה כלה תנועתו וינוח, וא"כ סוף תנועתו ומנוחתו שהיא תכליתו הנרצה, סמוכים וקרובים זה לזה, אף שבאמת התנועה והמנוחה הם שני דברים המתנגדים זה לזה, וכן סמך הכ' גם במלאכת המשכן מאמר "ויכל משה את המלאכה" וכו" למאמר "וכבוד ה' מלא את המשכן" שהוא התכלית, ובבנין בית ה' ע"י שלמה, נסמך ג"כ מאמר "ותשלם כל המלאכה" וכו' למאמר "והענן מלא את בית ה'" שהוא התכלית הנרצה בו וכן נראה גם פה בפרשתנו כי בכלות משה עפ"י ה' את התורה כלה, אשר בה כלולים כל המצות והמעשים אשר יעשו אותם ישראל, למען השיג על ידם האושר המוסרי, חשב למשפט להגיד ולהודיע להם ג"כ התכלית אשר ישיגו בסוף כל המעשים התוריים האלה, אך יען כי השכר הרוחני והאמיתי הזה אינו קצוב ומשוער כי אם הוא לבלי תכלית, יען כי הוא ענין אלהי המושפע מהי"ת אשר גם שלימותו גדולתו וטובו, הם בלי תכלית כנודע, ע"כ הודיע להם גם שכרם זה רק במאמר סתמיי "אשריך ישראל מי כמוך" הכולל אושר רוחניי ונצחי לבלי תכלית, וחתם בו את ספר התורה, וע"ז רומז גם מאמר ספרי שהחל בו הרב ז"ל "ישראל אומרים" וכו' ר"ל יען כי הי"ת הוא היותר שלם לבלי תכלית מכל הנמצאים זולתו, כמו שיאמין זאת כל איש מעדת ישראל האומרים "מי כמוכה באלים ה'" ע"כ גם שכרם ואשרם המוסרי לבלי תכלית, כמו שרוח הקודש המדבר מתוך גרונו של משה אומר אשריך ישראל מי כמוך ובארו הענין אחר כך ביותר באמרם שכאשר שאלו ישראל את משה "מה טובה עתיד הקדוש ב"ה ליתן לנו לעוה"ב? א"ל "מה אומר לכם" ? ר"ל לא אוכל לשער ולקצוב אותו בפרט אחרי שאין לו שיעור וקצב כי אם אומר לכם רק דרך כללי, אשריכם מה מתוקן לכם" 
*הנה אם הי' הבוחר "נופל המחשבה" "מת הלב'" "דומם הכחות הפנימיות" בוחר בטעם המתיקות, על האדנות מהנצוח וכו'. 
*והנה ר"ל כי בהיות גם התורה הדרך המוסרי אשר ילך בה האדם, הנה בהשקפה ראשונה נוכל ג"כ לאמר עליה, כי יש לה שני גבולים. גבול ההתחלה, וגבול האחרון, באופן שהאיש אשר יחל ללמוד ולעשות אותה יתענג וישמח בה אך מעט, וכאשר יוסיף לימודו ועשייתו זאת, כן יוסיף עונג ושמחה, ככל איש ההולך הלוך וקרוב אל מחוז חפצו, וכן תרבה שמחתו ויגדל תענוגו תמיד עמה, עד כלות לימודה ועשייתה כלה. אבל באמת לא יתכן זאת בבחינת לימוד התורה ועשיית מצותיה, כי אין קץ ותכלה לה, כי תמיד יוכל המשכיל האמיתי להבין ולהשיג ממנה תעלומות חכמה, ונצורות אשר לא ידען עוד מלפנים, ומכללי המצות והמעשים הטובים המצוים בה יוכל ללמוד תמיד חובות ומצות חדשות פרטיות השונות מאוד לפי שינוי יחסי הזמן והמקום בכל העתים והמקומות, ד"מ כמה מצות ומעשים טובים כלולים במצות "כבד את אביך" וכו' שהיא רק מצות אחת כללית, או במצות "ואהבת לרעך כמוך" ? כמו שהאריכו כבר חז"ל בסיפורים שונים (עיין בפנים הספר) וע"ז רומז גם מאה"כ "לכל תכלה ראיתי קץ" ר"ל לכל תכלית ראיתי שקדמה תחילה הקץ והסוף של המעשים המביאים אלה "רחבה מצותך מאוד" ר"ל אבל אין קץ וסוף להלימודים אשר ילמוד האדם ממנה. והמעשים הטובים הכלולים בה, כי אם אלף שנים יחיה איש ויעיין בה, ימצא תמיד ידיעות חדשות הצפונות בקרבה, ותמיד יקרו לפניו מעשים טובים שונים, אשר בשום עין בחינתו עליהם, ימצא כי גם מקורם במצות התורה ויסודתם בקודש, ועל ענין זה התפלל גם המשורר באמרו "גל עיני ואביטה נפלאות מתורתך" ונמשך מכל האמור עד הנה, כי גם העונג הנפשיי אשר יגיע לכל אחד ואחד לפי מדרגת השגתו ממנה, שונה ומתחלף מאוד, כי כפי גודל השגתו יגדל גם העונג שלו, ורק מהשגתה הכללית יושג גם העונג הנפשיי היותר שלם, אשר אינו דומה לא בכמות ולא באיכות אל העונג המושג מהשגת ושמירת הפרטים לבד, כאשר יורה ע"ז גם מאה"כ "הנחמדיה" וכו' ר"ל יש מצות וחקי התורה הנחמדים מזהב ויש שהם נחמדים מפז שהוא הזהב היותר נבחר יש מתוקים מדבש ויש נופת צופים שהוא הדבש היות נבחר, אפס אחרי שכל הנעימות והמחמדים האלה יושגו רק ע"י שמירת הפרטים ע"כ אמר "גם עבדך" וכו' ר"ל מה שגם עבדך נזהר אינו בעבור העונג הפרטיי הפרטיי הקצוב והמשוער הזה, כי אם בעבור שבשמור האדם את כלם ישיגהו שכר רוחני ונצחי לבלי תכלית, וזש"א "בשמרם עקב רב" ר"ל שכר בלתי קצוב ובלתי ובלתי משוער כלל, ויען כי גם עם בני ישראל השיגו שלימותם המוסרית רק מעט מעט ועלו בה תמיד ממדרגה למדרגה, היו גם השכר והברכה אשר היו להם למנה בעבור זאת, הולכים ונוספים ממדרגה למדרגה, כמו שהעירו חז"ל ע"ז באמרם במדרש שוחר טוב (עיין בפנים) כי אברהם ברך את יצחק בנו וזרעו אחריו בלשון "נתינה" להורות כי כל עוד יהיו במדרגה פחותה במעלתם המוסרית, תהיה ברכת ה' להם רק כעין מתנת חנם, ויצחק החל בלשון "נתינה" וחתם בלשון "קריאה" להורות בה כי יעלו ממדרגה פחותה זאת אל מדרגה יותר מעולה בשלימותם, עד שיהיו כבר קרואים אל הברכה יען כי כבר קראו אל ה' והוא יענם, ויעקב החל ברכתו בלשון "קריאה" להורות על מדרגת שלימותם זאת, וחתם במלת "זאת" להורות בה על מדרגת שלימות וברכה יותר מיוחדת ויותר גדולה, אשר עליה נוכל כבר להורות באצבע, ומשה עלה בזה עוד יותר למעלה, כי פתח בזאת, המורה על מדרגת שלימות וברכה ידועה ומיוחדת וחתם באשריך המורה על מדרגת שלימות וברכה בלתי קצובה ובלתי משוערת עוד, ובעקבותיו הלך גם דוד אשר פתח ספרו ג"כ באשרי אשר בו חתם משה את התורה, ויען כי מלה זאת מורה כפי האמור כבר למעלה על העונג הנצחיי אשר תתענג הנפש מזיו השכינה בנתינתה תמיד השבח וההלול אל הי"ת כאחד מצבא מרום במרום" ע"כ לא אמרו חז"ל ממנו "שפתח באשרי וחתם בהללויה" כי באמת שני אלה ר"ל "אשרי והללויה" מורים רק על ענין אחד ומדרגת שלימות אחת בעצמה. 
*ולפי שהוא שם וכו', שר"ל שבעל חובות הלבבות רצה לאמר שרק על המצות השכליות והחובות הלבבות נאמר פסוק זה "לכל תכלה" וכו' אבל דעת הרב ז"ל הוא כי גם על שאר מצות התורה נאמר, כי באמת גם בכלליהן המעטים טמונים וצפונים מצות ופקודם ישרים רבים מאוד לאין מספר. 
*שמח שמחני וכו' פה משתדל הרב ז"ל להסב רעיון הדרוש המבואר למעלה בתוכן נעילת השערים גם על עצמו, באמרו כי גם הוא שמח והתענג בהשלימו כל שער ושער מס' היקר הזה, אך העונג והשמחה האלה אינם דומים ושוים כלל אל העונג והשמחה אשר ירגיש עתה בהשלימו בעזר הי"ת הל הספר כולו, ונתן בעבורו זאת הודות והלל לה' אשר הביאהו עד הלום, ואני הצעיר באלפי החכמים אבוא אחריו ומלאתי את דבריו ואען ואומר גם אני: "ברוך ה' אשר עזרני עד כה, להשלים ביאורי 6מקור חיים7 זה היום. פה ק"ק טרעביטש יום ו' עש"ק מ"א למב"י תר"ט לפ"ק.. $חיים יוסף במו"ה שבתי פאללאק ז"ל מטעביטש. 