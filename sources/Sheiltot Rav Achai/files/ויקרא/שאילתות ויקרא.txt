
@00פרשת ויקרא 
@22סח 
@11שאילתא @33דאסיר להון לדבית ישראל למיכל דמא ותרבא דכתיב כל חלב וכל דם לא תאכלו דמא נהיג איסורא בין בחיותא בין בבעירא בין בעופא תרבא לא נהיג איסורא אלא בבעירא דתנן חומר בחלב מבדם וחומר בדם מבחלב חומר בחלב מבדם שהחלב מועלין בו וחייבין עליו משום פיגול ונותר וטמא מה שאין בן בדם וחומר בדם מבחלב שהדם נוהג בבהמה ובחיה ובעוף בטמאין ובטהורין @44(א) ובכל המינין והחלב אינו נוהג אלא בבהמה טהורה בלבד ומנלן דתרבא לא נהיג איסוריה אלא בבעירא דכייא דכתיב כי כל אוכל חלב מכל הבהמה אשר יקריב ממנה קרבן לה' ואע"ג דקיי"ל דחיה בכלל בהמה לסימנין שאני הבא דכתיב אשר יקריב ממנה וחיה לא חזייא לקרבן @44(ב) וכי לימא מר בעלי מומין לא חזו להקרבה הדר רבינהו קרא הואיל ומינן קרב דתניא כי כל אובל חלב אין לי אלא חלב תמימין הראויים לקרבן חלב בעלי מומין מניין ת"ל מן הבהמה וחלב חולין מניין ת"ל כי כל אובל חלב וכל תרבא דלענין הקרבה קריב לגבי מזבח לענין אכילה נמי תרבא הוא ואסור @44(ג) מאי טעמא איסור אכילה בענין הקרבה כתיב והי ניהו תרבא דקרב רבתי' את החלב המכסה את הקרב @44(ד) הדא היא פריסותא ואת החלב אשר על הקרב היינו שעל המסס ובית הכוסות דאמר רבי אבא א"ר יהודה אמר שמואל חלב שעל המסס ובית הכוסות אסור וענוש ברת וזהו חלב שעל הקרב מאי שנא הא מדכולה כריסא משום דדמי לחלב המכסה את הקרב מה חלב המכסה את הקרב תותב קרום ונקלף אף כל תותב קרום ונקלף אמר רב יהודה ריש מעיא באמתא בעי גרירא מאי טעמא תותב קרום ונקלף הוא וזה הוא חלב שעל הדקים @44(ה) וחלב שעל הקיבה דאקשתא כולי עלמא לא פליגי דאסיר כי פליגי דאייתרא והיינו פלוגתא דרבי ישמעאל ורבי עקיבא דרבי ישמעאל אמר מה חלב המכסה את הקרב קרום ונקלף אף כל קרום ונקלף והאי קרום ונקלף ואסיר ורבי עקיבא סבר את החלב המכסה את הקרב תותב קרום ונקלף אף כל תותב קרום ונקלף והאי לאו תותב קרום ונקלף הוא דעל יתרא רב אויא אמר רב מקמצין והכא נהגו בו איסור. חלב שעל גבי הכליו' היינו תרבא דצדייתא. שעל גבי הכסלים היינו תרבא דאקליבוסתא @44(ו) היכא דליפן אטמתא א"ר אבא אמר רבי שמואל תרבא דאקליבוסתא אסור וענוש עליו כרת וזהו חלב שעל הכסלים אליה אע"ג דלעניין הקרבה חלב היא לעניין אכילה רחמנא שריה מאי טעמא דכתיב כל חלב שור וכשב ועז לא תאכלו למאי איצטריך אי לאפוקי חיה מאשר יקריב ממנה נפקא @44(ז) אלא מאי קאמר (אמר) רחמנא כל חלב שור ובשב ועז לא תאכלו אמרתי לך לענין אכילה אליה שריא כיון דבשור (וכשב) וען להקרבה לגבי מזבח לא חזייא ואי דבר השוה לבל מותר דתנו רבנן כשב לרבות את הפסח לאליה כשהוא אומר אם כשב להביא פסח שעברה שנתו ושלמים הבאים מחמת פסח לכל מצות שלמים שיטענו סמיכה ונסכים ותנופת חזה ושוק כשהוא אומר אם עז הפסיק העניין לימד על העז שאינה טעונה אליה ואשתרייא לה באכילה דכשב נמי שריא דהא אינו שוה אמר אביי ואי תימא רב יהודה @44(ח) חמשה חוטי איכא בחיותא ואסירי ובעי למשקלינון דכפלי ודכולייתא ודטחלא משום תרבא ובעו למשליכינהו לכולהו. דידא ודלועא משום דמא @44(ט) ואי פסיק להו נמי מירב דייבי אמר רב כהנא ואיתימא רב יהודה חמשה קרמי איכא בחיותא דטחלי ודכפלי ודכולייא אסור משום תרבא ובעי למקליפינהו רביעי ודמוקרי משום דמא ואמר אמימר משמיה דרב פפא לא ליסחוף איניש כפלי עילויה בישרא דדייב תרבא ובלע בישרא אי הכי כי תריץ להו נמי בלעו כפלי גופייהו מחרבא קרמא איכא בין תרבא לכפלי אי הכי תרבא גופיה נמי קרמא אית ליה רכיך ומימרטט: 
@11ברם @33צריך אילו טבח שנמצאת אחריו חלב מי מעברינן ליה מהו שיעוריה בכזית או אפילו בכשעורה ת"ש דאיתמר טבח שנמצא אחריו חלב רב יהודה אמר בכשעורה ורבי יוחנן אמר בכזית אמר רב פפא לא פליגי כאן להלקותו וכאן לעברו אמר מר זוטרא בכזית אפילו בשנים ושלשה מקומות בשעורה במקום אחד והילכתא להלקותו ולעברו בכזית להלקותו בכשעורה: @88@88דרשה כחל קורעו ומוציא את חלבו וסכין וקערה וכבד 
@11שאילתא @33דאסיר להון לדבית ישראל למיכל דמא בין דבעירא בין דחיותא בין דעופא דכתיב וכל דם לא תאכלו בכל מושבותיכם לעוף ולבהמה וחיה בכלל בהמה דם שהנפש יוצא בו ענוש עליו כרת דם התמצית ודם האיברים קאי עלייהו בלאו דאמר רבא חמשה לאוין בדם למה לי חד לדם חולין וחד לדם מוקדשין וחד לדם התמצית וחד לדם האיברים וחד לדם כיסוי רק את דמו למאי אתא לכי דא"ל רב פפא לאביי אי מה צבי ואיל אין אותו ואת בנו נוהג בהן ולא איסור חלב @44(י) יכול אף דם כן ת"ל רק את דמו לא תאכל. רק חזק לבלתי אכול הרם למאי אתא @44(יא) לדם הקזה שהנשמה יוצאה בו וכי אסיר דם איברים היכא דפריש @44(יב) אבל היבכא דלא פריש שרי מיכליה באומצא ולית לן בה והא מיזרקי אע"ג דלא פריש אסור דאמר רבא אמר שמואל חוטין שביד אסורין @44(יג) והיכא דקא בעי מירמא בישרא בקרירה אסיר עד דמלח ליה דאמר שמואל אין הבשר יוצא מידי דמו ער דמולחו יפה יפה ומדיחו יפה יפה: 
@11ברם @33צריך מולייתא מי צריך למימלחיה לבשרא דשרי ביה אי לא מי אמרינן כיון דקאי בגוה בקדירה דמי ואסיר או דילמא כבולעה כך פולטה ת"ש דאמר רבא האי מולייתא שרייא א"ל אביי והא קא בלעא דמא אמר ליה כבולעה כך פולטה לימא מסייע ליה לרבא (דאמר) נותן את כרעיו ואת בני מיעיו לתוכו מאי טעמא לאו משום דאמרינן כבולעה כך פולטה לא שני התם כיון דאיכא בית שחיטה דמחלחל מידב דאיב ת"ש הלב קורעו ומוציא את דמו לא קרעו קורעו לאחר בישולו ומותר מאי טעמא לאו משום דאמרי' כבולעו כך פולטו שאני לב דשיע איני והא רבא סבא טפל ליה בר אווזא לרב ואמר ליה אי מעלי טפלי הב לי דאיכול התם בסמידא דמיפרדא והא רבא איקלע לבי ריש גלותא וטפל ליה בר אווזא ואמר אי לאו דחזיתיה דזג כי זוזא חיוורא לא אכלי מיניה ואי אמרת כבולעו כך פולטו מה לי זג ומה לי לא זג @44(יד) בחיורתא דמיקדרא הלכך סמידא בין אסמיק ובין לא אסמיק שרי חיוריתא זג שרי לא זג אסיר שאר קימחי אסמיק אסיר לא אסמיק שרי והא מולייתא מאן דאסר אפי' פומה לתחת ומאן דשרי אפילו פומה לעיל והילכתא מולייתא שריא ואפי' פומא לעילא והני מילי בשרא @44(טו) אבל כבדא לא דהא אמר מר מישפד כבדא עילוי בשרא אסור אי עבד עבד אבל לכתחלה לא וכן הלכתא: 
@11שאילתא @33דאסר להון לדבית ישראל למיכל ספק איסורא היכי דמי כגון חתיכת חלב וחתיכת שומן דאי ערבו בהדדי ולא ידיע הידא דחלב הידא דשומן @44(טז) אי נמי חתיכה אחת ספק חלב הוא ספק שומן הוא ואשכחנן דאחמר קוב"ה בספק טפי מן ודאי דאילו ודאי אכל חלב בשוגג מביא קרבן חטאת אפילו בת דנקא ואילו שגג ואכל ספק מביא אשם בכסף שקלים אחמר רחמנא בספק @44(יז) כי היכי דניבדלי מיניה שנאמר ונפש כי תחטא ועשתה אחת מכל מצות ה' אשר לא תעשנה ולא ידע ואשם ונשא עונו והביא איל תמים מן הצאן בערכך לאשם אל הכהן וכפר עליו הכהן על שגגתו אשר שגג והוא לא ידע ונסלח לו @44(יח) ואילו היכא דשחט ומספקא ליה אי שהא כשיעור דמטרפא אי לא אסירא דתניא זה מעשה היה ואמר כל ספק בשחיטה טריפה ואילו מאן דאבד ליה גדיא או תרנגולא ואזל @44(יט) ואשכחינון בבייתיה דישראל שרו מאי טעמא זיל בתר רובא ורוב מצויין אצל שחיט' מומחין הן ודאי אשכחינהו דשחיטי @44(כ) ושדו באשפה כיון דמנבלא אמרי' האי איטרופי איטרוף ושדנהו לכלבי דתניא הרי שאבדה גדיו או תרנגולתו ומצאן שחוטין רבי יהודה אוסר ורבי חנינא בנו של רבי יוסי הגלילי מתיר אמר רבי נראין דבריו של רבי יהודה בשמצאן באשפה ודבריו של רבי חנינא כשמצאן בבית ואי אישתכח בדוכתא דמטנפא ולא מטנפא בפלוגתא דרבי יהודה ורבי חנינא בנו של רבי יוסי הגלילי ואמר דבמי התירו משום שחיטה בדרבי חנינא בנו של רבי יוסי הגלילי ואילו מתא דאית ביה תשע חנויות מוכרות בשר שחוטה ואחת מוכרת בשר נבילתא ואזל וזבן מחדא מנייהו ולא ידע אי מן הנך דהיתירא אי מן ההיא דאיסורא זבן אסיר ולא אזלינן בתר רובא כיון דקביע איסורא כל הקבוע כמחצה על מחצה דמי @44(כא) ודאי אייתי עורב בישרא ושדא ולא ידע אי מן הנהו דהיתירא אי מההוא דאיסורא ומשכח לה ישראל ולאו דוכתא דקביע איסורא הוא אמרינן כל דפריש מרובה פריש ושרי כדתנן תשע חנויות כולן מוכרות בשר שחוטה ואחת מוכרת בשר נבלה ולקח מאחת מהן ואינו יודע אי מן הנך דהיתירא אי מההיא דאסורא אסיר ובנמצא הלך אחר הרוב @44(כב) ואילו חיותא דדרסה דובא או אריא אסירא ואי לא ידע אי מטא אי לא מטא @44(כג) דהוויא ליה ספק דרוסה בזכר אסור כל שנים עשר חודש ובנקבה עד שתלד @44(כד) ואי איערב ספק דרוסה אפילו בריבוא כולן אסורות @44(כה) ודאי איבדר מנהון רובא לחדא דוכתא ומיעוטא לחדא דוכתא אמרינן איסורא בהך רובא איתיה והנך מיעוטא שריין ודאי מישקל חוטרא ובדרינון לא גזירה דילמא אתו למישקל מקבוע איסורא ומיכל כדתנן כל הזבחים שנתערבו בחטאות המתות או בשור הנסקל אפילו אחת בריבוא ימותו כולן וקשיא לן ליקשינהי וליניידי וכל דפריש מרובא פריש ואמר רבא גזירה דילמא אתי למישקל מקבוע ואקרובי ואילו היכא דאיכא שתי חנויות אחת מוכרת בשר שחוטה ואחת מוכרת בשר נבילה והא קיימא בהך גיסא דמתא והא קיימא בהך גיסא דמתא ואשתכח בשר ולא ידיע אי מן הכא אי מן הכא ודאי ליכא רובא זיל בתר קרוב דרחמנא אמר זיל בתר קרוב שנאמר והיתה העיר הקרובה אל החלל: 
@11ברם @33צריך אילו היכא דאיכא רובא דהתירא בחד דוכתא ומיעוטא דאיסורא בחדא דוכתא ואישתכח בדוכת' דמקרבה לההוא דוכתא דאיסור' בתר רובא אזלינן ושרי או דילמא בתר קרוב אזלינן ואסיר אינא רובה דאיסורא ומיעוטא דהיתרא ואשתכח במקום קרוב דהיתירא בתר רובא אזלינן ואסור או דילמא בחר קרוב אזלינן ושרי או דילמא קרוב וקרוב כי הדדי נינהו והוה ספיקא ואסיר ת"ש דתני רבי חנינא רוב וקרוב הלך אחר הרוב ואע"ג דרובא דאורייתא וקרוב דאורייתא @44(כו) סברא הוא דרובא שכיח יותר מקרוב וכי כתיב והיתה העיר הקרובה אל החלל כששתיהן שוות אבל היכא דחדא רובא היא אע"ג דהך קרובה בתר רובא אזלינן וכי תימא אי הכי בששתיהן שוות נמי ניזיל בתר רובא דעלמא ונימא חד מעלמא קטליה ולא לחייבו לא הני ולא הני אי אישתכח בדוכתא דשכיחי דאזלי ואתו בני רשות הרבים הכי נמי דלא ליחייביה קרובה אלא כגון דאישתכח אגיסא בדוכתא דלא שכיחי דאזלי ואתו אלא הני בני עיירות וכן הילכתא: 
@22סט 
@11שאילתא @33דאילו מאן דידע בסהדותא דחבריה מיחייב למיזל ואסהודי ליה ואי לא מסהיד ליה קאים באיסורא שנאמר ונפש כי תחטא ושמעה קול אלה וגו' ואע"ג דהאי קרא בהיכא דאשבעיה ולא מסהיד ליה הני מילי כי כתיבא שבועה לאיחיובי עלה קרבן שבועה @44(א) אבל למיקם באיסורא כי לא מסהיד נמי קאים באיסורא דכתיב נפש כי תחטא והדר ושמעה קול אלה אלמא כי לא שמע שבועה נמי קאים בחטא @44(ב) ותניא מניין שאם אתה יודע לו עדות שאין אתה רשאי לשתוק עליו ת"ל ולא תעמוד על דם רעך והיכא דאסהיד בבי דינא והדר ביה בתוך כדי דיבור מצי הדר לאחר כדי דיבורא לא @44(ג) דאמר רחמנא אם לא יגיד ונשא עונו כיון שלא הגיד לא יגיד וממילא כיון שלא הגיד שוב אינו חוזר ומגיד ולא שנא היכא דחזא ממון ולא ידע ביה ולא שנא היכא דידע ביה ולא חזא בר עדות הוא דכתיב או ראה או ידע ראייה בלא ידיעה היכי דמי דאמר ליה מנה מניתי לך בפני פלוני ופלוני @44(ד) ואמר ליה האיך לא מנית לי אע"ג דעדים לא ידעי אי מתנה יהיב ליה אי אסוקי הוה מסיק ביה ופרעיה כיון דהוא קא אמר ליה לא מנית לי ועדים ראו דמנה ליה עדותן עדות ידיעה בלא ראייה היכי דמי דאמר ליה הודיתה לי בפני פלוני ופלוני @44(ה) ואמר ליה לא אע"ג רעדים מחזא לא חזו כיון דאודי קמייהו והשתא דאמר לא הודיתי לך עדותן עדות @44(ו) אמר רב יהודה אמר רב וצריך שיאמר אתם עדיי גבי הודאה דאי לא אמר אתם עדיי מצי אמר ליה משטה אני בך והני מילי דקא טעין הוא אבל אנן לא טענינן ליה אמר אביי לא שנו אלא דאמר ליה משטה אני בך אבל אמר לא היו דברים מעולם מוחזק כפרן אמר ליה רב פפא בריה דרב אחא בר אדא הכי אמרינן משמיה דרבא כל מילי דכדי לא דכיר איניש ולא שנא כי אמר להו לוה אתם עדיי ולא שנא כי אמר להו מלוה ושתיק לוה כי ההוא דאטמין סהדי בכילתא אמר ליה מנה לי בידך אמר ליה הין אמר ליה עירי ושכיבי ליהוו עלך סהדי אמר ליה לא ואמר רב כהנא הא קא אמר ליה לא דאמר רבינא ואיתימא רב פפא שמע מינה הא דאמור רבנן צריך שיאמר אתם עדיי לא שנא כי אמר לוה ולא שנא כי אמר מלוה ושתיק לוה מדקא אמרינן הא קא אמר ליה לא הא אישתיק הכי נמי ואי בעי כתיבא מהנהו סהדי אע"ג דאמר להו אתם עדיי אי אמר כתובו וחתומו והבו לפלוני כותבין ואי לא לא כותבין מאי טעמא דלא ניחא ליה ללוה דליפוק שטרא עליה דליתן לו נכסיה ואי קנו מיניה כתבין מאי טעמא סתם קניין לכתיבה עומד @44(ז) והיכא דאודי בבי דינא כתבין מאי טעמא מילי דבי דינא לכתיבה קיימין ואי לא בבי דינא אודי ואמר להו הוו עלי דייני ולא כלום הוא ואי הודה בקרקע כותבין במטלטלי אע"ג דאיתנהו בעינייהו לא כתבי ולא בקרקע דמי דמחסרי גוביתא: 
@11ברם @33צריך שכיב מרע שהודה מי צריך שיאמר המלוה אתם עדיי או לא @44(ח) שלא בפני מלוה לא קא איבעיא לן דאדם עשוי שלא להשביע את בניו אלא כי קא מיבעיא לן דטעין מלוה ומודה ליה לוה מי אמרי' אדם משניה בשעת מיתה ואי אמר אתם עדיי אין ואי לא לא או דילמא אין אדם משניה בשעה מיתה. צריך שיאמר כתובו אי לא מי אמרינן דברי שכיב מרע ככתובין וכמסורין דמו הוא לעניין מתנה שלא תטרף דעתו עליו אבל הלוואתו לאו ככתובין וכמסורין דמו @44(ט) או דילמא לא פליגי רבנן ת"ש דבעי רבא שכיב מרע שהודה מהו צריך לומר אתם עדיי וצריך לומר כתובו וחתומו או לא בתר דבעייא הדר פשטא אין צריך לומר אתם עידיי מאי טעמא אין אדם משניה בשעת מיתתו ואין צריך לומר כתובו מ"ט דברי שביב מרע ככתובין וכמסורין דמו @44(י) ובשבועת הדיינין דמו וכן הילכתא: 
@22ע 
@11שאילתא @33דאילו מאן דמשתבע אי לקיומי מילתא אי לבטולי מילתא אסיר למעבר על שבועתיה ולא שנא כי משתבע אוכל ולא אוכל דהוה מילתא דאית בה הרעה והטבה אלא אפילו כי משתבע על מילתא דלית בה הרעה והטבה כגון דאמר אזרוק צרור לים לא אזרוק צרור לים חייב לקיים שבועתו @44(א) ואי אישתלי ועבר על שבועתיה בר קרבן שבועה הוא מכדי להרע או להטיב כתיב מנלן דאפילו דברים שאין בהן הרעה והטבה דהא רבי קרא לכל אשר יבטא האדם בשבועה והני מילי היכא דאפיק שבועה מן פומיה אבל לא אפיק שבועה מפומיה אע"ג דגמר בלביה לא מיחייב דאמר שמואל גמר בלבו צריך להוציא בשפתיו שנאמר לבטא בשפתים בשפתים ולא בלב והיכא דאישתבע לבטל את המצוה סוכה שאיני עושה תפילין שאיני מניח שבועת שוא הוא דאפיק מפומיה ולוקה אבל בסוכה ולולב ותפילין לא מיתסר ומנלן דלא מיתסר דתני רב כהנא אמר רב גידל אמר רב בר טביומי אמר רב גידל אמר שמואל דכתיב לא יחל דברו @44(ב) הוא אינו מוחל אבל אחרים מוחלין לו דברו לא יחל אבל יחל לחפצי שמים היכא דאמר שבועה שאוכל ככר זה והדר אמר שבועה שלא אוכלנה @44(ג) כיון דאמר שבועה שאוכלנה הוה ליה כדבר מצוה כי אמר שבועה שלא אוכלנה שבועת שוא היא @44(ד) הילכך ראשונה בעי לקיומי שנייה לא בעי לקיומי דהוה ליה כנשבע לבטל את המצוה ואי קיימה לשנייה לקי משום שבועת שוא ותו לא ואי קיימה לשנייה ובטלה לראשונה לקי משום שבועת שוא ומשום שבועת ביטוי דהא מן עידנא דאישתבע לשנייה שבועה לשוא הוא דאישתבע: 
@11ברם @33צריך אילו היכא דאמר שלא אוכל היום מהו בשתייה @44(ה) או אומר שבועה שלא אוכל אמין אחד לא תבעי לך כיון דשרי בשאר מינין בשתייה נמי שרי אלא כי קא מיבעי לן דאמר שבועה שלא אוכל סתמא דאיתסר ליה בכל מיני אכילה שתייה מי מיקרייא אכילה אי לא ת"ש דא"ר חייא בר אבין אמר שמואל שבועה שלא אוכל ושתה חייב אי בעית אימא קרא אי בעית אימא סברא איבעית אימא קרא דאמר ריש לקיש מניין לשתייה שהיא בכלל אכילה שנאמר ואכלת לפני ה' אלהיך מעשר דגנך תירושך ויצהרך תירוש חמרא הוא וקאמר ואכלת שמע מינה שתייה בכלל אכילה הוא איבעית אימא סברא דכד בעי איניש למימר לחבריה איתי ניכול ונשתה אמר ליה תא ניזיל ניכול ואזלין ואכלין ושתין @55עו ומאחר דקרא סברא למה לי מה הוא דתימא אע"ג דמדאורייתא שתייה בכלל אכילה בנדרי' הלך אחל לשון בני אדם @44(ו) ולא קרו אינשי הכי משמע לן דקרו אמטול הכי קא מסייעינן וקא פרכינן עלה דשבועה וכן הלכתא: 
@22עא 
@11שאילתא @33דאסיר להון לדבית ישראל למיגזל חד מן חבריה והיכא דגזל מן חבריה ואיתניס אי נמי בעלי חיים ומתו כי אורחייהו ברשותיה דגזלן קיימי לעניין אונסין ומחייב לשלומי והני מילי דאגבהי אגבוהי @44(א) אי נמי משכיה ואפיק מרשותיה דמריה אבל היה מושכו ויוצא ומת ברשות הבעלים פטור כדתנן היה מושכו ויוצא ומת ברשות הבעלים פטור הגביהו או הוציאו מרשות הבעלים ומת חייב והיכא דאפקיד פקדון לחבריה וכפריה כיון דברשותיה מחית אע"ג דלא שני ביה קנייה דאמר רב ששת הכופר בפקדון נקרא גזלן וחייב באונסין @44(ב) והני מילי דאיתיה וקא כפר ליה אבל אבד ליה וסבר איכפריה ואידחייה מיני עד דאזילנא וטרחנא בתריה ואשכחנא ליה לא מחייב באונסין @44(ג) והיכא דאיתיה לגזילה בעיניה ואייקיר וזיל ברשותיה דמריה קאים והדר למריה ודאי שנייה כגון שגזל עצים ועשאן כלים צמר ועשאן בגדים קנייה בשינוי מעשה ומשלם דמי עצים ודמי צמר בעלמא דאמ' רב חסדא א"ר יוחנן מניין לשינוי שהוא קונה שנאמר והשיב את הגזילה שאין ת"ל אשר גזל מה ת"ל אשר גזל יחזיר בעין שגזל והיכא דגנב נמי טלה ונעשה איל עגל ונעשה שור נעשה שינוי בידו וקנאו טבח ומכר שלו הוא טבח ושלו הוא מכר: 
@11ברם @33צריך אילו היכא דגזל מידי מחבריה ובעידנא דגזליה הוה זול ובעידנא דאכליה או דמית אייקר בדמיה ואשתנויי לא אישתני כי משלם דמי כשעת גזלה משלם או דילמא כשעת אכילה משלם מי אמרינן כיון דבשעת גזילה איחייב ביה הלכך כשעת גזלה משלם או דלמא כיון דבשעת מיתה ובשעת אכילה כי מהדר לבעלים הוה כמאן דגזל ליה בההיא שעתא דמי וכי ההיא שעתא משלם היכא דהוה יקיר מעיקרא וזל בשעת אכילה ובשעת מיתה לא תבעי לך דודאי כדמעיקרא משלם מידי דהוה אגזל חמץ ועבר עליו הפסח ודאי איתיה מהדר ליה בעיניה ואי לא מחייב לשלומי דמי כדמעיקרא מאי טעמא כיון דמשעת גזילה איחייב ביה בתשלומי גזל השתא במאי מיפטר השבה לא עבד אחיובה דמעיקרא קא משלם הילכך כדמעיקרא משלם כי תיבעי לך דהוה זיל ואייקר מאי ת"ש דאמר רב האי מאן דגזל חביתא דחמרא מחבריה מעיקרא הוה שוה זוזא ולבסוף שוייה ארבעה זוזי תברה או שתייה משלם ארבעה זוזי מאי טעמא כיון דאי לא תברה ולא שתייה הוה הדרה למרה ביוקרא אישתכח כמן דקא גזיל ליה השתא וודאי אי תברה ממילא משלם זוזא השתא לא קא עביד מעשה אמאי קא מחייב ליה מדאגזליה קמא וגזילה קמא זוזא הוה שוויה וכן הילכתא: 
@22עב 
@11שאילתא @33דאילו מאן דאפקיד חבריה פקדון גביה אי נמי גזליה וכפר ליה ואישתבע ליה והדר מודי ליה מיחייב לשלומי קרן וחומש לבעלים ואשם לגבי מזבח שנאמר נפש כי תחטא ומעלה מעל בה' וגו' מאי תשומת יד @44(א) אמר רב חסדא כגון שיחד לו כלי להלואתו עושק כגון שייחד לו כלי לעושקו ועד דמטו ממונא לידי' דנגזל לא הווייה השבה כדתנן הגוזל את חברו שוה פרוטה ונשבע לו יוליכנו אחריו אפילו למדי והוינן בה מני מתניתין לא רבי טרפון ולא רבי עקיבא דאי רבי טרפון אף על גב דאישתבע מניח גזילה ביניהן ומסתלק אי רבי עקיבא אף על גב דלא אישתבע אמר עד שישלם גזילה לכל אחר ואחר דתנן גזל לאחד מחמשה ואינו יודע אי זה מהם גזל מניח גזלה ביניהם ומסתלק דברי רבי טרפון @44(ב) ר' עקיבא אומר לא זו דרך מוציאתו מידי עבירה עד שישלם גזילה לכל אחד ואחד ומשנינן לעולם רבי טרפון היא ומודה רבי טרפון היכא דאישתבע דכתיב לאשר הוא לו יתננו ביום אשמתו @55עז והא בלא שבועה נמי כל הודאה אודויי מורי רבי טרפון דהא תנן מודה ר' טרפון באומר לשנים גזלתי מאחד מכם מנה ואיני יודע אי זה הוא מכם או אביו של אחד מכם הפקיד אצלי מנה ואיני יודע אי זה הוא שנותן לזה מנה ולזה מנה שהודה מפי עצמו @44(ג) אלא אמר רבא שאני מתניתין הואיל וידע ממאן דגזל והדר גזילה למריה וטעמה אמטול דנשבע דבעינן לאשר הוא לו יתננו ביום אשמתו הא לאו הבי כמאן דאמר ליה יהיה לו בידך דמי ואימא לך רבי עקיבא נמי היכא דידע ממאן דגזל דהדר למריה מודה ולא יתן לא לבנו ולא לשלוחו @44(ד) אבל נותן הוא לשליח ב"ד כדתניא אמר רבי אלעזר בר צדוק תקנה גדולה תיקנו שאם היתה יציאה יתירה על הקרן מביא קרן וחומש בב"ד ומביא אשמו ומתכפר לו מאי טעמא משום תקנת שבים אבל יציאה אין יתירה על הקרן כי יהיב לשליח ב"ד לא מיפטר אלא יוליכנו הוא בעצמו @44(ה) ודאי שמע נגזל דיהבינון לשליח ושדר למשקלינהו ומטו לידיה דשליח קמו להו ברשותיה @44(ו) אי נמי שוייה נגזל שליח ב"ד לאיתויי מגזלן כי מטו לידיה דשליח קמו להו ברשותיה דלהכי שוי שליח ב"ד שליח ולא שוי איניש אחרינא: 
@11ברם @33צריך אילו היכא דשוי שליח בעדים ואמר ליה זיל אייתי לי מגזלן אי נמי זיל אייתי לי הלוואתי מיד לוה כי מטי ההיא גזילה והלוואה לידי שליח כמאן דמטי לידיה דידיה דמי אי לא אי נמי כתב ליה דיסקא דשדר ליה ביד פלוני ואחתים סהדי עליה מאי מי אמרי' להכי שוי שליח בעדים ולהכי אחתים סהדי אדיסקא דליהוו סהדי עליה דכד מטי ליד שליח קמו להו ברשות שליח ואיפטר ליה האיך מאונסא או דילמא כיון דלא קביל עליה אונסא אונסא ברשות לוה הוי והאי דחתים עדים מאי קאמר ליה הכי קאמר אי פלטין מאונסא האי איניש איניש דקא מנטר להו שפיר ולא קא מפסיד להו קאמר @44(ז) מפלג פליגו בה שמואל ורבי יוחנן בהא מילתא דאמר רב יהודה אמר שמואל אין משלחין מעות בדיוקני ואפילו עדים חתומים עליה ורבי יוחנן אמר אם עדים חתומים עליה משלחין הילכתא מאי ת"ש @44(ח) דרבי אבא הוה מסיק זוזי בי רב יוסף בר חמא אמר ליה לרב ספרא בהדי דאתית איתינון לי כי אתא אמר ליה רבא בריה מי כתב לך התקבלתי דאונסא ברשותיה הדר אמר ליה אי כתב לך נמי התקבלתי לא יהבינון לך דילמא אדאתית ואזלת שכיב רבי אבא ונפלו זוזי קמי יתמי והתקבלתי דידיה ולא כלום הוא לי אלא לקנינון לך אגב ארעא דליהוו זוזי דידך וכתוב לן אנת התקבלתי @55עח אלמא הילכתא כותיה דשמאל וכן הילכתא: 
@00פרשה צו את אהרן 
@22עג 
@11שאילתא @33דמחייבין דבית ישראל לאפרושי חלתא מאגנא דלישא שנאמר ראשית עריסותיכם חלה תרימו תרומה ומבעי ליה לברוכי ברוך אתה ה' אלהינו מלך העולם אשר קדשנו במצותיו וצונו @44(א) על @44(ב) התרומה @55עט @44(ג): 
@11והדר @33לימא תיהוי חלה דאמר רב יהודה אמר שמואל כל המצות כולן מברך עליהן עובר לעשייתן חוץ מן הטבילה והני חמשה מיני חייבינן בחלה כדתנן החטים והשעורים והכוסמים ושיבולת שועל והשיפון הרי אלו חייבין בחלה מנהני מילי אמר ריש לקיש אתיא לחם לחם כתיב הכא והיה באכלכם מלחם הארץ וכתיב התם מצות להם עוני וכן נמי לעניין @44(ד) איתסורי בחדש לא מיתסרי אלא חמשת המינין מאי טעמא דתניא אתיא לחם לחם כדאמרינן ולקצור נמי לפני הפסח @44(ה) במקום דחזי להביא עומר מינה @44(ו) לא אסיר למקצר אלא חמשת המינין מאי טעטא דכתיב ראשית קצירכם כתיב ואתיא ראשית ראשית מחלה וחלה ילפינן ממצה ומצה גופה מנלן אמר ריש לקיש וכן תנא דבי רבי ישמעאל וכן תנא דבי רבי אליעזר בן יעקב אמר קרא לא תאכל עליו חמץ שבעת ימים תאכל עליו מצות דברים שהן באין לידי חימוץ יוצא בהן ידי חובתו בפסח במצה יצאו אורז ודוחן שאין באין לידי חימוץ אלא לידי סירחון ואע"ג דפליג רבי יוחנן בן נורי ואמר אורז מין דגן הוא וחייבין על חימוצו כרת ואדם יוצא בהן ידי חובתו בפסח הילכתא כרבנן ולא מיבעי לעניין מצה דרבי יוחנן הוה ליה לקולא ועוד סתם תנא כרבנן דתנן אלו דברים שאדם יוצא ידי חובתו בפסח החטין והשעורין והכוסמין @44(ז) ושיבולת שועל ושיפון בדמאי ובמעשר ראשון שניטלה תרומתו ובמעשר שני והקדש שנפדו והכהנים בחלה ובתרומה אבל לא בטבל ולא במעשר ראשון שלא ניטלה תרומתו ולא במעשר שני והקדש שלא נפדו חלות תודה ורקיקי נזיר עשאן לעצמו אינו יוצא בהן למכור בשוק יוצא בהן אלא אפילו לעניין חמץ @44(ח) דלא סתם לן תנא כרבנן וכי עבדינן כר' יוחנן בן נורי דהוה ליה לחומרא לא חיישינן ליה דתני' רבי יוסי אומר אע"פ שטבל בחזרת מצוה להביא לפניו מצה וחזרת וחרוסת ושני תבשילין ואמרי מאי שני תבשילין אמר רב הונא סילקא וארוזא אמר רב אשי ש"מ לית דחש ליה לר' יוחנן בן נורי וכמה הוי שיעור עיסה דמיחייב לאפרושי חלה מינייהו כדתנן חמשת רביעים קמח ועוד חייבין בחלה הן סובן ומורסנן כי פתיך בהדייהו אבל החזיר סובן ומורסנן לתוכן לא מ"ט כיון דפריש לאו דרך עני הוא לאיתויי עירוביה מרישא. מדאורייתא מנלן דתניא ראשית עריסותיכם כדי עיסותיכם וכמה עיסותיכם דכתיב והעומר עשירית האיפה הוא מכאן אמרו שבעה רביעים קמח ועוד חייבין בחלה שהן ששה של ירושלמית שהן חמשה של ציפורי דתנן חמשת רביעים קמח חייבין בחלה רבי יוסי אומר חמשה ועוד חייבין בחלה ורבנן @44(ט) כיון דמשהו הוא לא יהבו ביה רבנן שיעורא וכמה ועוד קב מדברית במה הוי עשרים וארבעה ביעי ושלשת רביעים תמני סרי ביעי דהוו ארבעים ותרתי ועוד ביעתא וחומשא דהוו כולהו ארבעין ותלת ביעין וחומשא רביעתא: 
@11ברם @33צריך אילו היכא דלש פלגי שיעורא ואפינון ונסחינון ושדינון לסלא חדא מי מצטרפין בלחמייהו אי לא מי אמרינן ראשית עריסותיכם אמר רחמנא וכיון דבעידנא דלישה לא מיחייבי לא מצטרפי @44(י) או דילמא כיון דכתיב נמי והיה באכלכם מלחם הארץ וגומר אע"ג דליכא בעידן לישה ואיכא בעידן דהוי לחם מצטרף והבי קאמר קרא אי בעידן לישה אי בעידן לחם מיפלג פליגו רבי אליעזר ורבנן בהא מילתא דרבנן סברי בתר לישה אזלינן ור' אליעזר סבר אף בתר לחם ורבי יהושע קאים בשיטת רבי אליעזר דאזיל בתר לחם נמי מי הוא פליג עליה דאילו רבי אליעזר אומר אע"ג דלא איצטריף בתנור מצטרף בסל @44(יא) גמרא מילתא דלחם ורבי יהושע אומר אי איכא שיעורא בתנור תנור מצרפו אי לא לא מאי טעמא בתנור קא גמרא והוי לחם רבן שמעון בן גמליאל סבירא ליה כרבי אליעזר דאמר בסל מי הוא אי איכא בכרות נושכות זו את זו מצטרפין קא סבר לחם דומיא דעיסה הילכתא כמאן סבירא לן ת"ש דאמר רבא קבא מלוגנאה לפיסחא וכן לחלה והא אנן תנן חמשת רביעים קמח ועוד חייבין בחלה קבא מלוגנאה היינו חמשת רביעים ועוד דציפורי אמר רב יוסף הני נשי דידן נהוג למיפא קפיזא בפיסחא אמר ליה אביי האי חומרא דאתי לקולא הוא דקא מפקעת ליה מחלה אמר ליה דעבדן כרבי אליעזר דתנן רבי אליעזר אומר הרודה פת חמה ונותן לסל הסל מצרפן לחלה ואמר רב יהודה אמר שמואל הלכה כרבי אליעזר אמר ליה והא אמר רבי יהושע בן לוי לא שנו אלא ככרות של בבל שנושכות זו את זו אבל בעכין לא אמר ליה והא איתמר עלה א"ר יוחנן אפילו בעכין: @88@88פסח 
@22עד 
@11שאילתא @33דמחייבין דבית ישראל לבעורי חמירא מארביסר בניסן שנאמר שבעת ימים מצות תאכלו אך ביום הראשון מאי הראשון אילימא ראשון דחג @44(א) והא כתיב שבעת ימים שאור לא ימצא בבתיכם אלא ראשון דמקמי חג והיינו ארביסר כדכתי' בראשון בארבעה עשר יום לחודש ואימא מאורתא מכי עייל ארביסר ביום כתיב ואימא מצפרא אך חלק דהוה ליה מתחילת שבע ועבדו רבנן הרחקה דליבער מתחיל' שש דלא לינגע באיסורא דאורייתא כדתנן רבי מאיר אומר אוכלין בל חמש ושורפין בתחילת שש מאי טעמא חמש בשבע לא מיחלפא שבחמש חמה במזרח ובשבע חמה במערב בשש בקרניתא קאי אי שריית ליה למיכל בשש אתי נמי למיכל בשבע ולא מבער ליה ואמר אכתי שש אינון ורבי יהודה אומר אוכלין כל ארבע ותולין בל חמש ושורפין בתחילת שש מאי טעמא גזירה משום יום המעונן דאי שרייה ליה למיכל בחמש זמנין דאתיא שבע ואמר אכתי חמש אינון באכילה אחמרו רבנן בהנאה לא אחמרו רבנן שש אין חמש לא וכי תימא משום יום המעונן ארבעי נמי נגזור אמר רב פפא ארבעה זמן סעודה לכל היא אמר רב נחמן אמר רב הלכה כרבי יהודה ואע"ג דחמץ לא מיתסר אלא מארבעי שעי דיממא דארביסר מיבדק ביתא מאורתא בדקינן כדתנן אור לארבעה עשר בודקין את החמץ לאור הנר מאי טעמא אמר רב נחמן בר יצחק בשעה שבני אדם מצויין בבתיהן ואור הנר יפה לבדיקה וכדעייל למיבדק מיחייב לברוכי ב"א אשר קדשנו במצותיו וציונו על ביעור חמץ ובתר דבדיק לימא הכי כל חמירא דאיכא @44(ב) ברשותי בביתא הדין ולא חזיתיה @44(ג) ולא ידענא ביה ליבטיל מרשותי ויהא כעפרא דארעא מאי טעמא @44(ד) דילמא איכא גלוסקא יפיפיה ודעתיה עלה ואי לא מיבטיל ליה קאי באיסורא @44(ה)כדתנן ההולך לשחוט את פסחו ולמול את בנו ולאכול סעודת אירוסין בבית חמיו ונזכר שיש לו חמץ בביתו אם יכול לחזור ולבער ולחזור למצותו יחזור ואם לאו יבטל בלבו @44(ו) מ"ט פסח ומילה דאורייתא ביעור חמץ דרבנן דאי מדאורייתא בביטול סגי ליה ומאי טעמא אמרו לא סגי ליה בביטול @44(ז) דילמא מישתלי ואכיל ליה ואתי לידי איסורא קתני למול את בנן @55פ @44(ח) מידי כמה דלא מהל לא מצי שחיט ליה פסחא תיפוק לי משום פסחא איבעית אימא בזמן הזה דליכא פסח ואב"א כדאמרינן דהוו כייבין ליה עייניה דלאו בר מילה הוא @44(ט) דשחטיה לפסחיה והשתא ניחא ליה. להציל מן הא"י ומן הנהר ומן הדליקה ומן המפולת יבטל בלבו משום ספק נפשות דדילמא עד דאזיל ואתי הויא סכנה אמור רבנן יבטל בלבו @44(י) ולשבות שביתת הרשות דלאו מצוה הוא אלא הנאה דנפשיה בעלמא הוא יחזור מיד והני מילי כי מבטיל מיקמי איסורא אבל בתר איסורא לאו ברשותיה קאי ולא מצי מבטיל דא"ר אלעזר משום רבי ישמעאל שני דברים אינן ברשותו של אדם ועשאן הכתוב כאילו הן ברשותו ואלו הן בור ברשות הרבים וחמץ משש שעות ולמעלה @44(יא) @55* אלא הדר ומבער דלא מיפגר מפסח דכתיב לא תשחט על חמץ דם זבחי וכדרבי יוחנן דאמר אע"פ שאין עמו בעזרה: 
@11ברם @33צריך אילו היכא דנזכר בשש שעות דרבנן מאי כיון דמדאורייתא ברשותיה קאי מצי מבטיל ולא הדר @44(יב) או דילמא כיון דאסרוה רבנן לא ברשותיה קאי ולא מצי מבטיל תא שמע דאמר רב גידל אמר רבי חייא בר יוסף אמר רב המקדש משש שעות ולמעלה אפילו בחיטי קורדניתא אין חוששין לקידושיו @55פא ומאי שנא חיטי קורדניתא @44(יג) אע"ג דשרירן דאיכא למימר לא עיילן בהו מיא אתיין לאיחלופי בדלא חמאי ואימת @44(יד) אילימא בתר שש איסור הנאה דאורייא' הוא אלא פשיטא בשש גופא אלמא אפי' במקום קידושין שווייה כדלאו דידיה הוא ולא מצי מיבטיל וכן הילכתא: @88@88פסח 
@22עה 
@11שאילתא @33דאסור להון לדבית ישראל למיכל חמירא ביומי דפיסחא ומאן דאכיל חמירא ביומא דפסחא קאי בכרת שנאמר כי בכל אוכל מחמצת ונכרתה וכי היכי דאסור באכילה @44(א) הכי נמי אסור בהנאה דאמר @44(ר') חזקיה מניין לחמץ בפסח שאסור בהנאה שנאמר לא יאכל חמץ לא יהיה בו היתר אכילה וחמץ של נכרי שעבר עליו הפסח מותר לישראל בהנאה ושל ישראל אסור בהנאה ושל נכרי שעבר עליו הפסח אפילו באכילה נמי שרי @44(ב) והאי דקתני בהנאה משום דישראל כי הא דאמר רבא כד הוינן בי רב נחמן כי הוו נפקין שבעה יומי דפסחא הוה אמר לן אייתו לי חמירא דבני חילא ולא מיבעיא חמץ גמור דאסור אלא אפי' שיאור נמי אסור ובצק החרש דליכא למיקם עילוויה אי הוה ליה שיאור אי לא אם יש שם כיוצא בו שהחמיץ אסור אם אין שם כיוצא בו שהחמיץ מאי א"ר אבהו אמר ריש לקיש כדי שילך אדם ממנדל ננוה לטבריא מיל ושיאור נמי אסור בהנאה בחמץ כדתנן שיאור ישרף והאוכלו פטור סידוק ישרף והאוכלו חייב כרת אי זהו שיאור כקרני חגבים סידוק כל שנתערבו סדקיו זה בזה דברי ר' יהודה וחכמים אומרים זה וזה האוכלו חייב כרת ואי זהו שיאור כל שהכסיפו פניו כאדם שעמדו שערותיו ומאן חכמים רבי מאיר דתניא אי זהו שיאור כל שהכסיפו פניו כאדם שעמדו שערותיו סידוק כקרני חגבים דברי רבי מאיר ושיאור דרבי מאיר לרבי יהודה אסור באכילה ומותר בהנאה דתניא שיאור ישרף ונותנו לפני כלבו והאוכלו בארבעים דברי רבי מאיר הא גופה קשיא אמר שיאור ישרף אלמא אסור בהנאה ונותנו לפני כלבו אלמא מותר בהנאה אלא שיאור ישרף דרבי מאיר לרבי מאיר ודרבי יהודה לרבי יהודה ונותנו לפני כלבו דרבי מאיר לרבי יהודה והאוכלו בארבעים אתאן לרבי מאיר: 
@11ברם @33צריך הלכה כרבי מאיר דאמר כיון שהכסיפו פניו באדם שעמדו שערותיו אסור אפי' בהנאה או דילמא הלכה כר' יהודה דאמר כקרני חגבים הוא דאסור בהנאה אבל הכסיפו פניו באדם שעמדו שערותיו אסור באכיל' ומותר בהנאה ת"ש דא"ר חייא בר אבא א"ר יוחנן ראה רבי דבריו של רבי מאיר באותו ואת בנו ושנאו בלשון חכמים ה"נ מדתני לר"מ בלשון חכמים במתניתין שמע מינה איסתברא ליה כותיה @44(ג) והוה ליה כסתמא ואע"ג דתניא בברייתא לר' יהודה בלשון חכמים סתמא דמתניתין עדיף וכן הילכתא: @88@88פסח 
@22עו 
@11שאילתא @33דמחייבין דבית ישראל למיכל מצה ומרור באורתא דארביסר דניסן נגהי חמיסר דכתיב על מצות ומרורים יאכלוהו בזמן דבית המקדש קיים @44(א) הוי אכלינן פסח מצה ומרור השתא אכלין מצה ומרור דאמר רבא מצה בזמן הזה דאורייתא ומרור דרבנן ומאי שנא מרור דרבנן דכתיב על מצות ומרורים יאכלוהו בזמן פסח אין שלא בזמן פסח לא אי הכי אפילו מצה נמי מצה הדר אהרדה קרא דכתיב בערב תאכלו מצות תניא נמי הכי ששת ימים תאכל מצות וביום השביעי עצרת מה שביעי' רשות אף ששה רשות מאי טעמא הוה דבר שהיה בכלל ויצא מן הכלל וכל דבר שהיה בכלל ויצא מן הכלל לא ללמד על עצמו יצא אלא ללמד על הכלל כולו יצא יכול אף לילה הראשונה רשות ת"ל על מצות ומרורים יאכלוהו אין לי אלא בזמן שבית המקדש קיים בזמן הזה מניין ת"ל בערב תאכלו מצות הכתוב קבעו חובה לדורות ולא נפיק ידי חובתיה @44(ב) אלא במצה דמינטר ליה מחימוץ לשום מצה מכי נפלין מיא עליה @44(ג) והיכא דאמטינהו לחיטי א"י או @44(ד) חרש שוטה וקטן דלאו בני שימור נינהו אינה לשה לעיסה א"י חרש שוטה וקטן אע"ג דאפינהו ישראל בר דיעה ועביד לה שימור בשעת אפייה לא נפיק ידי חובתיה @44(ה) ואי לית ליה למיכל כוליה סעודתא מהאיך דמנטר אכיל ברישא מהאיך דלא מינטרא @44(ו) והדר אכיל כזית מהאי דמנטר ומברך אמרור ואכיל והדר אכיל מצה ומרור בהדי הדדי ונפיק ידי חובתיה. ולא נפיק ידי חובתיה אלא במצה של חמשה המינין כדתנן ואלו דברים שאדם יוצא בהן ידי חובתו בפסח בחיטים ובשעורים ובכוסמין ובשיבולת שועל ובשיפון @44(ז) ואי לית ליה למיכל כוליה סעודתיה מחמשת המינין מהדר ומייתי כשני זתים ואכיל סעודתיה משאר מינים ולבסוף אכיל מהאיך ונפיק ביה ידי חובתיה מאי טעמא כדי שתהא נאכלת על השבע ואע"ג דפליג רבי יוחנן בן נורי באורז דאמר מין דגן הוא לית הילכתא כוותיה אלא כרבנן דהא סתם לן תנא כוותייהו: @44(ח) 
@11ברם @33צריך הני מילי לעניין מצה דרבנן הוה להו לחומרא לעניין חמץ דרבנן הוה להו לקולא @55פב מי חיישינן ליה לרבי יוחנן בן נורי או לא מי אמרינן מדסתם לן תנא במצה דרבנן ולא סתם לן בחמץ מכלל דלחומרא חיישינן לרבי יוחנן בן נורי או דילמא הא בהא תליא מילתא והא דתניא מצה מצה איצטריכא ליה דמקשינן מצה לחמץ ת"ש דתניא רבי יוסי אומר אע"פ שטבל בחזרת מצוה להביא לפניו מצה וחזרת וחרוסת ושני תבשילין ואמר רב הונא מאי שני תבשילין סילקא וארוזא ואמר רב אשי ש"מ לית דחש לרבי יוחנן בן נורי דאמר אורז מין דגן הוא ובן הילכתא: @88@88פסח 
@22עז 
@11שאילתא @33דמחייבין דבית ישראל למיכל מצה ומרור באורתא דארביסר בניסן נגהי דחמיסר שנאמר על מצות ומרורים יאכלוהו וכד אכיל למצה צריך למיסב ולמיכל מאי טעמא דההוא יומא הוינן בני חורי כדתנן אפי' עני שבישראל לא יאכל עד שיסב איתמר מצה צריך הסיבה זכר ליציאת מצרים מרור אין צריך הסיבה דזכר לשעבוד הוא יין איתמר משמיה דרב נחמן צריך הסיבה ואיתמר משמיה דרב נחמן לא צריך הסיבה ולא פליגי הא בתרי כסי קמאי הא בתרי כסי בתראי אמרי לה להאי גיסא ואמרי לה להאי גיסא אמרי לה להאי גיסא @44(א) תרי כסי קמאי בעו הסיבה דקא הוי חירות בתראי לא בעו הסיבה מאי דהוה הוה ואמרי להאי גיסא בתראי בעו הסיבה דהויא לה חירות קמאי לא בעו הסיבה דאכתי עבדים קא אמרינן והשתא דאיתמר הכי ואיתמר הכי הני והני בעו הסיבה וארבעה כוסות של פסח כנגד מי כנגד ארבעה כוסות שכתוב בפרעה @44(ב) שנא' וכוס פרעה בידי דבר אחר כנגד ארבעה כוסות שעתיר הקב"ה להשקו' את העוברי כוכבים שנאמר כי כה אמר ה' קח את כוס היין החמה הזאת מירי ואומר כוס זהב בבל ביר ה' ואומר כי כוס ביד ה' ואומר ימטר על רשעים פחים וגומר וכנגדן עתיד הקב"ה להשקות את ישראל @44(ג) ארבעה כוסות של תנחומים ואומר כוס ישועות אשא ישועות תרי @44(ד) וארבעה כוסות מן התורה מנלן בנגר ארבעה גאוות שכתוב ביציאת מצרים שנאמר לכן אמור לבני ישראל אני ה' והוצאתי אתכם מתחת סבלות מצרים והצלתי אתכם מעבודתם וגאלתי אתכם בזרוע נטויה ובשפטים גדולים ולקחתי אתכם לי לעם והייתי לכם לאלהים וידעתם כי אני ה' אלהיכם המוציא אתכם מתחת סבלות מצרים והני ארבעה כוסות צריכין הסיבה פרקדן לא שמיה הסיבה הסיבת ימין לא שמיה הסיבה ולא עוד אלא שלא יקדים קנה לושט ויבוא לידי סכנה אשה אינה צריכה הסיבה מאי טעמא @44(ה) לאו דירכא דנשי למזגא ואי אשה חשובה היא צריבה הסיבה בן אצל אביו צריך הסיבה @44(ו) סתמא דמילתא לא קפיד עליה תלמיד לפני רבו מאי (מי אמרינן) הסיבה מצוה ויקרא דרביה מצוה הידא מינייהו עדיפא ת"ש דאמר אביי כי הוינן בבי מר הוה זגינן אברכי דהדדי כי אתן לבי רב יוסף אמר לן לא צריכיתו דתנן ומורא רבך כמורא שמים מיתיבי עם הכל אדם מיסב ואפילו תלמיד בפני רבו @55פג דתם בשולייא דנגרי אע"ג דכל יומא עביד ליה יקרא מהוא דתימא הוה ליה כדלאו אורחיה קא משמע לן @44(ז) ושמש דקאים לפני בעל הבית אי נמי דקאים קמי בני חבורה צריך הסיבה דא"ר יהושע בן לוי השמש שאכל כזית מצה בהסיבה יצא ש"מ צריך הסיבה @44(ח) והיכא דאיכא זקן או חולה ולא מצי אכיל מצה ביבישותא תרו לה דהוי פתיתא ואכיל לה כי לא איתמח ונפיק ידי חובתיה ואי אייתי לחמא ורמייה בקדירה ובשלה @44(ט) נפקא מתורת לחם ולא נפיק ידי חובתיה דתניא יוצאין ברקיק השרוי ובמבושל שלא נימוח דברי רבי מאיר רבי יוסי אומר יוצאין ברקיק השרוי ולא במבושל אע"פ שלא נימוח וריפתא דאפייה ולא בשיל כאורחיה דכי בצעיה לא נגדין חוטי ממצה לחם מיקרי ונפיק ידי חובתיה בר משום מצה דתניא @44(י) יוצאין במצה נא ומאי מצה נא כל שפורסה ואין חוטין המצה נמשכין ממנה: 
@11ברם @33צריך @44(יא) אילו היכא דאפייה עילויה ארעא אי נמי באילפס מי קרי לחם ונפיק בה ידי חובתיה אי לא היכא דהרתיח ולבסוף הדביק לא תבעי לך דהיינו כי תנור אלא כי תבעי לך שהדביק ולבסוף הרתיח מאי מי אמרינן כי מעשה קדירה דמי ולא איקרי לחם דכתיב ואפו עשר נשים לחמכם בתנור אחד או דילמא כיון דלאו בשולי בשליה אלא מיפא אפייה לחם מקרי ונפיק ביה @44(יב) אי נמי היכא דחלשיה ברותחין והדר אפייה ושווייה כי לחם דתנור מי נפיק בה ידי חובתיה אי לא כיון דחלשיה ברותחין מעיקרא הא בשיל ואפייתו דהשתא לא כלום הוא או דילמא כיון דאפייה הא קא מיקרי לחם ונפיק בה ידי חובתיה ת"ש דתנן הסופגנין והדובשנין והאיסקריטין וחלת המסרת והמדומע כולן פטורות מן החלה אלמא לאו לחם אינון מאי חלת המסרת אמר רב יהודה אמר שמואל זה חלוט של בעלי בתים אמר ריש לקיש הללו מעשה אילפס פטורין הן אבל בתנור חייבין ור' יוחנן אמר באילפס נמי חייבין כיון דבנורא אפייה לחם הוא אלא הללו שעשאן בחמה פטורין @55*) והילכתא כרבי יוחנן דאיתמר נמי גבי לחמא דארעא מר זוטרא קבע עליה סעודתיה ומברך עליה המוציא ושלש ברכות אמר מר בר רב אשי ואדם יוצא בו ידי חובתו בפסח ואיתמר נמי לעניין חלוט גבי מנחה רצה כהן חלוט אוכלה רצה מצה אוכלה ואמרינן האי חלוט היכי דמי אי מצה הוא ליכליה אי לאו מצה הוא ואכלוה מצות כתיב ביה ואמרינן לעולם מצה הוא ולהכי כתב רחמנא מצות לאפוקי חלוט ודקא אמרי' מצה היא למאי הילכתא אמר רבינא לומר שאדם יוצא בה ידי חובתו בפסח אלמא אף על גב דחלטיה מעיקרא כיון דהדר אפייה אי בתנור אי באילפס לחם איקרי ונפיק ביה ידי חובתיה וכן הילכתא: @88@88פסח 
@22עח 
@11שאילתא @33דמחייבי דבית ישראל לבעורי חמירא והיכא דאפקיד ישראל חמירא וליתיה למריה למשקליה נטר ליה עד ארבע שעות דחזי לאכילה דילמא אתי ובעי ליה ודאי שלים ארבע שעי ולא אתא במיעל חמש מזבן ליה לא"י ואי לא מזבין ליה אע"ג דלא קביל עליה אחריות שריף ליה כי הא דאמר רבין בר רב אדא אמר ר' יצחק מעשה באדם אחד שהפקיד דיסקייא מליאה חמץ אצל יוחנן חקוקה ונקבוה עכברין והיה חמץ מבצבץ ויוצא בא ושאל את רבי שעה ראשונה אמר לו המתן שנייה אמר לו המתן שלישית אמר לו המתן רביעית אמר לו המתן חמישית אמר לו לך ומוכרו לא"י ואי לא מיזדבן אף על גב דלא קביל עליה אחריות מבער ליה @44(א) שהכל מצווין עליו לבערו @44(ב) ואילו א"י דאפקיד חמץ אצל ישראל אי קביל עליה אחריות כיון דאי פשע ביה ונגנב או אבד מיחייב לשלומי מיחייב נמי לבער ואי נטירותא ברשות א"י הוא @44(ג) דאמר ליה הא ביתא קמך אינו חייב לבער מאי טעמא תרי קראי כתיבי כתיב לא יראה לך שאור ולא יראה לך חמץ בכל גבולך שלך אי אתה רואה אבל אתה רואה של אחרים ושל גבוה ויליף שאור דבתים משאור דגבולים מה שאור דגבולים דא"י שרי דכתיב לא יראה לך שאור בכל גבולך שלך אי אתה רואה אבל אתה רואה של אחרים אף שאור דבתים נמי דא"י שרי דהא כתיב שאור לא ימצא בבתיכם ולא כתיב לך דאי כתיב לך אפילו דא"י נמי אסיר ויליף דגבולים מדבתים אלמא דגבולים נמי אסור לא קשיא הא דקביל עליה נטירותא והא דלא קביל עליה נטירותא דאמר להו רבא לבני מחוזא בעירו חמירא דבני חילא מאי טעמא כיון דאי מיגניב בעיתו לשלומי כדידכו דמי @44(ד) ותלתין יומי קמי פיסחא דרשינן במילי דפסחא כדתניא שואלין בהלכות פסח קודם הפסח שלשים יום רבן שמעון בן גמליאל אומר שתי שבתות ומאן דבעי למיזל בספינתא או בדוכתא רחיקא @44(ה) ואיכא בתי דקיימין בתחומיה דליכא איניש אחרינא דאית ליה רשותא למיעל להתם אי מקמי תלתין יומין אזיל דאכתי לא איחייב במילי דפסחא לא צריך למבדק והדר מיזל ואי בגו תלתין יומין אזיל דאיחייב במילי דפסחא צריך למבדק והדר מיזל דאמר רב יהודה אמר רב המפרש בים והיוצא בשיירא קודם לפסח שלשים יום אינו צריך לבער תוך שלשים יום צריך לבער: 
@11ברם @33צריך הני שלשים יום דקא אמרינן בשדעתו לחזור קודם הפסח אי בשאין דעתו לחזור מי אמרינן בשדעתו בתוך שלשים יום הוא דחל עליה חיובא דחיישינן דילמא אתי בעידנא דלא אספיק לבער ואמור רבנן דלבער והדר ליזיל אבל קודם שלשים לא חיישינן דלא חל עליה חיובא אבל אין דעתו לחזור אפילו תוך שלשים כמאן דלא חל עליה חיובא דמי דליכא למיחש דילמא משכה ליה ואכלי ליה או דילמא אין דעתו לחזור הוא דתוך שלשים מיחייב דחל עליה חיובא קודם שלשים לא מיחייב אבל דעתו לחזור תוך שלשים יום אע"ג דאין דעתו לפנותו קודם לפסח אפילו קודם שלשים יום חייב לבער זימנין דאתי בעידנא דלא אספיק לבעוריה ואתי ביה לידי איסורא דאע"ג דמבטל ליה מישתלי ואכיל ליה @44(ו) ת"ש דאמר רבא העושה ביתו אוצר ואין דעתו לפנותו קודם שלשים יום אין זקוק לבער מאי טעמא איחיובי לא איחייב במילי דפסחא ודילמא משכח ליה ואכיל ליה ליכא למיחש ליה דהא אין דעתו לפנותו קמי פסחא @44(ז) הילכך כי מטי זימניה @55פד מבטיל ליה ביטולי אבל אם תוך שלשים יום אע"ג דאין דעתו לפנותו קמי פסחא חייב לבער והדר ימלא את האוצר משום דאיחייב במילי דפסחא כי מטי פסח לא בדיק וכן הילכתא: @88@88פסח 
@22עט 
@11שאילתא @33דמחייבין דבית ישראל למיבדק ביתא משום חמירא באורתא דתליסר נגהי ארביסר לנהורא דשרגא שנאמר שבעת ימים שאור לא ימצא בבתיכם ומנלן בנהורא דשרגא אמר רב חסדא למדנו מציאה ממציאה ומציאה מחיפוש @55פה @44(א) וחיפוש מנרות דכתיב בעת ההיא אחפש אח ירושלים בנרות ונרות מנר דכתיב נר אלהים נשמת אדם וגומר @44(ב) וכל מקום שאין מכניסין בו חמץ אין צריך בדיקה ואין חוששין שמא גררה חולדה כל מקום לאיתויי מאי לאיתויי הא דתנו רבנן חורי הבית העליונים והתחתונים וגג היציע @44(ג) וגג הבית וגג המגדל @44(ד) ובית התבן ובית העצים ורפת בקר ולולין ואוצרות יין ואוצרות שמן ואוצרות תבואה כולן אין צריכין בדיקה רבן שמעון בן גמליאל אומר מטה חוצצת בתוך הבית ועצים ואבנים מפסיקין תחתיה ואוצרות יין אין צריך @44(ה) והתניא אוצרות יין צריכין בדיקה ואוצרות שמן אין צריכין בדיקה התם דמסתפק אלמא לשמן יש קבע דמאי דבעי מעיקרא מקריב יין אין קבע לשתייה דמימליך בסעודתיה ואזיל דמנח לאומציה ומשתלי ודכוותיה גבי שמן במסתפק אלא לשמן יש קבע יין אין קבע לשתייה תני רבי חייא עשו אוצרות שכר בבבל כאוצרות יין בארץ ישראל ובמסתפק מהן צריך בדיקה מאי טעמא תדירים בו כיין אמר רב חסדא בי דגים צריך בדיקה והא תניא בי דגים אין צריך בדיקה לא קשיא הא ברברבי הא בזוטרי @44(ו) לרברבי אית להון קביעותא מעיקרא מקריב מאי דצריך זוטרי לית להון קביעותא ומקריב ומייתי בתוך הסעודה אמר רבא חצר אינה צריכה בדיקה מפני שעורבין מצויין שם אמר רב אכסדרה לאורה נבדקת אמר רב פפא בי תמרי ובי ציבי צריכין בדיקה דבהדי דקאכלי מיתבעי ציבי ובהדי דקא אכלין בעיא ינוקא תמרי @44(ז) זימנין דנפיל ינימה גריצא בי תמרי ונפיל אומצא מיניה בי ציבי אמר רבה בר רב הונא בי מלחי ובי קירי אין צריכין בדיקה והני מילי דאין חוששין שמא גררה חולדה ועכבר דלא חזינא דשקלת ועלת אבל חזינא דשקלת ועלת להיכא דלא משתמשין צריך בדיק' אי נמי בתר דבדק ביתא ושייר למיכל עד ארבעי שעי וחזא עכבר דאתא שקל ועל לביתא צריך בדיקה ואע"ג דאשכח פירורין דאיכא למימר הני פירורין דההיא ריפתא אינון אע"פכ צריך בדיקה דאמר רבא תינוק נכנס וככר בידו ונכנס אחריו ומצא פרורין אין צריך בדיקה שדרכו של תינוק לפרר עכבר נכנס וככר בפיו ונכנס אחריו ומצא פירורין צריך בדיקה שאין דרכו של עכבר לפרר: 
@11ברם @33צריך היכא דחזא חולדה או עכבר דשקל ועל בתר דבדק ביתא הא קא אמרינן דצריך בדיקה מיהו היכא דבדק ושייר ריפתא למיכל והשתא ליתא מי צרייך למיבדק ההוא אידרונא דהוה מחתי ביה ההוא ריפתא אי לא מי חיישינן דילמא עכבר או חולדה שקליה וצריך בדיקה או דילמא אמרי הוא שקליה ויהביה לענייא ואישתלי מפלג פליגי ר"ש בן גמליאל ורבנן לעניין טומאה כי האי גווגא דתני' קורדום שאבד בבית הבית טמא רבן שמעון בן גמליאל אומר הבית טהור @55פו @44(ח) הילכתא מאי ת"ש דתנן מה שמשייר יניחנו בצינעה שלא יהא צריך בדיקה אחריו ורמינן עלה כי לא מחית ביה בצינעה בעי בדיק' והא תנן אין חוששין שמא גררה חולדה אמר רבא שמא תטול חולדה בפנינו רב מרי אמר שמא יניח עשר וימצא תשע דחיישינן שמא עכבר או חולדה נטלו ואע"ג דאיכא למימר הוא נתנו לאחר ושכח חיישינן לעכבר ומדקא מתרץ רב מרי אליבא דרבנן דאמר הבית טמא שמע מינה הילכתא כרבנן ואע"ג דאמרי' בכל מקום ששנה רק שמעון בן גמליאל במשנתינו הלכה כמותו חוץ מערב וציידן וראייה אחרונה בהדא לא וכן הילכתא אבל מעיקרא צריך למחתיה בצינעה דאי לא אשכחיה צריך בדיקה אחריו וכן הילכתא: @88@88פסח 
@22פ 
@11שאילתא @33דאסר להון לדבית ישראל למיכל חמירא ביומא דפסחא ומאן דאכיל ליה קאי בכרת שנאמר כי כל אוכל מחמצת ונכרתה וכי היכי דאסיר באכילה אסיר בהנאה דאמר חזקיה מניין לחמץ בפסח דאסור בהנאה שנאמר לא יאכל חמץ לא יהא בו היתר אכילה @44(א) ואפילו איערוב נמי כחצי זית ממצה וכחצי זית חמץ מצטרפין וקאים עליה בלאו כגון כותח הבבלי ושכר המדי דכתיב כי כל אוכל מחמצת לאיתויי עירובו ואפילו לרבנן דפליגי עליה דרבי אליעזר @44(ב) דלא דרשי כללא קאי עליה בלאו אבל איסורא איכא דהא כל איסורין שבתורה מדרבנן מיסר אסירין דתני' קדירה שבשל בה בשר לא יבשל בה חלב ואם בשל בנותן טעם והני מילי מין בשאינו מיגו אבל מין במינו @44(ג) דליכא למיקם אטעמא בששים דאמר רבא אמור רבנן בששים ואמור רבנן בנותן טעם ואמור רבנן בקפילא וביין נסך אחמרו רבנן טפי מן כל איסורין שבתורה דתניא כל איסורין שבתורה בין במינו בין שלא במינו בנותן טעם חוץ מטבל ויין נסך שבמינו במשהו ושלא במינו בנותן טעם יין נסך משום חומרא דע"ג טבל כהיתרו כך איסורו: 
@11ברם @33צריך חמץ כי מערב בהיתרא שיעורו בכמה לשאר איסורין שבתורה מדמינן ליה דלא אסיר במשהו או דילמא לטבל וליין נסך מדמינן ליה @44(ד) דהא חמיר איסורו דקאים עליה בבל יראה ובל ימצא אם תמצא לומר במינו כגון שאור חטים שנפל לתוך עיסת חטים כטבל ויין נסך דמי ואסור במשהו שלא במינו מאי מי אחמרו ביה רבנן טפי מיין נסך וטבל דהא אסור בבל יראה ובל ימצא אי לא אם תימצא לומר בזמנו הואיל וקאים עליה בבל יראה ובל ימצא אחמרו ביה רבנן לאחר זמנו מאי בעיניה לא תיבעי לך דאפילו לרבי שמעון דאמר חמץ בין לפני זמנו ובין לאחר זמנו אינו עובר עליו בלא כלום מיסר אסיר דתנן חמץ של עו"ג שעבר עליו הפסח מותר בהנאה ואוקמינן מתניתין כרבי שמעון וקתני ושל ישראל אסור אפילו בהנאה @55פז הני מילי בעיניה אבל על ידי תערובת מאי כיון דאסיר ליה אפילו לרבי שמעון אפילו בהנאה אלמא משוה ליה כתוך זמנו אפילו על ידי תערובת לא אם תמצא לומר במשהו בנותן טעם מאי מפלג פליגו בה רב ושמואל ורבי יוחנן דרב אמר חמץ בזמנו בין במינו בין שלא במינו אסור לאחר זמנו במינו אסור ושלא במינו מותר ושמואל אמר חמץ בזמנו במינו אסור במשהו ולא גזר שלא במינו אטו מינו לאחר זמנו בין במינו בין שלא במינו מותר ורבי יוחנן אמר חמץ בזמנו בין במינו בין שלא במינו אסור בנותן טעם לאחר זמנו בין במינו בין שלא במינו מותר הילכתא מאי ת"ש דאמר רבא הילכתא חמץ בזמנו בין במינו בין שלא במינו אסור @44(ה) ולא יהיב ביה שיעורא למימרא דבמשהו כרב שלא בזמנו בין במינו בין שלא במינו מותר @44(ו) ואף על גב דאיכא בנותן טעם כרבי יוחנן דאמר חמץ בזמנו במינו אסור שלא במינו בנותן טעם שלא בזמנו בין במינו ובין שלא במינו מותר אע"ג דאיכא בנותן טעם ובן הילכתא: @88@88דרשה @44(ז) אלו דברים שאדם יוצא בהן ידי חובתו אור לארבעה עשר גדי מקולס שרי ואפילו בפסח ולא קיימא הילכתא כרבי יוסי תנו רבנן אי זהו גדי מקולס כל שצלאו כולו כאחד נחתך ממנו אבר או נשלק ממנו אבר אין זה גדי מקולס @44(ח) אי זהו גדי מקולס מכתוב הירא של הלכות רבי לוי ורבי זכריה בשם רבי ברכיה אמרו בטכסים של מלכים בא הק"בה על המצרים בתחילה סכר להם אמת המים ואחר כך הביא עליהם קולנים ואחר כך ירה בהם חצים ואחר כך הביא עליהם לגיונות ואחר כך נתן להם דורמסיות ואחר כך ירה נפט בהן ואחר כך השליך עליהן אבני בליסטרא ואחר כך העמיד עליהן כבשים ואחר כך חבשן בפילקיות ואחר כך הוציא הגדול שבהן והרגו בתחילה סכר אמת המים @44(ט) שנאמר ויהפך לדם יאוריהם ונוזליהם בל ישתיון הביא עליהם קולנים שנאמר ותעל הצפרדע ואמר רבי יוסי בר' חנינא קירקורין של צפרדעים היה להן קשה יותר מן הכל @44(י) ירה בהם חצים הם כנים שנאמר ותהי הכנם הביא עליהם לגיונות ערוב שנאמר ויבא ערוב כבד ביתה פרעה נתן עליהם דורמסיות דבר שנאמר דבר כבד מאד השליך עליהם נפט שחין שנאמר ויהי שחין אבעבועות השליך עליהם אבני בליסטרא ברד שנאמר ויהי ברד ואש מתלקחת בתוך הברד הביא עליהם @44(יא) כבשים ארבה [ר"ל כובשים ומחזיקים בהם] שנאמר נטה ידך על ארץ מצרים בארבה חבשן בפילקיות חשך שנאמר ויהי חושך אפלה בבל ארץ מצרים הוציא הגדול שבהן והרגו זה מכת בכורות @44(יב) שנאמר ויך כל בכור במצרים ראשית אונים באהלי חם רבי לוי חתניה דרבי זכריה אמר כאשר שמע למצרים יחילו בשמע צור א"ר אלעזר כל צור מלא שבמקרא בצור המדינה הכתוב מדבר וכל צר שבמקרא חסר @44(יג) ברומי המדינה הכתוב מדבר רבי לוי ברבי חנינה אמר מי שפרע מן הראשונים @44(יד) הוא יפרע מן האחרונים מה מצרים צפרדעים אף [לע"ל] כן שנאמר קול שאון מעיר קול מהיכל מה מצרים כנים אף [לע"ל] כן שנאמר ונהפכו נחליה לזפת ועפרה לגפרית מה מצרים ערוב אף [לע"ל] כן שנאמר וירשוה קאת וקיפוד וינשוף ועורב ישכנו בה מה מצרים דבר אף [לע"ל] כן שנאמר ונשפטתי אתו בדבר ובדם מה מצרים שחין אף [לע"ל] כן שנאמר וזאת המגפה אשר יגוף ה' את כל העמים אשר צבאו על ירושלם המק בשרו והוא עומד על רגליו ועיניו תמקנה בחוריהן ולשונו תמק בפיהן מה מצרים ברד אף [לע"ל] כן שנאמר גשם שוטף ואבני אלגביש אמטיר עליו ועל אגפיו מה מצרים ארבה אף [לע"ל] כן שנאמר בן אדם אמור לצפור כל כנף וכתיב ואכלתם חלב לשבעה ושתיתם דם לשכרון מה מצרים חושך אף [לע"ל] כן שנאמר ונטה עליה קו תוהו ואבני בוהו מה מצרים מכת בכורים אף [לע"ל] כן שנא' וירדו ראמים עמם ופרים עם אבירים וירדו רומיים עמם וכתיב כי הנה החשך יכסה ארץ וערפל לאומים ר' אבא בר כהנא ורבנן ר"א בר כהנא אמר חושך ואפילה שימשו בארץ מצרים שלשת ימים דכתיב ויהי חושך אפלה בכל ארץ מצרים שלשת ימים אבל תוהו ובהו לא שימשו בעולם הזה והיכן עתידין לשמש בכרך של רומי שנאמר ונטה עליה קו תוהו ואבני בוהו ורבנן אמרי אותם שלא קיבלו את התורה שנתנה מתוך החושך עליהן הכתוב אומר כי הנה החושך יכסה ארץ אבל אותם שקיבלו את התורה שנתנה מתוך החושך שנאמר ויהי כשמעכם את הקול מתוך החושך עליהן הכתוב אומר ועליך יזרח ה' וכבודו עליך יראה אמן: 
@00פרשת שמיני 
@22פא 
@11שאילתא @33דאסיר להון לדבית ישראל לאורויי הלכה למישרא ולמיסר ולטמויי ולדכויי כדשתי חמרא כשיעור דמשכר שנאמר יין ושכר אל תשת וכתיב בתריה ולהבדיל בין הקדש ובין החול וכתיב בתריה ולהורות את בני ישראל וכמה שיעורא דכד שתי אסור לאורויי כדתניא יין ושכר אל תשת יכול יין כל שהוא או יין מגיתו ת"ל שכר לא אמרתי אלא בשיעור המשכר ואי זה זה רביעית יין בן ארבעים יום אם כן מה תלמוד לומר יין להזהיר על היין כל שהוא ועל יין מגיתו @44(א) אם שתה רביעית לוג דברי רבי מאיר רבי יהודה אומר יין אין לי אלא יין שאר משכרין מניין ת"ל שכר אם כן מה ת"ל יין על היין במיתה ושאר משכרין באזהרה ר' @44(ב) אליעזר אומר @44(ג) יין ושכר אל תשת אל תשת יין דרך שכרותו שאם הפסיק בה או אם נתן לתוכו מים כל שהוא פטור והכי קא אמר קרא יין והוא שמשכר ורבי מאיר דאמר אינו חייב אלא על היין יליף שכר שכר מנזיר מה נזיר שאר משכרין לא אף כאן נמי שאר משכרין לא ואתיא יין להזהיר ור' יהודה לא גמר שכר שכר כמאן אזלא הא דתניא אכל דבילה קעילית ושתה דבש וחלב ונכנס למקדש לוקה ארבעים כר' יהודה אמר שמואל בר אחיתיי אמר רב המנונא סבא אמר ר' יצחק בר אשיין אמר רב הונא אמר רב הלכה כרבי אליעזר וקרי רב עליה דרבי אליעזר טוביינא דחכימי והני מילי רביעית אבל יותר מרביעית אע"פ דאפסיק ואע"ג דנתן לתוכו מים אסור @44(ד) רב אחא מהוצל הוה ליה למשרא נדריה אתא לקמיה דרב אשי ביום טוב אמר ליה זיל האידנא ותא למחר דרב לא מוקים אמורא עליה מיומא טבא לחבריה משום שכרות ואנא נמי משכרנא וכי תנן במתניתין נשאלין נדרין של צורך שבת בשבת במקו' דליכא שכרות אמר ליה והא אמר רב הלכה כרבי אליעזר דאמר אם נתן לתוכו מים כל שהוא פטור @44(ה) מדלאו בחיותיה קא שתי ליה אמר ליה אימור דאמר רבי אליעזר ברביעית יותר מרביעית מי אמר יותר מרביעית אפילו מזוג נמי משכר: 
@11ברם @33צריך @55פח שאר משכרין מי אית ליה לר' אליעזר אי לא כיון דאפקיה לשכר דרך שכרותו שאר משכרין לית ליה או דילמא אית ליה לדרך שכרותו ושאר משכרין נמי @44(ו) ומחמר טפי מרבי יהודה דמחייב נמי מיתה ת"ש דאמר רב אכל תמרים אל יורה ומדאמר רב הלבה כרבי אליעזר ואמר רב אכל תמרים אל יורה שמע מינה אית ליה שאר משכרין נמי וכן הילכתא: 
@22פב 
@11שאילתא @33דאסיר לאורויי כי משתכר אע"ג דלא עביד מעשה בשעתיה דתניא ולהבדיל בין הקודש ובין החול @44(א) אלו חרמים וערכין והקדשות דכשהוא שכור לא ילמד בין הטמא ובין הטהור אלו הטומאות וטהרות ולהורות זה הוראה דלא לורי איסור והיתר אע"ג דלא עביד מעשה בשעתיה את כל החוקים אלו מדרשות @44(ב) אשר דבר ה' זה תלמוד ביד משה זו הלכה דלא לורי לא מן מדרש לא מתלמוד ולא מהלכה יכול אפילו משנה ת"ל ולהורות והאי לאו הוראה הוא ר' יוסי ברבי יהודה אומר יכול אפילו תלמוד ת"ל להורות כמאן אזלא הא דתניא יצא שרץ טמא וצפרדע טהור ששתויי יין מורין בו לימא סתמא כרבי יוסי ברבי יהודה לא אפילו תימא רבנן הא זיל קרי ביה רב הוא: 
@11ברם @33צריך הלכה כרבי יוסי ברבי יהודה או כרבנן הלכתא כרבנן דיחיד ורבים הלכה ברבים או דילמא הלכה כרבי יוסי ברבי יהודה משום דמסתבר טעמיה @44(ג) דמשנה מאי טעמא כיון דלא דמויי מילתא למילתא היא לא אתו למטעי ביה תלמוד נמי כיון דמיגרם גרים לא מיחלף ליה ולא אתו למטעי ביה ת"ש דאמר רב הלכה כרבי יוסי ברבי יהודה איני והא רב לא מוקים אמורא עליה מיומא טבא לחבריה אמאי והא תלמוד היא אמרי שאני רב דמורי מנפשיה ולוקים אמורא עליה ולא לורי מנפשיה סתם רב מורי ואגב דמפלפל אוריי מורי וכן הלכתא: 
@22פג 
@11שאילתא @33דאסר להון לדבית ישראל למיכל בשר בהמה טמאה וחיה טמאה הידא מינייהו טמאה והירא מינייהו טהורה מעלת גרה ומפרסת פרסה טהורה מפרסה פרס' ולא מעלת גרה מעלת גרה ולא מפרסת פרסה לא מעלה ולא מפרסת טמאה שנאמר זאת החיה אשר תאכלו וכתיב כל מפרסת פרסה אילו בהמה טהורה שילדה מין בהמה טהורה אסור באכילה כדתנן מה הן באכילה בהמה טהורה שילדה מין בהמה טמאה מותר באכילה וטמאה שילדה מין בהמה טהורה אסור באכילה שהיוצא מן הטמא טמא ומן הטהור טהור דג טמא שבלע דג טהור מותר באכילה וטהור שבלע דג טמא אסור באכילה @44(א) לפי שאין גידוליו ממנו מנהני מילי דתנו רבנן אך את זה לא תאכלו ממעלי הגרה יש לך מעלה גרה ומפריס פרסה ואי אתה אוכלו ואי זה זה טהור הנולד מן הטמא @44(ב) יכול אף טמא הנולד מן הטהור כן והכי קאמר דבר הבא ממעלה הגרה וממפריסי הפרסה אי אתה אוכל ת"ל גמל הוא טמא הוא חד לשליט בעולמו יודע שאין לך דבר שמעלה גרה וטמא אלא גמל ואידך הוא טמא ואין טמא הנולד מן הטהור טמא אלא טהור רבי שמעון אומר מה ת"ל גמל גמל שני פעמים אחד גמל הנולד מן הגמלה ואחד הנולד מן הפרה @44(ג) והילכתא כרבנן דהא יחיד ורבים הלכה כרבים ועוד סתים לן מתניתין כוותייהו דתנן מה הן באכילה בהמה טהורה שילדה מין בהמה טמאה מותר: 
@11ברם @33צריך אילו מין בהמה טמאה דכריך אחר בהמה טהורה כגון חזיר אחר רחל ויניק מינה כדירכה דוולד מאימיה מהו באכילה מי חיישינן דילמא רחמתיה והאי ולד דטמאה הוא ואסור אי לא מתנא תנן לעניין בכורה רבן שמעון בן גמליאל אומר הלוקח בהמה מניקה מן הגוי אין חוששין שמא בנה של אחרת הוא @44(ד) וקיימא לן הלכה כרבי שמעון בן גמליאל דאמרינן הלכה כרבן שמעון בן גמליאל בכוליה פרקין לבר מפלוגתא ומאי טעמיה דרבן שמעון בן גמליאל דפטר מבכורה משום דלא חיישינן לדחומי או דילמא לעולם חיישינן לרחומי והיינו טעמא דרבן שמעון בן גמליאל דפטר דאינה מרחמת אלא אם כן יולדת אם תמצא לומר טעמיה דרבן שמעון בן גמליאל דאינה מרחמת אלא אם כן יולדת הני מילי מינה אבל חזיר אחר רחל דלאו מינה הוא מי חיישינן לרחומי ואסור באכילה או דילמא לא חיישינן לרחומי ודאי מילד ילידתיה ושרי ת"ש דאמר רבה בר בר חנה אמר רבי יוחנן ראה חזיר שכרוך אחר רחל פטורה מן הבכורה דילמא בנה הוא ואסור באכילה ער יבא ויורה צדק לכם וקיימא לן הלכה כרבי יוחנן דאמר כרבן שמעון בן גמליאל דפטר מן הבכורה ולעניין אכילה אסור ואפילו דלאו מינה נמי חיישינן לרחומי אימור בתר דאוליד רחימתיה עד יבא ויורה צדק לבם דברה הוא וכן הילכתא: 
@22פד 
@11שאילתא @33דאסר להון לדבית ישראל למיכל בשר שקצים ורמשי' שנאמר כל השרץ השורץ על הארץ שקץ הוא לכם ואמר. אביי אכל פוטיתא לוקה ארבעה אכל נמלה לוקה חמש צירעה לוקה שש אכל פוטיתא לוקה ארבעה @44(א) דכתיב בדגים ושקץ יהיו לכם וגו' וכתיב בשרצים אל תשקצו ולא תטמאו תרין וכתיב בהאי פסוקא השרץ השורץ סתמ' לא שנא דים ולא שנא דיבשה הני דויקרא וכתיב במשנה תורה כל אשר אין לו סנפיר וקשקשת לא תאכלו אכל נמלה לוקה חמש דכתיב וכל השרץ השורץ על הארץ וגו' וכל הולך על גחון וכל הולך על ארבע וגו' אל תשקצו את נפשותיכם בכל השרץ השורץ אכל צירעה לוקה שש חמש הני דשרצים ואידך כל שרץ העוף טמא הוא לכם לא יאכלו. ואילו שרצים דגדלי מאוכלא וממשקה הנהו לאו כשרצים דמו אלא כאוכל ומשקה דמו @44(ב) כגון בישרא וכוורי דאתליעו שריין כדאמר רבינא לאימיה אבלע לי ואנא איכול דתניא על הארץ להוציא את הדרנין שבעדשין ואת היתושין שבכליסין ואת התולעים שבתמרים ושבגרוגרות אמ' ליה רב משרשיא בריה דרבי אחא בר נפחא לרבינא והא תניא את נבלתם תשקצו לרבות דרנין שבבהמ' אמר לי' הכי השתא התם בהמה בשחיטה משתריא לכי שחיט לה לבהמה אהניא לה שחיטה לדידהו לא אהניא להו שחיטה והויא לה כאבר מן החי ולא מיתר בשחיטה דבהמה אבל בשר ודגים כי גדלי היתירא הוא והני מילי היכא דלא איפרוש מאוכלא וממשקה @44(ג) אבל איפרוש קרינן ביה השרץ השורץ על הארץ ואיתסר ליה דכתי' כל השרץ לרבות הא דאמ' רב הונא לא לישפי איניש שכרא בציבתא באורתא דילמא פריש תולעתא ממנא לצבתא והדר נפיל לכסא ולאו אדעתיה והוה ליה השרץ השורץ על הארץ @44(ד) אי הכי אפילו בחביתא לא לישפי נמי דילמא פריש לדפנא דחביתא והדר נפיל למנא והוה ליה השרץ השורץ על הארץ דפנא דחביתא היינו רבותייהו ומנא תימרא דשאני מקום רבותייהו דתניא מניין לרבות בורות שיחין ומערות ששוחה ושותה מהן ואינו נמנע תלמוד לומר תאכלו כל אשר במים והא קא פריש לדופני הבור אלא התם אמרין היינו רבותייהו הכא נמי היינו רבותייהו אמר ליה רב ספרא לרב הונא תניא דמסייע לך כל השרץ השורץ על הארץ @44(ה) לרבות את היבחושין שסיננן: 
@11ברם @33צריך הני מילי היכא דגדלי מפירי בתר דתלישי מארעא היכא דגדלי מפירי מקמי דנתלשי מארעא מאי מי אמרינן כיון דמאוכלא גדלי אע"ג דלא תלישי לאו שרץ השורץ על הארץ קרינן להו או דילמ' כיון דמחברי בארעא כגופא דארעא דמו וקרינן בהו השרץ השורץ על הארץ ת"ש דאמר שמואל קישות שהתליע באיביה אסורה משום שרץ השורץ על הארץ לימא מסייעא לי' דתני חדא על הארץ להוציא את הזיזין שבעדשי' ואת היתושין שבכליסין ותולעין שבגרוגרות ותמרים ותניא אידך כל השרץ השורץ על הארץ לרבות תולעים שבעיקרי זתים ושבעיקרי גפנים מאי לאו כאן באיביה ובאן שלא באיביה לא לעולם אימא לך באיביה שריין וכי תניא ההיא דאסיר תולעת דאילן גופיה דכי ארעא דמי ולאו אוכלא הוא ולא למתלש קאים דיקא נמי דקתני שבעיקרי זתים ולא סבירא לן כי שינויין אלא כשמואל @55פט @44(ו) דא"ר פפא הני תמרי דכדא לבתר תריסר ירחי שתא שריין וכן הילכתא: 
@00פרשת תזריע 
@22פה 
@11שאילתא @33דאילו איתתא דילדה בן זכר שבעה יומי קמאי אסירא לגברה שנאמר אשה כי תזריע וילדה זכר וטמאה שבעת ימים @44(א) ובאורתא דשבעה נגהי תמניא @55צ איברי לה עלמא טבלא ומשתריא לגברה ואע"ג דחזיא דם בכל הני שבעה לא מיקבעה בזבה ולא צריכה שבעה נקיים דתניא כימי נדת דותה תטמא כימי נדתה כך ימי לידתה מה ימי נדתה אין ראויין לזיב' ואין ספירת שבעה עולה מהן כך ימי לידתה אין ראויין לזיבה ואין ספירת שבעה עולה מהן. למשלם שבעה ועד תלתין ותלתא כל דם דחזיא טהור הוא ושריא לגברה שנאמר ושלשים יום ושלשת ימים תשב בדמי טהרה. והיכא דילידה נקבה אסורה לגברה ארביסר יומי שנ' ואם נקבה תלד וטמאה שבועים כנדתה ואע"ג דחזיא בהן דמא לא מיקבעא בזיבה ולא צריכה שבעה נקיים דכתיב וטמאה שבועים כנדתה מה ימי נדתה אין ראויין לזיבה ואין ספירת שבעה עולה מהן כך ימי לידתה אין ראויין לזיבה ואין ספירת שבעה עולה מהן. למשלם ארביסר ועד שיתין ושתא כל דם דחזיא טהור הוא ושריא לגברה שנאמר וששים יום וששת ימים תשב בדמי טהרה ודאי חזיא תלתא יומי מיקמי מילדה איקבעא לה בזבה וצריכה למיתב שבעה נקיים והני מילי היכא דחזיתיה לההוא דם בשופי דלאו מחמת ולד הוא אי נמי חזאי בקושי מעיקרא ולבסוף חזאי בשופי ונח מעת לעת דאמרי' איגליאת מילתא דקושי קמא לאו מחמת וולד הוה דתניא המקשה כמה תשפה ותהא זבה מעת לעת דברי רבי אליעזר והלכה כדבריו ואמר רב יהודה אמר שמואל הלכה כרבי אליעזר בארבע וחדא מינייהו הא אבל חזאי בקושי אי נמי חזת תרי יומי בשופי ושלישי חזאי בקושי דהוה לה מחמת וולד טהור הוא דכתי' ואשה כי יזוב זוב דמה ימים רבים דמה מחמת עצמה ולא מחמת וולד ודוקא בן קיימא אבל נפל אין קושי לנפלי' דאמרי' האי דם מחמת נפשה חזת @44(ב) ואפי' חזת תרין יומי ואפילה לשלישי אמרינן אי איפשר לפתיחת הקבר בלא דם והוו להו תלתא דאדבריה רבא לבר שמואל מר ודרש קישתה שנים ולשלישי הפילה צריכה שתשב שבעה נקיים אלמא אין קושי לנפלים ואי איפשר לפתיחת הקבר בלא דם אמר ליה רב פפא לרבא למה לי שני ימים והא אמר רבי זירא בנות ישראל הן החמירו על עצמן שאפילו רואות טיפת דם בחרדל יושבות עליה שבעה נקיים אמר ליה אנא אמינא לך איסורא ואת אמרת לי חומרא היכא דאחמור אחמור היכא דלא אחמור לא אסרינן עלייהו. ואילו היכא דאפילה ולא ידעה האי דאפיל אי זכר הוא אי נקב' יתבה ארביסר לחומרא והיכא דאפילה ליום מ"א חוששת לוולד ליום מ' אינה חוששת לולד אלמא לא גמרא צורתיה דוולד עד דמלו ליה מ' יומין מלאים: 
@11ברם @33צריך לוולד לא חיישא לנדה מי חיישא אי לא מי אמרי' אף על גב דלא גמר צורתיה דוולד כיון דאפילה אי איפשר לפתיחת הקבר בלא דם או דילמא הני מילי היכא דגמר צורתיה דולד דמפתח טפי אבל מ' דלא נגמרה צורתיה לאו פתיחת הקבר הוא ואי חזי דם הוא דחיישא ואי איפשר לפתיחת הקבר בלא דם לא אמרינן ת"ש דת"ר יולדת שוחטין וזורקין עליה יום מ' לזכר ויום פ' לנקבה וקשיא לן יום ארבעים לזכר ויום פ' לנקבה אימור דאמרי' שוחטין וזורקין על טבול יום ועד מחוסר כפרה דחזי למיכל פיסחא לאורתא הכא לאימת מתיא כפרה למחר לאורתא לאו בת מיכל פסח היא ומוקמינן לה יום מ' לזכר לצורת זכר ויום פ' לנקבה לצורת נקבה ומני רבי ישמעאל היא דאמר זכר למ"א ונקבה לפ"א ואמרינן האי מי איצטריכא ליה והא אמרת אינה חוששת לוולד מהו דתימא אי אפשר לפתיחת הקבר בלא דם ונדה היא @44(ג) קמ"ל דהיכא אמרי' אי איפשר לפתיחת הקבר בלא דם היכא דגמר צורתיה דוולד דמיפתח טפי אבל הכא כיון דלא גמר צורתיה דוולד לא מיפתח טפי ואיפשר לפתיחת הקבר בלא דם וכן הילכתא: 
@22פו 
@11שאילתא @33דאילו איתתא דילדה זכר ונקבה יהבינן לה ימי טומאה דנקבה ארביסר יומי וימי טהורה דנקבה שיתין ושיתא והיכא דאולידה חד ובתר כמה ימים אולידה אחרינא יתבה ימי טומאה וימי טהרה לשני ואילו איתתא דאפילה שיליא בעלמא אע"ג דלית בה ולד אמרינן אי איפשר לשיליא בלא ולד ואיתמוחי הוא דאיתמח הולד ויתבה ימי טומאה דנקבה והיכא דילדה ולא שדא שיליא ובתר כמה יומי שדא שיליא לא לימא מר דשיליא דולד קמא איתמוחי איתמח והא שיליא דולד אחרינא הוה ביה ואיתמח הולד ותיתב ימי טומאה מרישא אלא אמרי' הא שיליא דולד קמא הוא ואישתהוי הוא דאישחהי בתריה דאמר מר מעשה היה ותלו את השיליא בולד כ"ג ימים @44(א) והני מילי כי תלינן בבן קיימא דאית ביה חיותא דאמרינן בזעא לשיליא ונפק אבל בנפל לא תלינן דאם איתא דהא שיליא דההוא נפל הות בהדיה הוה אתיא אלא שיריא דההוא נפל איתמח והא שיליא ולד הוה בה ואיתמח ובעיא למיתב ימי טומאה: 
@11ברם @33צריך @44(ב) אילו היכא דילדה ויתבה ימי טומאה ובתוך ימי טהרה הדר אפילה נפל דיומי טומאה אית לה וימי טהרה לית לה ונפוק ימי טומאה דשני ועדיין ימי טוהר דראשון לא נפוק מהו לאשלומי לה ימי טהרה עד דמשלמין דולד ראשון אי נמי ולד ראשון נקבה וולד שני זכר ונפוק ימי טומאה וטהרה דשני זכר ועדיין דנקבה לא מלו מי הדרינן ומלינן לה ימי טהרה עד דשלמין דנקבה אי לא מי אמרי' כיון דלענין קרבן בתר לידה קמייתא אזלינן ועד תמנין וחד לא מתיא קרבן אלמא איתינון להנהו ימי טהרה דולד קמא לענין דם טוהר נמי איתינון או דילמא דאפסיק ימי טומאה אפסוק ומקרבן לא ילפינן ת"ש דת"ר ושלשים יום יכול בין רצופים בין מפוזרים תלמוד לומר יום מה יום רצוף אף שלשים כולם רצופים ותניא גבי ששים וששת כי האי גונא: 
@11אי נמי @33ברם צריך יולדת בזוב צריכה שתשב שבעה נקיים היכא דלא חזיא דם בהנך ימי טומאה דלידה או חבר או דנקבה מהו דיסלקון לספירת זיבתה מי אמרינן נקיים מדם בעינן והא איכא או דילמא נקיים מטומאת לידה בעינן והני יומי כיון דאי לאו זבה היא הא מטמן וקיימן בטומאת לידה וכמה דקא חזיא בהון דם דמו ולא סלקין לה ת"ש דאיבעיא להון לרבנן ימי לידתה שאינה רואה בהן מהו שיעלו לספירת זיבתה אמר רב כהנא ת"ש ראתה שנים ולשלישי הפילה ואינה יודעת מה הפילה או זכר או נקבה או ולד או רוח הרי זו ספק לידה ספק זיבה מביאה קרבן ואינו נאכל וימי לידתה שאינה רואה דם עולה לה לספירת זיבתה אמר רב פפא שאני הכא דאיכא למימר יולדת זכר היא והנך ז' יומי יתירי דקא יתבא ליסלקון לה לספירת זיבתה אמר ליה רב הונא בריה דרב יהושע לרב פפא ביולדת זכר איכא לספוקא ביולדת נקבה ליכא לספוקא אלא לאו ש"מ עולין לה ש"מ @44(ג) ורב פפא סבר שאני הכא דהוה לה ספיקא ואף על גב דתניא מה ימי נדתה אין ראוין לזיבה ואין ספירת שבעה עולה מהן אף ימי לידתה אין ראויין לזיבה ואין ספירת ז' עולה מהן ותניא אחריתי האשה שיצאתה מליאה ובאה ריקנית והביאה לפנינו שלשה שבועים טהורים אמרינן שבוע ראשון ושבוע שני יולדת נקבה היא ושבוע שלישי יולדת נקבה בזוב היא למימרא דאין עולין הנהי רבי אליעזר אינון דאמר דבר שאינו גורם סותר וכיון דלידה סתרא לא סלקא אבל לרבנן דאמרי לידה לא סתרא מיסק נמי סלקא דתניא רבי מוריינוס אומר אין לידה סותרת בזיבה ואיבעיא להו מהו שתעלה אמר אביי אינה סותרת ואינה עולה מהן רבא אמר אינה סותרת ועולה והני מתנייתא רבי אליעזר אינון @44(ד) והלכתא כרבא: 
@11אי נמי @33ברם צריך אילו היכא דקא שפעה מתוך שבעה לאחר שבעה מתוך י"ד לאחר י"ד דלא אפסיק בין דם טמא לטהור האי דם בתרא דם טהור משוינן ליה אי לא א"נ מתוך שלשים ושלשה דזכר לאחר שלשים ושלשה או מתוך ששים וששה דנקבה לאחר ששים וששה ולא פסיק בין דם טמא לטהור האי דם בתרא דם טמא משוינן ליה אי לא האי דאמר רחמנא לאחר שבעה דזכר ולאחר י"ד דנקיבה טהור הוא משום דאפסיק מעיין טמא ומפתח מעין טהור והא לא פסק או דילמא חד מעיין הוא ורחמנא טהריה לא שנא פסק ולא שנא לא פסק וכן נמי במישלם יומי טהרה למיעל יומי טומאה מיפלג פליגי רב ולוי בהא מילתא דאיתמר רב אמר מעיין אחד הוא והתורה טמאתו יין פסק בין לא פסק והתורה טיהרתו ולוי אמר ב' מעיינות הן נסתם הטמא נפתח הטהור נסתם הטהור נפתח הטמא והני מילי היכא דפסיק דודאי איסתתים ליה היכא דלא פסיק הא לא איסתתים הלכתא כמאן כרב או כלוי ת"ש דאמר ליה רבינא לרב אשי אמר לי רב שמן מסיכרא איקלע מר זוטרא לאתרין ודרש הלכתא כרב לחומרא לאחר שלשים ושלשה יום אבל לא לקולא לאחר שבעה והלכתא כותיה דלוי לחומרא רב אשי אמר הלכתא כותיה דרב בין לקולא בין לחומרא דרש מרימר הלכתא כותיה דרב בין לקולא בין לחומרא והלכתא כוותיה דרב בין לקולא בין לחומרא וכן הלכתא: 
@22פז 
@11שאילתא @33דאילו איתתא דמפלא נפלא בזימנא קמייתא והדר מיעברא. וילידא @55צא @44(א) ההוא ברא דילידא מיחייב למיתן ה' סלעים לכהן ולעניין בכורה נוטר פי שנים: 
@11ברם @33צריך אילו איתתא דאיעברא תרין בנין ובעידן מילדא נפק פדחת דחד מינייהו ואחתת ביה חייתא סימנא והדר על ונפק חבריה ולבסוף נפק ההוא דאחתת ביה חייתא סימנא לענין פטר רחם מיחייב למיתן ה' סלעי' לכהן דהא נפק אפותיה ברישא לענין פי שני' מי שקיל @44(ב) מי אמרי' בהכרת פנים תלה רחמנא שנ' כי את הבכור בן השנואה יכיר לתת לו וגו' והאי נמי אית ליה הכר פנים או דילמא כיון דעל ונפק חבריה כוליה הילכך ההוא דנפק כוליה הוי בכור ת"ש דאמר ריש לקיש פדחת פוטרת בכל מקום חוץ מנחלה ור"י אמר אפי' נחלה כיון דנפק פדחת אף על גב דעל ונפק חבריה נוטל פי שנים ההוא דנפק פדחת ברישא וכן הלכתא: 
@11שאילתא @33דאילו טבח ששקל בשר ושקל עמו מתנות ונתן לישראל ובא כהן ליטול מתנות עם מי יש לו דין עם הטבח או עם ישראל שנו חכמים לקח הימנו במשקל נותן לכהן ומנכה לו מן הדמים אמר רב זו ששנו חכמים מנכה לו מן הדמים בששקל ישראל לעצמו אבל שקל טבח ונתן לו הדין עם הטבח וכן הלכתא: 
@00פרשת מצורע 
@22פח 
@11שאילתא @44(א) @33דאילו מאן דמתייליד ביה נגעא צריך לאחווייה לכהן אי נגע טמא הוא מטמא ליה וטומאת נגעים @44(ב) טומאה יוצאה מגופו הוא ואסור לאכול בתרומת חוצה לארץ דאמר שמואל אין תרומת חוצה לארץ אסורה אלא במי שטומאה יוצאה עליו מגופו והני מילי באכילה אבל בנגיעה לית לן בה ואי נגע טהור הוא מטהר ליה כהן שנאמר אדם כי יהיה בעור בשרו וגומר והי מינייהו טמאין והי מינייהו טהורין כדתנן מראות נגעים שנים שהן ארבעה בהרת עזה כשלג שנייה לה כסיד ההיכל שאת כצמר לבן שניי' לה כקרום ביצה וכי מיתיליד ביה נגעא שיעור כמה מטמא בגדים @44(ג) והיכא דאיכא חצי גריס מהאיך דעזה בשלג וחצי גריס מהאיך דכסיד ההיכל תולדה דידיה הוא ומצטרפי להדדי חצי גריס מבצמר לבן וחצי גריס מכקרום ביצה תולדה דידיה הוא ומצטרפי להדדי דתניא אמר רבי יוסי שאל (רבי) יהושע בנו של רבי עקיבא את רבי עקיבא מפני מה אמרו מראות נגעים שנים שהן ארבעה אמר לו אם לאו מה יאמרו אמר לו יאמרו מכקרום ביצה ולמעלה טמא @44(ד) ומסיד היכל ולמעלה טמא ומצטרפין זה עם זה אמר לו לומר לך כל כהן שאינו בקי בהן ובשמותיהן אינו רואה את הנגעים ומנלן דבהרת לבנה טפי אמר אביי דכתיב ואם בהרת לבנה היא היא לבנה ואין אחרת לבנה. ולא מטמא בהרת לבנה ותולדתה אלא דמתחזיא דעמקא בבשרא דכתיב ומראה עמוק מן העור ותניא במראה חמה העמוקה מן הצל @44(ה) ושאת ותולדתה לא מטמא אלא דמתחזיא גבוה מן כוליה בשרא דתניא שאת אין שאת אלא גבוה וכן הוא אומר על כל הגבעות הנשאות ומנלן דאית לה תולדה דכתיב ולשאת ולספחת ולבהרת ותניא אין ספחת אלא טפלה וכן הוא אומר ספחני נא אל אחת הכהונות אשכחן תולדה לשאת תולדה לבהרת מנלן אמר רבי זירא נאמר לבנה בשאת ונאמר לבנה בבהרת מה להלן יש לה טפילה אף כאן יש לה טפילה במתניתא תנא הטיל הכתוב לספחת בין שאת לבהרת לומר לך כשם שיש טפילה לזו כך יש טפילה לזו אמר מר שאת כצמר לבן אמר רב ביבי אמר רב אסי כצמר נקי בן יומו שמלבנין אותו למלת. ואילו חתן דאיתיליד ביה נגעא נטרינן ליה עד שמשלימין ליה שבעה יומי משתה והדר חזי ליה כהן ומטמא ליה דתנן חתן שנולד בו נגע נותנין לו ז' ימי משתה לו ולביתו ולכסותו וכן ברגל נותנין לו ז' ימי הרגל @44(ו) מאי טעמא וביום הראות בו בשר חי יטמא @44(ז) בו כתיב יש יום שאתה רואה בו ויש יום שאין אתה רואה בו ולא חזינן נגעים לא בשחרית ולא בין הערבים ולא בתוך הבית ולא ביום המעונן מפני שכהה נראית כעזה ולא בצהרים מפני שעזה נראית ככהה: 
@11ברם @33צריך קרוב מהו לראות הנגעים @44(ח) כיון דזכות וחובה לגביה דההוא דנולד ביה נגעא לטהוריה ולטמוייה כי דינא דמי וקרוב לא מיכשר או דילמא כיון דמראות נגעים בכהן חידוש הוא דאילו דינא מיכשר בין כהן בין ישראל דכתיב לפני הכהנים והשופטים ואילו נגעים לא אכשר רחמנא אלא בכהן ואי לא גמיר כהן חזי ליה מאן דגמיר ואמר ליה לכהן אימא טמא ואומר טמא וכיון דחידוש הוא אין לך בו אלא חידושו בלבד כהן וישראל אסור אבל קרוב כשר ואשכחן נמי דלענין דינא בעינן ג' ואילו נגעים יחיד כשר דכתיב אל אהרן הכהן או אל אחד מבניו הילכך כהן בעינן קרוב לית לן בה ת"ש דתניא @44(ט) היה רבי מאיר אומר מה ת"ל ועל פיהם יהיה כל ריב וכל נגע וכי מה ענין ריבים אצל נגעים נגעים בעינן כהנים דינין לא בעינן כהנים אלא להקיש ריבים לנגעים מה נגעים ביום אף ריבים ביום ומה נגעים שלא בסומין דכתיב לכל מראה עיני הכהן אף ריבים שלא בסומין @44(י) מה ריבים שלא בקרובים שנאמר לא יומתו אבות על בנים על פי בנים אף נגעים שלא בקרובים אי מה ריבים בג' אף נגעים בג' ודין הוא ממונו בג' גופו לא כל שכן ת"ל והובא אל אהרן הכהן מלמר שאפילו כהן אחר רואה את הנגעים וכן הילכתא: 
@11אי נמי @33הכי מנא דאיתליד ביה נגעא מנא דעמרא או מנא דכיתנא או שתיא דעמר' או שתיא דכיתנא אי נמי מנא דמשכא צריך לאחווייה לכהן אי נגע טמא הוא מטמא ליה כהן דכתיב והבגד כי יהיה בו נגע צרעת בבגד צמר או בבגד פשתים וכתיב או בשתי או בערב והיה הנגע ירקרק או אדמדם ואפילו שלש על שלש דצמר או דפשתים מטמא בנגעים דתניא בגד אין לי אלא בגד ג' על ג' מניין ת"ל והבגד כי יהיה בו נגע צרעת ושאר מינין כגון צמר גפנים צמר גמלי' צמר ארנבת ונוצה של עזים השיריים והכלך והסריקון אין מיטמ' בנגעי' דכתי' צמר ופשתים צמר ופשתים למעוטי שאר מינין בין שלש על שלש בין בגד גדול וכי חזי ליה כהן מסגיר ליה ז' יומין דכתי' והסגיר את הנגע שבעת ימים וכי חזי ליה ביום ז' דפשה ליה טפי ממאי דהואי מחליט ליה ובעי למישרפיה לכוליה מנא מנלן @44(יא) דכתיב וראה את הנגע ביום השביעי דבזע ליה שריף ליה דכתיב ואי לא פשה בעי חווריה ברשותא דכהן דכתיב וצוה הכהן וכבסו את אשר בו הנגע ואי מכבסינן ליה מכבסינן ליה בשבעה סמנין דאמר רב נחמן אמר רבה בר אבוה דם חטאת ומראות נגעים צריכין שבעה סמנין והדר מסגיר ליה שבעת ימים שנית אי לא חזיתיה אי מיורקיה או מסומקיה אף על גב דלא פשה בעי שריפה ואי חזיתיה בשביעי לתכבוסת קרע ליה לההוא ניגעא וכוליה בגד טהור הוא ומהכא ילפינן לה דעור בר כיבוס הוא והיכא דאייזום ליה מידי אסיר ליה לחווריה במיא בשבתא דתנן לעניין דם חטאת אחד הבגד ואחד השק ואחד העור טעון כיבוס ואמרי' עור בר כיבוס הוא ורמינהי היתה עליו לשלשת מקנחה בסמרטוט היתה על של עור נותנין עליה מים עד שתכלה אמר אביי לא קשיא הא רבנן והא אחרים מאן אחרים רבי מאיר היא דתניא לעניין דם חטאת הבגד והשק מכבסן הכלי והעור מגרדן אחרים אומרים הבגד והשק והעור מכבסן והכלי מגרדו והא דאמר רבי חייא בר אשי זמנין סגיאין הוה קאימנא קמיה דרב @44(יב) ואייזום ליה נעליה בשב' ושכשכו ליה במים כרבנן אלמא עור לאו בר כיבוס הוא והא כתיב בנגעים או כל כלי העור אשר תכבס וסר מהם הנגע אלא אמר רבא ברכין כולי עלמא לא פליגי דבני כיבוס נינהו אלא כי פליגי בקשין ואחד הבגד ואחד השק ואחר העור ברכין ודברי הכל דרבי חייא בר אשי בקשין וכתנא קמא ודכתיב בנגעים אשר תכבס מוקים לה תנא קמא ברכין הדר אמר רבא לאו מילתא הוא דאמרי ליקום ולימא ליה קרא ברכין כתיבא מי לא עסקינן בכלי אובלוסמוס הבא ממדינת הים ואמ' רחמנא אשר תכבס הדר אמר רבא לגבי צרעת כולהו רכין נינהו איידי מגופיה מתילדה מפחת ליה צרעת ומשוייא לה רך אלא אי קשיא לי הא קשיא לי הני כרים וכסתות רכין אינון ותנן נותנין עליה מים עד שתכלה אלא אמר רבא כל כיבוס דלית ליה כיסכוס לאו כיבוס הוא כדר' חייא בר אשי שכשוכי אין כסכוסי לא אי ברכין וכדברי הכל אי בקשין כאחרים אם כן אפילו דבגד נמי יתן עליה מים עד שתכלה ולא לכסבס בגד שרייתו היא כבוסו רבא לטעמיה דאמר רבא זרק סודר למים חייב זרק זרע פשתן למים חייב בשלמ' סודר דקא עביר כיבוס אלא זרק זרע פשתן למים מאי טעמא אילימא משום דקדח והוה ליה כזריעה @44(יג) אפילו כל זרעים נמי אלא משום דשדי רירא @44(יד) ומדביק הוה ליה כליישא דרש רבא מותר לכבס מנעל בשבת א"ל רב פפא לרבא והא אמר רב חייא בר אשי שכשוכי אין כסכוסי לא הדר אוקים רבא אמורא עליה ודרש דברים שאמרתי לפניכם טעות הן בידי ברם כך אמרו שכשוכי אין כסכוסי לא @44(טו) והא רבא לבתר דאמרה הכי סברה. וסנדל מוחלט אע"פ דלשריפה קאי טמויי מטמא ולא אמרינן כמאן דשרוף דמי דתניא מטלית שיש בה שלש על שלש אע"פ שאין בה כזית כיון שנכנס רובה לבית טהור טמאתו מאי לאו מוחלטת לא מוסגרת אי הכי אימא סיפא היו בה כמה זתים כיון שנכנס לבית טהור טמאתו אי אמרת בשלמא מוחלטת היינו דאיתקש למת אלא אי אמרת מוסגרת אמאי איתקש למת שאני התם דאמר קרא ושרף את הבגד אפילו בשעת שריפה קרוי בגד ודאמי כמאן דאיתיה: 
@11ברם @33צריך מהו למיחלץ ביה יבמה מי אמרינן כיון דלשריפה קאים כל העומד לשריפה כשרוף דמי הילכך לאו מנעל הוא וליתיה לחליצה או דילמא כיון דלענין טומאה אמרי' כמאן דאיתיה דמי דמן דנגע בי' מטמא לי' @44(טז) ולא אמרי' כשרוף דמי אפרו טהור הוא לענין חליצה נמי ילפינן ליה מטומאה ואם ת"ל ילפינן ליה מטומאה סנדל של עיר הנדחת מהו מי ילפינן ליה מנגעים דאע"ג דלשריפה קאים אמרי' כמאן דאיתיה דמי @44(יז) או דילמא מנגעים לא ילפינן שאני נגעים דאחמר ביה רחמנא ת"ש דאמר רבא הילכתא אחד סנדל מוסגר ואחד סנדל מוחלט @44(יח) ואחד סנדל של עיר הנדחת לע"ג לא תחלוץ ואם חלצה חליצתה כשרה אחד סנדל של תקרובת ע"ג היכא דעבודתיה בכך כגון אבנים של מרקוליס והא בעינן זריקה משתברת וליכא דאמר מר שבר מקל בפניה חייב ונאסרת זרק מקל בפניה חייב ואינה נאסרת @44(יט) כגון שקיצעו מתחלה לכך אחד סנדל של עיר הנדחת ושל זקן העשוי לכבודו לא תחלוץ ואם חלצה חליצתה פסולה של זקן העשוי לכבודו ושל תקרובת ע"ג @44(כ) משום דלא עבדי להילוכא של עיר הנדחת משום דלשריפה קאי כמו דשרוף דמי אלמא מוחלט כיון דלעניין טומאתו אמרינן כמאן דאיתיה דמי דהא גלי רחמנא והבגד לעניין חליצה נמי אמרי' כמאן דאיתיה דמי של עיר הנדחת אמרינן כמאן דשרוף דמי כיון דלשריפה קאי ולא ילפינן מנגעים דהא אחמרו ביה רבנן במילי יתירתא אי נמי אוקמוה אליישא: 
@11אי נמי @33ברם צריך כלי עור רכין הא קא אמרינן דבני כיבוס נינהו ואסיר לכסכוסינהו קשין בני כיבוס נינהו ואסיר לכסכסן או לא בני כיבוס נינהו ומותר לכספסן @44(כא) אמרי קשין מכסבסן דחייף להו מיחף במיא דאריך להו מירך במייא דהווה ליה כסכוס (מיפלג) הא קא אמרינן דפליגי אחרים ותנא קמא הלכתא מאי הלכתא כתנא קמא דאמר קשין ככלי עץ ושאר מינין דמו דגרידי ליה לההוא דם חטאת ובשבת שרי למחפייהו ושרי למירכינהו דהא לאו בני כיבוס נינהו או דילמא הלכתא כאחרים דאמרי בני כיבוס נינהו וגבי דם חטאת בעי מחפייהו ומרכינהו ובשבת אסור למחפייהו ולמירכינהו ת"ש דרש רבא מותר לכבס את המנעל אמר ליה רב פפא לרבא והאמר רב חייא בר אשי שכשוכי אין כסכוסי לא ולא קא משני ליה רבא הא בקשים הא ברכין הדר אוקים רבא אמורא עליה ודרש כיבוס אסור שכשוך מותר ולא קא מפליג בין קשין בין רכים @44(כב) אלמא הלכתא כאחרים: 
@11אי נמי @33אילו מאן דמיתיליד ליה נגעא בביתיה צריך למימר לכהן ומיתי מיחזייה דכתיב ונתתי נגע צרעת בבית ארץ אחוזתכם וכתיב ובא אשר לו הבית @55צב ונתתי למה לי כדתניא ונתתי נגע צרעת כבשורה הוא להן שיהו הנגעים באין עליהם דברי רבי יהודה ר"ש אומר פרט לנגעי אונסין @44(כג) ובתים בני אונס נינהו ואם אינו עניין לבתים תנהו עניין לאדם מאי היא דאי אכיל אוכל ומשקה דמייתי לידי נגע לא מיטמא איני והא תניא אדם כי יהיה בעור בשרו מן הדיבור ואילך מיטמא והלא דין הוא נאמר טמא בזב ונאמר טמא בנגעים מה כשטימא בזב לא טימא אלא מן הדיבור ואילך דכתיב כי יהיה זב מבשרו אף כשטימא בנגעים לא טימא אלא מן הדיבור ואילך לא אם אמרת בזב שכן אינו מיטמא באונס תאמר בנגעים שמטמאי' באונס ת"ל אדם כי יהיה מן הדיבור ואילך למימרא דנגעים מטמאים באונס אמר רבא פרט לנגעי אונסין לאו לאפוקי אונס דאוכל ומשקה לא אלא פרט לנגעי רוחות דמשמשא ביה רוח רעה דההוא לאו בר ונתתי הוא רב פפא אמר פרט לנגעי כשפים ומקמי דליתיה כהן למחזייה לבייתא מפני ליה דלא ליטמן דכתיב וצוה הכהן ופנו את הבית וירושלים אינה מיטמאה בנגעי' דתניא בית ארץ אחזתכם אחזתכם מיטמא בנגעים ואין ירושלים מיטמאה בנגעים ות"ר בית שאין בו ארבע אמו' על ארבע אמות פטור מן המזוזה ומן המעקה ואינו מטמא בנגעים ואמרי' לימא ר' היא דאמר גבי סוכה בעינן ארבע אמות על ארבע אמות דאי רבנן כיון דלגבי סוכה אמרין סוכה הוא אע"ג דלא הוה ד' אמות על ד' אמות הכא נמי בית הוא לא אפי' תימא רבנן עד כאן לא קא אמרי רבנן אלא גבי סוכה דלשבעה הוא דעבידא אבל בית דלמידרא ביה תדירא הוא דעביד אפי' רבנן מורו דבציר מד' אמות לא דייר איניש ולא מיקרי בית: 
@11ברם @33צריך @44(כד) עלייה ויציע מי מיטמן בנגעים אי לא מי אמרינן מיקרי בית ומיטמא או דלמא לא מיקרי בית ולא מיטמא מיפלג פליגו בה רבי מאיר ורבנן לעניין נדרים דתנן הנודר מן הבית מותר בעלייה דברי רבי מאיר וחכמים אומרים עלייה בכלל הבית לענין נגעים מאי תיבעי לך לרבנן תיבעי לך לר' מאיר נדרים בנגעים או דילמא בית יתירא כתיב לרבויי עלייה תבעי לך לרבנן נגעים בנדרים או דלמא בית ארץ כתיב לאפוקי עלייה ת"ש דתניא בית בית לרבות את העלייה בבית לרבות את היציע ואמר רב חסדא הא מני ר' מאיר היא דאמר לעניין נדרים עלייה לאו בכלל בית ואיצטריך לרבויי לעניין נגעים דאי רבנן למה לי לרבויי הא אמרי עלייה בכלל בית אמר אביי אפילו תימא רבנן איצטריך סלקא דעתך אמינא בבית ארץ כתיב בית המחובר לארץ עלייה לא קא משמע לן: 
@11אי נמי @33אילו דאיתיליד ביה נגעא וטהר מנגעיה צריך לכהן וטהוריה כהן בצפורי' ובעץ ארז ואזוב ושני תולעת דכתיב וצוה הכהן ולקח למטהר שתי צפרים חיות ומני ליה שבעה יומי דכתיב וישב מחוץ לאהלו שבעת ימים והנך שבעה יומי אסור בתשמיש המטה דכתיב וישב מחוץ לאהלו ואין אהלו אלא אשתו וכן הוא אומר שובו לכם לאהליכם שבעת ימים @44(כה) שבעת ימי ספירו ולא שבעת ימי חלוטו דברי ר' יוסי בר' יהודה ר' יהודה אומר ק"ו לימי חלוטו שהוא טמא א"ר חייא אמרתי לפני ר' למדתנו רבינו יותם בן עזיה בימי חלוטו היה עיבורו א"ל אף אני כך אמרתי מאי טעמא @44(כו) עוזיה כמה מלך חמשי' ושתים ונתנגע בעשרים ושבע לירבעם וירבעם ועוזיה מלכו כאחד הוה ליה מנוגע עשרים ושש שנים ויותם כי שכיב עוזיה ומלך איהו בר כמה שנין הוה בר עשרין וחמש הוה עיבורו אימת בעשרים ושבע אישתכח דעיבוריה בימי חלוטו ור' יוסי' בר' יהודה אמר לך לאו מתחלת שנה דעיבורי' איתנגע אשתכח דעיבורי' מקמי הכי הוה א"ר שמואל בר נחמני א"ר יונתן על ז' דברים נגעים באין על לשון הרע ועל שפיכות דמים ועל שבועת שוא ועל גילוי עריות ועל גסות הרוח ועל הגזל ועל צרות העין @44(כז) על לשון הרע דכתיב ותדבר מרים ואהרן במשה וכתיב ויפן אהרן אל מרים והנה מצורעת @55צג וכתיב מלשני בסתר וגו' על שפיכות דמים דכתיב לא יכרת מבית יואב זב ומצורע על שבועת שוא דכתיב ויאמר נעמן הואל וקח ככרי' ואין @44(כח) הואל אלא שבועה שנאמר ושמעה קול אלה וכתי' וצרעת נעמן תדבק בך ובזרעך על גילוי עריות דכתיב וינגע ה' את פרעה על גסות הרוח דכתיב וכחזקתו גבה לבו וכתיב והצרעת זרחה במצחו על הגזל דכתיב וצוה הכהן ופנו את הבית תנא הוא כנס ממון שאינו שלו יבא כהן ויפרע ממנו על צרות העין דכתיב ובא אשר לו הבית תנא מי שיחד ביתו ביתו לו איני והאמר עינוני בר סיסין למה נסמכה פרשת בגדי כהונה לפרש' קרבנות לומר לך מה קרבנות מכפרים אף בגדי כהונה מכפרין כתנת מכפרת על שפיכות דמים דכתיב ויטבלו את הכתנת בדם מכנסים מכפרים על גילוי עריות וכן הוא אומר ועשה להם מכנסי בד לכסות בשר ערוה מצנפת מכפרת על גסות הרוח בדרבי חנינא דא"ר חנינא אמר הקב"ה יבא דבר שבגבוה ויכפר על מעשה גבוה אבנט מכפר על הרהור הלב על היכא דאיתיה חשן מכפר על הדינין שנא' ועשית חשן משפט אפוד מכפר על ע"ג דכתיב אין אפוד ותרפים מעיל מכפר על לשון הרע אמר הקב"ה הוא דבר שבקול ויכפר על מעשה קול ציץ מכפר על עזות מצח כתיב הכא והיה על מצח אהרן וכתי' התם ומצח אשה זונה היה לך @44(כט) לא קשיא הא דאהני ממעשיו והא דלא אהני ממעשיו אהני ממעשיו אתו נגעים עליה לא אהני ממעשיו לא אתו נגעים עליה מעיל מכפר איני והא א"ר סימון א"ר יהושע בן לוי שני דברים לא מצינו להם כפרה בקרבנות ומצינו להם כפרה בדבר אחר שפיכות דמים ולשון הרע שפיכות דמי' בעגלה ערופה ולשון הרע בקטורת דתני רב חנניה @44(ל) למדנו קטרת שמכפרת על לשון הרע דכתיב ונתן את הקטורת על האש ותנא דבי ר' ישמעאל על מה הקטרת מכפרת על לשון הרע אמר הקב"ה יבוא דבר שבחשיי ויכפר על מעשה בחשיי קשיא שפיכות דמים על שפיכות דמים אשפיכות דמים לא קשיא הא דידע מאן קטליה והא דלא ידע מאן קטליה ידע מאן קטליה בר קטלא הוא במזיד אפילו לא אתרו ביה רבנן לש"הר אלשון הרע נמי לא קשי' הא בצינעה הא בפרהסיא @55צד איבעי' תימא הא דאהני מעשה הא דלא אהני מעשה בעא מיניה רב שמואל בר אלנדב מרבי חנינא בר נדב ואמרי לה רב שמואל בר אלנדב חתניה דרבי חנינא מרבי חנינא ואמרי לה מר' יהושע בן לוי מה נשתנה מצורע שאמרה תורה בדד ישב אמר ליה הוא הפריש בין איש לאשתו לפיכך אמרה תורה בדד ישב וא"ר יהושע בן לוי מצורע שאמרה תורה יביא צפרים לטהרתו הוא עשה מעשה פטיט לפיכך אמרה תורה יביא קרבן פטיט וכן לטהרת בתים צפרים ועץ ארז ואזוב ושני תולעת והנך צפרים תרויהו מחד מינא בעו לאיתויינהו @44(לא) ולא ליתי חד מרוד מינא וחד מחד מינא דתניא צפרים מיעוט צפרים שתים מה ת"ל שתי שיהו שוות ומניין שאע"פ שאינן שוות כשרות ת"ל צפור צפור ריבה @44(לב) והא @55צה שתי מבעיא לי שתים ולא ארבע ההוא הכתיב אחת אחת וההיא דשחיט לה וטביל האיך חיה בדמיה שחוטה אסורה באכילה והך דטביל ביה ומדי בה ומשלח לה שריא דתניא כל צפור טהורה תאכלו לרבות את המשתלחת וזה אשר לא תאכלו מהם לרבות את השחוטה אמר רבא איפוך אנא לא אמרה תורה שלח לתקלה ואסורה השחוטה אפי' בהנאה ואי מקדש בה אשה לא תפשו בה קדושין דתנן המקדש בערלה ובכלאי הכרם ובשור הנסקל ובעגלה ערופה ובצפרי מצורע ובשיער הנזיר ופטר חמור ובשר בחלב ובחולין שנשחטו בעזרה אינה מקודשת: 
@11ברם @33צריך צפורי מצורע מאימתי נאסרין משעת שחיטה או משעת לקיחה מי אמרינן משעת לקיחה איקציי להו למצותייהו @44(לג) והוה להו בהקדש ואיתסרו להון אבל משולחת דאיתעבד לה מצוה אמר רחמנא תשתרי או דילמא הני לאו מקדש קדישן ובשחיטה הוא דמתסרן דקא מתעבד מצוה ת"ש דאיתמר צפורי מצורע מאימתי נאסרין ר' יוחנן אמר משעת שחיטה רבי שמעון בן לקיש אומר משעת לקיחה והלכתא כרבי יוחנן דאמר רבא הלכתא כרבי שמעון בן לקיש בהני תלת ותו לא: 
@22פט 
@11שאילתא @33דמחייבין דבית ישראל למיפרש מנשיהון סמוך לעידנא דקביעא להו דחזייא דם נדה וכתיב והזרתם את בני ישראל מטומאתם א"ר יאשיה מכאן אזהרה לבני ישראל שיפרשו מן נשותיהן סמוך לוסתן וא"ר יוחנן משום רבי שמעון בן יוחאי כל שאינו פורש מאשתו סמוך לווסתה אפילו הויין ליה בנים כבני אהרן @44(א) דנפישא זכותייהו מתים דכתי' והזרתם את בני ישראל מטומאתם וכתיב והדוה בנדתה והזב את זובו וגו' וכתיב בתריה אחרי מות שני בני אהרן וא"ר חייא בר אבא א"ר יוחנן כל הפורש מאשתו סמוך לווסתה הוויין ליה בנים זכרים שנא' ולהבדיל בין הטמא ובין הטהור וסמיך ליה אשה כי תזריע וילדה זכר ריב"ל אומר הוויין ליה בנים שמורים הלכה בישראל שנא' ולהבדיל בין הקדש ובין החול וסמיך ליה ולהורות את בני ישראל וא"ר חייא בר אבא א"ר יוחנן כל המבדיל על היין במוצאי שבת הוויין ליה בנין דכרין שנא' ולהבדיל בין הקדש ובין החול וסמיך לי' אשה כי תזריע וגו' א"ר בנימן בן יפת א"ר אלעזר כל המקדש עצמו בשעת תשמיש הויין ליה בנים זכרים שנאמר והתקדשתם והייתם קדושים וסמיך ליה אשה כי תזריע וגו' א"ר בניסן בר אמי אין אשה מתעברת אלא סמוך לוסתה שנאמר הן בעון חוללתי ור' יוחנן אמר לטבילה שנאמר ובחטא יחמתני אמי @44(ב) מאי משמע דהאי חטא לישני דדכויי הוא דכתיב תחטאני באזוב ואטהר וסמוך לווסתה כמה מתבעי למיפרש מינה א"ר אבא עונה מאי עונה לאו עונה יתירתא אלא אותה עונה דרגילא דחזייא בה דתנן היתה לומדת להיות רואה עם הנץ החמה אינה אסורה אלא עם הנץ החמה @44(ג) ר' יהודה אומר כל הלילה שלה והא תניא ר' יהודה אומר כל היום שלה לא קשיא כאן בתחלת יטמא וכאן בסוף ליליא היתה רגילה דחזייא בסוף ליליא מאורתא אסירא לגברא כוליה ליליא חלף ליליא ולא חזת שריא לגברא רגילה דחזייא בתחלת יממא כוליה ליליא שרייה מטת תחלת יטמא ולא חזייה אסירא כוליה יומא וכן סוף יומא ותחלת ליליא אלמא עונה דאמור רבנן לא שנא היכא דחזייה בתחלת עונה אסורה כולה עונה ולא שנא היכא דחזיית בסוף עונה אסורה כולה עונה ואמר רבא הילכתא כר' יהודה: 
@11ברם @33צריך אשה שיש לה ווסת והגיע זמנה ולא בדקה מהו בימי עיבורה ובימי מניקותה לא תבעי לך דדמיה מסולקין ולא חיישינן דתנן. רבי מאיר אומ' אם היתה במחבא והגיעה שעת ווסתה ולא בדקה טהורה שהחרדה מסלקת את הדמים ה"נ בימי עיבורה ובימי מניקותה דמיה מסולקין וטהורה היא כי תיבעי לך שלא בזמן עיבורה שלא בזמן מניקותה ווסתות דאוריתא אינון ואמרי' וודאי מי הוא חזייא או דילמא וסתות דרבנן אינון ומיחש חישא ובעייא בדיקה ואי לא בדקה טהורה @44(ד) ואי משום והזרתם אסמכתא בעלמא הוא מיתנא תנן הגיע זמן ווסתה ולא בדקה טמאה רבי מאיר אומר אם הגיע שעת ווסתה במחבא ולא בדקה טהורה שהחרדה מסלקת את הדמים כולה ר' מאיר קא תני לה ופליגי רבנן עליה או דילמא דברי הכל היא ת"ש דאיתמר אשה שיש לה ווסת והגיע שעת ווסתה ולא בדקה אמר רב בדקה ומצאה טמא טמא טהור טהור ושמואל אמר אע"פ שבדקה ומצאה טהור טמא שאורח בזמנו בא לימא בהא קא מיפלגי דמר סבר ווסתות דאוריית' ומר סבר ווסתות דרבנן א"ר זירא כ"ע ווסתות דאורייתא ולא קשיא @44(ה) כאן שבדקה עצמה בשעת ווסתה וכאן שבדקה עצמה לאחר ווסתה רב נחמן בר יצחק אמר בהא קא מיפלגי דמר סבר ווסתות דאורייתא ומר סבר ווסתות דרבנן וכדרב נחמן בר יצחק סבירא לן דבתרא הוא ואמר אביי כתנאי דר' אליעזר אומר טמאה נדה ור' יהושע אומר תבדוק @44(ו) והני תנאי כהני תנאי ר"מ אומר אם היתה במחבא והגיע שעת ווסתה ולא בדקה טהורה והילכתא כוותיה דר' זעירי דקאמר לה כרבנן וכרבי יהושע ושמואל אמר כר' מאיר וכרבי אליעזר וקיימא לן הילכתא כוותיה דרב בין לקולא בין לחומרא: 
@22צ 
@11שאילתא @33דאילו מאן רבעי למיכלא לחמא צריך למימשא ידיה ברישא והדר ניכול ואע"ג דאכל חולין דתנן נוטלין לידים לחולין ולמעשר ולתרומה ולקודש מטבילין @44(א) מנא הני מילי דכתיב כל אשר יגע בו הזב וידיו לא שטף במים וגו' ותניא א"ר אלעזר בן ערך מכאן סמכו חכמים לנטילת ידים לחולין מן התורה @55צו אמר ליה רבא לרב נחמן האי בנוגע בו הזב הוא דכתיב אמר ליה אטו נוגע בזב כי שטיף ידיו במים מי מטרהן אלא הכי קאמר אחר שלא שטף ידיו טמאות. ומאן דמזלזל בנטילת ידים בר נדוי הוא דאמר ריב"ל @44(ב) בכ"ד מקומות ב"ד מנדין על כבוד הרב וכולם שנינו במשנתינו א"ר אלעזר היכן שנינו אמר ליה לכי תשכח נפק דק ואשכח תלת וחדא מינייהו המזלזל בנטילת ידים דתנן אמר רבי יהודה ח"ו שעקביה נתנדה שאין עזרה ננעלת על כל אדם בישראל בחכמה וביראת חטא כעקביה בן מהללאל ואת מי נידו את אלעזר בן הגר שפיקפק בנטילת ירים ונידוהו ומת בנידויו וכשמת שלחו ב"ד והניחו אבן גדולה על ארונו ללמדך שכל המתנדה ומת בנידויו ב"ד סוקלים את ארונו וכל המזלזל בנטילת ידים סוף בא לידי עניות דאמר רב אסי ואמרי לה במתניתא תנא ג' דברי' מביאין את האדם לידי עניות המשתין מים לפני מטתו ערום והמזלזל בנטילת ידים ומי שאשתו מקללתו בפניו המשתין מים לפני מטתו הני מילי פניו כלפי מטה ועל גבי קרקע אבל מהדר אפיה ממטה ובמנא לית לן בה @44(ג) המזלזל בנטילת ידים לא אמרן אלא דזמנין משי וזמנין לא משי @44(ד) אבל משי ולא משי לית לן בה ומי שאשתו מקללתו בפניו אמר רבא על עיסקי תכשיטיה. והני מילי לנהמא @44(ה) אבל לפירי אי לא מטנפן ידיה לא צריך וודאי מדעם דטיבולו במשקין צריך נטילת ידים דאמר רבי אלעזר אמר רבי הושעיא כל שטיבולו במשקין צריך נטילת ידים ולא משינן אלא ממנא כדתנן בכל הכלים נוטלין לידים אפילו בכלי גללי' כלי אבנים כלי אדמה אבל לא כלים ולא בשולי המחץ ולא במגופת כלי' ולא יתן לחבירו בחפניו @44(ו) מ"ט אסמכינון רבנן אמי חטאת אי נמי אקידוש ידים ורגלים דמקדש כדקתני אין נוטלין ואין מקדישין ואין מזין מי חטאת אלא מכלים והיכא דאזיל על יד הנהר וליכא מנא בהדיה למשקל לממשא ידיה לא לישקול מיא בחדא ידיה ולמשיא לאידך ידיה אלא למשכינהו תרוייהו בנהרא דהוה ליה הטבלה: 
@11ברם @33צריך אילו היכא דאיכא משיכלא דמיא @44(ז) מהו למישך @55צז איניש ידיה ביה וממשא אי נמי אוכל מחמת מאכיל צריך נטילת ידים אי לא כיון דהוא בידיה לא אכיל לא צריך נטילת ידים או דילמא זימנין דלא מיתאכיל ליה אומצא ומעייל ליה בידיה ואישתכח דאכיל בלא נטילת ידים אי נמי מאכיל לחבית והוא אינו אוכל צריך נטילת ידים אי לא כיון דלא אכיל לא צריך או דילמא זימניה דמשתלי ומקרי ושדי ידיה לפומיה ונמצא אוכל בלא נטילת ידים ת"ש דאבוה דשמואל אשכחיה לשמואל בריה דבכי אמר ליה אמאי קא בכית אמר ליה מחיין רבי אמר ליה ואמאי מחייך דאמר לי לא משית ידיך וספית לינוקא אמר ליה ואמאי לא משית אמר ליה איהו אכיל ואנא משינא @44(ח) אמר ליה אבוה דשמואל לרביה לא מסתייך ררא גמירת ולא גמרת אלא ממחא מחית ליה לינוקא והילכתא אוכל מחמת מאכיל בעי נטילת ידים מאכיל לא בעי נטילת ידים וכן הילכתא: 
@00פרשה אחרי מות 
@22צא 
@11שאילתא @33דאילו מאן דשחיט חיוותא או ציפרא מיחייב לכסויי לדמיה בעפרא שנאמר איש איש מבית ישראל וגו' וא"ר זירא אמר רב השוחט צריך שיתן עפר למטה ועפר למעלה שנאמר ושפך את דמו וכסהו בעפר עפר לא נאמר אלא בעפר @44(א) מלמד שהשוחט צריך שיתן עפר למטה ועפר למעלה ואילו מאן דשחיט אווזין ותרנגולים אע"ג דניצודין ועומדין אש' יצוד קרינא ביה וחייב לכסות דת"ר אשר יצוד אין לי אלא אשר יצוד ניצודין ועומדין כגון אווזין ותרנגולין מניין ת"ל ציד מכל מקום ולמה נאמר אשר יצוד לימדה תורה דרך ארץ שלא יאכל אדם בשר @44(ב) אלא בהזמנה הזאת דלא לפסיד איניש ממוניה דתניא כי ירחיב ה' אלהיך את גבולך וגו' לימדה תורה דרך ארץ שלא יאכל אדם בשר אלא לתיאבון יכול יקח מן השוק ויאכל ת"ל וזבחת מבקרך יכול יזבח כל בקרו ויאכל ת"ל מבקרך ולא כל בקרך מצאנך ולא כל צאנך מיכאן א"ר אלעזר בן עזריה מי שיש לו מנה @44(ג) יקח ללפסו ליטרא ירק עשרת מנה יקח ללפסו ליטרא דגים עשרים מנה יקח ללפסו ליטרא בשר המשים מנה ישפתו לו קדרה בכל יום ואידך אימת אמר רב פפא מע"ש לערב שבת אמ' רב צריכים אנו לחוש על דברי הזקן אמר ר' יוחנן אבא ממשפחת בריאים הוא אבל כגון אנו מי שיש לו פרוטה בכיסו יריצנה לחנווני אמר רב נחמן כגון אנו לווין ואוכלין. ואילו מאן דשחיט טמאי' פטור לכסות שנאמר אשר יאכל והיכא דשחט ולא אישתחיט שפיר פטור לכסות כדתנן השוחט ונתנבלה בידו והנוחר והמעקר פטור לכסות ואילו מאן דשחיט חיה או עוף ולאו אדעתיה דאכיל מיניה אלא מיבעי ליה לדמיה כיון דשחיטה מעלייא היא דאי בעי אכיל ליה חייב לכסות דתניא השוחט וצריך לדם חייב לכסות כיצד הוא עושה או נוחרו או עוקרו וחרש שוטה וקטן ששחטו ואחרים רואים אותן חייבים לכסות ואי לא @44(ד) אע"ג דמחזיקי לן ששחטו שפיר פטורים לכסות כדתנן חש"ו ששחטו ואחרי' רואי' אותן חייבים לכסות בינן לבין עצמן פטורי' לכסות: 
@11ברם @33צריך אילו היכא דשחט שחיטה מעלייא @44(ה) ואיטריף מחמת ד"א או דרסה או נפלה מן הגג כי האי גוונא מי מיחייב לכסות אי לא כיון דשחיטה מעלייא היא ופסולה מחמת ד"א שחיטה קרינא בה וחייב לכסות דהא מטהרה מידי נבלה או דילמא כיון דלא שרייא באכילה לא שחיטה קרינא ביה ולא מיחייב בכסוי מיפלג פליגי בה ר' מאיר ור' שמעון דר' מאיר אמר שחיטה שאינה ראויה לאכילה שמה שחיטה ר"ש סבר לא שמה שחיטה הילכתא מאי ת"ש @55צח דא"ר חייא בר אבא א"ר יוחנן ראה רבי דבריו של רבי מאיר באותו ואת בנו ושנאו בלשון חכמים דתנן השוחט ונמצא טריפה השוחט לע"ג השוחט חולין בפנים וקדשים בחוץ וחיה ועוף הנסקלין ר' מאיר מחייב בכסוי וחכמי' פוטרין ואיסתברא ליה טעמיה דרבי שמעון בכסוי הדם דכתיב אשר יאכל לאפוקי בין עוף טמא ובין טרפה דלאו בני אכילה נינהו והלכתא כרבי שמעון: @88@88ראה זה חדש הוא @44(ו) 
@11דרשה @33דר' חייא בר אבא בפשטא דשאילתא ובעי' בחש"ו. אי נמי ברם צריך אילו חרש שוטה וקטן ששחטו חיה ועוף ואין אחרים רואין אותן מי מחייבין לכסויי לההוא דמא או לא מפלג פליגי בה ר"מ ורבנן דתנן חש"ו ששחטו ואחרים רואין אותן חייבין לכסות בינן לבין עצמן פטורין לכסות וקא תני סיפא וכן לענין אותו ואת בנו ששחטו ואחרים רואין אותן אסור לשחוט אחריהן בינן לבין עצמן ר"מ מתיר לשחוט אחריהן וחכמים אוסרים וקיי"ל דרבנן אפי' על רישא נמי פליגי ושבקין ליה לר"מ עד דמסיק דיבוריה והדר מיפלגין עליה מ"ט דר"ט דשרי ולא חייש לה למילתא אמר ר' יעקב בר אידי אמר ר"י מחייב היה ר"מ על שחיטתן משום נבילה מ"ט הואיל ורוב מעשיהם מקולקלים @44(ז) ואע"ג דר"ט חייש למיעוטא כיון דחזקה דאיסורא קיימא וקא מסייע חזקה לרובא אזיל בתר רובא ורבנן כיון דגמירי למישחט לא אמרינן רוב מעשיהם מקולקלים הילכתא כר"מ דאמר רוב מעשיהם מקולקלים או כרבנן דאמרי כיון דגמרי למשחט לא אמרינן רוב מעשיהם מקולקלין תא שמע דשלח ר"א לגולה הורה רבי כר"מ דפטור: 
@22צב 
@11שאילתא @33דמחייבין דבית ישראל למפרש מחלבא ומדמא שנאמר חקת עולם לדרותיכם כל חלב וגו' ואמרו רבנן @44(א) טבחא דלא בדק בסימנין אסור לאכול משחיטתו דאמר רב יהודה אמר שמואל טבח צריך שיבדוק בסימני' אחר שחיטה: 
@11ברם @33צריך טבח מומחה דאישתכח בתריה תרבא. מעברינן. ליה אי לא @44(ב) אם תימצי לומר כיון דאחטיא רבים לאלתר מעברינן ליה מיהו שיעוריה בכמה בכזית או בכשעורה בריך שמיה דקודשא בריך הוא תנו רבנן סכין שיש בה פגימות הרבה נידונית כמגירה אין בה אלא פגימה אחת אוגרת פסולה מסוכסכת כשירה היכי דמי אוגרת והיכי דמי מסוכסכת אוגרת משני צדדין מסוכסכת מצד אחד מאי שנא אוגרת דפסולה דחד מורשא מחליש וחד מורשא בזע מסוכסכת נמי חורפא מחליש קולפא בזע כגון דקיימ' פגימתא ארישא דסכינא סוף סוף כי אזלא מחלשא וכי אתיא בזעא @44(ה) הילכתא כגון שהוליך ולא הביא א"ל הונא מר בריה דרב נחמיה לרב אשי אמרת לנו משמיה דרבא מסוכסכת פסולה והא תניא מסוכסכת כשרה א"ל לא קשיא כאן שהוליך והביא כאן שהוליך ולא הביא א"ל רב אחא בריה דרב אשי @44(ד) חריפא כסאסא מאי א"ל מאן יהיב לן מבישריה וניכול במערבא בדקי בשמשא בנהרדעא בדקי במיא רב אחא בר יעקב בריק בחוט השערה רב ששת בריק ארישא דלישנא בסורא אמרי בישרא אכלה בישרא בדקא רב פפא בריק אטופרא ובישרא @44(ה) ואתרי גיסני רב יימא אמר אטופרא ובישרא בעינן אתרי גיסני לא בעינן מ"ט בית שחיטה מרווח רווח א"ל רבינא לרב אשי אמר לן רב סמאי בריה דרב משרשיא משמך דאמרת משמיה דרבא צריך למיבדקיה אטופרא ובשרא ואתרי גיסני א"ל אטופרא ובשרא אמר מר אתרי גיסני לא אמר מר איכא דאמרי א"ל אין מיהו משמי אמרי משמיה דרבא לא אמרי רבינא ורב אחא בריה דרב אחא הוו קיימי קמיה דרב ששת אייתו ההוא סכינא לקמייהו א"ל רב אשי בריה דרבא בדקה אטופרא ובישרא ואתרי גיסני א"ל יישר וכן עבד רב כהנא א"ר הונא @44(ו) האי טבחא דלא אחוי סכינא מעברינן. ליה אמר רבא ומכרזינן אבישריה דטרפה ולא פליגי הא דנמצאת סכינו יפה הא דלא נמצאת סכינו יפה רבינא אמר היכא דלא נמצאת סכינו יפה ממסמסינן ליה בישריה בפרתא בי היכי דלא ליתכשר לזבונה לעו"ג ההוא טבחא דלא אחוי סכיניה שמתיה רבא בר חיננא איקלע מר זוטרא ורב אשי אמר להו בדקוה ונמצאת סכינו יפה סבר רב אישי לאוקומיה א"ל מר זוטרא לא ליחוש מר משום יקריה דסבא דשמתיה א"ל כיון שהוא פקדינן ואמר לן בדקוה שליחותיה עבדינן @44(ז) אמר רב הונא אמר רב אסי חוטין שבחלב אסורין ואין חייבין עליהן כרת לובן שבכוליא מותר ולא היא דאיתמר לובן שבכוליא ר' ורבי חייא חד ממרטט ליה וחד גאים ליה רבא ממרטט ליה ורב יוסף גאים ליה אמר אביי כותיה דרב יוסף מסתברא דאמר ר' אבא אמר רב יהודה אמר שמואל חלב שהבשר חופה אותו מותר אלמא שעל הכסלים אמר רחמנא ולא שבתוך הכסלים הכא נמי שעל הכליות אמר רחמנא ולא שבתוך הכליו' @44(ח) גופא אמר רבא א"ר יהודה אמר שמואל חלב שבתוך הכוליא כעל גבי כוליא רמי ואסיר ומי אמר שמואל הכי והא א"ר אבא אמר רב יהודה אמר שמואל חלב שהבשר חופה אותו מותר והאי נמי בשר חופה אותו אמר אביי בהמה בחייה פרוקי מפרקא א"ר יהודה אנא לאו טבחא ולא בר טבחא אנא וידענא דבהמה בחייה פרוקי מפרקא אמר רבא אמר רב יהודה אמר שמואל @44(ט) חוטין שביד אסורין התבן שרי זקפן מיזקף פליגא דרב אחא ורבינא אומצא ביעי ומזירקי פליגי בה רב אחא ורבינא רב אחא לקולא ורבינא לחומרא והילכתא כרב אחא וא"ר אבא אמר רב יהודה אמר שמואל האי תרבא דאקליבוסתא אסור אמר רב יהודה ריש מעיא באמתא בעי גרידא ואמר רב יהודה חמשה חוטי הוו דטחלי דכפלי ודכולייתא אסירי משום תרבא דידא ודלועא משום דמא ומאי נפקא מינא דדמא אי מחתיך ליה שפיר דמי דתרבא אע"ג דמחתיך ליה אסור ואמר רב יהודה ואיתימא רב כהנא חמשה קרמי איכא בחיוחא דכפלי ודכולייתא ודטחלי משום תרבא דביעי ודמוקרי משום דמא ומאי נפקא מינה כדאמרן דדמא אי מחתך וכו' @44(י) רב יהודה בר הושעיא הוה קליף טחלא ללוי בריה דרב הונא בר חייא אתא אבוה ואשכחיה אמר ליה לא צריך הכי אמר אבוה דאימך ומנו רבי ירמיה בר אבא לא אסרה תורה אלא שעל פי הדר אמר ליה והא אמר רב המנונא תנא קרום שעל גבי טחול אסור ואין חייבין עליו ושעל גבי כוליא אסור ואינן חייבין עליו כרת שעל גבי טחול היכי דמי אילימא שעל פי הדד אמאי אין חייבין עליו מיסר אסירי וחייבין עליו כרת אלא לאו שעל גבי טחול וקתני אסור אמר ליה אי תניא תניא והא תניא חלב שעל גבי טחול אסור וחייבין עליו כרת ושעל גבי כוליא אסור וחייבין עליו כרת קשיא טחול אטחול קשיא כוליא אכוליא טחול אטחול לא קשיא הא שעל פי הדר הא שלא על פי הדד כוליא אכוליא לא קשיא הא בעילאה הא בתתאה בעילאה חייבין בתתאה אין חייבין ולעניין שאילתא דשאילנא קדמיכון ת"ש דאיתמר טבח שנמצא אחריו חלב רב יהודה אומר כשעורה ר' יוחנן אמר כזית אמר מר זוטרא ולא פליגי כאן להלקותו כאן לעברו אמר רב פפא כזית אפילו בשנים ושלשה מקומות כשעורה במקום א' והלכתא להלקותו בכזית לעברו כשעורה: 
@22צג 
@11שאילתא @33דאילו מאן דמיתיליד ליה ברא מיחייב למימהליה לתמניא יומי שנא' וביום השמיני ימול בשר ערלתו ואי מתיליד בשבתא שרי למימהליה בשבתא דכתיב וביום @44(א) דאי הוה כתיב ביום הוה אמינא בשבת לא @55צט השתא דכתיב וביום ואפילו בשבת ואפילו פריעת מילה דחייא שבת ואע"ג דאמ' רבא בר יצחק אמר רב @44(ב) לא ניתנה פריעת מילה לאברהם אבינו @55* ומנלן שפריעת מילה דחייא שבת שנא' בעת ההיא אמר ה' אל יהושע וגו' מקיש סוף מילה לתחלת מילה מה תחלת מילה דחייא שבת אף סוף מילה דחייא שבת ואמור רבנן ינוקא דמטא זימניה למימהליה ואחת עליה אישתא לא מהלינן ליה אלא נטרינן ליה עד דשבקה ליה אישתא שבעה יומי והדר מהלינן ליה דאמר שמואל חלצתו חמה נותנין לו כל שבעה להברותו @55ק @44(ג) איני והא תני לידה יום הבראתו כיום הולדו מה יום הולדו מקצת היום ככולו אף יום הבראתו מקצת היום ככולו אמרי לא יום הבראתו כיום הולדו ועולה מן המנין מיהו עדיף יום הבראתו מיום הולדו דאילו יום הולדו מקצת היום ככולו ואילו יום הבראתו מעת לעת וכי קאמרינן מילה דחייא שבת בזמנה שלא בזמנה לא דחייא: 
@11ברם @33צריך קטן המסורבל בבשר צריך למולו מפני מראית העין אי לא @44(ד) מי אמרינן המול לכם כתיב והא נמי הא מהיל או דילמא כיון דלא חזי כדלא מהיל דמי ת"ש דאמר שמואל תינוק המסורבל בבשר רואין אותו כל שאילו מתקשה ונראה מהול אין צריך שיחזור וימול ואם לאו צריך שיחזור וימול @44(ה) תניא נמי הכי רשב"ג אומר תינוק המסורבל בבשר רואין אותו כל שאילו מתקשה ונראה מהול אין צריך שיחזור וימול ואם לאו צריך שיחזור וימול וכן הלכתא: 
@11שאילתא @33דמחייבין דבית ישראל לשייולי בקצירא @44(ו) דא"ר חנינא מאי דכתיב אחרי ה' אלהיכם תלכו וכי איפשר לאדם לילך אחר הקב"ה והא כתיב כי ה' אלהיך אש אוכלה הוא וכולא שמעתא כדכתו' בספר בראשית @44(ז) ואפי' בן גילו נמי דאמור רבנן כל מאן דשאיל בקצירא שקיל חד מן שיתין בצעריה הילכך חייב למיזל ושיולי ביה וכי אזיל לא אזיל לחודיה אלא בהדי אחריני ומנלן דאפילו בן גילו מיחייב דתני רב יוסף והודעת להם את הדרך וגו' והודעת להם זה בית חייהם את הדרך זו גמילות חסדים ומאי היא הוצאת המת והכנסת כלה אשר ילכו זו ביקור חולים בה זו קבורה את המעשה זה הדין אשר יעשון זו לפנים משורת הדין אמר מר אשר ילכו זו ביקור חולים היינו גמילות חסדים אלא לאו אפי' בן גילו נמי וכל דאזיל ומשאיל בקצירא נוצל מדין גיהגם דאמר רב יהודה אמר רב בל מי שמבקר החולה נוצל מדין גיהנם שנא' אשרי משכיל אל דל וגו' @44(ח) ואין דל אלא חולה שנאמר ויאמר לו מדוע אתה ככה דל בן המלך וכתיב ביום רעה ימלטהו ה' ואין רעה אלא גיהנם שנאמר וגם רשע ליום רעה וטעמא מאי דכל מאן דמשאיל בקצירא דמי כמאן דיהיב ליה חיי כי הא דרבי חלבו חלש ולית איניש דשאיל ביה ומכריז רב כהנא ר' חלבו חלש ולא בעי לשיולי ביה איניש @55קא ולא כך היה מעשה בתלמידו של ר' עקיבא שחלה ונטה למות ונכנס ר' עקיבא ובקרו כיון שראת פונדקו אמרת חשוב כולי האי לאלתר אחימת ליה חמין וטרחת ביה וכי הדר ואתא ר' עקיבא חזייה דאיתפח מיד נכנס ר' עקיבא ודרש כל שאינו מבקר החולה כאילו נוטל נשמתו @44(ט) דכד אזיל ומשאיל וחזיא צעריה בעי עליה רחמי דלימות @55קב מאי טעמא כבר השתא מיתפח ומכסיפנא הילכך לא בעי עליה רחמי וכד אעיל לשיולי ביה לא ליתב לא אפתיה אמצניתא דאמר רבא הנכנס לבקר החולה לא ישב לא על גבי מטה ולא על גבי ספסל אלא לפניו על גבי קרקע מפני ששכינה למעלה ממטתו של חולה @44(י) ומלאך המות מעל רגליו מניין ששכינה למעלה ממטתו שנא' ה' יסעדנו על ערש דוי ומניין שמלאך המות מעל רגליו שנאמר מטתי בדמעתי ערשי אמסה ולכל צערא חייב איניש לשייולי בר מחולי מעים ומחולי העין לא חולי מעים משום דמצטער @44(יא) חולי העין משום דקשה להון דיבורא דאמר רב יהודה דבור קשה לעינים: 
@11ברם @33צריך בשבת מהו לשיולי בקצירא @44(יב) מי אמרינן כיון דאזיל וחזי ליה דאית ליה צערא חלשא דעתיה וקא עקר עינוגא דשבתא ורחמנא אמר וקראת לשבת עונג או דלמא כיון דאמר מר כל מאן דאזיל ומשאיל בקצירא דמי כמאן דיהב ליה חיי והלכך שפיר דמי דתניא ר"ש [בן אלעזר] אומר אין הורגים כנים בשבת דברי ב"ש וב"ה מתירין וכן היה ר"ש [בן אלעזר] אומר משום רשב"ג אין @44(יג) פוסקין צדקה על הציבור אלא להשיא יתום ויתומה דברי בית שמאי וב"ה מתירין ב"ש אומרים אין משדכין על התינוקת לארסה ועל תינוק ללמדו ספר וללמדו אומנות בשבת ואין מנחמין אבלים ואין מבקרין את החולים בשבת ובית הלל מתירים והלכתא כבית הלל בכולהו: 
@22צד 
@11שאילתא @33דאילו שכבא דשכיב בשבתא עבדינא ליה כל צורכו כדתנן עושין כל צורכי המת סכין ומדיחין אותו ובלבד שלא יזוז בו אבר וכד גני מגנא @44(א) שרי לנחותי' מבי סריא אבל טלטולי אבראי וחזוריה אסור דתנן שומטין את הכר מתחתיו ומטילין אותו על החול בשביל שימתין ושרי לאחותי עכבא דמיא על ליביה כי היכי דניקר ליביה כדתניא מניחין כלי מיקר וכלי מתכות על גבי מעים של מת ופוקקין לו נקביו כדי שלא יכנס הרוח מאי פוקקין מחתין באודניה ובנחיריה כי היכי דלא ליעול זיקא בהו ושרי למיסרי לפומיה בי היכי דלא לירפי כדתנן וקושרין את הלחי לא שיעלה אלא שלא יוסיף ולמימץ עינו אסור כדתנן אין מאמצין את המת בשבת ולא בעת יציאת נפש בחול והמאמץ עם יציאת נפש כאלו שופך דם משל לנר שדולקת קימעא ובא אדם ונגע בה מיד כבה הכי נמי אי לא נגע ביה אית ליה למיחי פורתא אלא נטר ליה עד דשכיב ומאמץ ליה עיניה ובשבת אפילו בתר דשכיב אסור לאמץ עיניו מאי טעמא דמזיז בו אבר אלא כדתניא רבי שמעון בן אלעזר אומר הרוצה לאמץ עיניו של מת בשבת נופח לו יין בחוטמו ונותן לו שמן בין ריסי עיניו ומתאמצות מאליהן ודשכיב ביום טוב מאי דשרי למעבד ליה בשבת שרי למעבד ליה ביום טוב @44(ב) ודלא שרי למעבד בשבתא לא שרי למעבד ביום טוב כדתנן אין בין יו"ט לשבת אלא אוכל נפש בלבד @44(ג) ודשכיב ביו"ט ראשון חזינן אי לא מינטר עד למחר טרחינן ומייתינן עממין וקוברין ליה אי ליכא עממין ישראל אסור למקבריה ביו"ט ראשון אע"ג דסריח: 
@11ברם @33צריך @44(ד) שכבא דשכיב ביום טוב שני מהו למקברי' ישראל מי אמרי' כבוד הבריות עדיף ושרי @44(ה) או דילמא אי שרית להו סברי יום טוב נמי כחול דמי ואתו לאקולי ביום טוב ואסיר הלכתא מאי ת"ש דאמר רבא מת ביום טוב ראשון יתעסקו בו עממים מת ביום טוב שני יתעסקו בו ישראל ואפילו ביום טוב שני של ר"ה מה שאין כן בביצה והלכתא @44(ו) יו"ט שני כחול שויוה רבנן לגבי מת @44(ז) למיזבן ליה זוודתא ולמיחש ליה לבושיה @44(ח) ולמירמא ליה תכלתא @55קג @44(ט) ואם גברא רבא למעבד לי' ערסא@44(י) שנ' לועג לרש וגו': @88@88[דרשה] כמעשה ארץ מצרים 
@22צה 
@11שאילתא @33דאסור להון לדבית ישראל למינסב איניש קריבתיה שנאמר איש איש אל כל שאר בשרו וגו' והי נינהו קרובות דאסר רחמנא אמו ואשת אביו ואחותו לא שנא בת האב ולא בת האם ולא שנא בת האם ולא בת האב בתו ובת בתו ובת בנו ובת אשתו ובת בתה ובת בנה וכי מאחר דכתיבי בת אשתו ובת בתה ובת בנה בתו ובת בתו ובת בנו למה לי דכתיבי היינו בת אשתו כי איצטריך קרא היכא דאנס אשה דאילו בתה מעלמא שריא ליה כדתניא אנס אשה מותר לישא בתה נשא אשה אסור לישא בתה @44(א) בקדושין ואילו ברתא דמיניה אסירא ליה ובהו מאנוסתו מנלן דאסירא ליה בת בנך ובת בתך הוא דכתיבא אמר אביי קל וחומר על בת בנו ועל בת בתו ענש הכתוב על בתו לא כל שכן וכי עונשין מן הדין גלויי מילתא בעלמא הוא דאמר רבא אמר לי רב יצחק בר אבדימי אתיא הנה הנה אתיא זמה זמה חמותו ואם חמותו ואם חמיו מנלן כתיב הכא ואיש אשר יקח את אשה ואת אמה זמה היא וכתיב התם שארה הנה זמה היא נאמר למטה זמה ונאמר למעלה זמה מה להלן שלשה דורות אף כאן שלשה דורות אחות אביו ואחות אמו בין מן האב בין מן האם ואשת אחי האב מן האב אבל מן האם ולא מן האב לאו ערוה הוא מאי טעמא דכתיב ערות דודו גלה נאמר כאן דודו ונאמר להלן או דודו או בן דודו מה להלן מן האב ולא מן האם אף כאן מן האב ולא מן האם @44(ב) והתם מנלן דכתיב ממשפחתו וירש אותה משפחת אב קרויה משפחה משפחת אם אינה קרויה משפחה דכתיב למשפחותם לבית אבותם אי הכי אחות אביו ואחות אמו דאמרת בין מן האב ובין מן האם נמי נילף לה מהכא הדר תנא ביה קרא למימרא דבין מן האב ובין מן האם וכלתו ואשת אחיו בין מן האב בין מן האם נמי תנא בהו קרא ואחות אשתו בין מן האב בין מן האם אסורה מאשת אח דדנין דבר שעל ידי קדושין מדבר שעל ידי קידושין וקרובי עצמו מקרובי עצמו וכל הני עריות דקורבא דידהו על ידי קידושין הוא @44(ג) לא שנא מן האירוסין ולא שנא מן הנשואין לא שנא בחיים ולא שנא לאחר מיתה אסורין ובאיסוריהן קיימן לבד מן אחות אשה דלאחר מיתת אחותה שריא ואשת אח מן האב שאין לה בנים דלאחר מיתת אחיו שריא ליבם ואשת איש דאיסורה לאו משום קורבא הוא לאחר מיתת בעלה או לאחר שנתגרשה שריא ואי איקדיש חד מהני עריות לא תפשי קידושי ולא צריכה גיטא מיניה ואם בא על אחת מהן והוליד הולד ממזר ומשוי לה זונה ופסיל לה מכהונה ומתרומה @44(ד) ומנלן דעריות לא תפשי קידושי אמר רבי חייא בר אבא אמר רבי יוחנן ומטו בה משום רבי ינאי ורב אחא בריה דרבא ומטו בה משום רבי יוסי הגלילי והלכה והיתה לאיש אחר לאחר תהוי בה הויה לקרובים לא תהוי בה הויה ומסקינן א"ר יונה ואיתימא רב הונא בריה דרב יהושע אמר קרא כי כל אשר יעשה מכל התועבות האל הוקשו כל העריות כולן לאשת אב @44(ה) ונדה אע"ג דבהדי עריות כתיבא ואיכא למימר יליף לה מעריות גלי רחמנא דתפשי בה קידושי דאמר חזקוה ותהי נדתה עליו ואפילו בשעת נדתה תיהוי בה הויה אי הכי שאר עריות דמקשת להו אקושי אקשינהו לנדה קולא וחומרא לחומרא מקשינן ממזר מנלן דמעריות הוא דהוי ממזר דכתיב לא יקח איש את אשת אביו וכתיב בתריה לא יבא ממזר ואיתקוש כל עריות לאשת אב כר' יונה ולא יגלה כנף אביו למה לי דכתיב בדרב ענן אמר שמואל בשומרת יבם של אביו הכתוב מדבר למיקם עליה בלאו יתירא ונדה אף על גב דבהדי עריות כתיבא ואיכא למימר נילף לה מעריות כיון דתפשי קידושי אין הולד ממזר מאי טעמא לא יקח ולא יבא ממזר כתיב כל היכא דלית בה ליקוחין הולד ממזר נדה כיון דאית בה ליקוחין אין הולד ממזר ודאי שניות דהני עריות כגון אם אמו ואם אביו אף על גב דמיסר אסירן לי' @44(ו) קידושי תפשי בה וצריכה גיטא והולד כשר ואילו פנויה דאולידה ולא ידיע אי מן קרובין דאסירן לה זנאי דהוה ליה הולד ממזר אי מן הנך דהתירא אינון לגבה דהוה ליה ולד כשר הוה ליה שתוקי ואסיר למיעל בקהלא דה': 
@11ברם @33צריך @44(ז) אילו היכא דחזיוה דאיבעלה ולא ידיע אי לכשר אי לפסול ואמרה היא דלכשר נבעלתי אי נמי אישתכח דמיעברא ולא ידיע אי מכשר אי מפסול ואמרה היא דמכשר מיעברנא מי מהימנא אי לא מהימנא מיפלג פליגו ר' אליעזר ורבן גמליאל ורבי יהושע דתנן ראוה מעוברת ואמרו לה מה טיבו של עובר זה מאיש פלוני וכהן הוא רבן גמליאל ורבי אליעזר אומרי' נאמנת ור' יהושע אומר לא מפיה אנו חיין אלא הרי היא בחזקת מעוברת מנתין וממזר עד שתביא ראיה לדבריה ראוה עם אחד אמרו לה מה טיבו של זה איש פלוני וכהן הוא רבן גמליאל ורבי אליעזר אומרי' נאמנת רבי יהושע אומר לא מפיה אנו חיין אלא הרי היא בחזקת בעולה לנתין וממזר עד שתביא ראיה לדבריה הילכתא מאי אם תימצא לומר לגבי נפשה מהימנא ולא משוינן לה זונה ולא פסלינן לה מכהונה ומתרומה דהויא לה חזקה דכשרותא בתה לאינסובה לכהן מהימנא או לא מהימנא פליגו בה אבא שאול ורבנן דתנן אי זה הוא שתוקי כל שמכיר אמו ואינו מכיר אביו אסופי כל שנאסף מן השוק ואינו מכיר לא אביו ולא אמו אבא שאול היה קורא לשתוקי בדוקי הילכתא מאי ת"ש דאמר רבא הלכה כאבא שאול @44(ח) והני מילי דרוב כשירין אצלה אבל ברוב פסולין אצלה אי אינסיבא לכהן לא מפקינן לה אבל לכתחלה לא שרינן לה דההוא ארוס וארוסתו דאתו לקמי' דרב יוסף היא אמרה מיניה מיעברנא והוא אומר אין מיני מעברא אמר רב יוסף למאי ניחוש לה חדא דמודה ועוד האמר רב יהודה אמר שמואל הילכתא כרבן גמליאל דאמר נאמנת אמר ליה אביי ובהא כי לא מודה מי מכשר רבן גמליאל והא אמר ליה שמואל לרב יהודה שיננא הלכתא כרבן גמליאל ורבי אליעזר דאמרי נאמנת ואת לא תעבד עובדא אלא ברוב כשרין אצלה והא רוב פסולין אצלה דלא חזייא אלא לארוס אמר ליה ולטעמיך תקשי לך היא גופה הלכה ואת לא תעבד עובדא אלא ברוב כשרין אצלה אלא הלכה כרבן גמליאל דאיעבד אפילו ברוב פסולין ולכתחלה לא תעבד עובדא אלא ברוב כשרין אצלה @44(ט) והא דאיעבד הוא דהא מקדשא ליה וקא בעית !לאפוקה מיניה וכן הלכתא אי נמי אילו עו"ג ועבד דקדישו בת ישראל לא הוו קידושי עבד דכתיב שבו לכם פה עם החמור עם הדומה לחמור @44(י) עו"ג דכתיב ואחר כן תבא אליה ובעלתה והיתה לך לאשה מכלל דמע יקר לית בה הוויה: 
@11ברם @33צריך ולד ממזר הוי או כשר הוי מי אמרינן ממזר מהיכא ילפינן ליה מאשת אב מה אשת אב לא תפשי בה קידושי והולד ממזר אף ה"נ לא תפשי בה קידושי והולד ממזר או דילמא אשת אב איסורה איסור ערוה וענוש כרת לאפוקי הני דאין איסורן איסור ערוה ואין ענוש כרת @44(יא) אם תימצא לומר בפנויה כיון דאיסורה אין איסור ערוה ואין ענוש כרת לא באשת איש מאי הכא ודאי לא תפשי בה קדושי ואיסורה איסור ערוה וענוש כרת או דילמא מה אשת אב דבהדה הוא דלא תפשי קידושי באחרת תפשי קידושי לאפוקי עו"ג ועבד דלא תפשי בהו קידושי כלל או דילמא התם אית ליה חיים ואזיל זרעיה בתריה עו"ג ועבד לא אזיל זרעיה בתריה ת"ש דאמר רבינא אמר לי רב גזא איקלע רבי יוסי בר אבין לאתרין והוה עובדא בפנויה ואכשר באשת איש ופסל אמר רב אשי לדידי אמר לי רב גזא לאו רבי יוסי בר אבין הוה אלא רבי יוסי בר זבידא הוה ואכשר בין בפנויה בין באשת איש רב אשי אכשריה לרב מרי בר רחל ואוקמיה בפורסי דבבל ואף על גב דאמר מר כל משימות שאתה משים לא יהו אלא מקרב אחיך כיון דאמו מישראל מקרב אחיך קרינן ביה אמר ליה רב אחא בר רב לרבינא איקלע אמימר לאתרין ודרש הולד כשר בין בפנויה בין באשת איש וכן הילכתא אי נמי הני מילי עריות אבל חייבי לאוין אף על גב דאסירן ליה תפשי בהו קידושי ואין הולד ממזר דכתיב כי תהיין לאיש וגו' @44(יב) וכי יש אהובה לפני המקום ויש שנואה לפני המקום אלא אהובה אהובה בנשואיה שנואה שנואה בנישואיה ומאי היא זו דאסירה ליה ואיזו זו חייבי לאוין ואמר רחמנ' כי תהיין דאית בהון הויה: 
@11ברם @33צריך @44(יג) יבמה לשוק מאי מי תפשי בה קידושין ולא הוי הולד ממזר או דילמא לא תפשי בה קידושין והולד ממזר ומאי שנא יבמה דקא מבעיא לן משום דכתיב בה לא תהיה לא תהא בה הוויה או דילמא כיון דאיסור לאו הוא תפשי בה קידושין מידי דהוה אכל חייבי לאוין והאי לא תהיה ללאו הוא דאתא ת"ש דאמר רב יהודה אמר רב מניין שאין תופסין קידושין ביבמה שנאמר לא תהיה אשת המת החוצה לא תיהוי בה הוויה לזר ושמואל אמר בעניותינו צריכה גט אמר ליה רב מרי בר רחל לרב אשי הכי אמר אמימר הילכתא כותיה דשמואל אלמא תפשין בה קידושי @55קד וכיון דתפשי בה קידושי אין הולד ממזר והא שמואל בעניותינו קאמר למימרא דמספקא ליה אלא מהא דתנן אמן שלא סטיתי ארוסה ונשואה שומרת יבם וכנוסה ואמר רב המנונא שומרת יבם שזינתה אסורה ליבמה אלמא באשת איש דמיא לגבי עלמא ממאי מדקתני שומרת יבם וכנוסה ואי סלקא דעתך לא אסירא והא תנן זה הכלל בל שתיבעל ולא תהי אסורה לחזור לו לא היה מתנה עמה ואמרי במערבא לית הילכתא ברב המנונא אלא שריא ליבמה אלמא בפנויה דמיא ותפשי בה קידושי ואי אזלא לעלמא אין הולד ממזר ומתניתין רבי עקיבא היא ואנן סבירא לן כרבנן דתניא זו דברי רבי עקיבא אבל חכמים אומרים אין ממזר מיבמה ותניא אחריתי @44(יד) ושווין בבא על הנדה ועל השפחה ועל שומרת יבם שאין הולד ממזר ובן הילכתא: @88@88דרשה כלל אמרו ביבמה וכו' 
@22צו 
@11שאילתא @33דאסור להון לדבית ישראל לאיזדקוקי גברא לאינשי ביתיה כשהיא נדה שנאמר ואל אשה בנדת טומאתה וגו' ולא משתריא לגברה עד דפסקה ומנייא שבעה נקיים דאמר רבי זירא בנות ישראל הן החמירו על עצמן וכו' ולאורתא דשבעה נגהי תמניא טבלה ומשתריא ואי טבלה ביממא דשבעה לא עלתה לה טבילה דתניא כל חייבי טבילות טבילתן ביום נדה ויולדת טבילתן בלילה נדה מנלן דתניא מניין לנדה שאינה טובלת מבעוד יום ת"ל שבעת ימים תהיה בנדתה תהא בנדתה כל שבעה @44(א) ויולדת איתקש לנדה דכתיב כימי נדת דוותה תטמא ואמר טבלה בשמיני לא תטבול אלא בליליא משום סרך בתה ואי איכא אונסא טבלה ביממא דשמיני דאתקין רב אידי בר אבין בנרש למיטבל ביממא דשמיני משום אונסא דגנבי ואתקון רב אחא בפפוניא משום אריוותא @44(ב) ורבא במחוזא משום אמבולאי ורב יהודה בפומבדיתא משום צינה @44(ג) וכי טבלה צריכה לעיוני נפשה דילמא מאיסא קירא או לישה והוי חציצה בין גופה למיא דגלי רחמנא בטבילה @44(ד) ורחץ במים את כל בשרו שלא יהא דבר חוצץ בין מים לבשרו וצריכה למיסרק רישה והדר טבלה דילמא מיקטר מזייה ולא עיילין בהו מיא דתניא את (כל) בשרו את הטפל לבשרו וזהו שער עשר תקנות תיקן עזרא ואלו הן שיהו קורין במנחה בשבת בשני ובחמישי ודנין בשני ובחמישי ושיהו מכבסין בחמישי בשבת ושיהו אוכלין שום בערבי שבתות ושתהא אשה משכמת ואופה ושתהא אשה חוגרת בסינר וחופפת וטובלת ושיהו רוכלין מחזרין על העירות ותיקן טבילה לבעלי קריין לדברי תורה דמדאורייתא טובל לתרומה והאידנ' נהוג עלמא כתלתא סבי כר' יהודה בן בתירא בדברי תורה דמעשה בתלמיד אחד שאירע בו קרי והיה מגמגם וקורא למעלה מר' יהודה בן בתירא אמר לו פתח פיך ויאירו דבריך שאין דברי תורה מקבלי' טומאה דכתיב הלא כה דברי באש נאם ה' מה אש אינו מקבל טומאה אף דברי תורה אינן מקבלין טומאה ומאלו התקנות שתהא אשה חופפת וטובלת דמדאורייתא בעיוני סגי לה ואתא עזרא ותיקן חפיפה ולמיבדק שפיר @55קה @44(ה) ולא תחוף אלא בחמין ואפי' בחמי חמה משום דקרירי ומיסרק מזייא ולא עיילין בהו מיא @44(ו) וצריכא למיסרק רישה סמוך לטבילתה דשלח רבין באיגרתיה אשה לא תחוף אלא בחמין בערב שבת ותטבול במוצאי שבת ותמה על עצמך היאך אשה חופפת ביום וטובלת בלילה הא בעינן סמוך לחפיפה טבילה דאי איתרמי לה טבילתה בשמשי דשבתא דלא אפשר למיסרק משו' דאתיא לאתורי שערה חופפת ביממא וטבלה בליליא ואפי' אתרמי ערב שבת וחמישי בשבת שני ימים טובים דלא אפשר למיחף בהון וזמן טבילה בלילי שבת @44(ז) משום דטבילה בזמנה מצוה @44(ח) וכי גדלה לה למזייה לא תקטרינון לריש צוציתא דזמנין דמקטרא על חדא בינתא והוי חציצה כדרבא בר רב הונא דאמר רבא בר רב הונא נימא אחת קשורה חוצצת במים @44(ט) ובעידנא דטבלה לא תסרוך עילוי מזייה לא חוטי דעמרא ולא חוטי דכיתנא ולא תיבי ולא ברזי דמיקטרין עילוי מזייה והוי חציצה דתנן לא תצא אשה לא בחוטי צמר ולא בחוטי פשתן ולא ברצועה שבראשה ולא תטבול בהן עד שתרפם ז 
@11ברם @33צריך חוטין של שיער מאי כי דצמר דמו @44(י) או דילמא כי שיער דגופה דמי כמו דגופה עיילין בהו מייא אף הני נמי עיילין בהו מייא ת"ש דתנן אלו חוצצין באשה חוטי צמר וחוטי פשתן והרצועות שבראשי הבנות ר' יהודה אומר של צמר ושל שיער אין חוצצין מפני שהמים עולין בהם אמר רב יוסף אמר רב יהודה אמר שמואל הילכתא כר' יהודה בחוטי שיער אמר רב פפא הילכתא מכלל דפליגי עליה רבנן בשל שיער וכי תימא הכי נמי מדקא שרי רבי יהודה מכלל דאסרין רבנן דילמא כשם ששיער אין חוצצין כך חוטי צמר אין חוצצין קאמר להו כי היכי דשיער לא חייצי דצמר נמי לא חייצי @44(יא)אלא מודין @55קו איתמר נמי אמר רב נחמן אמר שמואל מודים חכמים לר' יהודה בחוטי שיער תניא נמי הכי חוטי צמר חוצצין חוטי שיער אין חוצצין ר' יהודה אומר של צמר כשל שיער אמר רב נחמן בר יצחק מתני' נמי דיקא דקתני יוצאה אשה בחוטי שיער בין משלה בין משל חברתה וכן הלכתא אי נמי כי @44(יב) טבלה במייא חיי אבל דלייא בדוולא או מלייא בחצבי לא הוי מקוה דתניא אילו נאמר מקוה מים ולא נאמר מעיין שומע אני ימלא בכתף ויעשה מקוה ת"ל מעיין מה מעיין בידי שמים אף מקוה בידי שמים @44(יג) ונהרא דסכיר דאית ביה עקולא דאית ביה ארבעין סאה הוה ליה במקוה דאית ביה ארבעין סאה ושפיר דמי לטבילה @55קז ומקוה דנפלה לה שלשת לוגין מים שאובין פוסלין את המקוה @44(יד) ואי אמשיכינון מבראי אגב מרזיבא ירדו ואזלו אגב מקוה לא פסלי ליה @44(טו) דכי אתא רב דימי אמר שאובה שהיא משוכה טהורה ואצטרופי נמי מצטרפין לארבעין סאה דתניא ר' אליעזר בן יעקב אמר גג שיש בו עשרין ואחד סאה מי גשמים ממלא בכתף תשע עשרה סאין ופותקן למקוה והן טהורין שהשאובה מטהרת ברבייה ובהמשכה ואי אמשכינון איידי מרזיבא פוסלי' דתניא צינור שחקקו ולבסוף קבעו פוסל את המקוה קבעו ולבסוף חקקו אינו פוסל את המקוה ולא פסלי מים שאובין אלא לפי חשבון כלים כדתנן אין מים שאובי' פוסלין את המקוה אלא לפי חשבון אמר רב פפא לפי חשבון כלים ויוסף בן חוני היא דתניא יוסף בן חוני אומר @44(טז) בשנים ובשלשה כלים מצטרפין ואין פוסלים בארבעה וחמשה כלים אין מצטרפין ופוסלים: @55קח 
@11ברם @33צריך @44(יז) שפחה מי מיחייבא למינקט יומי דבעלה נדה אי לא @44(יח) כיון דכל מצוות שהאשה חייבת בה עבד חייב בה ומיחייבא למינקט או דילמא כיון דלא אית מצוה השווה בכל הוא לא מיחייבא ת"ש דתניא בנות ישראל אין לי אלא בנות ישראל בגיורת ושפחה ושאינה משוחררת מניין תלמוד לומר אשה מכל מקום וכן הילכתא @44(יט) אי נמי נדה אסיר לה למיכל על פתורא דגברה כדתנן כיוצא בו לא יאבל הזב עם הזבה מפני הרגל עבירה אמר רב יצחק בר חנינא אמר רב הונא כל מלאכות שהאשה עושה לבעלה נדה עושה לבעלה חוץ ממזיגת כום והצעת המטה והרחצת פניו ידיו ורגליו ואמר רבא הצעת המטה בפניו אסור שלא בפניו מותר @44(כ) שמואל כי משקייא ליה דביתהו ביומי נדתה משנייא ויהבא ליה בשמאלה אביי מנחא ליה כסא אפומא דכובא רבא מנחא ליה על בי סדייא רב פפא מנחא ליה אשרשיפא ואילו אתתא מהימנא היא לנפשה @44(כא) דקביעלה זימנא דחזייא ואמרה לא חזאי אי נמי כזה ראיתי ואיבדתיו מהימנא דתניא נאמנת אשה לומר כזה ראיתי ואיבדתיו ואמר רב חיננא בר כהנא אמר שמואל מניין לנדה שסופרת לעצמה שנאמר וספרה לה שבעת ימים לה לעצמה @55* והיכא דהוחזקה נדה בשכנותיה היכי דמי כגון דהוה לבישה הנך מאני דלבישה בנדתה ואמרה טהורה אני לא מהימנא דאמר רב יהודה הוחזקה נדה בשכנותיה בעלה לוקה עליה משום נדה ותנן נמי משמשתו נדה ואוקימנא כדרב יהודה למימרא דלא מהימנא: 
@11ברם @33צריך @44(כב) היכא דנותנת טעם לדבריה מי מהימנא אי לא כיון דאחזיק נפשה לטומאה האי יצרה הוא דתקפה ולא מהימנא או דילמא כיון דקא יהבה טעמא למילתא מהימנא תא שמע דבעא מיניה שמואל מרב אמרה טמאה אני וחזרה ואמרה טהורה אני מהו אמר ליה @44(כג) דלויה לרטיבא דפשא ליה בדוכתיה @44(כד) אמרי דרב איקלע לבי שמואל שדר ליה שמואל כסא דברכתא לדביתהו ולא קיבלה איכא דאמרי דבי הוות יתבא נדה מהודעא ליה בכסא דברכתא ואיכא דאמרי נדה לא שתיא כסא דברכתא ואמר מר משגרו לאינשי ביתיה במתנה כי היכי דליהוו שלמא ואי שתייא אתו לידי הרגל עבירה ולבסוף אמרה לרב טהורה אני אלא אחותך היא דאיקלעא לגבאי ואמינא אי שתייא ליה אנא היא אמרה לא קא עבדא לי יקרא אמרנא אשדרתיה לך דתשתייה אנת אמר ליה רב אף בזו אם נותנת אמתלא לדבריה נאמנת תנא מיניה ארבעין זימנין למימרא דקבלה ואפילו הכי שמואל לא עבד עובדא בנפשיה וכן הילכתא חמשה דמים טמאים באשה האדום והשחור וכקרן כרכום וכמימי אדמה וכמזג @44(כה) ושלשה טהורים הירוק וכמימי בשר צלי וכמימי תלתן: 
@22צז 
@11שאילתא @33דאסיר להון לדבית ישראל למינסב עריות דכתיבן באורייתא ושניות לעריות דאוריתא מנלן אמר @44(א) רב הונא דאמר קרא כי כל אשר יעשה מכל התועבות האל האל קשות מכלל דאיכא רכות ומאי נינהו שניות ומאי משמע דהאי אל לשון קשה הוא דכתי' ואת אילי הארץ לקח לימא פליגא אדר' לוי דאמר ר' לוי קשה עונשן של מידות יותר משל עריות שזה נאמר בהן אל וזה נאמר בהן אלה אל קשה ואלה קשה מאל וגבי עריות נמי הא כתיב אלה ההוא למעוטי מידות מכרת אלא מאי חומרייהו הני איפשר בתשובה הני לא אפשר בתשובה ר' אושעיא אמר מהכא פרעהו אל תעבר בו שטה מעליו ועבור אמר רב אשי משל דר' אושעיא למה הדבר דומה לאדם שהוא משמר את הפרדס משמרו מבחוץ הכל משתמר משטרו מבפנים שלפניו משתמר מיכן ומיכן אינו משתמר והא דרב אשי בריתא היא התם שלפניו מיהת משתמר הכא אי לאו שניות קא פגע בעריות ואינו משתמר כלל רב יהודה אמר מהכא איזן וחקר תיקן משלים הרבה מאי איזן אמר עולא ואיתימא ר' אלעזר בתחלה היתה תורה דומה לכפיפה שאין לה אזנים עד שבא שלמה ותיקן לה אזני' רב כהנא אמר מהכא ושמרתם את משמרתי עשו משמרת למשמרתי א"ל אביי לרב יוסף אי הכי דאורייתא נינהו דאורייתא הם ופירשינהו רבנן אי הכי כל התורה כולה רבנן פירשוה אלא מדרבנן וקרא אסמכתא בעלמא תנו רבנן מה הן שניות אם אמו ואם אביו ואשת אבי אביו ואשת אבי אמו ואשת אחי האב מן האם ואשת אחי האם מן האב וכלת בנו וכלת בתו מותר אדם באשת חמיו ובאשת חורגו ואסור בבת חורגו וחורגו מותר באשתו ובבתו ואשת חורגו אומרת אני מותרת לך ובתי אסורה לך בת חורגו דאורייתא היא דכתיב את בת בנה בדין הוא דלא איבעי ליה למיתנא בת חורגו ואיידי דקא בעי למיתנא סיפא אשת חורגו אומרת אני מותרת לך ובתי אסורה לך דאף על גב דבתה מדאורייתא אסירה בדידה לא גזרו רבנן משום הכי תנא רישא בת חורגו וליתני נמי אשת חמיו אומרת אני מותרת לך ובתי אסורה לך הא פסיקא ליה @44(ב) והא לא פסיקא ליה זימנין דמתה אשתו ושרייא ליה אפילו בתה אמר רב ארבע נשים יש להן הפסק ונקיט רב לידיה תלת אשת אחי האב מן האם ואשת אחי האם מן האב וכלתו וזעירי מוסיף אף אשת אבי אמו אמר רב נחמן בר יצחק וסימניך דעילאי דרב ורב מאי טעמא לא קא חשיב להא משום דמיחלפא ליה באשת אבי אביו והנך כיון דלא נפיש קורבייהו אידלי לי' להאי ולא מיחלף כלתו דאורייתא היא דכתיב ערות כלתך לא תגלה אימא כלת בנו כלת בנו יש לה הפסק והא תניא כלתו ערוה כלת בנו שנייה וכן אתה אומר בבנו ובבן בנו עד סוף כל הדורות אימא כלת בתו אמר רב חסדא הא מילתא שמעית מן גברא רבה ומנו רבי אמי לא אסרו כלה אלא מפני כלה ולא הוה ידענא מאי היא ואמרו לי כלדאי מלפנא הוית ואמינא אי גברא רבה הוינא איסברה מדידי ואי מקרי דרדקי הוינא אישיילה מדרבנן דאתו ועיילי לבי כנישתא השתא סברתה מדעתי לא אסרו כלת בתו אלא מפני כלת בנו וכיון דמשום כלת בנו היא כלת בתו מיחלפא טפי לא מיחלפא @44(ג) אמר ליה אביי לרבא רב אסברא לי כלת בתו אמאי מחלפא בכלת בנו על שמא דבי חמוה דברתיה הוא דמיקריא כגון מאי כגון כלתיה דבי בר ציתאי איבעיא להו אשת אחי האם מן האם מאי התם הוא דאיכא צד אב הוא דמיחלפא אבל הכא דליכא צד אב לא מיחלפא או דילמא לא שנא @44(ד) תא שמע דקתני אשת אחי האם מן האב אבל לא מן האם דילמא איידי דתנא אשת אחי האב מן האם תנא נמי אשת אחי האם מן האב אמר רב ספרא היא גופה גזירה ואנן ניקום ונגזור גזירה לגזירה אמר רבא וכולהו לאו גזירה לגזירה נינהו ומסלקינן כולהי דבי אבא קשישא קרן להי @44(ה) והא נמי דבי אבא קשישא קרן להי תא שמע דכי אתא רב יהודה בר שילא אמר אמרי במערבא כל שבנקבה ערוה בזכר גזרו על אשתו משום שנייה @44(ו) ולאו כללא הוא אלא הא ניהו ותו לא מאי שנא הא משום דעיקר קורביה משום שאר הוא לאפוקי חמותו ובת חמותו ובתי חורגו דעיקר קורביהו על ידי קידושין הוא: 
@11ברם @33צריך למימר אשת אחי אבי האב מן האם הא קא אמרינן דשריא דאמר רב ארבע נשים יש להן הפסק אשת אחי אבי האב מן האב ואחות אבי האב מאי כיון דלמטה ערוה למעלה נמי גזרו רבנן משום שנייה מידי דהוה אאם אמו ואם אביו או דילמא הא כיון דלא נפיש קורבא איתפליגא ולא גזרו בה רבנן. תא שמע מה הן שניות ולא קא חשיב לה שייורי שיירה מאי שייר דהא שייר שייר שניות דרבי חייא דתני רבי חייא שלישי שבבנו ושבבתו שבבן אשתו ושבבת אשתו שנייה רביעי שבחמיו ושבחמותו שנייה ת"ש דאמימר שרא באשת אחי אבי אביו מן האב ואחות אבי אביו מן האב אלמא איתפליגא להי אמר ליה רב הילל לרב אשי לדידי חזיין לי שניות דהוון כתיבין בי מר בריה דרבינא וכתיבין שיתסרי שניות לאיסורא מאי לאו תמני דמתניתין ושית דרבי חייא דתני רבי חייא שלישי שבבנו ושבבתו שבבן אשתו ושבבת אשתו שנייה רביעי שבחמיו ושבחמותו שנייה והני תרתי הא שיתסרי ולטעמיך שיבסרי הוויין ההא איכא אשת אחי האם מן האם דפשיטנא לאיסורא הא לא קשיא הנך תרתי דדמיין להדדי חדא היא מכל מקום שיתסרי לדידי חזיין דכתיבן לאיסורה אמר ליה אי הוה כתיבין להתירא מי סמכת עילויהו מי חתים עילויהו מר בריה דרבינא השתא נמי דכתיבן לאיסורה לאו מר בריה דרבינא חתים עלויהו @44(ז) וכן הילכתא: 
@00פרשת קדושים 
@22צח 
@11שאילתא @33דאילו מאן דאית ליה ארעא כי חציד לה מיחייב לשייורי פיאה לעני ולגר @44(א) ולוקטא דנתר בעידנא דחציד דכתיב ובקצרכם את קציר ארצכם וגומ' וכמה שיעורא דפיאה כדתנן אין פוחתין לפיאה אחד מששים מרב ושמואל דאמרי תרויהו פיאה בששים ראשית הגז בששים תרומה בששים ולקט כמה הוי שיעורי' רבי נתר בעי למישבקיה לעניי כדתנן שתי שבלי' לקט שלש אינן לקט והי נינהי מיני דמיחייבין בפאה כדתנן כלל אמרו בפאה כל שהוא אוכל ונשמר וגידוליו מן הארץ ולקיטתו כאחד ומכניסו לקיום חייב בפיאה אוכל למעוטי ספיחי אסטס וקוצה ונשמר למעוטי הפקר וגידוליו מן הארץ למעוטי כמהין ופטריות לקיטתו כאחד למעוטי תאנה ומכניסו לקיום למעוטי ירק אבל שומים ובצלים @44(ב) כיון דחזו לבשולינון ומינטרי אע"ג דבשעתיה קא אכיל להו חייבין דתנן מלבנות הבצלים שבין הירק ר' יוסי אומ' נותן פיאה מכל אחד ואחד וחכמים אומרי' מאחד על הכל ופיאה לעניי ולקט לעניי @44(ג) ולית ליה לבעל הבית טובת הנאה בגוייהו למיתן לעניא דניחא ליה מאי טעמא תעזוב כתיב בהו ומאן דרויח במאתים זוז לא יטול לקט שכחה ופיאה ומעשר עני דתנן מי שיש לו מאתים זוז לא יטול לקט שכחה ופיאה ומעשר עני ודאי אייאוש עניי מינייהו אישתרו לכולי עלמא דתנן מאימתי כל אדם מותרין בלקט משילכו הנמושות בפרט ובעוללות משילכו עניים בכרם ויבואו בזיתים עד שתרד רביעה שנייה מאי נמושות רבי יוחנן אמר סבי דאזלי אתיגרא ריש לקיש אמר לקוטי בתר לקוטי: 
@11ברם @33צריך למימר אילו היכא דזרע במדבר דאי שביק לקט שכחה ופיאה ליכא עניים דשקלין ליה ואי שביק אתו ציפרי שקלי ליה מי מחייב למישבק אי לא מי אמרינן לעני ולגר כתיב ולא לעופות או דילמא תעזוב יתירא כתיב לרבות הני @44(ד) ותיפוק לי דהוה ליה ייאוש כיון דלא ידעין ייאוש שלא מדעת הוא ולא הוי ייאוש ת"ש דלוי זרע בכישור לא הוו עניים למשקל לקט שכחה ופאה אתא לקמיה דרב ששת אמר ליה תנינא לעני ולגר תעזוב אותם ולא לעורבים ולא לעטלפים איתיביה אין מביאין תרומה מגורן לעיר ולא מן המדבר ליישוב ואם אין שם כהן שובר עליהן ומביאן מפני הפסד תרומה אמר ליה שני תרומה דטבילא ולא סגי דלא מפריש ליה והרי מתנות דלא טבילן ותניא מקום שנהגו לפשוט את הראש לא יפשוט את הלחי למלוג בעגלים לא ימלוג את הזרוע ואם אין שם כהן מעלין אותן בדמים ואוכלן מפני הפסד כהן @44(ה) אמר ליה שני הני דנתינה כתיבה בהו אלא האי תעזוב יתירא דכתיב למה לי למפקיר את כרמו ולשחר השכים ובצרו וכן הילכתא: 
@22צט 
@11שאילתא @33דאסר להון לארבועי כלאי' דכתיב את חקתי תשמרו בהמתך לא תרביע כלאים וגו' ואסיר לאסוקי מינא אמינא דלאו דיליה וכן למלאכה לא שנא בהמה ולא שנא חיה ולא שנא עוף דתנן אחר השור ואחד כל בהמה לנפילת הבור ולכלאים וכן חיה ועוף כיוצא בהן מאי טעמא כתיב הכא בהמתך וכתיב גבי שבת שורך וחמורך וכל בהמתך מה להלן חיה ועוף כיוצא בהן אף הכא חיה ועוף כיוצא בהן והתם מנלן דתניא וכל בהמתך לרבות את העופות אמ' שמואל במנאפים עד שיראו המנאפים בכלאים עד שיכניס מכחול בשפופרת מותיב רב אחדבוי אילו נאמר בהמתך ולא נאמר כלאים הייתי אומר לא יאחז הבהמה כדי שיעלה עליה זכר ת"ל לא תרביע כלאים מכלל דכלאים באחיזה הוא דאסיר מאי אחיזה הכנסה ואמאי קרי לה אחיזה לישנא מעליא @44(א) ובמקום דאיכא פריצי לא מורינן הכי אמ' רב פפא הני תרי מילי בעו מיני דבי פפא בר אבא ואורי להוי חדא כהלכתא וחדא דלאו כהלכתא מהו ללוש את העיסה בחלב ואסרי להו כהילכתא דתניא אין לשין את העיסה בחלב ואם לש כל הפת כולה אסורה מפני הרגל עבירה מהו להכניס מין ושאינו מינו לדיר ואסרי להו דלאו כהלכתא דאמר שמואל במנאפים עד שיראו המנאפים בכלאים עד שיכניס מכחול בשפופרת משום פריצותא דעבדי אסר להו @44(ב) ואסור למימר לא"י לארבועי כלאים דתניא רבי אליעזר אומר אף על כלאים נצטוו בני נח ומותרין בני נח ללבוש כלאים ולזרוע כלאים ואינן אסורים אלא בהרבעת בהמה ובהרכבת אילן מנא הני מילי אמר שמואל אמר קרא את חקותי תשמרו חקים שחקקתי לכם כבר מבני נח בהמתך לא תרביע כלאים שדך לא תזרע כלאים מה בהמתך בהרבעה אסור אף שדך בהרכבה אסור @44(ג) מאי טעמא חקותי תרתין משמע ומאי נינהו הרבעה והרכב' @44(ד) אבל זריעה שדך כתי' בארץ אין בחוצה לארץ לא ובני נח לאו בני ארץ נינהו @44(ה) ובגד כלאים נמי אפסיק שדך ואמר ר' אסי אמר ר' יוחנן לוקין על כלאים בחוצה לארץ דבר תורה @44(ו) איתיביה רבי אלעזר לרבי אסי והכלאים מדברי סופרים אמר ליה כאן בזרעים כאן בהרכבת אילן כדשמואל דאמר שמואל @44(ז) מה בהמתך אפילו בחוצה לארץ אסור אף הרכבת אילן דאתיא מינה אפי' בחוצה לארץ אסור מה בהמתך דבר היוצא ממנה מותר דמיעט רחמנא כלאים לגבוה אסור הא להדיוט שרי אף הרכבת אילן נמי דבר היוצא ממנו מותר: 
@11ברם @33צריך לומר @44(ה) אילו חמרתא דאיתעברא מסוסיא וסוסתא דאיעברא מחמרא אוליד פרה בתר אימיה שדינן ליה לכוליה ואין חוששין לזרע האב ושרי במינא דאימיה בין להרבעה בין למלאכה ודאימיה חמרא בהדי מינא דאימיה סוכתא אסור או דילמא חוששים לזרע האב והאי אית ביה חמור וסוס והאי אית ביה חמור וסוס ודאבוה חמרא בהדי מינא דאימיה סוסתא שרי מאי טעמא כי הדדי נינהו דהאי אית ביה חמור וסוס והאי אית ביה חמור וסוס ובהדי מינא דאימיה אסור דהא חוששין לזרע האב ת"ש דאמר ליה ר' אבא לשמעיה כד מעיילת לי כודנייתא בדייספיק עיין דדמיין להדדי ועייל @44(ט) קא סבר אין חוששין לזרע האב וסימנין דדמיין להדדי היכי דמי כי הא דאמר אביי עביין קליה בר חמרא צנח קליה בר סוסתא ואמר רב פפא רבן אוניה וזוטן גנובתיה אימיה חמרא זוטן אוניה ורבן גנובתיה בר סוסתא אלמא בתר אימיה אזלת ואין חוששין לזרע האב: 
@22ק 
@11שאילתא @33דאסיר להון לדבית ישראל דמיכל מכל אילן דמפקין פירי תלת שנין קדמאי דכתיב וערלתם ערלתו את פריו שלש שנים לא שנא דנטע ליה מינטע ולא שנא דנפיק מנפשיה אסיר דתנן אילן העולה מאליו חייב בערלה @44(א) והא כתיב ונטעתם ההוא מיבעי לי לכדתניא לכם להביא את הנטוע לרבים רבי יהודה אומר לכם להוציא את הנטוע לרבים ורבנן סברי ונטעתם דיחיד משמע דרבים לא משמע כתב רחמנא לכם להביא את הנטוע לרבים @55קט מאי טעמא הוי מיעוט אחר מיעוט ואין מיעוט אחר מיעוט אלא לרבות ור' יהודה סבר ונטעתם בין יחיד ובין רבים משמע לכם בין יחיד בין רבים משמע הוי ריבוי אחר ריבוי ואין ריבוי אחר ריבוי אלא למעט ופירי דערלה דאסר רחמנא לא שנא באכילה ולא שנא בהנאה אסירי דתניא ערלים לא יאכל אין לי אלא איסור אכילה @44(ב) מניין שלא יצבע ממנו ולא ידלוק ממנו ת"ל ערלתו ערלים לרבות את כלם וכי אסירי פירי אבל לולבי @44(ג) ואטרפי דאטרוגא דאיכא אינשי דאכלין שרן דתנן העלים והלולבין והקנוקנות מותרין באיילה וודאי מידי דמנטר להו לפירי כגון כגון קליפתא דשגרא ואמגוזי @44(ד) וקשייתא דזיתי אסיר למשגר ובשולינהו קליפוזא ודומני דבעי למיצבע בהו וביני דפוס רומני אסירי דתנן קליפי רמונים והנץ שלו קליפי אגוזים והגרעינים חייבין בערלה מאי טעמא פריו את הטפל לפריו ומאי ניהו שומר אמר רבה בר אבוה הני מתחלי דערלה אסירי הואיל ונעשו שומר לפירי אף על גב דבעידן גמר פירי לא צריכי לנטורי כיון דמעיקרא בעידנא דאפיק שומר לפירי הוו אסירי ואילו נטיעה דלא מידליא טפח מארעא חייבת בערלה לעולם דאמר ר' יוחנן משום ר' אליעזר בן יעקב נטיעה דזוטרא מטפח חייבת בערלה כל שנותיה וכי היכי דנהגא ערלה בארץ הכי נהגא בחוצה לארץ הילכתא גמירי לה דאמר רבי אסי אמר רבי יוחנן ערלה בחוצה לארץ הלכה למשה מסיני @44(ה) אלא מאי וכי תבאו דכתיב גבי ערלה זמן ביאה מיהו בארץ ישראל בין ספיקה בין וודאי אסור בחוצה לארץ ספיקה מותר וודאה אסור @44(ו) ופירי דפרדיסא דארבעי שנין אסיר למיכל מינייהו עד דפריק לה דכתיב ובשנה הרביעית יהיה כל פריו קדש הלולים פירי דשאר אילני פליגו בה רבי חייא ורבי שמעון ברבי חד אמר פירי דפרדיסא הוא דצריך למיפרק דשאר אילני לא וחד אמר אפילו דשאר אילני נמי ומאי טעמיה דמאן דאמר אפילו דשאר אילני כיון דלענין ערלה עץ מאכל כתוב לעניין פדיון נמי לא שנא ומאן דאמר דפרדיסא לחוד מאי טעמיה פליגו בה תרי אמוראי במערבא חד אמר נאמר כאן תבואתו ונאמר להלן ותבואת הכרם וחד אמר קדש הלולים דבר שאומרים עליו שירה דאמר רבי שמואל בר נחמני אמר ר' יונתן מניין שאין אומרין שירה אלא על היין שנא' ותאמר להם הגפן החדלתי את תירושי המשמח אלהים ואנשי' אנשים משמח דשתו ליה אלהים במה משמח הוי אומר בשירה מיכן שאין אומרים שירה אלא על היין ומאי היא שירה דבית המקדש אנסכים מאן דמחייב דשאר אילנות תאני נטע דבעי ומאן דפטר שאר אילנות תאני כרם רבעי @44(ז) ומאן דאית ליה פרדיסא שוה מאה זוזי @44(ח) פריק ליה בשוה פרוטה ושפיר דמי דקיימא לן כשמואל דאמר הקדש שוה מנה שחיללו על שוה פרוטה מחול ואף על גב דשמואל קאמר דאיעבד הני מילי בזמן שבית המקדש קיים אבל בזמן שאין בית המקדש קיים אפילו לכתחילה נמי @44(ט) מההוא דאחרים ניכסיה בפומבדיתא. וכד מפריק ליה @44(י) מיחייב לברוכי בא"י אמ"ה אשר קדשנו במצותיו וצונו @44(יא) על פדיון הכרם @44(יב) דא"ר יהודה אמר שמואל על כל המצות כולן מברך עליהם עובר לעשייתן @44(יג) ומיחייב. למיקלייה לדמי פורקניה: 
@11ברם @33צריך @44(יד) לומר הילכתא מאי ת"ש דאמר רב יהודה אמר רב צלף של ערלה בחוצה לארץ זורק את האביונות ואוכל את הקפריסין כמאן כרבי עקיבא ולימא הלכתא כרבי עקיבא אי אמר הלכתא כרבי עקיבא הוה אמינא אפילו בארץ קא משמע לן בחוצה לארץ אין בארץ לא אלמא כל המקיל בארץ הלכתא כמותו בחוצה לארץ ולימא הילכתא כרבי עקיבא בחוצה לארץ אי אמרת הכי הוה אמינא במעשר דצלף דרבנן דבהכי פליגי אבל ערלה דאורייתא לא קא משמע לן צלף של ערלה למימרא דבערלה נמי אמרי' כל המקיל בארץ הלכה כמותו בחוצה לארץ @44(טו) ולעניין פירי דשאר אילנות נמי הלכה כמאן דאמר לא בעי למיפרק: @88@88ראה זה חדש הוא 
@11ופירי @33דפרדיסא פריק להו בשתא רביעתא ואכיל להו @44(טז) כד הוי בהמ"ק קיים הוי פריק להו ומוסיף עלייהו חומש ומסיק להו ואכיל להו בירושלים כדתנן נטע רבעי מוסיף עליו חומש ותנן כרם רבעי עולה לירושלים מהלך יום לכל רוח והאידנא בחו"ל פריק להו וקלי ליה לדמיה והדר משתרי לי' למיכל בשתא חמישיתא וכמה שעור פורקני' אפי' פירי דשווי' מאה זוזי פריק להו בש"פ וש"ד דאמר שמואל שוה מנה שחיללו על ש"פ מחולל כגון המקדיש נכסים וכגון כרם רבעי דכתיב בי' קודש הלולים ואע"ג דכי אמר שמואל דיעבד אין לכתחילה לא ה"מ בזמן שבהמ"ק קיים אבל האידנא אפי' לכתחילה וכד פריק לי' מחייב לברוכי ברוך אקב"ו על פדיון הכרם דאר"י א"ש כל המצות מברך עליהם עובר לעשייתן והיכי פריק להו @44(יז) מייתי חמשה אשכולות מאותו הכרם ארבע מארבע פינותיו ואחד ואחר מאמצעיתו ומביא חטים או שעורים זה כנגד זה ומברך על פדיון הכרם ואומר תחול קדושתיה דהאי פרדסא על הלין חטי או שערי ושדי להו דפרדיסא כי היכי דמברך וכי קאמרינן דכרם רבעי מיחייב למיפרק אבל נטע רבעי לא מחייב למיפרק ה"מ בחו"ל אבל בא"י ל"ש כ"ר ול"ש נטע רבעי כולהו בעי למיפרקינהו: 
@11והאי @33מאן דהוה ליה סוגיא דפרדיסא ואחית ביה גופני חדתי @44(יח) כי ידע בהו אסיר למיכל מן פיריהו עד דפריק להו @44(יט) והוא דהוו שתים כנגד שתים ואחת יוצא זנב דמיקרי כרם באנפי נפשיה אבל לא הוי הכי לא מיקרי כרם למאן דמייתי לה מתבואת הכרם כיון דלא איקרי כרם לא צריך פדייה ולמאן דמייתי לה מהלולים אע"ג דלא מיקרי כרם כיון דדבר שאומרין עליו שירה הוא בעי פדייה וכל המיקל בארץ הלכתא כמותו בחוצה לארץ דאי איכא שתים כנגד שתים ואחת יוצא זנב בעי פדייה ואי לא לא אי נמי האי פרחא אילנא הוא ומיחייב בערלה דתניא צלף בית שמאי אומרי' כלאים בכרם אלמא @44(כ) כיון דקא מיתאכול בשתייה ירק הוא ובית הלל אומרים אינו כלאים בכרם אילן הוא אלו ואלו מודים שחייב בערלה מאי טעמא בית שמאי ספוקי מספקא להו ועבדי הכא לחומרא והכא לחומרא: 
@11ברם @33צריך (לומר) מימר אמור רבנן פירא דפרחא מיחייב בערלה @44(כא) בוטיתא וודאי פירא הוא שותא וודאי לאו פירא הוא ולא מיחייב בערלה אפילו למאן דמחייב ליה במעשר וברכה משום דירק הוא פרי האדמה פרי העץ לא מיקרי מיהו פירחא פירא הוא ומחייב בערלה אי לא פליגי בה רבי אליעזר ורבי עקיבא לעניין מעשר דתנן @44(כב) רבי אליעזר אומר צלף מתעשר אביונות וקפריסין ורבי עקיבא אומ' אין מתעשר אלא אביונות הילכתא כמאן ת"ש דאמר רב יהודה אמר רב צלף של ערלה בחוצה לארץ זורק את האביונות ואוכל את הקפריסין ולימא הילכתא כרבי עקיבא אי אמר הלכה כרבי עקיבא הוה אמינא אפילו בארץ קא משמע לן כל המיקל בארץ הלכה כמותו בחוצה לארץ ולימא הלכתא כרבי עקיבא בחוצה לארץ אי אמר הכי הוה אמינא הני מילי גבי מעשר צלף דמדרבנן הוא אבל ערלה דמדאורייתא אימא אפילו בחוצה לארץ נמי נגזור קא משמע לן ובחוצה לארץ שרו בארץ אסירן וכן הילכתא: 
@22קא 
@11שאילתא @33דמיחייבין דבית ישראל @44(א) למירחמיה להקב"ה בכל ליבהון דכתיב ואהבת את ה' אלהיך בכל לבבך וגו' ותניא רבי אליעזר אומר אם נאמר בכל נפשך למה נאמר בכל מאדך ואם נאמר בכל מאדך למה נאמר בכל נפשך אלא יש לך אדם שגופו חביב עליו מממונו לכך נאמר בכל נפשך ואם יש לך אדם שממונו חביב עליו מגופו לכך נאמר בכל מאדך @44(ב) ומיתבעי ליה למהוי אימתא דהקב"ה עליה דאיניש תדירא דכתיב את ה' אלהיך תירא וגומר ומיחייב למהוי אימתא דרביה עליה כאימתא דהקב"ה דתנן ר' אליעזר אומר יהי כבוד תלמידך @44(ג) חביב עליך ככבוד חברך וכבוד חברך כמורא רבך ומורא רבך כמורא שמים ותניא שמעון העמסוני ואמרי לה נחמיה העמסוני היה דורש כל אתין שבתורה כיון שהגיע את ה' אלהיך תירא פירש אמרו לו תלמידיו רבי כל אתים שדרשת מה תהא עליהן אמר להם כשם שאני מקבל שכר על הדרישה כך אני מקבל שכר על הפרישה עד שבא רבי עקיבא ולימד את ה' אלהיך תירא לרבות תלמידי חכמים ומיחייב בר ישראל @44(ד) למיקם מקמי רבנן כד מטי ארבע אמות דידיה שנא' מפני שיבה תקום וגו' ותניא קימה שיש בה הידור ואי זו זו ד' אמות במה דברים אמורים ברבו שאינו מובהק אבל ברבו מובהק מלא עיניו @55קי @44(ה) ומאן דלא קאים מוקמינן ליה בעל כורחיה למיעבד יקרא דאורייתא אביי כי חליף ואיכא סבי דיתבי ולא מצו קיימי יהיב להו ידא וקיימי מיקמיה רבא משדר שלוחי ומוקמין ציבורא רב נחמן משדר גוואזי כי מטי אמר כמה נחמן איכא בשוקא כי קיימיתו לאו מיקמאי קיימיתו אלא מקמי תורה הוא דקיימיתו א"ר אלעזר כל תלמיד חכם @44(ו) שאינו עומד מפני רבו נקרא רשע @44(ז) ואינו מאריך ימים שנאמר וטוב לא יהיה לרשע ולא יאריך ימים כצל אשר איננו ירא מלפני אלהים מורא זו אינו יודע מה היא כשהוא אומר והדרת פני זקן ויראת מאלהיך הוי אומר מורא זו קימה ואימא מורא דריבית ומורא דמשקלות רבי אלעזר פני פני גמר: 
@11ברם @33צריך למימר רכוב מי מיחייב למיקם מקמיה או לא מי אמרינן כיון דבהמה הוא דקא מסגיא והוא מינח נייח עליה כיושב דמי @44(ח) או דילמא כיון דהוא קא מסגיא לבהמה כמאן דלא נייח דמי ומיחייב למיקם מקמיה ת"ש דתנן הטמא עומד תחת האילן והטהור עומד טמא טהור עומד תחת האילן והטמא עובר טהור ואם עמד טמא וכן באבן המנוגעת דטעון לה גברא וקא מסגי לא אמרינן כמאן דניחא דמיא אמר רב נחמן בר כהן זאת אומרת רוכב כמהלך דמי: 
@11אי נמי @33ברם צריך למימר רבה דמחיל על יקריה לגבי בריה הויא מחילה דהא יקרא דנפשיה הוא כי קא מיבעיא לן רבה משום יקרא דאורייתא הוא מי אמרי' יקרא דאורייתא כיקרא דנפשיה דמי דהא הוא דטרח וגמר או דילמא אורייתא דקב"ה ולא מצי מחיל ת"ש דאמר רב יצחק בר שילא אמר רב חסדא האב שמחל על כבודו כבודו מחול הרב שמחל על כבודו אין כבודו מחול ורב יוסף אמר אפילו הרב שמחל על כבודו כבודו מחול שנאמר וה' הולך לפניהם יומם וגו' אמר רבא הכי השתא @44(ט) התם הקב"ה קא מחיל על יקרא דנפשיה אבל הכא תורה דיליה היא דקא מחיל עלה הדר אמר רבא אין תורה דיליה דכתיב ובתורתו יהגה יומם ולילה איני והא רבא הוה קא משקה בהילולא דבריה והב ליה כסא לרב פפא ולרב הונא בריה דרב יהושע וקמו מקמיה ואמרו הני רבנן רבנן והני רבנן לאו רבנן ורב פפא הוה משקה בהילולא דאבא מר בריה @44(י) יהב ליה כסא לרב יצחק בריה דרב משרשיא ולא קם מקמיה ואיקפד נהי דקימה לא בעי הידור בעי למעבד ליה וכן הילכתא: 
@22קב 
@11שאילתא @33דאזהרינהו הקב"ה לישראל למינקט מתקלי תריצי וכיילי תריצי דכתיב מאזני צדק אבני צדק וגומר ואפי' הין ולאו דיליה מיבעי ליה למיהוי קושטא דתניא ר' יוסי בר יהודה אומר מה ת"ל איפת צדק והין צדק והלא הין בכלל איפה הוא @44(א) אלא שיהא הין שלך צדק ולאו שלך צדק אמר ר' לוי קשה עונשן של מדות יותר מעונשן של עריות שזה נאמר בהן אל וזה נאמר בהן אלה גבי עריות כתיב כי את כל התועבות האל עשו אנשי הארץ וגומ' גבי מדות כתיב כי תועבת ה' אלהיך כל עושה אלה כל עושה עול גבי עריות נמי הא כתיב אלה ההוא למעוטי מדות מכרת אלא מאי קושייהו @44(ב) דאילו עריות סגיא בתשובה ואילו מדות לא סגיא בתשובה עד דעביד השבה ולא ידע כמה גזל ולא ידע ממאן גזל למהדר ליה כדתניא הרועים והגבאים והמוכסים תשובתם קשה ומחזירים למכירין ושאין מכירין יעשו בהן צרכי ציבור ומאי צרכי ציבור אמר רב חסדא בורות שיחים ומערות וא"ר לוי קשה גזל הדיוט יותר מגזל גבוה שזה הקדים חטא למעילה @44(ג) מכי יהיב דעתיה למיגזל קאי בחטא וזה הקדים מעילה לחטא וצריך לשקול ולמוד כמנהג מקום ומקום דתנן מקום שנהגו למוד בדקה לא ימוד בגסה בגסה לא ימוד בדקה לגדוש לא ימחוק למחוק לא יגדוש ובמשקל חייב להכריע לו טפח היה שוקל לו עין בעין נותן לו גירומין אחד לעשרה בלח ואחד לעשרים ביבש ת"ר נפש מאזנים תלויה באויר ג' טפחים וגבוה מן הארץ ג' טפחים וקנה ומתנה שלה שנים עשרה טפחים של צמרים ושל זגגים תלויה באויר שני טפחים וגבוה מן הארץ שני טפחים וקנה ומתנה שלה תשעה טפחים של חנוני ושל בעל הבית תלויה באויר טפח וגבוהה מן הארץ טפח וקנה ומתנה שלה ששה טפחים של טרטני תלויה שלש אצבעות וגבוהה שלש אצבעות @44(ד) וקנה ומתנה שלה לא חנן ואין עושין משקלות לא של בעץ ולא של אבר ולא של גסטרא ולא של שאר מיני מתכות אבל עושה הוא של צונמא ושל זכוכית היה מבקש ממנו לשקול לו ליטרא @44(ה) שוקל לו ליטרא חצי ושליש ורביע עד הכי מיחייבינן לתקוני מתקלי היה מבקש ממנו שלשה רביעי ליטרא בשר @44(ו) לא יאמר לו שקול לי רביע רביע והכרעה לכל אחת ואחת אלא שוקל לו ליטרא ומניח רביע עם הבשר היה מבקש ממנו עשרה ליטרין בשר לא יאמר לו שקול לי ליטרא ליטרא והכרעה לכל אחת ואחת אלא שוקל לו כולן בבת אחת והכרעה אחת לכלן תנו רבנן מנין שאין מוחקין במקום שגודשין @44(ז) ואין גורשין במקום שמוחקין ואם אמר הריני גודש במקום שמוחקין להוסיף לו על הדמים והריני מוחק במקום שגודשין לפחות מן הדמים שאין שומעין לו ת"ל אבן שלמה וצדק יהיה לך וגומר מנין שאין מעיינין במקום שמכריעין ואין מכריעין במקום שמעיינין ואם אמר הריני מעיין במקום שמכריעין לפחות לו מן הדמים או הריני מכריע במקום שמעיינין להוסיף לו על הדמים שאין שומעין לו ת"ל אבן שלמה מאזני צדק אבני צדק אמר ריש לקיש מעמידין אגרדמין למדות ולשערים תניא נמי הכי @44(ח) יהיה לך מלמד שמעמידין אגרדמין למידות ולשערים מפני הרמאים ואין עושין את המחק לא של דלעת מפני שהוא מיקיל ולא של מתכת מפני שהוא מכביד אבל עושה הוא של זית ושל אגוז ושל אשכרוע ואין עושין את המחק צרה אחת עבה וצדה אחת קצרה ולא ימחוק בבת אחת @44(ט) מפני שמפחית למוכר ומוסיף ללוקח ולא ימחוק מעט מעט מפני שמפחית ללוקח ומוסיף למוכר ועל כלן אמר רבן יוחנן בן זכאי אוי לי אם אומר אוי לי אם לא אומר אם אומר שמא ילמדו הרמאין אם לא אומר שמא יאמרו הרמאין אין תלמידי חכמים בקיאין במעשה ידינו אמרה או לא אמרה אמר רבי יצחק ברבי שמואל אמרה ומהאי קרא אמרה כי ישרים דרכי ה' וצדיקים ילכו בם ופושעים יכשלו בם @44(י) ואסיר לשהויי מתקלא רבה או זוטא בגו ביתיה דכתיב לא יהיה לך וגו': 
@11ברם @33צריך למימר היכא דייחדה למיעבד בה עבידתא אחרינא מי שרי לשהויה בבייתיה או לא מי אמרינן כיון דקא עביד בה עיבידתא אחרינא בטלה מתורת כיילא ושפיר דמי לשהויה או דילמא כיון דאיכא שמא דכיילא עלה וקוו לה קפחא וקרי לה כיילא זימנין דמיקרי כיילין בה ואסיר ת"ש דאמר רב יהודה אמר רב אסור לאדם שישהא מדה חסידה או יתירה בתוך ביתו ואפי' ייחדה עביט של מימי רגלים דמאיסא ולא אתי למיכל בה אפילו הכי זימנין דמיקרי וכייל בה אמר רב פפא לא אמרן אלא באתרא דלאו כולי עלמא חתמין אבל באתרא דחתמין כיון דלא חתימה לא כיילין בה ובאתרא דלא חתמין נמי לא אמרן אלא באתרא דלא מהנדזי אבל באתרא דמהנדזי לית לן בה @44(יא) ולא היא אפי' באתרא דמהנדזי נמי לא זימנין דאתי בין השמשות ומיקרי כייל ושקיל וכן הילכתא: 
@00פרשת אמור 
@22קג 
@11שאילתא @33דאסיר להון לכהני לאטמויי למיתא דלאו דילהון דכתיב אמור אל הכהנים וגו' כי אם לשארו הקרוב אליו וכהנתא לא אסיר להו לאטמויי רבתי' בני אהרן ולא בנות אהרן ותינוקות כהני אף על גב דאינון לאו בני מצוות אינון @44(א) מאן דמעייל להו למקום טומאה קאי באיסורא דתניא אמור ואמרת להזהיר הגדולים על הקטנים ולהני שבעה קרובים כהן מיטמא להון דכתיב כי אם לשארו הקרוב אליו לאמו ולאביו ולבנו ולבתו ולאחיו ולאחותו הבתולה שארו זו אשתו @44(ב) כדכתיב שארה כסותה ועונתה מלמד שהכהן מיטמא לאשתו והיכא דעבר ונסיב גיורת או גרושה @44(ג) או חלוצה דלא חזיא לכהונה אסיר לאיטמויי לה דכתיב לא יטמא בעל בעמיו להחלו בעל היינו בעל באשתו וכתיב כי אם לשארו יש בעל מיטמא ויש בעל שאינו מיטמא כיצד מיטמא הוא לאשתו כשירה ואינו מיטמא לאשתו פסולה לאמו ולאביו כדכתי' לבנו ולבתו אף על גב דממזירי נינהו מטמא להן דתנן הוא בנו לכל דבר ולאחיו נמי אף על גב דממזר הוא מיטמא ליה דתנן והוא אחיו לכל דבר חוץ ממי שיש לו מן השפחה ומן הכותית והני מילי אחיו מן האב שראוי ליורשו דומיא דבנו אבל מן האם ולא מן האב לא ולאחותו הבתולה כדכתיב כהן גדול ונזיר אין מטמאין לקרוביהן אלא למת מצוה מנלן דכתיב לאביו ולאמו לא יטמא אבל מטמא למת מצוה והיכא דמחית מת תותי טולא אסיר ליה לכהן למיעל תותי ההוא טולא @44(ד) ואפילו תותי אילן המסיך על הארץ ואפילו אבנים היוצאות מן הגדר אוהלא הוי ואסיר למיעל תותייהו @44(ה) והיכא דמחית מת' בביתא ופחיתא כוותא מן ביתא לביתא וההיא כוותא הוי טפח על טפח אסיר להו לכהני למיעל לכולהו הנהו בתי @44(ו) ואי סכר לה לכוותא בעצים ובאבנים דבר שאינו מקבל טומאה איפסיקא לה @44(ז) והיכא דמחית מת באוירא הדר הודרניה ארבע אמות דידיה אסיר ליה לכהן למיקרב להתם דא"ר יצחק א"ר יוחנן משום ר' אליעזר בן יעקב מת תופס ארבע אמות לטומאה והיכא דאיכא איניש דנפל ונפרקה מפרקתו ורוב בשר נחתך עמה אע"ג דלא נפק נשמתיה מת הוא והרזוקי בעלמא הוא דמהרזקא ביה נשמתיה ואסיר לאטמויי ליה @44(ח) דאמר זעירי נשברה מפרקתו ורוב בשר נחתך עמה מטמא באהל שנאמר ותשבר מפרקתו וימת וא"ר שמואל בר נחמני א"ר יונתן קרעו כדג מטמא באהל ומגבו וא"ר שמואל בר יצחק אמר חזקיה @44(ט) עשאה גסטרא נבילה וכן לענין אדם נמי וא"ר אלעזר ניטלה ירך וחלל שלה נבלה היכי דמי אמר רבא כל שרבוצה ונראית חסירה וגבי אדם כדאמרי' התם ר' יוחנן משום ר' יוסי בר יהושע אומר כל שטיבורו חתוך @44(י) וגבי גוסס וודאי אינו מיטמא דתנן אדם אין מטמא עד שתצא נפשו @44(יא) אפי' מגוייד אפי' גוסס נמי והיכא דשחט ביה שנים או רוב שנים אינו מיטמא דאמר רב יהודה אמר שמואל שחט בו שנים או רוב שנים ורמז ואמר @44(יב) כתבו גט ותנו לאשתי הרי אלו יכתבו ויתנו ואסיר לכהן למיעל לבית הקברות מ"ט קבר גופיה מטמא כמת דכתיב או בעצם אדם או בקבר ואפי' בית הפרס נמי מאי היא שדה שנחרש בה קבר ועד כמה מאה אמה לכל רוח ורוח דקבר משו' דבית הפרס האיך דנחרש טומאה דרבנן דילמא איכא עצם כשעורה @44(יג) אי נמי דילמא פתיך ביה עפרא דבית הקברו': 
@11ברם @33צריך לומר אילו כהן דקא אזיל למינסב איתתא או למיגמר אורייתא ואיכא בית הפרס באורחא וליכא אורחא אחרינא מהו למיזל בההוא אורחא דהוה ביה קבר והשתא איחרש ליה לא קא מבעיא לן דבמילתיה קאי ואסיר כי קא מיבעיא לן למיזל בהאיך דאסרו רבנן משום חרישה דחרישה דרבנן היא @55קיא לשאר מצוות לא תיבעי לך דכיון דלא סגיא דלא אזיל וודאי שרי דתניא ר' אלעזר בר' צדוק אומר מדלגין היינו על גבי ארונות של מתים לרוץ לקראת מלכי ישראל ולא לקראת מלכי ישראל בלבד אמרו אלא אפילו לקראת מלכי עובדי כוכבים שאם יזכה אדם יבחין בין מלכי ישראל למלכי עובדי כובבים יאמר רבא אהל כלי שיש בו חלל טפח חוצץ בפני הטומאה אין בו חלל טפח אינו חוצץ בפני הטומאה וגזרו על שיש בו משום שאין בו ורוב ארונות יש בהן חלל טפח ומשום כבוד מלכים שרו רבנן ותניא אחריתי קברו את המת וחזרו ולפניהם שני דרכים אחת טהורה ואחת טמאה בא בטהורה באין עמו בטהורה בטמאה באין עמו בטמאה מפני כבודו ותירגמא רבי אבא בבית הפרס דרבנן @44(יד) למימרא דכל למיזל לבית הפרס לדבר מצוה שפיר דמי אלא כי קא מיבעיא לן ללמוד תורה ולישא אשה ואי איפשר למיזל בדוכתא אחריתי למיגמר מי שרי אי לא ת"ש דתנו רבנן הולכין ליריד של עו"ג ולוקחין מהן בהמה עבדים ושפחות בתים וכרמים וכותב ומעלה בערכאות שלהם מפני שהוא במציל מידם ואם כהן הוא מיטמא לדון ולערער עמהם בחוצה לארץ וכשם שמיטמא בחוצה לארץ כך מיטמא בבית הקברות בית הקברות סלקא דעתך אלא בית הפרס דרבנן ומיטמא ללמוד תורה ולישא אשה אמר רבי יהודה אימתי בזמן שאינו מוצא ללמוד אבל מוצא ללמוד לא יטמא רבי יוסי אומר אפילו מוצא ללמוד יטמא לפי שאין מן הכל אדם זוכה ללמוד תורה א"ר יוסי מעשה ביוסא הכהן שהלך אצל רבו לציידן ללמוד תורה וא"ר יוחנן הלכה כרבי יוסי @44(טו) אלא הא דאמר מר בית הפרס דרבנן לא העמידו דבריהן במקום כרת @55* הא אמרת הכא לכל מצוה שרי למיזל אמור רבנן טומאה הוא דגזרו ביה לכל מצוה שרי למיזל לאפוקי מקום כרת דטהור משוינן ליה לעשות הפסח: 
@11ברם @33צריך למימר כהן מהו שיטמא לאשתו ארוסה מי אמרינן מדאפקיה רחמנא לאשתו בלשון שארו ושראו לישנא דבישריה כמה דלא נסיב לה לא מקריא שארו או דילמא אשתו ארוסה נמי מקריא שארו ת"ש דתני רבי חייא בר אמי אשתו ארוסה לא אונן ולא מיטמא לה וכן היא לא אוננת ולא מיטמאת לו @55קיב היא מי אסיר לה לאיטמויי בני אהרן אמר רחמנא ולא בנות אהרן @44(טז) איידי דתנא לא אוננת תנא נמי לא מיטמאת וכן הילכתא: 
@22קד 
@11שאילתא @33דאסיר ליה לכהן למינסב איתתא דמיגרשא בגיטא אי נמי דנפלה קמי יבם וחלצה ליה סנדלא אי נמי זונה וחללה דכתי' אשה זונה וחללה לא יקחו וגו' ותניא ואשה גרושה מאישה אפי' לא נתגרשה אלא מאישה אסורה לכהונה היכי דמי כגון דאמר לה הרי את מגורשת ממני ואי אתה מותרת לכל אדם @44(א) חלוצה מנין דתניא גרושה אין לי אלא גרושה חלוצה מנין תלמוד לומר ואשה חללה היכי דמי כדתניא אי זו היא חללה כל שנולדה מן הפסולין וקיימא לן מאי פסולין הנך דאסירן לכהן ועבר ונסב לה זרעא דמיתיליד מינייהו הוי חלל דכתיב בכהן גדול ולא יחלל זרעו בעמיו אלמא כי נסיב מהני דפסולות לכהונה הוי זרעא פסול מ"ט נאמר בכהן הדיוט זונה ונאמ' בכהן גדול זונה מה להלן זרעו חולין מן כל הפסולין לו אף כאן זרעו חולין משום דהני דכתיבן בכהן גדול לדרשא הוא דאתין דאי לגופיה לא גרע מכהן הדיוט ובת חלל זכר פסולה לכהונה לעולם וישראל שנשא חללה בתו כשרה לכהונה וחלל שנשא בת ישראל בתו פסולה לכהונה מנא הני מילי אמר רבי יוחנן משום רבי ישמעאל נאמר כאן לנפש לא יטמא בעמיו ונאמר להלן לא יחלל זרעו בעמיו מה להלן גבי טומאה בנים ולא בנות אף כאן נמי בנים ולא בנות אי הכי אפילו כהן גדול דנסיב גרושה בתו תשתרי בנים ולא בנות מי כתיב ולא יחלל בנו זרעו כתיב כל דהוא בת בנו תשתרי מקיש זרעו לו אי הכי בת בתו תיתסר נמי אם כן גזירה שוה מאי אהני לי זונה דתניא רבי יהודה אומר זונה זו אילונית וחכמי' אומרים זונה זו גיורת ומשוחררת ושנבעלה בעילת זנות @44(ב) מן הנך דאסירן ליה אמר רבי אלעזר אפילו פנוי הבא על הפנויה שלא לשום אישות עשאה זונה אמר רב עמרם חסידא אין הלכה כרבי אלעזר: 
@11ברם @33צריך למימ' @44(ג) גיורת דקאמרי' דזונה היא דמעיקרא לא הוו קידושי היכא דאיגיירא דילידא בתה מהו לכהונה דילידא מישראל לא תיבעי לך דהא ישראל שנשא חללה בתו כשרה לכהונה והא נמי לא שנא כי תיבעי לך גר שנשא בת ישראל וגר שנשא גיורת זרעו מהו לכהונה כיון דאינון פסולין זרעיהו נמי פסולין או דילמא לא דאינהו מ"ט פסולין דלא הוו קדושין מעכבייהו אבל זרעיהו הא בקדושה איתילידו מיפלג פליגי בה תנאי בהא מילתא דתנן רבי יהודה אומר בת גר זכר כבת חלל זכר רבי אליעזר בן יעקב אומר גר שנשא בת ישראל בתו כשרה לכהונה אבל גר שנשא גיורת בתו פסולה לכהונה רבי יוסי אומר אף גר שנשא גיורת בתו כשרה לכהונה הילכתא כמאן ת"ש דאמר רבה בר בר חנה א"ר יוחנן הלכה כרבי יוסי ומשחרב בית המקדש נהגו הכהנים סילסול בעצמן להיות עושין כרבי אליעזר בן יעקב @44(ד) אמר רב נחמן אמר רב בא לימלך מורין לו כר' אליעזר כנס אין מוציאין מידו כר' יוסי וכן הילכתא: 
@11אי נמי @33ברם צריך למימר כהנת מהו לינשא לגר או לעבד משוחרר או לחלל מי אמרינן כי היכי דכהנים מוזהרין כהנות נמי מיזדהרין @44(ה) או דילמא אינהו דזרעיהו הוי כהנים כי נסיבין בת ישראל אמר רחמנא לא לינסוב פסולות דלא ליפסול זרעיהו אבל כהנות כיון דכי נמי מינסק לישראל זרעיהו לא הוו כהנים כי מינסבן לפסולין שפיר דמי ת"ש דאמר רב יהודה אמר רב לא הוזהרו כשירות להינשא לפסולין ותניא כוותיה אחר גר ואחד עבד משוחרר ואחד חלל מותרים בכהנות וכן הילכתא: 
@22קה 
@11שאילתא @33דאסיר להון לדבית ישראל @44(א) לסרוסי קצצא דכתיב ומעוך וכתות וגו' ואע"ג דמסורס חדא זימנא והדר איהו קא מסרס ליה היכי דמי כגון דחשיל ואתי איהו שליף להו מישלף אי נמי קא פסיק להו מיפסק קאי באיסורא דאמ' רבי חייא בר אבא א"ר יוחנן הכל מודין במסרס אחד מסרס שהוא חייב שנ' ומעוך וכתות @44(ב) אם על כתות חייב על נתוק לא כל שכן דשליפין לגמרי אלא להביא את הנותק אחר הכותת שהוא חייב ואדם נמי אסיר לסרוסי @44(ג) ואפילו זקן וסריס וקא בעי למישתי סמא דמעלי לגופיה וההוא סמא דמעקר הוא דאי לאו סריס הוא הוה מעקר ליה אסיר ליה למשתייה דתניא מנין לסרוס באדם שהוא אסור שנאמר ובארצכם לא תעשו בכם לא תעשו @44(ד) דברי בן חכינאי ואע"ג דלא מיכוין ברבי יהודה דאמר דבר שאין מתכוין אסור @44(ה) ובשבת הוא דסבירא לן ברבי שמעון אבל בכל התורה כולה כרבי יהודה דאמר דבר שאין מתכוין אסור @55קיג ואסור למימר לכותי @44(ו) לסרוסי קצצא דישראל דסבירא לן כרבי חידקא דאמר בני נח מצווין על הסירוס וקא עבר ליה משום ולפני עור לא תתן מכשול @55קיד ואפילו הערמה נמי אסיר @44(ז) היכי דמי כגון דתלן זוזא דכי חזו ליה כותים שקלין ליה ואזלי קא מסרסי ליה אסיר והיכא דסרסוה כותים אמור רבנן האי הערמה הוא דאיתעביד ביה וקנסוה רבנן דלא ליעביד עיבידתא אלא ליזדבן איזדבוני דשלחו ליה לאבוה דשמואל הני תורי דגנבי ארמאי וגנחין להון מהו שלח להו הערמה איתעביד בהו ערימו עלייהו ויזדבנון סבר רבא למימר ליזדבנון לשחיטה אמר ליה אביי דיין שקנסתה עליו מכירה אקנייה לבנו גדול במכירה דמי @55קטו אקנייה לבנו קטן רב יצחק אסר ורב אשי שרי @44(ח) ואמרינן לה הלכתא כרב אשי דשרי ואפילו מוטל בעריסה נמי שרי אמימר ומר זוטרא ואמרי לה הנהו תרי חסידי כי הוו להו כי האי גונא מערימין ומחליפין להדדי: 
@11ברם @33צריך לומר @44(ט) מהו לסרוסי דבר טמא כמו כלב וחתול מי אמרי' לא תקריבו ולא תעשו אמר רחמנא בהמה טהורה דבת הקרבה היא קאי עלה בלא תעשו אבל טמאה לא או דילמא לענין עשייה לא שנא ת"ש דתניא שאלו את בן זומא מהו לסרוסי כלבא אמר להם ובארצכם לא תעשו כל שבארצכם לא תעשו מ"ט מכדי חובת הגוף היא מה לי בארץ מה לי בחוצה לארץ אלא האי בארץ כל שבארץ והאי בכם כדאמרינן בכם לא תעשו דברי בן חכינאי וכן הלכתא: 
@22קו 
@11שאילתא @33דאסיר להון @55קטז לדבית ישראל @44(א) למישחט חיותא וברה בחד יומא דכתיב ושור או שה אותו ואת בנו לא תשחטו ביום אחד ושה כתיב לא שנא כשב ולא שנא עז דכתיב שה כשבים ושה עזים וחיה ועוף לא אסירי ולא שנא כי שחיט בתה ברישא אסיר למישחט אמה בתרה דתניא אותו ואת בנו אין לי אלא אותו ואת בנו בנו ואותו מנין ת"ל לא תשחטו הרי כאן שנים הא כיצד אחד שחט את הפרה ואחד שחט את אמה ואחד שחט את בתה שנים האחרונים חייבין היינו לא תשחטו דכתי' תרין דאי לאיחיוביה לאחרון הוא דאתא @44(ב) ואע"ג דלאו הוא שחטיה לראשון ליכתוב לא תשחט ויום אחד האמור באותו ואת בנו היום הולך אחר הלילה דתניא את זו דרש שמעון בן זומא לפי שכל העניין שלמעלה ושלמטה אינו מדבר אלא במוקדשין ובמוקדשין הלילה הולך אחר יום יכול אף לענין אותו ואת בנו יהא לילה הולך אחר יום ת"ל ביום אחד נאמר כאן יום אחד ונאמר במעשה בראשית יום אחד מה יום אחד האמור במעשה בראשית היום הולך אחר הלילה אף יום אחד האמור באותו ואת בנו היום הולך אחר הלילה רבי אומר יום אחד @44(ג) ביום המיוחד בשבת וביו"ט שהיום הולך אחר הלילה @44(ד) וטעון כרוז בשבת וביו"ט דתנן בד' פרקים בשנה המוכר בהמה לחברו צריך להודיעו אמה מכרתי לשחוט בתה מכרתי לשחוט וכו': 
@11ברם @33צריך לומר אילו היכא דזבן בהמה בערב יום טוב מתגר ולא אמר ליה אמה מכרתי לשחוט בתה מכרתי לשחוט לוקח מי צריך למיחש למילתא ובעי שיוליה למוכר או לא מי אמרינן כיון דעל מוכר רמיא מילתא לאודועיה אם איתא דזבין אודועי הוה מודע ליה או דילמא אגב דטריד בזבינתיה אשתלויי אשתלי לאודועיה ת"ש דתניא אם לא הודיעו הולך ושוחט ואינו נמנע @44(ה) ואי תגר כותי הוא צריך למיחש לה למילתא אי נמי היכא דשחט קמא ולא אישתחיט שפיר כגון השוחט ונתנבלה בידו והנוחר והמעקר שרי למישחט בתריה לא תשחטו אמר רחמנא והאי לאו שחיטה היא וכן הילכתא: 
@22קז 
@11שאילתא @33דמיחייבין דבית ישראל @44(א) למימני שבעה שבועי משיתסר בניסן דהוא יומא דבתר יומא קמא דפיסחא דבגויה מקרבינן עומר דכתיב וספרתם לכם ממחרת השבת ונו' וצריכינן למימני מאורתא דכתיב שבע שבתות תמימות תהיינה ואימתי את מונה אותן תמימות בזמן שאת מונה מבערב @44(ב) ולאו לבית דין בלבד הוא דקא מזהר רחמנא למימנא אלא לכולהו ישראל דתני' וספרתם לכם שתהא ספירה לכל אחד ואחד מטהרת השבת ממחרת יום טוב אתה אומר ממחרת יום טוב או אינו אלא ממחרת שבת בראשית @44(ג) כשהוא אומר מיום הביאכם את עומר התנופה הרי מחרת יום טוב הכתוב מדבר ר' יוסי בר' יהודה אומר אינו צריך הרי הוא אומר תספרו חמשים יום כל ספירות שאתה סופר לא יהו אלא חמשים יום ואם תאמר משבת בראשית פעמים שאתה מוצא חמשים ואחד חמשים ושתים חמשים ושלשה חמשים וארבעה חמשים וחמשה חמשים וששה ואמר אביי מצוה למימנא יומי ומצוה למימנא שבועי רבנן דבי רב אשי מנו יומי ומנו שבועי אמימר מני יומי ולא מני שבועי אמר זכר למקדש בעלמא הוא ולית הילכתא כוותיה וכד מלו שבעה שבועי דהוו להו ארבעין ותשעה יומי @44(ד) יומא דחמשין דאיתיהיבת ביה תורה לישראל קדשיה קב"ה ושווייה יומא טבא לישראל דכתי' תספרו חמשים יום גו' וביום הבכורי' וגו' עבודה דצורך אכילה שרי למיעבד ביום טוב כגון מישחט וסיפא ובשולי אבל טחינה והרקדה דדירכן למיעבד מערב יום טוב אסור דכתיב הוא לבדו יעשה לכם ודאי נהיל קמחא מאיתמל שרי למיתנייה ביומא טבא דתניא אין שונין את הקמח ביום טוב משום ר' פפיס אמרו שונין ושוין שאם נפל לתוכו צרור או קיסם שמותר לשנותו דרש רבה בר הונא זוטי בנהרדעא שונין את הקמח ביום טוב אמר להו רב חמא פוקו אמרו ליה שקילא טיבותיה שדיא אחיזרי חזי כמה מהולאתא @44(ה) איכא דרקדן בנהרדעא ולעולם הוא דמשניא כי הא דרב אשי כי תניא דביתהו קמחא ביו"ט משניא מדשאר יומי ותניא על פתורא אמר רב אשי הא דידן ברתיה דרמי בר אבא היא ורמי בר אבא מרי דעובדא הוה אי לאו דחזת מבית נשא לא הות עבדא וכי שרא רחמנא אוכל נפש לצורך ישראל אבל לצורך כותי אסור דכתיב יעשה לכם לכם ולא לכותי: 
@11ברם @33צריך למימר בהמה חציה של כותי וחציה של ישראל מהו לשחטה ביו"ט @44(ו) כיון דקא שחיט אדעתא דכותי אסיר או דילמא כיון דאי אפשר לכזית בלא שחיטה אדעתא דנפשיה הוא דקא טרח ודכותי ממילא קא הוי ושרי אם תימצא לומר בהמה כיון דאי אפשר לכזית בלא שחיטה שרי @44(ז) מידי דהוה אבהמה מסוכנת דתנן בהמה מסוכנת לא ישחוט אלא כדי שיאכל ממנה כזית צלי מבעוד יום עיסה מהו כיון דאיפשר למיפלגה בליישא אסור או דילמא כיון דכל חדא וחדא חזיא לדיליה שפיר דמי ת"ש דאמר רב חסדא בהמה חציה של כותי וחציה של ישראל מותר לשוחטה ביום טוב עיסה חציה של כותי וחציה של ישראל אסור למיפא ביום טוב מ"ט הכא איפשר למיפלגה בלישא בהמה אי אפשר לכזית בלא שחיטה ואפי' אזמוני לכותי ביום טוב אסיר דאדבריה רבא לרב שמואל מר ודרש מזמנין כותי בשבת ואין מזמנין כותי ביום טוב גזירה שמא ירבה בשבילו: 
@11אי נמי @33ברם צריך למימר @44(ח) מהו למידק פילפלי ביום טוב משום תענוג יום טוב הוא ושרי או דילמא כל מלאכה לא יעשה בהם ואסיר ת"ש דאמר רב יהודה הני פילפלי מידק חדא חדא בקתא דסכינא שרי תרתי תרתי אסירי רבא אמ' כיון דקא משני מדשאר יומי אפילו טובא נמי שפיר דמי וכן הילכתא @44(ט) אי נמי מהו לסנן את היין ביום טוב בסודר ובכפיפה מצרית @44(י) אי נמי האי סודרא אפומא דכולה כובא אסיר אפלגא דכובא שרי מ"ט משום דמיחזי כי אוהלא וכן הילכתא אי נמי טיט שעל גבי רגליו מקנחו בכותל אי מקנחו בקרקע מי אמרי' @44(יא) משום יקרא דקא בעי לצלויי שפיר דמי @44(יב) או דילמא משום דאתי לאשוויי גומות אסיר ת"ש דאמר רבא טיט שעל גבי רגליו מקנחו בכותל ואין מקנחו בקרקע מ"ט דילמא אתי לשוויי גומות וכן הילכתא אי נמי טיט שעל גבי בגדו מכסכסו מבפנים או מכסכסו מבחוץ או אין מכסכסו כלל מי אמרי' כיון דקא עביד עיבידתא אסיר או דילמא כיון דמסכסכו מגואי שפיר דמי ת"ש דאמר רבא טיט שעל גבי בגדו @44(יג) אי נמי זרעוני קטנית שיש לו על גבי בגדו מכסכסו מבפנים ואין מכסכסו מבחוץ וכן הילכתא אי נמי טיט שעל גבי מנעלו מהו לכשכושיה או לכסכוסיה או לגרודיה שרי או אסיר אי נמי כי איכא מכה ברגליה מהו לסוך את רגלו בשמן ת"ש @44(יד) דתני רבי חייא אין מגרדין לא את המנעל ולא את הסנדל ולא יסוך רגלו שמן כשהיא בתוך המנעל או בתוך הסנדל אבל אם יש ברגלו מכה סך ומניחה בתוך המנעל או בתוך הסנדל ואמר רב חייא בר אשי זימנין סגיאין הוה קאימנא קמיה דרב ושכשכי ליה מסניה אלמא כיסכוס אסור שיכשוך מותר וכן הילכתא: 
@22קח 
@11שאילתא @33דאסיר להון לדבית ישראל למיכל ראשית דמיפרשא בין משערי בין מחמרא בין מן כל פרי וחלתא דמיפרשא מאגנא דכתי' כל זר לא יאכל קדש וכהן דאית ליה עבד עברי אע"ג דנרצע הוא וקניה ליה כשכיר בעלמ' הוא ואסיר למיכל קדש דתניא תושב זה קנוי קנין עולם שכיר זה קנוי קנין שני' ודאי אית ליה עבד כנעני אכיל אי נמי בהמה אי אית ליה מותר להאכילה כרשיני תרומה דכתיב וכהן כי יקנה נפש קנין כספו ואפי' בתרומה בת ישראל שנשאת לכהן אכלה @44(א) דאמר עולא דבר תורה ארוסה בת ישראל אוכלת בתרומה ולמה אמרו אינה אוכלת שמא ימזגו לה כוס בבית חמיה ותשקה לאחיה ולאחותיה מת בעלה אינה אוכלת ואם יש לה זרע אוכלת בשביל זרעה שנא' ויליד ביתו הם יאכלו בלחמו ודאי מת והניחה מעוברת אינה אוכלת דתנן ילוד מאכיל עובר אינו מאכיל ואי לבתר הכי נשאת לישראל אע"ג דאית לה זרע מכהן לא אכלה מת ולה הימנו בן לא אכלה ודאי מת ברה מישראל אכלה בדיל ברה דמכהן מנלן דכתיב ובת בהן כי תהיה אלמנה וגרושה וגו' @44(ב) מעיקרא כהנת הואי ואכלה השתא דידה היא לא אכלה מעיקרא בדיל ברה הוא דאכלה השתא דמית ברה מישראל קא אכלה בדיל ברה דכהן דאמר רבי אבא אמר רב בת ובת ואפילו אית לה בני בנים כמאן דאית לה בנים דמי ואפילו פסולין דתניא זרע אין לי אלא זרע כשר זרע פסול מנין תלמוד לומר וזרע מכל מקום ואילו תרומה דאיערב בחולין אי איכא מאה חולין וחד תרומה שקיל חד גריוא מנהון @44(ג) ואמר האי דתרומה והנך משתרו לזרים ולטמאים ואי לא לא והני מלי בתרומת הארץ אבל בתרומת חוצה לארץ כי איכא תרי דחולי וחד דתרומה מיבטלא @44(ד) ולא צריכה העלאה דאמר שמואל תרומת חוצה לארץ מיבטלא ברוב ואוכלה רבה מבטל לה ואכיל לה בימי טומאתו @44(ה) רב הונא בריה דרב יהושע כי מיתרמי ליה חמרא דתרומה רמי תרתי נטלי דחולי וחד דתרומה מיכן ואילך שקיל חדא ושתי ואמר הנך דפיישן דחולי נינהו והדר רמי חדא דתרומ' אבל וודאי מיקמי דלישקול חדא הנך כולהו דחולי ומירמא בהו תרומה לא: 
@11ברם @33צריך לומר לענין טומאה מי אקילו רבנן בתרומת חוצה לארץ או לא מי אמרינן לענין בטול ברוב הוא דאקילו רבנן דתרומת ארץ ישראל נמי מדאורייתא בטלה ברוב אבל לענין טומא' לא או דילמא כי היכי דאקילו רבנן בביטולא אקילו נמי לענין טומאה ת"ש דאמר שמואל אין תרומת חוצה לארץ אסורה אלא במי שטומאה יוצאה עליו מגופו הני מילי באכילה @55קיז אבל בנגיעה לית לן בה @44(ו) מדקאמרינן באכילה אסורה אמר רבינא הילכך נדה קוצה לה חלה משום דבנגיעה לא אסירה @55קיח וחלת חוצה לארץ @44(ז) אכיל לה כהן קטן דלא חיישינן לטומאה יוצאה עליו מגופו @44(ח) ואף מאן דטביל לקריו והיכא דליכא טהור @44(ט) מפרשא קליל ושדיא לתנורא כי היכי דליפטרא לה עיסה ומפרשה אחריתי דלא תיתנשי אוריתא דחלה ואכיל לה אפילו טמא @55קיט מר זוטרא משמיה דרב ששת אמר טמא טובל ואוכל בתרומה לערב ולית הילכתא כוותיה והלכתא כשמואל: 
@22קט 
@11שאילתא @33דמיחייבין בית ישראל למיקבע ירחי ולקדושינהו ולתקוני מועדים ובבי דינא תליא מילתא למיקבעיה לירחא ולחסוריה ולעבוריה דכתיב אלה מועדי ה' וגומר מדקאמר תקראו אתם למימרא דבדידכו תליא מילתא ובית דין מומחה בעינן לעבר שנים ולקבוע חדשים דכתיב וידבר ה' אל משה ואל אהרן החדש הזה לכם מאי לכם עדות זו תהא מסורה לכם מכאן דבעינן מומחין ואין קובעין שני' ואין מעברין חדשים אלא ביום דתניא אין מעברין את השנה אלא ביום ואם עברוה בלילה אינה מעוברת כיוצא בו אין מקדשין את החדש אלא ביום ואם קידשוהו בלילה אינו מקודש שנאמר תקעו בחדש שופר וגו' כי חק לישראל הוא משפט מה משפט ביום אף קדוש החדש ביום ואין מעברין את השנה אלא ביהודה דתניא אין מעברין את השנה אלא ביהודה ואם עיברוה בגליל מעוברת העיד חנניא איש כפר אונו שאם עיברוה בגליל אינה מעוברת @44(א) אמר יהודה בריה דרבי שמעון בן פזי מאי קרא לשכנו תדרשו כל דרישות שאתה דורש לא יהו אלא בשיכנו של מקום והני מילי היכא דאיכא מומחין בארץ אבל ליכא מומחין בארץ ואיכא מומחין בחוצה לארץ מעברין וקובעין אפילו בחוצה לארץ דרבי עקיבא עיבר שנים וקבע חדשים בחוצה לארץ מפני שלא הניח כמותו בארץ ישראל ומעיקרא לאודועי ירחא אי חסר הוא אי מלא הוא היו משיאין משואות משקילקלו הכותים התקינו שיהו שלוחין יוצאין ואי בטלי כותים עבדינן חד יומא והיכא דמטו שלוחים עבדינן חד יומא והשתא מאי טעמא עברינן תרי יומי משום דשלחו מתם הזהרו מנהג אבותיכם בידיכם זימנין דאיכא שמדא ואתו לאיקלקולי והיכא דמטו שלוחים מריש ירחא דניסן ועד חמיסר ומריש ירחא דתשרי וער חמיסר דמודעי אי מלא שוויוה אי חסיר שוויוה נקיטינן חד יומא דוכתא דלא מטו נקיטינן תרי יומא דילמא מליוה לאדר דילמא מליוה לאלול מכריז רבי יוחנן היכא דמטו שלוחי ניסן ולא מטו שלוחי תשרי משום ריש שתא ויומא דכפורי דלא איפשר למיזל ליעבדון תרי יומי גזירה ניסן אטו תשרי ואמר רבי זירא אמר רב נחמן כל ספיקה לקמיה שדינן חמיסר ושיתסר עבדינן ארביסר לא עבדינן וליעביד נמי ארביסר דילמא חסרוה לאב וחסרוה נמי לשבט כיון דמרחק אם איתא דחסרוה אישתמועי הוה מישתמע @44(ב) והאידנא אף על גב דידעין בקביעה דירחא אימת קא אתי עיבורא אפילו הכי נקיטינן תרי יומי כי מקום דלא מטו שלוחים דמי דשלחו מתם אל תשנו מנהג אבותיכ' זימנין דהוי שמדא ומיקלקלא מילתא ויומא דכפורי משום דלא איפשר למינקט תרי יומי ותרי לילואתא כדלא ברן דאיכא דאתי לידי סכנה נקיטינן חד יומא ולא חיישינן לה למילתא דילמא מליוה לאלול ואפילו אתו ואמרי מליוה לאלול ולא שמעינן מבית דין מקודש לא חיישינן למילתא כי הא דרבי אייבו בר נגארי ור' חייא בר אבא איקלעו בחדסר בתשרי לבבל אמרי בסים תבשילא דבבלאי ביומא רבה דמערבא אמרו להו אסהידו אמרו לא שמענו מפי בית דין מקודש דדילמא אימלוכי אימליכו לקדושיה למחר ושוויוה חסר: 
@11ברם @33צריך לומר חד כי אתי ואמר מליוה לירחא וקדשוה קמיי מי סמכינן עליה אי לא מי אמרינן ככל עדיות שבתורה דבעינן תרי או דילמא מילתא דעבידא לאיגלויי היא ולא משקר בה איניש ואפילו חד מהימן ת"ש רבי אתא עולא אמר קדשוה לירחא אמר רב כהנא לא מיבעיא עולא דגברא רבה הוא אלא אפילו חד מעלמא נמי אי אמר הכי מהימן תניא נמי הכי בא אחד מסוף העולם ואמר קדשו בית דין את החדש נאמן מאי טעמא מילתא דעבידא לאיגלויי היא ולא עבדי אינשי דמשקרי בה: 
@22קי 
@11שאילתא @33דאילו מאן דלייט נפשיה חלופי שמיא בר סקילה הוא דכתיב ונוקב שם ה' מות יומת רגום ירגמו בו כל העדה ומאן דשמע ליה חייב למיקרע מאניה דכתיב ויבא אליקים בן חלקיהו אשר על הבית וגו' ומן דשמע נמי מפומא דמן דשמע ואמר דהני אמר פלוני מיחייב למיקרע דתניא אחד השומע ואחד השומע מפי השומע חייב לקרוע והעדים אינם חייבים לקרוע שכבר קרעו משעה ששמעו וכי קרעו משעה ששמעו מאי הוי הא קא שמעי השתא לא סלק' דעתך דכתיב ויהי בשמוע המלך ויקרע המלך קרע והם לא קרעו: 
@11ברם @33צריך למימר השומע הזכרה מפי העוב' כוכבי' מי מחייב למיקרע אי לא @44(א) מי אמר משום כבוד שמי' הוא ואפי' מפי עוב' כוכבי' נמי חייב לקרוע או דילמא כיון דמעיקרא כפרין וקיימין לאו מילתא חדתי הוא דקא שמע ולא מיחייב למיקרע ת"ש דאמר רב יהודה אמר שמואל השומע הזכרה מפי העובד כוכבים אינו חייב לקרוע ואם תאמר רבשקה ישראל מומר הוה ואמר רב יהודה אמר שמואל אינו חייב לקרוע אלא על שם המיוחד ופליגא דרבי חייא בתרתי דאמר רבי חייא השומע הזכרה בזמן הזה אינו חייב לקרוע שאם אתה אומר כן נתמלא כל הבגד כולו קרעי' דשמע ממאן אילימא מישראל מי פקרי כולי האי אלא פשיטא מעובד כוכבים אי בשם המיוחד מי ידעין כולהו אלא לאו בכינוי מכל מקום שמעת מינה דמעובד כוכבי' בזמן הזה אין חייב לקרוע @44(ב) ועד כאן לא פליגי שמואל ורבי חייא אלא בשומע הזכרה מפי העובד כוכבים @44(ג) בזמן שבהמ"ק קיים דלא שכיחי ישראל ביני עובדי כוכבים אבל בזמן הזה כ"ע אין חייב לקרוע: 
@22קיא 
@11שאילתא @33דאסיר להון לדבית ישראל לאזוקי איניש ממונא דחבריה ומן דמזיק ממונא דחבריה מיחייב לשלומי דכתיב מכה בהמה ישלמנה לא שנא בשוגג ולא שנא במזיד לא שנא כי נים ולא שנא כי תיר כי מזיק מיחייב לשלומי דתנן אדם מועד לעולם בין שוגג בין מזיד בין ער בין ישן מנא הני מילי אמר חזקיה וכן תנא דבי חזקיה פצע תחת פצע לרבו' שוגג כמזיד ישן כער ואילו היכא דקא מסגן לגבי הדדי ברשות הרבים האי נקיט חבית והאי נקיט קורה ודחפו הדדי ואיתבירא חבית פטור מלשלומי @44(א) דאמר ליה איתבעי לך לנטורי נפשך דתנן שני קדרים שהיו מהלכין זה אחר זה נתקל הראשון ונפל ונתקל השני בראשון הראשון חייב בנזקו של שני זה בא בחביתו וזה בא בקורתו נשברה חביתו של זה בקורתו של זה פטור שלזה רשות להלך ולזה רשות להלך היה בעל קורה ראשון ובעל החבית אחרון נשברה חבית בקורה פטור ואם עמד בעל הקור' חייב ואם אמר לו בעל קורה לבעל חבית עמוד פטור היה בעל חבית ראשון ובעל קורה אחרון נשברה חבית בקורה חייב ואם עמד בעל חבית פטור ואם אמר לו בעל חבית לבעל קורה עמוד חייב וכן זה בא בנרו וזה בא בפשתנו וכי משלם לא משלם אלא מאי דאזיק אבל תיברא דמנא גופיה מקביל ליה מריה במאי דשווי דתנו רבנן תשלומי נזק מלמד שהבעלים מיטפלין בנבילה מנא הני מילי אמר רבי אמי דאמר קרא מכה בהמה ישלמנה אל תיקרי ישלמנה אלא ישלימנה רב כהנא אמר מהכא אם טרוף יטרף יביאהו עד הטרפה טרפה עצמה לא ישלם חזקיה אמר והמת יהיה לו לניזק אמר ליה רב כהנא לרבא הא למה לי קרא ישיב לרבות שוה כסף כל דאית ליה פרע ליה אמר ליה לא נצרכא אלא לפחת נבילה דאי איפחת מעידנא דאיתקא ועד דאיזדבן ברשותא דמרה קיימא וטורח נבילה תנאי היא: 
@11ברם @33צריך לומר גנב וגזלן דפחת גזילה גביה וקא משלם למריה אי נמי דאיתבר וקא משלם @44(ב) פחתא ברשותא דמריה הוי או ברשותא דפלן הוי מי אמרינן מירי דהוה אנזקין או דילמא לא דמי נזקין ברשותא דמריהו קיימי והאי מאי דאזיק משלם אבל גנב וגזלן ברשותא דידיה קאי והילכך פחתא ברשותיה קאי אם תמצא לומר גנב וגזלן ברשותיה קאי שואל מאי כיון דברשות מרה היא כנזקין דמי או דילמא כיון דחייב באונסים כגנב וכגזלן דמי ת"ש דאמר שמואל אמר רבא אין שמין לא לגנב ולא לגזלן אלא לנזקין ואני אומר אף לשואל ואבא מודה לי @44(ג) איבעיא להו ואבא מודה לי דשמין או דילמא דאין שמין ת"ש דההוא גברא דשאל נרגא מחבריה ואיתבר אתא לקמיה דרב אמר ליה זיל שלים ליה נרגא מעליא שמע מינה דאין שמין אדרבה מדאמרו ליה רב כהנא ורב אסי לרב הכי נמי דינא ואישתיק שמע מינה דשמין איתמר עולא אמר רבי אלעזר שמין לגנב ולגזלן ורב פפא אמר אין שמין והילכתא אין שמין אבל לשואל שמין מדרב כהנא ורב אסי: 
@00פרשת בהר סיני 
@22קיב 
@11שאילתא @33דמיחייבין דבית ישראל למינח נייח שמיטתא לארעא שתא חדא לשב שני דכתיב ושבתה הארץ שבת לה' וגו' ואסור למיזרע בגווה @44(א) ואסיר למיכסח אילני בגווה משום דקדחי ומחזי בזריעה דכתיב שדך לא תזרע וכרמך לא תזמור ואסיר למיעבד כל עיבידתא דארעא דתנו רבנן שדך לא תזרע וכרמך לא תזמור אין לי אלא @44(ב) זרוע וזימור המיוחדין עבורה שבשדה מנין לניכוש לכיסוח ולביקוע ולעידור תלמוד לומר שדך לא וכרמך לא כל מלאכה שבשדך וכל מלאכה שבכרמך מנין שאין מזבלין ואין מפרקין ואין מאבקין ואין מעשנין באילן תלמוד לומר שדך לא תזרע וכרמך לא כל מלאכה שבשדך וכל מלאכה שבכרמך אי שדך לא וכרמך לא @44(ג) יכול לא יקשקש תחת הזתים @44(ד) ולא ימלא נקעים מים ולא יעשה עוגיות לגפנים תלמוד לומר שדך לא תזרע וכרמך לא תזמור זריעה וזמירה בכלל היו ולמה יצאו להקיש אליהן לומר לך מה זרע וזמיר מיוחדין שהן עבודה בשדה ובכרם אף אין לי אלא דבר שהיא עבודה בשדה ובכרם וכי אסירא חרישה בשביעית גופה אבל לפניה ולאחריה בזמן הזה לא אסיר דאמר רבי יהושע בן לוי משום בר קפרא רבן גמליאל ובית דינו נמנו על שני פרקים הללו וביטלום אמר רבי יוחנן מ"ט דבי רבי @44(ה) נאמר כאן שבת ונאמר במעשה בראשית שבת מה להלן היא אסורה לפניה ולאחריה מותרין אף כאן היא אסורה לפניה ולאחריה מותרין וכדרב אשי דאמר רב אשי כי גמירי הילכתא בזמן שבית המקדש קיים דומיא דערבה וניסוך המים אבל בזמן הזה לא @44(ו) ואסיר למישתל בערב שביעית @44(ז) מקמי שביעית פחות משלשים יום לפני ראש השנה ואם נטע או הבריך או הרכיב יעקור רבי יהודה אומר כל הרכבה שאינה קולטת לשלשה ימים שוב אינה קולטת רבי יוסי ורבי שמעון אומרים לשתי שבתות @55קכ @44(ח) תנא קמא סבר לתלתין כדרא ר' יהודה סבר לתלתא כדרא רבי יוסי ורבי שמעון סברי לשתי שבתות כדרא: 
@11ברם @33צריך לומר הילכתא כתנא קמא או כרבי יהודה או כרבי יוסי ורבי שמעון ת"ש דאמרי בי רב משמיה דרב הלכתא כרבי יוסי באנדרוגינוס ובהרכבה ושמואל אמר הילכתא כרבי יוסי בקושי ובקידוש @44(ט) איבעיא להו בהרכבה מאי ת"ש דאמר ליה שמואל לרב ענן הילכתא כדברי האומר שלשים ושלשה וקיימא לן דכל היכא דפליגי רב ושמואל הילכתא כרב באיסורי: 
@22קיג 
@11שאילתא @33דאילו מאן דמזבין זבינתא לחבריה אסיר ליה לאטעוייה וזבוני ליה טפי ממאי דשוי דכתיב וכי תמכרו ונו' וכי היכי דאסיר למזבננא הכי אסור לזבונא דאי טעי מזבננא וקא מזבין בבציר ממאי דשווי אסיר ליה לזבונא לזבוניה בבציר מן דמיה דתנו רבנן וכי תמכרו ממכר אין לי אלא נתאנה לוקח נתאנה מוכר מנין תלמוד לומר או קנה ודאי אודעיה מזבננא ואמר ליה דלא שוי הכי ואנא בהכי מזביננא לך אי נמי זבונא למזבננא שפיר דמי דתנו רבנן במה דברים אמורים בסתם אבל במפרש מוכר שאמר ללוקח חפץ זה שאני מוכר לך במאתים יודע אני בו שאינו שוה אלא מנה על מנת שאין לך עלי אונאה אין לו עליו אונאה והיכא דטעה וזבין אי הויא ההיא טעותא שיעור דנקא בזבינתא אי נמי בזוזי איכא דינא לאהדורי @44(א) ורשותא בידיה דההוא דטעי דאי בעי שקיל טעותא ואיבעי הדר בזבינתיה דתנן האונאה ארבעה כסף מארבעה ועשרים כסף לסלע שתות למקח @44(ב) ואיתמר רב כהנא אמר רב שתות מקח שנינו ושמואל אמר שתות מעות שנינו תניא כוותיה דשמואל מי שהוטל עליו ידו על העליונה כיצד מכר לו שוה חמש בשש מי נתאנה לוקח יד לוקח בעליונה רצה אומר לי תן לי מעותי או תן לי מה שהוניתני ועד אימת מצי הדר ביה עד כדי שיראה לתגר או לקרובו ואי שהא טפי מהאי שעורא מסבר סבר וקיבלה ואחליה לטעותיה ודאי טעה בציר מדנקא לאלתר הוי מחילה @44(ג) טעה טפי מדנקא בטל מקח ושניהן חוזרין @44(ד) דאמר שמואל פחות משתות נקנה מקח יותר משתות בטל מקח שתות קנה ומחזיר אונאה וזה וזה בכדי שיראה לתגר או לקרובו וכי קאמרינן וזה וזה אשתות ויותר משתות אבל פחות משתות לאלתר הויא מחילה מדמותבינן ת"ש @44(ה) דאמר רבא האונאה פחות משתות נקנה מקח יותר משתות בטל מקח שתות קנה ומחזיר אונאה ואם איתא ליהדר ליה פורתא אדבציר משתות ולהוי אידך מחילה ואי סלקא דעתך פחות משתות נמי בכדי שיראה לתגר או לקרובו אמאי מותבינן ואמרי' ליהדר ליה פורתא אדבציר משתות ותהוי אידך מחילה ואמרינן נמי מעשה ואמר אי יהיבנא ליה חמשין וחמשה הויא ליה מחילה אתן ליה שתין ואתבעיניה בדינא אתא לקמיה דרב חסדא אמר ליה לא שנו אלא בלוקח מן התגר אבל בלוקח מבעל הבית אין לו עליו אונאה: 
@11ברם @33צריך לומר מוכר כי קא טעי שיעוריה בכמה לוקח הוא דבכדי שיראה לתגר או לקרובו דזבינתא בידיה דאי בעי אחוויה @44(ו) אבל מוכר כל אימת דמדכר הדר או דילמא בין מוכר בין לוקח חד שיעורא הוא דיהבו רבנן ת"ש דאמר רב נחמן לא שנו אלא לוקח אבל מוכר לעולם חוזר דאושפיזכניה דרמי בר חמא זבין חמרא וטעה חזייה דהוה עציב אמר ליה אמאי עציבת אמר ליה זביני חמרא וטעאי אמר ליה זיל הדר בך אמר ליה שהאי טפי מכדי שיראה לתגר או לקרובו אתא לקמיה דרב נחמן אמר ליה לא שנו אלא שנתאנה לוקח אבל נתאנה מוכר לעולם חוזר: 
@11אי נמי @33ברם צריך לומר בעל הבית דקא מזבין מאניה טפי ממאי דשווי' מי אית ליה אונאה אי לא מי אמרינן מידי דהוה אתגר או דילמא כיון דמזבין איניש מאני דבייתיה אי לאו בדמי יתירי לא מזבין @44(ז) וכמאן דמפרש ואמר ידענא דלא שוי אלא מנה ולא יהיבנא ליה אלא בהכי ולית ליה אונאה ת"ש דההוא גברא דהוה נקיט כפי לזבוני קרי שיתין ושוי חמשין ואי יהבי ליה חמשין וחמשה הוה שקיל אמר ההוא גברא אי יהיבנא ליה חמשין וחמשה הוה מחילה אתן ליה שיתין ואתבעיה בדינא אתא לקמיה דרב ספרא אמר ליה לא שנו אלא בלוקח מן התגר אבל בלוקח מבעל הבית אין לו עליו אונאה אמר ליה רב דימי יישר @44(ח) וכן א"ר אלעזר והא אנן תנן כשם שאונאה להדיוט כך אונאה לתגר אמר ליה רב פפא ההוא בצרדיתא אבל מאני תשמישתיה דאיניש יקירין ליה ואי לאו בדמי יתירי לא הוה מזבין: 
@11אי נמי @33ברם צריך לומר אילו מאן דקא מזבין מחבריה או זבין לחבריה ואתני בהדיה על מנת שאין לך עלי אונאה תנאו קיים או לא מיפלג פליגו בה רבי מאיר ורבי יהודה דתניא האומ' לאשה הרי את מקודשת לי על מנת שאין ליך עלי שאר כסות ועונה הרי זו מקודשת ותנאו בטל דברי רבי מאיר רבי יהודה אומר בדבר שבממון תנאו קיים הילכתא מאי ת"ש דאיתמר האומר לחבירו הריני מוכר לך על מנת שאין לך עלי אונאה רב אמר יש לו עליו אונאה ושמואל אמר אין לו עליו אונאה והוינן בה ולימא רב כרבי מאיר ושמואל כרבי יהודה ומסקנא אמר אביי מחוורתא רב כרבי מאיר ושמואל כרבי יהודה רבא אמר לעולם רב אפילו כרבי יהודה וכי תניא ההיא במפרש אבל בסתם לא גמר ומחיל אמר מי יימר דאית ביה אונאה דתניא במה דברים אמורים בסתם @44(ט) אף על גב דקיימא לן הלכה כשמואל בדיני בהא לא סבירא לן כוותיה דהא תניא במה דברים אמורים בסתם ורבי יהודה היא @44(י) דאי רבי מאיר בכולהו תנאו בטל: 
@22קיד 
@11שאילתא @33דאילו מאן דגרמ' לי' מילתא ומיעני ומצטריך למיזף @44(א) מיחייבינן לאוזופיה כי היכי דניחי בהדן דכתיב וכי ימוך אחיך ומטה ידו עמך והחזקת בו גר ותושב וחי עמך וכי מוזיף ליה אסיר ליה למישקל ריביתא וחיבוליא מיניה דכתיב אל תקח מאתו נשך ותרבית והיכא דעבר ושקל מפקינן בדינא ממוזפנא ויהבינן ליזופא דאמר רבי אלעזר רבית קצוצה יוצאה בדיינין אמר רב נחמן בר יצחק מאי טעמיה דר' אלעזר אל תקח מאתו נשך ותרבית וחי אחיך אהדר ליה דניחי בהדך וקיימא לן הלכה כרבי אלעזר ודאי שקיל רבית ומת לא מחייבינן בניה לאהדורי דתניא הניח להן אביהן מעות של רבית אף על פי שיודעין שהן של רבית אינן מחוייבין להחזיר מאי טעמא אל תקח כתיב לדידיה אזהריה רחמנא לבניה לא אזהרינהו רחמנא ודאי הניח להן פרה וטלית וכל דבר המסויים חייבין להחזיר משום כבוד אביהם וכיון דאבוהון לא הוה מעלי אינהו מי מחייבי בכבוד אביהם והתניא ונשיא בעמך לא תאור בעושה מעשה עמך כדאמר רב פינחס משמיה דרב פפא בשעשה תשובה הכא נמי בשעשה תשובה ואי עשה תשובה איבעי ליה לאהדורי שלא הספיק להחזיר עד שמת: 
@11ברם @33צריך לומר הניח להם אביהם שולחן ואוכלין עליו מטה ומסובין עליה מהו מי אמרינן פרה וטלית הוא דעיילין ונפקין וחזו להון כולי עלמא חייבין להחזיר מפני כבוד אביהם אבל שולחן ומטה לא או דילמא שולחן ומטה נמי כיון דמשתמשי בהו עיילין ונפקין וחזו להו ואמרין הני דשקל אבוהון ברבית וחייבין להחזיר מפני כבוד אביהם ת"ש @44(ב) דבעא מיניה רב כהנא מרב שולחן ואוכל עליו מטה ומיסב עליה מהו אמר ליה חן לחכם ויחכם עוד אלמא הני נמי כפרה וטלית דמו וחייבין להחזיר ומאי שנא ממעות מעות ליתינהו בעיניהו הני איתנהו בעיניהו וכן הילכתא: 
@22קטו 
@11שאילתא @33אילו מאן דזבין ארעא לחבריה בכספא קני לה דכתיב שדות בכסף יקנו וכתוב בספר אימא עד דאיכא כסף ושטר אי כתיב בכסף ובשטר כדקא אמרת השתא דכתיב בכסף יקנו בכסף הוא דקני וספר ראיה בעלמא הוא @44(א) ועצה טובה הוא דקא מסיב להו כדכתיב ונתתם בכלי חרש למען יעמדו ימים רבים ותנן נכסים שיש להם אחריות נקנין בכסף ובשטר ובחזקה אמר רב לא שנו אלא במקום שאין כותבין את השטר אבל במקום שכותבין לא קניא עד שיכתוב את השטר ואי פריש פריש כי הא דרב אידי בר אבין כי הוה זבין ארעא אמר להו אי בעינא בכספא איקני אי בעינא בשטרא איקני אי בעינא בכספא איקני דאי בעיתו למיהדר לא הדריתו ואי בעינא בשטרא איקני דאי בעינא למיהדר הדרנא בשטרא אמר שמואל לא שנו אלא בשטר מתנה אבל במכר לא קנה @44(ב) עד שיתן הדמים @44(ג) ואי מוכר שדהו מפני רעתה הוא בשטרא נמי קני אף על גב דלא יהיב דמים דמותיב רב המנונא בשטר כיצד כתב על הנייר או על החרס אף על גב שאינו שוה פרוטה שדי מכורה לך שדי נתונה לך הרי זו מכורה ונתונה הוא מותיב לה והוא מפרק לה במוכר שדהו מפני רעתה וכי כתבינן שדי מכורה לך לישנא דמוכר דכתיב ומכר מאחוזתו ושטרא מיהת מנלן דקני אי משום וכתוב בספר הא אמרת ראיה בעלמא הוא אלא מהכא ואקח את ספר המקנה בחזקה מנלן אמר חזקיה אמר קרא ושבו בעריכם אשר תפשתם במה תפשתם בישיבה דבי רבי ישמעאל תנא וירשתם אותה וישבתם בה במה ירשתם בישיבה והיכי דמי חזקה כדתנן נעל גדר פרץ כל שהוא בפניו הרי זו חזקה בפניו אין שלא בפניו לא אלא בפניו לא צריך למימר ליה לך חזק וקנה שלא בפניו צריך למימר ליה לך חזק וקנה אמר רבי יהושע בן לוי המוכר בית לחבירו כיון שמסר לו מפתח קנאו והוינן בה @44(ד) היכי דמי אי בכספא ליקני בכספא אי בחזקה ליקני בחזקה לעולם בחזקה וצריך לומר לו לך חזק וקנה וכיון שמסר לו מפתח לא צריך למימר ליה לך חזק וקנה @44(ה) וחזקה נמי כי קני במתנה אבל במכר עד שיתן דמים @44(ו) ודוכתא דרגילין לאחזוקי לא קני אף על גב דיהב כספא וכתב שטרא עד דמחזיק: 
@11ברם @33צריך לומר אילו היכא דזבן ארעתא טובא ויהב בספא וכתב שטרא ואחזיק בחדא מיניהו מי קני כולהו ארעתא אי לא מי אמרינן חדא חדא באנפי נפשה קיימא בהא אחזיק בהא לא אחזיק או דילמא סדנא דארעא חדא היא וכמאן דאחזיק בכולהו דמי ת"ש דאמר שמואל מכר לו עשר שדות בעשר מדינות כיון שהחזיק באחד מהן קנה כולן ותניא כוותיה דשמואל יפה כח חזקה מכח שניהם שאם מכר לו עשר שדות בעשר מדינות כיון שהחזיק באחת מהן קנה כולן במה דברים אמורים שנתן לו דמי כולן אבל לא נתן לו דמי כולן לא קנה אלא כנגד מעותיו אי נמי מאן דזבין ארעא לחבריה @44(ז) צריך למימצר ליה מצראתא דכתיב ויקם שדה עפרון אשר במכפלה וגומ' מאי סביב אמר רב משרשיא מיכן למצרים מן התורה והיכא דמיצר ראובן מזרח ומערב ומיצר שמעון צפון ודרום צריך למכתב ליה מצר ראובן תרתין רוחין ומצר שמעון תרתין רוחין: 
@11ברם @33צריך לומר מצר לו מצר ראשון ומצר שני ומצר שלישי ולא מצר לו מצר רביעי כי האי גונא מי קנייא מי אמרינן מדלא מצר ליה מצר רביעי שיורי שייריה או דילמא כיון דמצר ליה האי גיסא והאי גיסא איצטרוכי הוא דלא איצטריכא ליה ואם תימצי לומר שיורי שייריה מי שייר בגופה דארעא אלא ת"ש @44(ח) דאמר רבא הילכתא קנה הכל חוץ ממיצר רביעי והני מילי הוא דלא מובלע האי מיצר רביעי בהאי גיסא ובהאי גיסא אבל מובלע קני וכי מובלע נמי הוא דליכא עליה ריכבא דדיקלי ולא הוי תשעת קבין אבל איכא עליה ריכבא דדיקלי אי נמי הוי תשעת קבין לא קני איכא דאמרי אמר רבא הילכתא קנה הכל ואפילו מצר רביעי והוא דמובלע במיצרני דהאי גיסא והאי גיסא אבל לא מובלע לא קני וכי לא מובלע נמי הוא דאיכא עליה ריכבא דדיקלא אי נמי הויא תשעת קבין מכלל דהיכא דמובלע אף על גב דאיכא עליה ריכבא דדיקלא אי נמי הויא תשעת קבין קני שמעת מינה דבשדה לא שייר ולא כלום ושמעת מינה דכי מובלע וליכא עליה ריכבא דדיקלא ולא הוי תשעת קבין קני מצר רביעי נמי ודאי מובלע ואיכא עליה ריכבא דדיקלא אי נמי הוי תשעת קבין אי נמי לא מובלע וליכא עליה ריכבא דדיקלא ולא הוי תשעת קבין הואיל ואתמר הכי ואיתמר הכי שודא דדייני: 
@00פרשת אם בחקתי 
@22קיו 
@11שאילתא @33דאילו מאן דנדר נידרא מיחייב לשלומי דכתי' איש כי יפלי' לנדור נדר ונו' ואי ינוקא או ינוקתא נדרין או מקדישין אי מלו לינוקא תרי סרי שני ואתחיל יומא חד מתליסרי וינוקתא אי מלו לה חדסדי שני ואתחיל יומא חד מתריסר בדקינן להו אי ידעין למן נדרו ולמן אקדישו נדריהון נידרא והקדישן הקדש דתנן בת אחת עשרה שנה ויום אחד נדריה נבדקין ובודקין כל שתים עשרה בן שנים עשרה שנה ויום אחד נדריו נבדקין ובודקים כל שלש עשרה קודם הזמן הזה אף על פי שאמרו יודעין אנו לשם מי נדרנו ולשם מי הקדשנו אין נדריהם נדרים ואין הקדישן הקרש אחר הזמן הזה אף על פי שאמרו אין אנו יודעין לשם מי נדרנו ולשם מי הקדשנו נדריהן נדרים והקדשן הקדש ומנא לן דתינוקת כל שנת שתים עשרה שנה ותינוק כל שנת שלש עשרה נדריהן נבדקין @44(א) דתניא איש איש לרבות מופלא סמוך לאיש ומנא לן דאחר הזמן הזה אע"פ שאמרו אין אנו יודעין לשם מי נדרנו ולשם מי הקדשנו נדריהם נדרים והקדשן הקדש דת"ר כי יפליא מה ת"ל שם איש איש להביא בן שלש עשרה שנה ויום אחד שאע"פ שאין יודעין בהפלאה נדריהן נדרים וכן לעניין עונשין @44(ב) לא מקרי איש אלא תינוק בן שלש עשרה שנה ויום אחד מעת לעת @44(ג) והני מילי הוא דאייתי שתי שערות אבל לא אייתי שתי שערות אפילו בן עשרים שנה קטן בעלמא הוא דתניא אחד בן תשע שנים ויום אחד ואחר בן עשרים שנה שלא הביא שתי שערות והיכא דאקדימו ואייתיאו שתי שערות מיקמי זימניהון שומא בעלמא הוא ועדיין קטן בעלמא הוא ולא מיבעיא קמי זימניהון אלא אפילו בגו זימניהון שומא בעלמא היא דאמר רבא הילכתא תוך זמן כלפני זמן ושתי שערות דקא אמרינן דאיכא בעיקרן גומות דאמר' רבי חלבו אמר רב הונא שתי שערות שאמרו צריך שיהא בעיקרן גומות אמר רב מלכיו אמר רב אדא בר אהבה גומות אף על פי שאין שערות אמר רב אשי אמר מר זוטרא קשי בה רב חנינא מסורא לא לישתמיט תנא וליתני לן גומות בחדא דוכתא אמינא ליה לא נצרכא דאפי' שתי שערות בגומא אחת אבל היכא דאיכא גומות @44(ד) אי אפשר לגומות בלא שערות ומינתר הוא דנתרן: 
@11ברם @33צריך לומר קטן וקטנה דמטו לפירקיהו ולא אייתיאו סימנין לא שתי שערות ולא גומות מי חיישינן דילמא מהוה הוו ומינתר הוא דנתרן שערות וגומות נמי פשטו אי לא למאי נפקא מינה לקטן דאי קדיש אשה לא צריכה גיטא מיניה @44(ה) ואי אמרת חיישינן שמא נשרו צריכה ממנו גט ואי אמרת לא חיישינן שמא נשרו קטן בעלמא הוא וקידושי קטן כלום נינהו אי נמי קטנה דאיקדשה אי אמרת חיישינן שמא נשרו הוי ספיקא ולא משתריא במיאון @44(ו) ואי אמרת לא חיישינן שמא נשרו קטנה היא ואין קדושיה קידושין מיפלג פליגי בה רב כהנא ורב פפי דאיתמר רב כהנא אמר חוששין שמא נשרו ורב פפי אמר אין חוששין שמא נשרו מאן דלא חייש דהא ליכא ומאן דחייש @44(ז) כיון דרובה בזימניהו מתיין והא לא אייתי איכא למימר מהאיך מעוטא דלא מתיין בזימניהו ואיכא למימ' מהאיך מיעוטא דנתרן והוה ליה ספיקא וחיישינן הילכתא מאי ת"ש דאמר רב דימי מנהרדעא הילכתא חוששין שמא נשרו וגבי קטנה לענין מיאון כי חיישינן @44(ח) היכא דאיקדשא לאחר זמן אי נמי איקדשא מעיקרא ואיבעילה לאחר זמן דהוה ליה חששא לקדושי דאורייתא אבל איקדשא מעיקרא ולא איבעילה לאחר זמן כיון דחששא לקידושי דרבנן הוא לא חיישינן: 
@99@99סליק ספר ויקרא. 
@99@99בריך רחמנא דסייען לנא: 


