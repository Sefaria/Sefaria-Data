בבציר מג' זימני חדא דלשור המועד מדמינן ליה דממונא 
הוא, ועוד דספק ממונא לקולא ולא אמרינן הוי מקח טעות 
היכא שידוע שיינו מחמיץ אלא דלא הוה [ידיע] ליה 
ללוקח, אבל היכא דהוה ידיע נמי ללוקח מקמי זביניה לא 
הוי מקח טעות מאי טעמא, דהא סבר וקביל והוא הדין 
במוכר פירות לחבירו לישנן והרקיבו אינו חייב באחריותן, 
ואם ידוע שפירותיו מרקיבין הרי זה מקח טעות, והוא דלא 
ידע בהו לוקח מקמי זביניהו#
ואם אמר לו יין מבושם אני מוכר לך, חייב להעמיד לו 
עד העצרת, שאם החמיץ קודם העצרת חייב באחריותו 
והאי בבא עניינא באנפי נפשיה הוא ולא מיתוקם אלא 
בקנקנים דמוכר, דאי בקנקנים דלוקח לא מיחייב 
באחריותיה אלא היכא דידוע שיינו מחמיץ, מידי דהוה 
אהיכא דאמר ליה למקפה ואפי' (לקנקנים) [בקנקנים] 
דמוכר נמי, דוקא בדזבין ליה מקמי עצרת, אבל זבין ליה 
בתר עצרת,    כיון דהוה מבושם בעידן מכירה, אע"ג 
דאיקלקל בתר הכי לא מיחייב באחריותיה אלא היכא דאמר 
ליה למקפה וכיוצא בו, דמאי טעמא אמור רבנן חייב 
להעמיד לו עד העצרת, דסתם יין מבושם לא מיקלקל 
מקמי עצרת, והאי כיון דעבר עליה עצרת לאו מקח טעות 
הוא והכי נמי מסתברא, דאי לא תימא הכי לקתה מדת 
הדין, דהא כי זאבין ליה חד יומא מקמי עצרת לא מיחייב 
לאוקומי ליה אלא חד יומא, ואי זאבין ליה בתר עצרת חד 
יומא מיחייב לאוקומי ליה חד שתא, אטו זכותה דעצרת 
מנטרא ליה להאי חמרא, אלא לאו ש"מ כדפרשינן ואם 
אמר לו יין ישן אני מוכר לך צריך שיהא משל אשתקד, 
שהיא שנה שעברה, כמה דאת אמר שתא קדמיתא ואם 
אמר לו מיושן צריך שיהא משל שלש שנים:#
#
נו הרי אמרו המוכר יין לחבירו והחמיץ אינו חייב 
באחריותו א"ר יוסי בר' חנינא לא שאנו אלא 
בקנקנים דלוקח דא"ל מוכר ללוקח קנקנים דידך הוא 
דאפסדוה לחמרך, אבל בקנקנים דמוכר מצי א"ל הא 
חמרך והא קנקנך ומקשינן עלה וכי קנקנים דמוכר מאי 
הוה (למימר) [לימא] ליה לא איבעי לך לשהויי דמשמע 
ליה לסוגיא דגמרא מדאצטריך רבי יוסי ברבי חנינא 
לאוקומי טעמא דמתניתין משום קנקנים דלוקח, ולא 
אוקמה משום דאשהייה טפי ממאי דחזי ליה, דאפילו היכא 
דאשהייה טפי ממאי דחזי ליה לא מיתוקמא ליה אלא 
בקנקנים דלוקח, אבל בקנקנים דמוכר אע"ג דאשהייה טפי 
ממאי דחזי ליה מצי א"ל הא חמרך והא קנקנך, ואמטול 
הכי קא מקשי ליה, וכי קנקנים דמוכר מאי הוי, לימא ליה 
(הא חמרך והא קנקנך) [לא איבעי לך לשהויי]#
ופריק לא צריכא דא"ל למקפה לצורך תבשילו, דסתם 
מאן דזבין למקפה אדעתא דאסתפוקי מיניה פורתא פורתא 
קא זאבין, ואמטול הכי אע"ג דאשהייה טפי ממאי דחזי 
לשהוייה לשתיה לפום שיעור יומי דמשתער האי לוקח 
לאימשוכי כשיעור הדין חמרא, מיחייב לקבולי מיניה 
אבל לא א"ל למקפה, דסתמיה לשתיה, אפילו בקנקנים 
דמוכר אי אשהייה טפי ממאי דחזי ליה לאשהויי בשתייתו 
אינו חייב באחריותו, דא"ל לא איבעי לך לשהוייה וקי"ל 
כרבי יוסי בר' חנינא כדבעינן למימר קמן#
והאי קנקנים דלוקח דקאמרינן, לא תימא דוקא דלוקח 
ממש, אלא אפילו ערייה לוקח להאי חמרא מקנקני קמאי 
לקנקני אחריני דשיילינהו ממוכר נמי כדידיה דלוקח דמו, 
דאיהו דאפסיד אנפשיה דערייה לחמרא לקנקנים דלא 
בדיקי ליה, ואי נמי טעין דבדיקי ליה לא מהימן לאפסודיה 
למוכר ומשום דינא דגרמי ליכא לחיוביה למוכר, דלא 
חמיר מהנותן סם המות לפני בהמת חברו דפטור מדיני 
אדם וחייב בדיני שמים (ב"ק מז,ב), וכבר ברירנא טעמא 
בב"ק:#
#
נז ומאי דוחקיה דרבי יוסי בר' חנינא לאוקומא  
למתני' בקנקנים דלוקח ודא"ל למקפה לוקמה 
בקנקנים דמוכר ודלא א"ל למקפה וכגון דאשהייה טפי 
ממאי דמשתער לאשהויי לשתיה דהאי לוקח אמר רבא 
מתניתין קשיתיה דקתני אי ידוע שיינו מחמיץ הרי זה 
מקח טעות ואמאי נימא ליה לא איבעי לך לשהוייה אלא 
לאו ש"מ דוקא דא"ל למקפה אבל לא א"ל למקפה, אע"ג 
דידוע דיינו מחמיץ, ואפילו קאי בקנקנים דמוכר, מצי א"ל 
לא איבעי לך לשהויי ומדסיפא דא"ל למקפה רישא נמי 
דא"ל למקפה ואמטול הכי אצטריך רבי יוסי בר חנינא 
לאוקומי רישא דקתני אינו חייב באחריותו בקנקנים 
דלוקח, דאי בקנקנים דמוכר מצי א"ל הא חמרך והא 
קנקנך ולא מצי מוכר למימר ליה לא איבעי לך לשהוייה, 
דהא בדאמר ליה למקפה עסיקינן, וכל למקפה אדעתא 
דשהויי זבין ליה #
ופליגא דר' חייא בר' יוסי דא"ר חייא בר' יוסי חמרא 
מזלא דמאריה גרים שנאמר ואף כי היין בוגד גבר יהיר 
לא ינוה איכא דמשמע להו דגבר יהיר לא ינוה מדה כנגד 
מידה, כסבורין שהוא יין ונמצא חומץ, שמהר להחמיץ 
ברשות לוקח ואיכא לפרושה כפשטה, ואף כי היין בוגד, 
שממהר להחמיץ, כגבר בוגד שממהר לבגוד בנוהו ובבעלי 
בריתו וסייעתיה דרבי חייא ברבי יוסי מכי היין בוגד 
היא, דכיון דממהר להחמיץ ש"מ מזאלא דמריה גרים 
וברשות לוקח קאי, ואפי' בקנקנים דמוכר וא"ל למקפה לא 
מיחייב מוכר לקבוליה מיניה ולית הלכתא כר' חייא בר' 
יוסי, דהא סוגיא כר"י ברבי חנינא כדבעינן למימר קמן#
#
אשתכח השתא דהיכא דא"ל למקפה, איכא לפלוגיה, 
דאי בקנקנים דמוכר אע"ג דאין ידוע שיינו מחמיץ מצי 
א"ל הא חמרך והא קנקנך ואי בקנקנים דלוקח, אפי' 
החמיץ תכף למכירתו אינו חייב באחריותו, אלא היכא 
דידוע שיינו  מחמיץ, כי טעמא דשמואל דאמר (לעיל צו,ב) 
חמרא אכתפא דגברי שואר ואם ידוע שיינו מחמיץ הרי 
זה מקח טעות, דאין ספק קנקנים דלוקח מוציא מידי ודאי 
יינו של מוכר שחזקתו להחמיץ ואי לא אמר ליה למקפה, 
לא מיבעייא בקנקנים דלוקח ואין ידוע שיינו מחמיץ, אלא 
אפילו בקנקנים דמוכר וידוע שיינו מחמיץ לא מיחייב 
לקבולי מיניה, דאמר ליה לא איבעי לך לשהוייה #
ומסתברא דהני מילי דאשהייה טפי ממאי דחזי לשהויי 
לפום שיעור יומיה דאורחיה דהאי לוקח למשתי בהו 
שיעור הדין חמרא  היכא דשתי מיניה בכל יומא כאורחיה, 
אבל היכא דלא אשהייה טפי מהאי שיעורא ולא שני ליה 
שינויא דגרם ליה לאחמוצי, ואע"ג דלא א"ל למקפה נמי, 
אי בקנקנים דמוכר דהוה קאי בהו חמרא מקמי מכירה הוא 
דתקף מיחייב לקבולי מיניה והכי חזינא ליה לרבנו האיי 
גאון ז"ל בספר מקח וממכר ומייתי לה ראיה משמעתיה 
דרבא דאמר האי דמזבין ליה חביתא דחמרא לחנונאה, 
לפום גירסיה דהוה גריס לה לההיא שמעתא דמאן דמזבין 
ליה חביתא דחמרא לחבריה ואע"ג דכולהו נוסחי דשאר 
רבואתא לחנונאה גרסי, על כרחיך איכא למילף מינה, 
דלחנונאה טעמא מאי, דסתמיה כי זאבין אדעתא דזבונה 
פורתא פורתא הוא דזאבין, והוה ליה כמ"ד למקפה, לבעל 
הבית נמי סתמיה למשתא מיניה בכל יומא כי אורחיה הוא 
דזאבין וכי היכי לדגבי חנוני כי לא אשהייה טפי ממאי 
דאורחיה לשהוייה ולא שני ביה ותקף מיחייב לקבוליה 
מני(ה), גביה בעל הבית דזאבין לשתייה נמי כי לא אשהייה 
טפי ממאי דאורחיה לשהוייה ולא שני ביה ותקף מיחייב 
לקבוליה מיניה#
ושמעתין נמי דיקא, חדא מדנקט טעמא דלא איבעי לך 
לשהוייה, ואי דלא שהייה טפי ממאי דאורחיה לשהויי, 
היכי מצי א"ל לא איבעי לך לשהוייה ועוד היכא דא"ל 
למקפה טעמא מאי, דסתם מאן דזאבין למקפה אדעתא 
דאסתפוקי מיניה פורתא פורתא שיעור מאי דצריך 
לתבשילו הוא דזאבין, סתם בעל הבית נמי כיון דלאו 
אורחיה למזבן אלא לשתיית עצמו ובני ביתו מסתמא לאו 
לכיבוס קא זאבין ולא לזילוף קא זאבין ולא לזמוני עליה 
בני מאתא קא זבין ולא לזבוני בחנות קא זבין, דהא לאו 
גברא דאורחיה בהכין הוא, ואמטול הכי לא מצי א"ל אנא 
לחד מהנך אנפי זביני לך מידי דהוה אמוכר שור לחבירו 
ונמצא נגחן, דאי גברא דלאו אורחיה למזבן אלא לרידיא 
הוא, לא מצי א"ל לשחיטה מכרתיו לך הכא נמי כיון 
דסתמיה דהאי לוקח לשתייה הוא דזאבין, ולמשתי מיניה 
בכל יומא שיעור מאי דאורחיה למשתי הוא דזאבין, לא 
שייך טעמא דלא איבעי לך לשהוייה אלא היכא דאשהיה 
טפי ממאי דחזי ליה, דאפילו איתרע ליה אונסא דעכביה 
מלמשתייה לא משערינן ליה אלא כשיעור מאן דשתיה 
מיניה כל יומא כי אורחיה, דהא עבד חמרא שליחותיה וקם 
ולא תקף כשיעור מאי דהוה חזי ליה למיקם, ומרעיה 
דלוקח הוא דגרים ליה לאשהוייה #
ובדין הוא דהוה יכיל לאוקומא למתניתין בדלא א"ל 
למקפה, דסתמיה לשתייה, וכגון דלא אשהייה טפי ממאי 
דחזי ליה לאימשוכי בשתייתו, אלא למקפה עדיפא ליה 
לאשמועינן משום סירכא דקושיין, דקא ס"ד דכל היכא 
דאשהייה טפי משיעורא דחזי לשהוייה לשתייה מצי א"ל 
לא איבעי לך לשהויי, דמשכחת לה אפילו היכא דאשהייה 
טפי מהדין שיעורא, כגון דא"ל למקפה ועוד דהיא גופה 
אצטריכא ליה, סד"א כי מהני דא"ל למקפה, למהוי יין 
הראוי למקפה ולמהוי יין שכולו יפה, אבל לאוקומי ליה עד 
דמסתפק כוליה למקפה לא, דהאי גברא לא צריך ליה 
כוליה למקפה אלא לשתייה נמי קא בעי ליה, והאי דא"ל 
למקפה למהוי יין הראוי למקפה קא"ל, קמ"ל דחמרא דחזי 
לשהויי שיעור מאי דחזי לאסתפוקי מיניה למקפה עד דכלי 
קאמר ליה#
אבל ודאי אי אשהייה טפי ממאי דהוה חזי לאשהויי 
היכא דמסתפק מיניה בכל יומא למקפה, לא מיחייב 
לקבוליה מיניה, דא"ל לא איבעי לך לשהוייה תדע 
מדקתני סופא ואם א"ל יין מבושם אני מוכר לך חייב 
להעמיד לו עד העצרת, מדקתני חייב להעמיד לו עד עצרת 
ולא קתני אינו חייב להעמיד לו אלא עד העצרת, שמע 
מינה שיעורא דמבושם נפיש טפי, דאילו למקפה זימנין 
דזוטר שיעורא, דאי שלים שיעור זמניה מקמי עצרת טובא 
לא מיחייב באחריותיה וכי תימא ודילמא למקפה נמי עד 
העצרת היא, מדקתני סופא גבי מבושם עד העצרת מכלל 
דרישא דמיירי למקפה שיעורא לאו עד העצרת, דכיון 
דבשיעורא דחזי לאימשוכיה בסיפוקיה תליא מילתא, 
זימנין דכלי מקמי עצרת וזימנין דלא חזי למכלי אלא לבתר 
עצרת לזמן מרובה #
וכי תימא מאי חזית דחיישת לפסידיה דלוקח דבעי ליה 
למקפה ולא חיישת לפסידיה דמוכר, דאי הוה קאי חמריה 
גביה הוה מזבין ליה לכמה אינשי אפילו למקפה שיעור 
דהוה כלי מקמי דלחמץ, התם הוא מוכר דאפסיד אנפשיה 
דזאבין ליה כי האי שיעורא למקפה לחד גברא דכל למקפה 
כמאן דאתני על מנת דקאי כי האי שיעורא דמי#
ודוקא דפריש ליה לוקח דצריך ליה למקפה, אבל אמר 
ליה יין הראוי למקפה, דחזי השתא למקפה קאמר  ליה, ולא 
מיחייב לאוקומיה נהליה אלא כמאן דזאבין ליה סתמא, 
דאי גברא דזאבין לשתייה הוא לשתייה ואי למכירה 
למכירה #
וכי תימא בין דאמר ליה למקפה בין דלא אמר ליה 
למקפה, תינח היכא דאחמיץ מקמיה דפגע ביה חד מתלתא 
פירקי דאורחיה דחמרא לאחמוצי בהו, אלא היכא דלא 
אחמיץ אלא לבתר דפגע ביה לבתר זביני חד מהנך תלתא 
פירקי דאורחיה דחמרא לאחמוצי בהו, אמאי מיחייב מוכר 
באחריותיה, לימא אוירא דההוא פירקא גרם ליה וליתלי 
ביה כי היכי דתלינן בקנקנים דלוקח, כדתנן (גיטין לא,א) 
רבי יהודה אומר בשלשה פרקים בודקין את היין בקדום של 
מוצאי החג ובהוצאת סמדר ובשעת כניסת מים לבוסר #
לא דמי, דאלו גבי קנקנים כיון דאנן סהדי דאיכא קנקנים 
דמפסדי ליה לחמרא ואע"ג דמעלי תלינן בקנקנים דלוקח, 
אבל גבי הנך תלתא פירקי נהי דאורחיה דחמרא לאחמוצי 
בהו היכא דלא בסים ולא נפיש חיליה, אבל היכא דבסים 
אי נמי נפיש חיליה לא מהני ביה אוירא דהנך תלתא פירקי 
לאפסודיה, דהא חזינן חמרא טובא דחלפי עליה הני תלתא 
פירקי ולא פסיד, דא"כ לא הוה משתכח יין ישן בעולם 
והאי מדאהנו ביה הני פירקי מוכחא מילתא דמעיקרא 
חמרא גריעא הוה דלא הוה חזי למיקם כולי האי מיהו התם 
דלמעבדיה תרומה ומעשר קא בעי ואיכא למיחש דילמא 
מעיקרא חמרא גריעא הוה ואהני ביה אוירא דפירקא 
לשנויי צריך למבדקיה דלא לפריש מן הרע על היפה, אבל 
גבי מקח וממכר, לא מיבעיא היכא דאמר ליה  למקפה דגלי 
אדעתיה דחמרא מעליא דחזי לשהוייה למקפה קא זבין, 
אלא אפי' בסתמא דזאבין לשתייה סתמיה אדעתא דחמרא 
מעליא דחזי לשהוייה שיעור מאי דמשתעבד האי גברא 
לאימשוכי ביה לשתייה ולא מהני ביה סתם הני פירקי 
דפגעי ביה ביני ביני לאפסודיה קא זבין, והאי חמרא דאהני 
ביה סתם הני פירקי לאפסודי אי לאו דמעיקרא חמרא 
גריעא הוה לא הוה מהנו ביה הני פירקיה לאפסודיה, 
הילכך מקח טעות הוי והכי נמי מסתברא, דאי לא תימא 
הכי כי אמר ליה יין מבושם אני מוכר לך נמי אמאי חייב 
להעמיד לו עד העצרת, והא פגעו תרי פירקי דקדים של 
מוצאי החג ודהוצאת סמדר מקמי עצרת, אלא לאו שמע 
מינה כדברירנא#
אלא מיהו דוקא דאחמיץ בתוך שלש שנים מריש ההיא 
שתא דזבין ליה, דכיון דאיכא מיושן דקאי שלש שנים 
מילתא דשכיחא היא ודעתיה עילוה אבל אחמיץ לאחר 
שלש לא מיחייב באחריותיה, דמילתא דלא שכיחא היא 
דקאי חמרא כולי האי, דאי הוה שכיחא לא סגיא דלא הוו 
יהבי בה רבנן שיעורא כי היכי דיהבי במבושם ובישן 
ובמיושן, ומסתמא כי נחתי מוכר ולוקח לא אדעתא 
דמילתא דלא שכיחא נחתי, אלא דעתא הוה לאסתפוקי 
מיניה למקפה טפי מהאי שיעורא דמשתער גבן #
תדע אפי' בתנאה דמתני אינשי בפירוש, כל היכא 
דאיכא למתלי במילתא דשכיחא לא תלינן במילתא דלא 
שכיחא, כדמיברר מההוא דקביל עליה כל אונסא דמתיליד 
(ר' גיטין עג,א), דקימא לן דאונסא דלא שכיח לא קביל 
עלויה, וכל שכן הכא דלא אתני בהדיה בפירוש, אלא 
מכלל מימריה דאמר ליה למקפה הוא דאזלינן בתר 
דעתיה, דלא שייך למימד דעתיה אלא במילתא דשכיחא 
הילכך כל היכא דנפיש שיעורא דמשתער למקפה טפי 
מתשלום שלש שנים לא מיחייב באחריותיה אלא עד 
תשלום שלש שנים, דאדעתא דקאי טפי לא זאבין חמרא 
והא עבד שליחותיה וכל היכא דנפיש תשלום שלש שנים 
טפי ממאי דמשתער למקפה לא מיחייב באחריותיה טפי 
ממאי דמשתער למקפה, דהא כי מיחייב לאוקומי ליה כולי 
האי מטעמא דאמר ליה למקפה הוא דמיחייב, הילכך דינא 
הוא דלא ליחייביה מכח האי לישנא אלא שיעור דמשתער 
לאימשוכי ביה למקפה והיינו טעמא דלא מנינן ליה שלש 
שנים אלא מריש ההיא שתא דזבני להאי חמרא, דאילו 
מעידן זביני ליכא למימר, דכיון דלאו זמן דריכה הוא מידע 
ידע לוקח דהאי חמרא לאו השתא דרכוה אלא מריש שתא 
דרכוה, ולאו אורחיה למיקם טפי משלש שנים משעת 
דריכה ואי נמי הוי ישן דחלפה עליה חד שתא או תרתי 
ליכא למימני ליה מזמן דריכתו, דהתם מוכר הוא דאפסיד 
אנפשיה, דכיון דאמר ליה לוקח למקפה וידע ביה בההוא 
חמרא דלא כלי למקפה גבי האי גברא בבציר מכוליה 
שיעורא דמיושן, לא הוה ליה למיתב ליה אלא חמרא 
חדתא בר שתיה דחזי לישוניה תלת שנין מההיא שתא, או 
לאודועי דישן הוא, ואמטול הכי מנינן ליה מריש ההיא 
שתא דזביניה נהליה דהא לא אפשר למיתב ליה חדש טפי 
מהכין:#
#
נח אמר רב מארי האי מאן דיהיר אפילו אאינשי 
ביתיה לא מיקבל שנאמר גבר יהיר לא ינוה 
אפי' בנוה שלו:#
#
נט אמר רב יהודה אמר רב כל המתגאה בטלית של 
תלמידי חכמים ואינו תלמיד חכם אין 
מכניסין אותו במחיצתו של הקב"ה שנאמר גבר יהיר לא 
יצוה וכתיב התם אל נוה קדשך:#
#
#
ס אמר רבא האי מאן דמזבין ליה חביתא דחמרא 
לחנונאה אדעתא דליזבנה וליתיב ליה 
דמהא  ותקף אפלגא או אתולתא דינא הוא דמקבל ליה 
למוכר מיניה ולא אמרן אלא דלא שני לוקח בבירזא, 
אבל שני בבירזא לא מקבל לה מיניה, דגירי דידיה אהנו 
בה ולא אמרן אלא דלא מטא יומא דשוקא אבל מטא 
יומא דשוקא, ופשע ולא זבנה, לא מקבל לה מיניה, דפושע 
הוא ומיחייב לשלומי והאי שני בברזא דקאמרי', איכא 
מ"ד כגון דסתמיה לברזא קמא דחביתא וברז איהו ברזא 
אחרינא  לידע מניה לאפוקי מניה חמרא, דאיכא למימר 
האי ברזא חדתא גרם ליה לחמרא למתקף ואיכא מאן 
דאמר כגון דלא הוה ביה ברזא מעיקרא, ואצטריך האי 
לוקח למעבד בה ברזא, דאי שני ביה וברזיה בדוכתא דלא 
חזי למברז ביה איהו גרם ליה ואיתה להא ואיתה להא 
דכולי עלמא מיהת היכא דלא הוה ברזא ועבד בה ברזא 
כראוי לאפוקיה מיניה חמרא, לאו שינויא הוא, דנטירותא 
דחמרא הוא דלא ליצטריך בכל זימנא וזימנא לעיולי מנא 
לגויה דיקא נמי מדקאמרינן מדלא שני בברזא ולא 
קאמרינן דלא עבד ברזא וכי תימא דהאי שני דקאמרי' 
לאו בברזא גופיה קאי, אלא אחביתא קאי, (בשני) [דשני] 
בה למעבד בה ברזא, מאי אירייא בברזא, אפילו בכל מילי 
נמי וראיה ברורה מההיא דגרסינן בפרק השואל (ב"מ 
צט,ב) גבי הני שקולאי דתברו ליה חביתא דחמרא לחנונאה 
דמנכי להו אגר טרחיה ודמי ברזניתיה, אלמא ברזא מידי 
דצריך ליה לחנונאה למעבד בחבית הוא#
הדין הוא מחורתא דהא שמעתא לפום נוסחי דילן, 
ונוסחא דרבינו חננאל נמי הכין איתיה ולפום הני נוסחי 
אפילו היכא דתקף בחביתא דלוקח, כגון דאנחיה בחביתא 
דידיה מדעתיה דמוכר, כיון דאדעתא דזבונה ומיתב ליה 
דמהא הוא דזבנה נהליה ולא אנחה בחביתא דידיה אלא 
מדעתיה דמוכר, כי לא שני ולא פשע מיחייב לקבולה 
מיניה, דשליחותיה דמוכר עבד וברשותיה דמוכר קימא 
והני מילי היכא דיהבא נהליה אדעתא דליזבני וליתיב לה 
דמהא כדקאמרינן בשמעתין בהדיא, אבל יהיב ליה דמי 
מעיקרא אי נמי זבין אדעתא דפרע ליה מיד או למחר, 
אע"ג דתקפא מקמי דיכיל לזבונה ומקמי דיהיב ליה דמי, 
לא מקבל לה מיניה, ואפילו בחביתא דמוכר, דאמר ליה לא 
איבעי לך לשהוייה עד דמזבנת לה פורתא פורתא ואיכא 
רבוואתא דלא גרסי לה אדעתא דליזבן וליתיב ליה 
דמהא, ומשמע דאע"ג דיהיב ליה דמים למוכר מקביל לה 
מיניה, דכיון דהאי לוקח חנונאה הוא סתמיה כמאן דאמר 
ליה למקפה דמי, דאדעתא דמזבין לה פורתא פורתא הוא 
דזבנה, וכמאן דאמר ליה למקפה דמי מידי דהוה אמוכר 
שור לחבירו ונמצא נגחן, דאי גברא דזבין לרדיא הוא הוה 
ליה מקח טעות ולא מצי אמר ליה לשחיטה מכרתיו לך, 
הכא נמי לא מצי אמר ליה לזבונה בבת אחת הוא דזבינתה 
נהלך, אלא היכא דמתברר דאורחיה בהכי ובדין הוא דאי 
הוה מקפא בחביתא דלוקח דלא הוה מיחייב לקבולה, אלא 
כיון דחביתא דמוכר היא דתקף בה חמרא מצי אמר ליה הא 
חמרך והא חביתך #
גירסת דרבינו האיי גאון ז"ל, אמר רבא האי מאן 
דזאבין ליה חביתא דחמרא לחבריה ותקף אתולתא או 
אפלגא דינא הוא דמקביל לה מיניה, ולא אמרן אלא דלא 
שני בברזא אבל שני בברזא פסידא דיליה הוא, ולא אמרן 
אלא דלא הוה ליה לזבונה אבל הוה ליה לזבונה פסידא 
דיליה הוא הדין הוא גירסא דיליה ז"ל, ומוקים לה במאן 
דמזבין לבעל הבית דסתמיה לשתייה, ויהיב ליה שיעורא 
לשתייה מיהו סופא דשמעתא דקאמרינן אבל הוה ליה 
לזבונה ולא זבנה פסידא דיליה הוא לא סליק טעמיה שפיר 
(אלה) [אלא] בחנוני וכיוצא בו דזבין למכירה:#
#
סא ואמר רבא האי מאן דקביל ליה חמרא מחבריה 
אדעתא דממטי ליה אפרותא דבלשפט, 
ופשע ולא אמטייה, ואדממטי ליה התם זל דינא הוא 
דמקבל ליה מיניה הא שמעתא דרבא משכחת לה בין 
דקבליה לוקח לחמרא אנפשיה בתורת עסקא, בין דקבליה 
בתורת זביני, ואידי ואידי כגון דשימיה עלויה בדמי דשוי 
הכא, אדעתא דממטי ליה אפרוואתא דבלשפט לזבוני 
התם ומשכחת לה כגון דזל מקמי דהוה יכיל לוקח 
לאמטייה, דהאי פסידא שלא מחמת לוקח הוא, דהא אי 
נמי הוה ממטי ליה התם הוה זאיל, ומאי הוה נפקא ליה 
למוכר מינה ואיכא נסחי דאית בהו, האי מאן דקביל עליה 
חמרא מחבריה אדעתא דממטי ליה אפרותא דבלשפט 
ואד(א)מטי התם זל דינא הוא דמקבל ליה מיניה דמאי הוה 
ליה תו למעבד#
(דאי) [ואי] קשיא לך, בין לנוסחא קמא בין לנוסחא 
בתרא, כיון דקבליה לחמרא עילויה בדמים קצובים, כי זל 
נמי מאי הוי, אילו איקר טפי מי הוה אית ליה למוכר זכותא 
בההוא יוקרא יתירא, השתא נמי דזל אמאי מיחייב 
לקבוליה מיניה ואפילו היכא דקבליה מיניה בתורת עיסקא 
[ו]זל לא ליקביל מיניה אלא פלגא דהוי פקדון, דאילו אידך 
פלגא מלוה ברשותיה דלוקח קאי לכל מילי וכי תימא התם 
נמי כי קאמר אפלגא בלחוד קאמר, פשיטא, דהא אמרי 
נהרדעי האי עיסקא פלגא מלוה ופלגא פקדון ותו, אי 
בעיסקא קאי ואפלגא, דכותא גבי חלא נמי אפלגא, מאי 
טעמא דמאן דאמר חלא לא, הא ודאי פלגא פקדון 
ברשותיה דמוכר קאי ומזליה גרים, ואפי' לרבי חייא בר  
יוסף וכי תימא דילמא הכא במאי עסיקינן דלא קבליה 
בדמים ידועים, אי הכי מאי קמ"ל רבא, פשיטא, ועוד 
דכותה גבי חלא לרבי חייא בר' יוסף אמאי לא מקבל, 
חמרא דמוכר הוא#
אלא מסתברא דבדזבין ליה בדמים ידועים קאי וטעמא 
דמילתא, דמאן דזאבין מידי אדעתא דלא ליתיב דמי עד 
דממטי ליה לדוך פלן דאורחיה דההוא מידי לאזדבוני התם 
ביוקר, מסתמא כי זאבין אדעתא דאורחיה דההוא דוכתא 
הוא דזאבין, דכי ממטי ליה התם לשבחיה לתרעא כי 
אורחיה, וכיון דזל מקמי דמטי התם הוה ליה כמאן דזאבין 
אדעתא דמדעם ידוע ולא איקים ההוא מידעם ודיקא נמי 
מדנקט לישנא דהאי דמקבל ולא נקט לישנא דהאי דמזבין, 
ש"מ דוקא דלא יהיב דמי מעיקרא לא מקבל ליה מיניה 
אלא היכא דהוה חלא, אבל זל לא מקבל ליה מיניה דלאו 
מידי דאתא מחמת חמרא גופיה הוא ומעיקרא כי קא נחית 
לספיקא קא נחית, אבל היכא דלא יהיב דמי מקבל, דלהכי 
לא יהיב דמי מעיקרא דאי לא מזדבן ליה ביוקר מהדר ליה 
נהליה #
ובדין הוא דאי הוה איכא למימר דמזליה דלוקח גרים 
לא הוה מדינא עליה דמוכר לקבוליה מיניה, אלא כיון 
דההוא זולא מכת מדינה הוא, אשתכח דלאו מזליה דלוקח 
קא גרים הא למה זה דומה, למקבל שדה מחבירו ואכלה 
חגב או נשדפה, דאם מכת מדינה היא מנכה לו מן חכורו 
ואם אינה מכת מדינה אינו מנכה לו מחכורו ואמרי' נמי 
גבי ההוא דקביל ארעא בזוזי אגודא דנהר מלכא סבא 
ואסתכר, ואמרינן עלה נהר מלכא סבא לא עביד דמסתכר 
מכת מדינה היא זיל נכי ליה, והא התם דכי קביל בסכום 
זוזים ידועים קביל, וכי הואי מכת מדינה במידי דלאו 
אורחיה בהכי מנכה ליה, דכי קביל לאו אדעתא דהכי 
קביל הכא נמי גבי זולא דחמרא חד טעמא הוא, דהא מכת 
מדינה היא, דלאו אדעתא דהכי זבין והיכא דתקף והוה 
חלא, כיון דאיכא דמ"ד דמזלא דלוקח גרים פליגי כדמפרש 
בשמעתין ואזיל#
הדין הוא סברא דילן ואיכא מ"ד דאפי' היכא דיהיב 
דמי מעיקרא נמי מיחייב לשלומי, דמדמי ליה למוכר 
פירות לחבירו ולא צמחו ולא היא, התם כיון דזבין ליה 
לזריעה מידי דלא חזי לזריעה פסידא דאתא מחמת זבינא 
גופיה הוא, והוה ליה מקח טעות, הכא מאי מקח טעות עבד 
ביה ועוד דכה"ג המוכר פירות לחבירו ולא צמחו נמי כי 
הוי מכת מדינה כגון דלקו בברד וכיוצא בו לא הוי מקח 
טעות וה"ה היכא דזל, דלאו פסידא דאתא מחמת חמרא 
גופיה דלא הוה חזי לאמטויי להתם הוא, אע"ג דיהיב דמי 
נמי מיחייב מוכר לקבוליה מיניה ולשלומי ליה דמי, מידי 
דהוה אהיכא דאמר ליה למקפה אליבא דרבי יוסי ברבי 
חנינא:#
#
סב איבעיא להו הוה חלא מאי א"ל [רב] הלל לרב 
אשי כי הוינן בי רב כהנא אמר לן חלא 
לא מדרב חייא בר יוסף ואיכא דאמרי אפי' חלא נמי 
מקבל כמאן כרבי יוסי בר' חנינא דאמר היכא דא"ל 
למקפה ואיתינהו בקנקנים דמוכר מצי א"ל הא חמרך והא 
קנקנך דהתם גבי מקפה טעמא מאי, משום דלא מצי א"ל 
לא איבעי לך לשהוייה, הכא נמי כיון דלאמטויי התם הוא 
דיהיב ליה ואמטייה ומקמי דמטי התם הוה חלא, מקבל ליה 
מיניה, דהא לאמטויי התם קבליה מיניה, ולא מצי א"ל לא 
איבעי לך לשהוייה וכיון דמטעמא דרבי יוסי בר' חנינא 
גבי המוכר יין לחבירו והחמיץ היכא דא"ל למקפה מיהא 
שמעינן דהילכתא כרבי יוסי בר' חנינא, דהא לישנא בתרא 
כוותיה סלקא וסוגיין דהלכתא כלישנא בתרא ואי משום 
דשמואל דאמר חמרא אכתפא דגברי שואר, וקימא לן 
כותיה, התם בקנקנים דלוקח כדברירנא בדוכתה (לעיל 
צו,ב) תדע מדלא אוקימנא לפלוגתא דר' יוסי ברבי חנינא 
ודר' חייא בר יוסף בפלוגתא דרב ושמואל ולא קאמרינן 
נמי והא דר' חייא בר יוסף דשמואל היא, ש"מ דלא שיכאן 
שמעתתא בהדי הדדי, דר' יוסי בר' חנינא בקנקנים דמוכר 
ודשמואל בקנקנים דלוקח כדברירנא#
ברם צריך את למידע דלא שנא לענין זולא ולא שנא 
היכא דהוה חלא, והוא הדין במאן דזאבין מידי לחבריה 
אדעתא דממטי ליה לדוכתא פלן ואיגלי ביה התם מומא, 
כי מחייבינן ליה למוכר לאהדורי ליה זוזי ללוקח, לבתר 
דמהדר ליה לוקח לחמריה למוכר, דאלו מקמי הכין לא 
מיחייב מוכר לאהדוריה ליה זוזי, אלא היכא דידוע שיינו 
מחמיץ, דכיון דהוה ידע ביה בחמריה דלא הוה חזי 
לאמטויי לדוכתא אחרינא וזבניה אדעתא דאמטויי התם, 
איהו דאפסיד אנפשיה, ואיהו הוא דצריך לאיטפולי ביה 
לאייתויי מהתם, דכמאן דשדריה איהו להתם דמי מידי 
דהוה אמאן דמזבין תורא מחבריה ולא הוו ליה ככי 
ושני, דאי הוה ידע מוכר במומיה, אע"ג דפשע ביה לוקח 
ולא עיין ביה אי אכיל ואי לא אכיל, ומית מחמת דלא 
אכיל, פסידא  דמוכר הוא, דאיהו דאפסיד אנפשיה, דידע 
ביה בתוריה דלא אכיל וזבניה למאן דלא ידע במומיה, 
וכמאן דשבקיה מוכר בלא אוכלא דמי, כדברירנא בפ' 
המפקיד, ה"נ כיון דידע ביה מוכר בחמריה דלא הוה חזי 
לאמטויי להתם וזבניה למאן דממטי ליה להתם, כמאן 
דאמטייה או שדריה איהו להתם דמי #
אבל היכא דלא הוה ידע ביה מוכר בחמריה דמחמיץ, 
לא מיחייב לאהדורי ליה ללוקח דמי עד דמהדר ליה 
חמריה, מכמה אנפי חדא דכיון דיהיב זוזי למוכר, למהוי 
דמי בהאי זבונא הוא דיהיב, אע"ג דאשתכח מקח טעות, 
והוו להו דמי בהלואה גבי מוכר, כי היכי דאיחייב מוכר 
לאהדורי ליה זוזי ללוקח הכי מיחייב לוקח לאהדורי ליה 
זביני למוכר, ודינא הוא דכל כמה דלא מהדר ליה לוקח 
למוכר זביני לא מחייבינן ליה למוכר לאהדוריה ליה זוזי 
דלא גרע מהמלוה על המשכון דלא מיחייב ליה למפרעיה 
למלוה עד דמוקים ליה למשכון בדוכתה דיכיל ליה 
למשקליה מיניה, והוא דמינטר ביה כמה דהוה מינטר 
בדוכתא דמסריה נהליה ועוד דמעובדא דתורא נמי 
שמעת לה, דאע"ג דאשתכח מקח [טעות] נמי רמיא עליה 
דלוקח לנטוריה, דאי לאו דרמיא עליה דאפטרופא לעיוני 
ביה לא הוה מיחייבינן ליה לבקרא לשלומי, כדברירנא 
בדוכתיה, וכיון דרמיא עליה נטירותיה, אע"ג דמודע ליה 
נמי לא מיפטר מיניה עד דמהדר ליה למריה כשאר 
פקדונות ואפי' מסריה לב"ד לא מיפטר ממאריה בהכי, 
דכי עבדו רבנן האי תקנתא, היכא דהוצאה יתירה על 
השבח ולאיפטורי בה, אבל לאפוקי בה ממונא מאחריני 
לא #
#
תדע דהא לא שנא שומר שכר ולא שנא שומר חינם, 
היכא דנגנבה באונס ואח"כ הוכר הגנב לא אמרינן כיון 
דנגנבה באונס איפטר מינה לגמרי, אלא עושה דין עם הגנב 
ואינו נפטר בשבועה, דכי מיפטר באונסא דלא הדר, אבל 
באונסא דאיפשר דהדר מיחייב לאישתדולי ביה 
לאהדוריה וכל שכן גבי לוקח, דמעיקרא מיחייב באונסין, 
דאע"ג דכי מודע ליה דמקח טעות הוא מיפטר מן האונסין, 
לא מיפטר מיניה לגמרי עד דמשתדל לאהדורי ליה זביני, 
וכ"ש לאיתויי מדוכתא דאמטייה איהו גופיה להתם, ואע"ג 
דאודועי למוכר דלאמטויי להתם קא בעי לאו כמאן 
דשדריה איהו להתם דמי, דהא לאו להנאה דמוכר אמטייה 
אלא להנאה דנפשיה אמטייה להתם, ולא ניחא ליה למוכר 
דלמטייה להתם אלא אדעתא דלהוי ברשות לוקח דהא 
אדעתא דזביני מעליי מסריה נהליה ואי משום דאשתכח 
מקח טעות, הא איהו לאו אדעתא דמעבד ביה מקח טעות 
זבין ליה, דהא לא ידע ביה במומיה, ואי הוה ידע ביה 
במומיה לא הוה מזבין ליה נהליה סתמא אפילו לאמטויי 
לביתיה, וכל שכן לאמטויי למתא אחריתי ודינא הוא דכי 
אשתכח מקח טעות, כי היכי דמחייב מוכר לאהדורי זוזי 
ללוקח, הכי מיחייב לוקח לאהדורי (לזוזי ללוקח היכי 
מיחייב לוקח לאהדורי) ליה זביניה למוכר וסוגיא 
דשמעתין נמי דיקא, מדקאמרי טעמא (מר') [דר'] יוסי בר 
חנינא משום דאמר ליה הא חמרך והא קנקנך וכדמוקים ליה 
קמיה, משמע דאי במתא אחריתי מי איתיה להאי טעמא 
כלל#
מיהו מסתברא דהוצאה דמפיק עליה באיתוייה מההוא 
דוכתא דאיגלי ליה מומיה התם כיון דלצורך מוכר הוא 
דמפיק אמוכר הוי, וכי מיחייב לוקח בטירחא בעלמא הוא 
דמחייב מידי דהוה ארועה שהיה יכול להציל ברועים 
ובמקלות אפילו בשכר עד כדי דמיהן, דמיחייב לאצולי 
והדר שקיל דמיהן מבעל הבית (ר' ב"מ צג,ב), הכא נמי לא 
שנא אבל להוצאה דהולכה אלוקח הויא, דכי אמטייה 
לצורך נפשיה הוא דאמטייה להתם, כתנא קמא דרבי יוסי 
דאמר (לעיל צג,א) מהו נותן לו דמי זרע אבל הוצאה לא#
וכי תימא, אי מה התם כיון דלזריעה זבין ליה וזרען ולא 
צמחו איתפטר ליה לוקח מינהו לגמרי ולא מיחייב 
באחריותיהו, דכי פסדי ברשותיה דמוכר פסדי ומיחייב 
לאהדורי ליה זוזי ללוקח, הכא נמי כיון דלאמטוייה לההוא 
דוכתא זבין ליה ואשתכח התם מקח טעות איפטר לוקח 
מיניה לגמרי וקם ליה ברשות מוכר ומיחייב לאהדורי ליה 
זוזי מי דמי, התם פסידא דלא הדר הוא, וכיון דפסידא 
דאתא מחמת מומיה הוא דלא מיחייב ביה לוקח ולא 
אשתייר מיניה מידי דליחייב לוקח לאיטפולי ביה לאהדורי 
למריה, איפטר ליה מיניה לגמרי ומיחייב מוכר לאהדורי 
ליה זוזיה אבל הכא כיון דאשתייר מזבונא מידי ברשותיה 
דלוקח קאי לאיטפולי ביה ולאהדורי למריה ולא מיחייב 
מוכר לאהדורי ליה זוזיה עד דמהדר לוקח שאר זביניה 
ומשתבע ליה אשארא ושקיל זוזיה הא לא דמיא אלא 
לנגנבה באונס ואחר כך הוכר הגנב, דאע"ג דאיתניס 
ואפילו שומר שכר נמי פטור מן האונסין, כיון דאיפשר ליה 
למטרח ולאהדורה אכתי לא כליא לה שמירתו, הכא נמי 
לא שנא #
והוא דלא הוה ידע ביה מוכר במומיה, אבל ידע ביה  
במומיה לא מיחייב לוקח למטרח ולאיתוייה, דכמאן 
דשדריה איהו גופיה להתם דמי כדברירנא, הילכך מיחייב 
לשלומי ליה זוזי ללוקח ואפילו בהוצאה, דהילכך נמי 
איחיובי מיחייב משום דינא דגרמי מידי דהוה אדן את 
הדין טיהר את הטמא דמיירי שערבן עם פירותיו (סנהדרין 
לג,ב), דלמאן דדיין דינא דגרמי אע"ג דלא נשא הדיין ונתן 
ביד מיחייב, דאיהו גרם ליה לערובינהו להני טמאים בהדי 
הנך טהורים, וקימא לן כמאן דדיין דינא דגרמי, ואף הא 
נמי דכותה ועד כאן לא פליגי רבנן עליה דיש אומרין 
(לעיל צג,ב) גבי המוכר פירות לחבירו ולא צמחו אלא 
בסתמא דלא ידע, דליכא לחיוביה, דכיון דלא ידע מאי הוה 
ליה למעבד, אבל במזיד דידע ביה במומיה אפילו רבנן 
מודו דמיחייב ולא דמי לאומן הדיוט, אי נמי לדיין הדיוט, 
דאפילו בשוגג נמי מיחייב, דבשלמא התם כיון דלא גמירי 
כל צרכן לא איבעי ליה למחזי ולא למידן לאינשי, אבל 
מוכר דלא סגיא דלא מזבין ממונא דנפשיה היכא דצריך 
לזבוני לא מיחייב מדינא דגרמי#
ומסתברא דכל היכא דאית ליה מדינא למשקל הוצאה 
משתבע כעין דאורייתא ושקיל מידי דהוה אמוציא 
הוצאות על נכסי אשתו  ואמכיר כליו וספריו ביד אחר 
והני מילי דלא איתרע ביה בזבונא אונסא אחרינא דלאו 
מחמת מומיה, אי מקמי דאודעי למוכר או לבית דין 
דמקח טעות הוא דאתרע ביה אונסא מיחייב באונסין 
כדברירנא בפרק המוכר את הספינה, ואי בתר דאודעיה 
למוכר או לבית דין דמקח טעות הוא איתרע ביה פסידא, 
איכא לאפלוגי דאי אתרע ביה פסידא ברשותיה דאיניש 
אחרינא דמסריה לוקח התם נהליה לנטורי, וליכא סהדי 
דנטריה שומר שני כי אורחיה, אע"ג דטעין ביה שומר שני 
טענת אונסין ואפי' טענת מתה כדרכה מיחייב לוקח 
לשלומי ליה למוכר, מטעמא דאת מהימנת לי בשבועה, 
האיך לא מהימן לי בשבועה ואי איכא סהדי דנטריה שומר 
שני כי אורחיה, אי נמי שבקיה התם בבית הראוי לשמירה 
דמיחד ליה ללוקח, אי פסידא דמחייב עליה שומר שכר 
הויא חייב, דכיון דרמיא עליה דלוקח לאיתוייה להכא 
מקמי דלתבע דמי ממוכר ולא אתייא, וקא תבע מיניה דמי 
בעידנא דליתיה לזבונא בדוכתא דיכיל מוכר למשקליה 
לענין פסידא דמתרע ביה בתר הכין, כהבא מעות וטול את 
שלך דמי, דקימא לן דשומר שכר הוי, לא שנא הוה ידע 
ביה מוכר מעיקרא במומיה ולא שנא לא הוה ידע ביה 
לענין פסידא דלא מחמת מומיה חד דינא נינהו, דאידי 
ואידי כל מקמי הודעה כיון דיד לוקח על העליונה הנאת 
לוקח היא, ולאחר הודעה נמי בין לענין דינא דשומר שמסר 
לשומר בין לענין דינא דהבא מעות וטול את שלך חד 
טעמא נינהו:#
סג הרי אמרו האומר לחברו יין ישן אני מוכר לך צריך 
שיהא משל אשתקד ואם אמר לו מיושן צריך 
שיהא משל שלש שנים [צח,ב] תאנא ומתישן והולך עד 
החג שיש בלשון מיושן שיהא מתישן והולך עד החג, 
וסתם חג בכוליה תלמודא חג הסוכות הוא, ואם החמיץ 
וקדם לכן חייב באחריותו ומאי שנא עד החג, דכיון 
דלשון מיושן של שלש שנים משמע, אי בעידן זבוני אכתי 
לא שלמי ליה שלש שנים באעי למהוי חמרא מעליא דנטר 
עד החג, כי היכי דלהוו ליה שלש שנים שלימות מחג 
הסוכות דשתא קמיתא, דהיינו זמן דריכה, דאי לא חזי 
להכי לא מקרי מיושן:#
#
ד המוכר מקום לחבירו לבנות לו בית וכן המקבל 
מחברו לבנות לו בית חתנות לבנו עושה 
ארבע אמות על שש דברי רבי עקיבא רבי ישמעאל אומר 
רפת בקר היא זו הרוצה לעשות רפת בקר עושה ארבע 
אמות על שש בית קטן שש על שמונה בית גדול שמונה 
על עשר טרקלין עשר על עשר רומו כחצי ארכו וכחצי 
רוחבו ראיה לדבר שרשב"ג אומר כבנין ההיכל למה לי 
למתנא בית חתנות ולמה לי למתנא בית אלמנות, תאנא 
בית חתנות להודיעך כחו דרבי עקיבא, דאפילו בית חתנות 
דבעי רוחא טפי סגיא ליה בארבע אמות כמה דסגיא ליה 
לבית אלמנות, ותאנא בית אלמנות להודיעך כחו דר' 
ישמעאל, דאפי' בית אלמנות דלא בעי רוחא כולי האי בעי 
שש על שמונה מיהו בבציר מהכי אפי' לדירת אלמנות 
נמי לא חזי למר כדאית ליה ולמר כדאית ליה, ומוכר 
ומקבל כי קא נחתי לפחות שבשיעורין הראויין לדירה קא 
נחתי#
#
ולמה לי למתנא בית חתנות לבנו או בית אלמנות 
לבתו, ליערבנהו וליתני בית חתנות או בית אלמנות לבנו 
או לבתו, אלא משום דתרויהו בחצרו של אב קאי, ומילתא 
אגב ארחיה קמ"ל דלאו דירכא דחתנא למידר בבי חמוה 
משום חשד חמותו, ואמטול הכי קתני בית חתנות לבנו, 
דאם כן הוה משמע דעד השתא הוה דאיר בבית חמוה,  והא 
לאו אורחיה בהכי ומהאי טעמא גופיה לא קתני נמי בית 
חתנות לבתו, דהא לאו אורחיה בהכי, אלא בית אלמנות 
לבתו, דמשמע דמקמי אלמנות לא הוה דרה בבית אביה 
משום סירכא דחתן דלאו דירכיה למידר בבית חמוה, 
ולבתר אלמנותה הוא דהדרה למידר בבית אבוה#
וסופא דקתני הרוצה לעשות רפת בקר ר' ישמעאל 
קתני לה, והכי קאמר ליה, דקאמרת עושה ארבע אמות על 
שש, רפת בקר היא זו, והרוצה לעשות רפת בקר הוא 
שעושה ארבע אמות על שש, ונפקא מינה למוכר ומקבל, 
אבל לדירה בעי טפי וכמה שיעורו, בית קטן שש על 
שמונה, כלומר דאפי' פריש ליה בית קטן, לית ליה למבצר 
ליה משש על שמונה, וכל שכן בזמן שאמר לו בית סתם 
דלא יפחות לו משש על שמונה ואי בעית אימא הרוצה 
לעשות רפת בקר רבי עקיבא קתני לה, כדבעינן למימר 
קמן#
מיהו סופא דקתני בית קטן שש על שמונה ודאי רבי 
ישמעאל קתני לה ולית הלכתא כותיה, דקימא לן הלכה 
כרבי עקיבא מחבירו ועד כאן לא פליגי אלא לדירה, אבל 
ברפת בקר כולי עלמא מודו דארבע אמות על שש והוא 
הדין גבי בבא דבית גדול דקתני שמונה על עשר, והוא 
הדין לשאר מתניתא במוכר ומקבל קיימא ודברי הכל היא 
דאע"ג דבבית קטן והוא הדין לבית סתם סגיא ליה לרבי 
עקיבא בארבע אמות על שש, היכא דא"ל בית גדול לא 
סגיא ליה בבציר משמונה על עשר, דאם כן הוה ליה 
לאיפלוגיה עליה דרבי ישמעאל נמי בבית גדול כי היכי 
דפליג עליה בבית קטן#
טרקלין עשר על עשר, ופירשו רבואתא למושב שרים 
הוא ולא לדירה קאי, ואמטול הכי בעי למהוי מרובע דלא 
להוי ארכו יתר על רחבו והא דמפריש בגמרא בי וורדי, 
איכא מאן דאמר משום דאורחייהו לאצועה במיני בשמים 
לישב עליהם ומסתברא משום דפתיח לגינת ורדין#
וסופא דקתני רומו כחצי ארכו וכחצי רחבו, לאו 
אטרקלין בלחוד קאי אלא אבית נמי קאי, דאי אטרקלין 
בלחוד קאי למה לי למתנא כחצי ארכו וכחצי רחבו, ליתני 
כארכו או כרחבו שהרי ארכו ורחבו שוין, אלא מדאצטריך 
למיתנא כחצי ארכו וכחצי רחבו ש"מ אבית נמי קאי 
דארכו יתר על רחבו והאי דקתני ראיה לדבר, אם תמצא 
לומר רשב"ג קתני לה, לסייעיה לת"ק קאמר לה, כלומר 
ויש ראיה לדבר, ומקמי* דלסלקה ת"ק למילתיה אהדר 
ליה רשב"ג כבנין ההיכל קאמרת, אטו כולי עלמא כבנין 
ההיכל עבדי ולית הלכתא כרשב"ג, אע"ג דלאו כולי 
עלמא עבדי כבנין ההיכל, הני מילי באורכא או ברחבא 
דעייק להו דוכתא למעבד לבנין ההיכל אפילו לפי חשבון, 
אבל לענין רומא דלא עייק להו אוירא כולי עלמא, לפום 
ארכו ורחבו הוא דעבדי, דלפום מאי דנפיש ארכו ורחבו 
מפשי ברומו כבנין ההיכל לפי חשבון#
והיכן מצינו בהיכל שהיה רומו כחצי ארכו וכחצי 
רחבו, לפי שהיה (רחבו) [ארכו] ארבעים אמה ורחבו 
עשרים ורומו שלשים, דכתיב בספר מלכים (ו,ב) והבית 
אשר בנה המלך שלמה לה' ששים אמה ארכו ועשרים 
רחבו ושלשים אמה קומתו, ואורך זה האמור בפסוק זה 
לאו אורך ממש הוא הוא אלא כל מדה יתירה מחבירתה 
קרויה אורך, ואורך זה הוא כולל רוחב ההיכל ורוחב בית 
קדש הקדשים שלפנים ממנו שנקרא דביר, דכתיב (שם,יז) 
ארבעים באמה היה הבית הוא ההיכל לפני וכתיב בתריה 
(שם,יט) ודביר הבית מפנימה הכין לתתן שם את ארון ברית 
השם, וכתיב ולפני הדביר עשרים אמה אורך ועשרים אמה 
רחבו ועשרים אמה קומתו והאי לפני הדביר דקאמר, מדת 
תוכו של דביר קא מפרש ואזיל, שהיה עשרים אמה אורך 
מן הצפון ולדרום, ועשרים אמה רוחב מן המזרח למערב, 
נמצא אורך ההיכל מן המזרח למערב ארבעים אמה ורחבו 
מן הצפון לדרום עשרים אמה, ושלשים אמה קומתו כחצי 
ארכו וכחצי רחבו, שכשאתה מחשב שיעור האורך שהיה 
ארבעים עם הרוחב שהיה עשרים נמצא הכל ששים, 
נמצאת קומתו כחצי שיעור ארכו ורחבו, והאי דכתיב גבי 
קדש הקדשים ועשרים אמה קומתו מפרש בגמ' לקמן 
דמשפת כרובים ולמעלה קא חשיב כדבעינן למימר קמן #
ואי קשיא לך ההיא דגרסינן בתחלת סוכה (ג,א) בית 
שאין בו ארבע אמות על ארבע אמות פטור מן המזוזה ומן 
המעקה ואין האחין השותפין חולקין בו, דשמעת מינה דכי 
אית ביה ארבע אמות על ארבע אמות בית מיקרי, מני, לא 
רבי ישמעאל ולא רבי עקיבא, אי רבי ישמעאל שש על 
שמונה בעי, ואי רבי עקיבא ארבע אמות על שש בעי לא 
תקשי לך, דההיא מתניתא דברי הכל היא דעד כאן לא 
קאמר ר' ישמעאל ור' עקיבא הכא אלא גבי מוכר ומקבל 
דבציר מהאי שיעורא לא עבידי אינשי דדירי, למר כדאית 
ליה ולמר כדאית ליה, ומצי א"ל כדבנו אינשי הוא דאתנאי 
בהדך, אבל מאן דאית ליה בית בנוי ברשותיה למידר ביה  
על ידי הדחק בית הוי למשקל ארבע אמות בחצר והיינו 
טעמא דמזוזה, והיינו טעמא דמעקה, והיינו טעמא 
דנגעים, והיינו טעמא דבתי ערי חומה, והיינו טעמא 
דעורכי המלחמה, וכל שכן לדין חלוקה דגופיה היכא דמטו 
ליה ארבע אמות על ארבע אמות לכל חד מיניהו וכיון 
דהאי שיעורא לכל הני בית מיקרי, כל שאלו יחלק ושמו 
עליו קרינא ביה, כדברירנא בפירקא קמא (לעיל יא,א סי' 
קלו)  מהך סוגיא דמסכת סוכה אבל ודאי אי לית ביה ד"א 
על ד"א אע"ג דאחשביה איהו כיון דלא חזי לדירה כלל 
בטלה דעתו אצל כל אדם#
ומסתברא דלגבי האומר לחבירו בית אני מוכר לך, 
בארבע אמות על ד"א סגיא ליה, מידי דהוה אדין 
חלוקה, דהתם טעמא מאי דכיון דמטי ליה לכל חד מיניהו 
שיעורא דמיקרי בית, כל שאילו יחלק ושמו עליו קרינא 
ביה, הכא נמי כיון דמיקרי בית מצי א"ל האי ביתא הוא 
דזביני לך אע"פ שאין בו גפנים הגיעו והוא דמתקרי 
כרם, אלמא אע"ג דלא חזי למאי דחזי כרם כל עיקר הגיעו 
שלא מכר לו אלא שמא, וכ"ש גבי המוכר בית לחבירו דלא 
יהיב ליה [אלא] בית שיש בו ד"א על ד"א דמיקרי בית וחזי 
לתשמישא דבית הגיעו והכי נמי מסתברא, דאי לא תימא 
הכי אדאשמועינן תנא דידן המוכר מקום לחבירו לבנות לו 
בית, לשמועינן המוכר בית לחבירו, דאע"ג דאיכא למימר 
שלא מכר לו אלא שמא בעי ד"א על שש לרבי עקיבא ושש 
על שמונה לרבי ישמעאל, וכל שכן במוכר מקום אלא 
להכי לא איירי אלא במוכר מקום לחבירו לבנות לו בית 
ומקבל מחברו לבנות לו בית, דלכתחלה לא טרחי אינשי 
למבני בבציר מהאי שיעורא אלא היכא דלא אפשר להו, 
ומצי אמר ליה כדעבידי אינשי דבנו אתנאי בהדך, אבל 
במוכר בית בנוי בשיעורא דמיקרי בית סגיא ליה#
ולא תימא ה"מ היכא דא"ל מוכר ללוקח דהוי שמא 
דומיא דכרם אני מוכר לך, אלא אפי' א"ל לוקח למוכר נמי 
בד"א על ד"א סגיא דעד כאן לא שאני לן בפרק המקבל 
שדה (ב"מ קד,א) בין היכא דא"ל מחכיר לחוכר להיכא דא"ל 
חוכר למחכיר אלא היכא דלא יהיב ליה ממאי דפסק בהדי 
אלא שמא, אבל היכא דיהיב ליה שמא ותשמישתא, אפילו 
א"ל לוקח למוכר דקי"ל קפידא הוי בד"א סגיא ליה, דנהי 
נמי דקפידא הוי, בית א"ל דחזי לדירה ובית דחזי לדירה 
קא יהיב ליה, ולא מצי אמר ליה בית בן ארבע אמות על 
שש זביני מינך דקי"ל יד בעל השטר על התחתונה:#
#
סד והא דתנן המקבל מחבירו לבנות לו בית חתנות 
לבנו או בית ארמלות לבתו (לימא) [למה] לי 
למתנא בית חתנות לבנו או בית ארמלות לבתו מילתא אגב 
אורחיה קא משמע לן דלא דירכיה דחתנא למידר בבי 
חמוה:#
סה כתיב בספר בן סירא הכל שקלתי בכף מאזנים ולא 
מצאתי קל מסובין וקל מסובין חתן הדר 
בבית חמיו וקל מחתן הדר בבית חמיו אורח מכניס אורח 
וקל מאורח מכניס אורח משיב דבר טרם ישמע שנאמר 
משיב דבר בטרם ישמע אולת היא לו וכלמה:#
סו והא דתנן הרוצה לעשות רפת בקר עושה ארבע 
אמות על שש מאן קתני לה ואסיקנא אפילו 
תימא רבי עקיבא קתני לה והכי קאמר אף על פי שרפת 
בקר היא זו פעמים שאדם עושה דירתו כרפת בקר וסופא 
דקתני בית קטן שש על שמונה אתאן לרבי ישמעאל:#
#
סז והא דתנן טרקלין עשר על עשר מאי טרקלין בי 
ורדי תאנא וקנתינר שתים עשרה על שתים 
עשרה מאי קנתינר תרבץ אפדני והוא מילוסה של חצר 
גדולה הנקראת אפדנא:#
סח והא דתנן רומו כחצי ארכו וכחצי רחבו ראיה לדבר 
רשב"ג אומר הכל כבנין ההיכל ראיה לדבר 
מאן קתני לה איכא דאמרי רשב"ג קתני לה, ולסיועי לתנא 
קמא קתני, ואיכא דאמרי מפלג פליגי והכי קאמר ליה 
לתנא קמא ראיה מבנין ההיכל קא מייתי[ת] אטו כולי 
עלמא כבנין ההיכל קא עבדי הילכך אם תמצא לומר 
רשב"ג קתני לה ולסיועי לתנא קמא קאתי, אשתכח 
דמתני' דקתני רומו כחצי ארכו וכחצי רחבו דברי הכל 
היא ואם תמצא לומר מפלג פליגי, תנא קמא קתני לה, 
ואתא רשב"ג לאיפלוגי עליה וקי"ל כתנא קמא, דיחיד 
ורבים הלכה כרבים ואע"ג דא"ר חייא בר אבא אמר ר' 
יוחנן כל מקום ששנה רשב"ג במשנתנו הלכה כמותו חוץ 
מערב וצידן וראיה אחרונה, הא דחינן לה בכתובות בפרק 
המדיר (עז,א) ואסיקנא התם אמוראי נינהו ואליבא דרבי 
יוחנן:#
#
סט רבי חנינא נפיק לקריאתא רמו ליה קראי אהדדי 
כתיב והבית אשר בנה המלך שלמה לה' ששים 
אמה (רחבו) [ארכו] ועשרים רחבו ושלשים אמה קומתו 
וכתיב ולפני הדביר עשרים אמה אורך ועשרים אמה רחב 
ועשרים אמה קומתו והדבר ידוע שרחב הדביר שהוא 
עשרים אמה מכלל הששים אמה אינון כדברירנא 
במתניתין, שאורך ההיכל מן המזרח למערב ארבעים אמה, 
כדכתיב (מלכים א ו,יז) וארבעים באמה היה הבית, ומהן רחב 
הדביר שלפנים ממנו מן המזרח למערב עשרים אמות, 
נמצא הכל ששים אמה ואכולהו כתב ושלשים אמה 
קומתו #
אמר להו כי קא חשיב משפת הכרובים ולמעלה 
הרי שלשים אמות, נמצא מקום הארון שעליו הכרובים 
עומדים אינו מן המדה, והיינו דאמרינן ומאי קמ"ל כלומר 
ליכתוב ושלשים אמה קומתו ולחשוב להו מן הקרקע ועד 
התקרה, (לימא) [למה] לי דחשיב משפת הכרובים ולמעלה 
[צט,א] ומהדרינן הא קמ"ל דלמטה מעשר אמות שבהם 
הכרובים עומדים כלמעלה מעשר אמות, מה למעלה אינו 
משמש כלום, כלומר אין הארון משמש בהם כלום, אף 
העשר אמות שהן למטה אין הארון משמש בהם כלום 
מסייע ליה לרבי לוי דא"ר לוי ואי תימא רבי יוחנן דבר זה 
מסורת בידינו מאבותינו מקום ארון אינו מן המדה תניא 
נמי הכי ארון שעשה משה יש לו עשר אמות ריוח לכל 
רוח ורוח ודבר זה מעשה נס היה ואין להרהר אחריו:#
#
ע אמר רבנאי אמר שמואל כרובים בנס היו עומדים 
שנאמר וחמש אמות כנף הכרוב האחת וחמש 
אמות כנף הכרוב השנית עשר אמות מקצות כנפיו עד 
קצות כנפיו, וכתיב ולפני הדביר עשרים אמה אורך 
ועשרים אמה רוחב, גופייהו היכא קיימי וכבר ברירנא 
במתני' (לעיל צח,ב סי' ד) דהאי לפני הדביר לשון פנים הוא 
כדכתיב אל הקדש פנימה, ותוכו של דביר קא משער ואזיל 
עשרים אמה אורך ועשרים אמה רוחב והדבר ידוע 
שהכרובים בתוך הדביר היו עומדים סוככים בכנפיהם על 
הכפורת שעל גבי הארון, וכיון שאורך כל כנף מכנפי 
הכרובים חמש אמות לבד מגופיהו, נמצאו ארבע כנפיהם 
משמשים בדביר עשרים אמה וכיון שאין באורך הדביר 
וברחבו יותר מעשרים אמה גופיהו היכא הוו קימי אלא 
לאו ש"מ בנס היו עומדים #
מתקיף לה רבא ודילמא זה שלא כנגד זה הוו קימי 
כלומר ודילמא כרובים לא היו שניהם עומדים בשורה א' 
מכוונים, אלא הכרוב האחד היה יוצא מעט מן השורה, 
ונמצא רוחב קצת כנפות של זה עומד בשורה אחת עם 
רוחב קצת כנפו של זה כגון זה:#
#
#
#
#
מתקיף לה רב אחא בר יעקב דילמא ביתא מעילאי 
רוח מתקיף לה רב הונא בריה דרב יהושע ודילמא 
באלכסונא הוו קימי כלומר דילמא באלכסון דביתא הוו 
קיימי, דאע"ג דכנפים משמשי עשרים אמה פשו להו 
תמניא אמין לגופיהו, דכל אמתא בריבועא אמתא ותרי 
חומשי באלכסונא מתקיף לה רב פפא ודילמא מיכף הוה 
כיפן ידיהו כלומר שקצות הכנפים שנוגעים זה בזה היו 
כפופין כלפי מטה, שנמצאת כפיפתן מחסרת מארכן 
כשיעור רוחב גופיהן#
מתקיף לה רב אשי ודילמא שלחופי הוו משלחפי 
כלומר דילמא כרובים תרוייהו בשורה אחת היו עומדים 
לרחב הבית או לארכו, אלא שקצת כנפו של זה היה מורכב 
מעט על קצת כנפו של זה ואי קשיא לך, בשלמא לאביי 
דאמר בולטין כתרנגולין היו ולא היה הגוף מבדיל בין כנף 
לכנף, היינו דכתיב עשר אמות מקצות כנפיו ועד קצות 
כנפיו, אלא להני אמוראי דסברי דלאו בולטין הוו ומוקמי 
לה באנפי אחרינא, נמצא רוחב גופן מוסף על אורך 
כנפיהן, וא"כ הא דכתיב עשר אמות מקצות כנפיו ועד 
קצות כנפיו, והלא הכנפים עצמן עשר אמות הן חוץ מרוחב 
הגוף שמפסיק בנתים איכא למימר דהא דכתיב עשר אמות 
כנפיו עד קצות כנפיו לאו אחד כרוב קאי דמשמע מקצות 
כנפו הימני עד קצות כנפו השמאלי, דאם כן היה מקצות 
כנפיו עד קצות כנפיו (כנפו) מבעי ליה, אלא אתרי כרובים 
קאי, ומתחלת גופו של זה ועד סוף גופו של זה קא חשיב, 
דאשתכח דקא חשיב מתחלת הכנף השמאלי של כרוב 
הימני שהוא מקום חיבורו בגופו ונקרא קצה, ועד מקום 
חיבור הכנף הימני של כרוב השמאלי#
ואיבעיא לן כיצד היו עומדין רבי יוחנן ור' אלעזר חד 
אמר פניהם איש אל אחיו ולאו למימרא דגופו של כרוב 
עצמו עומד בפני חבירו, דמקרא מלא כתיב במלכים (ו,כז) 
ויתן את הכרובים בתוך הבית הפנימי ויפרשו את כנפי 
הכרובים ותגע כנף האחד בקיר וכנף הכרוב השני נוגעת 
בקיר השני וכנפיהם אל תוך הבית נוגעות כנף אל כנף, 
אלא לכ"ע בשורה אחת היו עומדין, אלא שפניהם מוחזרים  
זה לזה וחד אמר פניהם אל פני הבית למ"ד פניהם אל 
פני הבית דכתיב ופניהם אל פני הבית ולמ"ד פניהם איש 
אל אחיו דכתיב ופניהם איש אל אחיו#
ודיקינן ולמ"ד פניהם איש אל אחיו הא כתיב ופניהם 
אל פני הבית ל"ק כאן בזמן שישראל עושין רצונו של 
מקום וכאן בזמן שאין ישראל עושין רצונו של מקום 
בזמן שישראל עושין רצונו של מקום היו פניהם איש אל 
אחיו לפי שזכר ונקבה היו והיו פניהם איש אל אחיו 
להראות חיבת ישראל לפני המקום, ובזמן שאין ישראל 
עושין רצונו של מקום היו פניהם אל פני הבית להראות 
שלא היו מסתכלין זה בזה אלא כשנים שאיבה ביניהן#
ולמאן דאמר פניהם אל פני הבית הא כתיב ופניהם איש 
אל אחיו דמצדדי אצדודי כלומר מוצדדין מעט כלפי 
הבית דתניא אונקלוס הגר כרובים מעשה צעצועים היו 
כלומר מעשה צאצעים כעין ילדים, ולישנא דקרא דדברי 
הימים נקט, ופניהם מוצדדין כתלמיד הנפטר מרבו:#
#
ה מי שיש לו בור לפנים מביתו של חבירו נכנס בשעה 
שדרך בני אדם נכנסין ויוצא בשעה שדרך בני 
אדם יוצאין ואינו מכניס בהמתו ומשקה מבפנים אלא 
ממלא ומשקה מבחוץ זה עושה לו פותחת וזה עושה לו 
פותחת מתני' בשיש לו לבעל הבור דרך על בעל הבית, 
כגון המוכר בור ושייר בית לפניו, ועלה קתני נכנס בשעה 
שדרך בני אדם נכנסין והא דקתני זה עושה לו פותחת, 
אוקימנא (בגמ') שניהם לבור, זה עושה לבור פותחת וזה 
עושה לבור פותחת כדבענן לברורי לקמן מיהא שמעינן 
דמאן דאית ליה דרך על רשותו של חבירו ליכנס בה 
לרשות עצמו, לא קני בה אלא שעבודא בעלמא למיעל 
ולמיפק בגויה, אבל גופה וארעא לא קני עד דפריש ליה 
מארה בשעת קנין:#
#
עא הרי אמרו מי שיש לו בור לפנים מביתו של חבירו 
זה עושה לו פותחת וזה עושה לו פותחת 
פותחת להיכא א"ר יוחנן שניהם לבור בשלמא בעל 
הבור עושה לו פותחת, דבעי לאישתמורי (במיא) [למיא] 
דבוריה אלא בעל הבית (לימא) [למה] ליה א"ר אלעזר 
[צט,ב] משום חשד אשתו כלומר בעל הבית נמי עושה 
לו פותחת לבור משום חשד אשתו, כדי שלא יהא בעל 
הבור [רגיל] ליכנס לבורו שלא בפני בעל הבית, שהרי גם 
הוא עושה לו פותחת, ולא יהא רגיל ליכנס לביתו של 
בע"ה שלא בפניו, וכל כך למה משום חשד אשתו של בעל 
הבית:#
#
ו מי שיש לו גינה לפנים מגינתו של חבירו נכנס בשעה 
שדרך בני אדם [נכנסין ויוצא בשעה שדרך בני 
אדם] יוצאין ואינו מכניס לתוכה תגרין ולא יכנס מתוכה 
לשדה האחרת והחיצון זורע את הדרך הא מתניתין נמי 
בשיש לו דרך לפנימי על החיצון הוא, וש"מ דגופה דחיצון 
הוא:#
#
ז נתנו לו דרך מן הצד מדעת שניהם נכנס בשעה שהוא 
רוצה ויוצא בשעה שהוא רוצה ומכניס לתוכה 
תגרים אבל לא יכנס מתוכה לשדה אחרת וזה וזה אינן 
רשאין לזרעה מ"ט דכיון דאית ליה לעיולי תגרי לגוה אית 
ליה פסידא ללוקח בזריעת הדרך, שלא יהו התגרים 
נדחקים בזרעים כדברירנא בפרק המוכר את הספינה והיינו 
טעמא דלית ליה רשותא לפנימי למזרעה ולא למיעל מינה 
לשדה אחרת, משום דכי אקני ליה ההוא דרך מן הצד לאו 
למקנייה קניין גמור לכל מילי אקני ליה, דהא לשם דרך 
בלחוד הוא דיהבה נהליה ולא למזרעה יהבה נהליה, ואי 
הוה איכא מן דינא למזרעה, חיצון הוא דהוה ליה למזרעה 
דעיקר ארעא דיליה היא, משום סירכא דתגרים דפנימי 
הוא דמנעינן ליה לחיצון, ומצי חיצון למימר ליה לפנימי 
אי בעית למזרעה גלית אדעתיך דלא קפדת אדוחקא 
דתגרי ואי איכא מן דינא למזרעה לדילי הוא דאיכא מן 
דינא למזרעה ועוד דאי זרע לה פנימי אית ליה פסידא 
לחיצון מתלתא אנפי, חדא דמדחקי תגרי בהנהו זרעים 
ועיילי לשאר ארעית דחיצון ומפסידי ליה, ועוד דבשעת 
עבודה לא סגיא דלא דחיק ועייל לשדה חיצון, ועוד דקימא 
ליה חזקה בגוה לגמרי ועייל מינה לשדה אחרת ונמצא 
מרבה עליו את הדרך והיינו טעמא דגבי הכנסת תגרים לא 
חיישינן לריבוי דרך ואילו גבי מיעל מתוכה לתוך שדה 
אחרת חיישינן, דכי אהני ליה למיתב ליה דרך מן הצד 
למהוי דרך לההיא שדה פנימית דהוה לה דרך אהאי שדה 
דחיצון ואפי' על ידי רבוי דרך, אבל למהוי דרך לשדה 
אחריתי לא אהני ליה כללא דמילתא, היכא דיהיב ליה 
דרך מן הצד, כל למהוי דרך לההיא שדה פנימי הדין עם 
הפנימי, ואפי' להכניס לתוכה תגרים דצורך דרך דשדה  
פנימי הוא, אבל למילתא אחריתי כגון זריעת הדרך א"נ 
לצורך שדה אחרת לא עד דמתני בהדיה בפירוש:#
#
עב א"ר יהודה אמר שמואל אמה בית השלהין אני 
מוכר לך נותן לתוכה שתי אמות אמה מכאן 
ואמה מכאן לאגפיה כלומר אם מכר לו מקום בשדהו 
לעשות בו אמת המים להשקות ממנה שדה בית השלהין 
שהיתה ללוקח סמוכה לו, נותן לו ד"א ברוחב כדי שיהו 
שתי אמות לתוכה מקום העברת המים, ואמה מכאן ואמה 
מכאן לאגפיה אמה בית הקילון אני מוכר לך נותן לתוכה 
אמה אחת וחצי אמה מכאן וחצי אמה מכאן לאגפיה ואי 
זו היא אמה בית השלהין ואי זו היא אמה בית הקילון, אמה 
בית השלהין זו שנמשכת מעצמה מן המעין או מן הנהר 
ומימיה מרובין ונמשכין בבת אחת, ולפיכך צריכה שתהא 
רחבה שתי אמות ואמה בית הקילון כגון דדלו מינה בדולא 
ואין מימיה נמשכין הרבה בבת אחת, ולפיכך אינו צריך 
כע>א<>ש<>ס<>י<>פ:ר<ידרמה>ג<#
כע>א<>ש<>י<>ס<>ר<בבא בתרא צט,ב - ק,א>ר<>ג<#
כע>א<>ש<>י<>ס<~>ס<#
זע>א<>ש<>ס<>י<>פ:ר<ידרמה>ג<#
זע>א<>ש<>י<>ס<>ר<בבא בתרא צט,ב - ק,א>ר<>ג<#
זע>א<>ש<>י<>ס<~>ס<#
דח#
להרחיבה יותר מאמה אחת וראיה להא מילתא מיהא דתנן 
(מ"ק ב,א) משקין בית השלהין במועד אבל לא בשביעית, 
בין ממעין שיצא בתחלה בין ממעין שלא יצא בתחלה, אבל 
אין משקין לא ממי הגשמים ולא ממי הקילון ודיקינן עלה 
(שם ד,א) בשלמא מי הקילון איכא טירחא יתירא דבעי 
לאשקויי מיניה בדולא, דשמעת מינה דאמה בית (השלהין) 
הקילון לא סגיא לה בלא דולא וש"מ נמי דסתם השקאת 
בית השלהין לאו על ידי דולא הוא אלא המים נמשכין 
מעצמן, ואמטול הכי בעיא רוחא טפי כדפרשינן:#
#
עג ואותן אגפים מי זורען [רב יהודה אמר שמואל בעל 
השדה זורעם] א"ר נחמן אמר שמואל בעל 
השדה נוטען אבל זורען לא משום דמחלחלי וקי"ל כר"נ 
בדיני:#
עד וא"ר יהודה אמר שמואל אמת המים שכלו אגפיה 
מתקנן מאותה שדה בידוע שלא כלו אגפיה 
אלא באותה שדה מתקיף לה רב פפא לימא ליה מיא 
דידך אשפלוה לארעיך אלא אמר רב פפא שע"מ כן קיבל 
עליו בעל השדה:#
#
ח מי שהיתה דרך הרבים עוברת בתוך שדהו נטלה 
ונתן להם מן הצד מה שנתן נתן ושלו לא הגיעו:#
#
ט דרך היחיד ד"א ודרך הרבים שש עשרה אמה דרך 
המלך אין לה שיעור דרך הקבר אין לה שיעור 
המעמד דיאני צפרי אמרו בית ארבעת קבין נוסחא 
אחרינא, בית תשעת קבין דרך היחיד ד"א, נפקא מינה 
למוכר לחבירו דרך סתם דאין פחות מד"א, א"נ למאן 
דאיתחזק ליה דרך על שדה חברו, זה אומר אמה וזה אומר 
ד"א, אין פחות מד"א ולית הלכתא הכין, אלא שני גומדין 
ומחצה דאינון תרי גרמידי ופלגא, כדבעינן למימר קמן 
ודרך הרבים שש עשרה אמה, איבעי תימא למוכר ואיבעי 
תימא דאיתחזק ולא ידיע שיעוריה, דאין פחות משש 
עשרה אמה וכן המעמד בית ארבעת קבין, איבעי תימא 
למוכר משדהו מקום למעמד סתם, ואיבעי תימא 
לדאתחזק מיהו הא דקתני דרך המלך אין לה שיעור ודרך 
הקבר אין לה שיעור, לאו למוכר אצטריכא ליה ולאו 
לדאיתחזק אצטריכא ליה, אלא דאי אתרמי ליה למלך או 
לנושאי המת לעבור על דרך זו אינן חייבין לדחוק את 
עצמן לפי רוחב הדרך, אלא פורצין מכאן ומכאן לעשות 
להם דרך ולהרחיב להן לפי צורך השעה ודוקא לפי שעה 
אבל למקנייה מכאן ואילך לגמרי לא:#
#
עה הרי אמרו מי שהיתה דרך הרבים עוברת שדהו 
נטלה ונתן להם מן הצד מה שנתן נתן ושלו 
(ו)לא הגיעו אמאי שלו לא הגיעו לינקוט פיזרא וליתיב 
ש"מ לא עביד איניש דינא לנפשיה אפי' במקום פסידא 
א"ר זביד משמא דרבא גזרה שמא יתן להם דרך עקלתון 
רב משרשיא משמא דרבא אמר בנותן להם דרך עקלתון 
[ק,א] רב אשי אמר לא תימא עד דיהיב להם דרך עקלתון 
ממש, אלא כל מן הצד דרך עקלתון הוא קרובה לזה 
ורחוקה לזה ולימא להו שקולו דידכו והבו לי דידי הא 
מני רבי יהודה היא דתניא רבי יהודה אומר משום רבי 
אליעזר רבים שבררו דרך לעצמן מה שבררו בררו ורבי 
אליעזר רבים גזלני נינהו א"ר גידל אמר רב בשאבדה להם 
דרך באותה שדה דאע"ג דהדר אשתכח דרך דידהו לא 
מצי אמר להו שקולו דידכו והבו לי דידי, דהא כי נחתי ליה 
לההוא דירכא בדין נחתי לה, הכא נמי כיון דברשות בעלים 
נחתי לה להאי דרך לא מצי אמר להו שקולו דידכו והבו לי 
דידי#
אי הכי אמאי א"ר ברונא אמר רב אין הלכה כר'  
אליעזר כיון דמדעת בעלים הוא דאחזוק רבים בהאי דרך 
חילופי ההוא דרך קמא דידהו זכו בגויה זכייה גמורה דלא 
מיבעיא היכא דלא אתני בעל השדה בפירוש דכי מקני להו 
האי דרך כל כמה דלא מישתכח דרך דידהו בלחוד הוא 
דמקני להו, אלא אפילו היכא דאקני להו על הדין תנאה 
בפירוש לא מהני ליה ולא מידי דנהי דמהני ליה האי תנאה 
לגבי הנך דאתני בהדיהו, גבי כולי עלמא מאי אהני ליה, 
כיון דשביק להו לכ"ע לאחזוקי ביה מסתמא זכו ביה זכייה 
גמורה אי נמי הכי קא קשיא לן, אי הכי דמימריה דרבי 
אליעזר בשאבדה להם דרך באותה שדה הוא דמיתוקם, 
אמאי אמר רב ברונא אמר רב אין הלכה כרבי אליעזר, 
ודילמא רבי אליעזר בדלא אשתכח דירכא קמא דידהו 
קאמר, ועד כאן לא פליגי רבנן עליה דאדמון, דתנן (כתובות 
קט,ב) מי שהלך לו למדינת הים ואבדה דרך שדהו אדמון 
אומר ילך לו בקצרה וחכ"א יקח לו דרך במאה מנה או 
יפרח באויר, אלא בחד דאתי מכח ארבעה, אבל בחד דאתי 
מכח חד דכולי עלמא לא פליגי דאמר ליה מ"מ אורחאי גבך 
הוא#
ופרקי' מאן דמתני הא לא מתני הא כלומר מאן דמתני 
משמיה דרב לאוקומה לדר' אליעזר כשאבדה להן דרך 
באותה שדה לא מתני משמיה דרב דאין הלכה כר' 
אליעזר, ומאן דמתני משמיה דרב אין הלכה כר' אליעזר 
לא מתני משמיה דרב בשאבדה להן דרך באותה שדה אלא 
מוקים לה כפשטה כשלא אבדה להם דרך באותה שדה אלא 
שביררו להם דרך מדעת עצמם ודיקינן וטעמא מאי 
כלומר בין למתני' דאוקימנא כר' אליעזר, בין לר' אליעזר 
דאוקימנא בשאבדה להם דרך באותה שדה, ואע"ג 
דאשתכח דרך דידהו מה שנתן נתן ושלו לא הגיעו, אמאי 
שלו לא הגיעו, לימא ליהו שקולו דידכו והבו לי דידי #
ופרקי' משום דר' יהודה דאמר רב [יהודה] מצר 
שהחזיקו בו רבים אסור לקלקלו וקי"ל כר' אליעזר בהא 
חדא דאוקימנא למתני' כר' אליעזר, ועוד דהא אסיקנא 
לטעמיה דר' אליעזר כדרב יהודה דאמר מצר שהחזיקו בו 
רבים אסור לקלקלו, וסוגיין דהא דרב יהודה הלכה היא 
ומ"ד אין הלכה כרבי אליעזר הא אסיקנא דלא מוקים לה 
בשאבדה להם דרך באותה שדה, דא"כ לא מצי דחי לה 
לדר' אליעזר, וממילא שמעת דהיכא דאבדה להם דרך 
כע>א<>ש<>ס<>י<>פ:ר<ידרמה>ג<#
כע>א<>ש<>י<>ס<>ר<בבא בתרא ק,א - ק,ב>ר<>ג<#
כע>א<>ש<>י<>ס<~>ס<#
זע>א<>ש<>ס<>י<>פ:ר<ידרמה>ג<#
זע>א<>ש<>י<>ס<>ר<בבא בתרא ק,א - ק,ב>ר<>ג<#
זע>א<>ש<>י<>ס<~>ס<#
דח#
באותה שדה דכ"ע מודו דהיכא דביררו להם מדעת בעל 
השדה מה שביררו ביררו וכי תימא לר' אליעזר רבים 
במאי קנו לה בהילוכא ואפי' לרבנן נמי בהא מודו, דהא 
מודים חכמים לר' אליעזר בשביל של כרמים הואיל ונעשה 
להילוך נקנה בהילוך:#
#
עו דתניא הלך בה לארכה ולרחבה קנה מקום הילוכו 
דברי ר' אליעזר וחכ"א אין הלוך מועיל 
כלום וקי"ל כרבנן א"ר אל(י)עזר מאי טעמיה דר' 
אליעזר דכתיב קום התהלך בארץ לארכה ולרחבה כי לך 
אתננה ורבנן התם משום חביבותא דאברהם הוא דקא"ל 
הכי וקי"ל כרבנן אמר רב יוסי ברבי חנינא מודים חכמים 
לר' אליעזר בשביל של כרמים הואיל ונעשה להלוך נקנה 
בהילוך והוא הדין למצר שהחזיקו בו רבים מדעת בעלים 
להילוך, הואיל ונעשה להילוך נקנה בהילוך:#
#
עז כי אתו לקמיה דרבי יצחק בר' אמי, מאן דזבין 
שביל של כרמים סתמא לחבריה ולא פריש לה 
פותיי כמה הוי, אמר להו זילו הבו ליה כי היכי דדרי 
טעונא דשבשתא והדר ולא מנעי ליה מחיצות וה"מ דלא 
מסיימי מחיצאתא, כלומר שאין מקום במחיצות עדיין 
מסוים מכאן ומכאן בשעת המכירה, אבל מסיימי 
מחיצתא כלומר בעידן מכירה, אע"ג דליכא ביני ביני אלא 
כי היכי דשקיל כרעא ומנח כרעא בהכי סגיא ליה דסבר 
וקביל והא [ד]פסקינן לקמן  הילכתא כדי שיעבור חמור 
במשאו, בדלא מסיימי מחיצאתא עסיקינן ושיעורא דכי 
היכי דדרי טעונא דשבשתא והדר ושיעורא דכדי שיעבור 
חמור במשאו אידי ואידי חד שיעורא הוא ואיכא נוסחי 
דאית בהו הכי, ולא אמרן אלא דמסיימי מחיצאתא אבל לא 
[מ]סיימי מחיצאתא כי היכי דשקיל כרעא ומנח כרעא, 
ומפרשי לה הכין, ולא אמרן דיהיב ליה כי היכי דדרי טונא 
דשבשתא והדר אלא דמסיימי מחיצאתא, דכיון דמסיימי 
מחיצאתא מסתמא כל מאי דקאי ביני מחיצאתא זבין ליה, 
אבל לא מסיימי מחיצאתא כדשקיל כרעא ומנח כרעא, 
אמרי לה משום דכיון דליכא מחיצאתא דמנעי ליה לטעונא 
לא צריך למיתב ליה אלא כדשקיל כרעא ומנח כרעא וזרע 
ליה לשארא וליתה, דא"כ האי דלא מסיימי מחיצאתא, 
דליכא מחיצאתא מבעי ליה, ועוד כי ליכא מחיצאתא מאי 
הוי, דילמא למחר קאי ועביד מחיצאתא ומכל מקום 
מסתברא כנוסחא חדא דמסתבר טעמא, ועוד דרובא נוסחי 
הכי איתינהו:#
#
עח והא דתנן דרך היחיד ד"א ליתה, דתניא אחרים 
אומרים כדי שיעבור חמור במשאו א"ר הונא 
הלכה כאחרים ודייאני גולה אמרו שני גומדין ומחצה, 
דאינון שתי אמות ומחצה, כדכתיב (שופטים ג,טז) גומד 
ארכה ומתרגמינן גרמידא, וא"ר הונא הלכה כדייאני גולה 
והאמר רב הונא הלכה כאחרים אידי ואידי חד שיעורא 
הוא אשתכח השתא דהמוכר דרך לחבירו אין פחות משני 
גומדין ומחצה דאינון שתי אמות ומחצה כדי שיעבור חמור 
במשאו, וכי היכי דדרי טוענא דשבשתא דהיינו משואי של 
זמורות והדר, דלכי עביד מחיצאתא לא ליעכוב 
מחיצאתא וה"מ דלא מסיימי מחיצאתא בשעת מכירה, 
אבל מסיימי מחיצאתא בשעת מכירה, אע"ג דליכא רוחא 
כשיעור דמנח תרי כרעיה בחדא אלא בדשקיל כרעא ומנח 
כרעא סבר וקביל, ואי לית ביה כי האי שיעורא מיחייב 
למיתב ליה ואי לא מקח טעות הוא דעבד ביה:#
#
עט ת"ר דרך היחיד ארבע אמות וליתא [ק,ב] דרך 
הרבים שש עשרה אמה דרך ערי מקלט 
שלשים ושתים אמר רב הונא מאי קראה תכין לך הדרך 
דרך חד הדרך תרי, כלומר מדהוה סגיא ליה למכתב דרך 
וכתב הדרך ש"מ לרבויי שיעור, דרך שנייה דהוו להו 
תלתין ותרתי אמין:#
#
פ ת"ר המוכר קברו ודרך קברו ומעמדו ובית הספדו 
באין בני משפחה וקוברין אותו שם בעל כרחו, 
של לוקח, משום פגם משפחה ואע"ג דאית ליה פסידא 
ללוקח, ואין צריך לומר שעומדים שם עליו בשורה 
במעמדו ומספידין אותו בבית הספדו דלית ליה ללוקח 
פסידא:#
#
פא ת"ר אין פוחתין משבעה מעמדות ומושבות למת 
כנגד הבל הבלים אמר קהלת הבל הבלים הכל 
הבל [הבל] חד, הבלים תרי, הא תלת, הבל הבלים תלתא, 
הרי שיתא, הכל הבל, חד, הרי שבעה#
אמר להו רב אחא בריה דרבא לרב אשי היכי עבדי 
אמר ליה כדתניא א"ר יהודה ביהודה בראשונה לא היו 
פוחתין משבעה מעמדות ומושבות למת כגון עמדו יקרים 
עמודו שבו יקרים שבו אמרו לו א"כ אף בשבת מותר 
לעשות כן כלומר אם אין אומרין במעמדות ומושבות 
הללו דברי הספד אלא עמדו יקרים עמודו והן עומדין שבו 
יקרים שבו והן יושבין, אף בשבת מותר לעשות כן:#
#
פב אחתיה דרמי בר פפא הוה נסיבא ליה לרב אויא 
שכיבא ועבד לה שבעה מעמדות 
ומושבות אמר רב יוסף טעה בתרתי טעה שאין עושין 
אלא בקרובין ואיהו עבד ברחוקין וטעה שאין עושין אלא 
ביום ראשון ואיהו עבד ביום שני אמר אביי בהא נמי 
טעה שאין עושין אלא בקברות ואיהו עבד בעיר רבא 
אמר בהאי נמי טעה שאין עושין אלא במקום שנהגו והתם 
לא נהגו מיתיבי אמרו לו אם כן אף בשבת מותר לעשות 
כן ואי אמרת אין עושין אלא בבית הקברות בית הקברות 
בשבת מאי בעי דקס"ד דקימי בית הקברות שלה חוץ 
לתחום דלא מצי למיזל התם בשבת ואוקימנא בעיר 
הסמוכה לבית הקברות דקימי בית הקברות דידה בתוך 
התחום דיכיל למיזל התם בשבת ואוקימנא בעיר הסמוכה 
לבית הקברות דקימי בית הקברות דידה בתוך התחום 
דיכיל למיזל התם בשבת מכאן אתה למד שמעמדות 
ומושבות הללו אין עושין אותן אלא בקרובין אבל ברחוקין 
לא ואין עושין אלא ביום ראשון דהוא יום קבורה, אבל 
מיום שני ואילך לא ואין עושין אלא בבית הקברות, אבל 
בעיר לא ואין עושין אלא במקום שנהגו, אבל במקום שלא 
נהגו לא ומדלא קאמרינן נמי טעה שאין עושין אלא 
לאנשים ואיהו עבד לאיתתא, ש"מ דאפי' לאיתתא נמי 
עבדינן מעמדות ומושבות, ביום ראשון בקרובין בבית 
הקברות במקום שנהגו ומדמקשינן מיהא דתניא אף בשבת 
מותר לעשות כן ומפרקינן, ש"מ דהלכתא היא, וש"מ דאי 
בעי למעבד קודם קבורה אם כן ביום ראשון בשבת היכי 
משכחת לה:#
#
י המוכר מקום לחבירו לעשות לו קבר וכן המקבל 
מחבירו לעשות לו קבר עושה תוכה של 
מערה ד"א על שש ופותח לתוכה שמונה כוכין שלשה 
מכאן ושלשה מכאן ושנים מכנגדן רבי שמעון אומר שש 
על שמונה ופותח לתוכה י"ג כוך ארבעה מכאן וד' מכאן 
וג' מכנגדו ושנים אחד מימין הפתח ואחד משמאלו 
והכוכין ארכן ד"א ורומן שבעה ורחבן ששה ועושה חצר 
על פי המערה שש על שש כמלוא מטה וקובריה ופתח 
לתוכה שתי מערות א' מכאן ואחד מכאן רשב"ג אומר 
הכל לפי הסלע האי מתני' לא מיתוקמא אלא במקום 
שנהגו לקבור במערות תחת הקרקע, כדרך שהיו ישראל 
קוברין בארץ ישראל, שהיו חוקקין להם מערות בסלע, 
אחד מכאן ואחד מכאן וחצר באמצע כמלוא מטה וקובריה, 
ופתח החצר פתוח למעלה, ושתי המערות פתוחות לחצר, 
וחוקקין בכתלי כל מערה ומערה כוכין במדות האלו, רחבן 
אוכל בכותל המערה וארכן נמשך כלפי חוץ בחלל הסלע 
חוץ לחלל המערה מכאן ומכאן, ופיהם פתוח לחלל 
המערה והיו מכניסין ארונו לתוך הכוך וטחין את פיו 
והכוכין ארכן נמשך ד"א חוץ לחלל המערה כדי אורך 
הארון ורחבן ששה טפחים ורומן שבעה טפחים, כדי שיהא 
הארון נכנס בריוח בתוך הכוך לפיכך פותח לתוכה שמונה 
כוכין, שלשה מכאן ושלשה מכאן ושנים מכנגדו בכותל 
האמצעי המכוון כנגד פתח המערה, כדי שיהא רוחב כל 
כוך וכוך אמה בת ששה טפחים ובין כל כוך וכוך ריוח 
אמה כדי ארכה של מערה ששה אמות ורחבה ד"א ולפתח 
המערה שני לחיים, א' מכאן ואחד מכאן בעובי חצי אמה, 
כדשמעינן משני כוכין לרבי שמעון דקתני א' מכאן ואחד 
מכאן, ומנה תימרה דעבין חצי אמה הוי, כדי שיהא חלל 
הכוך רחוק מחלל החצר אמה שיעור הרחקת החלל הכוכין 
זה מזה והכוכין שמונה, שלשה מכאן בכותל דרומי וג' 
מכאן בכותל צפוני ושנים מכנגדו נמצא מניח ריוח 
מתחלת כותל דרומי חצי אמה שהיא אמה מחלל החצר, 
ועושה כוך אמה, ומניח ריוח אמה, ועושה כוך אמה ומניח 
ריוח אמה, ועושה כוך אמה ומניח ריוח בסוף הכותל חצי 
אמה, נמצא הכל שש אמות שהוא שיעור ארכה של מערה 
וכן בכותל צפוני שכנגדו וחוזר לכותל האמצעי ומניח 
חצי אמה ריוח בתחלתו, ועושה כוך אמה ומניח ריוח 
אמה ועושה כוך אמה ומניח ריוח בסוף הכותל חצי אמה 
נמצא הכל ד"א שיעור משך כותל האמצעי שהוא רחבה 
של מערה נמצא בין חלל החצר ולכוכין אמה, וכל כוך 
וכוך רחבו אמה ובין כל כוך וכוך אמה, ובין הכוכין 
הסמוכים זל"ז בקרן זוית שני חצאי אמה חצי אמה מכאן 
וחצי אמה מכאן, וזו היא צורתן כדי שתתברר למראית 
העין:#
#
#
#
#
#
#
#
#
#
#
#
#
#
#
ורבי שמעון סבר דפותח לתוך החצר ארבע מערות 
לארבע רוחותיה, מערה אחת לכל רוח וכל מערה ומערה 
שש אמות על שמונה, ופותח לתוכה שלשה עשר כוך, 
ארבעה מכאן בכותל דרומית וארבע מכאן בכותל צפונית 
ושלשה מכנגדו בכותל האמצעי המכוון כנגד הפתח 
ושיעור אורך הכוכין ורחבן ורומן הריוח שביניהן בין לרבי 
שמעון בין לרבנן חד שיעורא הוא ושנים אחד מימין 
הפתח ואחד משמאלו בקרן זוית ודוקא במעמיק כדי שיהא 
חלל הכוך שבקרן זוית מימין רחוק מחלל הכוך הקרוב לו 
בתחלת כותל דרומית ששה טפחים וכן משמאל, ושני 
כוכין הללו פתחיהן בקרן זוית, חצי רוחב פתחו של כוך 
אוכל בלחי שמימין פתח המערה וחצי רוחבו אוכל בתחילת 
כותל דרומי וכן הכוך שמשמאל הפתח חצי רוחב פתחו 
אוכל בלחי השמאלי וחציו אוכל בתחלת כותל צפוני ושנים 
נמשכים ויוצאים באלכסון חוץ לחלל המערה וחוץ לחלל 
#
 

