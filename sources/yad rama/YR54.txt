אלא מיהו הני מילי בתלמיד חכם שהגיע להוראה וחזי 
למסמך אנפשיה, דכי משכחת מתניתין או שמעתתא או 
סוגיא בעלמא בגמרא ומתחזי ליה לפום סוגיא דגמרא 
דהלכתא היא אית ליה למסמך אנפשיה למעבד בה עובדא 
ולאגמורי מינה לאחריני הלכה למעשה. אבל תלמיד שלא 
הגיע להוראה, כיון דלית ליה רשותא למסמך אנפשיה 
כלל, וכל שכן לאורויי לאחריני, כדאמרינן התם (ע"ז יט,ב) 
כי רבים חללים הפילה ועצומים כל הרוגיה זה תלמיד שלא 
הגיע להוראה ומורה, לא מיבעי ליה למגמר הלכה לא מפי 
משנה ולא מפי תלמוד ולא מפי מעשה, ואפי' בתלמוד 
דידן, אלא עד דבעי ליה למילתא מרביה או מרבא אחרינא 
דחזי להוראה.#
ואפי' בתלמיד שהגיע להוראה היכא דאסתפק במילתא 
דלא ברירא ליה מילתא למסמך ביה אנפשיה, כיון דצריך 
למבעא ההיא מילתא מרביה, הויא לה מילתא לגבי כגמ' 
דמעיקרא דהוו גרסי ליה על פה דהא לא אייתי היכא לית 
ליה רשותא לדיליה בההיא מילתא למסמך אגמרא אלא 
אמימרא דרביה הוא דאית ליה. הלכך אע"ג דאמר ליה 
רביה הלכה נמי לית ליה רשותא למעבד מעשה עד דאמר 
ליה הלכה למעשה, דהא רבי אסי ראוי להוראה הוה ולא 
הוה יהיב ליה רבי יוחנן רשותא למעבד מעשה עד דאמר 
ליה הלכה למעשה כדבעינן למימר קמן:#
#
#
קלג. סופא דברייתא שאל ואמרו לו הלכה למעשה ילך 
ויעשה מעשה ובלבד שלא ידמה. מאי 
ובלבד שלא ידמה והלא כל התורה כולה דומיאתא היא. 
אמר רב אשי ובלבד שלא ידמה בטרפות. שאין ללמוד 
טרפות האמורות באבר זה מטרפות האמורות באבר אחר, 
לפי שאין חיות האיברין דומין זה לזה, שיש כשר בזה 
ופסול בזה והפסול בזה כשר בזה, כדאמרינן גבי קנה 
וחלופיה בכבדא. וכן יש כשר בריאה ופסול בכוליא, פסול 
בריאה וכשר בכוליא. ואפי' בחד אבר נמי דתניא אין 
אומרים בטרפות זה דומה לזה ואל תתמה שהרי חותכה 
מכאן ומתה וחותכה מכאן ומתה. כגון היכא דניקב הטחול 
דאי אנקיב בקולשיה כשרה ואלו  בסומכי טריפה. והוא 
הדין גבי בהמה שנחתכו רגליה למטה מן הארכובה, דאי 
נחתכו למעלה מצומת הגידין, אע"ג דאזל ליה צומת 
הגידין בהדי אבר הנחתך כשרה, ואילו היכא דנחתך במקום 
צומת הגידין טריפה, ואע"ג דמקל וחומר הוה לן למיסר 
תרויהו או לאכשורי תרויהו, הא קא חזינן דכי קא חתיך לה 
מכאן מתה ואי חתיך לה מכאן חיתה. ואמטול הכי בשאר 
הלכות נמי ליכא למילף חדא מחברתה כלל. אבל בשאר כל 
התורה כולה מדמינן, דלאו כולהו דיני וכולהו אנפי 
דאיסורא כתיבי בהדיא ואי מתרמי מידי דלא כתיב 
בהדיא, על כרחיך אית לן לדמויי לחד אנפא דדמי ליה 
מהנך אנפי דכתיבי בגמ' בהדיא. ורבנן דגמרא נמי קא 
חזינן בכולהי שמעתתא ועובדי ילפי להו מהדדי ומדמו 
מילתא למילתא:#
#
קלד. אמר ליה רב אסי לרבי יוחנן כי אמר לן מר 
הלכה לעביד מעשה אמר ליה לא עד 
דאמינא לכו הלכה למעשה. והאי נמי בתלמוד דידהו קאי 
דהוו גמרי ליה על פה כדברירנא לעיל:#
#
קלה. אמר להו רבא לרב פפא ולרב הונא בריה דרבי 
יהושע כי אתי פיסקא דדינא דידי קמיכו 
וחזיתו ביה פירכא לא תיקרעוה עד דאתיתו לקמאי דאי 
אית לי טעמא אמינא לכו ואי לא הדרנא בי לאחר מיתה 
לא מיקרע תקרעוניה ולא מגמר תגמרון מיניה מקרע לא 
תקרעוניה דאי הואי אנא קיים הוה אמינא לכו טעמא 
[קלא,א] ומגמר לא תגמרון מיניה דאין לדיין אלא מה 
שעיניו רואות. הילכך דיינוה אתון לההוא דינא כדמחזי 
להו ופיסקא דידי לא תקרע, דילמא אתי מאן דאמר ביה 
טעמא לק(י)מיה ומהדר ליה לדינא:#
#
קלו. הרי אמרו שכיב מרע שאמר על בן בין הבנים ועל 
בין הבנות פלוני יירש כל נכסיי דבריו קימין, 
בעי רבא בבריא היאך. כי קאמר ר' יוחנן בן ברוקה בשכיב 
מרע אבל בבריא לא או דילמא אפילו בבריא. וקא מיבעיא 
לן היכא דאמר בלשון ירושה דומיא דשכיב מרע, מי 
אמרי' כי מהניא לשון ירושה בש"מ שהוא קרוב למיתה, 
דדמי לירושה דלא מיקני כלל אלא לאחר מיתה, אבל 
בבריא לא מהני לשון ירושה, וקרא נמי דביום הנחילו את 
בניו משמע דבש"מ קאי שהוא קרוב למיתה ורוצה להנחיל 
ממונו לבניו, אבל בבריא לא, או דילמא אפי' בבריא.#
א"ל רב משרשיא לרבא ת"ש דאמר ליה ר' נתן לרבי 
שניתם משנתכם כר"י ב"ב דתנן לא כתב ל(י)ה בנין דכרין 
דיהוון ליכי מינאי אינון ירתון ית כסף כתובתיך יתר על 
חולקהון דעם אחוהון חייב שהוא תנאי ב"ד. והא הכא דבן 
בין הבנים נינהו דקתני יתר על חולקהון דעם אחיהון ומהני 
ליה לשון ירושה. וכמאן, אי כרבנן הא אמרי לא אמר 
כלום, אלא לאו כר"י ב"ב. וא"ל רבי יסבון תנן. דהוי לשון 
מתנה ואמטול הכי קנו לדברי הכל. ואמר רבי ילדות הייתה 
בי והעזתי פני בנתן הבבלי. דאמרי ליה יסבון תנן. אלא 
דקי"ל דכתובת בנין דכרין לא טרפא ממשעבדא אי ס"ד 
יסבון תנן אמאי לא טרפא ממשעבדי, אלא לאו ש"מ 
ירתון תנן מאן שמעת ליה דאית ליה האי סברא, דבן בין 
הבנים מהני ביה לשון ירושה, רבי יוחנן בן ברוקה שמע 
מינה אפילו בבריא אמר, דהא הכא דכי קא מתני בעידן 
נישואין קא מתני וההיא שעתא ברי הוא וקאמר דחייב 
שמע מינה.#
וש"מ לפום פשטא דשמעתא, דאפי' בבריא נמי היכא 
דקנו מיניה בהאי לישנא דיסבון מהני. וה"ה היכא דאמר 
יטול. ואפי' לרבי דסבר לדחויה ולאוקומא לדברי הכל לא 
קאמר אלא יסבון תנן, דש"מ דלישנא דיסבון מהני בבריא 
אפילו היכא דליכא תנאי ב"ד. דאי מטעמא דתנאי ב"ד 
מאי דוחקיה לשנויי מתני' ולמימר ליה יסבון תנן. אי 
לאוקומא לדברי הכל, כיון דבבריא קאי וסוף סוף לא מצי 
לאוקומה לד"ה אלא בטעמא דתנאי ב"ד שאני, לשבקה 
כדאיתא ולישני ליה תנאי ב"ד שאני, דהאמרת דבעלמא 
בבריא היכא דליכא תנאי ב"ד ל"ש ירתון ול"ש יסבון לא 
מהני וכי מהני הכא בתנאי ב"ד הוא דמהני. אלא לאו ש"מ 
דאפילו היכא דליכא תנאי ב"ד נמי מהני לישנא דיסבון 
אפילו בבריא, ולאו קנין דברים הוא. #
הדין הוא מחוורתא דדינא בהאי ענינא לפום פשטא 
דשמעתין. מיהו חזינא להו לרבואתא דס"ל דלישנא דיטול 
ומאי דדמי ליה לא מהני אלא בשכיב מרע, אבל בבריא 
דקנין דברים הוא דחשבי ליה*. ולפום הדין סברא כי 
קא"ל רבי לר' נתן יסבון תנן לאו משום דהאי לישנא גופיה 
מהני בעלמא בבריא, דרבי ור' נתן לאו לישנא דירתון 
ויסבון דוקא קא דייקי אלא לשון ירושה ולשון מתנה 
בעלמא קא דייקי. והכי קאמר ליה, מי סברת ירתון תנן 
דמשמע לשון ירושה דלא משכחת לה דמהני בעלמא כלל 
אלא לר"י ב"ב, לא יסבון תנן דשייך ביה לשון מתנה, 
דכיון דלשון מתנה גמורה מהני בבריא לדברי הכל ולשון 
יסבון שייך ביה לשון מתנה, אע"ג דבבריא לא לשון מתנה 
גמורה הוא אהני תנאי ב"ד למהוי כלשון מתנה גמורה 
דמהניא בבריא. דהא אפילו לישנא דיהוון יתבון בביתי 
דלא מהניא בעלמא אפילו בש"מ דהיינו ידור פלוני בבית 
זה מהני בבריא בתנאי ב"ד, וכ"ש יסבון דמהני בש"מ 
אפילו בעלמא דמהני ביה תנאי ב"ד למהוי לשון מתנה 
אפילו בבריא. #
והיינו טעמא דלא שאני ליה לעולם ירתון תנן ותנאי 
ב"ד שאני, דכל היכא דמשכח תנא לישנא דאית ביה ענינא 
אחרינא דמהני בעלמא לא נקט לישנא דלית ביה ענינא 
דמהני בעלמא. והיינו טעמיה דאביי דדייק מדמפיק ליה 
בלשון ירתון, ומהאי טעמא גופיה הוא דהדר ביה אביי 
מינה לקמן וקא מסיק טעמא משום דלזה במתנה ולזה 
בירושה וכל לזה במתנה ולזה בירושה אפי' רבנן מודו דקני 
בש"מ, וכיון דלישנא דמהני בש"מ הוא נקיט ליה תנא 
בתנאי ב"ד ואפילו בבריא אבל בעלמא דלאו תנאי ב"ד 
אליבא דרבנן לא מהני לשון מתנה דחד לשוויה ללשון 
ירושה דהאיך לשון מתנה דגבי בריא לישנא דמוכח בעינן. 
ואף על פי דפשטא דשמעתא כפירושא קמא דייקא, כיון 
דאיפשר לפרושה נמי אליבא דהאי סברא, ליכא למדחי 
סברא דרבואתא אלא בראיה:#
#
קלז. א"ל רב פפא לאביי בין למ"ד יסבון בין למ"ד 
ירתון הא אין אדם   מקנה לחבירו דבר שלא 
בא לעולם ואפילו לר' מאיר דאמר אדם מקנה לחבירו 
דשב"ל הני מילי  למי שישנו בעולם אבל למי שאינו 
בעולם לא אלא מאי אית לך למימר תנאי ב"ד שאני דחיל 
אפילו בדבר שלא בא לעולם ולמי שאינו בעולם הכא נמי 
תנאי ב"ד שאני. כלומר אפילו תימא רבנן, הכא היינו 
טעמא דקני משום דתנאי ב"ד שאני. ורב פפא לאו לדחויי 
סוגיין דקא פשיט מינה דאר"י ב"ב אפילו בבריא קתני, 
דאפילו כשתמצי לומר דמתני' דברי הכל היא על כרחיך 
איכא למפשט מינה דאמר ר' יוחנן ב"ב אפי' בבריא דאי 
לאו הכי לא הוה סלקא דעתייהו דר' ור' נתן לאוקמה 
למתני' כר"י ב"ב. אלא רב פפא לאקשויי עליה דרבי ור' 
נתן דדחקי לאוקומי מתני' דירתון כר"י ב"ב לחודיה קאתי, 
ולאוקומה אפילו לרבנן מטעמא דתנאי ב"ד שאני, ואמטול 
הכי קא קשיא ליה בין למ"ד ירתון בין למ"ד יסבון, למ"ד 
ירתון אמאי דחיק לאוקומה כר"י ב"ב, וה"ה דקשיא נמי 
למ"ד יסבון אמאי דחיק לשנויי מתניתין, אי לאוקומה לד"ה 
כי תנן נמי ירתון מיתוקמא לדברי הכל מטעמא דתנאי ב"ד 
שאני. #
וא"ל אביי משום דמפיק לה בלשון ירתון. כלומר אי 
ס"ד רבנן היא והכא היינו טעמא דקני משום תנאי ב"ד 
שאני, אי הכי למה לי לאפוקה בלשון ירתון דלא מהני 
בעלמא, ליפקה בלשון יסבון דמהני בעלמא, דכל היכא 
דמשכח לישנא דמהני בעלמא לא נקיט לישנא דלא מהני 
בעלמא, אלא היכא דנפיש בעלמא דמהני טפי, כגון לישנא 
דיהוין יתבון בביתי, דאע"ג דלא מהני בעלמא דהוה ליה 
כידור פלוני בבית זה, כיון דאיבעי למימר לישנא דמהני 
בעלמא כגון תנו בית זה לפלוני וידור בו נפיש לישנא טפי 
נקיט לישנא קלילא. אבל ירתון ויסבון כהדדי נינהו, אי 
ס"ד ירתון בעלמא לא מהני לימא יסבון. אלא לאו מדמסיק 
לה בלשון ירתון ש"מ דירתון נמי מהני בעלמא ור"י ב"ב 
היא. #
הדר אמר אביי לאו מלתא היא דאמרי דסיעתינהו 
לרבי ור' נתן דאוקמינה לה למתניתין כר"י ב"ב לחודיה, 
דתנן בנן נוקבן דיהוין ליכי מינאי יהויין יתבן בביתי 
ומתזנן מנכסיי עד דתלקחן לגברי חייב הוה לזה במתנה 
ולזה בירושה. דלשון מתזנן לגבי מי שאינו ראוי ליורשו 
לשון מתנה הוא ואשתכח דאקני להו לבנים בירושה ולבנות 
במתנה, וכל לזה במתנה ולזה בירושה אפילו רבנן מודו 
דקני בש"מ, וכיון דלישנא דמהני בעלמא הוא נקיט ליה 
תנא גבי תנאי ב"ד אפי' בבריא. #
א"ל ר"נ בר מניומי ואמרי לה רב חיננא בר מניומי 
לאביי [קלא,ב] ממאי דבחד בי דינא   איתקון דילמא בי 
תרי בי דיני אתקון. כלומר ממאי דהאי תקנתא דבנין 
דכרין דאיתקון בלשון ירושה והאי תקנת[א] דבנן נוקבן 
דאיתקון בלשון מתנה תרויהו בחד בי דינא איתקון, כי 
היכי דתימא להכי אפקיה בלשון ירושה משום דהוה ליה 
לזה במתנה ולזה בירושה בהדי הדדי וכה"ג בעלמא גבי 
מוריש ונותן אפילו רבנן מודו דמהני, ודילמא בי תרי בי 
דינא איתקון, ובי דינא דתקון תקנת כתובת בנין דכרין 
בלשון ירושה לא תקון תקנת בנן נוקבן בלשון מתנה וכה"ג 
בעלמא גבי נותן לא מהני אלא אליבא דר"י ב"ב. #
ואהדר ליה אביי לא ס"ד דקתני רישא זה מדרש דרש 
ראב"ע לפני חכמים בכרם ביבנה בנים יירשו והבנות יזונו 
מה הבנים אינן יורשין אלא לאחר מיתת אביהם [אף בנות 
לא יזונו אלא לאחר מיתת אביהן]. ועל כרחיך האי ירושה 
דבנים דקתני הכא אכתובת בנין דכרין קאי, דאי ירושה 
דאורייתא היכי מקיש תקנתא דרבנן לירושה דאורייתא, 
אלא לאו אכתובת בנין דכרין דתקנתא דרבנן היא, וקא 
יליף תקנתא מתקנתא, אי אמרת בשלמא בחד בי דינא 
איתקון היינו דילפינן תקנתא מתקנתא, אלא אי אמרת 
בתרי בי דיני איתקון היכי ילפינן תקנתא מתקנתא. #
ודחינן ממאי דילמא לעולם אימא לך בתרי בי דינא 
איתקון ומסתמא בי דינא בתרא תקין כבי דינא קמא כי 
היכא דלא תפלוג תקנתא. ואידחייא לה הא סייעתא דאביי 
דסבר לאישתמעי מהאי דרשא, ולא איפשיטא אי בחד דינא 
איתקון אי בתרי בי דינא איתקון. והא מילתא פליגי בה 
רבואתא**, איכא מאן דמוקים ליה לעיקר בעיא דבבריא 
היאך, כגון דאמר בלשון ירושה וקנו מיניה, וקא מסיק בה 
דבעיין בבריא לא איפשיט ואפילו קנו מיניה נמי כי אמר 
בלשון ירושה לא אמר כלום, דס"ל דעיקר מפשט בעיין 
בהני תקנתא הוא דתלי, דאי ס"ל דבחד בי דינא איתקון 
הוה ליה לזה בירושה ולזה במתנה ואיתוקמה לה מתני' 
דכתובת בנין דכרין לדברי הכל וליכא למפשט מינה דאר"י 
ב"ב אפילו בבריא. ואי סבירא לן דבתרי בי דיני אתקון 
ממילא מיתוקמא מתניתין כר"י ב"ב ומיפשיט בעיין דאר"י 
ב"ב אפי' בבריא. וכיון דלא איפשיטא לן אי בחד בי דינא 
איתקון ואי בתרי בי דיני איתקון, ממילא שמעת דבעיין 
בבריא לא איפשיט. ואיכא מינייהו מאן דלא אוקמיה 
לבעיין בדקנו מיניה אלא כפשטיה דומיא דשכיב מרע 
דמשמע דלא קנו מיניה, וס"ל דבעיין בבריא איפשיט ופסק 
הילכתא כר"י ב"ב אפילו בבריא ואע"ג דלא קנו מיניה. 
מיהו לענין הילכתא לית הלכתא כותיה אלא בשכיב מרע, 
אבל בבריא לא קני עד דאמר לשון מתנה, והוא דמקני בחד 
מאנפי הקנאה דקנו בבריא ולאו משום דלא איפשיט בעיין, 
דעיקר מפשט בעיין לא בהני תקנתא תלי אלא במימריה 
דרבי ור' נתן הוא דתלי. ואע"ג דלא איפשיטא אי בחד בי 
דינא איתקון אי בתרי בי דינא איתקון אית לן למפשט מינה 
דר"י ב"ב היא וממילא ש"מ דר"י ב"ב אפי' בבריא נמי 
אמר. דאביי הוא דקא דחי ודילמא משום דהוה ליה לזה 
בירושה ולזה במתנה ומקשינן עלה ודילמא בתרי בי דיני 
איתקון דלא שייך לשון מתנה גבי בנים ואפ"ה קנו ואפי' 
בבריא, וש"מ דאפי' בדילמא בעלמא היכא דאיכא למימר 
דבי תרי בי דיני איתקון איכא למפשט מינה בבריא אליבא 
דר"י ב"ב. (דאילו) [דאי לא]  תימא הכי הא דקא דחי ליה 
ר"נ בר מניומי לאביי דילמא בתרי בי דיני איתקון מאי 
קושיא, והא ר"נ בר מניומי לא מצי למיתי ראיה למילתיה 
דבי תרי בי דיני איתקון אלא משום דמימריה דאביי דקא 
אתי לאקשויי עליה דרבי ור' נתן דמוקמי ליה למתני' כר"י 
ב"ב ודלא כרבנן לא מיתוקם אלא לבתר דמתברר דהני 
תקנתא בחד בי דינא איתקון. #
מיהו מסתמא ליכא למימר הכין, דלא דחינן מימרא דר' 
ור' נתן מספיקא דאינהו הוו בקיאי בסבריה דריב"ב טפי 
מינן ואי לאו דקים להו דאריב"ב אפי' בבריא לא הוו מוקמי 
לה למתני' כתובת בנין דיכרין כריב"ב. ואפי' למאן דדייק 
תקנתא דמתני' מהדדי אינהו הוו בקיאי בתקנתא דמתני' 
טפי מינן ואי לאו דקיים להו לדידהו דבתרי בי דיני 
איתקון לא הוו מוקמי לה למתני' כר"י ב"ב. וכיון דסבר 
אביי לאיתויי ראיה למילתיה ממדרש כתובה למימרא 
דבחד בי דינא איתקון ואידחייא ליה סייעתיה וקמא לה כי 
טעמא קמא דאביי דאמר משום דמפיק לה בלשון ירתון, 
שמע מינה דאיפשיטא לן דמתני' ר"י ב"ב היא, וממילא 
איפשיט בעיין דאר"י ב"ב ואפי' בבריא. ותו בר מכל דין 
ומכל דין הא מדאמר ליה ר' נתן לר' שניתם משנתכם כר"י 
ב"ב ואודי ליה רבי לבסוף ש"מ דר"י ב"ב היא ואפילו 
בבריא נמי אמר ולא דחינן מימריה דר' ור' נתן בדילמא. 
ועוד דהא בהדיא קא מסיק בה סוגיא דגמרא ש"מ אר"י ב"ב 
אפילו בבריא ש"מ, וליכא למדחא מסקנא דגמרא אלא 
בראיה. וכ"ש דהא ברירנא דלרב פפא וה"ה לאביי לאו 
למדחא סוגיין קמא קא אתו אלא לאוקומיה מתני' לד"ה 
וסוגין כדקאי קאי.#
והשתא דאתברר דאר"י ב"ב אפי' בבריא צריכינן 
לברורי טעמיה כי היכי לאסוקי שמעתא אליבא דהלכתא. 
דכד מעיינת בה שפיר לר"י ב"ב כי היכי דשכיב מרע לא 
בעי קנין, ודוקא היכא דאמר בלשון ירושה למי שראוי 
ליורשו, דלר"י ב"ב לא שנא בשכיב מרע ולא שנא בבריא 
דאורייתא היא, דגבי מי שאינו ראוי ליורשו דתקנתא 
דרבנן הוא דלא תקינו רבנן   אלא בש"מ שמא תטרף דעתו 
עליו, אבל בבריא דליכא למיחש ביה בהכין לא תקינו 
רבנן. אבל בראוי ליורשו היכא דאמר בלשון ירושה כיון 
דמדאורייתא היא לא שנא שכיב מרע ולא שנא  בריא קנו 
באמירה ולא בעו קנין, דכי קא מיבעיא ליה לרבא בבריא 
היאך ודקא פשיט גמרא נמי דאר"י ב"ב ואפילו בבריא, 
דומיא דשכיב מרע קמיבעיא ליה ודומיא דש"מ קא פשיט 
דקני באמירה בעלמא. ועוד דעל כרחיך כי קא מיבעיא לן 
בלשון ירושה קא מיבעיא לן, ולשון ירושה לא משמע 
דמקני לא גופא ולא פירא אלא לאחר מיתה, דומיא דירושה 
דלא קני מידי אלא לאחר מיתה, שלא מצינו ירושה בחיי 
המוריש, ואי נמי אקני ליה מחיים בלשון ירושה הוה ליה 
כמו שאמר על אחד במקום בן יירש (על) [כל] נכסי דלא 
אמר כלום לפי שתלה ההקנאה בירושה והוה ליה מתנה על 
הכתוב שבתורה שאין זו ירושה האמורה בתורה הכא נמי 
לא שנא. #
#
תדע דאי מקני לה גופא מחיים אשתכח דאישעבד האב 
אחי הבן לאחר מיתת האב ומפיק, ואם כן כתובת בנין 
דכרין דקיימא לן דלא טרפא ממשעבדי משום דירתון תנן 
אמאי לא טרפא, נהי נמי דירתון תנן הא אמרת דאפילו 
בלשון ירושה נמי שייך שעבודא מחיים. אלא ודאי שמע 
מינה דלשון ירושה לא שייכא ביה הקנאה ולא שעבודא 
מחיים כלל וכל אימת דבעי מוריש מצי הדר ביה, וכיון 
דלא מקני מידי מחיים לא שייך לאצרוכיה קנין. דלא 
אשכחן דאצריכו רבנן קנין אלא היכא דבעי לאקנויי מידי 
עכשיו אי לגופא אי לפירא וקנו מיניה כי היכי דלא להדר 
ביה, כגון מתנת בריא כדאמרינן בפירקין בהקנאה ל"צ 
מהיום דשמע מינה דסתם קנין כמאן דפריש מהיום דמי. 
והוא הדין למתנת ש"מ במקצת היכא דמקני בלשון מתנה, 
לא שנא למי שראוי ליורשו ול"ש למי שאין ראוי ליורשו 
אפי' היכא דלא בעי לאקנויי מידי אלא לאחר מיתה כגון 
מתנת ש"מ בכותב כל נכסיו, א"נ דמצוה מחמת מיתה 
ואע"ג דשייר לא בעו קנין. וא"כ כיון דאמרת דאפי' בבריא 
כי אמר על בן בין הבנים יירש כל נכסי דבריו קיימין ולא 
קני מידי אלא לאחר מיתה, למה לי קנין, הא לא קני מידי 
מחיים. #
תדע נמי דעיקר דעתיה דר"י בן ברוקה מביום הנחילו 
את בניו נפקא, ולשון ירושה משמע, ועל כרחיך כשתמצא 
לומר דאמר רבי יוחנן בן ברוקה ואפי' בבריא מהיכא 
דנפקא ליה שכיב מרע מהתם הוא דנפקא ליה בריא, הילכך 
על כרחיך לרבי יוחנן ב"ב תרוייהו חד דינא אית להו, ולא 
שנא בבריא ולא שנא בשכיב מרע היכא דאמר על מי 
שראוי לירשו יירש כל נכסי או כך וכך בכולהו באמירה 
בעלמא סגיא. והוא דאמר בלשון ירושה אי נמי דאמר נכסי 
לפלוני סתמא דלגבי מי שראוי ליורשו לשון ירושה 
משמע. וקיימא לן כרבי יוחנן בן ברוקה בשכיב מרע 
דפשטיה דקרא דוהיה ביום הנחילו את בניו דילפינן מיניה 
את אשר יהיה לו כתיב ביה דמשמע בשכיב מרע שמצוה 
מחמת מיתה וכיוצא בו שמחלק כל נכסיו לבניו והוא הדין 
למצוה מחמת מיתה ואע"ג דשייר מקצת דתרוייהו חד 
טעמא נינהו. דאילו בריא לאו אורחיה למפלגינהו לכולהו 
נכסיה. ואע"ג דאפסיקא הילכתא כוותיה ופשטינן דאפי' 
בבריא נמי אמר, לאו למימרא דסבירא לן כותיה אפי' 
בבריא, אלא כי קא מיבעיא לן לטעמיה דרבי יוחנן בן 
ברוקה קא מיבעיא לן, וכי קא פשטינן לטעמיה הוא דקא 
פשטינן, מיהו כי איפסיקא הילכתא כרבי יוחנן בשכיב מרע 
אבל בבריא לא איפסיקא הלכתא כוותיה. #
ודייקא נמי מדשבקינן מסקנא דגמרא לבעיא דבריא 
היאך לבתר ממרי דאמוראי דפסקי הלכתא כרבי יוחנן בן 
ברוקה, לאשמועינן דכל מאי דאיירינן ביה עד השתא 
אליבא דר' יוחנן ב"ב בשכיב מרע קאי וכי אפסיקא הלכתא 
כותיה בשכיב מרע איפסיקא, דאי סלקא דעתא אפילו 
בבריא לשבקיה לפיסקא דהלכתא לבתר שמעתא דבבריא 
והדר לימא הלכה כרבי יוחנן בן ברוקה דמשמע אפי' 
בבריא וכל שכן בשכיב מרע. ואי משום דתנן מתניתין 
דכתובת בנין דכרין כוותיה, הא קיימא לן דאין סדר 
למשנה ודילמא סתם ואחר כך מחלוקת הוא. הילכך לא 
עבדינן בה עובדא בבריא אלא היכא דאמר בלשון מתנה 
וקנו מיניה, דאי אמר בלשון ירושה אף ע"ג דקנו מיניה נמי 
לא קני דבריא אליבא דרבנן לא מצי מקני אלא הקנאה 
דשייכא מחיים ולשון ירושה לא שייכא מחיים כלל דאם 
כן הוה ליה מתנה על הכתוב שבתורה. ולא דמי ללישנא 
דלאחר מיתה דקיימא לן לדברי הכל דבהקנאה לא צריך 
מהיום דשאני התם דאמר לשון מתנה אי נמי סתמא 
דמסתמא לשון מתנה קא נחית ואימור מהיום ולאחר מיתה 
קאמר ליה דהא מתנה שייך בה מהיום ולאחר מיתה אבל 
היכא דפריש לשון ירושה כיון דירושה לא שייך בה מהיום 
כלל לא קני, דאי לאחר מיתה קאמר לא מהני ביה קנין 
כדברירנא גבי הכותב נכסיו לבניו לאחר מותו, דלכ"ע 
היכא דמוכחא מילתא דלא אקני ליה מודי. אלא לאחר 
מיתה אף ע"ג דמטי שטרא לידיה מחיים לא קני, דהא לא 
אקני ליה מידי אלא לאחר מיתה וכבר זכו בהן היורשין. 
והוא הדין   בקנין ושאר הקנאות, דאי מהיום קא מהני כיון 
דאמר לשון ירושה כיון דאין ירושה מחיים מתנה על 
הכתוב שבתורה הוא. וכל שכן דההיא דהכותב נכסיו לבנו 
לאחר מותו לא כר' יוחנן בן ברוקה דיקא כדברירנא 
בדוכתא. ומעשה דאימיה דרב נחמן חסידא דהוה לה 
מלוגמא דשטרי (לקמן קנא,א) כי קא שכבה אמרה להוו 
לעמרם ברי ואמר רב נחמן דברי שכיב מרע ככתובין 
וכמסורין דמו, דשמעת מינה דבבריא כי הא גוונא לא קני, 
ואע"ג דראוי ליורשו, הכי דיקא כדברירנא התם:#
#
קלח. ושמע מינה דכתובת בנין דכרין הלכתא פסיקתא 
היא דלא טרפא ממשעבדי. ממאי 
מדדייקינן אלא דקימא לן כתובת בנין דכרין לא טרפא 
ממשעבדי כו':#
#
קלט. ושמע מינה דאפילו לרבי מאיר דאמר אדם מקנה 
לחבירו דבר שלא בא לעולם, הני מילי 
למי שישנו בעולם, אבל למי שאינו בעולם לא:#
#
קמ. וש"מ דכל לזה במתנה ולזה בירושה, אפי' בשתי 
שדות ושני בני אדם, היכא דלא הוי בין 
עניינא לעניינא כדי דבור, אפילו רבנן מודו דקנו:#
#
קמא. ושמע מינה דהא דתנן זה מדרש דרש רבי 
אלעזר בן עזריא הבנים יירשו והבנות 
יזונו מה הבנים אינן יורשין אלא לאחר מיתת אביהם, האי 
ירושה דקתני כתובת בנין דכרין היא, ואפילו תימא בתרי 
בי דיני איתקון, בי דינא בתרא תקין בבי דינא קמא כי 
היכי דלא תיפלוג תקנתא אתקנתא:#
קמב. אמר רב יהודה אמר שמואל הכותב כל נכסיו 
לאשתו לא עשאה אלא אפוטרופא. פשיטא 
בנו גדול לא עשאו אלא איפיטרופא בנו קטן מאי אמר רב 
.דח#
חנילאי בר אידי אמר שמואל אפילו קטן המוטל 
בעריסה. דניחא לאבוה דלכי גדיל פורתא להוי 
איפיטרופא. ודוקא היכא דאמר נכסי לך או לפלוני בני או 
לאשתי, לא שנא בכותב ולא שנא באומר, דלא מוכחא 
מילתא אי לשם הקנאה גמורה איכוון ואי לשם 
אפטרופוסתא קא מיכוון. דאע"ג דלגבי שאר אינשי 
קאמרינן דאם ראוי ליורשו נוטלן משום ירושה ואם לאו 
נוטלן משום מתנה, התם גבי אחר הוא דלא איכפת ליה 
ביקריה דלשתמען מיליה, וכי איכוון להקנאה גמורה 
איכוון מחמת ממונא דהוה ליה גביה. אבל הכא גבי בנו 
ואשתו לא עשאן אלא אפטרפוסתא בעלמא דכיון דניחא 
ליה דלשתמען מיליהו אימור לשם איפטרפוסתא בעלמא 
הוא דאיכוון. ובדין הוא דהאי לישנא כי היכי דמשמע גבי 
אחר לשון הקנאה, גבי בנו ואשתו נמי מיבעי למהוי לשון 
הקנאה, אלא גמרא גמירי ליה ושויא כהלכתא בלא טעמא. 
אבל היכא דפריש בהדיא לשון ירושה או לשון מתנה, 
אפילו גבי בנו ואשתו נמי קנו. דבהדיא תנן (לעיל קל,א) רבי 
יוחנן בן ברוקא אומר אם אמר על מי שראוי ליורשו דבריו 
קיימין, ואוקימנא בבן בין הבנים ובת בין הבנות, טעמא 
דמילתא דכיון דאמר יירשני מוכחא מילתא דלהקנאה 
גמורה הוא דאיכוון, והוא הדין היכא דאמר בהדיא בלשון 
מתנה. וההיא דאמר רב הונא לקמן שכיב מרע שכתב כל 
נכסיו לאחר אם ראוי ליורשו נוטלן משום ירושה, התם 
באח בין האחים, והוא הדין לשאר יורשין הרחוקין. אבל 
בנו לא עשאו אלא אפיטורופא, אלא היכא דגלי אדעתיה 
דלהקנאה קא מיכוון קנה כדברירנא.#
הדין הוא סברא דרבנן בתראי0. וחזינא להו למקצת 
רבואתא קמאי דקאמרי אנו אין לנו אלא כפשוטן של 
דברים, גבי רב יהודה אמר שמואל נקט הכותב ומתני' 
דקתני האומר, ומחויא מילתא דשני לן בין אומר לכותב, 
דאלו אומר לא שנא אמר בלשון ירושה ולא שנא בלשון 
מתנה ולא שנא נכסי לפלוני סתם קני, ואלו הכותב אפילו 
פריש בהדיא לשון ירושה או לשון מתנה גבי בנו ואשתו 
לא עשאן אלא אפיטרופא. דמדאיכפל למכתב שמע מינה 
לאפיטרפוסותא קא מיכוון, להכי טרח למכתב לפרסומה 
למילתא בכתיבה כי היכי לאיומיה אשאר יורשין 
ולישתמען מיליה דהאי איפוטרופא גבייהו וליקבלו מיניה. 
וההיא דרב הונא לא תיקשי לן, דאיכא לאוקמה בשאר 
יורשין כגון אח בין האחין וכדפרישנא לעיל. #
ומסתייע הדין סברא מדאסיקנא דאפילו קטן המוטל 
בעריסה לא עשאו אלא אפטרופיא, והא קטן דאף על גב 
דמוכחא מילתא דלאו לאפטרופוסתא קא מכוון, ואפילו 
הכי אמור רבנן לא עשאו אלא אפיטרופא. והוא הדין (נאי) 
[נמי] היכא דאמר בלשון ירושה או בלשון מתנה, אע"ג 
דמוכח מילתא דלאו לאפטרופוסתא קא מיכווין לא עשאו 
אלא איפיטרופא. ועוד מדאתינן למפשט ממתניתא דכתב 
כל נכסיו לאשתו דבבריא קניא, ודחקינן לאוקמא בשאר 
נשים דקנו, ולא אוקימנא בדכתב לה לשון מתנה, ש"מ 
דאפי' בלשון מתנה סבירא לן דלא עשאה אלא 
איפיטרופיא. ומילתא צריכא עיונא:#
#
קמג. פשיטא בנו ואחר לאחר במתנה ובנו אפיטרופוס 
אשתו ואחר לאחר במתנה   ואשתו 
אפיטרופיא אשתו ארוסה ואשתו גרושה דברי הכל 
קנו. דיש לי לומר היכא דכתב כל נכסיו לאחד מבניו 
ולאחר באחת סתמא ולא גלי אדעתיה אי לשם הקנאה 
גמורה קא מיכוון, לאחר במתנה ובנו איפיטרופיסא, דקני 
ההוא אחר פלגא ואידך פלגא הוי ליורשים ובנו עליו 
איפיטרופוס, דכיון דקני ההוא אחר פלגא אשתכח דלא פש 
ליה לנותן לגבי בנו ככותב כל נכסיו לבנו דלא עשאו אלא 
איפיטרופוס. #
ומאי טעמא קני ההוא אחר מידי, לא מיבעיא למאן 
דאמר את וחמור קנה מחצה, הכא נמי אע"ג דהאי לישנא 
לגבי בנו ספיקא הוא אי לשון הקנאה הוא ואי לאו לשון 
הקנאה הוא ולא קני אידך אחר מיהת כיון דאלו אקני ליה 
לחודיה בהאי לישנא הוה קני, השתא נמי קני מידי דהוה 
אאת וחמור, דאע"ג דחמור לא קנה אידך מיהת קנה. 
והיינו טעמא דלא קני ליה האי אחר לכוליה ממונא, דאע"ג 
דבנו לא קני מעוטי מיהת ממעיט בהקנאה דאידך, מידי 
דהוה אאת וחמור דאע"ג דחמור לא קני מידי ממעט 
בהקנאה דאידך. #
אלא אפילו למאן דאמר את וחמור לא קנה כלום, 
דלהכי אקני להו בהדי הדדי דלא ניקנו אלא בהדדי, וכיון 
דחמור לא קנה בר דעת נמי לא קנה, התם הוא דברירא לן 
דחמור לאו בר מיקנא הוא, אבל הכא בנו בר מיקנא הוא, 
וספוקי דמספקא לן גביה אי האי לישנא גביה לשון הקנאה 
הוא ואי לישנא דאפוטרופסתא הוא, ואיכא למימר דהאי 
נותן לא שנא גבי בנו ולא שנא גבי אחר להקנאה גמורה 
הוא דאיכוון. וכיון דאלו אתברר דגבי תרויהו להקנאה 
גמורה איכוון הוה קני מר פלגא ומר פלגא, השתא נמי דלא 
אתברר גבי בנו דשייך ספיקא לא קני אלא כי דיניה למהוי 
עליה איפיטרופוס, ואחר דלא שייך ביה ספיקא קני כי 
דיניה קנין גמור. ולא אמרינן כי היכי דבנו לא קני אחר 
נמי לא קנה, דגבי תרויהו לאפטרופוסתא קא מיכוין, 
דאדרבה זיל לאידך גיסא, דכי היכי דאחר קנה בנו נמי 
ליקני, דגבי תרויהו לקנין גמור הוא דאיכוון, ונהי דמהני 
ספיקא דבנו לאפסודיה לנפשיה אבל לאפסודיה לאחר לא 
מהני.#
וכן אם כתב כל נכסיו לאשתו ולאחר, לאחר במתנה 
ואשתו אפטרופא, כי דינא [ד]בנו ואחר. אשתו ארוסה 
ואשתו גרושה, דברי הכל קנו דכאחר דמו. ואי קשיא לן 
ההיא דגרסינן בפרק מי שמת (לקמן קמג,א) ההוא דאמר לה 
לדביתהו נכסי ליך ולבניך ואמר רב יוסף קנאי פלגא. 
בשלמא בנים לא קשיא לן דיכלינן לאוקמה כגון דלא הוו 
ליה בני אחריני וכיון דלכולהו בניו קא יהיב להקנאה גמורה 
קא מיכוון, דכי אמרינן לא עשאו אלא אפוטרופא היכא 
דיהיב לחד מבניו או למקצת בניו ושביק להו להנך, דאימור 
אפוטרופא שוייה עליוהו, אבל היכא דיהיב לכולהו לא 
אמרינן. אלא אשתו קשיא, תהוי כאשתו ואחר דקימא לן 
לאחר במתנה ואשתו איפיטרופיא. יכילנא לאוקמא 
באשתו גרושה, מיהו שינויי דחיקי לא משנינא לך, 
דלישנא דביתיהו דקימא תותיה משמע. אלא אפילו תימא 
דקימא תותיה וכי אמרי' לא עשאה אלא אפיטרופיא היכא 
דלא אקני להו ליורשין מידי, אבל היכא דאקני להו 
ליורשין מידי ודאי לאקנאה גמורה קא מיכוון. וכן 
הילכתא.#
ואיכא דגרסי הכא בנו ואשתו לאשתו במתנה ובנו 
אפוטרופוס, ומשכחת לה כגון דאית ליה בן אחר, דאי כתב 
כל נכסיו לאשתו ולאחד מבניו ולא כתב לשאר הבנים 
כלום, קנתה אשתו חצי כל הנכסים במתנה, דהא לא כתב 
לה כל נכסיו, ובנו אפיטרופוס על שאר הנכסים, דלגבי בנו 
ודאי כותב כל נכסיו הוא ולא עשאו אלא איפיטרופוס, אבל 
אשתו קנה מחצה ממה נפשך. אי מאי דכתב לבנו לשם 
הקנאה גמורה כתביה, כיון דכתב לאחד מן הבנים במקום 
אשתו כלום איגלאי מילתא דלגבי אשתו לאו 
לאפוטרופסתא קא נחית כדברירנא לעיל, ואי מאי דכתב 
לבנו לאו לשם הקנאה איכון הוה ליה שאר לגבי אשתו 
וקניא:#
#
קמד. איבעיא להו בת אצל הבנים ואשתו אצל האחים 
ואשה אצל בני הבעל מהו. מי ניחא ליה 
דלישמען מילייהו גבי הני ולא עשאן אלא איפיטרופיא, או 
דילמא לא עבד בת אפיטרופיא אבנים ולא למנויי אשתו 
אפטרופיא אאחים דידיה ולא אבנים דאית ליה מאיתתא 
אחריתי, ולהקנאה גמורה הוא דאיכוון, מידי דהוה אאחר 
כדפרישנא לעיל.#
אמר רבינא משמיה דרבא בכולהי לא קנו לבר מאשתו 
ארוסה ואשתו גרושה. דהני כאחר דמיאן. ומדלא אפיק 
רבינא אלא אשתו ארוסה ואשתו גרושה, אבל אשתו 
נשואה אצל שאר יורשין לא, שמע מינה דאשתו נשואה 
ליכא לפלוגי בה כלל. אלא אפי' אצל שאר כל היורשין לא 
עשאה אלא אפטרופיא. וכן בת אצל הבנים, ואין צריך 
לומר בין הבנות.#
#
ורב עוירא משמיה דרבא אמר בכולהי קני לבד מאשה 
אצל הבנים. כלומר אצל בניה, ואשה אצל בני   הבעל. 
אבל אצל הבנים, והוא הדין בין הבנות, ואשה אצל האחין, 
וכל שכן אצל שאר יורשין, קנו. וקימא לן כרבינא דבתרא 
הוא, ועוד דקא מקל איורשין דקאי ממונא בחזקתיהו, 
וקימא לן כל ספיקא דממונא חומרא לתובע וקולא 
לנתבע.#
ושמעינן מינה דאשתו לא שנא אצל הבנים ולא שנא 
אצל היורשין, אם כתב לה כל נכסיו לא עשאה אלא 
אפטרופיא, לבד מאשתו ארוסה ואשתו גרושה דקנו. ולא 
שנא בן בין הבנות ולא שנא בן בין הבנים וכל שכן בת בין 
הבנות, לא עשאה אלא אפטרופין. אבל בין בין הבנות, 
היכא דהוה חזיאן למשקל מזוני וכתב כל נכסיו לבנו, אע"ג 
דקני נמי לא מפקע בנות מזונות דידיה, דמתנת שכיב מרע 
לא שנא למי שראוי ליורשו ולא שנא למי שאין ראוי 
ליורשו כירושה דמיא, ואלמנתו ובניו ניזונות מנכסיו. 
כדאמרינן בפירקין (לקמן קלג,א) בהדיא סבר רב אדא בר 
אהבה למימר אם ראוי ליורשו אלמנתו ניזונת מנכסיו ואם 
לאו אין אלמנתו ניזונת מנכסיו, ומתמהינן עלה מיגרע 
גרע, דאלמא אידי ואידי אלמנתו ניזונת מנכסיו, והוא 
הדין לבנות, דכולהו תנאי כתובה נינהו. והוא הדין לגבי 
פרנסה דכירושה דמיא,  כי היכי דמתפרנסה מן היורשין 
הכי נמי מתפרנסה ממתנת שכיב מרע, אלא היכא דפריש 
בהדיא דלא ליתפרנסן בנתיה מיניה, דקימא לן אל 
יתפרנסו בנותיו שומעין לו שהפרנסה אינה מתנאי כתובה. 
וכי תימא אם כן מאי אהני ליה למיתב ליה כולהו נכסי, 
איכא למימר דילמא לאפקועי ברא אחרינא דאית ליה 
במדינת הים קאתי ולא לאפקועי פרנסת הבנות קאתי:#
#
[קלב,א] קמה. בעי רבא בריא היאך בשכיב מרע הוא 
דניחא ליה דלשמעינן מיליה לאחר 
מיתה משום דחייש דילמא מזלזלי ביה אבל בבריא הא 
קאי איהו. ולא חייש לזילותא, וכי איכוון להקנאה גמורה 
איכוון, או דילמא בריא נמי ניחא ליה דלישמען מיליה 
דבנו או דאשתו מהשתא. ולא איפשיטא. הילכך לא 
עבדינן בה עובדא בבריא אלא מוקמינן להו לנכסי בחזקת 
מריהו ואידך הוי עליהו איפיטרופוס. ואי בעי מריהו 
לבטולה לאפיטרופוסתיה מחיים הרשות בידו, דכשליחות 
בעלמא דמיא ומצי מרה דשליחותיה לבטולה:#
#
קמו. ת"ש הכותב פירות נכסיו לאשתו גובה כתובתה 
מן הקרקע למחצה לשליש ולרביע גובה 
כתובתה מן השאר כתב כל נכסיו לאשתו ויצא עליו שטר 
חוב רבי אליעזר אומר תקרע מתנתה ותעמוד על כתובתה 
וחכמים אומרים תקרע כתובתה ותעמוד על מתנתה 
ונמצאת קרחת מכאן ומכאן א"ר יהודה הנחתום מעשה 
שאירע הדבר בבת אחותי כלה ובא מעשה לפני חכמים 
ואמרו תקרע כתובתה ותעמוד על מתנתה ונמצאת קרחת 
מכאן ומכאן.  היכי דמי הכותב פירות נכסיו לאשתו, כגון 
פירות המחוברין לקרקע דמצי לאקנוייניהו נהלה באנפי 
נפשיהו דדבר שבא לעולם הוא. ואם תימצא לומר היכא 
דלא באו לעולם, משכחת לה כגון דאקני לה גוף הנכסים 
לאכול פירותיהן, כי ההיא דאמרינן (לקמן קמז,ב) תנו דקל 
זה לפלוני ויאכל פירותיו. והיינו (פירותיו) טעמא דגובה 
כתובתה מן הקרקע, דכיון דשייר גוף הנכסים לנפשיה לאו 
כותב כל נכסיו לאשתו הוא כי היכי דלימא לא עשאה אלא 
איפיטרופיא אי נמי כי היכי דלימא איבדה כתובתה, אלא 
ההוא פרי דאקני לה קניא ושארא גביא כתובתה מיניה. #
ואם כתב לה גופו של קרקע למחצה לשליש ולרביע, 
כלומר שהקנה לה מחצה בגוף הקרקע או שלישו או רביע 
ושייר השאר לעצמו, גובה כתובתה מן השאר. כתב כל 
נכסיו לאשתו ולא שייר כלום לעצמו, ויצא עליו שטר חוב 
שזמנו קודם לשטר המתנה ומאוחר לזמן כתובתה, רבי 
אליעזר אומר תקרע מתנתה ותעמוד על כתובתה, וטעמא 
מאי תקרע מתנתה, דאי הדר קני נכסי אחריני לא תיגבי 
מיניהו, דהא שקלתינהו להני נכסי בכתובתה, ואי לא 
מיקרעא מתנתה אמרה קמאי במתנתה הוא דשקלתינהו 
והני אחריני גבינא להו בכתובתי. וחכמים אומרים תקרע 
כתובתה, דהא אחילתה מחמת מתנה דכתב לה, ותעמוד 
על מתנתה, היינו טעמא דקרעינן לה לכתובתה, והיינו 
דאחילתה לגמרי אחילתה ולית לה למגבה בה. #
ולא דמי לכותב כל נכסיו לבניו וכתב לאשתו קרקע כל 
שהוא, דאע"ג דאבדה כתובתה מהני נכסי אי הדר קני נכסי 
אחריני גביא מיניהו, דהתם לאו מחמת דאחילתה לכתובתה 
הוא דאיבדה כתובתה אלא ממאי דכתב להון אבוהון, אבל 
לגביה בעל לא אחילתה לכתובתה. ואלו הכא על כרחיך 
אחילתה לכתובתה גבי בעל לגמרי, דאי לא תימא הכי, 
גבי מאן אחילתיה לשעבודא ואמאי לא תהדר ותגבי 
כתובתה. אי לגבי בעל חוב מאי עבד לה דמחלה גביה, ואי 
לגבי בעל כי מס[ת]לק איניש מנכסים ידועים ולא מחיל ליה 
לעיקר ממונא, אבל לגמרי לא מסתלק אלא למרי הנהו 
נכסי דמסתלק מיניהו ואיהי לא אחילתיה לשעבודה לגביה 
אלא לבתר דיהבינהו לנכסי נהלה במתנה, וההיא שעתא כי 
אחילה שעבודא מהני נכסי כנכסי דידיה הוו ואי אחילה 
שיעבודא מיניהו לנפשה אחילה וא"כ מאי אית ליה לבעל 
חוב גבה. #
אלא ודאי היינו טעמא דלא גביא כתובתה מהני נכסי 
משום דאחילתה לכתובתה לגבי בעלה מחמת האי מתנה 
דיהיב לה, וכיון דיצא עליו שטר חוב תקרע כתובתה 
ותעמוד על מתנתה כי היכי דלא  כבשיה לשטר מתנה  
ותפקיה לשטר כתובה ותטרוף ביה מבעל חוב. ואי קני בעל 
נכסי אחריני נמי לא תיגבי מיניהו. והיינו טעמיהו דרבנן 
דאמרי תקרע כתובתה ותעמוד על מתנתה ונמצאת קרחת 
מכאן ומכאן, קרחת מכתובתה קרחת ממתנתה, דהא 
אחילתה מחמת מתנתה וקרחת ממתנתה דאתי בעל חוב 
דקדים זימניה וטריף לה.#
דייקינן מינה טעמא דיצא עליו שטר חוב הא לא יצא 
עליו שטר חוב קניא במאי אילימא בשכיב מרע הא אמרת 
לא עשאה אלא איפיטרופא אלא לאו בבריא. ושמע מינה 
בבריא קניא. ואסיקנא לעולם בשכיב מרע ורב עוירא 
מוקים לה בכולהו לבר מאשה אצל הבנים ואשה אצל בני 
הבעל, ואשתכח דמוקים לה באשה אצל האחין ואשה אצל 
שאר היורשין הרחוקים מן האחים, וכל שכן באשתו ארוסה 
ואשתו גרושה, ורבינא מוקים לה באשתו ארוסה (ואחותו) 
[ואשתו] גרושה. ותו לא. וקי"ל כרבינא, הילכך האי 
מתנתא לא משכחת לה אלא באשתו ארוסה ואשתו גרושה 
דקנו לדברי הכל ואפי' בש"מ, וא"צ לומר בבריא, אבל 
בשארא אימא לך לא קנו ואפילו בבריא, ואע"ג דלא יצא 
עליו שט"ח נמי תעמוד על כתובתה דהא לא אקני לה מידי 
כי היכי דתיחלה לכתובתה, נמצא חומרא קולא.#
והני מילי היכא דלא כתב לה לשון מתנה בפירוש, אבל 
כתב לה לשון מתנה בפירוש דגלי אדעתיה דלאקנאה 
גמורה איכוון, בכולהו קניא. ואם יצא עליו שט"ח תקרע 
כתובתה ותעמוד על מתנתה ונמצאת קרחת מכאן ומכאן. 
והיינו טעמא דלא אוקימנא להאי מתניתא בהכין משום 
דכתב כל נכסיו סתמא קתני ולא ניחא ליה לאפוקי מתני' 
מפשטה. ולסברא דקמאי דס"ל כל בכותב אפי' כתב בלשון 
מתנה בפירוש נמי לא עשאה אלא אפיטרופא ניחא לן טפי, 
דעל כרחין צריך לשנויי כדשנין אי כרבינא ואי כרב 
עוירא.#
ואי קשיא לך במאי אוקימתא להא מתניאתא, בשכיב 
מרע ובאשתו ארוסה ואשתו גרושה, אשתו ארוסה אמאי 
קניא, אפי' שייר נמי לא תיקני, דהא קימא לן כרבי אלעזר 
בן עזריא שלא כתב לה אלא על מנת שהוא כונסה והכא לא 
כנסה, דהא אוקימנא במתנת ש"מ דלא קניא אלא בדאיפטר 
מגו מרעיה, שאני שכיב מרע דכי יהיב אדעתא דמיית מגו 
מרעיה הוא דיהיב, גלי אדעתיה דלאו על מנת שהוא כונסה 
קא יהיב ואמטול הכי קניא:#
#
#
קמז. א"ר יוסף בר מניומי א"ר נחמן הלכה תקרע 
כתובתה ותעמוד על מתנתה ונמצאת קרחת 
מכאן ומכאן. ודוקא דכתבינהו מדעתה נהלה, דאזלינן בתר 
אומדן דעתה, דכיון דאירצי לה למיכתב לה כל נכסיו 
אחילתה לכתובתה לגביה. אבל היכא דלא כתבינהו נהלה 
מדעתה לא איבדה כתובתה. מדדייקינן עלה למימרא דלא 
אזיל ר"נ בתר אומדנא, כלומר דכי אירצאי בהאי מתנה 
אדעתה דתיקום בידה, אבל אדעתא דתהוי קרחת מכאן 
ומכאן לא, וש"מ דהכא בדאירצאי איהי בהאי מתנה 
עסיקינן. אבל היכא דכתבינהו נהלה מדעתא דנפשיה שלא 
מדעתה לא פקעה כתובתה בהכין, דא"כ נמצא כל אחד 
כותב שטר חוב על עצמו לאחד וחוזר וכותב כל נכסיו 
לאשתו, ונמצאת קרחת מכאן ומכאן. ועוד דלא עדיף האי 
דינא מדין הכותב כל נכסיו לבניו וכתב לאשתו קרקע, 
דקימא לן דכל היכא דלא חילק לפניה והיא שותקת לא 
איבדה כתובתה:#
#
קמח. ודיקינן למימרא דלא אזיל ר"נ בתר אומדנא 
והא תניא הרי שהלך בנו למדינת הים 
ושמע שמת בנו ועמד וכתב כל נכסיו לאחרים אח"כ בא 
בנו מתנתו מתנה ר"ש בן מנסיא אומר אין מתנתו מתנה 
שאלו היה יודע שבנו קיים לא היה כותבן וא"ר נחמן 
הלכה כר"ש בן מנסיא. אלמא אזיל ר"נ בתר אומדנא, ה"נ 
אמאי תקרע כתובתה, הא אומדן הוא דאי הוה ידעא דאתי 
בע"ח וטריף לה למתנתה לא הוה מחלה אכתובתה. 
ופרקינן ה"נ הכותב כל נכסיו לאשתו בתר אומדן דעתא קא 
אזיל, דניחא לה דתחלה לכתובתה ולכתבינהו נהלה לכולה 
ניכסה כי היכי דליפוק לה קלא דלכתבינהו נהלה ואע"ג 
דאתי בעל וטריף להו כדאמרי אינשי נשתי חד יומא במאן 
יקר ולתבר. וש"מ דהני מילי מדעתא, אבל היכא 
דכתבינהו נהלה שלא מדעתה לא פקעא כתובתה בהכין 
דמאי אומדן דעתא איכא דניחא לה:#
#
קמט. תנן התם הכותב כל נכסיו לבניו וכתב לאשתו 
קרקע כל שהוא איבדה כתובתה. ומתמהינן 
עלה ומשום דכתב לה קרקע כל שהוא אבדה כתובתה אמר 
רב במזכה להן על ידיה. אע"ג דלא קבלה עליה בפירוש 
מה שכתב להן. ושמואל אמר במחלק לפניה והיא שותקת. 
ר"י בר' חנינא אמר באומר לה טלי קרקע זה בכתובתיך 
ושתקה [קלב,ב]   ומקולי כתובה שנו כאן. ואותבינן עליהו 
מיהא דקתני סופא ר' יוסי אומר אם קבלה עליה אע"פ 
שלא כתב לה איבדה כתובתה מכלל דת"ק כתיבה וקבלה 
באעי. וכי תימא כולה ר' יוסי הוא וחסורי מיחסרא והכי 
קתני, בד"א בשלא קבלה עליה אבל אם קבלה עליה אע"פ 
שלא כתב לה איבדה כתובתה דברי ר' יוסי שר' יוסי אומר 
אם קבלה עליה אע"פ שלא כתב לה איבדה כתובתה, והא 
תניא א"ר יהודה בד"א* שהיתה שם וקבלה עליה אבל 
היתה שם ולא קיבלה עליה, (דילמא) [דלא] אמרה רוצה 
אני, קבלה עליה ולא היתה שם לא איבדה כתובתה. דקי"ל 
בכל מקום ששנה ר' יהודה אימתי ובמה אינו אלא לפרש 
דברי חכמים (ר' סנהדרין כה,א). אי אמרת בשלמא סופא 
דמתני' ר' יוסי רישא לאו ר' יוסי, היינו דאתא ר' יהודה 
לפרושיה מימריה דת"ק דפליג עליה דר' יוסי דבעי כתיבה 
וקבלה, והוא שהיתה שם בשעת כתיבה וקבלה עליה, אלא 
אי אמרת כולה ר' יוסי היא, אלמא תנן דמתני' בכתיבה ולא 
קבלה סגיא לה, היכי מצי ר' יהודה לפרושי מימריה דלא 
סגיא ליה בלא קבלה. #
ולא תימא הני מילי למ"ד (סנהדרין שם) כל מקום ששנה 
רבי יהודה אימתי ובמה אינו בא אלא לפרש דברי חכמים, 
אלא אפי' למ"ד אימתי לפרש ובמה לחלוק, כי שייך למימר 
בד"א היכא דאיירי ת"ק סתמא וקתני ר' יהודה לפלוגיה 
בההיא מילתא דסתמיה ת"ק, אבל הכא אי אמרת דמתני' 
כולה רבי יוסי היא, אשתכח דאשמועינן תנא דמתני' 
בהדיא דלא שנא כתב לה ולא קבלה עליה לא שנא קיבלה 
עליה ולא כתב לה איבדה כתובתה, ואם כן היכי שייך ליה 
לר' יהודה למתני עלה בד"א, דמשמע דת"ק סתמא איירי, 
האי הכי איבעי ליה למתני, ר' יהודה אומר לעולם לא 
איבדה כתובתה אלא א"כ היתה שם וקבלה עליה. אלא 
מדקתני בד"א שמע מינה דאמימריה דת"ק קאי דאיירי 
סתמא, וש"מ סופא ר' יוסי רישא לאו רבי יוסי אלא רבנן 
הוא דסבירא להו דכתיבה וקבלה בעינן, ואתא ר' יהודה 
דבריתא לפרושי מימרייהו. ואפי' למ"ד במה לחלוק איכא 
ביניהו דאע"ג דסבירא להו לרבנן דבעינן כתיבה וקבלה 
מודו דאי כתב לה וקבלה עליה אע"ג דלא היתה שם בשעת 
כתיבה איבדה כתובתה, ור' יהודה סבר קבלה עליה ולא 
היתה שם לא איבדה כתובתה, תיובתא דכולהו דפרישו 
טעמא דתנא קמא דלא בעי קיבלה תיובתא. #
ברם צריך את למידע דלא סלקא להו בתיובתא אלא 
לטעמיה דת"ק דפליגי אליביה, אבל לעיקר דינא לא סלקא 
להו בתיובתא. דאיכא למימר דאינהו כר' יוסי סבירא להו 
דסבירא ליה דלא שנא קיבלה עליה ולא כתב לה ולא שנא 
כתב לה ולא קיבלה עליה אלא בשתיקה בעלמא איבדה 
כתובתה. ואמטול הכי א"ל רבא לר"נ הא רב והא שמואל 
והא ר"י בר' חנינא מר כמאן ס"ל א"ל שאני אומר כיון 
שעשאה שותף בין הבנים איבדה כתובתה. אלמא כשמואל 
ס"ל דאמר במחלק לפניה והיא שותקת וכ"ש הנך, וסבר לה 
כר' יוסי, והכי קאמר, שאני אומר כיון שעשאה שותף בין 
הבנים שחלק לבניו לפניה ונתן לה חלק בתוכם והיא 
שותקת, איבדה כתובתה, וא"צ לזכות להן על ידיה ולא 
לומר לה טלי קרקע זה בכתובתיך ולא לקבל עליה. ואם 
קיבלה עליה אע"פ שאין שם אחת מכל אלו איבדה כתובתה 
כר' יוסי. דאי לא תימא הכי, רב נחמן דאמר כמאן, לא 
כת"ק ולא כר' יוסי.#
ומסתברא דהיכא דקבלה עליה לא בעיא קנין, דלאו 
מידי קא מקניא ליה לבעל ולבניה מדידה, אלא נכסי בחזקת 
מרייהו קיימי ושעבודא בעלמא הוא דאית לה עילויהו 
ובמחילה גרידתא סגיא. וכיון דקבלה עילויה מאי דעבד 
בעלה כמחילה דמיא, ל"ש במחלק לפניה ול"ש שלא 
בפניה, דלא אשכחן מאן דאית ליה האי סברא דבעי קיבלה 
עליה והיתה שם אלא רבי יהודה ולית הלכתא כותיה. 
ואת"ל ר' יהודה לפרש דברי חכמים קא אתי הא ר' יוסי 
פליג עליהו, וכבר ברירנא דר"נ כר' יוסי ס"ל ודלא כרבנן 
ור' יהודה, ואת"ל לאפלוגי אדרבנן קאתי אשתכח דבין 
לרבנן בין לר' יוסי לית להו דרבי יהודה דקבלה עליה 
והיתה שם הילכך לית הלכתא כוותיהו. #
ואי קשיא לך וכי קבלה עליה מאי הוי, ואפי' קנו מינה 
נמי מאי הוי, תימא נחת רוח עשיתי לבעלי, מי לא תנן 
לקח מן האיש וחזר ולקח מן האשה מקחו בטל, אלמא יכלה 
למימר נחת רוח עשיתי לבעלי ואוקימנא באותן שלש 
שדות אחת שנתן לה בכתובתה ואחד שייחד לה בכתובתה 
ואחת שהכניס לה שום משלו, וכ"ש בשאר נכסים דבעל, 
כדאסיקנא בהדיא בפרק חזקת (לעיל מט,ב), אלמא יכלה 
למימר נחת רוח עשיתי לבעלי ה"נ תימא נחת רוח עשיתי 
לבעלי. שאני הכא דכתב כל נכסיו לבניו וגלי אדעתיה דלא 
שביק ליה מידי לאשתעבודי לכתובתה ואי לאו דאחילתה 
לכתובתה לא הוה שתקה אי נמי לא הוה מקבלה עילוה 
מתנתא דבעל.   ודוקא דלא הדר קני נכסי אחריני גביא 
כתובתה מיניהו, ואפי' בש"מ, וכ"ש בבריא כדבעינן למימר 
קמן:#
#
קנ. בעי רבא בבריא היאך. בריא שכתב כל נכסיו לבניו 
וכתב לאשתו קרקע כל שהוא, איבדה כתובתה 
או לא. היכא דהדר קני נכסי אחריני לא תיבעי לך, דודאי 
אית לה שעבודא בגויהו כדמיברר לקמן מדרב כהנא, כי 
תיבעי לך היכא דלא הדר קני נכסי אחריני אי אבדה 
כתובתה מהני נכסי או לא, מי אמרינן בש"מ הוא דידעא 
דלא הוו ליה תו נכסי אחריני וקא מחלה אמאי דכתב 
לבניו, אבל בבריא סברא הדר קני ואדעתא דהכי קא 
מחלה, וכיון דלא הדר קני איגלאי מילתא למפרע דמחילה 
בטעות הואי דאדעתא דהכי לא מחלא או דילמא כיון 
דהשתא מיהת לית ליה לאו אדעתא דהדר קני קא מחלה, 
אלא כי קא מחלה שעבוד כתובתה מהני נכסי לגמרי קא 
מחלה. ועלתה בתיקו. וכל תיקו דממונא חומרא לתובע 
וקולא לנתבע, הילכך לא הויא מחילה. מאי טעמא, אוקי 
שטר כתובה אחזקתיה, דכל ספיקא דממונא כדמעיקרא 
מוקמינן לה ואיכא מ"ד חומרא לתובע וקולא לנתבע ולית 
לה:#
#
קנא. ההוא דאמר להו פלגא לברת ופלגא לברת 
ותולתא לאיתת בפירי. ושכיב מרע הוה 
דמצי לאקנויי באמירה בעלמא. ובדאיתינהו לפירי בההיא 
שעתא בעולם עסיקינן. איקלע ר"נ לסורא עאל לגביה רב 
חסדא א"ל כי האי גונא מאי א"ל הכי אמר שמואל אפי' 
לא הקנה לה אלא דקל אחד לפירותיו איבדה כתובתה. 
ודחינן מי דמי התם אקני ליה זכותא בגופא דארעא הכא 
פירא לחוד הוא וכמטלטלי בעלמא דמו. א"ל מטלטלי 
קאמרת מטלטלי ודאי לא קאמינא.#
אשתכח השתא דהא דתנן הכותב כל נכסיו לבניו וכתב 
לאשתו קרקע כל שהוא אבדה כתובתה, דוקא היכא דכתב 
לאשתו קרקע אפילו כל שהוא איבדה כתובתה, א"נ קרקע 
לפירותיו, ואפי' לא הקנה לה אלא דקל אחד לפירותיו 
איבדה כתובתה, דכיון דאית לה זכותא בגופא דארעא 
כמאן דאקני לה קרקע דמי ואיבדה כתובתה, אבל אם לא 
הקנה לא אלא מטלטלין לא איבדה כתובה. ולא תימא הני 
מילי מטלטלין ממש, אלא אפי' הקנה לה פירות המחוברין 
לקרקע, כיון דלתלישה אקנינהו נהלה כמאן דתלישי דמו 
ומטלטלי בעלמא הוא דכתב לה ולא איבדה כתובתה הואיל 
ולא עשאה שותף בין הבנים בדבר המשועבד לכתובתה. 
וה"מ בתמרי דלא צריכי לדיקלא, דכל העומד ליתלש 
כתלוש דמי, אבל בתמרי דצריכי לדיקלא כקרקע דמו, 
כדאמרי' בפ' נערה שנתפתתה (כתובות נ,ב) הבו לה מתמרי 
דעל בודיא, ואסיקנא דחזיא לבודיא קאמינא, ואקשינן עלה 
סוף סוף העומד ליגדר כגדור דמי, ואסיקנא דצריכא 
לדיקלא קאמינא, אלמא כל היכא דצריכי לארעא כקרקע 
דמו וגביא מיניהו. הילכך השתא נמי דאקני לה חולקא 
בגויהו כמאן דאקני לה בגופא דארעא דמי, דהא דאמרינן 
התם אקני ליה זכותא בגופא דארעא הכא פירא הוא, נוסחא 
אחרינא הכא לא אקני לה זכותא בגופא דארעא לא איבדה 
כתובתה, אין הכי נמי, וכל היכא דאקני לה פירות 
המחוברין הצריכין לקרקע כמאן דאקני לה בגופא דארעא 
דמי. #
אלא מיהו מסתברא דה"מ לדינא דגמרא דלא הוו 
משתעבדי מטלטלי לכתובה, הילכך אי כתב קרקע כל 
שהוא נמצא שעשאה שותף בין הבנים במידי דמשתעבד 
לכתובתה, וכיון דיהיב לה חולקא בהדיהו בגויה מחלה להו 
אשארא, ואי לא קני לה חולקא בקרקע אשתכח דקרקע 
דהוה משתעבד לה לכתובתה לא עשאה בו שותף בין 
הבנים כי היכי דתמחול להו אשאר קרקע ואמטול הכי לא 
איבדה כתובתה. אבל השתא דתקינו רבנן בתראי לאגבויי 
כתובה ממטלטלי אפי' כתב לה מטלטלי כל דהו נמי איבדה 
כתובתה.#
ושמעינן נמי דהא דתנן הכותב כל נכסיו לבניו וכתב 
לאשתו קרקע כל שהוא איבדה כתובתה, לא תימא דוקא 
בכותב, אלא אפילו באומר נמי, כגון שכיב מרע דמקני 
באמירה בעלמא, איבדה כתובתה, דהא הכא דבאמירה 
בעלמא הוא דאקני להו, וטעמא דלא אקני לה לאתתיה 
זכותא בארעא, הא לאו הכי איבדה כתובתה:#
#
קנב. ההוא דא"ל תולתא לברת ותולתא להך ברת 
ותולתא לאיתת. ובמחלק לפניה והיא 
שותקת עסקינן. שכיבה חד מבנתיה בחיי דידיה והדר 
שכיב איהו. סבר רב פפי למימר לא שקלא אתתיה אלא 
תולתא. דהא סליקא זכותא משארא, והאי תולתא דירית 
ליה האב נמי כבר סליקא זכותא מיניה לגבי ברתיה, דבעל 
במקום ברתיה קאי. [קלג,א] א"ל רב כהנא אלו הדר קני 
נכסי אחריני מי לא שקלא, והא לא סליקא זכותא אלא 
מהני נכסי, השתא נמי דשכיבא חדא מבנתיה בחייה וירית 
לה איהו כמאן דקני נכסי אחריני דמי ושקלא מיניהו   
כתובתה, דכי סליקא זכותא מהני נכסי לגבי בנים, אבל 
גבי בעל לא סליקא זכותא מיניהו, דכיון דהדר קננהו בעל 
הדר חייל שעבודה עיליוהו. והאי מעשה נמי בשכיב מרע 
הוה דמקני באמירה בעלמא. ושמע מינה דאפי' בשכיב מרע 
דידעא דלא הדר קני אי הדר קני נכסי אחריני גביא 
כתובתה מיניהו, וכ"ש בבריא דסברה הדר קני ולא 
אחילתה לכתובתה לגמרי. וה"נ מסתברא, דאי ס"ד בבריא 
הוה, מנא ליה לרב פפי דלא שקלא אלא תולתא. ואפילו רב 
כהנא לא פליג עליה אלא לגבי מאי דהדר קני, אבל בשארא 
מודי ליה, והא מיבעיא בעי לה רבא ולא איפשיט. אלא לא 
מיתוקם הא מעשה אלא בשכיב מרע וכדפרישנא:#
.כע>א.<>ש.<>ס<>פ:ר.0<ידרמה#
.כע>א.<>ש.<>ס<בבא בתרא קלג,א#
.כע>א.<>ש.<>ס0<~>ס<#
.זע>א.<>ש.<>ס<>פ:ר.0<ידרמה#
.זע>א.<>ש.<>ס<בבא בתרא קלג,א#
.זע>א.<>ש.<>ס0<~>ס<#
.דח#
קנג. ההוא דפלגינהו לנכסיה לבניו ולאתתיה ושייר חד 
דיקלא סבר רבינא למימר לית לה אלא 
דיקלא. כלומר לית לה אלא יתר על חולקא דכתב לה אלא 
ההוא דיקלא דלא מחלה לה עילויה. א"ל רב יימר לרבינא 
אי לית ל(י)ה דיקלא נמי לית לה אלא מגו דנחתא לדיקלא 
נחתא נמי לכלהו נכסי. כלומר אי לית לה זכותא בשאר 
נכסי דכתב לבניה דיקלא נמי לית לה, דהא לא פקעה 
זכותא משאר נכסי אלא היכא דמשוינן ליה ככותב כל 
נכסיו דמחלה אכולהו, דכי היכי דמחלה לגבי בניה מאי 
דכתב להו ה"נ מח(י)לה לגביהו האי דיקלא דזכו ביה בתורת 
ירושה. אלא מגו דנחתא לדיקלא דלא מחלה עילויה דהא 
מודית דאית לה דיקלא מטעמא דלא פקע שיעבודא ממאי 
דלא כתב הבעל לבניו, נחתא נמי לכולהו נכסי, דבעינן 
כותב כל נכסיו לבניו, והא שייר דיקלא. דכי אמרינן כיון 
שעשאה שותף בין הבנים איבדה כתובתה היכא דלא שייר 
מידי, דאיכא למימר דמחלה אכולהו, אבל הכא דשייר 
ליכא למימר דמחלה ההוא שיורא, ומיגו דלא מחלה 
אשארא אכולהי נמי לא מחלה:#
#
קנד. א"ר הונא שכיב מרע שכתב כל נכסיו לאחר אם 
ראוי ליורשו נוטלן משום ירושה ואם לאו 
נוטלן משום מתנה אמר ליה רב נחמן גנבא גנובי (לימא) 
[למה] לך אי ס"ל כר' יוחנן בן ברוקא אימא הלכה כר"י 
ב"ב דשמעתין כר"י ב"ב אזלא דאמר אם אמר על מי 
שראוי לירשו דבריו קיימין, דהא ס"ד דרב הונא הכי 
קאמר, אם ראוי ליורשו נוטלן משום ירושה, דאפי' אמר 
בלשון ירושה נמי דבריו קימין כר"י ב"ב. ואם אין ראוי 
ליורשו נוטלן משום מתנה, הילכך אם אמר משום מתנה 
דבריו קיימין, ואם אמר משום ירושה לא אמר כלום, ובהא 
אפי' רבי יוחנן ב"ב מודי. והיינו דקאמר ליה ר"נ אי סבירא 
לך כרבי יוחנן אימא הלכה כר' יוחנן בן ברוקה דשמעתין 
כרבי יוחנן בן ברוקה אזלא. וליכא למימר נמי דכי אצטריך 
לאשמועינן כגון דאמר בהדיא נכסי לך סתמא ולא פריש 
לשון מתנה ולא לשון ירושה, ואשמועי' דהאי לישנא מהני 
בין במי שראוי ליורשו בין במי שאין ראוי ליורשו, דהא 
נמי פשיטא, נכסי לך ואחריך יירש פלוני ואחריו יירש 
פלוני מת ראשון קנה שני, היכי דמי, אילימא דראשון 
ראוי ליורשו מת ראשון קנה שני הא קימא לן דירושה אין 
לה הפסק, אלא לאו דאין ראוי ליורשו, אלמא לישנא 
דנכסי לך לגבי מי שאין ראוי ליורשו לשון מתנה נמי 
משמע.#
אלא דילמא כי הא קאמרת דההוא דהוה קא שכיב 
אמרו ליה נכסך למאן דילמא לפלניא אמר להו ואלא 
למאן ואמרת לן עלה אם ראוי ליורשו נוטלן משום ירושה 
ואם לאו נוטלן משום מתנה. דאע"ג דלא אמר בהדיא נכסי 
לפלוני, אלא מכללא קא משמע לן, דלגבי יורש משמע 
לשון ירושה ולגבי מי שאינו יורש משמע לשון מתנה. והא 
מילתא למאן דלא שני ליה בין כותב לאומר לא משכחת לה 
אלא בבת בבין הבנות ובאח בין האחים. והוא הדין לשאר 
קרובים שרחוקים יותר מן האחים. אבל בבן בין הבנים ובת 
בין הבנות, ואין צריך לומר בת בין הבנות, הא קי"ל דלא 
עשאן אלא אפיטרופא, עד דאמר לשון הקנאה בודאי:#
#
קנה. הרי אמרו אם ראוי ליורשו נוטלן משום ירושה 
ואם לאו נוטלן משום מתנה למאי נפקא מינה 
סבר רב אדא בר אהבה למימר שאם ראוי ליורשו אלמנתו 
ניזונת מנכסיו דכירושה דמיא ואם אין ראוי ליורשו אין 
אלמנתו ניזונת מנכסיו. דהויא לה כמתנה, ותנן (גיטין 
מח,ב) אין מוציאין לאכילת פירות ולשבח הקרקעות ולמזון 
האשה והבנות מנכסים משועבדים. אמר ליה רבא מגרע 
גרע הכא בירושה דאוריתא אמרת אלמנתו נזונת מנכסיו 
במתנת שכיב מרע דמדרבנן בעלמא היא, דקניא באמירה 
שמא תטרף דעתו עליו, לא כל שכן שתהא אלמנתו ניזונת 
מנכסיו, אלא  לא שנא משום ירושה ולא שנא משום מתנה 
אלמנתו ניזונת מנכסיו. ואם תאמר משנתינו, התם 
במשעבדי מחיים כגון מתנת בריא ומכירה, הוא הדין 
למתנת שכיב מרע במקצת, בין דאתיאן מכח הבעל בין 
דאתיאן מכח יורשין, דכי היכי דלא גביאן ממשעבדי   
דשעבוד יורשין כדאמרינן (בפ') [בכתובות] (סט,א) האחים 
ששעבדו מהו, ואסיקנא דמוציאין לפרנסה ואין מוציאין 
למזונות, והוא הדין למזונות האשה דחד דינא נינהו. #
#
ועוד דבהדיא אמרינן בסוף פירקין (לקמן קלט,א) מי שמת 
והניח אלמנה ובת ונשאת הבת אלמנתו נזונת מנכסיו מתה 
הבת אלמנתו ניזונת מנכסיו, וקאמרינן טעמא התם שויוה 
רבנן לבעל כיורש משום פסידא דאלמנתו, ודוק מינה 
טעמא דשויוה כיורש דאי בלוקח אין אלמנתו ניזונת 
(מוכסיוד) [מנכסיו] וכל שכן מלוקח גופיה, והוא הדין 
למתנת בריא ולמתנת שכיב מרע במקצת דכולהו משעבדי 
נינהו, ומזונות האשה והבנות מבני חרי איתקון ממשעבדי 
לא איתקון. אבל מתנת שכיב מרע בכותב כל נכסיו, אי 
נמי במקצת במצוה מחמת מיתה, דקימא לן דלא קנו אלא 
לאחר גמר מיתה כדאסיקנא לקמן בפרקין, כיון דקימא לן 
דכירושה שויוה רבנן כדאיתא בהדיא בפרק מי שמת (לקמן 
קמט,א) גבי מעשה דאיסור, דקאמרינן התם מתנת שכיב 
מרע כירושה שויוה רבנן, כל היכא דאיתיה בירושה איתיה 
במתנה וכל היכא דליתיה בירושה ליתיה במתנה, הוא 
הדין למזונות האשה והבנות, דכל היכא דגבו מירושה גבו 
ממתנת שכיב מרע, בין בכותב כל נכסיו בין במסוכן 
וחבריו. ואף ע"ג דשיירו דסתמיהו מצוה מחמת מיתה 
דכולהו נינהו, וכל שכן במפרש מחמת מיתה דכולהו 
כהדדי נינהו. ולא שנא אלמנתו ולא שנא בנותיו ניזונות 
מהם כתקנת חכמים. והשתא דאמרת כירושה דמיא, וכל 
היכא דגבי מן היורשין גבי ממתנת שכיב מרע, אפי' מלוה 
ע"פ נמי גבי מינה. ואפי' ממטלטלי, הוו מטלטלי ללוה 
ויהבינהו במתנת שכיב מרע, אתי מלוה וגבי מיניהו, 
כתקנתא דרבנן בתראי, כי היכי דגבי להו מן היורשין, 
אלימא תקנתא דרבנן מירושה דאורייתא. וכן הילכתא:#
.כע>א.<>ש.<>ס<>פ:ר.0<ידרמה#
.כע>א.<>ש.<>ס<בבא בתרא קלג,א - קלד,א#
.כע>א.<>ש.<>ס0<~>ס<#
.זע>א.<>ש.<>ס<>פ:ר.0<ידרמה#
.זע>א.<>ש.<>ס<בבא בתרא קלג,א - קלד,א#
.זע>א.<>ש.<>ס0<~>ס<#
.דח#
קנו. אלא למאי נפק"מ לפלוגי בין היכא דנוטלן משום 
ירושה ובין היכא דנוטלן משום מתנה, אמר 
רבא נפק"מ לכדשלח רב אחא בר רב עויא לדברי ר' יוחנן 
בן ברוקא נכסי לך ואחריך לפלוני וראשון ראוי ליורשו 
אין לשני במקום ראשון כלום שאין לשון מתנה אלא לשון 
ירושה וירושה אין לה הפסק. והיינו דאיכא בין היכא 
דנוטלן משום ירושה ובין היכא דנוטלן משום מתנה, דאלו 
היכא דראוי ליורשו כיון דנוטלן משום ירושה אין לה 
הפסק ואע"ג דאמר אחריך לפלוני אין לשני במקום ראשון 
כלום, ואלו היכא דאין ראוי ליורשו כיון דנוטלן משום 
מתנה כי אמר ליה אחריך לפלוני קנה שני.#
א"ל רבא לר"נ נהי נמי דירושה אין לה הפסק והא 
אפסקה איהו. אמר ליה איהו סבר יש לה הפסק ורחמנא 
אמר אין לה הפסק. ודוקא באח בין האחים וכיוצא בו, אבל 
בבן בין הבנים ובת בין הבנות, אי נמי בין הבנים למאן דלא 
שני ליה בין כותב לאומר, הא קימא לן לא עשאו אלא 
איפיטרופיא כדפרישנא לעיל:#
#
[קלג,ב] קנז. ההוא דא"ל לחבריה נכסי לך ואחריך 
לפלוני וראשון ראוי ליורשו כגון אח בין 
האחים וכיוצא בו שכיב ראשון אתא שני קא תבע. ואסקא 
רבא דהיינו דשלח רב אחא בר רב עויא. דאין לשני במקום 
ראשון כלום, וכן הלכתא. אלא מיהו הני מילי היכא דא"ל 
לראשון נכסי לך סתמא, ולא פירש ליה לשון מתנה 
בהדיא, דאיכא למימר דלישנא דנכסי לך למי שראוי 
ליורשו לשון ירושה משמע, וכמ"ד כלשון ירושה דמי 
וירושה אין לה הפסק, אבל היכא דאקני ליה לראשון 
בהדיא בלשון מתנה וא"ל אחריך לפלוני לא קני להו 
ראשון לנכסים אלא משום מתנה ואם מת ראשון קני שני 
כדברירנא בפירקין לעיל:#
#
ח. הכותב כל נכסיו לאחרים והניח את בניו מה שעשה 
עשוי אבל אין רוח חכמים נוחה הימנו 
רשב"ג אומר אם לא היו בניו נוהגים בו כשורה זכור 
לטוב. ולית הלכתא כוותיה. והאי דקתני רישא הכותב 
נכסיו לאחרים, דוקא דלא אמר בלשון ירושה אלא דאמר 
נכסי לפלוני סתם, דקי"ל אם אינו ראוי ליורשו נוטלן 
משום מתנה, כדבעינן למימר קמן, וכל שכן היכא דאמר 
בלשון מתנה, אבל אם אמר בלשון ירושה לא אמר כלום 
כדאמרן לעיל:#
#
#
קנח. והא דתנן הכותב כל נכסיו לאחרים והניח את 
בניו מה שעשה עשוי רשב"ג אומר אם לא 
היו בניו נוהגין בו כשורה זכור לטוב, איבעיא להו מי 
פליגי רבנן עליה דרשב"ג או [לא].  ומסקנא ת"ש דא"ל 
שמואל לרב יהודה שיננא לא תהוי בי עבורי אחסנתא 
אפי' מברא בישא לברא טבא וכ"ש מברא לברתא. דלא 
ידעת מיהו מיניהו נפיק זרעא מעליא. וכן הלכתא:#
#
קנט. ההוא דאשכח מרגליתא אמרה ליה דביתהו לא 
תמטיה לבי מלכא דשקלי לה מינך בדמי 
זילי אמטייה לבי גזברין, ולא תימא להו ולא מידי, 
דאמירתו לגבוה כמסירתו להדיוט, גיזברין הימוני מהימני   
מפסק פסקי לך בשויה. וש"מ דמי שהוליך חפץ אצל 
גזברין למכרו ושמו המוכר בדמים מועטין אמירתו לגבוה 
כמסירתו להדיוט ולא מצי למהדר ביה. אבל מקנא לא קני 
ליה הקדיש למיקם ברשותיה דהקדש לזולא ולאונסיה עד 
דשקיל מוכר דמי, והינו דתנן (קידושין כח,ב) רשות הגבוה 
בכסף ורשות ההדיוט בחזקה:#
#
קס. ת"ר ומעשה באדם אחד שלא היו בניו נוהגין בו 
כשורה והדירן הנאה מנכסיו ונתנן ליונתן בן 
עוזיאל מה עשה יונתן בן עוזיאל מכר שליש ונטל הדמים 
לעצמו והקדיש שליש והחזיר לבניו שליש. בא עליו 
שמאי הזקן במקלו ובתרמילו להוציא מבניו מה שהחזיר 
להן לפי שהדירן אביהן הנאה מנכסיו. אמר לו שמאי אם 
אתה יכול להוציא מה שמכרתי ומה שהקדשתי אתה יכול 
להוציא מה שהחזרתי [קלד,א] ואם לאו אי אתה יכול 
להוציא מה שהחזרתי. אמר הטיח עלי בן עוזיאל. ושמאי 
מאי קסבר משום מעשה דבית חורון. דחיישינן דילמא כי 
אקנינהו אבוהון ליונתן בן עוזיאל אדעתא דיהיב מיניהו 
לבניו הוא דאקני ליה, וכבר הדירן אביהם מנכסיו, דומיא 
דמעשה דבית חורון דמהדרי החצר והסעודה נתונים לך 
במתנה והן (בשרך) [בפניך] על מנת שיבוא אביו ויאכל 
עמנו בסעודה, ואסרי רבנן. ויונתן ב"ע סבר כיון דאקני 
ליה קנין גמור דהא יכיל לזבוני ולאקדושי ולא מצי איניש 
למטרף מלקוחות ולא מהקדש, ממילא שמעת דכי אקני 
ליה אבוהון קנין גמור הוא דאקני ליה, ומאי דאהדר להו 
לבניה מדנפשיה הוא דאהדר להו ולא מיתסר בהנאה 
עילויהו.#
#
ואם נפשך לומר דטעמיה דשמאי דסבר דכי אקניה ליה 
אבוהון נכסי ליונתן בן עוזיאל לאו אדעתא למהדר להו 
לבניו קא מקני ליה דהא אדרינהו הנאה ולאברוחינהו 
מיניהו קא מיכוין, והשתא דאהדר להו יונתן בן עוזיאל 
מיניה תולתא בטלה לה מתנתיה מעיקרא, דאדעתא דהכי 
לא אקני ליה, וקמו להו נכסי בחזקת אבוהון, וכבר הדירן 
אביהן מנכסיו. והא דמיא למעשה דבית חורון, דכי היכי 
דאמרינן התם הוכיח סופו על תחלתו ואדעתא 
דאקדושינהו לא יהיב ליה, ה"נ אמרינן הכא אדעתא 
דאהדורינהו לבניה לא יהיב ליה. ויונתן ב"ע סבר, מי דמי, 
התם הוכיח סופו על תחלתו דקא"ל לא נתתי לך את שלי 
אלא שתקדישם לשמים, הכא לא מוכחא מילתא ולא מידי, 
דכי היכי דאי בעי מזבין ומקדיש כל כמיניה כי מהדר להו 
לבניה דנותן נמי כל כמיניה. וקי"ל כיונתן בן עוזיאל. #
ומאי מעשה דבית חורון, דתנן (נדרים מח,א) מעשה בבית 
חורון באחד שהיה אביו מודר הימנו הנאה והיה משיא את 
בנו אמר לחבירו הרי החצר והסעודה נתונין לך במתנה והן 
בפניך כדי שיבא אבא ויאכל עמנו בסעודה, אמר לו אם 
שלי הם הרי מוקדשים לשמים אמר לו לא נתתי לך את 
שלי אלא שתקדישם לשמים אמר לו לא נתת לי את שלך 
אלא שתהא אתה ואביך אוכלים ושותין ומתרצין זה לזה 
ויהא עון תלוי בראשי. אמרו חכמים כל מתנה שאינה שאם 
הקדישה מוקדשת אינה מתנה. הילכך אע"ג דאמר ליה הרי 
הן בפניך עד שיבא אבא ויאכל עמנו בסעודה, דמשמע דלא 
אקנינהו נהליה אלא כל זמן הסעודה, כיון דלא יכיל 
לאקדושיה לההיא שעתא לא מתנה היא ואפי' לפי שעה:#
#
קסא. ת"ר שמונים תלמידים היו לו להלל הזקן שלשים 
מהם היו ראוין שתשרה עליהן שכינה 
בדורן כמשה רבינו שלשים מהם ראויין שתעמוד להם 
חמה כיהושע בן נון עשרים בנוניים גדול שבכולן יונתן בן 
עוזיאל קטן שבכולן ר"י בן זכאי אמרו עליו על ר"י בן 
זכאי שלא הניח מקרא ומשנה תלמוד הלכות והגדות 
דקדוקי תורה ודקדוקי סופרים קלין וחמורין גזרות שוות 
ותקופות וגמטריאות וממשלות כובסים וממשלות שועלים 
ושיחת שדים ושיחת דקלים ושיחת מלאכי השרת דבר 
גדול ודבר קטן דבר גדול מעשה מרכבה ודבר קטן הוייא 
דאביי ורבא לקיים מה שנאמר להנחיל לאוהבי יש 
דאוצרותיהם אמלא ומאחר דקטן שבכולן הכי גדול היכי 
אמרו עליו על יונתן בן עוזיאל בשעה שיושב ועוסק 
בתורה כל עוף שפורח עליו באויר נשרף:#
#
ט. האומר זה בני נאמן זה אחי אינו נאמן ונוטל עמו 
בחלקו מת יחזרו נכסים למקומן נפלו לו 
נכסים ממקום אחר יירש אחיו עמו. האומר זה בני נאמן, 
למאי הלכתא, ליורשו ולפטור את אשתו מן הייבום. 
ליורשו מאי טעמא, הואיל ובידו ליתן לו כל נכסיו במתנה. 
ולפטור את אשתו מן היבום נמי אע"ג דמוחזק לן דאית ליה 
אחי, הואיל ובידו לגרשה. זה אחי, אינו נאמן להורישו עם 
שאר אחיו בנכסי אביו, אבל נוטל עמו בחלקו כדי המגיע 
לו מחלקו. כיצד, היו חמשה אחים וזה ששי, ואמר אחד 
מהם שהוא אחיו, הוא נוטל שתות כפי מה שמגיע לו אלו 
היו ששה אחים, וזה הספק נוטל שתות חומש כפי מה 
שמגיע לו מחלקו של זה, ושאר האחים שלא הודו לו כל 
אחד מהם   נוטל חומש. ואם מת הספק יחזרו הנכסים 
למקומן לאח שהודה לו ונתן לו מחלקו, דהשתא נמי לא קא 
שקיל טפי ממאי דשקלי שאר אחוה מעיקרא. ועוד דמה 
נפשך, אי אחוהון הוא אשתכח דהוה ליה זכותא בחולקא 
דכל חד מיניהו כשיעור מאי דשקל בחולקיה דהאי, והשתא 
נמי כי מיית אשתכח דקא ירית לה כל חד מיניהו לההיא 
זכותא דהויא ליה למיתנא בנכסיה, וסוף סוף לא קא מטי 
ליה מנכסיה להאי אחא דמודי ליה טפי ממאי דמטי לכל חד 
מהנך אחי דלא אודו ליה. ואי לאו אחוהון הוא לית להו 
זכותא בנכסיה כלל. #
ואם נפלו לו לאח הספק נכסים ממקום אחר ומת, יירשו 
אחיו שלא הודו לו עם זה האח שהודה לו. ואוקימנא כגון 
דאמרי מעיקרא אין אנו יודעין אי אחונא הוא ואם לא, 
דמעיקרא כי אתי האי ספק למירת בהדיהו, כיון דאמרי 
אין אנו יודעין לא מצי לאפוקי מיניהו, דמספיקא לא 
מפקינן ממונא. והשתא דנפלו לו לספק נכסים ממקום אחר 
ומת, וקאתו אחין (דאמרי) [ואמרי] אין אנו יודעין למירתיה 
בהדיה האי אחא דאודי ליה, כיון דהאי אחא דהוי ודאי 
בירושה מודי להו להני דאחוהון הוא ואינהו לא קא מפקעי 
לה לאודיתיה לגמרי אלא אין אנו יודעין קאמרי, דינא הוא 
דירתי בהדי, דהודאת בעל דין כמאה עדים. מיהו ודאי 
היכא דנטל הספק עם האח שהודה לו בחלקו וקנה נכסים 
ממקום אחר ומת ולא הניח אלא הנכסים שקנה ממקום 
אחר, דינא הוא דשקיל האי אחא דאודי ליה מהני נכסי 
כשיעור מאי דשקיל מרי נכסי מיניה בחולקיה, ושארא 
פליג ליה בהדי שאר אחים בשוה. מאי טעמא, משום דאתי 
עליהו ממה נפשך, אי אחוכון הוא הוה ליה למשקל 
בהדיכו, וההוא חולקא דהוה ליה למשקל בהדיכו גביכו הוא 
ודינא הוא דיריתנא ליה לחולקא דפש ליה גביכו בהדיכו, 
כי היכי דירתיתו בהדאי הני נכסי דנפלו ליה ממקום אחר, 
אהדרוה לחולקיה ונפלגינהו לכולהו נכסי בשוה. ואי לאו 
אחוכון הוא, לית לכו חולקא בהני נכסי דנפלו ליה ממקום 
אחר. #
הילכך דינא הוא דשקיל בהדיה האי אחא דאודי ליה 
לספק מכלל נכסיה ברישא כשיעור מאי דשקל הספק מיניה 
בחולקיה, ושאר אחים לית להו זכותא בהאי שיעורא, דהא 
כל אחד מיניהו הא קא נקיט מחולקיה דספק מהאי שיעורא 
ממאי דהוה מיחייב כל חד מיניהו למיתב ליה מחולקיה ולא 
יהיב ליה ושארא פלגי ליה כולהו אחים בשוה, ואשתכח 
דכל חד מינייהו בין מהני נכסי דנפלו ליה ממקום אחר בין 
מחולקא דפיש ליה לספק גבי הני אחין בהדי הדדי הוא 
דמטי להו. הילכך היכא דשבק האי ספק נכסים לא שנא 
שביק הנהו נכסי גופיהו דשקל מהאי אחא דאודי ליה ולא 
שנא דנפלו ליה ממקום אחר, ולא שנא דשבק פשיטותיה 
מאי דשקל מהאי ולא שנא טפי מהכין, דינא הוא דשקיל 
האי אחא דאודי ליה לההוא ממונא דשבק, ומאי דבצר ליה 
מחולקיה פסיד ליה, ולית ליה לאפוקי מהנך אחין ולא 
מידי, דהא אמרי אין אנו יודעין ודילמא לאו אחון הוא ואת 
הוא דאפסידת אנפשך דיהבת ליה מדידך.#
וה"מ היכא דלא אתניס ממונא דירתי אחים מאבוהון 
בידא דאחין, אבל היכא דאיתנסי כוליה ממונא גבי אחין, 
דאשתכח דאיתניס חולקיה דהאי ספק בכלל, ברשותא 
דמריה איתניס ולא קיימי עליה אחין בגזלן כי היכי 
דליחייבו עלה באונסין, דהא לא הוו ידעי דאחוכון הוא, 
והשתא נמי דמית ההוא ספק אשתכח דליכא גבי אחין 
מחולקא דספק ולא מידי. הילכך דינא הוא דאי איתיה 


