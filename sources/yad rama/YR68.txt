מיהא שמעינן דמיבעי ליה לדיאנא לעיוני בכולהי 
אותיות דשטרא ולדמויי כל אות לחברתה, ואי חזי ביה 
שנויא דאיכא למיחש ביה לזיופא לא מגבינן ביה עד דבדיק 
לה למילתא שפיר. ואי מצטרכא מילתא למיכפת ולממחיה 
למרי שטרא עביד כדי שיצא הדין לאמתו וכדי שלא יהו 
בני אדם רגילין לעשות כן. ומסתברא דהני מילי בשאין 
חייב מודה, אי נמי היכא דאתי לאפוקי מיורשין או 
מלקוחות דקימא לן טוענין ליורש טוענין ללוקח. אבל 
היכא דאתי לאפוקי מן הלוה או מן המוכר והנותן גופיהו 
ולא קא טעין נתבע טענה דשיכא בההיא ריעותא דאשתכח 
בשטרא, לא טענינן ליה אנן ולא מדכרינן לה לההיא 
ריעותא כלל. והיינו דתנן (אבות א,ט) הוי זהיר בדבריך שמא 
מתוכן ילמדו לשקר:#
#
סח. ההוא דהוה כתיב ביה מנת ראובן ושמעון אחי. 
ושטר זביני הוה דהוה כתיב ביה אנחנא 
סהדי כן הוה דזבן קדמנא פלניא מנת ראובן ושמעון אחי 
מנייהו ושאר ענייני דזביני. הוה להו אחא אחרינא דשמיה 
אחי אזל איהו (שרא) [שדא] ביה ו"ו שוייה ואחי אתא 
לקמיה דאביי אמר ליה מאי טעמא דחיק ליה עלמא להאי 
ו"ו כולי האי כפתיה ואודי. ושמעינן נמי מיהא מעשה 
כדשמעינן מההוא מעשה אחרינא. #
ושמעינן נמי מתרויהו דמבעי ליה לספרא לאזדהורי 
בכתיבת השטר שיהו אותיותיו דומות זו לזו כדי שיוכל 
הדיין ללמוד זו מזו. ויהא הכתב מיושר ושוה בכל דבריו 
שלא ירחיק את האותיות זו מזו יתר מדאי, ואל ירחיק את 
הכתב יתר מדאי ואל ירחיב במקום [אחד] וירחיק במקום 
אחר שמא יוסיף המזייף אות אחת ולא יוכל הדיין להכיר 
זיופו ונמצא קולר תלוי בצואר הסופר ובצואר העדים 
שחתמו בשטר שלא נכתב כהוגן. לפיכך אין העדים רשאין 
לחתום על השטר עד שידקדקו בכל אותיותיו ויראו 
שנכתב כראוי:#
#
סט. ההוא שטרא דהוו חתימי עליה רבא ורב אחא בר 
אדא אתא לקמיה דרבא א"ל אין חתמות 
ידאי דידי הוא מיהו קמיה דרב אחא בר אדא לא חתים לי 
מעולם. כלומר מעולם לא הקדמתי חתימתי לחתימתו, 
לפי שזקן היה ביותר. כפתיה ואודי א"ל בשלמא דידי 
זייפת אלא דרב אחא בר אדא דריתא ידיה היכי עבדת 
אמר ליה (אנאי) [אנחי] ידאי אמצרא דרחייא אי נמי 
אזרנקא וכתבי. #
#
מיהא שמעינן דהיכא דמודי סהדא דחתמות ידיה הוא, 
מיהו ברירא ליה דלא חתים בהאי שטרא מעולם, אי נמי 
דלא חתים ליה בהדי האיך סהדא אחרינא מעולם, אי נמי 
דלא חתים קמיה מעולם, לא מיבעי ליה לדיאנא לאגבויי 
ביה עד דבדיק עלה דמילתא שפיר. ואי נמי מצטרכא ליה 
מילתא למכפתיה לבעל דין ולממחייה עבדינן, כדי שיצא 
הדין לאמיתו וכדי שישמעו הנשארים וייראו:#
ו. כותבין גט לאיש ואע"פ שאין אשתו עמו ושובר 
לאשה אע"פ שאין בעלה עמה ובלבד שיהא 
מכירן ובעל נותן שכר. האי כותבין דקתני בהני 
מתניאתא, לכתוב ולחתום הוא, דכותבין גט לאיש 
וחותמין עליו אע"פ שאין אשתו עמו, דמילתא דתליא ביה 
בבעל לחודיה היא, דכתיב (דברים כד,א) וכתב לה ושלחה 
על כרחה. ושובר(ה) לאשה שנפרעה מכתובתה, וחותמין 
עליו אע"פ שאין בעלה עמה, דמילתא דתליא בה באשה 
לחודה היא, ועוד דלזכותיה דבעל קאתי וזכין לאדם שלא 
בפניו. ומאי ובלבד שיהא מכירן, שיהא מכיר שם האיש 
והאשה בגט, ושם האיש והאשה בשובר, שהן שמותן של 
אלו, דאי לאו הכי חיישינן דילמא קא עבדי קנוניא על 
אשתו של אחר ועל בעלה של אשה אחרת. והבעל נותן 
שכר. והאידנא היכא דמיגרשא לרצונה שדיוה רבנן אאשה 
כי היכי דלא לשהיה, כדבעינן למימר קמן (קסח,א):#
#
[קסז,ב] ז. כותבין שטר ללוה אע"פ שאין המלוה  עמו  
ואין כותבין למלוה עד שיהא הלוה עמו 
והלוה נותן שכר. הא דקתני כותבין שטר ללוה אע"פ 
שאין המלוה עמו, אפילו למכתב ולמחתם קתני, דזכותיה 
דמלוה היא, ובלבד שיהא מכירן. ואוקימנא בפרק שנים 
אוחזין בטלית (ב"מ יג,א) בשטרי הקנאה, דהא שעבד נפשיה 
מעידנא דקנו מיניה, ואע"ג דלא מסר ליה שטרא, ואע"ג 
דלא אכתיב נמי, ואי טריף לקוחות מזימניה דשטרא דה[י]א 
שעת הקנאה כדין טריף. אבל בשטרי דלאו הקנאה דלא 
משתעבד אלא משעת מסירת השטר למלוה, אי[ן] כותבין 
ללוה עד שיהא מלוה עמו, דחיישינן דילמא כתב ללוה  
בניסן ולא לוה עד תשרי, וכיון דלא לוה עד תשרי לא 
מסריה לשטרא למלוה עד תשרי, ודילמא אזיל לוה ומזבין 
נכסיה מניסן ועד תשרי, ומפיק מלוה שטרא דזימניה בניסן 
(מטא לידיה) ואתי למטרף לקוחות דמניסן ועד תשרי שלא 
כדין.והיינו טעמא דכי הוי מלוה עמו כותבין, דמסתמא כי 
אתו תרויהו אדעתא דמסר ליה שטרא מיד הוא 
דאתו,הילכך אי אדעתא דהכין קאמר להו הלוה למכתביה 
כותבין ומוסרין אותו למלוה מיד, דליכא למיחש ולא 
מידי, ואי לא מסרי ליה נהליה בו ביום אין כותבין, 
דחיישינן דילמא לקנוניא קא מכוין.#
ומאי שנא מגיטי נשים דכותבים גט לבעל אע"פ שאין 
אשתו עמו ואף ע"פ דאפשר דלא מסר ליה נהלה בו ביום 
והוה ליה מוקדם, כיון דמעיקרא ליכא אנפא דליכוון 
לקינוניא, אקדומי פורענותא לנפשיה לא מקדים, כדמיברר 
בהמביא גט תנינא (גיטין יח,א), וכי כתיב ליה ודאי אדעתא 
דנמסריה בו ביום כתיב ליה והרי בידו לגרשה בו ביום. 
אבל הכא גבי לוה ומלוה, חיישינן דילמא כתב ללוה בניסן 
ומימלך מלוה לבתר דאיכתיב שטרא ולא מוזיף ליה עד 
תשרי, ואיהו לא מסר ליה נהליה עד דמוזיף ליה, ואתו 
למטרף לקוחות מניסן ועד תשרי שלא כדין. #
וכי תימא אפילו בשטרי הקנאה נמי, אי נמי הוי המוכר 
עמו, אמאי כותבין, ליחוש שמא כתב ללות עכשיו בניסן 
.כע>א.<>ש.<>ס<>פ:ר.0<ידרמה#
.כע>א.<>ש.<>ס<בבא בתרא קסז,ב#
.כע>א.<>ש.<>ס0<~>ס<#
.זע>א.<>ש.<>ס<>פ:ר.0<ידרמה#
.זע>א.<>ש.<>ס<בבא בתרא קסז,ב#
.זע>א.<>ש.<>ס0<~>ס<#
.דח#
ולא מתרמי ליה למיזף עד תשרי, אי נמי לא מתרמי ליה 
למיזף כלל. התם איהו דאפסיד אנפשיה, דשעבד נפשיה 
מקמיה דלישקול זוזי, וכי נפיק שטרא מגבינן ביה עד 
דמתברר דכתב על מנת ללות ולא לוה הוה, דכי מתברר 
דהכי הוה ודאי לא מגבינן ביה, דאדעתא דהכי לא 
אשתעבד ליה. וכבר ברירנא בפרק שנים אוחזין בטלית 
בירור יפה.#
והא דקתני אין כותבין למלוה עד שיהא הלוה עמו, הא 
קמ"ל דאפי' מכתב ומחתם אדעתא דנקנני ליה עדים 
גביהו עד דיהיב להו הלוה רשותא למיתביה למלוה. ולא 
מיבעיא היכא דחתימי עליה בתרי דלא, דהא לא אפשר 
דנקטי ליה תרויהו, וכי נקיט ליה חד מיניהו אשתכח דקא  
נפיק שטרא לבר מרשותיה דאידך חתים עליה ולא נקיט 
ליה, וכמאן דמסריה למלוה גופיה דאמי. אלא אפילו היכא 
דחתים עליה חד סהדא ונקיט ליה סהדא גופיה, סד"א שפיר 
דאמי, קמ"ל דלית ליה רשותא למעבד הכין, דעדים 
החתומין על השטר נעשו כמי שנחקרה עדותן בב"ד, 
וחיישינן דילמא נפיל מיניה, אי נמי אדהכי והכי מיית 
ואזיל מלוה ושקיל ליה, אי נמי אניס ליה מיניה. הילכך 
אסיר ליה למחתם אשטרא [דכמאן] דמסריה למלוה דאמי:#
#
ח. ושמעינן מינה מדקתני הלוה נותן שכר אף ע"ג 
דשטרא לחזוקיה לממונא דמלוה קאתי, 
ש"מ לעלמא דלענין אגרא לאו בתר ההוא דמתהני בגופיה 
דשטרא אזלינן, אלא ההוא דמתהני בממונא איהו יהיב 
אגרא. וכן כל כיוצא בזה:#
#
ט. כותבין שטר למוכר אע"פ שאין הלוקח עמו ואין 
כותבין ללוקח עד שיהא המוכר עמו 
והלוקח נותן את (השטר) [השכר]. הא מתני' נמי לא 
מיתוקמא אלא בשטרי הקנאה, אבל בשטרי דלאו הקנאה 
אין כותבין למוכר עד שיהא הלוקח עמו,והוא דמסרי ליה 
ללוקח בו בום, מידי דהוה אשטרי מלוה,דבשטרי דלאו 
אקנאתא אין כותבין ללוה עד שיהא המלוה עמו, דכי היכי 
דאיכא למיחש התם לשמא כתב ללות בניסן ולא לוה עד 
תשרי, ואזל זבין נכסיה מניסן ועד תשרי ואתי למטרף 
לקוחות שלא כדין, גבי שטרי מכר נמי איכא למיחש 
דילמא כתב ליתן בניסן ולא נתן עד תשרי ואזל זבנה או 
יהבא להאי ארעא גופה לאיניש אחרינא מניסן ועד תשרי, 
ובתר הכי מסריה לשטר זביני לקמא בתשרי, ואזיל לוקח 
ראשון וטריף לה לארעא גופא מלוקח אחרון שלא כדין. 
אלא לא מתוקמא אלא בשטרי הקנאה, דהא שעבד נפשיה. 
ובלבד שיהא מכירן, ואשמעינן גבי גט והוא הדין לכולהו.#
ודוקא נמי היכא דלא משמע שטרא דכי קנו מיניה 
דמוכר מדעתו דלוקח הוא דקנו מיניה, אבל היכא דמשמע 
שטרא דמדעתא דתרויהו קא קנו מיניה דמוכר, אין 
כותבין, דהא קא מחייבי ליה ללוקח למיתב ליה דמים 
למוכר, דקימא לן דקנין אפי' במכר קני ואפי' מקמי דיהיב 
דמי כדברירנא בפרק הזהב (מז,א ר' להלן ד"ה אלא) . ואפי' 
היכא דמשמע שטרא דכבר קביל מוכר זוזיה לא כתבינן, 
דהא קא מסהדי דניחא ליה ללוקח בהני זביני וקא מחייבי 
ליה למפרע טיסקא למלכא. ואפי' ארעא דלית בה לא 
טיסקא ולא חיובא אחרינא, לא ניחא ליה דליפוק ליה קלא 
דאית ליה מאי דאית ליה, דחייש דילמא גרים ליה האי 
קלא פסידא מאנפא אחרינא. ומכל מקום איכא משום לא 
תענה ברעך עד שקר ומשום מדבר שקר תרחק.#
ואין כותבין שטר ללוקח עד שיהא המוכר עמו. 
ואצטריך לאשמועינן כדפרישנא גבי מלוה ולוה. והלוקח 
נותן שכר, דאע"ג דתרויהו קא מתהנו זה בשדה וזה במעות 
אפילו במוכר שדהו מפני רעתה לוקח עדיף, דאמרי אינשי 
זבנת קנית זבינת אפסידת.#
ואי קשיא לך במאי אוקמתינהו להני מתניאתא, בשטרי 
הקנאה, דהא שעביד נפשיה, וכי שטרי הקנאה מאי הוי, 
והא קימא לן דחליפין לא קנו אלא היכא דאיתיה לקונה 
התם. דגרסינן בקידושין בפרקא קמא (כו,א) איבעיא להו מי 
בעינן צבורין בה או לא ת"ש דאמר רב יאודה מעשה באדם 
אחד שהיה בירושלים והיו לו מטלטלין הרבה ובקש ליתנם 
במתנה ואמרו לו אין לך תקנה עד שתקנם אגב קרקע, מה 
עשה הלך ולקח בית רובע סמוך לירושלים ואמר טפח על 
טפח לפלוני ועמו מאה צאן ומאה חביות, וטפח על טפח 
לפלוני ועמו מאה צאן ומאה חביות ומת וקיימו את דבריו, 
ואי אמרת בעינן צבורין בה טפח על טפח למאי חזי, כלומר 
היכי מצי אקנויי אגבייהו מאה צאן ומאה חביות, הא לא 
חזו למהוי צבורין בה. ודחינן, לדמי, כלומר דהני מאה 
צאן ומאה חביות דקאמרינן לאו דוקא הוא, אלא דמי מאה 
צאן ודמי מאה חביות קאמרינן דחזו למהוי צבורין בטפח 
על טפח. הכי נמי מסתברא, דאי ס"ד מאה צאן ומאה 
חביות ממש ניקנינהו נהליה בחליפין, אלא משום דמטבע 
הוה דאין מטבע נקנה בחליפין. ומקשינן ואלא מאי לדמי, 
ליקנינהו נהליה במשיכה, אלא מאי אית לך למימר, 
דליתיה למקבל מתנה התם, הכא נמי דליתיה ל[מ]קבל 
מתנה התם. כלומר, אלא מאי אית לך למימר לדידך 
דאמרת לדמי מאי טעמא לא אקנינהו נהליה במשיכה, 
דליתיה למקבל מתנה התם לאקנוינהו נהליה במשיכה, 
לדידי נמי דמוקמינא לה במאה צאן ומאה חביות ממש דקא 
מקשית לי ליקנינהו נהליה בחליפין לא תיקשי, דיכילנא 
לאוקמא דליתיה למקבל מתנה התם לאקנויי ליה בחליפין. 
דשמעת  מינה דחליפין לא קנו אלא היכא דאיתויה למקבל 
מתנה התם, דבעינן בכליו של קונה דוקא, והכא קתני 
כותבין שטר ללוה ולמוכר אע"פ שאין המלוה והלוקח 
עמו.#
וכי תימא דילמא הכא במאי עסקינן דקנו מיניה באנפי 
תרויהו ובתר הכין קא אתי חד מיניהו באנפיה נפשיה 
למכתביה לשטרא, אי הכי אמאי אין כותבין למלוה וללוקח 
עד שיהא הלוה והמוכר עמו, הא קימא לן קנין בפני שנים 
ואין צריך לומר כתובו, סתם קנין לכתיבה עומד. #
לא תקשי לך, דכי מוקמינן לה לההיא דקדושין בדליתיה 
למקבל מתנה התם, לאו משום דחליפין לא קנו אלא בכליו 
של קונה דוקא, אלא משום דליכא דניחא ליה לאקנויי ליה 
סודרא למקנה אדעתא דאקנויי לאחריני, דאי מקנה ליה 
קנין גמור אית ליה פסידא. ואי על מנת להחזיר, הא סוגיא 
דגמרא דנדרים בפרק השותפין (מח,ב) דסודר על מנת 
להחזיר קני על מנת להקנות לא קני. ואע"ג דסוגיא 
דשמעתא התם לאו כפום בריתאי סלקא, ניחא ליה 
לגמרא לאפוקי סוגיא  דקידושין אליביהו משום דההוא 
עובדא דקידושין דמקשינן ומפרקינן אליביה רב יהודה 
אמרה, ורב יהודה מסבי דפום בדיתא הוה כדאמרינן בסוף 
פירקא קמא דסנהדרין (יז,ב) סבי דפום בדיתא רב יהודה 
ורב עינא, ומימלא שמעת דסבירא ליה לרב יהודה קני על 
מנת להקנות לא קני, וניחא ליה לגמ' לאסוקי האי עובדא 
דאתמר מש(י)מיה אליביה. וכי תימא ולקני ליה האי מקנה 
סודרא אחרינא ולהדר ההוא אחרינא וליקני ביה מיניה, הא 
נמי לאו תקנתא היא, דאי בסתמא דילמא האיך לא ניחא 
ליה למהדר ולאקנויי ליה, ואי על מנת למקנא ביה מיניה, 
הוה ליה על מנת להקנות ואליבא דרב יהודה לא קני. אבל 
אליבא דהלכתא קני על מנת להקנות מהשתא קני, כדאסקה 
רב אשי התם בנדרים. ואפי' בסודר דאחריני, ואפי' שלא 
בפני קונה. דאי מטעמא דעל מנת להחזיר, בהדיא אסיקנא 
בקידושין (ו,ב) דמתנה על מנת להחזיר שמה מתנה, ואפילו 
במכר קני. ואי מטעמא דכליו של קונה, קני מדין עבד 
כנעני0, ואי מטעמא דשלא בפניו, הא קימא לן דזכין לו 
לאדם שלא בפניו. וכבר ברירנא התם בקידושין בירור 
יפה.#
וכי תימא א"כ קשיא הך דהמוכר את הספינה (לעיל 
עז,א) דקאמרינן אם קדם המוכר וכתב שטר ללוקח כאותה 
ששנינו כותבין שטר למוכר אע"פ שאין הלוקח עמו כיון 
שהחזיק זה בקרקע נקנה שטר בכל מקום שהוא, דהא התם 
נמי בשטרי הקנאה היא, ואע"ג דקנו מיניה לא קני אלא 
בחזקה, כדקתני כיון דהחזיק זה בקרקע, מכלל דאי לא 
אחזיק לא קני. וכ"ת שאני מכר דקי"ל דאפילו כתב את 
השטר לא קנה עד שיתן דמים, וה"ה אע"ג דקנו מיניה, אי 
הכי כי אחזיק נמי מאי הוי, הא אמרת לא קנה עד שיתן 
דמים.#
ועוד קשיא מתני' דכותבין שטר למוכר אע"פ שאין 
הלוקח עמו, דאוקימנא בשטרי הקנאה דלא שעביד נפשיה, 
אמאי כותבין, הא אמרת לא קנה עד שיתן דמים, וכיון דלא 
קנה משעת הקנאה הדר קושיא לדוכתיה, דאתי למטרף 
לקוחות שלא כדין. #
אלא מסתברא דאע"ג דלא נתן דמים נמי קנה. ודקא 
אמרת הא קי"ל במכר לא קנה עד שיתן דמים, ה"מ בשטר 
דלית ביה קנין, אבל היכא דקנו מיניה, אע"ג דלא יהיב 
דמים נמי קני. דתניא בפ' הזהב (ב"מ מז,א) וזאת לפנים 
בישראל על הגאולה ועל התמורה לקיים כל דבר שלף איש 
נעלו ונתן לרעהו גאולה זו מכירה, ואי דיהיב דמי (לימא) 
[למה] ליה קנין. אלא לאו ש"מ דאע"ג דלא יהיב.#
וכי תימא א"כ ההיא דפרק המוכר את הספינה אמאי 
בעי חזקה. שאני התם דלאקנויי ליה שטרא אגב ארעא קא 
בעי, וכי קנו מיניה אכתי לא איכתיב שטרא כי היכי 
דלקנייה נהליה אגב ארעא, ואמטול הכי בעי חזקה לאחר 
כתיבת השטר. וכי תימא מה נפשך, אי קנה לוקח מעיקרא 
לארעא בחליפין, כי מקני ליה בתר הכי שטרא אגב האי 
ארעא, אמאי קני, הא בעידנא דאקנייה לארעא נהליה לא 
אקני ליה אגבה ולא מידי, והשתא כי מקני ליה שטרא 
אגבה ולא כלום הוא, דאגב ארעיה דלוקח קא מקני ליה, 
ולא מהני אגב אלא היכא דאתיא הקנאה דקרקע ודמטלטלי 
בהדי הדדי. #
לעולם אימא לך הכא דקנין לחודיה קאני, ושאני הכא 
דכיון דהאי קנין לאו מדעתא דלוקח הוה, נהי דאהני ליה 
ללוקח דאי ניחא ליה ללוקח בהני זביני לא מצי מוכר 
למהדר ביה ואיגלאי מילתא דמכי קנו מיניה דמוכר קנה 
לוקח. אלא כיון דאי בעי לוקח למימר לא ניחא לי בהני 
זביני לא קני. ואפי' לרבנן דאמרי (לעיל קלח,א) זיכה לו ע"י 
אחר ושתק ולבסוף צוח קנה, דאלמא מכי ידע דזיכה לו 
ע"י אחר ושתק קנה, הני מילי גבי מתנה דלא מיחיב מקבל 
מתנה ולא מידי, אבל גבי מכר דמיחיב למיתב דמים, לא 
מיבעיא בשתיקה בעלמא לא מיחייב, אלא אפילו אמר 
בהדיא דניחא ליה לא מיחייב למיתב דמים. דהשתא לא 
עבד ולא  מידי, אמאי קא מחייבת ליה אשעת קנין וזיכוי, 
ההיא שעתא שלא מדעת הוה. הילכך אי עבד ביה בתר 
הכי חד מאנפי הקנאה מיחיב, ואי לא לא מיחייב. וכי אהני 
ליה קנין דמעיקרא דלא מצי מוכר למהדר ביה. ואהני ליה 
נמי דאי אחזיק בה בתר הכין, אי נמי מטי שטרא לידיה, 
אי נמי יהיב ליה דמי, איגלאי מילתא למפרע דמעידנא 
דקנו מיניה קני הלוקח להאי ארעא לאיחיובי בדמי דילה 
למוכר. והרי אתברר לך דאהניא ליה האי חזקה לקיומינהו 
לזביני קנין גמור דלא מצי לוקח למהדר ביה, ומגו דאהניא 
להכי אהניא נמי לאקנויי ליה שטרא אגב ארעא, דהא עד 
השתא לא קניה לוקח לארעא קנין גמור.#
ואגב אורחיך ש"מ דההיא דאמרי' התם (לעיל עז,ב) כיון 
שהחזיק זה בקרקע נקנה שטר בכל מקום שהוא דוקא 
כשהוחזק הלוקח עצמו או שלוחו, אבל אי זכי ליה מוכר 
על ידי אחר שלא מדעתו של לוקח, אע"ג דאחזיק ליה 
ההוא אחר ללוקח בקרקע לא קני ליה לוקח לשטרא בהכי, 
דהא לא אהניא האי חזקה לקיומינהו לזביני ולא מידי, 
דמכי קנו מעיקרא מיניה דמוכר קימא ארעא ברשותיה 
דלוקח על מנת שירצה, והשתא נמי דזכי ליה על ידי אחר 
אכתי לא גלי לוקח דעתיה דניחא ליה בגויה. ואשתכח דלא 
אהניא האי חזקה בזביני דהאי ארעא ולא מידי כי היכי 
דלימא מגו דאהניא לגופה דארעא אהניא נמי לאקנויי 
שטרא אגבא. וכן הלכתא:#
#
י. אין כותבין שטרי אירוסין ונשואין אלא מדעת שניהן 
והחתן נותן שכר. האי שטרי אירוסין דקתני 
אוקימנא בקידושין (ט,א) בשטרי פסיקאתא כמה אתה נותן 
לבנך כך וכך כמה אתה נותן לבתך כך וכך עמדו  וקידשו 
הן הן דברים הנקנין באמירה. ושטרי נשואין, כגון שטר 
כתובה ומכנסת שום לבעלה. והכא נמי למיכתב ולמחתם 
קא מיירי, אפילו אדעתא דנקיט ליה סהדא לשטרא גאביה, 
ס"ד אמינא שפיר דאמי, קא משמע לן דלא כדפרישנא 
לעיל. והחתן נותן שכר, דאיהו הוא דקא קני ואיתתא היא 
דמקניא:#
#
יא. ואין כותבין שטרי אריסות וקבלנות אלא מדעת 
שניהן ושניהן נותנין שכר שטרי בירורין וכל 
מעשה ב"ד אלא מדעת שניהן ושניהן נותנין שכר רשב"ג 
אומר לשניהן כותבין שנים לזה בעצמו ולזה בעצמו. היכי 
דאמי שטרי אריסות והיכי דאמי שטרי קבלנות. אריס זה 
היורד לתוך שדה חבירו מדעתו לעבדה על מנת ליטול חלק 
בפירות למחצה ולשליש ולרביע. קבלן זה היורד על מנת 
ליתן לבעל השדה כך וכך פירות בשנה או כך וכך מעות, 
בין עשה השדה יתר מכן בין שלא עשה כלום. ותרויהי 
זימנין דקרי להי תנא קבלנותא, מיהו אריסותא לא מקריא 
אלא למחצה לשליש ולרביע כדמיברר בפ' המקבל. וטעמא 
דהא מתני' דכל כהאי גוונא כיון דאיכא חובתא לתרויהו, 
למרי ארעא דמקני בה זכותא לאריסא בפירי, ולאריסא 
נמי דקא משתעבד ליה למרי ארעא למפלחה, וא"צ לומר 
בקבלנות דקא מיחייב ליה נפשיה בדבר קצוב, אין כותבין 
אלא מדעת שניהם. ושניהם נותנין שכר, דכי היכי דאית 
בה זכותא להאי אית בה נמי זכותא להאי.#
ואין כותבין שטרי בירורין אלא מדעת שניהן ושניהן 
נותנין שכר. מאי שטרי בירורין  איבעית אימא שטרי 
טענתא, והיינו שימוש בית דין דכתבי ביה טענאתא 
דבעלי דינין וחתימי עליה סהדי, דאי טעין חד מיניהו 
טענאתא דמיחייב בה ממונא לא מצי למכפר ולמימר בתר 
הכי לא טענתי. ולפום הדין סברא האי אין כותבין אלא 
מדעת שניהן דקתני הכא לא דמי להנהו מדעת שניהן 
דקתני גבי שטרי אירוסין ונשואין וגבי שטרי אריסות 
וקבלנות. דאלו התם שלא ברצון שניהן קאמרי' דלא 
כתבינן אלא ברשות שניהן, ואצטריך לאשמועינן 
כדפרישנא לעיל גבי שטרי אירוסין ונשואין, ואלו האי 
מדעת שניהן דהכא לאו לישנא דרשותא הוא, אלא לשון 
ידיעה הוא, דאין כותבין לאחד מהן עד שיודיעו את השני, 
דהאי שטרא לזכותא דתרויהו קאתי ולחובתא דתרויהו 
קאתי ואי כתבי ליה לחד מיניהו שלא מדעת חבירו אי חזי 
ביה זכותא לנפשיה מחוי ליה ואי חזי ביה חובתא לנפשיה 
לא מחוי ליה. אבל היכא דמודעינן ליה לאידך אע"ג דלא 
ניחא ליה למכתב כתבינן בעל כרחיה. דאי לא תימא הכי, 
נמצא הטוען טענה שמתחייב בה יכול לעכב על חבירו שלא 
לכתוב טענותיו כדי שיחזור ויטעון טענות שקר.#
ואיבעי תימא מאי שטרי בירורין, זה בורר לו דין אחד 
וזה בורר לו דין אחד וכתבין שטרא בהכי דלא להדרו בהו. 
ולהדין סברא האי אין כותבין אלא מדעת שניהן דקתני, אם 
תמצי לומר בדקנו מיניהו קא מיירי, דלא מצו למהדר בהו, 
אצטריך לאשמועינן דאע"ג דאסכימו  למקנא מיניהו לית 
להו רשותא למכתב ולמחתם אפי' אדעתא דנקיט ליה סהדא 
לשטרא עד דקנו מיניהו כדפרישנא לעיל. מיהו מכי קנו 
מיניהו לא צריך לאימלוכי בהו, דסתם קנין לכתיבה עומד 
ותו לית ליה רשותא לחד מיניהו לעכוביה אחבריה. ואי 
בדלא קנו מיניה קא מיירי, אי מקמי דקימי קמייהו בדינא 
וטעני טענאתיהו קאי, אין כותבין אלא ברשות שניהן, 
דאכתי כל חד מיניהו מצי למהדר ביה. ואי לבתר דקיימי 
קמיהו בדינא וטעני טענתיהו קאי צריך לאודועינהו, וכי 
מודעי (לא) להו לא מצי חד מיניהו לעכובי אחבריה, דהא 
לא מצי חד מיניהו למהדר ביה. דכי אמרינן (סנהדרין כד,ב) 
קודם גמר דין יכול לחזור בו הני מילי בשקבל עליו קרוב 
או פסול, אבל אם קבל עליו כשר מכי נחית לדינא קמיה 
וטעין לא מצי למהדר ביה, שאם אתה אומר כן נמצא כל 
אחד ואחד טוען טענה שמתחייב בה וחוזר ופוסל את הדין 
כדי שיחזור ויטעון טענה אחרת.#
ומאי כל מעשה בית דין, כגון פיסקי דדיאני ואגרות 
שום ושטרי אחלטאתא ואדרכתא ומאי דדמי להו. וטעמא 
מאי אין כותבין אלא מדעת שניהן, דילמא פרע ליה ולא 
ידע דנקיט שטרא. ואמטול הכי אין כותבין עד דמודעינן 
ליה לבעל דין דאי פרע ליה לישקליה לשטרא מיניה. 
והיינו דאמרינן (ב"מ יז,א) בין צא תן לו בין חייב אתה ליתן 
לו ואמר פרעתי נאמן בא מלוה לכתוב אין כותבין ונותנין 
לו. ואע"ג דבשטרי חלטאתא ואדרכתא לא חיישינן 
לפרעון כדאיתא בהדיא בפ' שנים אוחזין (טז,ב), הני מילי 
לבתר דאיכתוב ואמסור למלוה דומיא דהמוצא מעשה ב"ד 
דמיירי ביה התם, דאם איתה דפרעיה איבעי ליה למקרעיה 
לשטריה, אי נמי למכתב שטרא אחרינא כדאיתא התם, 
אבל דאכתוב כיון דלא ידע לוה דאיכא שטרא, חיישינן 
דילמא פרע ולאו אדעתיה.#
ורשב"ג דאמר לשניהן כותבין שנים לזה בעצמו ולזה 
בעצמו, אשטרי בירורין בלחוד קאי, דשיכא בהו זכותא 
לתרויהו, דאלו שאר מעשה ב"ד דכ"ע לא כתבינן אלא 
לההוא דאית ליה זכותא בגויה. וגבי שטרי בירורין בהא 
פליגי, ת"ק סבר כיון דאי כתבי להו לתרויהו חד שטרא 
מתהני להו לתרויהו פלגו אגרא, הוה ליה זה נהנה וזה 
נהנה, וקי"ל דאפי' היכא דזה נהנה וזה לא חסר כופין על 
מדת סדום, וכ"ש הכא דזה נהנה וזה נהנה הוא. ואמטול 
הכי לא כתבינן להו אלא חד ומחתין ליה גבי דיאנא או גבי 
סהדי. ומאן דצריך לאחוויי זכותיה בבי דינא ליזיל לגבי 
מאן דאיתה לזכותא גביה ומחוי ליה בבי דינא דאיהו 
דאנטר לה לתרויהו עד דגמר דינא. ורשב"ג סבר מצי א"ל 
לא ניחא לי דתהוי זכותך בהדי זכותי דדמית עלי כאריא  
ארבא, דאי ידעת לי זכותא בגוה אזלת ארעא דאחוויי 
לזכותך וגרמת קלקולא בגוה לאפסודן לדילי. ואיכא מאן 
דאמר משום דבכל עידן דמצטריך לעיוני ביה בי דינא אמר 
ליה תא אפקיה עמי בבי דינא ודמי עליה כאריא ארבא. 
ובין לפירושא קמא בין לפירושא בתרא, כל היכא דחייש 
לטירחא או לפסידא לאו מדת סדום היא. וקימא לן כתנא 
קמא. ואיכא נוסחי דלית בהו הכא וכל מעשה בית דין, 
ונוסחי דייקי נינהו, חדא דלא לצטריך לאוקומי פלוגתא 
דרבן שמעון ב"ג אפלגא. ועוד דהא איכא קיום שטרות דלא 
צריך דעת בעל דין וכמה מילי דכותיה:#
#
ע. והא דתנן כותבין גט לאיש אע"פ שאין אשתו עמו 
ושובר לאשה אע"פ שאין בעלה עמה ובלבד 
שיהא מכירן אמר רב יהודה אמר רב ובלבד שיהא מכיר 
שם האיש בגט ושם האשה בשובר. דאי לא חיישינן דילמא 
מחליף שמיה בשמא דחבריה וכתיב גט ואזיל ממטי לה 
לאתתיה דהאיך וכתבה איתתא שובר וממטיא לה לבעלה 
דהך איתתא אחריתי. ואסקה רב ספרא הכי אמר רב שם 
האיש בגט והוא הדין לשם האשה שם האשה בשובר והוא 
הדין לשם האיש. דאי לאו הכי אע"ג דמכיר שם האיש בגט 
חיישינן לשני יוסף בן שמעון בעיר אחת, דאזיל חד מינהו 
ומחליף שמא דאיתתיה בשמא דאיתתא דחבריה יוסף בן 
שמעון, ואזיל ומגרש ביה איתתא דהאיך. והשתא דמכיר 
נמי שם האשה בגט לא יכיל לחלופי. והוא הדין נמי גבי 
שובר, דאע"ג דמכיר שם האשה בשובר חיישינן לשתי 
נשים ששמותיהן שוין, דילמא מחלפא ליה לשמא דגברא 
בשמא דבעלה דחברתה, ואזלא וממטיא לבעלה דחברתה. 
והשתא דמכיר נמי שם האיש בשובר לא יכלא לחלופי:#
#
עא. וליחוש לשני יוסף בן שמעון הדרין בעיר אחת 
דילמא כתיב גיטא ואזיל וממטי 
לאיתיתיה דהאיך. ובדשוו נמי שמות נשותיהן קא  קשיא 
ליה, כלומר נהי נמי דמכירין שם האיש ושם האשה בגט  
ליחוש לשני יוסף בן שמעון הדרים בעיר אחת ששמות 
נשותיהן נמי שוין, דכי מכיר שם האיש ושם האשה נמי לא 
מהני ולא מידי, והאי יכיל למכתב גיטא בשמיה ובשמא 
דאיתתיה וממטי לאתתא דחבריה ומגרש לה, שהרי שמות 
הבעלים שוין ושמות נשותיהן נמי שווין ולא צריך לחלופי 
לא שמיה ולא שמא דאתתה. #
אמר להו רב אחא בר רב הונא הכי אמר רב שני יוסף 
בן שמעון הדרין בעיר אחת אין מגרשין נשותיהן זה שלא 
בפני זה. כלומר אין אחד מהן רשאי למסור גט לאשתו 
אלא בפני שניהן, דחיישינן דילמא כתיב גט בשמיה דידיה 
וממטיה ליה לאתתא דחבריה. ואי נמי יהיב חד מיניהו 
גיטא לאיתתא דלאו באנפי חבריה רמינן עלה חומרי 
גרושה וחומרי אשת איש. ואשתכח דמסתמא היכא דמכיר 
שם האיש בגט ליכא למיחש לתקלה כלל, דאי אתברר בתר 
הכי דאיכא בההוא מתא יוסף בן שמעון אחרינא, לא 
משתריא בהאי גיטא אלא בעידי מסירה דמסהדי דכי 
מסריה יוסף בן שמעון להאי גיטא להאי איתתא באנפי יוסף 
בן שמעון חבריה הוא דמסריה נהליה, דאם איתא דהאי 
דמסריה נהלה לאו בעלה הוה, אם כך הך או אחרינא דהוה 
קאי התם הוה בעלה ולא עביד איניש דמפקעי אתתיה 
מיניה באפיה ושתיק. ודוקא דלא מסהדי עדי מסירה דההוא 
דמסריה לגיטא נהלה בעלה הוה, אלא דמסהדי דיוסף בן 
שמעון הוה, אבל היכא דמסהדי דבעלה הוה כשר ולא בעי 
זה בפני זה וליכא חששא כלל. וכי קא פסיק רב וקאמר אין 
מגרשין זה שלא בפני זה לכתחלה קאמר ותקנתא דמהניא 
לכולי עלמא קמ"ל.#
ואי קשיא לך הא דתנן בסוף גיטין (פו,ב) שנים ששלחו 
שני גיטין שוין ונתערבו נותן שניהן לזו ושניהן לזו, והא 
התם דבשני יוסף בן שמעון שהיו בעיר אחת קאי, מדקתני 
שוין ונתערבו, ואע"ג דליתינהו לבעלים הכא מיגרשי 
בגוייהן. יכילנא לשנויי לך בדאיכא עדים דהנך שני יוסף 
בן שמעון מסרי ליה שני גיטין להאי שליח זה בפני זה, 
מיהו שינויי דחיקי לא משנינא לך, אלא אפילו בסתמא 
נמי, וכי אתמר דרב ביוסף בן שמעון המגרש בעירו, אי 
נמי על ידי שליח ממקום קרוב, אבל ממקום רחוק דלא 
שכיחאן שיארתא ואי פסלינן ליה להאי גיטא בחששא 
בעלמא מיעגנא ואזלא לא גזור רבנן. והא דמיא לההיא 
דתנן (שם סו,א) מי שהיה מושלך בבור ואמר כל השומע את 
קולי יכתוב גט לאשתי הרי אלו יכתבו ויתנו, והוינן בה 
וליחוש דילמא צרה היא, ומסקנא תנא דבי רבי ישמעאל 
בשעת הסכנה כותבין ונותנין אע"פ שאין מכירין, והא נמי 
דכותה. ואי בעי תימא שאני הכא דכיון דקא מייתי שני 
גיטין מהנך שני יוסף בן שמעון וקא יהיב חד להא וחד 
להא, מוכחא מילתא דלאו לשקרא קא מכוון, אלא דוקא קא 
עבוד, ולא גזרו ביה רבנן:#
#
עב. וליחוש לאיניש מעלמא דילמא אזיל למתא 
אחריתי ומחזיק ליה לשמיה ביוסף בן 
שמעון, ושום מאתיה כמאתיה דיוסף בן שמעון, ואזיל 
וממטי לה לאיתתא דחבריה אמר להו רב הונא בר חיננא 
הכי אמר רב כל שהוחזק שמו בעיר שלשים יום אין 
חוששין לו. כלומר כל שהוחזק שמו בעיר אצל רוב אנשי 
העיר שלושים יום אין חוששין לו דילמא אחזקיה לשמיה 
כשמא דאחריני, דאי עביד לא סגיא דלא מיגליא מילתא 
בתלתין יומין ומשתקר, והאי מדאיתחזק תלתין יומין ולא 
איגלאי מילתיה ולא אשתקר ש"מ בקושטא אתחזק וליכא 
למיחש ולא מידי, דאי נמי מתרמי דמתחזק בשקרא ולא 
מיגליא מילתיה אלא לבתר זמן מרובה מילתא דלא שכיח 
היא, ומילתא דלא שכיחא לא חיישי לה רבנן למגזר בה.#
לא אתחזק מאי. אמר אביי כגון דקארו ליה ועאני. 
כלומר כגון דקארו ליה בההוא שמא ועאני מיד. רב זביד  
אמר רמאה ברמאותיה זהיר. הילכך אף על גב דקארו ליה 
ועאני מיד, אם הוחזק שמו בעיר שלשים יום אין ואי לא 
לא. ומסתברא דהוא הדין נמי בשאר שטרות, כל שהוחזק 
שמו בעיר שלשים יום אין חוששין לו, פחות מכאן 
חוששין לו, ואע"ג דקרו ליה ועאני.#
והיכא דקארו ליה בהאי שמא ועאני, ואית ליה חובתא 
בהכי, מחזקינן ליה בההוא שמא ומחייבינן ליה. ומשכחת 
לה בראובן שלוה משמעון בשטר וקא טעין אנא לאו 
ראובן קרו לי אלא לוי קרו לי, וקרו ליה ראובן ועאני, 
אע"ג דלא אתחזק בעיר בראובן שלשים יום מחזקינן ליה 
בראובן בהכי ומחייבינן ליה לשלומי ממונא דכתיב ביה 
בההוא שטרא. דעד כאן לא קאמר רב זביד דאע"ג דקרו 
ליה ועאני לא מחזקינן ליה בהכי אלא לזכותיה, אי נמי 
במידי דאתיא מינה חובתא לאחריני מטעמא דרמאה 
ברמאותיה זהיר, אבל לחובתיה דידיה ודאי מחזקינן ליה, 
דרמאה ברמאותיה זהיר, והאי מדלא אזדהר שמע מינה 
הכי קרו ליה:#
#
עג. ההוא תברא דהוה חתים עליה רבא בר רב  חנן 
אתאי ההיא אתתא דנפיק עליה תברא לקמיה 
אמרה ליה לאו אנא הואי אמר אנא נמי אמרי להו דלאו 
איהי היא ומיקש הוא דקשה לה ובגר ליה קלא. כלומר 
אנא נמי כי נפק עלה תברא השתא קמאי אמרי להו ליורשי 
הבעל דלאו איהי היא, דקלא דהא בגר טפי מקלא דהך 
דאתאי לקמאי בעידן הודאה, ואנא הוא דלא דקי בה שפיר 
בעידן הודאה. אי נמי סהדי דאסהידו קמאי דפלניתא היא 
הוא דלא דקו בה, ואמרו לי איהי היא ומיקש הוא דקשא 
ובגר לה קלא, אבל אנא לא ברירא לי מילתא משום דלא 
דקי מעיקרא בקלא שפיר כי היכי דאדע השתא אי מחמת 
דקשא הוא דבגר לה קלא ואי מחמת דהאי איתתא 
אחריתי, ומסתמא איכא למיחש דאיתתא אחריתי היא 
והשובר בטל.#
אמר אביי אע"ג דאמור רבנן [קסח,א] כיון שהגיד 
שוב אינו חוזר ומגיד צורבא מרבנן לאו אורחיה למידק. 
כלומר אע"ג דאמרי רבנן כיון שהגיד שוב אינו חוזר 
ומגיד, והאי כיון דחתים בשטרא על שם רבקה בת בתואל, 
והאי נמי קארו לה רבקה בת בתואל, לא מהימן למימר 
דלאו איהי היא, הני מילי באיניש מעלמא, אבל צורבא 
מרבנן לאו אורחיה למידק מעיקרא אי ההיא איתתא 
דאתאי קמיה הואי רבקה בת בתואל ואי לא, דאפשר 
דההיא דאתאי מעיקרא קמיה לא הוה מקריא רבקה בת 
בתואל, וכי אתאי למכתב לה שובר אחזיקה נפשה ברבקה 
בת בתואל, ואידמיא ליה לרבא בר רב חנן בהאי אתתא 
דהשתא דשמה רבקה בת בתואל דהוה משתמודע לה 
מעיקרא, ולא דק שפיר לעיוני ולאסתכולי בה מעיקרא 
שפיר וסבר דהאי ניהי וכתב לה שובר, ואזלא ואמטיתיה 
לבעלה של זו דשמה רבקה בת בתואל. ואמטול הכי מצי 
הדר ביה בשהדותיה ומימר דלאו איהי היא, דכיון דצורבא 
מרבנן לאו אורחיה למידק, ההיא הגדה דשעת חתימה לאו 
הגדה מעלייאתא היא ויכיל למהדר ביה מינה ומבטיל ליה 
לתברא, וכן כל כיוצא בזה.#
ואיכא לפרושיה להאי עובדא נמי הכין, אמר לה רבה 
בר חנן אנא נמי אמרי להו לסהדי דאסהידו לי בשעת 
הודאה דפלניאתא היא לאו איהי היא מחמת דהוה 
אשתמודענא ליה לקלא דהוה צייל טפי מעיקרא, ואמרו לי 
הנהו סהדי מיקש הוא דקשא ובגר לה קלא, וסמכי עליהו 
ולא אסתכלית באפה וחתמי אהאי תברא בטיעותא דסהדי 
דאטעינן, והשתא דאתברר דהך פלניאתא דכתיבא בתברא 
לא אשתני קלא ידענא דבטיעותא חתמי. אמר אביי אע"ג 
דאמור רבנן כיון שהגיד שוב אינו חוזר ומגיד, צורבא 
מרבנן לאו אורחא למידק, כדפרישנא לעיל:#
#
#
עד. ההוא תברא דהוה חתים עליה רב ירמיה בר אבא 
אמרה ליה לאו אנא הואי אמר לה איברא 
את הוית אמר אביי אע"ג דאמור רבנן צורבא מרבנן לאו 
אורחיה למידק כיון דדק דק. כלומר כי אמרינן לאו 
אורחיה למידק הני מילי היכא דהדר ביה, אבל היכא 
דמאלים לה לסהדותיה וקא מסהיד דמידק דק, לא מבטלינן 
לה לסהדותיה בהאי חזקה דלאו אורחיה למידק אלא כיון 
דדק דק. וכן הלכה:#
#
#
עה. אמר אביי הילכך כיון דצורבא מרבנן לאו אורחיה 
למידק, האי צורבא מרבנן דאזיל לקדושי 
אתתא צריך לדבר עם אנשי הארץ בהדיה דילמא 
מחלפי לה מיניה:#
#
עו. והא דתנן כותבין גט לאיש והבעל נותן שכר מנלן 
דאמר קרא וכתב ונתן. עליו הדבר מוטל לכתוב 
את הגט וליתנו ביד האשה, הא למדת שהוא חייב לתת 
שכר הסופר. ומסקאנא והאידנא שויוה0 רבנן לשכר 
האיתתא. היכא דמיגרשא לרצונה, דזכותא דידה היא, אבל 
היכא דמיגרשא על כרחה, דחובה דידה היא, לא 
שוויוה רבנן עלוה. תדע מדאמרינן והאידנא שויוה 
רבנן אאיתתא כי היכי דלא לשהיה, דשמעת מינה דעיקר 
האי תקנתא כי אתקון לזכותא דאיתתא הוא דאיתקון, כי 
היכי דלא תיעגן ותיתי, אבל היכא דמיגרשא על כרחה לא 
עבדו רבנן תקנתא למשדייה אאשה כלל:#
#
עז. והא דתנן והלוקח נותן שכר פשיטא לא צריכא 
אפי' במוכר שדהו מפני רעתה. דאית ליה רוחא 
למוכר, סד"א לשדייה אמוכר, קמ"ל דאפי' הכי לוקח נותן 
שכר, דאמרי אינשי זבנת קנית זבינת אפסידת. ודוקא 
היכא דכתביה ברשותא דתרויהו, אבל היכא דכתביה 
ברשותא דמוכר לחודיה, המוכר נותן שכר, לא שנא 
במוכר שדהו מפני רעתה ולא שנא בעלמא, ההוא דפקדיה  
לסופר למכתב איהו יהיב ליה אגרא. וכי קתני הלוקח נותן 
שכר, לאו ארישא קאי, אלא אסיפא קאי, דקתני ואין 
כותבין ללוקח עד שיהא המוכר עמו, דאלמא כי הוי עמו 
כתביה, והלוקח נותן שכר:#
#
עח. והא דתנן כותבין שטר ללוה אע"פ שאין המלוה 
עמו ואין כותבין שטר למלוה עד שיהא הלוה 
עמו  והלוה נותן שכר פשיטא לא צריכא אע"ג דמוזיף זוזי 
בעיסקא. דשקיל מלוה פלגא דרוחא ואשתכח דרוחא 
דמלוה הוא, אפילו הכין כיון דלוה הוא דקא רוח השתא 
דקא שקיל זוזי הלוה נותן שכר:#
#
עט. הרי אמרו שטרי אירוסין ונישואין מדעת שניהם 
והחתן נותן שכר, פשיטא לא צריכא אפילו 
צורבא מרבנן. כלומר אפי' הוי האי נותן צורבא מרבנן, 
דשכיחא לה מילתא לאשה לאנסובי ליה, כיון דאיהו הוא 
דקא קני איתתא החתן נותן שכר:#
פ. שטרי אריסות וקבלנות המקבל נותן שכר פשיטא לא 
צריכא בביארא. שדה בורה וקשה לעבודה, 
אע"ג דרוחא דמאריה הוא, אפי' הכי המקבל נותן שכר, 
דאיהו הוא דקא קני השתא זכותא בהאי ארעא:#
פא. והא דתנן אין כותבין שטרי בירורין וכל מעשה בית 
דין אלא מדעת שניהן ושניהם נותנין שכר 
מאי שטרי בירורין הכא תרגימו שטרי טענאתא דבעלי 
דינין, שימוש בית דין דכתבי דקמו קמיהון בדינא וטעין 
פלניא הכין וטעין פלניא הכין וחתמי עליה סהדי או דיאני, 
ומחתין בבי דינא כי היכי דלא נמצי חד מניהו למכפר ביה 
בחבריה. רב ירמיה בר אבא אמר זה בורר לו אחד וזה 
בורר לו אחד. כדתנן (סנהדרין כג,א) דיני ממונות בשלשה זה 
בורר לו אחד וזה בורר לו אחד כו'. וכל כי האי גוונא 
צריכין למכתב להו שימוש ב"ד דברירו להון האי בי דינא, 
כי היכי דלא נהדרו בהו לאחר גמר דין. וקימא לן 
כתרויהו, דלאו מפלג פליגי אהדדי, אלא מר אמר איכא 
לאוקומה בהכי ומר אמר איכא לאוקומה נמי בהכי. הילכך 
לא שנא בשטרי טענתא ולא שנא בברירת הדיינין, אין 
כותבין אלא מדעת שניהם, ושניהם נותנין שכר. האי 
מדעת שניהם דקתני, למאן דאמר שטרי טענתא לא דאמי 
למדעת שניהם אליבא דמאן דמוקים לה בזה בורר לו אחד 
וזה בורר לו אחד, וכבר ברירנא במתניתין (לעיל סי' יא) למר 
כדאית ליה ולמר כדאית ליה.#
ורשב"ג סבר לשניהם כותבין שנים לזה בעצמו ולזה 
בעצמו. ודיקינן לימא בכופין על מדת סדום קא מפלגי. 
דרבנן סברי כופין על מדת סדום, וכיון דסגיא להו 
לתרויהו בחד שטרא ומחתין ליה בבי דינא עד דפסקי ליה 
לדיניהו ויהבין ליה לזכאי, לא כתבינן אלא חד שטרא, דכי 
כתבין חד שטרא הוה ליה זה נהנה וזה נהנה, דלא צריך כל 
חד מיניהו למיתב אלא פלגו אגרא, ואלו כי כתבין תרין 
לזה בעצמו ולזה בעצמו הוה ליה זה חסר וזה חסר, דכל חד 
מיניהו צריך למיתב אגר שטריה משלם, וכופין על מדת 
סדום דקפדי אזה נהנה וזה לא חסר, וכל שכן הכא דזה 
נהנה וזה נהנה. ורבן שמעון בן גמליאל סבר אין כופין על 
מדת סדום, ואפי' זה נהנה וזה נהנה. ואסיקנא לא דכולי 
עלמא כופין על מדת סדום והכא היינו טעמא דרשב"ג 
דאמר ליה לא ניחא לי דתהוי זכותאי גבי זכואתך דדמית 
עלי כאריא ארבא. ולית הלכתא כרשב"ג, דקימא לן יחיד 
ורבים הלכה כרבים, וכל שכן דטעמיה דרבן שמעון בן 
גמליאל לאו טעמא דמסתברא הוא:#
יב. מי שפרע מקצת חובו והשליש את שטרו ואמר לו 
אם לא נתתי לך מכאן ועד יום פלוני תן לו את 
שטרו הגיע הזמן ולא נתן רבי יוסי אומר יתן ר' יהודה 
אומר לא יתן. במאי קא מפלגי, ר' יוסי סבר אסמכתא 
קניא, ור' יהודה סבר אסמכתא לא קניא. וסוגיין בכוליה 
תלמודין דלא קניא. וההיא דאפסיקא הלכתא בנדרים 
(כז,ב) דאסמכתא קניא, ההוא בדמתפיס זכותיה ואמר 
ליבטלן זכואתי. והוא דלא אניס, והוא דקנו מיניה בבית 
דין חשוב, כדבעינן למימר קמן, אבל בעלמא לא קאני אלא 
היכא דאמר ליה קני מעכשיו:#
פב. והא דתנן מי שפרע מקצת חובו והשליש שטרו 
ואמר לו אם לא נתתי לך מכאן עד יום פלוני 
תן לו את שטרו והגיע זמן ולא נתן רבי יהודה אומר לא 
יתן רבי יוסי אומר יתן, במאי קא מפלגי רבי יוסי סבר 
אסמכתא קניא ורבי יהודה סבר אסמכתא לא קניא. כגון 
היכא דמסמיך ליה למעשה לתנאה בעלמא בלשון אם או 
בלשון אי וכיוצא בהן, ולא קאמר ליה מעכשיו ולא על 
מנת, לא קניא, דסמכא דעתיה דלא מיקיים תנאה ולא 
מיחייב, ולא גמר מעיקרא ומקני. ואסיקנא אין הלכה כרבי 
יוסי. וש"מ דאסמכתא לא קניא. וההיא דגרסינן בנדרים 
(שם) והלכתא אסמכתא קניא, והוא דקנו מיניה בב"ד 
חשוב, אמרי רבואתא דדוקא במתפיס זכואתיה בבי דינא 
כי ההוא מעשה דאיירי ביה התם, אבל בעלמא לא קנייא. 
ומסתברא כותיהו, דהא סוגיין בכוליה תלמודין אסמכתא 
לא קנייא, והכא נמי אפסיקא הלכתא דלאו כרבי יוסי, ואם 
איתה דההיא דנדרים בכל אנפא מיתוקמא לא לישתמיט חד 
אמורא ולימא דכי קנו מיניה בבית דין חשוב קניא. אלא 
לאו ש"מ דלא מיתוקמא ההיא דנדרים אלא במתפיס 
זכואתיה, כי מעשה דהתם, ודבר הלמד מענינו, וכי  
אפסיקא הלכתא גבי פלוגתא דאמוראי דאפליגו בההוא 
מעשה אפסיקא. #
תדע דהתם נמי בהדיא אקשינן עליה דרב הונא דאמר 
בטלה זכותיה ולרב הונא מכדי אסמכתא בעלמא היא 
ואסמכתא לא קניא, ופריק שאני הכא דמיתפסן זכואתיה. 
ואקשינן עליה תו מיהא דתנן מי שפרע מקצת חובו 
והשליש את שטרו ואמר רב נחמן אמר רבה  בר אבוה אמר 
רבא אין הלכה כרבי יוסי דאמר אסמכתא קניא, אלמא 
אע"ג דאתפסיה לשטריה ביד שליש נמי לא קניא. ופריק 
שאני הכא דאמר ליבטלן זכותאי, דשמעת מינה דאפילו 
לרב הונא דסבר בטלה זכותא לא קאמר אלא היכא דאתפיס 
זכואתיה ואמר ליבטלן זכואתאי. וכי אפסיקא הלכתא 
אסמכתא קניא, והוא דלא אניס, והוא דקנו מיניה בב"ד 
חשוב, לא אצטריך לפרושי נמי והוא דאתפיס זכואתיה 
והוא דאמר ליבטלן זכואתאי, דכי אפסיקא הלכתא, 
אפלוגתא דרב הונא ורבא אפסיקא, והיכא דלא אתפיס 
זכואתיה (אתפוס זכואתיה) ולא אמר ליבטלן זכואתאי אפי' 
רב הונא מודה דלא קניא, וכי אצטריך למפסק הלכתא 
היכא דאתפיס זכואתיה ואמר לבטלן זכואתאי, דאפילו 
הכי לא קני אלא היכא דלא אניס והוא דקנו מיניה בבית 
דין חשוב. ואיכא אנפי אחריני דקניא בהו אסמכתא, וכבר 
ברירנא להו בפרק איזהו נשך בירור יפה:#
#
יג. מי שנמחק שטר חובו מעמיד עליו עדים ובא לפני 
בית דין והן עושין לו קיום איש פלוני נמחק 
שטרו ביום פלוני [קסח,ב] ופלוני ופלוני עדיו. מדקתני 
רישא מי שנמחק שטר חובו והדר קתני מעמיד עליו עדים, 
שמע מינה הני עדים לאו עדים שנמחק בפניהם נינהו, אלא 
עדים בעלמא קתני, ואע"ג דלא נמחק בפניהם, ולאחר 
שנמחק הוא דמעמיד עליו עדים. ולמאי, אי לאסהודי בבי 
דינא אמאי דהוה כתיב בשטרא, האי מעמיד עליו עדים, 
מביא עדיו לב"ד מיבעי ליה. ועוד האי מעמיד עליו עדים 
ובא לפני בית (בין) [דין], בא לפני ב"ד ומעמיד עליו עדים 
מבעי ליה. אלא מדקתני מעמיד עליו עדים ובא לפני ב"ד, 
שמע מינה הני עדים כי מייתי להו מעיקרא לאו לאסהודי 
בבי דינא במילתא דהוו ידעי לה מקמי הכין הוא, אלא 
לאוקומינהו מעיקרא אגופיה דשטרא מקמי דאזיל לבי 
דינא, כגון דחייש דילמא מיתרע ביה בשטרא מילתא ביני 
ביני ולא יכיל לקיומיה בב"ד. הילכך את"ל דהאי מי 
שנמחק שטר חובו דקתני בשרישומו ניכר קאי דקי"ל 
דכשר, בדין הוא דקיום נמי לא באעי, אלא הכא במאי 
עסקינן כגון דחייש דילמא אדממטי ליה לבי דינא מימחיק 
טפי, (ועלי) [ועלה] קתני מעמיד עליו עדים דחזו 
בשרישומו ניכר ומתברר קמיהו כל מאי דכתיב ביה 
בשטרא, דאי נמי מימחיק שטרא לגמרי מקמי דמחוי ליה 
בבי דינא, מיתי הנהו סהדי דאוקי עליה לבי דינא ומסהדי 
קמי בי דינא דחזיוה לשטרא גביה בשהיה רשומו ניכר, 
ועבדי ליה קיום, איש פלוני נמחק שטרו שהיה זמנו ביום 
פלוני ופלוני ופלוני היו עדיו החתומין עליו, וכתבי ליה 
לנוסחא דשטרא מפומא דסהדי בתר דבדקי להו זה שלא 
בפני זה ונמצאת עדותן מכוונת. וקרעי ליה לשטרא קמא, 
וכתבי ליה בקיומיה דקרעוה לשטר חוב, ואי לא פסול, 
דילמא טריף והדר טריף. #
ומאי טעמא צריך למכתב עדי השטר, דאי פסולין נינהו 
מייתי לוה סהדי ומרע להו. אם כתוב בו בשטר הקיום 
הוזקקנו לעדותן של עדים שהעידו לפנינו שראו שהיה 
רישומו ניכר ונתברר להם כל הכתוב בו ונמצאת עדותן 
מכוונת כשר ואם לאו פסול. מיהו לא משכחת לה אלא 
כגון דהנהו סהדי דמיקים השתא מפומייהו לא איעלם 
שטרא מיניהו מכי חזו דרישומו ניכר ועד שנמחק לגמרי, 
א"נ דמסהדי דלא פרעיה ביני ביני, דאי לאו הכי חיישינן 
דילמא פרעיה ביני ביני ולוה הוא דמחקיה לגמרי.#
ואם תמצא לומר האי מי שנמחק שטר חובו דקתני 
בשאין רישומו ניכר קאי, לא משכחת לה אלא כגון שנמחק 
בפני עדים והן מעידים שלא היה בו מחק עד שנמחק 
בפניהן, אלא שאין יודעין מה שהיה כתוב בו, לפיכך 
מעמיד עליו עדים שמכירין את השטר ויודעין מה שהיה 
כתוב בו. ומפני מה מעמיד עליו עדים, להכיר עצמו של 
שטר עד שלא ישתנה לגמרי ולא יכירוהו, שאע"פ 
שיודעין שהיה בידו של זה שטר מקויים כראוי ויודעין מה 
שהיה כתוב בו, אי לא מסהדי דהאי הוא דאימחיק קמי הנך 
סהדי אחריני לא עבדינן ליה קיום, דאימור ההוא איפרועי 
איפרע ושקליה לוה ואזל, והאי מחוק אחרינא הוא. #
ולפום הדין אנפא כיון דצריך לעדים שנמחק בפניהם, 
לא עבדינן ליה קיום עד דמסהדי דאימחיק באנפיהו, דההיא 
שעתא דאימחיק חזיוה ולא הוה ביה מחקא דמיפסיל 
בגויה.#
והוא דהוו סהדי דבקיאי בקריאת השטר ומכירין מקום 
נמחק ונגרר ומטושטש, דאי לאו הכי חיישינן דילמא כי 
אמחיק קמיהו מחוק הוה במקום שנפסל בו מחמת דפרעיה 
לוה ומחקיה. ודוקא נמי דמסהדי דכי אמחיק  באונס 
אמחיק, אבל היכא דמחקיה מלוה גופיה מדעת אי נמי 
אנחיה בדוכתא דידיע דמימחיק בגויה ואמחיק ובתר הכי 
קא בעי למעבד ליה קיום, לאו כמיניה, דאימור מיפרע 
פרעי, דאי לאו הכי לא הוה מחיק ליה ולא הוה עביד ליה 
מילתא דמימחיק בגויה, והשתא קא מיחרט וקא בעי 
למעבד ליה קיום כי היכי דלגבי ביה זימנא אחריתי. והוא 
הדין היכא דאימחיק באונס, מיהו לא הוה קאי ברשותיה 
דמלוה, כגון דהוה שדי בשוקא אי נמי בידא דאיניש 
מעלמא דלא ידיע בתורת מאי הוה נקיט ליה ואימחיק, לית 
להו רשותא לבי דינא למעבד ליה קיום, דכיון דלא הוה 
נפיק מתותי ידא דמלוה אתרע ליה, דאימור מפרע פרעיה 
והשתא קא בעי למגבא ביה זימנא אחריתי. לא יהא דינו 
של זה קל מהמוצא שטר חוב דקימא לן דאע"פ שחייב 
מודה לא יחזיר דחיישינן לפירעון ולקינוניא. ואפי' להדין 
אנפא בתרא אע"פ דכתב ליה בקיומיה דאין רישומו ניכר 
הוה אי לא כתיב ביה דקרעוה לשטרא לא מגבינן ביה,  
דאכתי איכא למיחש דילמא טריף והדר טריף ודילמא הני 
דאסהידו דאין רשומו ניכר הוה לא הוה בריא נהוריהו ואי 
מתרמי ליה בי דינא אחרינא או סהדי דבריא נהוריהון טפי 
מהני מנכר להון רשומיה ומגבו ביה זימנא אחרינא.#
והני תרי אנפי תרוייהו לעניין דינא הילכאתא נינהו. 
ובין לאנפא קמא ובין לאנפא בתרא לא עבדינן קיום כי האי 
גוונא אלא בבי דינא דגמירי דינא ובקיאי בשטרות 
ודרישות וחקירות. דיקא נמי דקתני ובא לפני בית דין והן 
עושין לו קיום, ולא קתני עושה בית דין והן עושין לו 
קיום, כדקתני התם (גיטין כט,ב) גבי שליח הגט עושה בית 
דין ומשלחו, וגבי ביטול הגט נמי קתני (שם לב,א) היה עושה 
בית דין במקום אחר ומבטלו, ואלו הכא קתני בא לפני בית 
דין והן עושין לו קיום, דאלמא בית דין הראוי לדון בעינן. 
ובריתא נמי דיקא דקתני אם כתוב בו והזקקנו לעדותן של 
עדים ונמצאת מכוונת, ש"מ בבית דין שבקיאין בחקירת 
העדים עסיקינן. והני מילי בי דינא, אבל עדים שחתמו 
עליו אע"פ שנמחק בפניהם לית להו רשותא למכתב ליה 
שטרא אחרינא, דעדים שעשו שליחותן אינן חוזרין 
ועושין שליחותן, כדבעינן למימר בגמרא  לקמן גבי מי 
שפרע מקצת חובו:#
#
פג. הרי אמרו מי שנמחק שטר חובו מעמיד עליו עדים 
ובא לפני בית דין והן עושין לו קיום ת"ר אי 
זהו קיומו אנו פלוני ופלוני הוציא פלוני בן פלוני שטר 
מחוק לפנינו ביום פלוני ופלוני ופלוני עדיו אם כתוב בו 
הוזקקנו לעדותן של עדים ונמצאת עדותן מקויימת גובה 
ואינו צריך להביא ראיה ואם לאו צריך להביא ראיה נקרע 
פסול נתקרע כשר נמחק או נטשטש אם רשומו ניכר כשר 
ואם לאו פסול. אם תמצא לומר האי מי שנמחק שטר חובו 
דקתני במתני' ושטר מחוק דקתני בברייתא בשרישומו 
ניכר קאי, משכחת לה בשהעמיד עליו עדים וראו שהיה 
רישומו ניכר ונתברר להם כל הכתוב בו ולא הספיק לעשות 
לו קיום עד שנמחק לגמרי, דמיתי הנהו סהדי דאוקי עליה 
לבי דינא ומסהדי קמי בי דינא דחזיוה לשטרא גביה כשהיה 
רישומו ניכר ועבדי ליה קיום, לא מיתוקמא אלא בדלא 
איעלם שטרא מעינא דסהדי מכי חזו דרישומו ניכר ועד 
שנמחק לגמרי, דאי לאו הכי חיישינן דילמא פרעיה ביני 
ביני ולוה הוא דמחקיה לגמרי כדברירנא במתני'. והא 
דקתני ופלוני ופלוני עדיו, לאו אעדים דמיקיים השתא 
מפומיהו קאמר, אלא אעדים החתומין על השטר קאמר, 
דצריך למכתב סהדי דשטרא בשטר קיומיה, דאיכא למיחש 
דילמא קרובין או פסולין נינהו, ואי לא כתיב שמיהו בשטר 
קיומיה לא מצי לוה לברורי דקרובין או פסולין הוו. מיהו 
הא דקתני אם כתוב בו הוזקקנו לעדותן של עדים, אסהדי 
דמיקיים מפומייהו קאמר, דאי כתיב ביה בשטר הקיום 
הוזקקנו לעדותן של עדים שהעידו על מה שהיה כתוב בו 
ונמצאת עדותן מכוונת גובה ואינו צריך להביא ראיה, 
כלומר הרי הוא כאלו היה השטר הראשון מקוים בידו 
כראוי כבתחילה עד שלא נמחק, ואם לאו צריך להביא 
ראיה שעדות העדים שנתקיים השטר מפיהן נכונה היתה, 
ואם לא הביא ראיה הרי זה כאלו אין בידו שטר כל עיקר.#
והא דקתני סופא נקרע פסול כו', כולה מלתא לפרושי 
אנפא דמי שנמחק שטר חובו קאתיא. דאי נקרע שטר החוב 
קרע בית דין שלא בפני עדים, פסול ואין עושין לו קיום, 
דאימור מיפרע פרעיה ולוה הוא דקרעיה. ואם נתקרע 
כשר. ואם רצה עושין לו קיום עד שלא יקרע קרע 
הפוסלו. נמחק או נטשטש, אם רישומו ניכר כשר, ואם 
רצה לעשות לו קיום עד שלא ימחק לגמרי עושה. ואם אין 
רישומו נכר, פסול ואין עושין לו קיום. ומיירי כגון שלא 
נמחק בפני עדים, אי נמי שנמחק בפני עדים ולא ידעי מאי 
הוה כתיב ביה. היכי דמי נמחק והיכי דאמי נטשטש, נמחק 
שניטל הדיו מן הנייר מחמת זיעת היד המשמשת בו ודרכה 
למחוק את הדייו, אלא שפעמים שרישומו ניכר בכל 
האותיות מחמת  שמקומו שונה משאר הנייר. ונטשטש 
שפשה הדיו בנייר ואין צורת האותיות נכרת, אלא 
שפעמים שרישומן של אותיות נכר מכלל מקום הפשיון 
שסביבותיהן. והיינו דאמרי' נמחק או נטשטש אם רשומו 
ניכר, דאיכא למימר מאי ניהו דהוה כתיב ביה כשר, ואם 
לאו פסול.#
ואם תמצא לומר האי מי שנמחק שטר חובו ושטר מחוק 
דקתני בברייתא בשאין רישומו ניכר קאי, וכגן שנמחק 
בפני עדים והן מעידין שלא היה בו מחק עד שנמחק 
בפניהן, אלא שאין יודעין מה שהיה כתוב בו, לפיכך 
מעמיד עליו עדים שמכירין את השטר ויודעין מה שהיה 
כתוב [בו]. ומפני מה מעמיד עליו עדים, להכיר עצמו של 
שטר עד שלא ישתנה לגמרי ולא יכירוהו, שאע"פ 
שיודעין שהיה בידו של זה שטר מקויים כראוי ויודעין מה 
שהיה כתוב בו, אי לא מסהדי דהאי הוא דאימחק קמי הנך 
סהדי אחריני לא עבדינן ליה קיום, דאימור ההוא אפרועי 
אפרע ומקליה לוה ואזל והאי מחוק אחרינא הוא. ולפום 
הדין פירושא הא דקתני נקרע פסול נתקרע כשר ושאר 
ברייתא, לאו דינא דמאן דבאעי למעבד קיום לשטריה 
קמ"ל, דכל היכא דקתני כשר לא באעי קיום, אלא מילתא 
באנפי נפשה קמ"ל, דרישא אשמעינן בשנמחק ואין 
רישומו ניכר אלא שיש עדים שאפשר לקיימו מפיהם, והוא 
הדין היכא דנקרע באונס בפני עדים, וסופא אשמעינן היכא 
דנקרע או נמחק שלא בפני עדים וליכא למסמך אלא 
אגופיה דשטרא, דאי נקרע פסול, נתקרע כשר ואין צריך 
קיום, נמחק או נטשטש אם רישומו ניכר כשר ולא בעי 
קיום ואם לאו פסול ולא מהני ביה קיום.#
ושמעינן מיהא מתניתא דאע"ג דקימא לן אין חוששין  
לב"ד טועין, הני מילי במידי דליכא למיתלא טיעותא בבית 
דין מחמת דשכיחא וזהירי בה דלא ליתי בה איניש לידי 
פסידא, אבל במידי דאיכא למיתלי טיעותא בבית דין 
מחמת דלא שכיחא ולא ידעי לאזדהורי בה דלא ליתי בה 
אינשי לידי פסידא חיישינן לבית דין טועין. דהא הכא 
דהאי קיום מעשה בית דין הוא, וכי לא כתיב ביה הוזקקנו 
לעדותם של עדים ונמצאת מכוונת צריך להביא ראיה. 
ומאי טעותא דאיכא למתלא בהו, דלא הוזקקו לעדותן של 
עדים שנתקיים על פיהם לדרשן בדרישות ובחקירות 
הצריכין בדבר כראוי, דהא מילתא דלא שכיחא היא. והוא 
הדין במילתא דתליא בסברא, דאיכא בי דינא דטעי בה 
דחוששין כדברירנא בכתובות בסוף פרק הנושא את האשה 
(כתובות קד,ב) במעשה דרבה בר שילא:#
#
פד. היכי דמי נקרע והיכי דמי נתקרע אמר רב יאודה 
נקרע קרע בית דין נתקרע קרע שאינו של 
בית דין היכי דמי קרע ב"ד א"ר יאודה אמר רב כגון 
שנתקרע מקום העדים ומקום הזמן ומקום התורף. שהוא 
שם המלוה ושם הלוה ושם המעות, ואע"ג דלא נקרע שתי 
וערב. אביי אמר כגון שנקרע שתי וערב. אע"ג שלא נקרע 
במקומות הללו. ומסתברא דטעמא דשתי וערב משום 
דנקרע השטר לארבע רוחותיו. ואיכא למימר דטעמא 
דמילתא דכיון דבעלמא כיוצא בה פסול עשאוהו סימן 
פסול. והא דרב יאודה ודאביי תרויהי הלכתא נינהי דאידי 
ואידי קרע ב"ד הוא:#
#
פה. הנהו ערבאי דהוו קאנסי ארעתא דאינשי אתו 
מראואתייהו לקמיה דאביי אמרי ליה ליחזי 
מר שטרין ולכתוב לן שטרא דאי מתניס חד נקיטינן חד 
בידן אמר להו מאי אעביד לכו דאמר רב ספרא אין 
כותבין שני שטרות של מכר על שדה אחת דילמא טריף 
והדר טריף. כדבעינן למימר קמן. הוו קא טרדי ליה אמר 
ליה לספריה זיל כתוב להו הוא על המחק ועדיו על הנייר 
דפסול אמר ליה רב אדא בר מניומי לאביי וליחוש דילמא 
הוי רישומו ניכר ותניא נמחק או נטשטש אם רישומו ניכר 
כשר. הכא נמי כי כתבי ליה מעיקרא אשטרא אבאד 
ומחקיה והדר ליה כתבי ליה אמחקא, ליחוש דילמא הוי 
רשומו דכתבא קמא ניכר, ומתברר דשטרא מעליא הוה 
כתיב ביה וכשר, דאי בתר מאי דהוה כתיב ביה מעיקרא 
קאזלת כשר, ואי בתר השתא כשר.#
אמר ליה מי קאמינא שטרא מעליא אלף בית (בעל) 
בעלמא קאמינא. כלומר מי קאמינא דלכתוב להו מעיקרא 
שטרא מעליא והדר למחקיה ולכתביה לשטרא עלויה זימנא 
אחריתי, אל"ף בי"ת בעלמא קאמינא, דלכתוב עלה 
מעיקרא אלף בי"ת בעלמא והדר למחקיה ולכתוב עליה 
שטרא, דאי לא הוי רישומיה דאל"ף בי"ת ניכר פסול, 
דאימור אל"ף בי"ת בעלמא הוה כתיב ביה אי נמי מידי 
אחרינא ועדים לאו אהאי שטרא חתימי ואתא הוא ומחקיה 
לכתבא וכתיב מאי דבעי, וכל שכן (איכא) [היכא] דרישומו 
ניכר דאל"ף בית בעלמא הוה כתיב ביה מעיקרא דפסול.#
ושמעינן מינה דאפי' היכא דמוכחא מילתא דלאו 
לקינוניא קא מיכוין, כגון דאנסי לה לארעא ולשטרא 
מיניה,  ואתא לבי דינא ואחוי שטריה למכתב ליה שטרא 
אחרינא דמשמע מיניה דאפיק פלניא בבי דינא שטר זביני 
דנוסחיה כך וכך ודאיקיים ההוא שטרא באנפי בי דינא, 
דאי מתניס חד נקיט אחרינא בידיה, לא כתבינן ליה. ודוקא 
בשטר שיש בו חיוב אחריות, לא שנא שטר הלואה ולא 
שנא מכר, היכא דלא מפריש ביה בהאי נוסחא דלא למגבא 
ביה כתביה, אבל שטר מתנה וכיוצא בו אי נמי בשטר מכר 
חוץ מן האחריות שבו כותבין כדבענן לברורי לקמן. והאי 
דלא כתיב להו אביי כה"ג משום דמרואתא דשטארי לא 
הוה ניחא להו למכתב להו אלא נוסחא דכולה שטרא, דאי 
מתניס חד נקטי אחרינא בהדייהו ולא לפקע אחריותיהו 
מיניה דמוכר. #
#
ומנא תימרא דמרואתא דהני שטרי למכתב להו בי דינא 
נוסחא דשטר זביניהו הוה בעו, דש"מ דכה"ג נמי אין 
כותבין, ודילמא למכתב להו שטר זביני זימנא אחריתי 
ולמחתם סהדי קמאי עליה הוה בעו. לא ס"ד, דאי למכתב 
ליה שטר זביני כדמעיקרא ולאחתומי עליה סהדי דשטרא 
קמא גופיהו, (לימא) [למה] להו למימר ליה לאביי לחזי מר 
שטרין ולכתוב לן שטרא אחרינא, אטו אביי הוה חתים 
מעיקרא אכולהו הנך שטרי דזביני. ועוד א"נ הוה חתים 
מעיקרא אשטרי קמאי, כי חזי להו לשטרי מאי הוי, אטו 
משום דחזי לה לחתמות ידיה הדר ומסהיד, הא ודאי אי 
מדכר לה לסהדותא מסהיד ואי לא לא מסהיד. וכ"ש 
דפשטיה דעובדא לא משמע דהוו בעו מיניה למכתב להו 
אלא נוסחא דשטרא דמשמע דקמו בי דינא אשטרי זביני 
דהנהי ארעאתא, ואפילו הכי קאמרינן דאין כותבין דילמא 
טריף והדר טריף. ואף על גב דלא כתבי ביה בהאי נוסחא 
דקרעוה לשטרא קמא ולא מצי טריף ביה, אפילו הכי אין 
כותבין, דכל כה"ג חיישינן לבית דין טועין דילמא טעו 
ומגבו ביה:#
#
פו. ושמעינן נמי דהא דתניא הוא על המחק ועדיו על 
הנייר פסול דוקא היכא דאיכא למימר 
דמעיקרא מידי אחרינא הוה כתיב עלוי האי שטרא וכי 
חתימי סהדי לאו אמאי דכתיבי בהאי שטרא חתימי, אבל 
היכא דרישומו של כתב הראשון נכר דמקמי דאמחיק לא 
הוה כתיב ביה השתא בתר דאמחיק כשר:#
#
פז. ת"ר מי שבא ואמר אבד שטר חובי אע"פ שאמרו 
עדים אנו כתבנו וחתמנו ונתננו לו אין כותבין 
לו שטר אחר בד"א בשטרי הלואה אבל בשטרי מקח 
וממכר כותבין חוץ מן האחריות שבו [קסט,א] רשב"ג  
אומר אף בשטרי מקח וממכר אין כותבין וכן היה רשב"ג 
אומר הנותן מתנה לחברו והחזיר לו את השטר חזרה 
מתנתו וחכ"א מתנתו קיימת. מאי טעמייהו דרבנן, קסברי 
שטרי מלוה דלפרעון קיימי הוא דאין כותבין, דכיון דלא 
מיחד שעבודיהו טריף והדר טריף, אבל שטרי מקח וממכר 
דלאוקומה לארעא בידא דלוקח קאתו כותבין, דכולהו 
אקרקע מיוחד כתיבי, וכלהו חדא ארעא הוא דמוקמי 
בידיה. ודוקא חוץ מן האחריות שבו, שעבודא דלא מיחד 
הוא וחיישינן דילמא טריף והדר טריף. ורשב"ג סבר אף 
בשטרי מקח וממכר אין כותבין כדמפרש טעמיה ואזיל, 
דהנותן מתנה לחבירו והחזיר לו את השטר חזרה מתנתו, 
וה"ה במכר, הילכך כי אתי ואמר אבד שטר מתנתי או 
מקחי אין כותבין לו שטר אחר, דחיישינן דילמא איפייס 
ליה ואהדר ליה שטריה למוכר או לנותן, והשתא קא הדר 
ביה וקא בעי למכתב ליה שטרא אחרינא ואית ליה פסידא 
למוכר או לנותן. ורבנן סברי אע"ג דאהדר ליה שטריה נמי 
מתנתו קיימת, וכי כתיב עליה שטרא אחרינא נמי ליכא 
פסידא, דבין הכי ובין הכי בחזקת לוקח ומקבל מתנה הוא 
דקימא. וקי"ל כרבנן בתרויהו.#
וכי תימא בשלמא סיפא אצטריך לאשמועינן פלוגתא 
דרשב"ג ורבנן למר כדאית ליה ולמר כדאית ליה, אלא 
רישא דמיירי גבי שטר חוב מאי קמ"ל, מי איכא מאן דס"ד 
בכה"ג דלא ליחוש לפירעון. הא קמ"ל דאפי' בקובע זמן 
לחבירו וקא מסהדי סהדי דקמן אוזפיה לזמן פלוני ואכתי 
לא מטא זימניה, דסד"א חזקה לא עביד איניש דפרע בגו 
זימניה, חיישינן לפירעון. ואפי' לריש לקיש, דעד כאן 
לא קאמר ריש לקיש אלא היכא דליכא ריעותא גבי מלוה 
כגון דאוזפיה על פה, א"נ דנקיט שטריה בידיה, ונפקא 
מינה למגבא בלא שבועה ואפי' מיתמי, אבל היכא דאוזפיה 
בשטר וליתיה לשטרא גבי מלוה דאיכא ריעותא גביה, 
אפי' בגו זימני נמי חיישינן לפירעון. #
ולא תימא הני מילי היכא דלא שכיח שטרא קמן כלל, 
דאיכא למימר מיפרע פרעיה וקרעיה לשטרא, אלא אפי' 
נפל ואשכחיה איניש מעלמא ולא אשתכח ביה ריעותא 
בגופיה דשטרא, כיון דנפל אתרע ליה, דאי לאו דפריע 
אזדהורי הוה מזדהר ביה ולא יחזיר לא לזה ולא לזה. תדע 
דגרסינן בפ' שנים אוחזין בטלית (ב"מ יז,א) א"ר אסי א"ר 
יוחנן המוצא שטר חוב בשוק וכתוב בו הנפק וכתוב בו 
זמנו בו ביום יחזירנו לבעלים דלפריעה בת יומא לא 
חיישינן, טעמא דבת יומא, הא למחר וליומא אחרא  
חיישינן, ואמאי הא מסתמא כל בגו תלתין יומין בגו זימניה 
הוא כדאיתא בהדיא בריש מכות (ג,ב), וכ"ש לרב כהנא 
דמוקים לה לדר' יוחנן בשחייב מודה, אבל בשאין חייב 
מודה אפי' כתוב בו זמנו בו ביום נמי לא יחזיר דחיישינן 
לפירעון. וכן הלכתא:#
#
פח. אמר מר אבל בשטר מקח וממכר כותבין חוץ מן 
האחריות שבו מאי טעמא אמר רב ספרא 
לפי שאין כותבין שני שטרות של אחריות על שדה אחת 
דילמא אזיל בעל חוב טריף לה לארעא מלוקח ואזיל האי 
לוקח וטריף לקוחות בתראי והדר האי לוקח ואמר ליה 
לבע"ח שוף לי פורתא דאיקום בה והדר תא טירפא 
מינאי בבי דינא אחרינא וטריף לה מיניה, והדר האי לוקח 
וטריף לקוחות זימנא אחריתי בהאי שטרא תנינא דנקיט 
בידיה. #
#
ומקשינן וכיון דקרעניה לשטרא דמלוה במאי (בו) 
טריף. וכי תימא דלא קרעניה, מי מצי טריף לה מעיקרא 
לארעא מלוקח, והא אמר ר"נ כל טירפא דלא כתיב בה 
קרעניה לשטרא דמלוה לאו טרפא היא וכל אדרכתא דלא 
כתיב בה קרעניה לטרפא לא אדרכתא היא וכל שומא דלא 
כתיב ביה קרעניה לאדרכתא לאו שומא היא. ופרקי' לא 
צריכא דקאתי מכח אבהתיה. דהאי בעל חוב דקאמרי' לאו 
מלוה הוא אלא נגזל הוא דקא אתי מכח אבהתיה, וה"ה 
היכא דאתי מכח זביני דנפשיה, דאידי ואידי כי טריף לה 
לארעיה ליכא למקרעיה לשטריה. ולא דאמי לשטר חוב, 
דאלו התם כיון דזוזי הוא דמסיק ביה ולא מיחד שעבודיה, 
חיישינן דילמא טריף חד קרקע והדר טריף ביה קרקע 
אחרינא, דהא כל כמא דנקיט ליה שטרא בידיה מצי אמר 
אכתי לא טרפי ולא מידי, אבל הכא דאתי מכח אבהתיה אי 
נמי מכח זביני דנפשיה, דקרקע ידוע בלחוד הוא דאית ליה 
מחמת האי שטרא, ליכא למקרעיה, דאי נמי טריף ליה 
מאה זימנא לא סליק בידיה טפי מהאי קרקע דמסיים 
בשטריה. ועוד דכי טריף ליה נמי אכתי צריך ליה 
לשטרא, דאי אתי איניש אחרינא ומערער עלויה (ו)מפיק 
שטרא ומדחי ליה. ואי קשיא לך הא דקי"ל אין חוששין 
לב"ד טועין, הני מילי במידי דלא טעו ביה בי דינא מחמת 
דידעי דאתי איניש בגויה לידי פסידא מחמת דלית ליה 
תקנתא, אבל במידי דלא ידעי דאתי ביה איניש לידי 
פסידא ואיכא למיחש דילמא טעו ביה בי דינא חיישינן. 
והכא במאי טעו, דסברי דעד דמפיק שט"ח וטירפא 
ואדרכתא ושומא לא מגבינן ליה לא בטרפא ולא באדרכתא 
ולא בשומא.#
#
דא"ל רב אחא מדפתי לרבינא (לימ') [למה] לי למימר 
שוף לי דאיקום בה והדר תא טירפא מינאי הא כיון דנקיט 
תרי שטריה בידיה טריף והדר טריף. אמר ליה אם כן 
נפישי עליה בעלי דינין. כלומר אי טריף מהאי לוקח והדר 
טריף מלוקח אחרינא מקמי דלהדרה לארעא נהליה, כי 
היכי דלטרפה ב"ח מיניה זימנא אחריתי, נפישי עליה בעלי 
דינין, דאתו הני תרי לקוחות ומשתעו דינא בהדיה הדדי 
ואוושא מילתא ומנכר דכי טריף להו לתרויהו מחמת חדא 
לקיחה הוא דטריף להו ותו לא מצי טריף מידי משני, 
דאמר ליה הא טרפת לך אחריותך מלוקח קמא. אלא השתא  
דמהדר לה ב"ח לארעא ניהליה וקאים בה פורתא והדר 
טריף לה מיניה לא מינכרא מילתא דכי הדר וטריף האי 
לוקח זימנא אחריתי מהאי לוקח אחר מחמת ההיא לקיחה 
גופא דטרף ביה מאידך לוקח אחרינא הוא דטריף, אלא 
סברי דמחמת לקיחה אחריתי היא ואשתכח דטריף תרי 
זימני.#
ודיקינן וליכתוב ליה ללוקח שטרא מעליא באחריות 
ולכתוב ליה למוכר כל שטרי דיפקון על ארעא דא פסילן 
לבד מן דיפוק בזימנא דא אמרוה רבנן קמיה דרב אשי 
זאת אומרת אין כותבין שובר, שמא יאבד שוברו של זה 
ויאכל הלה וחדי, הכא נמי דילמא מיתביד תברא דמוכר 
ומפיק לוקח תרי שטרי דאחריות וטריף והדר וטריף. 
[קסט,ב] אמר להו בעלמא, בשטרי הלואה, אימא לכו 
כותבין שובר והכא היינו טעמא דלא כתבינן דילמא אזיל 
ב"ח וטריף לה מיניה ואזל איהו וטריף לקוחות [ושובר] 
גבי לקוחות ליכא. ומקשינן סוף סוף לקוחות לאו לגבי 
[מרי] ארעא הדרי, ומפיק ליה לשובר. ופרקינן אדהכי 
והכי שמיט ואכיל להו לפירי. אי נמי חיישינן ללוקח שלא 
באחריות. דטריף מיניה האי לוקח ראשון שלא כדין, 
ואיהו לא מצי למהדר למוכר כי היכי דלצטריך מוכר 
לאפוקיה לשובר. ומקשינן אי הכי שטרי הלואה נמי, 
אמאי כותבין שובר, ליחוש דילמא אזיל מלוה וטריף 
לקוחות, ושובר גבי לקוחות ליכא. ופרקי' התם גבי שטרי 
הלואה, כיון דזוזי הוא דמסיק ביה בעל חוב במוכר אמרי 
לקוחות בדעתיהו פיוסי פייסיה בעל הבית לבעל חוב 
בזוזי מקמי הכין וכתב ליה תברא, הילכך לא יהבי ליה ולא 
מידי עד דתבעיה ליה למוכר, ולכי תבעי ליה למוכר  מפיק 
ליה לשובר דהוה ליה עלויה וקרעינן ליה לשטריה דמלוה 
על כרחיה, אבל הכא גבי דינא דלוקח ראשון, דארעא הוא 
דמסיק ביה במוכר, מידע ידעי לקוחות בתראי דמאן 
דמסיק ארעא לא מיפייס בזוזי. הילכך לא מסקי אדעתיהו 
דמקמי דטריף לה בעל חוב לארעא מלוקח פייסיה מוכר 
ללוקח בזוזי לאסתלוקי מההיא ארעא דזבן מיניה וכתב ליה 
תברא אאחריות דאית ליה גביה, דכל כמא דלא טרפי לה 
לארעא מיניה בארעא הוא דניחא ליה טפי ולא מיפייס מינה 
בזוזי. הילכך צייתי ופרעי ליה מדעתיהו מקמי דלתבעיה 
למוכר ושמיט ואכיל להו לפירי.#
וכי תימא נהי דמקמי דטרפי לה לארעא מיניה לא 
מיפייס מינה בזוזי, אלא לבתר דטרפי לה מיניה על כרחיה 
מיפייס ממוכר בזוזי, דהאי לית ליה גבי מוכר מכח 
אחריותא דזביני דההוא ארעא דאטרפה מיניה אלא 
לשלומי ליה זוזי, וא"כ הוה להו ללקוחות בתראי לאסוקי 
אדעתיהו דדילמא בתר דטרפה בעל חוב לארעא דלוקח 
ראשון מיניה פייסיה המוכר ללוקח ראשון בזוזי וכתב ליה 
תברא. שתי תשובות בדבר, חדא דכיון דזימנין דמשכחת 
לה דהוי מוכר במדינת הים בעידנא דטריף לה בעל חוב 
לארעא מלוקח ראשון, מידע ידעי לקוחות בתראי דלא 
פייסיה מוכר בהכי בזוזי בתר הכי, וצייתי ופרעי ליה 
ללוקח ראשון מקמי דלתבעיה למוכר, וכיון דאיכא למיחש 
להכי מעיקרא נמי כי אתי ואמר אבד שטר זבינאי, אע"ג 
דכתיב ליה בתרא למוכר אשטרא קמאה דזביני לא כתבינן 
ליה שטרא אחרינא אלא על מנת דלא תהוי ליה אחריות 
מחמת האי שטרא בתראה כלל, דילמא טריף והדר טריף, 
ושובר גבי לקוחות בתראי ליכא. ועוד דאפי' היכא דאיתיה 
למוכר הכא, לא מסקי לקוחות בתראי אדעתיה דילמא 
פייסיה ללוקח ראשון בזוזי, דזימנין דלא מסיק ביה ב"ח 
טפי משיעור ארעא ושבחא, כיון דלא מיחייב מוכר למיתב 
ליה לבעל חוב טפי ממאי דמיחייב ליה ללוקח באחריותה 
דארעיה לא מיפייס מיניה לוקח בזוזי, אלא בעי מיניה 
דליזיל ולסלקיה לב"ח מינה בהנהו זוזי דבעי למיתב ליה 
ללוקח, וסמכא דעתא דלקוחות בתראי דלא פייסיה מוכר 
ללוקח ראשון בזוזי וצייתי ופרעי ליה מקמי דלתבעוה 
למוכר כדפרישנא.#
ואי קשיא לך, במאי עסיקינן, אי דאיכא לקוחות בתראי 
דקא טריף האי לוקח ראשון ראשון מיניהו, היכי מצי בעל 
חוב למטרף מלוקח ראשון ולמשבק לקוחות בתראי, לימא 
ליה לוקח ראשון לב"ח הנחתי לך מקום לגבות ממנו. ואי 
דליכא לקוחות בתראי דזבני ממוכר בתר זביניה דהאי, אי 
הכי האי לוקח מהיכא טריף. יכילנא לתרוצי לך כגון דליכא 
השתא וחיישינן דילמא הדר מוכר וקני נכסי ומזבין להו 
לכמה לקוחות וטריף והדר טריף. אי נמי אע"ג דאיכא 
השתא לקוחות דזבני ממוכר לבתר זביניה דלוקח ראשון, 
וכגון דקננהו מוכר להני נכסי בתר זימניה דשטר חוב 
מקמי זביניה דלוקח ראשון, ולא כתב ליה לבעל חוב 
דאקני, בין דכתב ללוקח דאקני בין דלא כתב ליה. אי נמי 
דקננהו לבתר זביני דלוקח וכתב ליה ללוקח ראשון ולא 
משתעבדי ליה לב"ח. מיהו שנויי דחיקי לא משנינא לך, 
אלא אפי' תימא דאיכא לקוחות בתראי דאשתעבדו ליה 
לבעל חוב, ואי הוה ניחא ליה ללוקח ראשון למדחייה לבעל 
חוב ולמימר ליה הנחתי לך מקום לגבות ממנו הכי נמי, 
אלא שאני הכא דלוקח ראשון הוא דניחא ליה לאגבויי 
לארעא לבעל חוב כי היכי דלעביד בהדיה קנוניא אלקוחות 
בתראי כי היכי דטריף והדר טריף, כדקאמרינן בהדיא 
בשמעתין דאמר ליה לב"ח שוף לי פורתא דאיקום בה והדר 
תא טירפא מנאי כו', ואי הוה דחי ליה מעיקרא והוה אזיל 
בעל חוב וטריף לקוחות בתראי וקרעי ליה לשטריה תו לא 
מצי בעל חוב למטרף זימנא אחריתי. ולוקח ראשון נמי לית 
ליה אורחא למטרף ולא מידי, דהא לא טריף מיניה ב"ח 


