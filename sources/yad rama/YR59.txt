מלכא דהוו קא מסייעי בהדייהו השתא מאי דקמא דכתבי 
אאבולי ואאסטרטיגי למימרא דהני פלגא והני פלגא. 
ואע"ג דדחינן לה לסיעתיה דרב יוסף מהאי עובדא דדמי 
כלילא, שמע מינה דלטעמיה דרב יוסף אע"ג דלא הוו 
מסייעי אסטרטיגי מעיקרא בהדייהו, אי כתבי אאבולי 
ואיסטרטיגי מגבינן מהני פלגא ומהני פלגא ואע"ג דהני 
נפישי טפי מהני. ואפילו היכא דכתבי אפלניא וכוליה 
ציבור מחייבי למיתב ההוא פלניא פלגא וכוליה ציבורא 
פלגא, דהא כולהי בגמ' בין לגבי הקנאה בין לגבי מסין חדא 
מחתא מחתינן להי אליבא דרב יוסף. וקי"ל כותיה:#
#
לט. מתיב רב זירא האומר הרי עלי מנחה מאה עשרון 
להביא בשני כלים מביא ששים בכלי אחד 
וארבעים בכלי אחד [קמג,ב] ואם הביא חמשים בכלי אחד 
וחמשים בכלי א' יצא אם הביא דיעבד אין לכתחלה לא. 
ולא אמרי' כיון דאמר בשני כלים הכי קאמר בהאי פלגא 
ובהאי פלגא, קשיא לרב יוסף. ומתמהינן הכי השתא התם 
אנן סהדי דהאי גברא לקרבן גדול קא מיכוין והאי דקאמר 
בשני כלים משום דידע דלא איפשר לאיתויי מאה בכלי 
אחד, הילכך כמא דאיפשר לאייתויי טפי מייתינן. וקים 
להו לרבנן דששים עשרונים נבללין כראוי בכלי אחד, אבל 
יתר מששים אין נבללין בכלי אחד כראוי, ואמטול הכי 
מביא מהם ששים בכלי אחד, דכיון דלקרבן גדול איכוון 
כמה דאיפשר לאייתויי טפי מייתינן, טפי מששים לא  
דאינן ראויין לבילה, והשאר מביא בכלי שני. אבל הכא 
דלא שייך האי טעמא, דלא מוכחא מילתא דאיכוון לאקנויי 
לרבים טפי מליחיד, על כרחי' כיון דאפקינהו בשני שמות 
לאקנויי להאי פלגא ולהני פלגא:#
#
מ. ואסיקנא והילכתא כותיה דרב יוסף בסדום 
קנין ומחצה. מחצה הא דאמרן קנאי 
פלגא, סדום בענין כופין על מידת סדום דפרק השותפין 
(לעיל יב,ב), ותלת שמעתתא איתמרו בה מיניהי כופין 
ומיניהי אין כופין, ובכולהי הילכתא כרב יוסף. קנין דאמר 
רב יוסף כל זמן שעסוקין באותו ענין כדאיתא בפ' יש 
נוחלין (לעיל קיד,ב).#
#
מא. ההוא דשדר פיסקי דשיראי לביתיה אמר רב 
יוסף0 הראויין לבנים לבנים והראויין 
לבנות לבנות. ואע"ג דנסיבן. והראויין לבנות נמי לא 
אמרן אלא דלית ליה כלאתא אבל אית ליה כלאתא 
לכלתיה שדר. ואי בנתיה לא נסיבן אע"ג דאית ליה כלתא 
נמי לבנתיה שדר דלא שביק איניש בנאתיה ומשדר 
לכלתיה. מכלל דרישא בדנסיבן בנתיה קא מיירי. 
ומסתברא דאי איכא דחזו לבנות ולבנים יהבינן להו לבנים 
ולבנות, דהא בנים ובנות חדא מחתא קא מחית להו גמרא 
בהאי ענינא, דהראויין לבנים לבנים והראויין לבנות 
לבנות, ואי אמרת דדינא דבנות לגבי בנים בהאי ענינא 
כדינייהו לענין ירושה דמי, הראויין לבנות נמי אמאי 
לבנות, אלא לאו ש"מ כל חד וחד למאי דחזי ליה כהדדי 
נינהו, ואי שדר מידי דחזי לכולהו שקלי ליה כולהו. 
ועוד דמינה גופא שמעת לה, דקאמר הראויין לבנים לבנים 
והראויין לבנות לבנות, אלמא כל חד מינייהו אית ליה 
זכותא במאי דחזי ליה, וממילא שמעת דאי חזי 
לתרוייהו זכותא בגויה. ותו דבהדיא גרסינן בירושלמי 
בפרק שני דייני גזירות (פי"ג ה"א) מי ששלח ממדינת הים 
ואמר יתנו אלו לבני בנותיו בכלל, ואי אמר בשעת מיתה 
אלו לבני אין הבנות בכלל, דשמעת מינה דאע"ג דאמר 
בהדיא אלו לבני, כיון דמידי דחזי לבניו ולבנותיו הוא 
בנותיו בכלל, וכל שכן היכא דשדר סתמא:#
#
מב. ואגב ארחיך ש"מ דמאי דיהיב איניש לכלתיה קני 
בריה זכותא בגויה במה דקני כמאי דיהיב לה 
איהו גופיה, דכי קא יהיב לכלתיה להנאת בריה קא יהיב. 
דאי סלקא דעתיך דכי קא יהיב לאו לבריה קא יהיב, כי 
נסיבן בנאתיה נמי מאי הוי, מי שביק איניש בנתיה דנסיבן 
ויהיב לכלתיה דאינין נכריות. אלא משום דכי יהיב 
לכלתיה, לבנים קא יהיב. וכי תימא אי סלקא דעתא דכי 
קא יהיב לבריה קא יהיב, היכי קאמרי הכא לא שביק איניש 
בנאתיה ומשדר לכלאתיה, והא קא אמרת כי קא משדר 
לבריה קא משדר, ואדרבא לא שביק איניש בניה ומשדר 
לבנתיה. התם היינו טעמא משום דהני פיסקי דשיראי 
מסתמא כי שדרינהו לאשתמושי בגוייהו הוא דשדרי, 
ואמטול הכי מחזקינן להו דכי שדרינהו למאן דחזו ליה 
לגופייהו הוא דשדרינהו, כדאמרינן בהדייא הראויין לבנים 
לבנים והראויין לבנות לבנות, ולא אמרי' כיון דאפשר 
לזבונינהו ולמיזבן מיניהו מידי דחזי להו לבנים אימא לבנים 
הוא דשדר, ואמטול הכי היכא דחזי לבנות ולא לבנים 
אע"ג דאית ליה כלאתה נמי כיון דבנתיה לא נסיבן לא 
שביק איניש בנאתיה דצריכן להו להני פיסקי דשיראי 
לגופיהי ומשדר לבניה דלא צריכי להו לדידהו אלא 
לנשיהו דאינון כלתיה. וכי תימא אם כן היכא דנסיבן 
בנאתיה נמי נימא לא שביק איניש בנתיה ומשדר 
לכלאתיה. שאני התם דלאו עילויה רמיאן, הילכך מסתמא 
לא תלינן בדידהי אלא מידי דלא חזי להו לבנים לגופייהו 
כלל כדברירנא:#
#
מג. ההוא דאמר להו נכסי לבני הוו להו ברא וברתא 
מי קרו אינשי לחד ברא בני, ולברא בלחוד 
קאמר ולא קניא ברתא ולא מידי, או דילמא לא קרו אינשי 
לחד ברא בני, ועל כרחיך לבריה וברתיה קאמר. אביי 
אמר ובני דן חושים. רב אמר ובני פלוא אליאב. רב יוסף 
אמר ובני איתן עזריה. אלמא קרו אינשי לחד ברא בני, 
ולברא אקני לברתא לא אקני. #
ואי קשיא לך, וכיון דגבי מי ששלח ממדינת הים קיימא 
לן דאע"ג דאמר לבני בנותיו בכלל כדאיתא בירושלמי 
(כתובות פי"ג ה"א), אם כן בשעת מיתה נמי אמאי אין הבנות 
בכלל, אדרבא, גבי שעת מיתה כיון דמדאורייתא ברא 
ירית ברתא לא ירתה, כי אצטריך למימר לבני לטפויי 
מילתא קאתי, כדר' עקיבא דדייק לישנא יתירא. לא 
תיקשי לך, דשאני הכא דאיכא למימר דלאו לישנא יתירא 
הוא, דאימור מעיקרא יהיב מידי לבנתיה מיגו מרעי קמי 
סהדי דלא ידעינן בהו, והשתא קא בעי למהדר ביה, 
ואמטול הכי אצטריך למימר נכסי לבני כי היכי דהדר ביה 
מתפקדתיה ואע"ג דלא אתברר גבן דהכי הוה, כיון דאיכא 
למימר מתפק[ד]תיה הוה אזלינן בתר לישנא דלבני משמע 
דוקא למעוטי בנות, דכל בשעת מיתה מסתמא לתורת 
ירושה קא נחית:#
#
מד. ההוא דאמר להו נכסי לבני הוה ליה ברא ובר ברא 
מי קרו אינשי לבר ברא בני, ולברא אקני 
דהא קרו אינשי לבר חד בני, אבל לבר ברא לא אקני, דלא 
קרו אינשי לבר ברא בני. רב חביבא אמר קרו אינשי לבר 
ברא בני מר בר רב אשי אמר לא קרו אינשי לבר ברא 
בני. ולבריה בלחוד הוא דאקני. וקי"ל כמר בר רב אסי 
דתניא כוותיה:#
#
מה. תניא כוותיה דמר בר רב אסי המודר הנאה  מבנים 
מותר בבני בנים. ש"מ דלא מיקרו אינשי 
לבר ברא בני. ודוקא דאית ליה ברא, אבל לית ליה ברא 
ואית ליה בר ברא, אבר ברא קאמר, בין לענין איסורא 
בין לענין ממונא:#
#
ד. הניח בנים גדולים וקטנים והשביחו הגדולים את 
הנכסים השביחו לאמצע ואם אמרו ראו מה 
שהניח לנו אבא הרי אנו עושין ואוכלין השביחו לעצמן 
וכן האשה שהשביחה את הנכסים השביחה לאמצע ואם 
אמרה ראו מה שהניח לי בעלי הריני עושה ואוכלת 
השביחה לעצמה. מתני' לאו בשהשביחו הגדולים את 
הנכסים כשיעור חולקיהו בלחוד קא מיירי, דהא השביחו 
את הנכסים קתני, ואפי' כולהו במשמע. ועוד דלא שנא 
השביחו כדי חלקן ולא שנא יתר מכדי חלקן, כיון דלא 
חלקו ממונא דכלהו אחים אשבוח והשבח לאמצע. והיינו 
טעמא דלא חשבינן להו לגדולים לגבי חולקא דקטנים 
כיורד לתוך שדה חבירו ונטעה, דכיון דידעי גדולים 
דאיכא קטנים דאית להו חולקא בנכסים וטרחי וקא משבחי 
סתמא אימור למעבד מצוה קא מכווני וממחל מחלוה 
לטירחיהו גבי קטנים כדאמרי' בהדיא בפ' המפקיד (ב"מ 
מ,א), ואמטול הכי השביחו לאמצע דפלגי ליה לשבחא כמא 
דפלגי ליה לשאר ממונא דאבוהון.#
והני מילי בסתמא, דאיכא למימר כשהשביחו לאמצע 
השביחו, אבל אם אמרו ראו מה שהניח לנו אבא הרי אנו 
עושין ואוכלין, השביחו לעצמן, דהא גלו אדעתיהו דלא 
מחלי טירחיהו גבי קטנים וכי אשבוח לנפשיהו אשבוח. 
ואע"ג דבין מחלי בין לא מחלי על כרחיך שבחא מחמת 
ממונא דכולהו הוא דאתא, ולא עדיפי גדולים לגבי חולקא 
דקטנים מהיורד לנכסי חבירו והשביחן שלא ברשות דלא 
שקיל ליה לכוליה שבחא, הא לא קשיא, דמתניתין נמי כי 
קתני השביחו לעצמן לאו למימרא דשקלי ליה גדולים 
לכוליה שבחא, אלא למהוי כמשביח נכסי אחרים 
לעצמו. ומתני' דקתני רישא השביחו לאמצע וסופא 
השביחו לעצמן, לאו לגופיה דדינא קמ"ל, דא"כ האי 
השביחו לאמצע, השבח לאמצע מיבעי ליה, כדקתני בפ' 
גט פשוט (לקמן קעב,א) עשאן לשכר השכר לאמצע. וסופא 
נמי דקתני השביחו לעצמן, השבח לעצמן מיבעי ליה. ועוד 
אמאי שקיל ליה לכוליה שבחא, נהי נמי דאמרו הרי אנו 
עושין ואוכלין, אימת מחלי הנך גביהו. וכ"ת כיון דשמעי 
הנך  ושתקי קבולי קבילו עליהו כמחילה דמיא, והא קטנים 
נינהו וקטנים לאו בני מחילה נינהו. אלא תנא טעמא דדינא 
קמ"ל, דרישא כיון דלא אמרי מידי מסתמא ממחל קא 
מחלי וכשהשביח לאמצע השביחו, וסופא כיון דאמרו גלו 
אדעתייהו דכשה[ש]ביחו לעצמן השביחו, ולאו למהוי 
לאמצע, לא שנא שמעי הנך ולא שנא לא שמעי, ומימלא 
שמעת דהוו להו גבי חולקא דהנך כ(ש)משביח נכסי אחרים 
לעצמו כדבענן לברורי לקמן.#
אלא מיהו כי שאני לן בין אמרו ללא אמרו הני מילי 
כששבחו נכסים מחמת נכסים, כלומר מחמת הוצאה 
שהוציאו עליהם מגוף הנכסים, לא שנא טרחי ביה גדולים 
ולא שנא טרחי ביה קטנים, אי אמרו השביחו לעצמן ולא 
השביחו לאמצע. אבל שבחו נכסים מחמת עצמן של 
גדולים, דטרחי בהו טירחא דלא הוה אתי על ידי קטנים 
ולא מחמת הוצאה דאפיקו עליהו מגופא דנכסים כלל, לא 
שנא אמרו ולא שנא לא אמרו השביחו לעצמן, דכולי האי 
טירחא לא מחלי גביה קטנים, והוו להו כמשביח נכסי 
אחרים להנאת עצמו כדפרישנא. והכי מוקים לה בגמרא 
למתני' לקמן.#
וה"ה גבי אשה בהדי יתומים קטנים כדינא דאחים 
גדולים בהדי קטנים דמי. ואוקימנא להאי אשה באשה 
יורשת, כגון הנושא את בת אחיו ומת אין שם יורש קרוב 
ממנה ואחיותיה או בנות שאר אחי אביה שהן אחי בעלה. 
אבל אשה שאינה ראוייה לירש את בעלה, אפי' לא אמרה 
נמי כשהשביחה לעצמה השביחה, והרי זו בכלל היורד 
לנכסי חבירו והשביחן שלא ברשות.#
וכלהו נמי לא אמרן אלא ביורד לנכסי קטנים שיש לו 
בהם שותפות והם קרוביו, דומיא דהניח בנים גדולים 
וקטנים והשביחו הגדולים את הנכסים, ודומיא דאשה 
יורשת שהשביחו את הנכסים. דאיכא תלתא אנפי דמרגלי 
ליה לממחל גבי קטנים. חדא, דקא מטיא ליה לדידיה הנאה 
מההוא שבחא בחולקיה, ועוד דמאן דטרח (להנויי) 
[לאהנויי] ליה ליתום קטן מצוה קא עביד, ועוד דדעתו של 
אדם קרובה אצל קרובו, כיון דמטיא ליה הנאה מהאי 
שבחא בחולקיה וקא עביד מצוה גבי חולקא דהנך קטנים 
דמיקרבא דעתיה לגביהו, איכא למימר דאחולי אחיל. אבל 
היכא דאשבח בנכסי קטנים שאין לו בהם שותפות, אפי' 
קרוביו, א"נ לנכסי קטנים דמוקים ואפי' יש לו בהם 
שותפות, כיון דאי אפיק מדנפשיה כיורד לנכסי גדול שאין 
לו בהן שותפות דמי, דאי הוה שדה העשויה ליטע אומדין 
כמה אדם רוצה ליתן בשדה זו לנטעה. ואי בשדה שאין 
עשויה ליטע שמין לו וידו על התחתונה, כי השביחו נכסים 
מחמת נכסים דומיא דמתניתין איכא לפלוגי. דאי שדה 
העשויה ליטע היא אומדין כמה אדם רוצה ליתן בשדה זו 
לנטעה משלו ובצרינן ליה מיניה שיעור מאי דאפיק, דהא 
מדבעל השדה הוא דאפיק, ואי פיש ליה מידי יהבינן ליה 
ומסלקינן ליה. אבל בשדה שאינה עשויה ליטע לא משכחת 
לה דשקיל מידי, דהא ידו על התחתונה ולית ליה אלא 
הוצאה שיעור שבח, והכא כיון דהוצאה מדבעל השדה 
הואי לית ליה לנוטע מחמת שבחיה ולא מידי. ואי אשבח 
בנכסי גדול שיש לו בהם שותפות, כיורד ברשות דמי, 
לומר שנוטל בשבח המגיע לכתפים ובשדה שאינה עשויה 
ליטע כשדה העשויה ליטע. וכ"ת אי הכי גבי קטנים נמי, 
אי דלא הוי קרוב הכי נמי מחיל, הכא גבי יורשין שאני 
דשיכא בהו מחילה לממחל טירחייהו גבי קטנים, כדמיברר 
בפרק המפקיד (ב"מ לח,א) וכדברירנא טעמא לעיל. #
והשתא דאמרת דהא השביחו לעצמן דקאמרינן למהוי 
כמשביח נכסי אחרים להנאת עצמו דמי, צריכינן לברורי 
מאי קרקע הוא ואשבח בגופיה בעבודה ובנטיעות וכיוצא 
בהן, שיימינן ליה מאי דאשבח בחולקיה דחבריה כיורד 
לתוך שדה חבירו ונטעה שלא ברשות. ואע"ג דביורד 
לנכסי גדול כהאי גוונא כיון דשותפי נינהו שיימינן ליה 
כיורד ברשות, שאני הכא דנכסי קטן נינהו ואין מורידין 
קרוב לנכסי קטן. והני מילי במקרקעי דלאו בני גזילה 
נינהו, לא שנא אתו לידיה בתורת גזילה ולא שנא שלא 
בתורת גזילה, וה"ה למטלטלי היכא דאשבחינהו בגופיהו 
מקמי דלגזלינהו הוו להו כמקרקעי, ואפי' אמר לעצמי אני 
משביח, דאין שבח קונה אלא בגנב וגזלן. ואי לבתר 
דגזלינהו דיניה כגזלן לכל מילי, וגבי מטלטלי משלם 
כשעת הגזילה. #
#
ואי לא גזלינהו ולא אשבחינהו בגופיהו, אלא עבד בהו 
מלאכה בשכר אוגרינהו ושקל אגריהו, במקרקעי חייב 
דקרקע בחזקת בעליה קיימת, ועוד דלית לך חצר דקיימא 
לאגרה גדולה מזו, דהא אגרה ושקל אגרה. אבל במטלטלי 
איכא למימר דכל היכא דאמרינן הכא השביחו לעצמן 
שקלי ליה לכוליה שבחא ולית להו לקטנים בגויה ולא 
מידי. דלא מיבעיא במידי דלא קאי לאגרה דלא מיחייבי, 
אלא אפי' במידי דקאי לאגרא, כיון דלאו לתורת  אגרא קא 
נחתי ליה לא מיחייבי. דאי למ"ד שואל שלא מדעת שואל 
הוי, הא לא מיחייב, דלאו לאוקמיה בכילתא שיילא אלא 
לאתהנויי בההוא דשיילה. ואי למ"ד נמי גזלן הוי, הא קי"ל 
כל הגזלנין משלמין כשעת הגזילה, מידי דהוה אתוקף 
בספינתו של חברו ועשה בה מלאכה היכא דנחית לה 
בתורת גזלנותא כדמפרש בהגוזל קמא (ב"ק צז,א). הילכך 
איכא למימר אע"ג דהשכירן לאחר נמי, כיון דגלי אדעתיה 
דלנפשיה קא מוגר ליה הוה ליה עילויה כשואל שלא מדעת 
דקימא לן דגזלן הוי ומשלם כשעת הגזילה. תדע דהא כל 
כה"ג כ(ש)השביחו נכסים מחמת נכסים דמי, דמסתמא 
השביחו לאמצע, וכי אמרו ראו מה שהניח לנו אבא הרי 
אנו עושין ואוכלין השביחו לעצמן. #
#
ואיכא למימר דה"מ דעבדי ביה גדולים מלאכה ע"י 
עצמן ואע"ג דעבדי ביה באגרא דומיא (דאוני אני) 
[דאודיאני] דר' חנינא דמיפרש לקמן. אבל מידי דמוגרי 
לאחרים ושקלי אגרא, אע"ג דפרישו נמי דלנפשיהו קא 
מוגרי ליה השכר לאמצע. מאי טעמא, דכיון דההוא גברא 
דאגריה לההוא מנא מהני גדולים מיחייב לשלומי אגרא 
לקטנים לפום חולקיהו, דהא איהו מיהת בתורת אגרא הוא 
דנחית לה, וקי"ל דכל היכא דנחית לה בתורת אגרא יהיב 
אגרא לבעלים, אע"ג דיהביה לאגרא לגדולים לא מיפטר 
מקטנים, מידי דהוה אשוכר בית מראובן ונמצא של 
שמעון. וממילא שמעת דההוא אגרא דשקלי גדולים אית 
להו לקטנים חולקא בגויה, דהא שוכר גופיה לקטנים הוה 
מיחייב בחולקיהו, וכי שקלי גדולים כוליה ארעא מיניה 
אשתכח דממונא דקטנים קא שקלי. והדין טעמא בתרא 
מסתבר לן טפי מההוא קמא ועליה סמכינן וכותיה עבדינן:#
#
מו. הרי אמרו הניח בנים גדולים וקטנים והשביחו 
הגדולים את הנכסים השביחו לאמצע אמר רב 
חביבא בריה דרב יוסף בריה דרבא משמיה דרבא ל"ש 
אלא ששבחו נכסים מחמת נכסים אבל שבחו נכסים 
[מחמת] עצמן של אחים השביחו לעצמן. היכי דמי שבחו 
נכסים מחמת נכסים, כגון דשבק זוזי ועבדו בהו עיסקא, 
כדמיברר ממעשה דרב ספרא. אי נמי כגון מר ופסל 
וקרדום (ואגדלהו) [ואגר להו] לאחריני, כדמיברר מדר' 
חנינא, וכן שדה ונטעוה חורבה ובנאוה, כדמיברר בפרק 
המפקיד (ב"מ לט,ב) ממעשה דמרי בר איסק דשתל פרדיסי 
ובוסתני וחייבוה למפלג בהדי אחוה מיהא מתני', כל כה"ג 
הוא דהשכר לאמצע. אבל שבחו נכסים מחמת עצמן של 
גדולים, כגון מר ופסל וקרדום ועשו בהן מלאכה על ידי 
עצמן, וכן פרה וחרשו בה בשכר, חמור ונשאו עליה 
משואי בשכר, דלא סליק שבחא בגופן של נכסים ולא הוי 
נמי שבחא דאתי ממילא אלא מחמת טירחא יתירא דגדולים 
ולא הוה איפשר על ידי קטנים, השביחו לעצמן.#
איני והא"ר חנינא אפי' הניח להם אביהם [קמד,א] 
אוריאני השכר לאמצע. וה[ו]א כסא גדול עשוי לישב 
עליו ולשמור פירות שבגנות, אם ישבו עליו גדולים 
ושמרו ונטלו שכר השכר לאמצע, והא אוריאני דכי מחמת 
עצמן דמי, וקאמר השכר לאמצע. ופרקינן שאני אודיאני 
דלנטירותא עבידא ואפי' קטנים נמי מצו מינטרי בה. 
מיהא שמעינן דכל היכא דלא סלוק שבחא מחמת הוצאה 
דאפיקו מגופן של נכסים, אי הוי מידי דיכלי קטנים 
למעבד, כשבחו נכסים מחמת נכסים דמי. ואי הוי מידעם 
דלא יכלי קטנים למעבד, כגון מר ופסל וקרדום שעשו בהן 
מעשה על ידי עצמן, השביחו לעצמן:#
#
מז. רב ספרא שבק אבוה זוזי שקלינהו מקמי חלוקה 
ועבד בהו עיסקא אתו אחוה תבעוה בדינא קמיה 
דרבא, למפלג רוחא בהדיהו בשוה כל חד וחד לפום 
חולקיה. אמר להו רב ספרא גברא רבא הוא לא שביק 
גירסיה וטרח לאחריני. דצורבא מרבנן כל מעשיו לשם 
שמים ולא טרח בדרך ארץ אלא לכדי חייו כי היכי דלא 
לצטריך למזוני וליבטיל מגירסיה, אבל למטרח לאחריני 
לא בטיל מגירסיה. הילכך אע"ג דלא פריש נמי כמאן 
דפריש דמי (ולית) [והוה] ליה כמאן דאמר מעיקרא ראו מה 
שהניח לי אבא הריני עושה ואוכל דקתני השביחו לעצמן. 
#
ושמע מינה דלא בעינן לאתנויי בפני ב"ד אלא גלויי 
דעתא בעלמא בעינן0, דהא רב ספרא דלא אמר מידי 
ואמידניה לדעתיה, מכלל דאיניש בעלמא באמירה בעלמא 
סגיא. מיהו צריכינן לברורי בהא מעשה דרב ספרא 
מילתא. מכדי הא דרב ספרא לאו בדשקיל מזוזי כדי חולקא 
בלחוד עסיקינן, אלא בדשקילינהו לכולהו עסיקינן, דיקא 
נמי דקאמרינן שבק אבוה זוזי ושקלינהו ולא קאמרינן שקל 
מיניהו, וא"כ מאי האי דינא דדן ליה רבא למהוי כמאן 
דאמר לעצמי אני משביח דשקיל חולקא בדנפשיה משלם 
וחולקא בדאחוה. בשלמא גבי מקרקעי שימינן ליה כיורד 
שלא ברשות, אלא הכא כיון דמטלטלי נינהו, אי חשבת 
ליה  כיורד שלא ברשות הוה ליה גזלן דמשלם כשעת 
הגזילה, ולית להו לאחין חולקא ברוחא כלל. #
וכי תימא דילמא רבא נמי הכי דיין ליה לרב ספרא 
לשלומי כשעת הגזילה, לא סלקא דעתא, דאי ס"ד כגזלן 
דיניה, היכי יהיב ליה כוליה רוחא מטעמיה דגברא רבא 
הוא ולא שבק גירסיה וטרח לאחריני, השתא מגזל קא גזיל 
ולגירסיה חייש, ואדרבה נידיניה כאיניש מעלמא. #
אלא מסתברא דרבא דיניה לרב ספרא כמאן דנחית 
ברשות כמקבל עיסקא למחצית שכר הוא דדיניה, 
דאשתכח דשקיל כוליה רוחא דמטי ליה לחולקיה משלם 
ושקיל פלגא בחולקא דאחוה. וכי תימא מאי שנא 
במקרקעי דחשבינן ליה כיורד שלא ברשות ומ"ש גבי זוזי 
דקא חשבינן ליה כיורד ברשות למחצית שכר, היינו טעמא 
דשאנו מקרקעי, דכיון דקי"ל דאין מורידין קרוב לנכסי 
קטן כי קא נחתי גדולים ומשבחי שלא ברשות קא נחתי, 
אבל זוזי ועבד בהו עיסקא, כיון דקי"ל דהני זוזי דיתמי 
מבדקינן איניש מהימן ומשפו נכסיה ויהבינן להו בבי דינא 
קרוב לשכר ורחוק להפסד, לא שנא הוי ההוא גברא קרוב 
ול"ש רחוק כדברירנא התם, כי שקלינהו רב ספרא אדעתא 
דהכי ועבד בהו עיסקא כמאן דנחית ברשות דמי, דהא אי 
נמי הוה אתי לבי דינא הוו יהבין להו נהליה אדעתא דהכין. 
ודוק מינה, טעמא דרב ספרא דגברא רבה הוא ולא שביק 
גירסיה וטרח לאחריני, אבל איניש מעלמא דעביד דטרח 
לאחריני השכר לאמצע, דכי האי גונא נמי השביחו נכסים 
מחמת נכסים הוא כדאמרינן לעיל (סי' ד ד"ה ואיכא):#
#
מח. והא דתנן וכן האשה שהשביחה את הנכסים 
השביחה לאמצע דיקינן עלה אשה מאי 
עיבידתה, דפלגא בשבחא דקתני השביחה לאמצע. א"ר 
ירמיה באשה יורשת. כגון שנשאת לאחי אביה ומת ולא 
הניח יורש אלא היא ואחיותיה או בני דודיה. מהו דתימא 
כיון דלאו דירכא למטרח אע"ג דלא פריש כמאן דפריש 
דמי קמ"ל דלא. מכלל דהיכא דלא הויא יורשת הו"ל 
כמשביח לעצמו כדברירנא במתניתין. #
וכולהו נמי לא אמרן אלא בשאין היתומים סמוכין 
אצלו, אבל בסמוכין אצלו מסתמא כולי שבחא דיתמי הוי, 
דמסתמא כי קא משבח ליתמי קא משבח. ואית ליה 
לדיליה חולקא בנכסי לית ליה בגויה זכותא אלא לפום 
חולקיה, לא שנא שבחו נכסים מחמת נכסים ולא שנא 
מחמת עצמו. והוא דלא פריש דלנפשיה קא משבח, אבל 
אי פריש פריש והוה ליה כשאר אינשי:#
#
מט. ואי אמרה ראו מה שהניח בעלי הריני עושה 
ואוכלת השביחה לעצמה פשיטא מהו דתימא 
כיון דשביחא לה מילתא דאמרי קא טרחא קמי יתמי 
אחולי מחלא קמ"ל:#
#
נ. א"ר חנינא המשיא אשה לבנו גדול בבית קנאו ודוקא 
גדול שבבניו ודוקא בשהשיאו בתולה ודוקא 
באשתו ראשונה ודוקא שהשיאו ראשון לכל בניו, דאגב 
חביבותא דנשואי בנו גדול בכולהי הני אנפי גמר ומקני 
ליה. אבל היכא דבצרא לה חדא מהני לא קני. ומסתברא 
דחיבת חופה קונה, מדקאמרינן לקמן ייחד לו אביו בית 
ועליה בית קנה עלייה לא קנה, אלמא בית מיוחד בעינן, 
ואין לך בית המיוחד לחתן לנשואיו אלא בית שהחופה 
בתוכו:#
#
נא. פשיטא ייחד לו בית ועלייה בית קנה עלייה לא 
קנה בית ואכסדרה מהו שני בתים זה 
לפנים מזה מהו. ועלו בתיקו. הילכך לא קני אלא פנימי 
שהיה רוב תשמישיו בו:#
#
נב. והא דתניא ייחד לו אביו בית וכלי בית כלי בית 
קנה אבל בית עצמו לא קנה א"ר ירמיה כגון 
שהיה אוצרו של אביו מונח שם נהרדעי אמרי אפי' שובכא 
דיוני רב פפא אמר אפי' אציצא דהרסנא. וקי"ל כרב פפא, 
דהא מר זוטרא אנסביה לבריה בביתיה ותלא ליה סנדלא 
רב אשי אנסביה לבריה ותלא ליה אציצא דמישחא. וש"מ 
דכל כהאי גוונא לא קני. ושמע מינה דהיכא דייחד לו אביו 
כלי בית להשתמש בהן בנישואיו, אע"ג דלא אקנינהו 
נהליה בפירוש בתורת מתנה קנה. ודוקא בבנו גדול, והוא 
שהשיאו אשתו ראשונה, והיא בתולה, והוא שהשיאו 
ראשון כדאמרינן לעיל, אבל היכא דבצרא לה חדא מהני 
לא קני עד דיהיב להו נהליה בתורת מתנה בפירוש:#
#
נג. אמר מר זוטרא הני תלת מילי שוונהו רבנן 
כהילכתא בלא טעמא חדא הא ואידך דאמר 
רב יהודה אמר שמואל הכותב כל נכסיו לאשתו לא עשאה 
אלא אפטרופיא ואידך דאמר רב הונא א"ר מנה לי בידך 
תנהו לפלוני במעמד שלשתן קנה. וש"מ דהני כלהי 
הילכתא נינהי:#
#
[קמד,ב] ה. האחים השותפין שנפל אחד מהן לאומנות 
נפל לאמצע חלה ונתרפא נתרפא משל 
עצמו. האי אומנות דקתני הכא אוקימנא באומנות המלך.  
והוא שנפל מחמת אביהם שהיה קרוב למלכות וגמלו חסד 
בעבורו לפניו. וא"צ לומר בזמן שנפל מחמת האחים. אבל 
אם לא נפל אלא מחמת עצמו, שהיה ראוי לכך יתר 
מהאחרים, או שהליץ אדם בעדו שלא מחמת אביו ושלא 
מחמת אחיו, הרי זה לעצמו. וא"צ לומר בזמן שלמד 
אומנות לעשות מלאכה אצל כל אדם שאין כאן לאחים 
כלום. ודוקא נמי בשלא חלקו, אבל חלקו אפי' נפל מחמת 
האחין נפל לעצמו. דיקא נמי דקתני האחין השותפין שמע 
מינה והא דקתני סופא חלה ונתרפא נתרפא משל עצמו, 
אוקימנא כשחלה בפשיעה, אבל חלה באונס כ"ז שמלאכתו 
לאמצע ונתרפא נתרפא משל אמצע. וכן כל כיוצא בזה:#
#
נד. הרי אמרו האחין השותפין שנפל אחד מהן לאומנות 
נפל לאמצע מאי אומנות תאנא לאומנות 
המלך. ודוקא מחמת האחין אבל מחמת עצמו לעצמו, 
דתניא אחד מן האחין שמינוהו גבאי או פולמיטוס אם 
מחמת האחים לאחים אם מחמת עצמו לעצמו. אמר מר 
אם מחמת האחים לאחים פשיטא לא צריכא אע"ג דחריף 
טפי. מהו דתימא חורפיה גרם ליה קמ"ל. ודוקא לאומנות 
המלך וכיוצא בה, אבל לשאר אומניות, כיון דלא מיעסקי 
אחים בהדיה בההיא אומנות, אפי' נפל מחמת האחין נמי 
נפל לעצמו. ואמטול הכי אוקימנא למתני' באומנות המלך 
דוקא, דאי לא תימא הכי מה לי אומנות המלך מה לי שאר 
אומנות, הא אמרת אם מחמת האחים לאחים אם מחמת 
עצמו לעצמו. אלא מדאוקימנא לאומנות המלך שמע מינה 
דוקא לאומנות המלך, דאומנותא דלית בה טירחא היא 
ומאי דיהבי ליה בתורת נדיבות יהבי ליה, וכיון דמחמת 
האחים הוא דנפיל כמאן דיהבי להו לכלהו דמי. אבל לשאר 
אומניות דלית בהו האי טעמא אפי' נפל מחמת האחים נמי 
נפל לעצמו:#
נה. ת"ר אחד מן האחים שנטל מאתים זוז ללמוד תורה 
או ללמוד אומנות יכולין האחים לומר לו אם 
את אצלנו יש לך מזונות מן האמצע כאחד ממנו, ואם אין 
את אצלנו אין לך מזונות. מסייעא ליה לרב הונא דאמר 
רב הונא ברכת הבית ברובה. ודיקינן וליתבו ליה לפי ברכת 
הבית. ומהדרינן אי הכי. ש"מ דכל מידי דשייכא ביה 
ברכת הבית בכוליה, כגון שלחן וכסא ומנורה ומפה ועצים 
וקדירה וקערה ונר ושמן להדליק, דנר לאחד נר למאה, לא 
יהבי ליה כלל. וכן פת ולפתן וכיוצא בהן דשייכא בהו 
ברכת הבית פורתא לא יהבינן ליה אלא לפי ברכת הבית. 
וש"מ דאחד מן האחין שרצה ליחלק מאחיו במזונותיו קודם 
חלוקה ליטול כאחד מן האחין המתפרנסין כאחד מתפושת 
הבית, לאו כל כמיניה, דברכת הבית (מרובה) [ברובה], 
אלא או יזון עמהם או יחלוק את הכל. ואם אמר תנו לי 
מזונות לפי ברכת הבית הדין עמו:#
נו. הרי אמרו אחד מן האחים שנפל לאומנות המלך נפל 
לאמצע חלה ונתרפא נתרפא משל עצמו שלח 
רבין משמיה דרבי אליעזר לא שאנו אלא שחלה 
בפשיעה אבל באונס נתרפא משל אמצע. היכי דמי 
בפשיעה כדר' חנינא דא"ר חנינא הכל בידי שמים חוץ 
מצנים פחים שנאמר צינים פחים בדרך עקש שומר נפשו 
ירחק מהם. כלומר צנים שאדם מצטנן מחמת חולי הרי 
הוא כפחים בדרך עקש שומר נפשו ירחק מהם. וש"מ 
דאם אכל מאכלים רעים או שישב בחמה ונתחמם או בצנה 
ונצטנן היינו בפשיעה, אבל אם שמר עצמו כראוי וחלה, 
או שאכל מאכלים רעים אלא שלא חלה חולי הבא על ידי 
אותן מאכלות, היינו באונס, ונרפא משל אמצע. ודוקא כל 
זמן שעוסק במלאכה לאמצע:#
#
ו. האחים שעשו מקצתן שושבינות בחיי האב חזרה 
השושבינות חזרה לאמצע שהשושבינות 
נגבית בב"ד אבל השולח לחבירו כדי יין וכדי שמן אינן 
נגבין בבית דין מפני שהן גמילות חסדים. מאי שושבינות, 
אלו מעות שהשושבינין משלחין לחתן בימי חופתו, והן 
אוכלין עמו במקצת ימי החופה, כל מקום לפי מנהגו. 
וסתמן בתורת הלואה הן משתלחין, אלא שאין זמן גבייתן 
כשאר הלואות שסתמן ל' יום, אלא עד שישא השושבין 
אשה כדי שישמח זה עמו בימי חופתו כדרך ששמח הלה 
עמו. והא דקתני רישא האחין שעשו מקצתן שושבינות 
בחיי האב, משכחת לה כגון שנטלו מקצתן ממונו של אב 
מדעתו, ושלחו שושבינות לאחר על שם האחין סתם, 
אע"פ שלא שלחוה אלא מקצתן ולא הרשה האב לשלוח 
אלא לאלו, הואיל ולא נשתלחה על שם אלו אלא על שם 
האחים סתם, אם חזרה השושבינות לאחר מיתת האב 
לאותן ששלחוה וחזרה להם בימי חופתם, חזרה לאמצע 
לכל האחים. ולא אמרינן מתנה בעלמא הוא דיהבי להו 
השתא ולמאן דיהבי יהבי למאן דלא יהבי לא יהבי, לפי 
שהשושבינות נגבית בב"ד והרי הוא כשאר חובות  שהניח 
להם אביהם אצל אחרים. במה דברים אמורים בשולח כסף 
או זהב או בגדים וכיוצא בהם, אבל השולח לחבירו כדי יין 
וכדי שמן וה"ה לשאר מיני מאכל ומשקה, אינן נגבין בב"ד 
מפני שהן גמילות חסדים, לפיכך אם חזרה שושבינות זו 
לאחד מהן למי שחזרה חזרה, דמתנה הוא דקא יהבי ליה. 
וכן כל כל כיוצא בזה:#
#
נז. והא דתנן האחין שעשו מקצתן שושבינות בחיי האב 
וחזרה השושבינות חזרה לאמצע, רמינן עלה הא 
דתניא אחד מן האחים ששלח לו אביו שושבינות על שמו 
כשהיא חוזרת חוזרת לו. כלומר לזה האח שנשתלחה על 
שמו. נשתלחה לאביו בשמחתו של אחד מן הבנים, כשהיא 
חוזרת למשלח חוזרת מן האמצע. שכנשתלחה על שם 
האב נשתלחה והוא היה חייב להחזירה. א"ר אסי לא קשיא 
כאן בסתם כאן במפרש. כלומר מתני' דקתני האחין שעשו 
מקצתן שושבינות בחיי האב חזרה השושבינות חזרה 
לאמצע, בשנשתלחה מתחלה סתם על שם האב, ששלחה 
על שם בניו סתם, או שנשתלחה על שם האחים סתם 
ששלחוה בחיי אביהם. והא דתניא שלח לו אביו שושבינות 
כשהיא חוזרת חוזרת לו, בדמפרש, כגון שנשתלחה על 
שם אחד מן האחין בפירוש, לפיכך כשהיא חוזרת חוזרת 
לו לזה שנשתלחה על שמו. והא תניא דמסייעא לן דאיכא 
לפלוגי בין מפרש לסתם, דתניא שלח לו אביו שושבינות 
כשהיא חוזרת חוזרת לו. כלומר אם שלח אביו שושבינות 
לאחרים על שמו של זה, כשהיא חוזרת חוזרת לו לזה 
שנשתלחה על שמו, שלח אביו שושבינות סתם כשהיא 
חוזרת חוזרת לאמצע. וכן הלכתא:#
#
נח. ושמואל אמר מתני' ביבם עסיקינן דאינו נוטל 
בראוי כבמוחזק. כגון אחד מן האחים 
ששלח אביו שושבינות לאחרים על שמו, ואח"כ נשא 
אשה, ולא הספיק המשתלח להחזירה לו עד שמת החתן, 
ויבם אחיו את אשתו, כשהשושבינות חוזרת [חוזרת] 
לאמצע לכל האחים, שאע"פ שזכה היבם בנכסי אחיו 
המת, אין לו בשושבינות זו אלא כאחד מן האחים, דהו"ל 
ראוי ואין היבם נוטל בראוי כבמוחזק. ומתמהינן מכלל 
דהאיך משלם לימא תנו לי שושביני ואשמח עמו. דקא 
סלקא [דעתא] דבשמת קודם נישואין עסיקינן, א"נ לאחר 
נישואין בתחלת ימי חופתו, שלא הספיק עדיין לשמוח 
עמו. [קמה,א] אמר רב יוסף הכא במאי עסיקינן כגון 
ששמח שבעת ימי המשתה ולא הספיק לפרעו עד שמת. 
ודרבי אסי ודשמואל תרווייהו הילכתא נינהו ולא פליגן 
הדדי, אלא מר מוקים לה למתניתין בחדא ומר מוקים לה 
בחדא ולא פליגי.#
#
וש"מ דהיכא דשמח השושבין עם שושבינו שבעת ימי 
המשתה ולא הספיק לפרעו עד שמת ויבם אחיו את אשתו, 
השושבינות חוזרת לכל האחים, דה"ל ראוי ואין היבם נוטל 
בראוי כבמוחזק. וה"ה היכא דלא שמח עמו, כגון שהיה 
יכול לשמחו עמו ולא שמח, בין הודיעו בין לא הודיעו. 
אבל היכא דלא שמח עמו כגון שלא כנס, מצי אמר תנו לי 
שושביני ואשמח עמו ולא מיחייב לשלומי מידי, ואי שלים 
מידי ליבם מתנה בעלמא הוא דיהב ליה, ולא מיחייב יבם 
למפלג בהדי אחין:#
#
#
נט. ומדמקשינן מכלל דהאיך משלם לימא [תנו] לי 
שושביני ואשמח עמו, ש"מ לענין 
האב ששלח שושבינות על שם בניו סתם או ששלח אחד 
מבניו משל אב על שם האחים סתם וחוזר השושבינות 
לאחד מהם, דכל היכא דהאיך משלם מדינא בעל כרחיה 
אע"ג דאהדר מדעתיה חזרה לאמצע. וכל היכא דמדינא לא 
משלם על כרחיה אי מהדר ליה מדעתיה מתנה בעלמא הוא 
דיהיב ליה ולית להו לאחים זכותא בגויה:#
#
ס. ושמעינן נמי מינה דהשולח לשושבינות לחבירו 
ושמח עמו בימי שמחה לפי מנהג 
המקום ומת המשלח עד שלא נשא אשה, או שנשא אשה 
ולא הספיק השושבין לשמוח עמו עד שמת החתן, אין 
המשתלח חייב לשלם ליורשיו, דאמר להו תנו לי שושביני 
ואשמח עמו בימי חופתו כדרך ששמח גם הוא עמי. ואין 
צריך לומר בזמן שבא לשמוח ולא קבלו שהוא פטור מן 
השושבינות. אבל אם שמח עמו כפי מנהג המקום ולא 
הספיק לפרעו עד שמת המשלח, או שהיה יכול לשמוח 
עמו ולא שמח חייב לשלם לו, ואם מת המשלח מחזיר 
ליורשיו.#
והני מילי כשמת המשלח, אבל אם מת המשלח 
ועדיין המשתלח קיים מאי, אם נשא המשלח אשה ושמח 
המשתלח עמו בימי חופתו כפי מנהג המקום ומת 
המשתלח, כבר נתחייב לשלם. לפיכך אם נתברר שלא פרע 
יורשין חייבין לשלם מממונו. ואם לא נתברר שלא פרע 
פטורין, דחיישינן דילמא פרעיה וטענינן להו ליתמי כל 
מידי דהוה יכיל אבוהון למטען. #
ואם מת המשתלח עד שלא נשא המשלח ואח"כ נשא 
המשלח, יורשי המשתלח חייבין לשלם  לו, ומנכו ליה 
שיעור מאי דחזי לנכויי ליה במאי דאכל משלח בהדיה, 
דעכובא לא מחמת משלח קא אתי אלא מחמת המשתלח 
קאתי דמית, מאי הוה ליה למשלח למעבד ליה. השתא 
אלו הוה משתלח קיים ולא הוה במאתא ולא אודעיה חתן, 
קאמרינן דשלומי משלם אע"ג דהוה איפשר ליה לאודועיה 
ומצי א"ל אי אודעתן הוה אתינא וחדינא בהדך כמה דחדית 
בהדי, אפי"ה כיון דאיתרמי ליה מילתא דלא הוה במאתא 
ועכובא מחמתיה הוא דאתי מיחייב לשלומי, היכא דמית 
משתלח דלא הוה למשלח מידי למעבד ליה לא כ"ש 
דמיחייב. #
הילכך דינא הוא דמשלמי יורשין דיליה כל מאי דמברר 
דשדר ליה משלח בשושבינותיה, לבר ממיני מיכלא 
ומשתיא דלא הדרי, דקאמרינן בהדיא במתני'. ולא 
חיישינן דילמא פרעיה, דהא כי מית משתלח אכתי לא 
מטא זימניה למפרע, וכבר איפסיקא הילכתא כריש לקיש 
(לעיל ה,ב) דאמר הקובע זמן לחבירו ואמר לו פרעתיך בתוך 
זמני דגבי בלא שבועה ואפי' מיתמי. אלא מיהו לא מיחייבי 
יורשים למפרע אלא עד דנסיב משלח איתתא, כי היכי 
דנסיב אבוהון בשושבינותיה (דהוה) [דהאי] משלח. #
כללא דמילתא, כל היכא דאי הוה אבוהון קיים מיחייב 
אינהו נמי מחייבי למפרע מממונא דאבוהון, וכל היכא 
דאלו הוה אבוהון קיים לא מיחייב(י) אינהו נמי לא 
מיחייבי. ומנכו ליה שיעור מאי דאכל איהו בהדי אבוהון. 
ואפילו אודועינהו לדידהו וזימנינהו למיכל בהדיה ולא בעו 
דינא הוא דמנכו ליה. ואע"ג דאלו הוה אבוהון קיים והוה 
שמע ולא אתי הוה משלם ליה כולה שושבינותא עד גמר', 
שאני אבוהון דשושביניה הוה והוה ליה מדינא למיכל 
בהדיה, ואי לא אכל איהו דאפסיד אנפשיה, אבל הכא 
יורשין לאו שושביניה דהאי נינהו ואע"ג דקרינאו כמאן 
דקרא לאיניש מעלמא דמי, אלא הו"ל כמאן דשלח 
שושביניה למדינת הים, דלאו כל כמיניה לזמוני אחריני 
בחופתיה.#
ואי קשיא לך, מכדי שושבינות וקידושין היכא דמית 
בעל קודם נישואין א"נ היכא דמת משלח קודם נישואיו, 
תרויהו בגמרא חדא מחתא מחתינן להי, דכי היכי דגבי 
קדושין לא הדרי דאמרה איתתא תנו לי בעלי ואשמח עמו, 
גבי שושבינות נמי לא הדרא דאמר משתלח תנו לי 
שושביני ואשמח עמו, ובהדיא אייתינן מינה ראיה בגמ' 
לגבי שושבינות להאי ענינא, אלמא תרויהו בהאי ענינא חד 
דינא אית להו, וא"כ כי מת משתלח בחיי משלח נמי 
לידמינהו להדדי. דאי באתרא שנתבאר מנהגא עבדינן 
לפום מנהגא, כדקתני מקום שנהגו להחזיר קידושין 
לכתובה מחזירין מקום שנהגו שלא להחזיר אין מחזירין. 
ואי באתרא דליכא מנהגא הא איפסיקא הילכתא דמוהרי 
הדרי קידושי לא הדרי. #
לא ס"ד, דנהי דמדמו רבנן שושבינות לקידושין, באנפא 
דדמו להדדי, כגון שמת הבעל המשלח דשייך בהו 
בתרוייהו טעמא דתנו לי בעלי ואשמח עמו, אבל היכא 
דמת המשתלח או שמתה האשה ודאי לא דמו להדדי. חדא 
דאיכא למימר דגבי קידושין הוא דלא הדרי דקידושין 
לטבועין ניתנו, דהאי גברא כי יהבינהו להאי איתתא לאו 
לאהדורינהו נהליה יהבינהו נהלה אלא לקדושה בגויהו 
יהבינהו נהלה, והא אקדשה, וכיון דמתה מאי הוה ליה 
למעבד ליה. אבל הכא גבי שושבינות כי שדר ליה אדעתא 
דאהדורי ליה שדר ליה וכהלואה לזמן קצוב דמיא, הילכך 
הלואה הוא דאית ליה גביה, אע"ג דמית בגו זימניה נמי 
מיחייבי יורשין לשלומיה מדיליה. ואי משום דלא שמח 
עמו הא ברירנא דשושבינות לאו בשמחת המשתלח עם 
שושבינו תליא מילתא, אלא כיון דנשא המשלח אשה 
נישואין הראויין לשמוח עמו אע"ג דלא איתרמי ליה 
למשתלח למחדא בהדיה, ואפי' היכא דהוה ליך להאיך 
לאודועיה ולא אודעיה לא פקעא שושבינות (בהדי) [בכדי], 
וכל שכן היכא דמית משתלח דמאי הוה ליה להאיך למעבד 
ליה. ועוד דגבי קידושין איכא טעמא דגזירה שמא יאמרו 
קידושין תופסין באחותה אבל שושבינות דליכא למימר 
הכי לא. #
הדין הוא כללא דנקיטינן בשושבינות היכא דמת משלח 
בחיי משתלח או שמת משתלח בחיי משלח. ועוד נקיטינן 
מיהא שמעתא בענין האב ששלח שושבינות על שם בניו 
לאחרים או שנשתלחה לאב שושבינות בנישואי אחד 
מבניו, שאם שלח האב שושבינות לאחרים על שם בניו 
סתם, או ששלח אחד מן הבנים משל אב שושבינות 
לאחרים על שם האחים סתם מדעת האב, בין שחזרה בחיי 
האב בין שחזרה לאחר מיתת האב, הרי זו לכל האחים, 
שכיון ששלח האב ע"ש בניו הרי זו כמלוה את אחרים על 
מנת שיחזיר לבניו, דלית ליה למלוה זכותא בגויה אלא 
ממונא דבניו הוא. הילכך הו"ל כמאן דשדרוה בניו להאי 
שושבינותא להאי חתן מדידהו, וכי מטי זימניה לאהדוריה 
לבנים הוא דמהדר. לפיכך אם שלח ע"ש בניו סתם הרי זו 
לכל הבנים בשוה. ואם שלח על שם אחד בפירוש וסיים את 
שמו, כשהיא חוזרת חוזרת לו לבן שנשתלחה על שמו 
ואין לאחין בה זכות, דכמאן דשדרה ההוא בן מדנפשיה 
דמי, וכי נסיב  איהו הדרא ליה. אלא מיהו היכא דנשתלחה 
על שם האחין סתם, דקימא לן כשהיא חוזרת חוזרת 
לאמצע, כיון דכולהו אחין אית לה חולקא בהאי 
שושבינותא הו"ל כמאן דשדרוה כולהו אחין להאי 
שושבינותא מדידהו, דאע"ג דנסיב חד מיניהו איתתא לא 
מיחייבי לאהדורי כולה שושבינותא מדידהו, דאע"ג דאי 
נסיב חד מיניהו איתתא לא מיחייב לאהדורי כולה 
שושבינותא אלא מהדר ליה מאי דמטי ליה בחולקיה מכולה 
שושבינותא, וכל חד וחד משאר אחין לכי נסיב איתתא 
מהדר ליה מאי דחזי ליה בחולקיה, ואי אמרת דקמא דנסיב 
מיניהו מחייב לאהדורה לכולה שושבינותא, נמצא זה 
מחזיר שושבינות לשושביניו קודם נישואיהן.#
מיהו לענין שמחת המשתלח עם האחין בנישואיהן איכא 
לפלוגי, דאי שמחו כולהו אחין בהדי האי משתלח בימי 
שמחתו, כי מהדר ליה איהו לכל חד מיניהו אית ליה 
למחדא בהדי, ואי לא איפשר ליה למחדא בהדי מנכי ליה 
כשיעור מאי דחזי ליה לנכויי ליה. ואם לא שמח עמו אלא 
אחד מהם, לית ליה לדיליה למחדא אלא בהדיה ההוא 
דחדי בהדיה. ואי לא הוה איפשר למחדא בהדיה מנכי ליה 
מחולקיה. אבל להנך, לכי נסיב כל חד מיניהו מהדר ליה 
חולקיה ולא מנכי ליה ולא מידי. וה"מ בשושבינות 
שנשתלחה על שם הבנים או על שם אחד מהם, אבל אם 
שלח האב שושבינות לאחרים סתם ולא אמר על שם בניו, 
אע"פ שהאב נשואי הרי זו של אב עצמו ואינה חוזרת אלא 
לאב לכשישא אשה, ואם מת עד שלא נשא שוב אינה 
חוזרת דמצי משתלח למימר תנו לי שושביני ואשמח 
עמו.#
והיכא דנשתלחה לאב שושבינות, לא מיבעיא היכא 
דנשתלחה לו בנשואי עצמו, דכי הדרא מדידיה הדרא, 
אלא אפי' נשתלחה לו בנישואי אחד מבניו, כיון שנשתלחה 
לאב ועילא לרשותיה ואתהני בה, כשהיא חוזרת אם חזרה 
בחייו חוזרת משלו ואם לאחר מיתתו חוזרת מן האמצע. 
והיכי משכחת לה דנשתלחה שושבינות לאב בנישואי אחד 
מבניו, כגון שהשיאו האב אשה ועשה לו שבעת ימי 
המשתה משלו, נמצא האב בעל המשתה וכל השולח שם 
שושבינות סתם להנאת האב הוא משלח וכאלו הלוה את 
האב דמי, לפיכך חוזרת משל אב. ומסתברא דהני מילי 
היכא דידע בה האב וגלי אדעתא דניחא ליה בגוה בעידנא 
דאשתלחה ולא אהדרה מיד, אבל היכא דלא איתידע ליה 
אלא בתר הכין ולא מטיא לידיה לא מיחייב בגוה אלא ההוא 
דמטיא לידיה. ואם לא היה האב לבדו בעל המשתה 
ונשתלחה שם שושבינות סתם, סתמה לחתן ואין האב חייב 
בה, אלא א"כ נשתלחה בפירוש על שמו ולא צוה 
להחזירה, או שבאה לידו ואע"פ שנשתלחה סתם. #
ומנא תימרה דהא דקתני בבריתא נשתלחה לאביו 
שושבינות כשהיא חוזרת חוזרת מן האמצע כשנשתלחה 
לאב בנשואי בנו קאמרינן ולא בנשואי עצמו. חדא, דאי 
בנשואי עצמו, פשיטא, צריכא למימר, ועוד נשתלחה 
לאביו קתני, ואי בנשואי האב עצמו מה ענין לאב ולבן 
בכאן דקתני נשתלחה לאביו דמשמע דבן שייך בהאי 
שושבינותא. ועוד מדאוקמה רבי יוחנן למתני' דקתני 
האחין שעשו מקצתן שושבינות בחיי האב חזרה 
השושבינות חזרה לאמצע כשנשתלחה לאביו, וקאמר כי 
תנן נמי מתני' נשתלחה לאביו תנן דומיא דבריתא, ש"מ 
דהאי נשתלחה לאביו שושבינות דקתני בבריתא לאו 
בנשואי עצמו הוא אלא בנשואי הבן, דאי בנשואי האב אם 
כן היכי מיתוקמא ליה מתניתין בשנשתלחה לאביו, והא 
האחין שעשו מקצתן שושבינות בחיי האב קתני, ואי 
בנשואי האב מה ענין לאחין בכאן. אלא ודאי לא מיתוקמא 
אלא בשנשתלחה לו בנשואי אחד מבניו כדברירנא דכשהיא 
חוזרת חוזרת משל אב משל אמצע. #
ואע"ג דחוזרת מן האמצע אין אומרין הרי נעשו כל 
האחין שושבינין למשתלח ואינה חוזרת עד שישמחו כולן 
עמו, דהאי דהדרה מן האמצע לאו משום דעבד המשלח 
בהדי הני אחין הוא. תדע דהא חיובא לאו גבי אחין הוא 
אלא גבי ממונא דאבוהון הוא, ואי לא ירית מידי מאבוהון 
לא מיחייבי לשלומי מהאי שושבינותא ולא מידי דהא לא 
שדר להו לדידהו ולא מידי, וכי שדר לאבוהון הוא דשדר 
וחיובא גבי אבוהון הוא. ואי משום דחדא איהו בהדי 
אבוהון, שתי תשובות בדבר, חדא דכי חדא בהדיה לאו 
בנישואי האב הוא דחדא בהדיה כי היכי דתיהוי שושבינות 
דאבוהון, אלא בנשואי הבן הוא דחדא בהדיה, ואין שמחת 
השושבינות תלויה אלא בחתן, ונמצא שהאב חייב 
למשלחו בממון השושבינות, דכי שדריה לאב שדריה, 
ואין המשלח חייב בשמחת השושבינות אלא לבן 
שנשתלחה השושבינות בנישואיו שאין שמחת השושבינות 
אלא עם החתן. ואפילו האב קיים והוה בעי למחדא בהדי 
האי משלח בנשואיו מחמת האי שושבינות דקא מהדר ליה 
לאו כל כמיניה. תדע דעיקר שמחת השושבינות עם החתן 
היא שהרי אין המשתלח חייב להחזיר השושבינות למשלח 
עד שישא המשלח כדי שישמח עמו המשתלח כדרך  ששמח 
המשלח עמו, ואי אמרת דעיקר השמחה עם האב היא מפני 
מה אין האב מחייב להחזיר אלא בנשואי המשלח והרי 
המשלח כששלח לו לאו בשעת נשואיו שדר ליה. #
אלא משום דעיקר השמחה עם החתן היא וכשחייב 
להחזירה אינו חייב להחזירה אלא לחתן. ואע"ג שכשאכל 
.דח#
המשלח בנשואי הבן ממונא דאפיק ליה האב בנשואיו הוא 
דאכל, על כרחיך כיון דעבדה האב לההיא סעודתא לבן 
קנייה הבן לגמרי. ומאן דאכיל מיניה כי מחייב לבן הוא 
דמחייב ונמצא המשלח לאב כמלוה את האב סיוע בנשואי 
הבן על דעת שישמח עם הבן בנשואיו. לפיכך אין האב ולא 
יורשיו חייבין להחזירה עד שישמח בן זה עם המשלח נמי 
(בשמי) בנישואיו. אבל שאר האחין אין להם זכות לשמוח 
עמו מחמת שושבינות זו דלאו שושביניה נינהו, דאפי' 
אבוהון לא הויא ליה זכותא גבי האי משלח בהכין וכל שכן 
אינהו דאתו מחמתיה. ועוד דאפילו היכא דשדרה האי 
משלח להאי שושבינותא לאב בנשואי האב עצמו ושמח 
הבן עמו ומת האב קודם נשואי משלח, אע"ג דמיחייבי 
בניו לאהדורה לשושבינות לית להו זכותא למחדא בהדי 
משלח בנישואיו אלא נכויי בעלמא הוא דמנכו ליה. וכל 
שכן הכא דכי שדר ליה לאב לאו בנשואי האב שדר ליה 
וכששמח לא שמח אלא עם הבן, הילכך כי נסיב איהו נמי 
לית ליה לחד מן הבנים למחדא בהדיה מחמת האי 
שושבינותא אלא אותו הבן ששמח המשלח עמו בנשואיו 
בלבד:#
#
סא. והא דתניא מקום שנהגו להחזיר קידושין לכתובה 
מחזירין מקום שנהגו [שלא] להחזיר אין 
מחזירין. היכא דכנסה לכולי עלמא לא הדרי. ואפי' אי 
מרדה, דאדעתא דאינסובי ליה יהיב לה והא אינסבה ליה. 
אלא הכא במאי עסיקינן היכא דלא כנס, כגון שמתה היא 
או שחזרה בה, ועלה קאמרינן מקום שנהגו כו', כלומר 
מקום שנהגו להחזיר הקידושין לבעל בדין הכתובה, שאינו 
חייב בה אלא בזמן שמת והיא תחתיו או שגרשה, מחזירין 
וחייבת להחזיר לו. מקום שנהגו שלא להחזיר אין מחזירין. 
ואמר רב יוסף בר אבא אמר מר עקבא אמר שמואל לא 
שנו שמחזירין אלא שמתה היא אבל מת הוא אין מחזירין 
אלמא יכולה היא שתאמר תנו לי בעלי ואשמח עמו. 
כלומר כיון דאלו מינסבא ליה תו לא הוה מיחייבא 
לאהדורי, השתא דמת הוא נמי ולא אינסיבה ליה לא 
מחייבה, דהא עיכובא לאו מחמתה דידה קאתי אלא 
מחמתיה דבעל קאתי, ומציא אמרה תנו לי בעלי ואנשא 
לו. והא מתניתא הילכתא היא. ואע"ג דפסק רב פפא 
הלכתא לקמן בין שמת הוא בין שמתה היא כיה דהדר 
כין איהו מוהרי הדרי קידושי לא הדרי, התם היכא דליכא 
מנהגא כדמיברר מסוגיא דגמרא לקמן, אבל היכא דאיכא 
מנהגא עבדינן כי הא מתניתא, דקיימא לן בכל כי האי 
גוונא הכל כמנהג המדינה:#
#
סג. תניא קדשה בככר זהב בתולה גובה מאתים ואלמנה 
מנה דברי רבי מאיר רבי יהודה אומר בתולה 
גובה מאתים ואלמנה מנה ומחזרת לו השאר רבי יוסי 
אומר קדשה בעשרים נותן לה שלשים [חציין] קדשה 
בשלשים נותן לה עשרים [חציין]. במאי עסקינן אילימא 
שמתה היא מי אית לה כתובה ואלא שמת הוא תימא תנו 
לי בעלי ואשמח עמו ואלא באשת ישראל שזינתה ובמאי 
אי ברצון מי אית לה כתובה אלא באונס מישרא שריא 
להו אלא באשת כהן שנאנסה ר' מאיר סבר קידושין 
לטיבועין נתנו. הילכך אפילו קדשה בככר זה זכתה בו 
וגובה כתובתה משאר נכסיו, ורבי יהודה סבר לאו 
לטיבועין נתנו. אלא שיחזרו אצל הבעל כדין הכתובה. 
וכיון דעיכובא לאו מחמתיה דבעל קאתי, כי היכי דתימא 
תנו לי בעלי ואשמח עמו, אלא אונסא דאיתתא הוא, דינא 
הוא דהדרי קידושין לכתובתה. הילכך גובה כתובתה מן 
הככר ומחזרת לו את השאר. ורבי יוסי מספקא ליה אי 
לטיבועין נתנו ואם לאו לטיבועין נתנו, הילכך הוו להו הני 
קידושי ממון המוטל בספק וחולקין. ואפילו לרבנן דפליגי 
עליה דסומכוס התם הוא דאיכא למימר המוציא מחבירו 
ועליו הראיה, אבל הכא דאיהי קא אתיא למגבא כתובה 
מיניה לא שייך למימר המוציא מחבירו עליו הראיה משום 
דספיקא לן אי בתר ממונא אזלינן וממונא בחזקתיה דבעל 
קאי, ואי בתר שטר כתובה אזלינן והא מיתחזק וקאי ואין 
לך ראיה גדולה מזו. ואי משום דידיע דנקיטא כסף 
קידושי, הא לא ידעינן אי מחייבא למחשבינהו מכתובתה, 
הילכך דינא הוא דפלגי להו לקדושי. לפיכך אם קדשה 
בעשרים נותן לה שלשים חציין, קדשה [בשלשים] נותן לה 
עשרים חציין.#
ועיקר הא מלתא, דהני מנה מאתים דכתובה בכסף 
מדינה נינהו, דהוו חד מתמניא בכסף צרי, כדקימא לן דכל 
כסף קצוב האמור בתורה כסף צרי ושל דבריהם כסף 
מדינה, וכסף מדינה חד מתמניא בכסף צרי הוא כדאמרינן 
בבא קמא בפ' החובל (צ,ב) גבי ההוא גברא דתקע  ליה 
לחבריה, ואסיקנא בסלע מדינה תנן דהוה ליה פלגא דזוזא 
דסלע צרי דהוה ליה חד מתמניא בסלע צרי. וכיון דאתברר 
דהני מאתים זוז דכתובת בתולה כסף מדינה נינהו, הוו להו 
חמשה ועשרים זוז בכסף צרי. והכא בכתובת בתולה 
עסקינן, הילכך אם קדשה בעשרים דינר צרי הוו להו ממון 
המוטל בספק וחולקין. צא מהם עשרה שזכתה בהן מספק, 
נשארו בידה עשרה מכתובתה, נותן לה שלשים חצאי דינר 
צרי שהם חמשה עשר דינרין, נמצאו בידה חמשה ועשרים 
דינרין כסף צרי שהן סך כסף כתובתה. וכן אם קדשה 
בשלשים זוז נותן לה עשרים חצאין, דהנך שלשים זוז 
דקידושין הוו להו ממון המוטל בספק וחולקין, צא מהן חמש 
עשרה שזכתה בהן מספק, נשארו בידה מכתובתה חמש 
עשרה דינרין לפיכך נותן לה עשרים חצאי דינר שהן 
עשרה דינרין, נמצאו בידה מכתובתה חמשה ועשרים 
דינרין כסף צרי שהן כלל כתובתה חוץ ממה שזכתה בו 
מספק. והא מתניתא באתרא דליכא מנהגא היא. וכבר 
פסקינן לקמן הילכתא בין שמת הוא בין שמתה היא בין 
דהדר ביה איהו מוהרי הדרי קידושי לא הדרי, אלמא 
קידושין לטיבועין נתנו. והכא גבי אשת כהן שנאנסה כיון 
דאית לה כתובה זכתה במה שבידה מקידושיה וגובה 
כתובתה משאר נכסיו. וכן הלכתא:#
#
סג. ואגב ארחיך ש"מ דאשת ישראל שזינתה ברצון 
הפסידה כתובתה, אבל באונס לא מבעיא דלא 
הפסידה כתובתה אלא משרא נמי שריא ליה. ואשת כהן 
שזינתה0 יוציא ויתן כתובה:#
#
סד. אמר רב יוסף בר מניומי אמר רב נחמן בכל מקום 
שנהגו להחזיר קידושין לכתובה דמי 
ומחזירין. תרגמה נהרדעא שאר בבל מאי רבה ורב יוסף 
דאמרי תרויהו מוהרי הדרי קדושי לא הדרי. אמר רב פפא 
הלכתא בין שמת הוא בין שמתה היא בין דהדר ביה איהו 
מוהרי הדרי קידושי לא הדרי הדרה איהי אפי' קידושי 
הדרי אמימר אמר קידושי לא הדרי גזרה שמא יאמרו 
קידושין תופסין באחותה. כלומר דכיון דחזו דהדרי 
קידושי סברי קדושי טעות הוו ואתו למימר דתפסי ליה 
לבעל קידושין באחותה דלאו אחות אשה היא. #
רב אשי אמר גיטא מוכיח עליה. והא דרב אשי בדותא 
היא דאיכא דשמע בהא ולא שמע בהאי. נקיטינן השתא 
מיהא שמעתא, דמקום שנהגו להחזיר קידושין לכתובה 
מחזירין. לא שנא מת הוא ולא שנא מתה היא ולא שנא 
הדר ביה איהו ולא שנא הדרה בה איהי לא שנא מוהרי ולא 
שנא קידושי הדרי. ולא חיישינן שמא יאמרו קידושין 
תופסין באחותה, דכיון דמקום שנהגו להחזיר קידושין 
הוא, מידע ידעי דקידושי מעליי הוו ומשום מנהגא הוא 
דהדרי. והיכא דליכא מנהגא, בין שמת הוא בין שמתה היא 
בין דהדר ביה איהו בין דהדרא בה איהי, מוהרי הדרי 
קידושי לא הדרי. ומוהרי נמי דקאמרינן דהדרי, דוקא 
בסבלונות העשויין להבלות. והוא דלא אכל שם סעודת 
חתן. אבל בסבלונות שאין עשויין להבלות [או] היכא דאכל 
שם סעודת חתן אינן נגבין, כדבעינן למימר קמן:#
#
סה. ת"ר חמשה דברים נאמרו בשושבינות נגבית בב"ד 
וחוזרת בעונתה ואין בה משום רבית 
[קמה,ב] ואין השביעית משמטתה ואין הבכור נוטל פי 
שנים. נגבית בב"ד וחוזרת בעונתה מאי טעמא כי מלוה 
דמיא. ומאי עונתה, כשישא המשלח אשה הראויה לשמוח 
עמו בחופתו כדרך ששמח גם הוא עם המשתלח. ואין בה 
משום רבית. דאי אהדר ליה טפי ממאי דיהיב ליה ליכא 
איסורא, דלאו אדעתא דהכי יהיב ליה. והאי נמי כי מהדר 
ליה לאו בשכר שהיו מעותיו בטלות אצלו קא מטפי ליה, 
אלא כל חד וחד לפום חשיבותיה. ואין השביעית משמטתה 
דלא קרינא ביה לא יגוש. דהא [לא] מצי מתבעי בגו 
זימניה. אבל ודאי אי מטא זימניה מקמיה הכין משמיט. 
ואין הבכור נוטל בה פי שנים דהוה ליה ראוי ואין הבכור 
נוטל בראוי כבמוחזק. דלא עדיפא ממלוה. ודוקא היכא 
דנשא אשה המשלח ושמח המשתלח עם המשלח שבעת 
ימי המשתה ולא הספיק לפורעו עד שמת, אבל אם לא 
הספיק לשמוח עמו עד שמת לא משלם, דאמר תנו לי 
שושביני ואשמח עמו:#
#
סו. אמר רב כהנא כללא דשושבינותא הוה שושבינא 
במתא בעידן שמחת שושבינו איבעי ליה 
למיתי. ואי לא אתי מיחייב לשלומי כולה שושבינותא עד 
גמרא ולא מנכי ליה ולא מידי ואפי' תרעומת לית ליה 
עלויה. ואי לא הוה במאתא ושמע קל טבלא איבעי ליה 
למיתי. כגון דהוה בר ממאתא במקום קרוב, ושמע קול 
טבלא, דהוו רגילי לממחא ביה מקמי שמחה כי היכי 
דלישמעו אינשי וליתו, איבעי ליה למיתי, דהא ידע 
אימתי מטי זמן נישואין, ואי לא אתי משלם כוליה. ואי לא 
שמע ולא הוה במאתא איבעי ליה לחתן לאודעיה ואי לא  
אודעיה תרעומת אית ליה לשושבין עילויה. מיהו שלומי 
משלים ליה מאי דאית ליה גביה.#
ועד כמה אמר אביי נהוג בני גננא עד זוזא אתא 
בכריסיה אכליה מזוזא ועד ארבעה משלם פלגא מכאן 
ואילך איניש איניש כחשיבותיה. כלומר נהוג בני החופה 
דאי שדר ליה עד זוזא ותו לא, כיון דלא אודעיה לא משלם 
ליה ולא מידי, דמעיקרא כי אתא האי משלח לשמחת 
המשתלח אתא בכריסיה ואכליה לזוזא דשדר ליה. מזוזא 
ועד ארבעה משלם פלגא. ומארבעה ואילך איניש איניש 
כחשיבותיה, דאי האי שושבין אדם חשוב הוא דאי הוה 
אתי הוו טרחי קמיה טפי מתרי זוזי, מנכי ליה לפום 
חשיבותיה, ואי לא לא מנכי ליה אלא תרי זוזי. והוא הדין 
במקום שנהגו לזמן את השושבינין על ידי שלוחין, אי לא 
זמניה תרעומת הוא דאית ליה עליה, שלומי משלם. ולאו 
דמשלם כוליה אלא מנכי ליה לפום מנהגא דבני גננא 
כדאמרן.#
ומסתברא דהני מילי היכא דהוה ליה לחתן לאודועי 
ולא אודעיה, והאיך נמי לא שמע ולא אתא, דאיהו גרם 
לנפשיה דאזל ליה ממאתא. אבל היכא דאתא שושבינא 
לבי גננא למחדא בהדי שושביניה ולא קבליה, דינא הוא 
דלא משלם ליה ולא מידי. דאי לא תימא הכי, אם כן כי מת 
המשלח מקמי דחדי משתלח בהדיה אמאי פטור. אי משום 
טעמא דתנו לי שושביני ואשמח עמו, לימא ליה ומאן לימא 
לן דהוה ניחא ליה לשושבינך למחדא עמך, דילמא אי הוה 
איהו קיים לא הוה מקבל לך, וקיימא לן טענינן להו ליתמי 
כל מילתא דהוה יכיל אבוהון למטען. ותו הא דאמרינן 
לקמן עשה עמו בפומבי ובקש לעשות עמו בצנוע יכול 
לומר לו בפומבי אני עושה עמך כדרך שעשית עמי, 
דאלמא לא מחייב למפרעיה עד דעביד עמיה שושבינותא 
כלל. דהשתא היכא דעביד בפומבי ולא ניחא ליה לקבולי 
ליה להאי שושבינא אמרת דמחייב לשלומי ליה, היכא 
ניחא ליה למיעבד בהדיה בצנוע לא כל שכן. #
אלא ודאי ש"מ דהיכא דלא ניחא ליה לקבוליה 
לשושביניה לא מיחייב שושביניה לשלומי ליה מכוליה 
שושבינותא ולא מידי, דכי שדריה נהליה לההיא 
שושבינותא מעיקרא אדעתא דהכי שדרה נהליה, דלא 
להדרה נהליה אלא היכא דשבק ליה האיך למחדא בהדיה 
כמא דחדי האיך בהדי האי, ואמטול הכי כי מאית ליה 
משלח מקמי הכין מצי משתלח למימר להו ליורשיו תנו לי 
שושביני ואשמח עמו דאי הוה קיים הוה אזילנא מנפשאי 
וחדינא בהדיה. ולא מצו אמרי ליה מאן (יימא) [יימר] דהוה 
מקבל לך, דאמר להו אי לא הוה מקבל לי לא הוה מחייבנא 
לשלומי ליה ולא מידי. והכא היינו טעמיה דכי לא הוה 
במאתא ולא שמע נמי קל טבלא דאע"ג דהוה ליה לאודועיה 
ולא אודעי משלם ליה דאיהו אפסיד אנפשיה דאזל ליה 
ממאתא, משום דאמר ליה אטו אנא כי שדרי לך מעיקרא 
מי קרית לי, דאי שדר לך אנא מנפשאי הוא דשדרי לך 
ואתא למחדא בהדך, ואת נמי לא איבעי לך למיזל 
ממאתא:#
#
סז. ת"ר עשה עמו בפומבי ובקש לעשות עמו בצנוע 
יכול לומר לו בפומבי אני עושה עמך כדרך 
שעשית עמי. כלומר אם עשה שושבין שושבינות עם 
החתן שנשא ראשון בגלוי ונשא השושבין בצנוע ובקש 
שיעשה הראשון עמו שושבינות בנישואין שהוא נושא 
עכשיו בצנוע להחזיר לו בהם שושבינותו, יכול הראשון 
לומר לו בגלוי אני עושה עמך כדרך שעשית עמי. ואם לא 
עשה האחרון שמחת נשואין ואין בגלוי אין הראשון חייב 
להחזיר לו שושבינותו.#
וכן אם עשה עמו בבתולה ובקש לעשות עמו באלמנה 
יכול לומר לו בבתולה אני עושה עמך כדרך שעשית עמי. 
עשה עמו בשניה ובקש לעשות עמו בראשונה יכול לומר 
לו לכשתנשא אשה אחרת אני עושה עמך כדרך שעשית 
עמי. עשה עמו באחת ובקש לעשות עמו בשתים יכול 
לומר באחת אני עושה עמך כדרך שעשית עמי. וטעמא 
דכולהו הני משום רבוי שמחה ומעוט שמחה הוא, דכל 
היכא דעשה השושבין עמו בנשואין הראויין לשמחה 
מרובה ובקש השושבין לכופו לעשות עמו שושבינות 
בנישואין שאינן ראויין אלא לשמחה מועטת, יכול לומר 
לו איני עושה עמך אלא כדרך שעשית עמי לכשתשא אשה 
הראויה לשמוח בחופתה כדרך ששמחת(ה) עמי ואז אחזיר 
לך שושבינותך כדי שאשמח עמך כדרך ששמחת עמי. 
והדבר ידוע שהשמחה שנעשית בגלוי מרובה יתר 
משנעשית בצנוע, ושמחת נשואי הבתולה מרובה יתר 
משמחת האלמנה, ודעתו של אדם בנשואי אשתו שניה 
פנויה לשמוח עם רעיו ושושביניו יתר ממה שהיא פנויה 
בנשואי ראשונה. #
ולאו משום דבראשונה טריד ליביה בבעילה, חדא דהא 
תינח היכא דנשא את הראשונה בתולה, נשאה אלמנה מאי 
איכא למימר. ועוד אם כן הא דקתני עשה עמו בבתולה 
ובקש לעשות עמו באלמנה יכול לומר  לו בבתולה אני 
עושה עמך כדרך שעשית עמי, איפכא מיבעי ליה, אלא 
גבי ראשונה ושנייה היינו טעמא לפי שחיבת הראשונה 
טורדת את לבו מלשמוח עם זולתה, מה שאין כן בשנייה. 
ולא עוד אלא שזה לבו רעב וזה לבו שבע. וכן דעת האדם 
פנוייה בנשואי אשה אחת יתר ממה שהיא בנשואי שתים 
כאחת. לפיכך אם עשה עמו בשמחה מרובה ובקש לעשות 
עמו בשמחה גרועה הימנה אינו רשאי. אבל אם עשה עמו 
בשמחה גרועה ובקש ממנו לעשות עמו בשמחה מעולה 
הימנה הדין עמו, ואין הראשון יכול לומר לו איני שמח 
עמך אלא כדרך ששמחת עמי.#
וש"מ דלא מצי איניש למכפייה לשושביניה לאהדורי 
ליה שושבינותיה עד שישא המשלח אשה נישואין הראויין 
לשמוח בהם כדרך ששמח המשלח בנשואין הראשונים 
כדפרישנא. ודוקא במידי דאפשר ליה, אבל אם היה 
הראשון עשיר והב' עני אינו יכול לומר איני מחזיר לך עד 
שתוציא בנישואין כדרך שהוצאתי בנשואי, דא"כ אין לך 
עשיר שחייב להחזיר לעני שושבינות כלל:#
#
סח. ת"ר עתיר נכסין עתיר פומבי זה בעל הגדות עתיר 
סלעין עתיר תקוע זהו בעל פלפול עתיר משח 
עתיר כמס זהו בעל שמועות הכל צריכין למרי חיטייא 
ומאי ניהי גמרא:#
#
סט. מאי דכתיב כל ימי עני רעים וטוב לב משתה 
תמיד. ריב"ל אמר כל ימי עני רעים זה מי 
שדעתו קצרה [קמו,א] ואמר ר"י בן לוי כל ימי עני רעים 
והאיכא שבתות וימים טובים כדשמואל דאמר שמואל 
שינוי וסת תחלת חולי:#
#
ז. השולח סבלונות לבית חמיו שלח שם במאה מנה 
ואכל שם סעודת חתן אפי' בדינר אינן נגבין 
לא אכל שם סעודת חתן אפי' בדינר הרי אלו נגבין שלח 
סבלונות מרובין שיבואו עמה לבית בעלה הרי אלו נגבין 
סבלונות ממועטין שתשמש בהן והיא בבית אביה אינן 
נגבין. מתני' בשמת החתן או הכלה, אי נמי דהדר ביה 
חתן. ורישא דקא מפליג בין אכל ללא אכל, לאו בסבלונות 
של מאכל ומשתה קאי, דא"כ אפי' לא אכל נמי, הא בהדיא 
אמרי' לקמן דסבלנות הדרי מאכל ומשתה לא הדרי אף על 
גב דלא אכל, כדמיברר לקמן מדרבין סבא, דכיון דלאכילה 
שדרינהו ולא קא הדרה בה איהי דינא הוא דלא הדרי, 
דמאי הוה לה לדילה למעבד איהו דאפסיד אנפשיה. אלא 
הכא בסבלונות העשויין ליבלות שתשמש בהם בבית אביה 
קאי, דאי אכל שם סעודת חתן אפילו בדינר אחיל עלייהו, 
ואי לא לא אחיל עלייהו, והיינו סבלונות מועטין דאיירי 
בהו סופא. ומועטין דקתני סופא לאו דוקא, אלא אפי' שלח 
שם במאה מנה שתשתמש בהן בבית אביה מועטין קרי 
להו, ולגבי הנך מרובין שיבואו עמה לבית בעלה דנפישי 
טפי מהני קרי להו להני מועטין. וסופא דקא מפליג תנא 
בין סבלונות מרובין שיבואו עמה לבית בעלה   לסבלונות 
מועטין שתשתמש בהן והיא בבית אביה ארישא קאי, 
דמיירי כשאכל שם סעודת חתן אפילו בדינר אפילו 
סבלונות מועטין הרי אלו נגבין כדבעינן לברורי לקמן. 
ודוקא בדלא הדרא בה איהי, אבל הדרא בה איהי, בין אכל 
בין לא אכל, אפי' רישא (דדיקא) [דרישא] נמי הדרא, וכל 
שכן סבלונות העשויין ליבלות. דהשתא מאכל ומשתה דכי 
שדריה ידע דודאי אכלי ליה ולא משתייר מיניה מידי כי 
הדרא בה איהי הדר, סבלונות העשויין להבלות דאפשר 
דבלו ואפשר דלא בלו לא כל שכן:#
#
ע. והא דתנן השולח סבלונות לבית חמיו ושלח שם 
במאה מנה ואכל שם סעודת חתן אפי' בדינר 
אינן נגבין אמר רבא דוקא דינר אבל פחות מדינר לא 
פשיטא דינר תנן מהו דתימא ה"ה דאפי' פחות מדינר 
והאי דקתני דינר אורחא דמילתא קתני דאי אכיל בבית 
חמיו לא סגיא דאכיל פחות מדינר קמ"ל. דוקא דינר אבל 
פחות מדינר הרי אלו נגבין. ומסתברא דכי קתני דוקא גבי 
דינר, אבל גבי מאה מנה לאו דוקא קתני אלא ה"ה דאפי' 
חד מנה ואפילו אלף מנה אי אכיל שם בדינר אינן נגבין, 
ואי לא הרי אלו נגבין. דיקא נמי מדקפיד גמרא 
לאשמועינן גבי דינר ולא קפיד לאשמועינן גבי מאה מנה, 
ש"מ דינר דוקא, אבל מאה מנה לאו דוקא. והכי נמי 
מסתברא, דאי אמרת תרויהו דוקא, אשתכח דכי שלח 
פחות מכאן או יתר מכאן לפום חשבון דינר למאה מנה הוא 
דמחשבינן, א"כ כי שלח חד מנה באכילת פחות מפרוטה 
סגיא ליה, דהא דינר לית ביה טפי מתשעין ושיתא פריטי 
וכי פלגת תשעין ושיתא פריטי אמאה מנה לא קא מטי 
פרוטה שלימה לחד מנה ובציר מפרוטה לית בה דין ממון 
וכמאן דלא אכיל מיד דימי ואמאי אינן נגבין. אלא 
מסתברא כדפרשינן:#
#
עא. אכל תנן שתה מאי הוא תנן שלוחו מאי שם תנן 
שגרו לו מאי. כלומר מתני' אכל שם סעודת  
חתן בדינר קתני, שתה שם בדינר מהו. הוא תנן, דהאי 
אכל דקתני אשולח סבלונות לבית חמיו קאי, דמיירי בחתן 
עצמו, ועלה קתני אכל דמשמע שהחתן עצמו אכל בבית 
חמיו, אכל שם שלוחו בדינר מאי. אכל שם תנן ואבי(ו) 
חמיו קאי דמיירי ביה רישא, שגרו לו לביתו מאי. 
ופשטינן מינה חדא, דאפי' שתה נמי, דא"ר יהודה אמר 
שמואל מעשה באדם אחד ששיגר לבית חמיו מאה קרונות 
של כדי יין ושל כדי שמן ושל כלי כסף ושל כלי זהב ורכב 
בשמחתו והלך ועמד על פתח בית חמיו והוציאו לו כוס 
של חמין ושתה ומת וזו הלכה העלה ר' אחא שר הבירה 
לפני חכמים לאושא ואמרו סבלונות העשויין ליבלות אינן 
נגבין ושאינן עשויין לבלות הרי אלו נגבין. ואסיקנא ש"מ 
אפי' שתה. ודיקינן תו שמעת מינה אפי' פחות מדינר. א"ר 
אשי מאן לימא לן דלא שחיק ליה מרגניתא דשויא כמה 
אלפי ואשקיה. ודיקינן תו ש"מ אפי' שגרו לו. ודחינן 
דילמא כל פתח בית חמיו כבית חמיו דאמי.#
ושמעינן נמי דשתה נמי כמאן דאכל דאמי, ודוקא בשוה 
דינר.#
ושמעינן נמי דפתח בית חמיו כבית חמיו דמי.#
ושמעינן נמי דהא דקתני במתני' אכל שם סעודת חתן 
בדינר אין אלו נגבין, דוקא בסבלונות העשויין להבלות, 
והן שתשמש בהן בבית אביה. אבל סבלונות שאין עשויין 
ליבלות, והן שיבואו עמה לבית בעלה, אפי' אכל שם 
סעודת חתן ביתר מדינר הרי אלו נגבין. ומתני' דקא מפליג 
בסופא בין סבלונות מרובין וסבלונות מועטין, אבבא דאכל 
שם סעודת חתן אפי' בדינר קאי, אבל לא אכל שם סעודת 
חתן בדינר אפי' סבלונות מועטין שתשתמש בהן בבית 
אביה הרי אלו נגבין. אבל אכל שלוחו או ששגרו לו לביתו 
ואכל לא אפשיטו. וכל כה"ג חומרא לתובע וקולא 
לנתבע:#
#
עב. איבעיא להו מהו שישלש שבח סבלונות מהו. 
כגון שאכל שם סעודת חתן בשליש דינר 
מהו שיפסיד שליש, וכן אם לא אכל והשביחו סבלונות 
שבחן למי. ועלו בתיקו. וכל תיקו דממונא חומרא לתובע 
וקולא לנתבע, אלא מיהו לא דאמי דינא דהני תרי בעיי 
להדדי, דאלו בעיא דמהו שישלש, כיון דבעל לאפוקי 
מארוסתו אתי דינא הוא דמשלש, דמספיקא לא שקיל 
כוליה. ואלו גבי שבח סבלונות, כיון דאפי' את"ל דשבח 
סבלונות לאשה, דינא הוא דשימינן לה שבחה ומסלקינן לה 
מיניהו בדמי והדרי סבלונות לבעל בעיניהו דדידיה נינהו 
[ו]כמאן דהדרי דמו. וכי מספקא ליה לגמ' לענין דמן הוא 
דמספקא ליה, ולענין דמי הויא לה איהי תובעת וארוס 
נתבע, וכל תיקו דממונא חומרא לתובע וקולא לנתבע. והא 
דמיא לההיא דאמרי' בפ' המקבל (ב"מ קי,א) גבי יתומים 
אומרים אנו השבחנו ובעל חוב אומר אביכם השביח על 
היתומים להביא ראיה. מאי טעמא, ארעא כיון דלמגבא 
קימא כמאן דגביא דאמי ואמרינן להו אייתו ראיה ושקולו. 
והאי שבחא דסבלונות נמי אף על גב דמימלא קאתי כיון 
דספיקא הוא למאן הוי וברירנא לן דהני סבלונות למגבא 
קימא כמאן דגבו דמי, ודמי אמרי' ליה לתובע איתי ראיה 
ושקול:#
#
עג. בעי רבא סבלונות העשויין להבלות ולא בלו מהו. 
היכא דלא אכל לא תיבעי לך, דאפילו בלו נמי 
נגבין. כי תבעי לך היכא דאכל מאי. ולא איפשיט. והא 
דתנן סבלונות מועטין שתשתמש בהן והיא בבית אביה 
דמשמע אע"פ שלא נשתמשה אינן נגבין, תרגמא רבא 
ביוכא וסבכתא. שהן דברים מועטין ולא חשיבי, הילכך אף 
ע"ג דלא בלו נמי מחיל עליהו. אבל שאר מילי דחשיבי 
כשעשוין ליבלות ולא בלו לא איפשיטו. הילכך חומרא 
לתובע וקולא לנתבע. והא יוכא וסבכתא תרויהו מבתי 
הראש נינהי, אלא שיוכא מלמטה על השער וסבכתא 
מלמעלה כדתנן בשבת (קיא,ב) וחוטי שבכה.#
ושמעינן מיהא נמי דסופא דקתני סבלונות מועטין 
שתשתמש בהן והיא בבית אביה אינן נגבין, בשאכל שם 
סעודת חתן בדינר קא מיירי. אבל לא אכל שם סעודת חתן 
בדינר הרי אלו נגבין. מהאי מדאתינן למפשט מינה בעיא 
דרבא גבי סבלונות העשויין להבלות, אלמא הני סבלונות 
מועטין דקתני היינו סבלונות העשויין להבלות, ובהדיא 
קאמרי' לעיל וזו הלכה העלה רבי אחא שר הבירה לפני 
חכמים ואמרו סבלונות העשויין להבלות אינן נגבין ושאינן 
עשויין להבלות הרי אלו נגבין והתם כשאכל קאי, והא 
פשטינן מינה דהיכא דשתה כאכל דמי:#
#
עד. א"ר יהודה אמר שמואל מעשה באדם אחד ששיגר 
לבית חמיו יין חדש ושמן חדש וכלי פשתן 
חדש בעצרת מאי קמ"ל איבעי תימא חשיבותא דארץ 
ישראל קמ"ל ואי בעי תימא דאי טעין ואזיל טענתיה 
טענתא. ומחייבינן ליה לחמוה לאשתבועיה אטענתיה:#
#
עה. א"ר יהודה א"ר מעשה באדם אחד שאמרו לו 
אשתך תתרנית היא, שאינה מריחה כל עיקר,  
נכנס אחריה לחורבה לבודקה אמר לה ריח צנון אני מריח 
[קמו,ב] אמרה ליה מאן יהיב לן מכותבות דיריחו 
ואכילנא בהו ונפלה עליה חרבה ומתה אמרו חכמים 
הואיל ולא נכנס אחריה אלא לבודקה ומתה (אינה) [אינו] 
יורשה. כלומר הואיל ולא נכנס אחריה לשם נישואין אלא 
לבודקה אין זו חיבת חופה שקונה ואם מתה (אינה) [אינו] 
יורשה. וש"מ דאי הוה עייל בתרה סתמה ומתה הוה קני 
לה דמסתמא לשם נישואין הוא, השתא דגלי אדעתיה דלא 
נכנס אחריה אלא לבודקה אם מתה (אינה) [אינו] יורשה. 
דיקא נמי דקאמרי' הואיל ולא נכנס אחריה אלא לבודקה 
ולא קאמרי' הואיל ונכנס אחריה לבדקה. מיהא שמעינן 
דלא קני איניש איתתא בכניסתו לחופה אלא דעייל סתמא 
דסתמיה לשם נישואין הוי, אבל היכא דמגליא מילתא דלא 
עייל אלא אדעתא דמידי אחרינא לא קני. וש"מ דכניסה 
לחופה דקי"ל דקניא, לא תימא דוקא עד דעיילי לחופה אי 
נמי לבית המיוחד לנשואין, אלא אפילו מאן דעייל בתר 
איתתיה סמוך לנשואין סתמא אפילו לחורבה קני לה, ולא 
צריך לגלויי אדעתיה דאדעתא דאישות קא עייל, דדייקינן 
טעמא דלא נכנס אחריה אלא לבדקה, הא סתמא אע"ג דלא 
עייל בתרה אלא לחרבה קני לה. וכן הילכתא:#
#
עו. יתיב רבין סבא קמיה דרב פפא ויתיב וקאמר בין 
שמת הוא בין שמתה היא ואפי' הדר ביה 
איהו סבלונות הדרי מאכל ומשתה לא הדרי הדרה בה 
איהי אפי' כישא דירקא הדרא א"ר הונא בריה דרב יהושע 
ושמין להן דמי בשר בזול. ומפרשי רבנן דכל זוזא חשבינן 
ליה ארבעה דינקי*. והני סבלונות דקאמרי' דהדרי היכא 
דמת הוא או שמתה היא, א"נ הדר ביה איהו, דוקא דלא 
אכל שם סעודת חתן ואפי' בדינר. אבל אכל שם סעודת 
חתן ואפי' בדינר, סבלונות העשויין להבלות אינן נגבין 
סבלונות שאינן עשויין להבלות הרי אלו נגבין, כסתמא 
דמתני', דהא ודאי ליכא למימר דאתא רבין לאיפלוגי 
אסתמא דמתני', דא"כ הוה מותבינן עליה תיובתא מינה, 
ומדלא אותבינן עליה תיובתא מינה ש"מ דמתני' לחוד 
ודרבין לחוד. ועוד דאפי' בשמעתא דאמוראי היכא 
דמתחזי דפליגי אהדדי טרחינן לתרוצינהו כי היכי דלא 
ליפלגו אהדדי וכ"ש בסתמא דמתני' דלא יכלי אמוראי 
לדחויה אלא בראיה. ועוד דאי ס"ד דראבין לאיפלוגי 
אמתני' קאתי, אדאשמועי' בין שמת הוא בין שמתה היא 
דלא איירי בהו תנא דמתני', אדרבא הוה ליה לאשמועי' 
בין אכל בין לא אכל, בין סבלונות מרובין בין סבלונות 
מועטין דאיירי בהו תנא דמתני', ומדלא איירי בהו ראבין 
ש"מ דראבין מילתא אחריתי הוא דאתא לאשמועינן. דהא 
דקתני במתני' לא אכל שם סעודת חתן אפי' בדינר הרי 
אלו נגבין בין שמת הוא בין שמתה היא ואפי' הדר ביה 
איהו מיתוקמא. ואשמועי' נמי דסבלונות הוא דהדרי מאכל 
ומשתה לא הדר. ואשמעינן נמי דאי הדרא בה איהי אפי' 
כישא דירקא הדרא. ומדפסיק ותני סבלונות הדרי ולא 
פליג בין מרובין למועטין ובין עשויין ליבלות לשאינן 
עשויין ליבלות, ולא פליג אלא בין סבלונות למאכל 
ומשתה, ש"מ דאפי' עשויין ליבלות נמי הדרי. #
ואמטול הכי ליכא לאוקומא להא דרבין אלא בשלא 
אכל, דאי בשאכל סבלונות העשויין ליבלות אמאי הדרי, 
והא כולהו מתניאתא וכולהי שמעתא דאמוראי מודו דהיכא 
דאכל שם סעודת חתן בדינר סבלונות העשוין ליבלות אינן 
#


