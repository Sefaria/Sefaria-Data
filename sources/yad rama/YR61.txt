למקנא מיניה דהאי נותן אפילו בלשון מתנה, ואפילו היכא 
דאיכא אחריני דהוו חזו למירת בהדיה. דלא מבעיא לרבי 
יוחנן בן ברוקה דכיון דאיתיה מדאורייתא בלשון ירושה, 
איתיה נמי מדרבנן בלשון מתנה, דכעין דאורייתא הוא, 
אלא אפילו לרבנן נמי כיון דאיתיה בירושה גבי נותן גופיה 
כעין דאורייתא הוא, דחזינן ליה כמאן דירית לה מנותן 
גופיה דהא ראוי ליורשו הוא, ואע"ג דאיכא אחרינא דהוה 
חזי למירת בהדה, דאם כן מתנת שכיב מרע מאי אהנייא 
ליה.#
תדע דכי איתיה בירושה נמי לירש את אביו אע"ג דלאו 
מיניה*, וכל שכן היכא דראוי לירש את הנותן עצמו 
בשותפות, דחזינן ליה כמאן דירית לה איהו לחודיה 
מיניה, דירושת הנותן גופיה דאתיא מתנה מכחו עדיפא 
טפי מירושת אביו דלא אתיא מתנה מכחו, וכל שכן דהא 
קיימא לן כר' יוחנן בן ברוקה. ורבא דקאמר טעמא משום 
דכירושה שויוה רבנן ולא קאמר כמתנת שכיב מרע 
דאורייתא שוויוה רבנן, משום דמתנת שכיב מרע היכא 
דמקני בלשון מתנה בין למי שראוי ליורשו בין למי שאין 
ראוי ליורשו דברי הכל היא. דעד כאן לא פליגי רבנן עליה 
דרבי יוחנן בן ברוקא אלא בלשון ירושה, דכיון דלא דרשי 
והיה ביום הנחילו את בניו לכדרבי יוחנן בן ברוקא, כי 
אמר בלשון ירושה הוה ליה מתנה על מה שכתוב בתורה 
שאין זו ירושה האמורה בתורה. ורבי יוחנן בן ברוקא דריש 
והיה ביום הנחילו את בניו התורה נתנה רשות לאב להנחיל 
לכל מי שירצה ולאו מתנה על מה שכתוב בתורה. אבל 
בלשון מתנה דכולי עלמא מודו, דכיון דלאו מתנה על 
הכתוב שבתורה הוא קני מדרבנן. וכיון דדברי הכל היא לא 
ניחא ליה לאוקמי טעמא דתקנתא דמודו בה כולי עלמא 
במילתא דפליגי בה תנאי. ותו אינה צריכא לפנים.#
ואיכא מאן דאמר דכי אמרינן דכל היכא דליתיה 
בירושה ליתיה במתנה, הני מילי בבנו דאפי' לשון מתנה 
לגביה לשון ירושה משמע, אבל לגר בעלמא אע"ג דליתיה 
בירושה קני.#
והאי סברא לא דייק כלל, דהשתא בבנו לא קני משום 
דאין ראוי ליורשו, בגר בעלמא היכי קני, יציבא בארעא  
וגיורא בשמי שמיא. וכי תימא שאני בנו דכיון דמשמע 
לשון ירושה והוא אינו ראוי ליורשו הוה ליה מתנה על 
הכתוב שבתורה, לא ס"ד, חדא דאי מהאי טעמא אדנקיט 
טעמא משום דמתנת שכיב מרע כירושה שויוה רבנן, האי 
שאין לשון מתנה אלא לשון ירושה מיבעי ליה. ועוד דרבא 
מתנת שכיב מרע סתמא קאמר, דמשמע דלאו אהאי עובדא 
בלחוד קאי, אלא (שכל) [אכל] מתנת שכיב מרע למי 
שאינו ראוי ליורשו קאי, דסתם מתנת שכיב מרע למי 
שאינו שראוי ליורשו משמע, כדאמרינן בפרקין (לעיל 
קמז,א) מניין למתנת שכיב מרע מן התורה ונקיט לה קראי 
דוהעברתם את נחלתו לבתו ונתתם את נחלתו לאחיו, יש 
לך העברה אחרת שהיא כזו ואי זו זו מתנת שכיב מרע, 
והתם ודאי בשאינו ראוי ליורשו קאי, דומיא דבת במקום 
בן ואח במקום בת כדברירנא התם. #
ועוד, דכי אמור רבנן שאין לשון מתנה אלא לשון 
ירושה הכא דאמר נכסי לך או לפלוני סתמא ומאי דדמי 
להו דמשמע הכי ומשמע הכי, דלגבי מי שראוי ליורשו לא 
משמע לשון מתנה אלא לשון ירושה, אבל היכא דפריש 
לשון מתנה, אפילו גבי בנו הראוי ליורשו לאו לשון ירושה 
משמע אלא לשון מתנה משמע. דאי לא תימא הכי, היכא 
דהשוה להן את הבכור בלשון מתנה אמאי דבריו קיימין, 
הא אמרת לשון ירושה משמע, ותנן (לעיל קכו,ב) אם אמר 
משום ירושה לא אמר כלום. ועוד דאפילו בסתמא נמי, 
נהי דאמור רבנן במי שראוי ליורשו דוקא, במי שאין ראוי 
ליורשו מי אמור. והא בהדיא קאמרינן התם (לעיל קלג,א) 
גבי ההוא דאמרי ליה בנכסיך למאן דילמא לפלניא ואמר 
להו אלא למאן דאם ראוי ליורשו נוטלן משום ירושה ואם 
לאו נוטלן משום מתנה. #
אלא על כרחיך טעמא דהא מעשה דרב מארי לאו משום 
דמשמע לשון ירושה הוא, אלא משום דליתיה בירושה 
הוא, וכל דליתיה בירושה ליתיה במתנה, ואפי' לגר 
דעלמא נמי לא קניא, דהא הכא דרב מארי כיון דאינו ראוי 
לירש את אביו כאיניש מעלמא הוה דמי לגביה וקאמרינן 
דלא קני, וכל שכן בגר בעלמא דלא בנו דלא קני.#
וה"מ במתנת ש"מ דקניא באמירה בעלמא, לא שנא 
בבנו ולא שנא באחר, דאפי' בבנו נמי כל היכא דאין ראוי 
לירשו לא מצי מקני ליה אלא בלשון ירושה ולא בלשון 
מתנה, לא מדאורייתא ולא מדרבנן. מדאוריתא לא, דכתיב 
והיה ביום הנחילו את בניו, דדרשינן מיניה דהתורה נתנה 
רשות לאב להנחיל לכל מי שירצה כבניו המתיחסין לו 
כתיב. ומדרבנן נמי לא, כירושה שויוה רבנן, דכל דליתיה 
בירושה ליתיה במתנה ממי שאינו ראוי ליורשו. ואע"ג 
דאקני ליה בלשון מתנה, וכ"ש בלשון ירושה, דה"ל מתנה 
על הכתוב שבתורה. אבל במתנת בריא אי נמי במקצת 
דלאו מצוה מחמת מיתה דבעיא קנין אי נמי חד מאנפי 
הקנאה כמתנת בריא, כיון דהקנאה דאוריתא היא דהא בחד 
מאנפי הקנאה דקנו מדאוריתא קא מקני ליה ומחיים קא 
מקני ליה, לא שנא גר ולא שנא ישראל קני. תדע דרבא כי 
מהדר אכולהו אנפי דהקנאה דמצי איסור לאקנויי ליה לרב 
מארי בגויהו לא קא דחי להו מטעמא דלאו בר ירושה הוא 
אלא גבי מתנת ש"מ בלחוד, דאלו משיכה לא קא דחי ליה 
אלא משום דליתינהו גביה, וגבי חליפין משום דאין מטבע 
נקנה בחליפין וגבי אגב ארעא משום דלית ליה ארעא, וגבי 
מעמד שלשתן משום דלא אזיל לגביה, [מ]כלל דאי הוה 
אית ליה ארעא אי נמי אזיל לגביה הוה מקני ליה אגב 
ארעא, אי נמי במעמד שלשתן אע"ג דלאו בר ירושה 
הוא:#
#
צט. ושמעינן נמי דאין מטבע נקנה בחליפין. אבל אגב 
ארעא מיקני. ודוקא במידי דקאי 
ב(י)רושתיה דמקנה, אי נמי פקדון דאית ליה גבי אחריני, 
והאי מעשה דאיסור ורבא נמי פקדון הוה. אבל מלוה לא, 
דאין אדם מקנה לחבירו דבר שאינו ברשותו, וליכא אורחא 
לאקנויי אלא במעמד שלשתן כדברירנא בפירקין (לעיל 
קמח,א) גבי מילתא דאיתא בבריא איתא 
בש"מ:#
#
ק. ושמעינן נמי דמאן דא"ל לחבריה מנה לי בידך 
תנהו לפלוני במעמד שלשתן קנה, ואע"ג 
דלא קביל עליה ההוא דאיתיה גביה למתביה להאי מקבל 
מתנה אלא קאמר אין אית לך גבאי מיהו מיהב לא יהיבנא 
ליה להאי פלניא ולא מידי, כיון דבמעמד שלשתן קאמר 
ליה קנה. דדיקינן מדקאמר רבא אי במעמד שלשתן  אי 
שלח לי לא אזילנא לגביה, טעמא דלא אזיל לגביה, מכלל 
דאי הוה אזיל לגביה הוה יכיל איסור לאקנוייהו לזוזי לרב 
מארי על כרחיה דרבא:#
#
קא. והא דתנן שכיב מרע שכתב כל נכסיו לאחרים    
[קמט,ב] שייר קרקע כל שהוא מתנתו קיימת 
כמה כל שהוא אמר רב יהודה קרקע כדי פרנסתו ורב 
ירמיה בר אבא אמר מטלטלין כדי פרנסתו. וליתה להא 
וליתה להא, דהא אידחו להו מקמי שמעתיה דרבא אמר רב 
נחמן דאמר (להלן קנ,ב) חמשה עד שיכתבו כל נכסיהן, 
ובכלהו מטלטלי כל שהו הוו שיור כדבענן למימר קמן:#
#
קב. והא דתנן הכותב כל נכסיו לעבדו יצא בן חורין 
שייר קרקע כל שהוא לא יצא בן חורין ותנן 
נמי הכותב כל נכסיו לבניו וכתב לאשתו קרקע כל שהוא 
איבדה כתובתה, [קנ,א] א"ר דימי בר יוסף א"ר אלעזר 
עשו מטלטלין שיור אצל העבד ולא עשו מטלטלין שיור 
אצל כתובה. כדבענן לברורי טעמא לקמן:#
#
#
קג. והא דתנן רבי דוסא בן הרכינס אומר חמש רחלות 
גוזזות מנה מנה ופרס לכל אחת ואחת חייבות 
בראשית הגז וחכ"א חמש רחלות גוזזות כל שהן, אמרינן 
עלה וכמה כל שהן אמר רב מנה ופרס. וקימא לן כותיה. 
ובלבד שיהו מחומשות. חומש מנה ופרס לכל אחת ואחת. 
והאי מנה ופרס דקאמר רב אוקימנא בפרק ראשית הגז 
(חולין קלז,ב) במנה בן ארבעים סלעים דהוו להו מנה ופרס 
ששים סלעים דאינון מאתים ארבעים זוז, ונמצא כל אחד 
מהן גוזזות שתים עשרה סלעים שהן שמונה וארבעים זוז. 
ובדין הוא דלא לתני כל שהוא והאי דקאמר ת"ק 
שיעורא רבא אמר איהו נמי שיעורא זוטא:#
#
קד. אמר מטלטלי לפלניא כל מאני תשמישתיה קנה לבד 
מחיטי ושערי. ואי אמר כל מטלטלי אפי' 
חיטי ושערי ואפי' רחים העליונים לבד מרחים התחתונה 
המחוברת לקרקע, דהשתא לאו מטלטלא היא. ואי אמר כל 
דמיטלטל כל מידי דאורחיה לטלטליה ואפי' רחיים 
התחתונה. דהא דאמרי' גבי מטלטלאי לפלניא מאני 
תשמישתיה קנה לבד מחיטי ושערי, ה"ה בשאר מיני 
סחורות ופרקמטיאות דלא עבידי לאשתמושי בהו בביתא 
דלא [קני] בהאי לישנא עד דאמר כל מטלטלאי. וה"ה 
במאני תשמישתא שאין משתמשין בהן   דרך טלטול, כגון 
רחיים העליונה, שאע"פ שאינה מחוברת בקרקע כיון שאין 
מלאכתה נעשית אלא על ידי רחים התחתונה שהיא מחברת 
לקרקע, נמצא תשמיש העליונה תדיר עם התחתונה במקום 
שהתחתונה קבועה בו, ונמצא שאף העליונה אין תשמישה 
לטלטול, לפיכך לא קנה עד שיאמר  כל מטלטלי, דאהני 
ליה כל לרבויי כל מידי דחזי לטלטול ואע"פ שאין 
תשמישו לכך, לבד מרחיים התחתונה דלא חזיא לטלטול 
דהא מחוברת היא, וה"ה לתנור וכירים המחוברין. ואי 
אמר כל דמטלטל, אפי' רחים התחתונה וכיוצא בה, לבד 
מאבני הבית ועציו הקבועין בו. שאם אתה אומר כן אפילו 
עפרו נמי, וא"כ מאי איכא שייר, ומידי דמיטלטל למעוטי 
קרקע משמע. ועוד כל דמיטלטל דבר שדרך בני אדם 
לטלטלו משמע, ורחים התחתונה פעמים שדרך בני אדם 
לטלטלה מבית לבית ומזוית זו לזוית אחרת לצורך עצמה 
או לצורך מקומה, משא"כ באבני בית ועציו:#
#
קה. איבעיא להו עבדא כמקרקעא דמי או כמטלטלא 
דמי. כגון דאמר כל מקרקעי לראובן וכל 
מטלטלאי לשמעון והיו לו עבדים, כמקרקעא דאמי 
ושמעון קאני ראובן לא קאני. ולא איפשיט. הילכך לא 
קני חד מיניהו*. ולא תימא הני מילי משום דמספקא לן 
אי כמקרקעא דאמי אי כמטלטלא דאמי אבל היכא דכתבי 
הרשאה זה לזה קנו, אלא אפי' היכא דלא כתבי הרשאה 
זה לזה לא קנו, דהא אסיקנא דשאני בין במקרקעא דניד 
למקרקעא דלא ניד ושאני בין מטלטלא דניד למטלטלא 
דלא ניד. אבל ודאי אי א"ל לחד מיניהו כל מיני מטלטלאי 
ולאידך קאמר כל מיני מקרקעי, וכתבי הרשאה זה לזה, 
קנו ליה לעבדא ממה נפשך. וכ"ש היכא דאקני ליה לחד כל 
מקרקעי וכל מטלטלי דאית ליה, דאפי' תימא שאני בין 
מקרקעא ומטלטלא דלא נידי למקרקעא דניד ומטלטלא 
דניד, הא אקני ליה כל מיני מקרקעי וכל מיני מטלטלי:#
#
קו. א"ל רבינא לרב אשי ת"ש דתנן במסכת פיאה פ"ג 
הכותב נכסיו לעבדו יצא בן חורין שייר קרקע 
כל שהוא לא יצא בן חורין ר"ש אומר לעולם הוא בן 
חורין עד שיאמר כל נכסיי נתונים לפלוני עבדי חוץ 
מאחד מריבוא שבהן. וטעמא דהא מתני' פרישנא בגיטין 
בפרקא קמא (ח,ב) דת"ק ור"ש בפלגינן דיבורא ולא פלגינן 
דיבורא פליגי. דהיכא דכתב כל נכסיו לעבדו כיון דעבדא 
גופיה איקרי נכסי אשתכח דכי אקני ליה כל נכסיו הרי 
הקנה לו עצמו בכללן ולפיכך יצא בן חורין. ואם שייר 
קרקע כל שהוא בהא פליגי, ת"ק סבר לא פלגינן דיבורא 
למימר דבנכסים שייר בגוף העבד לא שייר, אלא כיון דלא 
אקני ליה עצמו בפירוש אלא בכלל הנכסים נעשה גוף 
העבד עם שאר הנכסים לענין הקנאה זו כגוף אחד, 
וכששיר לעצמו בנכסים נעשה כאלו שייר בגוף של עבד 
דאמי דלאו כריתות הוא. ור"ש סבר פלגינן דיבורא, 
ושיורא דשייר בנכסים לאו כמאן דשייר בגופו של עבד 
דמי, אלא אע"ג דבחד כללא הוא דאקני ליה גופו בכלל 
הנכסים פלגינן דיבורא והוו להו כשתי הקנאות ובמאי 
דשייר שייר ובמאי דלא שייר לא שייר, וגבי גופו מיהת גט 
כריתות הוא. והיינו דקאמר ר"ש לעולם הוא בן חורין עד 
שיאמר כל נכסי נתונים לפלוני עבדי חוץ מאחד מריבוא 
שבהן, דכה"ג ודאי איכא למימר דכי שייר בגופו של עבד 
הוא דשייר, אבל אם לא שייר בנכסים סתם אלא קרקע הוא 
שמשייר יצא בן חורין, דבקרקעות הוא דשייר, בגופו של 
עבד לא שייר כדפרישנא. #
וא"ר דימי בר יוסף א"ר אלעזר עשו מטלטלין שיור 
אצל העבד ולא עשו מטלטלין שיור אצל כתובה. כלומר 
שאם כתב כל נכסיו לעבדו חוץ ממטלטלין כל שהוא הרי 
זה כאלו שייר קרקע כל שהוא אליבא דת"ק ולא יצא בן 
חורין, ולא עשו מטלטלין שיור אצל כתובה, שאם כתב כל 
נכסיו לבניו ושייר מטלטלין כל שהוא לעצמו וכתב 
לאשתו קרקע כל שהוא איבדה כתובתה, דההוא שיורא 
דמטלטלי כמאן דליתיה דאמי וכותב כל נכסיו לבניו הוא. 
#
וא"ל רבא לרב נחמן מאי טעמא עבדא מטלטלא הוא 
ומטלטלא למטלטלא הוי שיור. כלומר גבי הכותב כל 
נכסיו לעבדו ושייר מטלטלין כל שהוא, היינו טעמא דהוי 
שיור ולא יצא בן חורין, משום דעבדא מטלטלא הוא וכיון 
שהקנה לו כל נכסיו בדבור אחד נעשה העבד בן חורין 
והמטלטלין כגוף אחד וכששייר במטלטלין נעשה כאלו 
שייר בגופו של עבד דהא תרויהו מטלטלא נינהו ושייכא 
הקנאה דידהו בהדי הדדי. ואע"ג דכי שייר בקרקע נמי הוי 
שיור כדקתני בהדיא במתני', ההיא לא אצטריכינן למימר, 
דודאי אשכחן כמה מילי דהוי עבדא כמקרקעא בין לענין   
גזל בין לענין שבועה בין לענין אונאה, אלא כי אצטריך 
לאשמועינן טעמא דעשו מטלטלין שיור אצל העבד, דלא 
תימא כיון דאשכחן עבדא בכמה מילי דהוי כקרקע אי שייר 
מטלטלין לא הוו שיור, דעבדא לשאר מילי כמטלטלא דמי 
והויא ליה הקנאה דעבד בין בהדי מקרקעי בין בהדי 
מטלטלי כחדא הקנאה, וכי שייר במקרקעי או במטלטלי 
שייך ההוא שיורא גבי עבד וכמאן דשייר בגופו של עבד 
דמי. ולא עשו מטלטלי שיור אצל כתובה, דשעבוד כתובה 
אמקרקעי רמי אמטלטלי לא רמי, וכיון דלא שייר לה אלא  
מטלטלא אשתכח דלא שייר מידי דמשתעבד לכתובה כי 
היכי דלימא דאהוא שיור קא סמכא ולא אחילתה 
לכתובתה. אלא הו"ל לגביה שעבוד כתובתה כמאן דלא 
שייר ולא מידי ואיבדה כתובתה.#
ודייק רבינא מדאמר רבא טעמא דעשו מטלטלין שיור 
אצל העבד משום דעבדא כמטלטלא דאמי לשאר מילי, 
ש"מ דאי אמר מטלטלי לפלניא עבדי בכלל. [קנ,ב] א"ל 
רב אשי אנן משום דלא כרות גיטא מתנינן לה. כלומר 
טעמא דעשו מטלטלין שיור אצל העבד לאו משום דעבדא 
כמטלטלא דמי ומטלטלא למטלטלא הוי שיור מתנינן לה, 
אלא משום דלא כרות גיטא מתנינן לה, דגבי גט אשה ספר 
כריתות אמר רחמנא דמשמע דלהוי ענין כל הגט ענין כרות 
שאין בו שיור, הילכך בעינן דלא לשייר בעל מידי לנפשיה 
בכל מאי דאקני ביה בגיטא לעבדא, דאי שייר ביה זכותא 
לנפשיה לאו כריתות הוא, ויליף גט שחרור מגט אשה 
בגזירה שוה דלה לה, כתיב התם (דברים כד,א) וכתב לה 
וכתיב הכא (ויקרא יט,כ) או חפשה לא נתן לה, מה להלן 
בעינן כריתות אף כאן נמי כריתות. והכא כיון דשחרוריה 
דעבדא והקנאת הנכסים בחד שטרא נינהו, אפילו תימא 
עבדא כמקרקעא דמי לכל מילי, כיון דשייר מטלטלין 
נמצא ששייר מקצת בדבר הקנוי בגט ונמצא בגט ענין 
שאינו כריתות ולא הוי גיטא. אבל גבי כתובה ודאי לכולי 
עלמא משום דלא גביא ממטלטלי הוא ואמטול הכי לא הוו 
שיור כדפרישנא לעיל:#
#
קז. אמר רבא א"ר נחמן חמשה עד שיכתבו כל נכסיהם 
ואלו הן שכיב מרע ועבדו ואשתו ובניו 
ומברחת. שאם כתבו כל נכסיהם הרי החדוש האמור בהם 
נוהג בהם, ואם לאו אין החדוש האמור בהם נוהג בהם:#
#
קח. שכיב מרע מאי היא דתנן שכיב מרע שכתב כל 
נכסיו לאחרים שייר קרקע כל שהוא מתנתו 
קיימת לא שייר קרקע כל שהוא אין מתנתו קיימת. וקמ"ל 
רבא אמר רב נחמן דהאי אין מתנתו קיימת דקאמרינן דוקא 
עד שיכתוב כל נכסיו, אבל אם שייר מנכסיו כל שהוא 
ממידי דמיקרי נכסי הוי שיור, ואפי' עמד מתנתו קיימת, 
דלהכי שייריה לההוא מקצת למסמך עלויה ואע"ג דלית 
ביה כדי פרנסתו, כדברירנא טעמא במתני':#
#
#
קט. עבדו מאי היא דתנן הכותב כל נכסיו לעבדו יצא 
בן חורין שייר קרקע כל שהוא לא יצא בן 
חורין. וקמ"ל רבא א"ר נחמן דלא הוי בן חורין עד שיכתוב 
לו כל נכסיו, אבל אם שייר כל שהוא ממידי דמיקרי נכסי 
לא יצא בן חורין, דבעינן כריתות וליכא:#
.כע>א.<>ש.<>ס<>פ:ר.0<ידרמה#
.כע>א.<>ש.<>ס<בבא בתרא קנ,ב - קנא,א#
.כע>א.<>ש.<>ס0<~>ס<#
.זע>א.<>ש.<>ס<>פ:ר.0<ידרמה#
.זע>א.<>ש.<>ס<בבא בתרא קנ,ב - קנא,א#
.זע>א.<>ש.<>ס0<~>ס<#
.דח#
קי. אשתו מאי היא דא"ר יהודה אמר שמואל הכותב 
כל נכסיו לאשתו לא עשאה אלא 
אפטרופיא. וקמ"ל רבא א"ר נחמן דלא הוי אפיטרופיא עד 
שיכתוב לה כל נכסיו, אבל אם שייר מידי מיניהו קניא 
שארא קנין גמור, דכיון דשייר מקצת שמע מינה דלאקנויי 
שארא קנין גמור קא מיכוין, דאי לשווייה אפטרופיא קא 
מיכוין מאי שנא דשייר מקצת:#
#
קיא. בניו מאי היא דתנן הכותב כל נכסיו לבניו וכתב 
לאשתו קרקע כל שהוא איבדה כתובתה. 
ודוקא כשעשאה שותף בין הבנים. וקא משמע לן רבא אמר 
רב נחמן דלא איבדה כתובתה עד שיכתוב כל קרקעותיו 
לבניו, אבל מטלטלי לא הוי שיור כדאמרי' לעיל, 
וכדבעינן למימר קמן:#
#
קיב. מברחת מאי היא דאמר [מר] מברחת צריכה 
שתכתוב כל נכסיה. כגון המברחת נכסיה 
מבעלה קודם נישואין, דמסתמא דאי מתה איהי תותי בעל 
לקנינהו מקבל מתנה ואם נתאלמנה או נתגרשה הדרי 
לדילה. וכל היכא דאמרינן בעל מברחת לא קני דוקא 
היכא דנתאלמנה או נתגרשה, וא"צ לומר היכא דלא 
אינסיבה, אבל היכא דנסיבא ומתה לה תותי בעל קנה, 
דאלת"ה למאי (בו) אקנתינהו נהליה. וההיא דאמרינן בפרק   
האשה שנפלו לה נכסים (כתובות עט,א) ואי לא קננהו לוקח 
ליקניניהו בעל ואמר אביי עשאום כנכסים שאינן ידועים 
לבעל ואליבא דר"ש, דש"מ דלא קני להו לוקח, היכי 
דאמי, אי בשנתאלמנה או שנתגרשה, מאי קשיא ליה 
ליקנינהו בעל, אלא לאו בשמתה בחיי בעלה, וקאמרי' דלא 
קני להו לוקח. לא תיקשי לך, דכי קא קשיא ליה כל כמא 
דיתיבא תותי בעל קא קשיא לה ולפירות, כיון דקימא לן 
דמברחת כי קא מקניא ליה ללוקח או למקבל מתנה אדעתא 
דמיתה בחיי בעלה הוא דכתבה ליה, ואם נתאלמנה או 
שנתגרשה איגלאי מילתא למפרע דלא קני או לא קננהו 
לוקח, לקנינהו בעל ולפירות, ואפי' מעיקרא נמי אמאי 
שבקינן ליה ללוקח למיכלינהו לפירי. ועלה קאמרי' עשאום 
כנכסים שאינן ידועים לבעל ואליבא דר"ש, ולעולם היכא 
דמיתה תחת בעלה קננהו לוקח. וקמ"ל הכא רבא א"ר נחמן 
דמברחת דקאמרינן דהיכא דנתאלמנה  או נתגרשה מציא 
למהדר ביה דוקא היכא דכתבה כל נכסיה, דמוכחא מילתא 
דאדעתא דהכי כתבה ליה, דלא שביק איניש נפשיה ויהיב 
לאחריני, אבל אם שייר מידי קני ואף על גב דנתאלמנה או 
נתגרשה לא מציא למהדר בה, דכי שייר ההוא מידי 
אדעתא למסמך עלויה הוא דשיירתיה ושארא אקניתיה 
למקבל מתנה לגמרי:#
קיג. ואסיקנא ובכולהו הני חמשה אי שייר מטלטלי 
הוו שיור לבד מכתובה דמקרקעי תקינו 
לה רבנן למגבא ממטלטלי לא תקינו לה רבנן. הילכך 
אע"ג דשייר מטלטלי נמי ליכא למימר דמסמך סמכא 
עלויהו ולא אחיתיה לשעבודא דהא לית לה למגבא מיניהו, 
הילכך על כרחיך מדשתקה אחולי אחילתה לכתובתה. 
והשתא דתקינו רבנן בתראי למגבא כתובה ממטלטלי אפי' 
לכתובה נמי הוו שיור. #
ושמעינן מיהא דליתה לדרב יהודה דאמר קרקע כדי 
פרנסתו, דהא אמרינן דלכולהו מטלטלי הוו שיור לבד 
מכתובה, אלמא לא בעינן קרקע, וכדי פרנסתו נמי לא, 
דהא אמרינן חמשה עד שיכתבו כל נכסיהם, דאלמא אי 
שייר כל דהו הוי שיור. והא דאמר אמימר מטלטלי 
ואיתניהו בעיניהו הוו שיור לענין כתובה אצטריכא ליה, 
דאע"ג דממטלטלי לא תקינו לה רבנן זימנין דהוו שיור 
לענין כתובה, כגון היכא דייחד לה בעל מטלטלי למגבא 
כתובתה מינייהו, דקיימא לן בכתובות (נה,א) דאי איתניהו 
בעינייהו גביא להו בלא שבועה, וכיון דאית לה למגבא 
מיניהו אשיירינהו הוו שיור דמסמך סמכא דעתה עלויהו. 
והשתא דתקינו רבנן בתראי לאגבויי כתובתה ממטלטלי 
כולהו מטלטלי הוו שיור:#
#
קיד. אמר נכסי לפלוני עבדא אקרי נכסי דתנן הכותב 
נכסיו לעבדו יצא בן חורין. וש"מ דאע"ג 
דלא אמר כל נכסי אלא נכסי סתמא יצא בן חורין, 
דמסתמא כולן בכלל. ארעא איקריא נכסי דתנן נכסים שיש 
להם אחריות נקנין בכסף בשטר ובחזקה. גלימא איקרי 
נכסי דתנן ושאין להם אחריות אינן נקנין אלא במשיכה. 
ואנכסים דקתני רישא קאי, אלמא הני והני נכסים מיקרו. 
זוזי איקרו נכסי דתנן ושאין להם אחריות נקנין עם נכסים 
שיש להם אחריות בכסף ובשטר ובחזקה. ומנא תימרה 
דזוזי מקנו בהכי, דהא רב פפא הוו ליה תריסר אלפי זוזי 
בי חוזאי אקניניהו נהליה לרב שמואל בר אחא אגבא סיפא 
דביתיה כי אתא נפק לאפיה עד תוך. ודוקא בפקדון, אבל 
במלוה לא מצי מקני לה לגופא, דהא לאו ברשותא (דמקני) 
[דמקנה] היא, אלא אי איכא שטרא שיעבודא דשטרא 
בלחוד הוא דיכיל לאקנויי.#
שטרא איקרי נכסי דאמר רבה בר יצחק אמר רב שני 
שטרות הן אמר זכו בשדה פלוני וכתבו לו את השטר חוזר 
בשטר ואינו חוזר בשדה על מנת שתכתבו לו את השטר 
כל זמן שלא כתבוהו חוזר בין בשטר בין בשדה ורב חייא 
בר אבין אמר רב הונא שלשה שטרות הן תרי הא דאמרן 
ואידך אם קדם המוכר וכתב שטר ללוקח כאותה ששנינו 
[קנא,א] כותבין שטר למוכר אע"פ שאין הלוקח עמו כיון 
שהחזיק זה בקרקע נקנה שטר בכל מקום שהוא וזו היא 
ששנינו נכסים שאין להם אחריות נקנין עם נכסים שיש 
להם אחריות בכסף ובשטר ובחזקה. אלמא הא דתנן נכסים 
שאין להם אחריות שטרות נמי משמע.#
בהמה אקרי נכסי דתנן המקדיש את נכסיו והיתה בהן 
בהמה ראויה לגבי מזבח זכרים ונקבות. עופות איקרו 
נכסי דתנן המקדיש את נכסיו והיו בהן דברים ראויין לגבי 
מזבח יינות שמנים וסלתות ועופות. וש"מ דיינות שמנים 
וסלתות נמי איקרו נכסי0 דתנן המקדיש את נכסיו מעלין 
לו תפליו. ובדין הוא דהוה ליה למפשט גלימא מיהא דתנן 
(ערכין כד,א) המקדיש את נכסיו אין לו לא בכסות אשתו   ולא 
בכסות בניו לא בצבעים חדשים שצבען לשמן ולא בסנדלים 
חדשים שלקחן לשמן, דטעמא דאשתו ודבניו הא דידיה 
קדשי, אלא איידי דעסיק בהאי מתני' דנכסים שיש להם 
אחריות דאצטריך למפשט מרישא לגבי ארעא, ניחא ליה 
למפשט גבי גלימא מסיפא דשאין להם אחריות דמיירי 
במטלטלי. א"נ משום טעמא אחרינא כדבענן לברורי 
לקמן. #
והאי דלא פשיט לכלהו מטלטלי מינה, אלא אצטריך 
למפשט לענין זוזי ושטרא ובהמה ועופות ותפילין 
ממתניתא אחרינאתא, משום דמסתברא דמתני' דקתני 
ושאין להם אחריות אין נקנין אלא במשיכה לא מיירי בחדא 
מהני כלהי. בזוזי לא קא מיירי, דהא אע"ג דמשיך להו 
מוכר למעות, כל כמא דלא משיך להו לוקח לפירות לא 
קני להו מוכר למעות במשיכה דידהו. ובשטרא נמי לא קא 
מיירי, דהא קיימא לן אין אותיות נקנות במסירה. בבהמה 
נמי לא קא מיירי, דההיא בהדיא קתני בההיא מתני', וקא 
מחלק התם בין גסה לדקה, ופליגי תנאי בדקה, ואלו מתני' 
דקתני שאין להם אחריות לית בה פלוגתא. ועוד מדאיכפל 
תנא למיתני תרויהו שמע מינה מתני' דשאין להם אחריות 
לאו בבהמה קאי. וה"ה גבי עופות דדמי  לבהמה דתרויהו 
בעלי חיים נינהו. דייקא נמי מדלא טרח גמרא למיפשט 
מיהא מתני' דעופות אלא לגבי עופות אע"ג דאיכא למפשט 
מינה לגבי ינות שמנים וסלתות דבהדיא איירי בהו תנא 
התם כי היכי דאיירי גבי עופות, אלא משום דגבי יינות 
שמנים וסלתות אמתני' דשאין להם אחריות אין נקנין אלא 
במשיכה קא סמיך, דמיירי גבי גלימא וה"ה גבי פירי, 
דכלהו לענין אקנויי במשיכה חד דינא אית להו, ואשמעינן 
בגמ' לענין גלימא וה"ה גבי פירי. ואיכא למימר דמהאי 
טעמא הוא דלא אייתינן ליה לגלימא ממתני' דאין לו לא 
בכסות אשתו, דאי מהתם לית למפשט אלא לגלימא 
וכיוצא בו ממאני לבושא, דמתני' דשאין להם אחריות 
עדיפא ליה דאיכא למפשט מינה אפי' לפירי. וגבי תפילין 
היינו טעמא דאצטריך לאשמועינן, סד"א כיון דמצוה הוא 
ולא סגיא ליה בלאו הכי, כי אמר נכסי לפלניא לאו אדעתא 
דתפילין קאמר, קמ"ל דכי היכי דגבי מקדיש נכסיו מעלין 
לו תפיליו (ו)גבי מקנה נמי תפילין בכלל.#
איבעיא להו ספר תורה מאי מי אקרי נכסי או לא. 
ועלתה בתיקו. הילכך אי אמר נכסי לפלניא והיה בהן ספר 
תורה לא קני ליה מקבל מתנה בהכי. והא דתנן (בכורים 
פ"ג,מי"ב) ומפני מה אמרו בבכורין מנכסי כהן לפי שהוא 
קונה בהם עבדים ושפחות ובהמה טמאה ובעל חוב נוטל(י)ן 
בחובו והאשה בכתובתה וספר תורה, אימור דאיכא 
למשמע מהם דפירי איקרו נכסי כדקתני מפני מה אמרו 
הבכורים נכסי כהן, אבל הנך כלהו (איכא) [ליתא] למשמע 
מינה, דהכי קאמר, כיון דנכסי דידיה נינהו, עביד בהו מאי 
[ד]בעי, דומיא דבעל חוב נוטלן בחובו והאשה בכתובתה, 
דאטו לבתר דאתי בע"ח ואשה ושקלי להו מי הוו נכסי 
כהן. אלא משום דכל נכסי דאיניש עביד בהו מאי דבעי, 
ואפי' למעבד בהו מידי דמפיק להו מרשותיה ודאי לא 
מיקרו נכסי. הילכך גבי ספר תורה נמי, אע"ג דאית ליה 
רשותא למזבן בהו ספר תורה ליכא למשמע מינה דההוא 
אספר תורה דזבין בהו מקרי נכסי. ואמטול הכי אסקוה 
בגמרא בתיקו. וכל כה"ג חומרא לתובע וקולא לנתבע:#
#
קטו. אימיה דמר זוטרא בר טוביא כתבינהו לנכסיה 
לרב זוטרא ברה דאמרה בעינא לאינסובי 
ליה לרב זביד אינסיב ואגרש אתא לקמיה דרב ביבי אמר 
משום אינסובי הוא והא אינסיב. דנהי דאי לא אינסיב הוה 
הדרא בה, דומיא דההוא דזבינהו לנכסיה אדעתא למיסק 
לארעא דישראל (קידושין נ,א), דאי לא מצי סליק הדרי 
זביני, הכא נמי, כיון דאדעתא דאינסובי כתבינהו ולא 
אינסיבא מציא הדרא, אלא כיון דאינסיבא לא הדרא בה. 
א"ל רב הונא בריה דרב יהושע משום דאתו ממולאי 
אמריתו מילי ממוליאתא אפי' למ"ד מברחת קאני הני 
מילי היכא דלא גליא אדעתה לאברוחי מבעל קא מיכונא 
משום דבעיא לאנסובי, אבל הכא הא גליא אדעתה דמשום 
דבעיא אינסובי הוא ולאברוחי בעלמא הוא דקא מיכונא 
והא איגרש. הילכך אע"ג דשייר נמי לא קני להו מקבל 
מתנה לנכסי, דהא גליא דעתה, וכל היכא דאיכא גלויי 
דעתא לא מהני שיור. מידי דהוה אמתנת ש"מ במקצת 
היכא דגלי אדעתיה דמצוה מחמת מיתה הוא דלא מהני בה 
שיור ואם עמד חוזר.#
ושמע מינה דהא דאמרי' מברחת לא קאני, אע"ג דלא 
גליא אדעתה דמשום אינסובי קא מקנייא ליה הוא, אע"ג 
דלא גליא אדעתא, כיון דכתבה כל נכסיה וחזינן לה בתר 
הכי דאינסיבא, הוכיח סופה על תחלתה, דהאי דכתבינהו 
לנכסה מעיקרא משום דהוה בעיא לאינסובה הוא 
דכתבינהו ולאברוחינהו מבעל קא מיכוונא. הילכך כיון   
דנתאלמנה או נתגרשה הדרי לדילה, דאדעתא דהכי הוא 
דכתבה ליה, ואע"ג דלא גליא אדעתה מעיקרא בפירוש 
דאדעתא דהכי הוא דקא כתבה להו. וכ"ש היכא דגליא 
דעתה. אלא מיהו מסתברא דהני מילי היכא דלא כתיב ביה 
בשטרא מידי דילפינן מיניה דמתנה מוחלטת היא, כגון הני 
דכתבין מתנה חלוטה, א"נ מתנת עלמין, א"נ כגון הני 
דכתבין דלא למהדר ביה לעלם, מוכחא מילתא דלאו 
אדעתא דמהדר בה הוא דכתבינהו, הילכך אי גליא דעתא 
בפירוש מעיקרא בעידנא דכתבינהו לנכסיה דמשום דקא 
בעיא לאינסובי הוא דקא כתבה להי, כי נתאלמנה או 
נתגרשה מציא הדרא בה, ואי לא גליא אדעתא מעיקרא, 
אף ע"ג דנתאלמנה או נתגרשה לא מציא הדרה בה. והני 
מילי היכא דנתאלמנה או נתגרשה, אבל אם מתה תחת 
בעלה לא שנא הכי ולא שנא הכי קננהו מקבל מתנה 
כדברירנא לעיל:#
#
קטז. אימיה דרמי בר חמא כתבתינהו לנכסה לרמי בר 
חמא בצפרא כתבתינהו לנכסה לרב 
עוקבא בר חמא אזל רב עוקבא בר חמא לקמיה דרב נחמן 
אוקמיה בנכסי אזל רב ששת לקמיה דרב נחמן אמר ליה 
מאי טעמא אוקמיה מר למר עוקבא בר חמא בנכסי א"ל 
משום דהדרה בה  א"ל רב ששת והא שכיבא א"ל הכי אמר 
שמואל כל שאלו עמד חוזר [חוזר] במתנתו א"ל רב ששת 
אימור דאמר שמואל היכא דהדר בהו לעצמו לאחר מי 
אמר. כלומר אימור דאמר שמואל דכל שאלו עמד חוזר 
[חוזר] במתנתו ואע"ג דלא עמד, היכא דהדר בהו לעצמו, 
דכל מצוה מחמת מיתה דקא אמרינן דכי עמד חוזר טעמא 
מאי, דכי יהיב ליה אדעתא דכי חזי דצריך להו לנפשיה 
מצי הדר ביה הוא דקא יהיב, לא שנא עמד ולא שנא לא 
עמד, וכיון דהדר ביה ש"מ אסוקי אסיק אדעתיה בתר הכי 
דחיי ואמטול הכי הדר ביה. אבל היכא דהדר ביה מקמא 
למיתבינהו לאחר לא, דכי הדר ביה לאו מחמת דאסיק 
אדעתיה דחיי הוא כי היכי דתימא מעיקרא כי יהיב לאו 
אדעתא דהכי יהיב, אלא אכתי במילתיה קמייתא קאי 
דמצוה מחמת מיתה כדמעיקרא ולא מצי למהדר ביה. 
היינו טעמא דאי אסיק אדעתיה דחיי לא הוה כתיב בהו 
לכלהו נכסיה ואמטול הכי אם עמד חוזר. ומהאי טעמא 
גופיה הוא דמצי למהדר ביה אע"ג דלא עמד, דכיון דמחמת 
מיתה קא יהיב, לא ניחא ליה לאקנויי אלא לאחר מיתה 
ואפי' למאן דאמר עם גמר מיתה, מכל מקום כמא דלא 
מאית לא קאני, וכל כמא דלא קני מקבל מצי נותן למהדר 
ביה בין לעצמו בין לאחר ואע"ג דראשון ראוי ליורשו. וכן 
הילכתא:#
#
קיז. אימיה דרב עמרם חסידא הוה לה מלוגא 
דשטרא. כלומר אגודה של שטרי חובות. 
כי קא שכבא אמרה להוו לעמרם ברי אתו אחוה תבעוה 
בדינא קמיה דר"נ אמרי ליה והא לא משיך אמר להו 
דברי ש"מ ככתובין וכמסורין דמו. כלומר הרי הוא כאלו 
מסרה לו את השטר וכתבה לו שטר מסירה עליו והקנתהו 
לו בכתיבה ומסירה. וה"ה בשאר מילי דמקני שכיב מרע, 
הוה ליה כאלו מסר לו את הדבר שהקנה לו. ואם נפשך 
לומר דרב נחמן האי ככתובין וכמסורין דקאמר לצדדין 
קאמר, ככתובין מידי דבעי כתיבה כגון קרקע שנקנית 
בשטר, וכמסורין במידי דמקני במסירה. וגבי שטרא נמי 
דבעי כתיבה ומסירה ככתובין וכמסורין דמו, ואע"ג דלא 
אמרה ליה קני, דהא הכא דלא אמרה אלא להוו לעמרם 
ברי וקאמרינן דקני, דמסתמא אכולה מילתא משמע, 
אשטרא ואשעבודא דאית ביה, משא"כ בבריא. וטעמא 
דמילתא דמתנת ש"מ כירושה שויוה רבנן, וכל היכא 
דקנייה לשטרא במתנת ש"מ הוה ליה כמאן דקנייה לשטרא 
(במתנת ש"מ הוה ליה כמאן דקנייה) ממאריה בתורת 
ירושה, דמימלא קני ליה לשעבודא דאית ביה, דכי אקני 
ליה איהו וכל שעבודא דאית ביה אקני ליה. #
והאי  מעשה דאימיה דרב עמרם צואה מחמת מיתה 
הוא, א"נ במסוכן דסתמיה נמי מצוה מחמת מיתה הוא. 
דיקא נמי דקאמרי' כי קא שכבא, דמשמע בשעת מיתה. 
אבל מתנת ש"מ במקצת היכא דלא מוכחא מילתא דמצוה 
מחמת מיתה הוא כמתנת בריא דמיא לכל מילי, ואי מקני 
שטרא לא מצי מקני ליה אלא בכתיבה ומסירה, והוא 
דכתיב ליה קני לך הוא וכל שעבודא דאית ביה. וההיא 
דאמרינן לעיל  נמי אמר נכסי לפלניא שטרא אקרי נכסי 
בשכיב מרע קאי, וכיון דאקני ליה כל נכסיו סתמיה מצוה 
מחמת מיתה הוא, ואמטול הכי מצי לאקנויי באמירה 
בעלמא, ואע"ג דלא א"ל קני לך הוא וכל שעבודא דאית 
ביה קני. ואפילו היכא דלא אמר לישנא דמשמע מיניה 
דאקני ליה נמי גופיה דממונא דכתיב בשטרא כל היכא  
דאיתיה כדברירנא לעיל. וכ"ש התם דכיון דאמר נכסי  
לפלניא ממילא אקני גופא דהלואה בשטרא כל היכא 
דאיתה, דקי"ל זוזי אקרו נכסי. ואי משום דליתנהו 
ברשותה הא קי"ל שכיב מרע שאמר הלואתי לפלוני 
הלואתו לפלוני. ושמעי' נמי מהאי מעשה דאימיה דרב 
עמרם דאפי' בראוי ליורשו לא קני באמירה אלא במתנת 
ש"מ, אבל בבריא לא, מדקאמר רב נחמן דברי שכיב מרע 
ככתובין וכמסורין דמו, דמשמע הא בבריא לא. וממילא 
שמעת דאפי' בשכיב מרע נמי דוקא בכותב כל נכסיו, א"נ 
במצוה מחמת מיתה וכיוצא בו, אבל במתנת ש"מ במקצת 
לא דכמתנת בריא דמיא:#
#
קיח. אחתיה דרב טובי בר רב מתנה בפניא כתבתינהו 
לנכסה לרב אחדבוי בר רב מתנה אתא 
לקמיה דר"נ א"ל כל שאלו עמד חוזר חוזר במתנתו. וש"מ 
מיהא נמי דכל שאלו עמד חוזר חוזר במתנתו, בין לעצמו 
בין לאחר, ואע"ג דראשון ראוי ליורשו. דהא הכא גבי 
מעשה דאחתיה דרב טובי בר מתנה ורב אחדבוי בר מתנה 
תרויהו אחוה הוו, וגבי מעשה דאימיה דרמי בר חמא ודמר 
עוקבא בר חמא תרויהו בניה הוו, ואע"ג דראשון ראוי 
ליורשה כי הדרא ביה מיניה ויהבא ליה לאידך אוקמנהו 
רבנן לנכסי בידא דבתרא.#
ואי קשיא לך ההיא דאמרינן התם (לעיל קכט,ב) נכסי לך 
ואחריך לפלוני וראשון ראוי ליורשו אין לשני במקום 
ראשון כלום שאין  לשון מתנה אלא לשון ירושה וירושה 
אין לה הפסק, נהי נמי דהוה ליה כמ"ד ליה לראשון נכסי 
לך לעולם בלא הפסק ואימלך והדר ואמר אחריך לפלוני, 
על כרחיך הא הדר ביה מקמא וכל שאלו עמד חוזר חוזר 
במתנתו בין לעצמו בין לאחר, וכל שכן התם דאיכא 
למימר דמעיקרא לא איכוון לאקנויי ליה לקמא בלא הפסק. 
ועוד דהא אקני ליה לשני בתוך כדי דיבור מקמא, וקי"ל 
תוך כדי דיבור כדיבור דמי. וכי תימא שאני התם דלא 
הדר ביה מכל מאי דאקני ליה לקמא אלא באחריך בלחוד 
הוא דהדר ביה, וכיון דאכתי איתה למתנתיה דקמא קננהו 
בירושה ואין לאחריך במקום ראשון כלום דירושה אין לה 
הפסק, הא קי"ל חזרה במקצת הויא חזרה בכלהו, וה"ל 
כמאן דהדר ביה מכל מאי דאקני ליה לקמא, ואמאי אין 
לשני במקום ראשון כלום, הא קי"ל כל שאלו עמד חוזר 
חוזר במתנה בין לעצמו בין לאחר.#
לא תיקשי לך, דכי אמרי' כל שלא עמד חוזר חוזר 
במתנתו וחזרה במקצת הויא חזרה בכולה, הני מילי היכא 
דמיכון למיהדר ביה ממאי דאקני ליה לקמא בכוליה, א"נ 
במקצת, אבל התם מעיקרא כי אמר ליה לראשון נכסי לך 
הוה בדעתיה למימר ואחריך לפלוני לאו חזרה הוא ודינא 
הוא דקני להו ראשון לנכסי לגמרי מכח ירושה. והאי 
דקאמר אחריך לפלוני ולא כלום הוא, דכיון דאמר נכסי לך 
כל ימי חייך והוי ראוי ליורשו קננהו בירושה כל ימי חייו 
קני להו ממילא לגמרי דירושה אין לה הפסק. ונהי דאי הוה 
בעי למהדר ביה ממאי דאקני ליה לראשון ולאקנויי ליה 
לשני מצי הדר ביה, אלא הכא מעיקרא לא איכוון איהו 
לאקנויי ליה לראשון מידי אלא כל ימי חייו, וכי אמר 
אחריך לפלוני אשתכח דלא הדר ביה ממאי דאיכוון 
לאקנויי ליה לראשון ולא מידי ואכתי ירושה דראשון 
כדקימא קיימא, מאי דמקני ליה לשני אחריו דראשון ולא 
כלום הוא, דכל היכא דקני להו ראשון לנכסי לאחר מיתת 
נותן בתורת ירושה שעת אחת קני להו לגמרי דירושה אין 
לה הפסק, ואיהו דקא בעי אפסוקה, הוה ליה מתנה על 
הכתוב שבתורה וכל המתנה על הכתוב שבתורה תנאו 
בטל:#
#
קיט. אחתיה דרב דימי בר יוסף הוה לה קרנא 
דפרדסא כל אימת דהוה חלשה היה 
מקניא ליה נהליה [קנא,ב] כי הוה קימא הוה הדרא בה 
זימנא חדא חלשה שלחה ליה תא קני שלח לה לא בעינא 
שלחה ליה תא קני כל היכא דבעית אתא שייר וקנו מינה 
כי קיימא אתאי לקמיה דרב נחמן, דבעיא למהדר בה, 
שלח ליה תא לא אתא אמר אמאי איתי הא שייר וקנו מינה 
שלח ליה אי לא אתית מחינא לך בסילוא דלא מבעא דמא 
אמר להו לסהדי היכי הוה מעשה אמרי ליה אמרה 
החוי דקא מיתא הך איתתא אמר להו אם כן הוה מצוה 
מחמת מיתה ומצוה מיתה חוזר. ואע"ג דקנו מיניה. ושמע 
מינה דמצוה מחמת מיתה דקיימא לן דחוזר לא תימא עד 
דאמר בהדיא דמצוה מחמת מיתה הוא, אלא כיון דאמר 
אגב ארחיה מילתא דשמע מינה דחייש דמאית מגו מרעיה 
מצוה מחמת מיתה הוא:#
קכ. ושמעינן נמי דדיאנא דאזמניה לצורבא מרבנן 
לדינא ולא אתא, דינא הוא לשמותיה. 
ודוקא  בדינא דגמיר וסביר ואית ביה יראת שמים וחזי 
למטייה  דיאנא אבני מאתיה כרב נחמן בדורו:#
#
קכא. אתמר מתנת שכיב מרע במקצת אמר רבא 
משמיה דרב נחמן הרי היא כמתנת בריא 
ובעיא קנין. הילכך אם עמד אינו חוזר. איתיביה רבא לרב 
נחמן שייר קרקע כל שהוא מתנתו קיימת מאי לאו דלא 
קנו מיניה לא קנו מיניה אי הכי אימא סופא לא שייר 
קרקע כל שהוא אין מתנתו קיימת ואי דקנו מיניה אמאי 
לא. ופריק לעולם דקנו מיניה, ודקאמרת אמאי לא, הכי 
אמר שמואל שכיב מרע שכתב כל נכסיו לאחרים אע"פ 
שקנו מידו אם עמד חוזר בידוע שלא היה קנין אלא מחמת 
מיתה וקיימא לן כרב נחמן כדבעינן למימר קמן. הילכך 
מתני' דקתני שייר קרקע כל שהוא מתנתו (מת)קיימת לא 
מתוקמא אלא בדקנו מיניה, אבל לא קנו מיניה אע"ג דמית 
נמי לא קני. וסופא דקתני לא שייר קרקע כל שהוא אין 
מתנתו קיימת משכחת לה בין דקנו מיניה בין דלא קנו 
מיניה. ודוקא כשעמד, אבל מת, אי לא קנו מיניה קנה, ואי 
קנו מיניה ומטי שטרא לידיה דמקבל מחיים קנה, ואי לא 
לא קני אלא במיפה את כחו כדבעינן למימר קמן:#
#
קכב. איתיביה רב משרשייא לרבא דאמר משמיה 
דרב נחמן מתנת שכיב מרע במקצת 
בעיא קנין מעשה באימן של בני רוכל שהיתה חולה ואמרה 
תנתן כבינתי לבתי והיא משנים עשר מנה ומתה וקיימו 
דבריה.  והא כבינתי מתנה במקצת היא וקתני קיימו את 
דבריה, אלמא מתנת שכיב מרע במקצת באמירה בעלמא 
נמי מקני. ופריק התם במצוה מחמת מיתה.  דאף ע"ג 
דשייר לא בעי קנין. וכי קאמרינן דבעי קנין היכא דלא 
מוכחא מילתא דמצוה מחמת מיתה הוא, דכיון דשייר שמע 
מינה למסמך עלויה לכי מתפח וקאי הוא דשיירה ולאו 
מצוה מחמת מיתה הוא, אלא אסוקי אסיק אדעתיה דחיי, 
וכמתנת בריא דמיא, ואמטול הכי בעי קנין. דכי תקינו 
רבנן במתנת שכיב מרע דקניא באמירה בעלמא, במחלק 
כל נכסיו דסתמיה מחמת מיתה הוא, אי נמי במצוה מחמת 
מיתה בפירוש, ואע"ג דשייר. אי נמי בסתמא ואע"ג 
דשייר, כגון דהוי מסוכן, דמוכחא מילתא דמחמת מיתה 
קא יהיב. וכולהו חד טעמא נינהו, דכיון דמצוה מחמת 
מיתה (קא יהיב וכולהו חד טעמא נינהו דכיון דמצוה מחמת 
מיתה) הוא תקינו רבנן שלא תטרף דעתו עליו, אבל היכא 
דלא קא יהיב מחמת מיתה הרי זה כבריא לכל דבריו, 
דליכא למיחש שמא תטרף דעתו עליו ולא תקינו לה רבנן 
לאקנויי באמירה:#
קכג. איתיביה רבינא לרבא האומר תנו גט זה לאשתי 
ושטר שחרור זה לעבדי ומת לא יתנו 
לאחר מיתה תנו מנה לפלוני ומת יתנו לאחר מיתה. והא 
מנה במקצת הוא וקני באמירה. ופריק התם נמי במצוה 
מחמת מיתה. כדפרישנא. רב הונא בריה דרב יהושע אמר 
מצוה מחמת מיתה בעלמא במקצת היכא דלא מחלק כל 
נכסיו בעי קנין וכי תניא כל הני במחלק כל נכסיו, לזה 
מקצת ולזה מקצת. והוא דגלי אדעתיה מעיקרא דדעתיה 
למפלגינהו לכולהו נכסי, והתחיל מחלק והולך, תנו שדה 
פלונית לפלוני ובית פלוני לפלוני ותנו מנה לפלוני, דכיון 
דמעיקרא אדעתא דלמפלגינהו לכולהו קא נחית מחמת 
מיתה קא יהיב, דאי הוה מסיק אדעתא דחיי לא הוה יהיב 
להו לכולהו נכסי לאחריני. והני תרי פירוקי תרויהו 
הילכתא נינהו ואיתא להא ואיתא להא, דלא שנא מצוה 
מחמת מיתה במקצת ולא שנא סתם מתנת שכיב מרע 
במקצת במחלק כל נכסיו, לא בעו קנין, דתרוייהו מצוה 
מחמת מיתה נינהו. מיהו הא דקאמר רב הונא בריה דרב 
יהושע מצוה מחמת מיתה במקצת, ליתא, דהא אסיקנא 
הילכתא מצוה מחמת מיתה לא בעי קנין, במאי, אי בכותב 
כל נכסיו מאי איריא מצוה מחמת מיתה אפי' סתמא נמי לא 
בעי קנין, אלא לא במקצת, ואפילו הכי כיון דמצוה מחמת 
מיתה הוא לא בעי קנין. ועוד דעל כרחיך כי איפסיקא 
הלכתא אפלוגתא דאמוראי דאפליגו בה איפסיקא, וכי 
פליגי במצוה מחמת מיתה במקצת הוא דפליגי:#
#
קכד. ואסיקנא והלכתא מתנת שכיב מרע במקצת 
בעיא קנין ואע"ג דמית מצוה מחמת 
מיתה לא בעי קנין והוא דמית עמד חוזר אע"ג דקנו 
מיניה. ודוקא במיפה את כחו, אבל כשאין מיפה את כחו, 
אע"ג דמית נמי כיון דמצוה מחמת מיתה הוא וקנו מיניה, 
חיישינן שמא לא גמר להקנותו אלא בשטר ואין שטר 
לאחר מיתה. הילכך אי מטיא שטרא לידיה מחיים קנה 
והוא דמית, אע"ג דמית נמי לא קני כדבעינן לברורי   
לקמן.#
ושמע מינה דמתנת שכיב מרע במקצת דלאו מצוה 
מחמת מיתה דבעי קנין, אם עמד אינו חוזר. מדלגבי מצוה 
מחמת מיתה קאמר דאם עמד חוזר וגבי מתנת שכיב מרע 
במקצת לא קאמרינן, ותו מדקאמר מתנת ש"מ במקצת 
בעיא קנין ואע"ג דמית, דמשמע וכל שכן בשעמד, דאלמא 
אע"ג דעמד היכא דקנו מיניה מתנתו קיימת, דאי אין 
מתנתו קיימת אלא בשמת, האי ואע"ג דמית, והוא דמית 
מיבעי ליה. תדע דבין לרבנן דאמרי משמא דרב נחמן בין 
לרבא אמר רב נחמן כולהו סבירא להו דאם עמד אינו 
חוזר.#
והא מתנת שכיב מרע במקצת דקאמרינן דבעיא קנין, 
לא תימא הני מילי למי שאינו ראוי ליורשו, כגון אחר 
במקום בת ובת במקום בן, אלא אפי' בראוי ליורשו כגון בן 
בין הבנים ובת בין הבנות וקאמר בלשון מתנה, בעי קנין. 
דאידי ואידי מתנה היא, ומדרבנן בעלמא הוא דקניא 
באמירה גרידתא שמא תטרוף דעתו כדברירנא בפירקין 
(לעיל קמז,ב). וכי תקינו רבנן במצוה מחמת מיתה וכיוצא 
בו, כגון כותב כל נכסיו דסתמיה מצוה מחמת מיתה הוא, 
אבל במתנת שכיב מרע במקצת דלאו מחמת מיתה דלא 
שייך ביה האי טעמא לא תקינו רבנן. תדע דכי איפסיקא 
הילכתא במתנת שכיב מרע סתמא איפסיקא, ומשמע בין 
למי שראוי ליורשו בין למי שאין ראוי ליורשו, כל היכא 
דאמר בלשון מתנה חד דינא הוא. #
ומעשה דאימיה דרב עמרם חסידא דהוה לה מלוגא 
דשטרי וכי קא שכבה אמרה להוו לעמרם ברי ואמר רב 
נחמן דברי שכיב מרע ככתובין וכמסורין דמו, דשמעת 
מינה דאע"ג דלא אמר בלשון ירושה ולא אקני אלא מקצת 
קני באמירה בעלמא, שאני התם דמסוכנת הואי, דכי קא 
שכבה הוא דאמרה הכין, ומסוכן כמצוה מחמת מיתה דמי, 
וכי האי גוונא לא מיבעיא היכא  דאמר לישנא סתמא 
דמשמע נמי לשון ירושה, דלגבי מי שראוי ליורשו לשון 
ירושה משמע, ומדאורייתא נמי קני באמירה בעלמא, 
אלא דפריש לשון מתנה קני בתקנתא דרבנן. אבל במתנת 
שכיב מרע במקצת דעלמא דלאו מצוה מחמת מיתה, אפי' 
למי שראוי ליורשו נמי כמתנת בריא דמיא לכל מילי, ולא 
קניא אלא באנפי דקנו בבריא ובלישנא דקנו בבריא, הילכך 
אפילו בראוי ליורשו לא משכחת לה דקני אלא בדפריש בה 
לשון מתנה.#
אבל היכא דלא אמר אלא בלשון ירושה, כיון דשייר 
ולא אתברר דמצוה מחמת מיתה הוא, לא שנא קנו מיניה 
ולא שנא לא קנו מיניה לא קני, לא מדאורייתא ולא 
מדרבנן. מדאורייתא לא, דסתם מתנת שכיב מרע במקצת 
כיון דשייר לאו מחמת מיתה קא יהיב אלא כמתנת בריא 
דמיא, דכי שייר למסמך עליהו הוא דשייר ואמטול הכי 
בעיא קנין ואם עמד אינו חוזר. וכי היכי דלגבי לשון מתנה 
בריא דמי לגבי לשון ירושה נמי כבריא דאמי דחד טעמא 
נינהו, דאפילו בבריא נמי אשכחן לשון ירושה דלאו מחמת 
מיתה, מידי דהוה אכתובת בנין דכרין דקא מתני בשעת 
נישואין וקא מפיק לה בלשון ירתון. וכיון דכבריא דאמי 
אפילו למי שראוי ליורשו נמי לא מצי לאקנויי 
מדאורייתא, לא באמירה בעלמא ולא על ידי קנין. באמירה 
בעלמא לא דהא ברירנא דבבריא לא סבירא לן כרבי יוחנן 
בן ברוקא, והוא הדין בסתם שכיב מרע ששייר דכבריא 
דאמי. ועל ידי קנין נמי לא, דכיון דבלשון ירושה הוא 
דקאמר לא משמע מחיים כלל לא גופא ולא פירא דאין 
ירושה מחיים, ולא מהני קנין לאקנויי לאחר מיתה דכבר 
חיילא עליה ירושה דאורייתא. מידי דהוה אכותב נכסיו 
לבנו לאחר מותו כדברירנא התם. ואי נמי איכוון לאקנויי 
ליה גופא מחיים, כיון דבלשון ירושה קא מקני ואין ירושה 
מחיים כלל, מתנה על הכתוב שבתורה הוא. ומדרבנן נמי 
לא, דכי תקון רבנן במצוה מחמת מיתה וכיוצא בו שלא 
תטרוף דעתו עליו, אבל בבריא וכיוצא בו לא תקון רבנן. 
ואע"ג דקני גבי כתובת בנין דכרין, תנאי ב"ד שאני. #
ומאי שנא משכיב מרע שאמר כתבו ותנו מנה לפלוני, 
דקיימא לן דאי מטי שטרא לידיה מחיים קנה לאחר מיתה 
כדברירנא בפרק יש נוחלין (לעיל קלה,ב), התם במצוה 
מחמת מיתה וכיוצא בו, וכי קני באמירה בעלמא הוא 
דקני, ושטר כתנאה בעלמא הוא כדברירנא התם, אבל 
מתנת שכיב מרע במקצת דלאו מחמת מיתה, כיון דבעיא 
קנין, כל היכא דלא מקני אלא לאחר מיתה לא מהני בה 
קנין ולא מידי.#
והני מילי דלא אמר אלא לשון ירושה, אבל היכא דאמר 
לשון מתנה ולשון ירושה, איכא לפלוגי. דאי תרוייהו 
באדם אחד ושדה אחת מהני בה קנין למקנא בלשון מתנה 
וחשבינן ליה ללשון ירושה כמאן דליתיה. ואי אמר לשון 
ירושה לחד ולשון מתנה לחד, אפילו בשדה אחת ושני בני 
אדם, אי נמי אדם אחד ושתי שדות חדא בירושה וחדא 
במתנה, לא מהני לשון מתנה אלא לההוא דאקני ליה 
בלשון מתנה ובההיא שדה דאמר בה לשון מתנה, והאיך   
גברא או הך שדה דלא אמר בהו אלא לשון ירושה לא מהני 
בהו קנין. דכי תנן (לעיל קכו,ב) כתב בין בתחלה בין באמצע 
בין בסוף משום מתנה דבריו קיימין, וקימא לן דאפי' בשתי 
שדות ושני בני אדם לזה בירושה ולזה במתנה היכא דאקני 
להו בתוך כדי דיבור דהדדי מהניא לשון מתנה דחד 
להקנאה דאידך למהוי כמאן דאקני להו לתרויהו בלשון 
מתנה, הני מילי בשכיב מרע, דמהני ביה לשון מתנה כל 
דהוא אע"ג דלא מהני בבריא כדברירנא בפירקין (לעיל 
קמח,ב סי' צד) גבי שמעתא דיטול יזכה, אבל בבריא לא 
מהני ביה אלא לישנא ברירא דמוכח דלשון מתנה הוא, 
[ו]כ"ש דלא מהני ביה לשון מתנה משדה לשדה ולא מגברא 
לגברא כדברירנא התם. #
ואע"ג דכי אפסיקא הילכתא התם דתוך כדי דיבור 
כדבור דאמי לבד מע"ז וקידושין בכל התורה כולה 
איפסיקא, הני מילי למחשבינהו להנהו תרי לישני כמאן 
דאתמרו בחדא שעתא בהדי הדדי, דסוגיין בכל דוכתא 
דקי"ל דתוך כדי דיבור כדיבור דמי הכי משמע, וכי 
איפסיקא הילכתא נמי לענין לשון ירושה ולשון מתנה 
דתוך כדי דיבור כדיבור דמי להאי ענינא איפסיקא, אבל 
לענין מחשבינהי לתרויהו כלשון מתנה מילתא באפי נפשה 
היא, ולא אשכחן האי דינא אלא בש"מ דמצוה מחמת מיתה 
וכיוצא בו. והאי דתלי לה סוגיא דגמרא בדינא דתכ"ד 
כדיבור דאמי, לאו למימרא דכל היכא דסבירא לן דתוך 
כדי דיבור כדיבור דמי הכין דיניה, אלא למימרא דכל 
היכא דבעלמא סבירא לן כדבור דאמי, הכא גבי ש"מ 
חשבינן ליה כמאן דאקני להו לתרויהו בלשון מתנה. אבל 
בבריא היכא דאקני להו בתוך כדי דיבור דהדדי נמי כל חד 
מיניהו באנפי נפשיה קאי ובההוא לישנא דאקני ליה הוא 
דדיינינן ליה. וההיא דאמרינן התם גבי תקנתא דכתובת 
בנין דכרין הוה לזה במתנה ולזה בירושה וכל לזה במתנה 
ולזה בירושה אפילו רבנן מודו, דשמעת מינה דכי האי 
גוונא  אפילו בבריא נמי מהני לשוויינהו לתרויהו לשון 
מתנה, תנאי ב"ד שאני כדברירנא התם בדוכתה:#
#
[קנב,א] קכה. איתמר מתנת ש"מ שכתוב בה קנין, 
ובכותב כל נכסיו קאי, א"נ במצוה מחמת 
מיתה, רב אמר ארכביה אתרי ריכשי הרי היא כמתנת 
בריא דאם עמד אינו חוזר והרי היא כמתנת ש"מ שאם 
אמר הלואתי לפלוני הלואתו לפלוני ושמואל אמר לא 
ידענא מאי אדון בה חיישינן שמא לא גמר להקנותו אלא 
בשטר ואין שטר לאחר מיתה. דכיון דהוה סגיא ליה 
לאקנויי באמירה בעלמא ואיכפל לאקנויי בקנין, למכתב 
ליה שטרא קא בעי, דסתם קנין לכתיבה עומד, וחיישינן 
דילמא לא איכוון לאקנויי ליה אלא בהאי שטרא ואין שטר 
קונה לאחר מיתה, דהא נפלי להו נכסי קמי יתמי מקמי 
דלמטי שטרא לידיה דמקבל מתנה. וקי"ל כשמואל 
בדיניה. ודוקא בשאין מיפה את כחו, אבל במיפה את כחו 
קנה. והוא דמית נותן מגו מרעיה כדבענן למימר קמן. ואי 
מטי שטרא לידיה מחיי דנותן אפילו בשאין מיפה את כחו 
נמי קנה. והוא דמית מגו מרעיה כדברירנא בפרק יש 
נוחלין (לעיל קלה,ב סי' קעג):#
#
קכו. שלח רבין משמיה דרבי אבהו הוו יודעין ששלח 
רבי אלעזר לגולה משום רבינו רב שכיב 
מרע שאמר כתבו ותנו מנה לפלוני ומת אין כותבין 
ונותנין חיישינן שמא לא גמר להקנותו אלא בשטר ואין 
שטר לאחר מיתה ואמר רב יהודה אמר שמואל הלכה 
כותבין ונותנין. ואוקימנא במיפה את כחו. כגון דאמר אף 
כתובו וחתומו והבו ליה, דגלי אדעתיה דלאו בשטרא קא 
מיכוון לאקנויי ליה אלא באמירה, ושטרא ליפות כוחו הוא 
דקא בעי, דאימור דייתיקי אחריתי כתב מקמי הכין 
לאחרינא, ואמטול הכי קא בעי דלכתבוה להאי בתריתא, 
כי היכי דלתברר בתוך הזמן הכתוב בה דבתרייתא היא 
ותבטל קמיתא מקמי האי בתריתא כדרב דימי דאמר 
דייתיקי מבטלת דיתיקי. אבל היכא דאמר כתבו סתמא ומת 
אין כותבין ונותנין חיישינן שמא לא גמר להקנותו אלא 
בשטר ואין שטר לאחר מיתה. וקיימא לן כשמואל בדיני. 
ושמעינן מינה דאי מטי לידיה מחיי נותן קנה, כדברירנא 
בפרק יש נוחלין (שם):#
#
קכז. והאמר רב יהודה אמר שמואל שכיב מרע שכתב 
כל נכסיו לאחרים אע"פ שקנו מידו אם 
עמד חוזר [קנב,ב] בידוע שלא היה קנין אלא מחמת 
מיתה. טעמא דעמד, הא מת קנה, ואע"ג דקנו מיניה. היכי 
דאמי, אילימא דמסר ליה שטרא מחיים, מאי אע"פ שקנו 
מידו, כיון דבשטר לא קנה ממילא ידענא דבקנין נמי לא 
קנה. אלא לאו דלא מסר ליה שטרא מחיים, וכי מת מיהת 
קנה. ואוקימנא במיפה את כחו. אבל   בשאין מיפה את כחו 
ומת קודם מסירת השטר לא קנה, חיישינן שמא לא גמר 
.כע>א.<>ש.<>ס<>פ:ר.0<ידרמה#
.כע>א.<>ש.<>ס<בבא בתרא קנב,ב#
.כע>א.<>ש.<>ס0<~>ס<#
.זע>א.<>ש.<>ס<>פ:ר.0<ידרמה#
.זע>א.<>ש.<>ס<בבא בתרא קנב,ב#
.זע>א.<>ש.<>ס0<~>ס<#
.דח#
להקנותו אלא בשטר ואין שטר לאחר מיתה. היכי דאמי 
מיפה את כחו אמר רב חסדא כגון דכתיב ביה וקנינא 
מיניה מוסף על מתנתא דא. דגלי אדעתיה דלא לאקנויי 
ליה בשטרא קא מיכוון, דהא עיקר קנין דקנו מיניה מוסף 
על גופא דמתנתא הוה, דאלמא עיקר מתנתא מיקנא הוה 
קניא וקימא, אלא ליפות כחו קא מיכוון, דלכתבוה 
לתפקידתיה מזמן הקנאה דסתם קנין לכתיבה עומד, כי 
היכי לברורי דבתרייתא היא ותבטל קמייתא מקמה:#
#
קכח. פשיטא כתב כל נכסיו לזה וחזר וכתב לזה היינו 
דכי אתא רב דימי אמר דיתיקי אחרונה 
מבטלת דיתיקי ראשונה. כתב וזיכה לזה וכתב וזיכה לזה 
מאי רב אמר ראשון קנה הרי היא כמתנת בריא ושמואל 
אמר שני קנה הרי היא כמתנת שכיב מרע. וקי"ל כשמואל 
בדיני. ודוקא בכותב כל נכסיו, דהויא לה כש"מ שכתב כל 
נכסיו וקנו מידו דיכיל למהדר ביה, אבל מתנת ש"מ 
במקצת היכא דכתב וזיכה לראשון קנה ולא מצי למהדר 
ביה, דהויא לה כמתנת שכיב מרע במקצת דבעיא קנין ואם 
עמד אינו חוזר, דזיכוי כקנין דמי. דאי ס"ד זיכוי לאו 
כקנין דאמי והכא במתנת ש"מ במקצת קא מיירי, אי הכי 
שני מיהת אמאי קנה הא קי"ל דמתנת ש"מ במקצת בעיא 
קנין. אלא לאו ש"מ דלא קאמר שמואל שני קנה אלא 
בשכתב כל נכסיו, אי נמי במצוה מחמת מיתה וכיוצא בו.#
ברם צריך את למידע דהאי כתב לזה וכתב לזה 
דקאמרינן דיתיקי מבטלת דיתיקי, אם תמצי לומר בכותב 
בכתב ידו קאי ולא פקיד באמירה כלל, דוקא שכתב לזה 
ומסר לו את השטר, וחזר וכתב לזה ומסר לו את השטר, 
אבל לא מסר לו את השטר לא קנה. דבהדיא תנן (לעיל 
קלה,ב) מי שמת ונמצאת דיתיקי קשורה לו על יריכו הרי זו 
אינה כלום. ואי בשאמר לעדים כתובו קאי וכתבו וחתמו, 
אי במיפה את כחו דאמר לוה אף כתובו וחתומו והבו ליה, 
משכחת לה בין דמסר ליה שטרא בין דלא מסר ליה 
שטרא, דאי בסתמא לא משכחת לה אלא בדמסריה לשטרא 
נהליה מחיים, דאי לא מסר בתרא נמי אמאי קנה ליחוש 
שמא לא גמר להקנותו אלא בשטר ואין שטר לאחר מיתה. 
וממילא שמעת דהאי כתב וזיכה לזה וכתב וזיכה לזה 
דקאמרי' דשני קנה לדברי הכל אפי' בשמסר לו את השטר 
לראשון קנה. #
הילכך על כרחיך האי כתב וזיכה לזה וכתב וזיכה לזה 
דאיפליגו בה רב ושמואל לאו בשזיכה לו את השטר על 
ידי אחר מיירי, דא"כ בהא לימא רב ראשון קנה, השתא 
היכא דמסריה לשטרא למקבל מתנה גופיה מודי רב דשני 
קנה, היכא דזיכה לו את השטר על ידי אחר לא כל שכן. #
אלא על כרחיך האי כתב וזיכה לזה וכתב וזיכה לזה 
דקאמרי' דזכי ליה בנכסים על ידי אחר עסיקינן, דאמר ליה 
לאחר זכי בהאי נכסי לפלניא ואזל ואחזיק בהו. ואי אית 
בהו מטלטלי משכחת לה כגון דא"ל קני ליה מטלטלי אגב 
מקרקעי ואזל ואחזיק במקרקעי, דקני מטלטלי אגב 
מקרקעי, וחזר וכתב וזיכה לזה כדרך שזיכה לראשון. 
ובשטר שאין בו קנין עסיקינן, דאי אית ביה קנין הו"ל  קנין 
וזיכוי ולא מצי למהדר ביה מקמה. אלא הכא בשטר שאין 
בו קנין עסיקינן, כגון שכתב לזה ומסר לו את השטר וזיכה 
לו בנכסים, וחזר וכתב לזה ומסר לו את השטר וזיכה לו 
בנכסים. רב אמר ראשון קנה, כיון דזכי ליה הויא לה 
כמתנת בריא. ושמואל אמר שני קנה, בידוע שלא היה 
זיכוי אלא מחמת מיתה, ומצוה מחמת מיתה חוזר, מידי 
דהוה אמצוה מחמת מיתה היכא דקנו מיניה. #
והיינו טעמא דמצי למהדר ביה אע"ג דעבד מילתא 
יתירתא דקנו מיניה א"נ דזכי ליה, דאיכא למימר גבי זיכוי 
דלא הוה ידע האי גברא דהוה יכיל לאקנויי באמירה 
גרידתא ואמטול הכי לא איכוון לאקנויי ליה אלא בזיכוי. 
וגבי קנין דליכא למימר הכי, דהא אוקימנא במיפה את כחו 
דכתיב בה וקנינא מיניה מוסף על מתנתא דא, דמשמע 
דמידע הוה ידע דבלא קנין נמי הוה קני, איכא למימר דכי 
איכוון למקנא מיניה כי היכי דלכתבה לתפקדתיה מזמן 
הקנאה כי היכי לברורי דבתריתא היא כדברירנא לעיל, 
ואשתכח דלאו למילתא יתירתא איכוון, ואמירה לאו 
מילתא יתירתא היא דאי איפשר לזיכוי או לקנין בלא 
אמירה ושטרא נמי לראיה בעלמא הוא דכתביה ולאו 
מילתא יתירתא היא. אלא ודאי היכא דקנו מיניה וזכי ליה 
מוכחא מילתא דלא איכוון בתרויהו אלא לאקנויי ליה 
ומקניא ליה בחד מיניהו ואיכפל לאקנויי ליה בתרויהי, 
בריא הוא דאיכון, כי הא דשלחו ליה מכי רב לשמואל:#
#
קכט. שלחו ליה מבי רב לשמואל ילמדנו רבינו קנו 
מידו מהו. ו[א]כתב וזכה לזה וכתב  וזכה  
לזה קאי, דאיירי בה ואתי, ד(א)שמעינן ליה לשמואל 
דקאמר שני קני, ועלה הוא דשלחו ליה מבי רב לשמואל, 
קנו מידו מהו. כלומר קנו מידו לראשון, שכתב וזיכה לו, 
מהו. #
#
שלח להו אין לאחר קנין כלום. ולא מצי למהדר ביה 
בין לאחר בין לעצמו. ודוקא בכותב כל נכסיו לאחר א"נ 
במחלק כל נכסיו, דאי במתנת שכיב מרע במקצת, אע"ג 
דזכי ליה בלא קנין א"נ קנו מיניה בלא זיכוי קני, דקי"ל 
מתנת שכיב מרע במקצת בעיא קנין ואם עמד אינו חוזר. 
הילכך לא מיתוקמא אלא בכותב כל נכסיו או במחלק כל 
נכסיו. והוא דאיכא זיכוי לבד מקנין, חדא דהא אכתב וזיכה 
לזה קימינן, ועוד דאי בקנין גרידא בלא זיכוי קאמר, קשיא 
דשמואל אדשמואל, הכא אמר שמואל דלא יכלי למהדר 
ביה, והתם (לקמן קנב,א) אמר שמואל שכיב מרע שכתב כל 
נכסיו לאחרים אע"פ שקנו מידו אם עמד חוזר. אלא לאו 
שמע מינה שאני הכא דאיכא תרתי קנין וזיכוי לבד 
מכתיבה. דבשלמא גבי אמירה ושטרא לאו מילתא יתירתא 
נינהו, וכי אצטריך להו משום דלא אפשר לאקנויי בחד 
מאנפי הקנאה אלא על ידי אמירה, ושטרא נמי כי אצטריך 
ליה לראיה בעלמא, אלא קנין וזיכוי (לימא) [למה] ליה, 
תסגי ליה בחד מיניהו. אלא להכי טרח ועבד תרתי מילי 
.כע>א.<>ש.<>ס<>פ:ר.0<ידרמה#
.כע>א.<>ש.<>ס<בבא בתרא קנב,ב - קנג,א#
.כע>א.<>ש.<>ס0<~>ס<#
.זע>א.<>ש.<>ס<>פ:ר.0<ידרמה#
.זע>א.<>ש.<>ס<בבא בתרא קנב,ב - קנג,א#
.זע>א.<>ש.<>ס0<~>ס<#
.דח#
לגלויי אדעתיה דלמתנה גמורה קא מיכוון כי היכי דלא 
להדר בה.#
ולא תימא הני מילי בכותב כל נכסיו א"נ במחלק כל 
נכסיו ולא גלי אדעתיה דמצוה מחמת מיתה, לא שנא 
שייר ולא שנא לא שייר כיון דגלי אדעתיה דמחמת מיתה 
קא יהיב אע"ג דאיכא קנין וזיכוי נמי נמי הדר ביה, אלא 
אפי' במצוה מחמת מיתה היכא דזיכה וקנו מיניה לא מצי 
הדר ביה. דהא כותב כל נכסיו כמצוה מחמת מיתה דמי 
לכל מילי, בין לענין אקנויי באמירה בין לענין מהדר ביה, 
ואע"ג דקנו מיניה, ומדחזינן גבי כותב כל נכסיו דכי זיכה 
וקנו מיניה לא מצי למהדר ביה, גבי מצוה מחמת מיתה 
נמי כי איכא זיכוי וקנין נמי אע"ג דעמד אינו חוזר. תדע 
דגבי מצוה מחמת מיתה איכא למיחש ביה למתנת בריא 
טפי מסתמיה דכותב כל נכסיו, דהא כותב כל נכסיו לכולי 
עלמא לא בעי קנין, ואלו מצוה מחמת מיתה במקצת פליגי 
ביה, דרבא סבר לא בעי קנין ורב הונא בריה דרב יהושע 
סבר בעי קנין. ואע"ג דליתיה לדר' הונא בריה דרב יהושע 
בהא, (בכל) [מכל] מקום שמעינן מינה דגבי מתנת שכיב 
מרע כל היכא דאיכא למיחש למתנת בריא טפי איכא 
למיחש במצוה מחמת מיתה מדאיכא למיחש בסתם כותב 
כל נכסיו. וממילא שמעת דכיון דבכותב כל נכסיו בו* 
איכא וזיכוי אינו חוזר דהויא לה כמתנת בריא, גבי מצוה 
מחמת מיתה נמי אינו חוזר בין שייר בין לא שייר. #
#
אלא  מיהו ה"מ במצוה מחמת מיתה דמוכחא מילתא 
מכלל מימרי במילי דעלמא דמצוה מחמת מיתה הוא, כגון 
ההיא דאמרה ווי דקא מיתה ההיא איתתא, דאיכא למימר 
מיחש בעלמא הוא דחיישה לנפשה, מיהו כי קא יהבה לאו 
מחמת מיתה קא יהבה. אבל היכא דפריש בעידן מתנה 
ואמר מחמת מיתה קא מפקידנא, אפי' הקנה בכולהו אנפי 
הקנאות יכול לחזור בו, דלא שבקינן מאי דקאמר בהדיא 
וסמכינן אאומדן דעתא בעלמא. ועוד דלא גרע מההוא 
(דזיבנהו) [דזבנינהו] לנכסיה אדעתא דמיסק לארעא 
דישראל (קידושין נ,ב), דכי איתניס ולא סליק הדרי זביני, 
וההוא דאמר נמי (לעיל קמז,א) דומה שיש לו בן ועכשיו 
שאין לו בן נכסיו לפלוני ונמצא  שיש לו בן דבטלה מתנתו, 
הכא נמי כיון דפריש דמחמת מיתה קא מפקיד ועמד מצי 
הדר ביה, וכל שאלו עמד חוזר חוזר במתנתו כדפרישנא 
טעמא בדוכתה:#
#
#
[קנג,א] קל. ההיא דכתבינהו לכולה נכסה על ידי זיכוי 
וקנו מינה, כי קימא בעיא למהדר בה, 
אתאי לקמיה דרב הונא אמר לה מאי אעביד לך דלא 
אקנית כדמקנו אינשי. דשמעת מינה דהיכא דזיכה וקנו 
מידו אפילו בכותב כל נכסיו לא מצי למהדר ביה:#
קלא. ההוא דהוה כתיב בה בחיים ובמות. ומתנת 
שכיב מרע הואי, והוה כתיב בה אידך 
פלניא אמר לנא נכסי לפלניא בחיים ובמות. רב אמר הרי 
היא כמתנת ש"מ. דאם עמד חוזר, דכיון דכתיב בה במות 
לאחר מיתה קאמר והאי דכתיב בה בחיים סימני דחיי 
בעלמא. ושמואל אמר הרי היא כמתנת בריא דלא מצי 
למהדר ביה, דכיון דכתיב בה בחיים מחיים קאמר דלא 
תהוי כמתנת ש"מ דלא קניא אלא לאחר מיתה, דכי מקני 
ליה מהשתא דקאי בחיים מקני ליה, והאי דכתיב בה במות 
כמאן דאמר מעתה ועד עולם. דהכי משמע בחיים ובמות, 
בין בחיי נותן בין לאחר מותו.#
אמרי נהרדעי הילכתא כותיה דרב. ורב נחמן עבד   
עובדא כותיה דרב. אמר רבא ואי כתיב בה מחיים משמע 
דלא תהוי כמתנת שכיב מרע דלא קניא אלא לאחר מיתה 
[אלא] כמתנת בריא דקניא מחיים. אמר אמימר לית 
הילכתא כותיה דרבא א"ל רב אשי פשיטא דהא אמרי 
נהרדעי הילכתא כותיה דרב. דאלים לה לישנא דבמות 
למדחא לישנא דבחיים ולאוקמי לסימנא בחיי בעלמא, וכי 
היכי דאלים למדחא לישנא דמחיים הכי אלים למידחא 
לישנא דמחיים. ואהדר ליה אמימר מהו דתימא מחיים 
מודי רב, כדפרישנא לטעמא דרבא, קמ"ל דלא, 
כדפרישנא לטעמיה דרב אשי. ואע"ג דעבד רבא עובדא 
כשמעתיה לית הלכתא כוותיה, דהא דחייה אמימר, ורב 
אשי נמי כאמימר סבירא ליה. וקי"ל כאמימר ורב אשי 
דבתראי נינהו. וכ"ש הכא דהוה ליה רבא יחיד לגביהו 
ויחיד ורבים הלכה כרבים. #
ואע"ג דליתה להא דרבא שמע מינה דהאי עובדא 
דאפליגו ביה רב ושמואל על ידי זיכוי הוה, אי נמי ע"י 
קנין במיפה את כחו, וכי איפליגו לענין אם עמד חוזר 
פליגי. אי נמי היכא דהדר ביה בפירוש מגו מרעיה, ואע"ג 
דלא עמד. דאי ס"ד בדלא זכי ליה ולא קנו מיניה ול"פ 
אי בעי קנין ואי לא בעי קנין פליגי, דלרב דאמר הרי היא 
כמתנת שכיב מרע היכא דמית קנה ולשמואל דאמר הרי 
היא כמתנת בריא אע"ג דמית נמי כיון דלא קנו מיניה ולא 
זכי ליה לא קני ובשטר נמי לא קני דסתמא הואי דאיכא 
למיחש בה למתנה טמירתא, אי הכי דקאמר רבא אי כתיב 
בה מחיים קנה, לא קנה מיבעי ליה, דהא לא קנו מיניה. #
אלא לאו ש"מ דהאי עובדא דאיפליגו ביה רב ושמואל 
על ידי קנין או זיכוי הוה, וכי פליגי בחזרה פליגי, דרב 
דייק במות ושמואל דייק בחיים כדפרישנא. ולפום הנך 
טעמי דכל חד מיניהו משכחת לה לפלוגתייהו בין בכותב 
כל נכסיו בין בדשייר. ואידי ואידי בדלא פריש אי מחמת 
מיתה קא יהיב ואי מעכשיו ולעולם קא יהיב. דאי פריש 
דמחמת מיתה קא יהיב דכולי עלמא אם עמד חוזר, ואי 
פריש דמעכשיו קא יהיב דכולי עלמא אפילו עמד אינו 
חוזר כדבענן לברורי לקמן. אלא השתא דכתיב בה בחיים 
ובמות בהא פליגי, דלטעמא דרב אלים ליה לישנא דבמות 
לשוויה מצוה מחמת מיתה, ואפי' שייר וקנו מיניה, דלא 
גרע מההיא דאמרה ווי דקא מיתה ההיא איתתא, דאע"ג 
דשייר וקנו מינה שויוה רבנן כמצוה מחמת מיתה, וכל 
שכן האי דפריש בעיקר מתנתיה דכי קא יהיב במות קא 
יהיב. ואע"ג דכתיב בה בחיים א"נ מחיים, כיון דאיכא 
למימר דסימנא לחיי קאמר אלישנא דבמות סמכינן, דאי 
לאו דמחמת מיתה קא יהיב למה ליה לאדכורי שם מיתה 
במרעיה, לימא מעתה ועד עולם. תדע דהכותב כל נכסיו 
היכא דקנו מיניה לטעמיה דרב לענין חזרתו כמאן דשייר 
דמי, ואפי"ה היכא דכתיב בה בחיים ובמות סבירא ליה 
לרב מתנת שכיב מרע היא, וה"ה היכא דשייר, דהא 
תרויהו לטעמיה דרב היכא דקנו מיניה חד טעמא נינהו. 
ולשמואל דדייק בחיים אפילו בכותב כל נכסיו נמי מתנת 
בריא משוי ליה, דאלים ליה לישנא דבחיים לאוקומיה שטר 
מתנה אחזקיה.#
מיהו מחורתא דמילתא דהאי עובדא גופיה דפליגי ביה 
בכותב כל נכסיו הוה, דומיא דהני עובדי ושמעתתא 
דאיירי בהו מקמיה. ואע"ג דגבי הכותב כל נכסיו בין על 
ידי קנין בין על ידי זיכוי איפכא שמעינן להו, היכא דכתיב 
בה בחיים ובמות בתר דוקא דהאי לישנא אזלי לכל חד וחד 
כדאית ליה. #
ושמעינן מינה דכל היכא דכתיב בה בחיים ולא כתיב 
בה במות, כולי עלמא מודו דאפילו בכותב כל נכסיו מחיים 
משמע והרי היא כמתנת בריא לכל דבריה, וכל שכן היכא  
דכתיב בה מחיים. תדע דהא ברירנא האי עובדא דפליגי 
ביה ע"י קנין או זיכוי כל היכא דלא מוכח לישנא דמצוה 
מחמת מיתה הוא כגון (מצוה מחמת מיתה הוא כגון) מתנת 
ש"מ שכתוב בה קנין, אע"ג דלא כתוב בה בחיים קאמר רב 
דכמתנת בריא דמיא, וכל שכן היכא דכתיב בה בחיים. 
ועד כאן לא פליג שמואל עליה דרב התם אלא היכא דכתיב 
בה בחיים, אבל היכא דלא כתיב בה בחיים אפילו שמואל 
מודה, דהא אפי' היכא דכתיב בה בחיים ובמות קאמר 
דכמתנת בריא דמיא, וכ"ש היכא דכתיב בה בחיים 
לחודיה. ועד כאן לא פליג רב עליה דשמואל בהאי עובדא 
אלא משום דכתיב בה נמי במות כדקאמר טעמא בהדיא 
כיון דכתיב בה במות לאחר מיתה, משמע מכלל דהיכא 
דלא כתיב בה אלא בחיים אפי' רב מודה דכמתנת בריא 
היא, וכ"ש היכא דאמר מחיים. וכ"ש היכא דאמר מעכשיו 
א"נ מהיום ומאי דדמי ליה דבריר לישנא טפי, דאפי' א"ל 
במות מתנת בריא היא לכל דבר. דעד כאן לא קאמר רב 
אלא גבי בחיים וה"ה למחיים דאיכא למימר סימנא לחיי 
קאמר, דאי אמר מעכשיו או מהיום מודי רב דאע"ג דכתיב 
בה במות נמי מתנת בריא היא. #
אלא דגבי מצוה מחמת מיתה איכא לפלוגיה, דאי לא   
פריש בהדיא בעיקר מתנתיה דמחמת מיתה קא יהיב אלא 
מחמת דשמעינן ליה דקאמר מילי דמוכחי עלויה דמצוה 
מחמת מיתה הוא, כגון ההיא דהוה אמרה ווי לה דקא מיתה 
ההיא איתתא, אי נמי במסוכן דסתמיה מצוה מחמת מיתה 
הוא, כל כה"ג היכא דכתיב בה מעכשיו וקנו מיניה בחד 
מאנפי הקנאות דקנו בבריא קני מיד לגמרי, ואפי' עמד 
אינו חוזר. דהא עובדא דבחיים ובמות דקאמר רב הרי היא 
כמתנת שכיב מרע, מטעמא דאיכא לאוקומיה להאי לישנא 
דבחיים סימנא לחיי בעלמא הוא, דאי כתב בה מעכשיו 
אע"ג דכתיב בה נמי במות מודה רב דמתנת בריא היא, 
דמוכחא מילתא דכי כתיב בה במות כמ"ד מעתה ועד 
עולם. אבל היכא דפריש בעיקר מתנתיה דמצוה מחמת 
מיתה הוא, אע"ג דאמר מעכשיו וקנו מיניה הו"ל כמעכשיו 
אם מתי מחולי זה, דקני מעכשיו על מנת שימות מחולי 
זה. לפיכך אם מת מחליו זה אע"ג (דאמר מעכשיו וקנו 
מיניה הוה ליה כמעכשיו אם מתי מחולי זה דקני מעכשיו 
על מנת שימות מחולי זה לפיכך אם מת מחליו זה 
אע"ג)0 דהדר ביה בנתים קנה דהא איקיים תנאיה ואיגלאי 
מילתא למפרע דמשעת הקנאה קנה ואם עמד חוזר דלא 
איקיים תנאיה. ואע"ג דלא אמרה בלישנא דתימה, כיון 
דאזלינן בתר אומדן דעתיה כתנאה דמי, דלא גרע מהיכא 
דאמר (לעיל קמז,א) דימה שיש לו בן ועכשיו שאין לו בן 
נכסיו לפלוני ונמצא שיש לו בן דבטלה מתנתו. ומההוא 
דזבנינהו לנכסיה אדעתא דמיסק לארץ ישראל (קידושין 
נ,ב), הכא נמי כיון דאמר מחמת מיתה כתנאה הוי.#
ודוקא דפריש מחמת מיתה בעיקר מתנתיה, אבל היכא 
דלא פריש מחמת מיתה, אע"ג דמוכחא מילתא דמחמת 
מיתה קא יהיב, כיון דפריש דמעכשיו קא יהיב אפי' עמד 
אינו חוזר. דלא שבקינן הקנאה מפורשת דאקני בהדיא 
מעכשיו וסמכינן אאומדן דעתא בעלמא, דלא גרע קנין 
מעכשיו מזיכוי וקנין דלא פריש ביה מעכשיו. ואף על גב 
דמוכחא מילתא מאומדן דעתא דמצוה מחמת מיתה הוא לא 
מצי הדר ביה. וכן הלכתא:#
#
קלב. נקטינן השתא מהני שמעתתא בענין מתנת שכיב 
מרע, בין למי שראוי ליורשו בן למי 
שאינו ראוי ליורשו, כל היכא דמוכחא מילתא דמחמת 
מיתה קא יהיב, לא מיבעיא היכא דפריש דמצוה מחמת 
מיתה היא, אלא אפילו היכא דמשמע בשעת צואה מגו 
מילי דמסיק אדעתיה דמית מגו מרעיה, כגון ההיא דהוה 
אמרה ווי דקא מיתה ההיא אתתא, כמצוה מחמת מיתה 
דאמי, ולא שנא שייר ולא שנא לא שייר לא בעי קנין אלא 
באמירה בעלמא קני. והוא דמית. ואם עמד חוזר, אע"ג 
דקנו מיניה. ואי לא אמר מילתא דאיכא למשמע מינה 
דמצוה מחמת מיתה הוא, חזינן, אי מסוכן הוא כגון שקפץ 
עליו בין בתוך שלשה ימים בין לאחר שלשה ימים, 
אע"ג דלא אדכר שם מיתה נמי לא שנא שייר ולא שנא לא 
#

