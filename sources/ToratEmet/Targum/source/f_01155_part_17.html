<!DOCTYPE html PUBLIC "-//W3C//DTD HTML 4.01 Transitional//EN">
<script type="text/javascript" src="b_defaults.js"></script>
<script type="text/javascript" src="b_params.js"></script>
<script type="text/javascript" src="b_bh3.js"></script>
<head>	<meta http-equiv=Content-Type content="text/html; charset=windows-1255">	</head>

<script> begin ("זוהר חדש - פרשת בלק ","קבלה","d_root__106_kblh.html","זוהר חדש","f_01155.html","פרשת בלק ","f_01155_part_17.html");</script>
<html>

<head>
	<meta http-equiv=Content-Type content="text/html; charset=windows-1255">
</head>
<style body-"text/css">body{border-width: 1px;border-style:solid;border-color: #e6f1ff; background-color: #ffffff; font-family:David; }
hr{height:2; color:RGB(173,200,234);}
</style>



<title>זוהר חדש</title>

<body lang=EN-US link="#3377cc" vlink="#3377cc" alink="#6095d7" style="tab-interval:36.0pt; font-family: David;" >
        <div class=Section1 dir=LTR > <div class=Section2 dir=RTL >

<span style="color:#000000;"><span style="font-weight:bold; font-size:18px; ">
<center><span style="color:#BE32BE;"><span style="font-weight:bold; font-size:18px; ">
<span style="color:#BE32BE;"><small>בס''ד -  כל הזכויות שמורות (c) ל ר' פנחס ראובן שליט''א </small></center></span></span></span></span><CENTER><p></p>
<span style="font-weight:bold; font-size:52px; ">
זוהר חדש<BR></span></CENTER>

<!--SOURCE_FILE=G:\Dev\bh3\Runtime files 2\Temp\CreateSimplePartHtmlTempFile2.tmp-->
<HR><BR><span style="font-size:18px; ">
&nbsp&nbsp&nbsp&nbsp&nbsp<a href="#HtmpReportNum0000_L3">פרשת בלק</a><BR></span>
<span style="font-size:26px; ">

<!--BODY_START-->
<!--DAILY_LEARNING_PARAMS=-->
<div style='text-align: justify; padding:15;'>
<!--END_PARTIAL_PREFIX--><!--_LSTART-->

<!--$@-->
<BR><a name="HtmpReportNum0000_L3"></a><a name="פרשתBבלק"></a><BR><HR><BR><span style="font-size:45px; ">
<p></p>
<B><U><span style='color:RGB(51,119,204);'><u>פרשת בלק</u></span><BR></U></B></span><p></p>אֱמוּנָה אוֹמֶן, תְּרֵי דְּאִינוּן חַד. חַד גַּן, וְחַד נָהָר. דָּא נָפֵיק מֵעֵדֶן, וְדָא אִיתְשַׁקֵּי מִנֵּיהּ. הָא הָכָא כָּל רָזָא סְתִימָא דִמְהֵימְנוּתָא. 
<BR><p></p>וְאוֹלִיפְנָא, הַאי מַאן דְּאִיתְעַר בְּלֵילְיָא, בְּשַׁעֲתָא דְּקוּדְשָׁא בְּרִיךְ הוּא עָאל בְּגִנְתָּא, לְאִשְׁתַּעְשְׁעָא בְּצַדִּיקַיָיא, בָּעֵי לְמֵימַר פְּסוּקָא דָא, בִּרְעוּתָא דְלִבָּא, וּלְכַוְּונָא רְעוּתָא בֵּיהּ. <small><small>(ישעיה כה)</small></small> ה' אֱלֹהַי אַתָּה אֲרוֹמִמְךָ אוֹדֶה שִׁמְךָ כִּי עָשִׂיתָ פֶּלֶא עֵצוֹת מֵרָחֹק אֱמוּנָה אֹמֶן. וּבָתַר כֵּן יֹאמַר, <small><small>(תהלים קלט)</small></small> אוֹדְךָ עַל כִּי נוֹרָאוֹת נִפְלֵיתִי נִפְלָאִים מַעֲשֶׂיךָ וְנַפְשִׁי יֹדַעַת מְאֹד. לְבָתַר, וְנָהָר יוֹצֵא מֵעֵדֶן וְגו'. וְהַיְינוּ שִׁבְחָא דַּחֲסִידֵי קַדְמָאי, כַּד מִתְעָרוֹ בְּפַלְגוּת לֵילְיָא. וּלְבָתַר מְסַדְּרֵי שִׁבְחַיְיהוּ, וְלָעָאן בְּאוֹרַיְיתָא. 
<BR><p></p>שַׁעֲשׁוּעָא דְקוּדְשָׁא בְּרִיךְ הוּא מַאי הִיא. אֶלָּא, כָּל צַדִּיקַיָיא קָיְימִין בִּדְיוּקְנַיְיהוּ, וּמִתְלַבְּשִׁין בְּגִנְתָּא דְעֵדֶן, בְּכָל יוֹמָא וְיוֹמָא, וְאִתְסְחָן בְּטַלָּא, דְּזַמִּין קוּדְשָׁא בְּרִיךְ הוּא לַאֲחָיָא מֵיתַיָיא. וְעָאלִין כָּלְהוֹ לְגַבֵּי מָשִׁיחַ, וְשָׁאֲלִין מַה דְּשָׁאֲלִין, וְהָא אִיתְעָרוֹ חַבְרַיָיא. 
<BR><p></p>לְבָתַר מִתְכַּנְשִׁין, וּמִשְׁתַּדְּלִין כָּלְהוֹ בְּדַעְתָּא עִילָאָה, בְּכָלְהוֹ מְתִיבָתֵי דְּתַמָּן. וַעֲלַיְיהוּ כַּמָּה מְמַנָּן. וּמִתְחַדְּשִׁין תַּמָּן כַּמָּה חִידּוּשִׁין בְּאוֹרַיְיתָא. לְבָתַר נָפְקֵי כָּלְהוֹ, וְחָמָאן, כַּד אָתֵי אֵלִיָּהוּ לְגַבֵּי אֲבָהָן. אִיהוּ נָפַק, וְאִינְהוּ עָאלִין וְקָיְימִין קַמֵּי אֲבָהָן, וְחָדוֹ בְּהוּ, בְּכַמָּה בְּנִין קַדִּישִׁין דִּי בְּסַחֲרָנַיְיהוּ, וְחָדָאן כָּלְהוֹ. 
<BR><p></p>כַד עָיֵיל קוּדְשָׁא בְּרִיךְ הוּא בְּפַלְגוּ לֵילְיָא, כָּלְהוֹ קָיְימִין מִתְתַּקְנִין כִּדְקָא יָאוֹת, וְכָל אִשְׁתַּדְּלוּתָא דְּאִשְׁתַּדְּלוּ כָּל הַהוּא יוֹמָא בְּחִידּוּשֵׁי אוֹרַיְיתָא. וְקוּדְשָׁא בְּרִיךְ הוּא תֵּיאוּבְתֵּיהּ בְּאִינוּן צַדִּיקַיָיא, דַּחֲדִישׁוּ בָּהּ מִלִּין. וְאִשְׁתַּעְשַׁע בְּהוּ, וְאִשְׁתַּעְשַׁע בְּאִלֵּין מִלִּין. וְכָל בְּכָל צַדִּיקָא וְצַדִּיקָא. 
<BR><p></p>לְבָתַר, כָּלְהוֹ מִתְתַּקְּנִין דְּכַר וְנוּקְבָא. וְקוּדְשָׁא בְּרִיךְ הוּא בָּתַר דְּאָרַח וְאִשְׁתַּעְשַׁע בְּהוּ, וּבְכָל אִלֵּין רָזִין דְּחָכְמְתָא דִּילְהוֹן, אִתְגְּלֵי עֲלַיְיהוּ, וְאִינוּן חָמָאן בְּהַהוּא נוֹעַם ה'. כְּדֵין כָּלְהוֹ חָדָאן בְּחֶדְוָוה סַגְיָיא, עַד דְּמִתְפַּשְׁטֵי זִיוָא וּנְהוֹרָא דִּילְהוֹן. וּמֵהַהוּא מְשִׁיכוּ דְּזִיוָא וּנְהוֹרָא דְּחֶדְוָה דִילְהוֹן, עָבְדִין פֵּירִין וְאִיבִּין לְעָלְמָא דָא, וְהַהוּא אִיבָּא עָאל תְּחוֹת גַּדְפוֹי דִּשְׁכִינְתָּא, עַד זִימְנָא דְאִצְטְרִיךְ. 
<BR><p></p>וְכָךָ מִשְׁתַּעְשַׁע בְּכָל צַדִּיק וְצַדִּיק, וְאָמַר, זַכָּאָה מַלְכָּא דִּבְנִין אִלֵּין אִתְבָּרְרוּ לְחוּלָקֵיהּ וְעַדְבֵיהּ. וְקָלָא אִיתְעַר, מֵאֶמְצָעוּת גִינְתָא דְרָקִיעַ, וְקוֹרֵא בְּקָל תַּקִּיף וַאֲמַר, <small><small>(שם קלז)</small></small> זְכֹר ה' לִבְנֵי אֱדוֹם אֵת יוֹם יְרוּשָׁלַ ם הָאוֹמְרִים עָרוּ עָרוּ עַד הַיְסוֹד בָּהּ. כְּדֵין עַרְטִילוּ וְקַרְקוּרָא דִילֵיהּ. וְכָל צַדִּיקַיָיא דְתַמָּן אִתְעָרוּ בִּבְכִיָה. 
<BR><p></p>וְקָלָא אִיתְעַר מֵאֶמְצָעוּת גִּנְתָא דִרְקִיעָא, דְּאִשְׁתְּמַע בִּתְלַת מְאָה וְתִשְׁעִין רְקִיעִין. בְּגִין דְּלֵית חֶדְוָה וְשַׁעֲשׁוּעָא לְקוּדְשָׁא בְּרִיךְ הוּא, אֶלָּא בְּשַׁעֲתָא דְּקָאִים בַּהֲדֵי צַדִּיקַיָיא דְתַמָּן. וּבְגִין דָּא אוֹמֵי וַאֲמַר, <small><small>(שם)</small></small> אִם אֶשְׁכָּחֵךְ יְרוּשָׁלַ ם תִּשְׁכַּח יְמִינִי תִּדְבַּק וְגו', אִם לֹא אַעֲלֶה אֶת יְרוּשָׁלַ ם עַל רֹאשׁ שִׂמְחָתִי. בְּכָל אֲתַר דְּאִית חֶדְוָה לְקוּדְשָׁא בְּרִיךְ הוּא, קָלָא דָא נָפֵיק וְקָארֵי. 
<BR><p></p>כְדֵין נָפֵיק מִתַּמָּן, וְסָלֵיק וּבָטַשׁ בִּרְקִיעִין, וְשָׁאִיג שְׁאוֹגִין, עַד דְּכָל חֵילֵי שְׁמַיָיא כָּלְהוֹ בְּעִרְבּוּבְיָא. כְּדֵין נָשְׁבָא רוּחָא, וּבָטַשׁ בְּטַרְפִּין דְּהַהוּא אִילָנָא רַבְרְבָא, וְכָל עַנְפִין דִּילֵיהּ בָּטְשִׁין דָּא בְּדָא. וְקָלָא אִיתְעַר מִגּוֹ נוֹפָא דְאִילָנָא וְקָרֵי, <small><small>(שם קה)</small></small> זָכַר לְעוֹלָם בְּרִיתוֹ דָּבָר צִוָּה לְאֶלֶף דּוֹר אֲשֶׁר כָּרַת אֶת אַבְרָהָם וּשְׁבוּעָתוֹ לְיִצְחָק. כֵּיוָן דְּקָלָא דָא אִתְעַר, שָׁמַע אַבְרָהָם סָבָא וְאִיתְעַר, כְּדֵין אִיהוּ רַעֲוָוא דְמַלְכָּא, וְאִתְנַחֵם בַּהֲדֵיהּ. 
<BR><p></p>בְּהַהִיא שַׁעֲתָא, אִיתְעַר רוּחָא חָדָא מִסִּטְרָא דְדָרוֹם, וְכָל רְעוּ וְחֶדְוָותָא וְאַסְוָותָא אִיתְעַר בְּעָלְמָא. וּכְדֵין סָלֵיק צַפְרָא, וְרַעֲוָוא אִשְׁתְּכַח, וְנַיְיחָא אִיהוּ לְכָל אֲסִירֵי מַלְכָּא דְּאִינוּן בְּבֵי מַרְעַיְיהוּ. זַכָּאָה עַמָּא, דְּיָכְלִין לְמִנְדַע מֵרָזִין טְמִירִין, סְתִימִין דְּמַלְכָּא קַדִּישָׁא. 
<BR><p></p>אֲמַר רַבִּי אַבָּא, יוֹמָא חָדָא הֲוֵינָא אָזְלֵי בְּמַדְבְּרָא, אֲנָא וְרַבִּי יְהוּדָה דְּמִן עַכּוֹ בַּהֲדִי, וְאָעֵילְנָא בִּמְעַרְתָּא חָדָא, וְאַשְׁכַּחְנָא תַּמָּן סִפְרָא חָדָא עַתִּיקָא מִיּוֹמִין קַדְמָאִין. אַפְתַּחְנָא לֵיהּ, וְאַשְׁכַּחְנָא דְּהֲוָה כְּתִיב בְּרֵישׁ מִלּוֹי, <small><small>(ישעיה מב)</small></small> הָרִאשׁוֹנוֹת הִנֵּה בָּאוּ וַחֲדָשׁוֹת אֲנִי מַגִּיד. וְאוֹקִים קְרָא בְּנִשְׁמַתְהוֹן דְּצַדִּיקַיָּא, מִן יוֹמָא דְּסָלֵיק בִּרְעוּתָא דְּמַחְשָׁבָה לְמִבְרֵי עָלְמָא. 
<BR><p></p>דְּעַד לָא אִתְבְּרֵי עָלְמָא, כָּל רוּחִין דְּצַדִּיקַיָיא הֲווֹ גְנִיזִין בַּמַּחֲשָׁבָה קַמֵּיהּ, כָּל חַד וְחַד בִּדְיוּקְנֵיהּ. כֵּיוָן דְּצַיֵּיר עָלְמָא, אִתְגַּלְּיָין כָּלְהוֹ, וְקָיְימֵי בִּדְיוּקְנַיְיהוּ קַמֵּיהּ, תַּמָּן בְּרוּמֵי רְקִיעִין. לְבָתַר יָהֵיב לוֹן בְּאוֹצַר חַד, בְּגִנְתָא דְעֵדֶן לְעֵילָא. וְהַהוּא אוֹצָר לָא מַלְיָיא לְעָלְמִין, וְתָדִיר קָרֵי, הָרִאשׁוֹנוֹת הִנֵּה בָאוּ וַחֲדָשׁוֹת אֲנִי מַגִּיד. מַאי אֲנִי מַגִּיד. אֶלָּא כָּלְהוֹ בִּשְׁמָהָן וְלֵית תֵּאוּבְתָּא וְכִיסוּפָא לְהַהוּא אוֹצָר, אֶלָּא לַאֲרָקָא בֵּיהּ נִשְׁמָתִין. 
<BR><p></p>כְמָה דְּגֵיהִנֹּם, לֵית לֵיהּ תֵּאוּבְתָּא, אֶלָּא לְקַבְּלָא נִשְׁמָתִין בֵּיהּ לְאִתְדַּכָּאָה, תַּמָּן, וְכָל יוֹמֵי קָרֵי, הַב הַב. מַאי הַב הַב, אֶלָּא אוֹקִיד אוֹקִיד. 
<BR><p></p>וְהַהוּא אוֹצָר נָטֵיר כָּל אִינוּן נִשְׁמָתִין, עַד זִימְנָא דְּאַלְבֵּישׁ לוֹן, וְנָחֲתוֹ לְהַאי עָלְמָא. וּמִגּוֹ חוֹבָא דְּאָדָם קַדְמָאָה, דְּאַחְשִׁיךְ עַלְמָא, וְאַמְשִׁיךְ סִטְרָא אָחֳרָא בִּישָׁא לְעַלְמָא, אִצְטְרִיכוּ לְאִתְלַבְּשָׁא אִינוּן נִשְׁמָתִין. בִּלְבוּשָׁא דָא, דְּהָא לְבוּשָׁא אָחֳרָא זַמִּין קוּדְשָׁא בְּרִיךְ הוּא לְאַלְבָּשָׁא לְאִינוּן נִשְׁמָתִין. וַהֲוָה אֲמַר בְּהַהוּא סִפְרָא, עַד הָכָא, שְׁתִיקוּ. וְחָמֵינָא מִכָּאן וָהָלְאָה, מִלִּין מְתִיקָן דְּלָא אִשְׁתְּמוֹדְעָאן. 
<BR><p></p>וּלְבָתַר חָמֵינָא לוֹן בְּחֶלְמָא. וַאֲמָרוּ לִי שְׁתוֹק, וְלָא תְגַלֵּי אֶלָּא לְטִינָרָא תַּקִּיפָא, וְכָך עֲבִידְנָא. וְאַשְׁכַּחְנָא בֵּיה, וְאִיתֵימָא, לְבוּשָׁא אָחֳרָא זַמִּין קוּדְשָׁא בְּרִיךְ הוּא לְאַלְבָּשָׁא לְאִילֵין נִשְׁמָתִין לְעַלְמָא דְאָתֵי, אִם כֵּן מֵיתַיָא דְּאַחְיָא יְחֶזְקֵאל, מַאי טַעְמָא לָא עָבַד לוֹן הַהוּא לְבוּשָׁא. 
<BR><p></p>אֶלָּא, בְּגִין דְּלָא מָטָא זִמְנָא, לְאַעֲבָרָא בְּעַלְמָא הַהוּא אֲוִירָא דַכְיָיא, דְּעָבִיד לְבוּשִׁין. וּבְגִין כָּךְ לָא אַלְבֵּישׁ לוֹן, אֶלָּא כְּמָה דַּהֲווֹ. וְכָךְ יְהֵא לִתְחִיַּת הַמֵּתִים, בַּר דְּזוּהֲמָא דְּקַדְמֵיתָא לָא אִשְׁתַּכְּחַת תַּמָּן. 
<BR><p></p>וְכַד בַּר נָשׁ נָפֵיק מֵהַאי עָלְמָא, כָּלְהוֹ, בֵּין צַדִּיקִים, בֵּין חֲסִידִים וּתְמִימִין, וְחַיָּיבִין וּרְשָׁעִים, כָּלְהוּ עָבְרִין בְּאוֹרְחָא דָא לְמֵיחֱמֵי לֵיהּ לְאָדָם קַדְמָאָה, לְכָל בְּנֵי עָלְמָא. וְתַמָּן נָטְלֵי אוֹרְחָא, אוֹ לַגַּן עֵדֶן, אוֹ לַגֵּיהִנֹּם. 
<BR><p></p>כָל אִינוּן דְּאוֹרְחַיְיהוּ לְגַּן עֵדֶן, מִתְקָרְבִין לְגַבֵּי חוֹמָה דִּלְבַר, מֵאִינוּן תְּלַת חוֹמוֹת דְּתַמָּן. כְּדֵין נָפַק חַד מְמַנָּא, וְאִתְעַר קַמַּיְיהוּ וְקָארֵי וַאֲמַר, זַכָּאִין אַתּוּן צַדִּיקַיָּיא בְּעָלְמִין כָּלְהוֹ. וְהַהוּא מְמַנָּא יעזריאָמַר לֵיהּ שְׁמֵיהּ. אוֹלִיף לוֹן אוֹרְחָא, וְאָזְלִין קַמֵּיהּ, עַד תַּרְעָא חָדָא דְּגֵיהִנֹּם, וְהַאי מְמַנָּא קָרֵי בְחֵילָא, צַנּוּן תְּנָנָא צַנּוּן יָקֵידְתָּא. בְּהַהוּא שַׁעֲתָא, בִּבְהִילוּ מְצַנְּנָן לֵיהּ, וְעָאלִין כָּלְהוֹ וְטָבְלִין וְעָבְרִין. וְכָלְהוֹ חַיָּיבַיָא, אִתְמַסְרָן בִּידָא דְּדוּמָה, וְאָעֳלִין בַּגֵּיהִנֹּם, וְכָל אִינוּן זַכָּאִין לָא אִתְמַסְרָן בִּידוֹי, אֶלָּא בִּידוֹי דְּהַהוּא מְמַנָּא. 
<BR><p></p>כֵיוָן דְּטָבְלִין וְעָבְרִין, הַהוּא מְמַנָּא אָזִיל קַמַּיְיהוּ, עַד דְּמָטוֹן לְשׁוּר חוֹמָה דְּגִינְתָא דְעֵדֶן. וְהַהוּא מְמַנָּא קָארֵי לְפִתְחָא וַאֲמַר, <small><small>(שם כו)</small></small> פִּתְחוּ שְׁעָרִים וְיָבֹא גוֹי צַדִּיק שׁוֹמֵר אֱמֻנִים. כְּדֵין פָּתְחִין פִּתְחָא, וְאָעֵיל לוֹן לְגַאו, וְכֵן לְכָל פִּתְחָא וּפִתְחָא. 
<BR><p></p>כֵיוָן דְּעָאלוּ לְגַאו, לַאֲתַר דְּצַדִּיקַיָּיא אָחֳרָנִין קָיְימִין, כַּמָּה חֶדְוָה עַל חֶדְוָה, וְכַמָּה חֵידוּ עַל חֵידוּ עַל צַדִּיקַיָא, וְכָל בְּנֵי מְתִיבָתָא חָדָאן. לְסוֹף תְּלָתָא יוֹמִין, דְּאִתְטַמְּרָן בְּהֵכָלִין יְדִיעָאן, נָפְקִין, וַאֲוִירִין נָשְׁבִין, וּמִצְטַיְירִין כָּלְהוֹ בִּדְיוּקְנַיְיהוּ. וּמִכָּאן לְהָלְאָה, יַרְתֵי אַחְסָנַת יְרוּתָא, כִּדְקָא חָזֵי לְכָל חַד וְחַד. 
<BR><p></p>חֵיזְוָוא דְּאִתְחַזְּיָא בְּגַּן עֵדֶן, מֵחֵיזוּ יְקָרָא דִּיוּקְנָא דְּכָל דְּיוֹקְנִין, וְגַוָּון דְּכָל גְּוָונִין, דְּמַלְכָּא קַדִּישָׁא, לָא אִתְגְּלֵי בְּהֵיכָלָא, וְלָא בַּאֲתַר חַד, אֶלָּא אִתְפַּתַּח רְקִיעָא מְרַקְמָא עַל גַּבֵּי גִּנְתָא, לְד' סִטְרִין, וְאִתְמַלְיָא מִזִּיוָא יַקִּירָא קַדִּישָׁא, וְאִתְחֲזוֹ תַּמָּן, וְאִתְנַהֲרוֹן כָּלְהוֹ צַדִּיקַיָיא. מַאן חָמָא חֶדְוָוא דָא, וְכִסוּפָא דָא, דְּהַהוּא נוֹעַם ה'. 
<BR><p></p>עַד כָּאן הֲוָה לִי רְשׁוּ לְמֶחֱמֵי בְּהַהוּא סִפְרָא. אַדְּמַקִּיפְנָא לְמֵיחֱמֵי יַתִּיר, פָּרַח מִן יָדִי, וְלָא חָמֵינָא לֵיהּ, וְאִשְׁתָּאַרְנָא עָצִיב, וּבָכִינָא. דְּמִיכְנָא תַּמָּן בְּהַהוּא מְעַרְתָּא, וְחָמֵינָא לֵיהּ לְהַהוּא דְּלָבֵישׁ מַדָּא, אָמַר לֵיהּ, רַבִּי, מַה לָּךְ לְמִבְכֵּי, לָא תִתְעַצֵּיב. מִמַּאן דְּהֲוָה הַהוּא סִפְרָא, פְּרַח לְגַבֵּיהּ, וּנְטָלֵיהּ. וְעַד דְּלָא נְפַק מֵהַאי עָלְמָא, גָּנִיז לֵיהּ בְּהַהוּא מְעַרְתָּא דְמַדְבְּרָא דָא, וְהַשְׁתָּא דְּהֲוָה מִתְגַּלֵּי לְחַיָּיא, פְּרַח בַּאֲוִירָא וּנְטָלֵיהּ. 
<BR><p></p>מִכָאן וּלְהָלְאָה, זִילִי לָךְ לְאוֹרְחָךְ. וּמֵהַהוּא יוֹמָא עַד הָכָא. לָא אִתְגְּלֵי לִי, וְלָא זָכֵינָא לְמִשְׁמַע מִמַּאן הוּא. וּבְכָל זִמְנָא דַּאֲנָא דָּכִירְנָא, אִשְׁתָּאַרְנָא עָצִיב. אָמַר רַבִּי אֶלְעָזָר דִּילְמָא קוּדְשָׁא בְּרִיךְ הוּא בָּעֵי בִּיקָרֵיהּ, דְּלָא יִתְגְּלֵי בְּעָלְמָא. 
<BR><p></p>עַד דַּהֲווֹ יָתְבֵי וְלָעָאן בְּמִלִּין יַקִּירִין וְעִילָאִין אִלֵּין, נְהַר יְמָמָא. קָמוּ וַאֲזָלוּ, אֲמַר רַבִּי אֶלְעָזָר, הַשְׁתָּא עִידַן רַעֲוָוא הוּא קַמֵּי מַלְכָּא, נֵימָא מִילֵי דְאוֹרַיְיתָא, וְנִתְעַסֵּק בָּהּ, וְנִשְׁתַּתֵּף בִּשְׁכִינְתָּא. 
<BR><p></p><small><small>(במדבר כב)</small></small> לֵאמֹר הִנֵּה עַם יָצָא מִמִּצְרַיִם. אִי תֵימָא, דְּהָא צָרִיךְ לְנַטְלָא פִּיפּוֹסִין וְיוֹחֲסִין דִּילְהוֹן, לָא אִצְטְרִיךְ, אֶלָּא אוֹרַח כְּלַל. דִּכְתִיב הִנֵּה עַם יָצָא מִמִּצְרַיִם. מַאי טַעְמָא. מִשּׁוּם דְּהָכֵי קָארֵי לוֹן פַּטְרוֹנָא דִּילְהוֹן כַּמָּה זִימְנִין, וְעַל דָּא לָא תִטְעֶה, דִּכְתִיב <small><small>(שמות ה)</small></small> שַׁלַּח אֶת עַמִּי בְּכָל זִמְנָא. 
<BR><p></p>וְעוֹד, כַּד אִתְנַטְלֵית עֵיטָא עֲלַיְיהוּ עִם פַּרְעֹה, בְּלִישְׁנָא דָּא יָכְלֵי לְהוֹ, דִּכְתִיב <small><small>(שם א)</small></small> הִנֵּה עַם בְּנֵי יִשְׂרָאֵל רַב וְעָצוּם מִמֶּנּוּ. אוּף הַשְׁתָּא דִּכְתִיב, הִנֵּה עַם יָצָ''א מִמִּצְרַיִם, דְּלָא אַפֵּיק לוֹן אַחֲרָא, אֶלָּא אִיהוּ מִגַרְמֵיהּ נְפַק, וּבְגִין כָּךְ תֵּיכוֹל לְאַבְאָשָׁא לוֹן. 
<BR><p></p>הִנֵּה כִסָּה אֶת עֵין הָאָרֶץ, אִית דְּאָמְרֵי, סִיחוֹן וְעוֹג, דְּקַטְלֵי לוֹן יִשְׂרָאֵל, דַּהֲווֹ עֵינָא דְאַרְעָא. אֶלָּא כַּד אַיְיתֵי קוּדְשָׁא בְּרִיךְ הוּא אַרְבֶּה עַל אַרְעָא דְמִצְרַיִם, מַה כְּתִיב, <small><small>(שם י)</small></small> וַיְכַס אֶת עֵין כָּל הָאָרֶץ וַתֶּחְשַׁךְ הָאָרֶץ. אַמַּאי, בְּגִין דְּכָל חָרָשִׁין וְקוֹסְמִין דְּעָלְמָא, לָא יָכְלִין לְמֶעְבַּד חָרָשִׁין, אֶלָּא מִלָּה חָדָא, בְּדַרְגָא חָדָא, בְּזִמְנָא חָדָא. וּלְעַמָּא דָא אַיְיתֵי אַרְבֶּה, מְבוּלְבָּל בְּכַמָּה זִינֵי מְבוּלְבָּלִים אִלֵּין בְּאִלֵּין, עַד דְּלָא יָכִילוּ כָּל חָרָשִׁין וְכָל קוֹסְמִין, לְמֵיקַם קַמַּיְיהוּ. וְדָא הוּא וַיְכַס אֶת עֵין כָּל הָאָרֶץ. וְהָכָא כְּתִיב, הִנֵּה כִסָּה אֶת עֵין הָאָרֶץ. 
<BR><p></p>אָמַר רִבִּי אַבָּא, בֹּא וּרְאֵה, בָּלָק וּבִלְעָם לָא הֲווֹ בְּעָלְמָא חָרָשִׁין וְקוֹסְמִין כַּוָּותַיְיהוּ. בִּלְעָם, חֵילֵיהּ וְתוֹקְפֵיהּ הֲוָה בְּפוּמָא וּבְעַיְינִין. בָּלָק, חֵילֵיהּ וְתוֹקְפֵיהּ בְּעוֹבָדָא דְיָדַיִן. וְדָא אִצְטְרִיךְ לְדָא. דְּהָא כָּל זִינֵי חָרָשִׁין דְּעָלְמָא בְּפוּמָא וְעוֹבָדָא הֲווֹ, וּבְהוֹ תַּלְיָין. בִּלְעָם הֲווֹ לֵיהּ לִישָׁן, וְלָא יָדַיִן. בָּלָק הֲוָה לֵיהּ יָדַיִן וְלָא לִישָׁן. 
<BR><p></p>אֲזָלוּ חַבְרַיָיא, וְשִׁמְשָׁא הֲוָה תַּקִּיף לַחֲדָא, חָמוֹ הַהוּא בֵּי חֲקַל בְּשַׁפִּירוּ דַּעֲשָׂבִין, וּמַיִין נָפְקִין לְכָל סְטַר, וְאִילָנֵי חַקְלָא סַגִּיאִין, יַתְבֵי תַּמָּן. אֲמַר רַבִּי אֶלְעָזָר, כַּמָּה יָאוֹת אֲתַר דָּא לְנַיְיחָא בֵּיהּ. 
<BR><p></p>אַהְהֲווֹ יָתְבֵי, הָא חִיוְיָא רַבְרְבָא אָתֵי, בְּתוֹקְפָא דְשִׁמְשָׁא, אַעֲבַר קַמַּיְיהוּ. אָמַר לֵיהּ ר' אֶלְעָזָר, חִיוְיָא חִיוְיָא, סְטֵי לָךְ מֵאוֹרְחָךְ, דְּהַא הַהוּא גַבְרָא תָּב, וְאִתְנֶחָם עַל מַה דַּעֲבַד, וְלָא יוֹסִיף לְמֶיעְבַּד הַהוּא מִלָּה. תְּוָוהוּ חַבְרַיָיא, אֲמַר רַבִּי אַבָּא, מַאי הַאי. אֲמַר לוֹן שְׁתִיקוּ. 
<BR><p></p>אָמַר ר' אֶלְעָזָר, חִיוְיָא חִיוְיָא, לְבָתַר דִּלְחִישׁוּ לָךְ מִן שְׁמַיָא, אִתְנַחֵם הַהוּא גַבְרָא, וְשָׁוֵי בִּרְעוּתֵיהּ, דְּלָא יְתוּב לְהַאי חוֹבָא לְעָלְמִין, סְטֵי לָךְ מֵאוֹרְחָךְ. קָם חִיוְיָא בְּקִיּוּמֵיהּ, וְלָא נְטֵיל הָכָא וְהָכָא. תָּב כְּמִלְקַדְמִין, וְאָמַר לֵיהּ, חִיוְיָא חִיוְיָא, יְדַעְנָא מָה אַתְּ בָּעֵי, תּוּב מֵאוֹרְחָךְ, דְּהָא גוֹי חַיָּיבָא אָתֵי, דְּעָבִיד בִּישׁ לְחַד יוּדָאי, וְהָא הוּא נָאִים בִּמְעַרְתָּא דִילָךְ, זִיל וְקַטְלֵיהּ. מִיַּד אַהֲדַר הַהוּא חִיוְיָא, וְדִלֵּג דִּילוּגִין קַּמַּיְיהוּ. 
<BR><p></p>אֲמַר ר' אֶלְעָזָר, חַבְרַיָיא, אִי לָא הֲוֵינָא הָכָא, כַּמָּה בִּישִׁין הֲוָה עָבִיד הַהוּא חִיוְיָא. דְּהָא בַּר נָשׁ חַד יוּדָאי, עָבַד עוֹבָדָא דְחוֹבָה, וְעַד דְּלָא תָּב בִּתְיוּבְתָּא, לְחִישׁוּ לֵיהּ לְהַאי חִיוְיָא, לְקַטְלָא לֵיהּ. וְאִמְלַךְ הַהוּא בַּר נָשׁ בֵּין כָּךְ וּב''כ, וְאִתְנַחֵם מֵחוֹבֵיהּ, וַאֲמַר דְּלָא יְתוּב לְעָלְמִין לְהַאי חֶטְאָה, וְעַל דָּא אִשְׁתֵּיזִיב מִן דִּינָא. 
<BR><p></p>אֲמָרוּ חַבְרַיָיא לְרַבִּי אֶלְעָזָר, בַּמֶּה יָדַעְתְּ. אֲמַר לוֹן, סִימָנָא יְהַב לִי אַבָּא וַאֲנָא אִשְׁתְּמוֹדַעְנָא בֵּיהּ. אָמַר לֵיהּ, תֵּינַח חִיוְיָא, דְּאִשְׁתְּמוֹדַעְתְּ בֵּיהּ. הַהוּא דְּאִתְנַחֵם וְתָב מֵחוֹבֵיהּ, בַּמֶּה יְדַעְתְּ. אֲמַר לוֹן, כַּד הֲוָה אָזֵיל הַהוּא חִיוְיָא, קַשְׂקַשׂוֹי הֲווֹ סָלְקִין, וּזְנָבֵיהּ זָקֵיף, וְאִיהוּ דְּאָזַל בִּבְהִילוּ. רוּחָא אַחֲרָא הֲוָה אָזֵיל לְקִבְלֵיהּ, וַהֲוָה קָארֵי קַמֵּיהּ, תּוּב מֵאוֹרְחָךְ, דְּהָא תָּב מֵחוֹבֵיהּ וְאִתְנַחֵם הַהוּא בַּר נָשׁ. וְהַהוּא חִיוְיָא בִּישָׁא לָא הֲוָה אָצֵית, עַד דְּיִתְּנוּן לֵיהּ כּוֹפֶר בְּאַתְרֵיהּ דְּהַהוּא בַּר נָשׁ דְּאִתְחַיָּיב קְטִילָא וְתָב מֵאוֹרְחֵיהּ וְאִתְנַחֵם. דְּכָךְ אוֹרְחוֹי דְּחֵיוָא עֵילָא וְתַתָּא, כֵּיוָן דְּאִתְיְהֵיב לֵיהּ רְשׁוּ, לָא תָּב, עַד דְּאַשְׁלֵים הַהוּא דִינָא בִּישָׁא דְּאִתְיְהֵיב לֵיהּ רְשׁוּ לְמֶעְבַּד, אוֹ דְּיִתְּנוּן לֵיהּ בְּאַתְרֵיהּ חַיָּיבָא אָחֳרָא בְּכוֹפְרָא, דְּהָא בְּרֵיקַנְיָיא לָא יִפּוֹק, כֵּיוָן דְּאִתְיְהֵיב לֵיהּ רְשׁוּ. 
<BR><p></p>אָמַר לֵיהּ, תֵּינַח כָּל דָּא, הַהוּא גוֹי דַּאֲמַרְתְּ דְּאִתְיְיהֵיב לֵיהּ כּוּפְרָא בַּמֶּה יְדַעְתְּ. אֲמַר לוֹן, כֵּיוָן דְּמַלֵּילַת לְחִיוְיָא, הַהוּא רוּחָא דְּהֲוָה אָזֵיל לְקִבְלֵיהּ, וְלָחִישׁ לֵיהּ דִּיתִיב לְאוֹרְחֵיהּ דְּהָא אִתְנַחֵם הַהוּא בַּר נָשׁ, הוּא דָּלֵיג עַל אוּדְנִי, וַאֲמַר לִי. 
<BR><p></p>תְּוָוהוּ חַבְרַיָיא, אֲמַר ר' אֶלְעָזָר, חַבְרַיָיא, נְהַךְ וְנֶחֱמֵי, דְּהָא חִיוְיָא כְּבָר עֲבַד מַה דַּעֲבַד. קָמוּ וּקְרִיבוּ לְגַבֵּי חַד טִינָרָא בְּהַהוּא בֵּי חֲקַל, אַשְׁכָּחוֹ לְהַהוּא גוֹי דְּמֵת, וְהַהוּא נָחָשׁ כָּרוּךְ עַל עִקְבֵיהּ, וְלָא הֲוָה אִבְדִּיל מִנֵּיהּ. לְבָתַר אִתְפְּרַשׁ מֵעִקְבֵיהּ, וְסָלֵיק עַל גְּרוֹנֵיהּ, וְאִכְרִיךְ תַּמָּן. וּמִתַּמָּן נָחִית עַל עִקְבֵיהּ, וְלָא הָיָה מִתְפָּרְשָׁא מִנִּיהּ. 
<BR><p></p>אַשְׁכָחוֹ לֵיהּ אַרְנָקִי חַד מַלְיָיא דִינָרִין, דְּגָזַל לְחַד יוּדָאי בְּאוֹרְחָא, וּמְחָא לֵיהּ. נָטַל רַבִּי אֶלְעָזָר אֶת הָאַרְנָקִי, וַאֲמַר, בְּרִיךְ רַחֲמָנָא, דִּבְכוֹלָא עָבִיד שְׁלִיחוּתָא. תָּבוּ לְהַהוּא אֲתַר דַּהֲווֹ. 
<BR><p></p>פְּתַח רַבִּי אֶלְעָזָר וַאֲמַר, <small><small>(ישעיה מג)</small></small> מֵאֲשֶׁר יָקַרְתָּ בְעֵינַי נִכְבַּדְתָּ וַאֲנִי אֲהַבְתִּיךָ וְאֶתֵּן אָדָם תַּחְתֶּיךָ וּלְאֻמִּים תַּחַת נַפְשֶׁךָ. מֵאֲשֶׁר יָקַרְתָּ, יָקָר מִבָּעי לֵיהּ, וְהָכֵי אִצְטְרִיךְ, מֵאֲשֶׁר אַתָּה יָקָר בְּעֵינַי, מַהוּ יָקַרְתָּ, מִכְּלַל דְּאִיהוּ מִגַּרְמֵיהּ אִתְיַקַּר. הָכֵי הוּא וַדַּאי, דְּכָל בַּר נָשׁ דְּאִיהוּ בְּחִיּוּבָא קַמֵּי קוּדְשָׁא בְּרִיךְ הוּא, בְּקַדְמִיתָא הוּא מְזַלְזְלָא. וְתוֹעֵבָה אִיהוּ קַמֵּי קוּדְשָׁא בְּרִיךְ הוּא, וּבָתַר דְּאִמְלַךְ וְתָב מֵחוֹבֵיהּ, הַשְׁתָּא אִתְיַקַּר אִיהוּ מִגַּרְמֵיהּ, וְקוּדְשָׁא בְּרִיךְ הוּא קָארֵי עֲלֵיהּ וַאֲמַר, מֵאֲשֶׁר יָקַרְתָּ, אַתְּ מִגַּרְמֵךְ יָקַרְתָּ. 
<BR><p></p>בְּעֵינַי נִכְבַּדְתָּ וַאֲנִי אֲהַבְתִּיךָ, דְּהָא לֵית רְחִימוּ לְקוּדְשָׁא בְּרִיךְ הוּא בַּהֲדֵי בַּר נָשׁ בְּעָלְמָא, אֶלָּא לְמַאן דְּתָב מֵחוֹבֵיהּ, וְעַל דָּא וַאֲנִי אֲהַבְתִּיךָ. אֲבָל מָה אַעֲבֵיד, דְּהָא יְהִיבַת רְשׁוּ לְחִוְיָא לְנַזְקָא. דָּא הוּא עֵיטָא, וְאֶתֵּן אָדָם תַּחְתֶּיךָ. מַאי אִיהוּ אָדָם דִּיהַב קוּדְשָׁא בְּרִיךְ הוּא כּוֹפֶר תְּחוֹתֵיהּ. הַהוּא אָדָם דְּאָתֵי מֵעַמָּא דְּסִטְרָא בִישָׁא, דְּהַהוּא חִיוְיָא מִדִּילֵיהּ יֵיכוֹל. דִּכְתִיב וְאֶתֵּן אָדָם, אַל תִּקְרֵי אָדָם, אֶלָּא אֱדוֹם. וּלְאֻמִּים, דָּא הוּא <small><small>(בראשית כה)</small></small> וּלְאֹם מִלְּאֹם יֶאֱמָץ, וְדָא זַרְעָא דְעֵשָׂו, דִּיהֵיב תַּחַת נַפְשֵׁיהּ. 
<BR><p></p>אַהְהֲווֹ יָתְבֵי, הָא הַהוּא יוּדָאי, דְּגָזַל לֵיהּ הַהוּא גוֹי, דְּקַטְלֵיהּ חִוְיָא, אָתֵי מֵאוֹרְחָא וְלָאֵי. וּמִגּוֹ תּוֹקְפָא דְשִׁמְשָׁא, עָאל בְּהַהוּא חֲקַל, וִיתֵיב תְּחוֹת אִילָנָא חַד, וְהוּא מִתְרָעֵם לְקוּדְשָׁא בְּרִיךְ הוּא, וּמַצְדִּיק עֲלֵיהּ דִּינָא, וַאֲמַר, מָארֵי דְעָלְמָא, גָּלוּי וְיָדוּעַ קַמָּךְ, דַּאֲנָא לָא חַיַּישְׁנָא עָלַי, וְעַל גּוּפָאי, וְעַל מָמוֹנִי כְּלוּם, דְּהָא בְּדִינָא אִתְעֲבֵיד כָּל מַה דְּאִתְעֲבֵיד. אֲבָל אַבָּא וְאִמָּא סָבִין אִית לִי, דְּלֵית לִי בַּמֶּה דַּאֲפַרְנֵס לוֹן, וְעַל דָּא חַיַּישְׁנָא. 
<BR><p></p>וְתוּ, עַל כָּל דָּא, צְרוֹרָא חָדָא דְדִינָרִין דְּהֲוָה בְּהַהוּא אַרְנָקָא, דְּחַד מִסְכֵּינָא לְמֶעְבַּד חוּפָּה לִבְרַתֵּיהּ עֲנִיָּיא, מָה יַעֲבֵיד. מָארֵיהּ דְּעָלְמָא, עַל דָּא כָּאִיבְנָא בְּלִבָּאי יַתִּיר. 
<BR><p></p>בָּכֵי וַאֲמַר, <small><small>(תהלים יט)</small></small> מִשְׁפְּטֵי ה' אֱמֶת צָדְקוּ יַחְדָּו. דִּינִין דְּמָארֵי עַלְמָא קְשׁוֹט אִינוּן. אַמַּאי אִינוּן קְשׁוֹט. בְּגִין דְּצָדְקוּ יַחְדָּו. דְּהָא בְּשַׁעֲתָא דְדִינָא, דְּקוּדְשָׁא בְּרִיךְ הוּא בָּעֵי לְמֶעְבַּד דִּינָא, כַּמָּה מָארֵי תְּרֵיסִין קָיְימִין מֵהַאי סְטַר וּמֵהַאי סְטַר וּמַגִּיחִין אִלֵּין בְּאִלֵּין, וּמַצְדִיקִין אִלֵּין בְּאִלֵּין. כֵּיוָן דְּצָדְקוּ אִלֵּין בְּאִלֵּין וְאִסְתַּכְּמוּ כַּחֲדָא, כְּדֵין מִשְׁפְּטֵי ה' אֱמֶת. אֵימָתַי צָדְקוּ יַחְדָּו, כַּד מַצְדִיקִין כָּל בְּנֵי דִינָא דִלְעֵילָא. מָארֵי דְעָלְמָא, עַל דָּא אֲנָא בָּכִינָא, וְלָא עַל דִּידִי. 
<BR><p></p>שָׁמַע רִבִּי אֶלְעָזָר וְחַבְרַיָיא, וְקָמוּ לְגַבֵּיהּ, חָמוּ יָתֵיהּ דְּהֲוָה יָתִיב תְּחוֹת הַהוּא אִילָנָא. וְאַתְקִיפוּ בֵּיהּ, וּנְטָלוּ יָתֵיהּ לְגַבֵּיהוֹן, אָמַר רִבִּי אֶלְעָזָר לָא תִדְחַל זַכָּאָה קְשׁוֹט, דְּאִי לָאו זַכָּאָה אַנְתְּ, לָא יַרְחִישׁ לָךְ קוּדְשָׁא בְּרִיךְ הוּא נִיסָא רַבְרְבָא כְּמָה דַּעֲבַד. וּבְקַדְמֵיתָא טוֹל אַרְנָקִי דְדִינָרִין דִּילָךְ, וְתֶחֱמֵי מַה דַּעֲבֵיד קוּדְשָׁא בְּרִיךְ הוּא בְּגִינָךְ. 
<BR><p></p>אָזַל בַּהֲדַיְיהוּ, וְחָמָא הַהוּא גוֹי מֵת, וְחִוְיָא הֲוָה עָבִיד בֵּיהּ נוּקְמִין. וַהֲוָה כָּרִיךְ עַל קָדְלוֹי כִּדְבְקַדְמֵיתָא. אִשְׁתַּטַח הַהוּא יוּדָאי בְּעַפְרָא, וְאוֹדֵי וְשַׁבַּח לְמָארֵיהּ דְּעָלְמָא. וְקָם וּנְשַׁק יְדוֹי דְּרִבִּי אֶלְעָזָר וְחַבְרַיָיא, אֲמַר לוֹן, הַשְׁתָּא יְדַעְנָא דְּקוּדְשָׁא בְּרִיךְ הוּא אַרְחִישׁ נִיסָא דָא בְּגִינַיְיכוּ. 
<BR><p></p>אֲבָל רַבָּנָן, עַל אַבָּא וְאִימָא סָבִין דְּאִית לִי בָּכִינָא, וְעַל חַד מִסְכֵּינָא דִּיהַב לִי צְרוֹרָא דָא. פְּתַח הָאַרְנָקִי, וְאַחְמֵי לוֹן הַצְּרוֹרָא, וְכֵן אַחְמֵי לוֹן מְחָאָה, דְּעָבַד לֵיהּ הַהוּא גוֹי. צַלֵּי עֲלֵיהּ רַבִּי אֶלְעָזָר, וְאִיתְּסֵי. 
<BR><p></p>קְרִיבוּ לְגַבֵּי הַהוּא גוֹי כְּמִלְקַדְמִין, וְחָמוּ הַהוּא חִוְיָא דְּהוּא עָבִיד בֵּיהּ נוּקְמִין כִּדְבְקַדְמֵיתָא. אֲמַר רִבִּי אֶלְעָזָר, חִוְיָא חִוְיָא, כָּל מַה דַּעֲבַדְתְּ, יָאוֹת עָבַדְתְּ. וְתוּ דְּאַחְמֵית חֵילָךְ וּגְבוּרְתָּךְ בֵּיהּ. וְעָבַדְתְּ נוּקְמִין סַגִּיאִין. וְהָא חָמֵינִין תְּלַת זִמְנִין, וְאַחְמֵית כָּל מַה דַּעֲבַדְתְּ. מִכָּאן וּלְהָלְאָה, זִיל וְאִתְטַמַּר בִּמְעַרְתָּךְ, וְגוֹזְרַנָא עֲלָךְ, דְּלָא תַּנְזֵיק לִבְרִיָּיתָא בְּעָלְמָא. אִתְפְּרַשׁ הַהוּא חִוְיָא, וְכָפֵיף רֵישֵׁיהּ, וַאֲזַל לֵיהּ. 
<BR><p></p>אֲמַר רִבִּי אֶלְעָזָר לְהַהוּא יוּדָאי, טוֹל עֲדָאָה דְּשַׂנְאָךְ, דְּהָא כִּיסָא דְּדִינָרִין דְּדַהֲבָא אִית לֵיהּ לְגַבֵּיהּ. וּשְׁבוֹק לֵיהּ מָאנוֹי, וְלָא תִטוֹל מִדִּילֵיהּ כְּלוּם. וְזִיל לְגַבֵּי גַבְרָא דְדוּךְ פְּלַן, וְתִשְׁכַּח דְּמִיתַת אִתְּתֵיהּ, זִיל לְגַבֵּיהּ, וְהַב לֵיהּ כִּיסָא דְדִינָרִין דָּא, בְּגִין דְּהַהוּא גַבְרָא אִית לֵיהּ בְּרָא חָדָא, וְשִׁמְעוֹן שְׁמֵיהּ, וַהֲוָה אָזִיל בִּסְחוֹרָתָא עַל יַמָּא, וְאִינוּן בְּאַרְבָא, וּבְרֵיהּ דְּהַאי גוֹי גָּנַב לֵיהּ לְהַהוּא כִּיסָא, וִיהַב לֵיהּ לְהַהוּא רָשָׁע. וְאֵימָא לְהַהוּא יוּדָאי, דִּיסַלֵּק כִּיסָא דָא לִבְרֵיהּ, דְּלַעֲגָל יֵיתֵי לְגַבֵּיהּ, וְיוֹדֵי לְקוּדְשָׁא בְּרִיךְ הוּא, דְּאַחְזַר אֲבֵידְתָּא לְמָארֵיהּ. וְכָךְ עָבִיד, נָטַל כִּיסָא, וְאַסְגֵיד לְקַמֵּיהּ דְּרַבִּי אֶלְעָזָר, וּנְשַׁק יְדוֹי, תְּוָוהוּ חַבְרַיָיא. 
<BR><p></p>אֲמַר רַבִּי אַבָּא, בְּכָל אָרְחָא דָא, אִית תְּוָוהוֹ, בְּכָל מַה דַּחֲמִינָן בָּךְ, וְהַשְׁתָּא אִיהוּ תְּוָוהָא עַל תְּוָוהָא. מַהוּ דֵּין. אָמַר לֵיהּ, מִלָּה דָא לָאו בְּסִימָנָא אִיהוּ, וְלָא בְּחָכְמָתָא, אֶלָּא רוּחָא דִילִי אִסְתַּכַּל, וַאֲנָא חָמִינָא, כְּאִלּוּ בְּעֵינָא חָמִינָא. תְּוָוהוּ כָּלְהוֹ חַבְרַיָיא. וַאֲזָלוּ כָּלְהוֹ, וְהַהוּא יוּדָאי בַּהֲדַיְיהוּ. עַד דְּמָטוּ לְגַבֵּי חָמוֹי. כֵּיוָן דְּמָטוּ תַּמָּן, אַשְׁכְּחוּהוּ לְחָמוֹי דַּהֲוֵי יָתִיב עַל גַּבֵּי עַרְסוֹי וְלָעֵי בְּאוֹרַיְיתָא, בְּרִיךְ בִּרְכְתָא רַבִּי אֶלְעָזָר, וּבְרִיכוּ חַבְרַיָיא, וְאִיהוּ חָדֵי בַּהֲדַיְיהוּ. 
<BR><p></p>פְּתַח וַאֲמַר, <small><small>(ירמיה יז)</small></small> רְפָאֵנִי ה' וְאֵרָפֵא כו', כֵּיוָן דַּאֲמַר רְפָאֵנִי, מַהוּ וְאֵרָפֵא. כֵּיוָן דַּאֲמַר הוֹשִׁיעֵנִי, מַהוּ וְאִוָּשֵׁעָה. כֵּיוָן דְּאַסְיָא מַסֵּי, מַאן הוּא דְּמָחֵי. 
<BR><p></p>אֶלָּא כָּל אַסְוָותָא דְּעָלְמָא, בִּידָא דְקוּדְשָׁא בְּרִיךְ הוּא. אֲבָל אִית מִנְהוֹן, עַל יְדָא דִשְׁלִיחָא. וְאִית מִנְהוֹן, דְּלָא אִתְמַסְּרוּ בִּידָא דִשְׁלִיחָא. וְאִינוּן דְּאִתְמַסְּרוּ בִּידָא דִּשְׁלִיחָא, אַסְוָותָא אִינוּן, אֲבָל לְזִמְנָא מִתְהַדְּרִין. אֲבָל אִינוּן דְקוּדְשָׁא בְּרִיךְ הוּא מַסֵּי, הַהוּא מַרְעָא לָא אִתְהַדַּר לְעָלְמִין. וְעַל דָּא, אַסְוָותָא דִילֵיהּ, אִיהִי אַסְוָותָא, דְּלֵית בָּהּ מַרְעָא כְּלָל. וּבְגִין כָּךְ, רְפָאֵנִי ה' וְאֵרָפֵא, וַדַאי, בְּלָא קִטְרוּגָא כְּלָל. וְהַשְׁתָּא חַבְרַיָיא, קוּדְשָׁא בְּרִיךְ הוּא יְהֵיב לִי אַסְוָותָא, וְעָשַׁק לִי וְעָרַב לִי. 
<BR><p></p>סָחוּ לֵיהּ כָּל הַהוּא עוּבְדָא, תְּוָוהּ, וּבְכָה וְחָדֵי. וַאֲמַר, חַבְרַיָיא, נָדַרְנָא, דְּאֵיהַךְ לְגַבֵּיהּ, וְאֶתְחַבַּר בַּהֲדֵיהּ, וְנוֹדֶה וּנְשַׁבֵּחַ לְמָארֵי עָלְמָא. חָדֵי בַּהֲדַיְיהוּ. 
<BR><p></p>אֲמָרוּ לֵיהּ, בְּמַאי הֲוֵית מִתְעַסֵּק. אֲמַר לוֹן, הֲוֵינָא מִשְׁתַּדֵּל בְּפ' בָּלָק, וְחָמִינָא, דְּחָכְמְתָא דִילֵיהּ, הֲוָה תַּקִּיף וְיַתִּיר מֵחָכְמְתָא דְבִלְעָם. חָכְמְתָא דְבִלְעָם רִגְעָא חָדָא, חָכְמְתָא דְבָלָק בְּכָל זִמְנָא. אֲבָל מַפְתְּחָן דְּכָלְהוֹ, בִּידוֹי דְבִלְעָם הֲווֹ. בְּגִין דְּאִיהוּ הֲוָה אַשְׁלֵים בְּפוּמָא. בָּלָק הֲוָה יָדַע לְמֶעְבַּד חָרָשׁוֹי, וְלָא יָדַע לְאַשְׁלָמָא בְּפוּמָא. 
<BR><p></p>פְּתַח וַאֲמַר, <small><small>(שם ל)</small></small> וְאַתָּה אַל תִּירָא עַבְדִּי יַעֲקֹב כו'. הַאי קְרָא אוֹקְמוּהָ. אֲבָל אַל תִּירָא עַבְדִּי יַעֲקֹב, מֵחָרָשֵׁי דְבִלְעָם. וְאַל תֵּחָת, מִקִּסְמוֹי דְבָלָק. 
<BR><p></p>תָּא חֲזֵי, הֵיאַךְ הֲווֹ תַּרְוַויְיהוּ דָּא בְּדָא בְּעֵיטָא בִּישָׁא לָקֳבֵיל יִשְׂרָאֵל. אֲמַר בִּלְעָם, יַעֲקֹב בְּבֵיתָא דְלָבָן אֲבִי אַבָּא הֲוָה, וּנְחַשׁ נְחָשִׁין לְקִבְלֵיהּ, וְיָכֵיל לֵיהּ. אֲנָא אֲסַדֵּר נְחָשִׁין לְקִבְלֵיהּ. אֲמַר בָּלָק, וַאֲנָא אֲסַדֵּר קוֹסְמִין לִשְׁמָא דְאִיקְרֵי יִשְׂרָאֵל. 
<BR><p></p>בְּהַהִיא שַׁעֲתָא, נְפַק רוּחָא חָדָא מִסִּטְרָא דְיוֹסֵף, מִגּוֹ עַנְפֵי אִילָנָא, וְנָשֵׁיב בְּאִינוּן נְחָשִׁין, וּבַטֵיל לוֹן. וְהַיְינוּ דַּאֲמַר יוֹסֵף, <small><small>(בראשית מד)</small></small> כִּי נַחֵשׁ יְנַחֵשׁ אִישׁ אֲשֶׁר כָּמוֹנִי. מַאי אִישׁ אֲשֶׁר כָּמוֹנִי. בְּגִינִי אִית אִישׁ דִּנְחָשִׁים יְבַטֵל לִבְנַיְיכוּ. בְּגִינִי אִיהוּ לְעֵילָא, וְהַיְינוּ אִישׁ אֲשֶׁר כָּמוֹנִי. כָּמוֹנִי אִית אִישׁ לְעֵילָא, דְּאַפֵּיק רוּחָא אָחֳרָא, מִגּוֹ אִילָנָא דִלְתַתָּא, וְנָשֵׁיב בְּהַהוּא קֶסֶם, וּבַטֵיל לֵיהּ. 
<BR><p></p>וְהַיְינוּ <small><small>(משלי טז)</small></small> קֶסֶם עַל שִׂפְתֵי מֶלֶךְ. מַאן מֶלֶךְ, דָּא אִילָנָא דִלְתַתָּא. כְּדֵין אָתֵיב בִּלְעָם וַאֲמַר, <small><small>(במדבר כג)</small></small> כִּי לֹא נַחַשׁ בְּיַעֲקֹב וְלֹא קֶסֶם בְּיִשְׂרָאֵל. וְתַרְוַויְיהוּ הֲווֹ מִתְּרֵין סִטְרִין אִלֵּין. 
<BR><p></p>כִי אִתְּךָ אָנִי. לָא הֲווֹ יוֹמִין מִן יוֹמָא דְאִתְבְּרֵי עָלְמָא, דְּאִצְטְרִיךְ הָכֵי לְמֶהֱוֵי קוּדְשָׁא בְּרִיךְ הוּא בַּהֲדַיְיהוּ דְיִשְׂרָאֵל, כְּהַהוּא זִימְנָא, דְּבָעָא בִּלְעָם לְשֵׁיצָאָה לְשַׂנְאֵיהוֹן דְיִשְׂרָאֵל מֵעָלְמָא. וְעַל דָּא אֲמַר קוּדְשָׁא בְּרִיךְ הוּא, בִּלְעָם בָּעָא לְשֵׁיצָאָה לְכוֹ מֵעָלְמָא, אֲבָל אֲנָא לָא אַעֲבֵיד הָכֵי, אֶלָּא <small><small>(ירמיה מו)</small></small> כִּי אֶעֱשֶׂה כָלָה בְּכָל הַגּוֹיִם אֲשֶׁר הִדַּחְתִּיךָ שָׁמָּה וְאֹתְךָ לֹא אֶעֱשֶׂה כָלָה. 
<BR><p></p>דְּאִלּוּ יֵיתוֹן כָּל עַמִּין דְּעָלְמָא, לָא יָכְלִין לְשֵׁיצָאָה לְכוֹן מֵעָלְמָא. אָתָא לָבָן בְּקַדְמִיתָא, וּבָעָא לְאַעַקְרָא לֵיהּ לְיַעֲקֹב בִּלְחוֹדוֹי מֵעָלְמָא, אָתָא קוּדְשָׁא בְּרִיךְ הוּא, וְאָגֵין עֲלֵיהּ. דִּכְתִיב, <small><small>(בראשית לא)</small></small> הִשָּׁמֶר לְךָ פֶּן תְּדַבֵּר עִם יַעֲקֹב מִטוֹב עַד רָע. אָתָא פַּרְעֹה, וּבָעָא לְשֵׁיצָאָה לוֹן מֵעָלְמָא, אָתָא קוּדְשָׁא בְּרִיךְ הוּא וְאָגֵין עֲלֵיהוֹן, דִּכְתִיב, <small><small>(שמות א)</small></small> וְכַאֲשֶׁר יְעַנּוּ אֹתוֹ וְגו'. אָתָא הָמָן וּבָעָא לְשֵׁיצָאָה לוֹן מֵעָלְמָא, אָתָא קוּדְשָׁא בְּרִיךְ הוּא וַאֲתֵיב כּוֹלָא עַל רֵישֵׁיהּ. וְכֵן בְּכָל דָּרָא וְדָרָא, קוּדְשָׁא בְּרִיךְ הוּא אָגֵין עֲלַיְיהוּ דְיִשְׂרָאֵל תָּדִיר. 
<BR><p></p>וְיִשְׂרָאֵל אָמְרֵי, <small><small>(איכה ג)</small></small> חַסְדֵּי ה' כִּי לֹא תָמְנוּ. כִּי לֹא תָמוּ מִבָּעֵי לֵיהּ. אֶלָּא חַסְדֵּי ה', בְּכָל דָּרָא וְדָרָא הֲווֹ בְּסַעֲדָן. כִּי לֹא תָמְנוּ, דְּלָא אִשְׁתֵּיצִינָנָא. מַאי טַעְמָא, מִשּׁוּם דְּלָא אִתְמְנָעוּ רַחֲמוֹי מִינָן. דִּכְתִיב, <small><small>(שם)</small></small> כִּי לֹא כָלוּ רַחֲמָיו. 
<BR><p></p>תָּא חֲזֵי, מַה כְּתִיב בְּקַדְמִיתָא, <small><small>(במדבר כב)</small></small> וַיִּשְׁלַח מַלְאָכִים אֶל בִּלְעָם. וּלְבָתַר וַיֵּלְכוּ זִקְנֵי מוֹאָב וְזִקְנֵי מִדְיָן, הֲוָה לֵיהּ לְמֵימַר וַיֵּלְכוּ הַמַּלְאָכִים, מַאי טַעְמָא קָא שָׁנֵי מִלָּה מִמַּאי דְּקָאֲמַר בְּקַדְמִיתָא. 
<BR><p></p>אֶלָא הַהוּא רָשָׁע דְּבָלָק, חַכִּים הֲוָה בְּכָל דַּרְגִּין דִּלְעֵילָא, אִינוּן דְּקָשְׁרִין קִשְׁרִין, לְמֶעְבַּד בְּהוּ חָרָשִׁין וְקוֹסְמִין. וְכָל אִינוּן דַּרְגִּין עִילָאִין מִינַיְיהוּ, דִּבְהוֹ כַּפְיָין לְדַרְגִּין תַּתָּאִין. 
<BR><p></p>אֲמַר לֵיהּ, בְּכָל זִמְנָא דַּאֲנַן חָרָשִׁין וְקָסְמִין וְנָחֲשִׁין, אִית לָן דַּרְגִּין וּמַלְאָכִים יְדִיעָן, וְאִשְׁתְּמוֹדְעָן לְגַבֵּי חָרָשִׁין וְקוֹסְמִין, אֲבָל מִכָּאן וּלְהָלְאָה, אִית לָךְ לְעַיְינָא בַּאֲתַר אָחֳרָא עִילָאָה. 
<BR><p></p>כָתַב לֵיהּ שְׁמָהָן אָחֳרָנִין, בְּאִינוּן דַּרְגִּין קַדִּישִׁין. וְהָכֵי אוֹרְחַיְיהוּ דְּקוֹסְמִין וְחָרָשִׁין, דְּיָדְעֵי אִינוּן דַּרְגִּין דְּהַהוּא קֶסֶם שַׁרְיָיא בְּהוּ, וְעָבְדִין חָרָשַׁיְיהוּ, וְאוֹמֵי לְהוֹן בְּדַרְגִּין אָחֳרָנִין עִילָאִין מִינַיְיהוּ, וְעָבְדֵי מַה דְּעָבְדֵי. 
<BR><p></p>שַׁלַּח לֵיהּ הָכֵי. עַמָּא דָא, לָאו קִשְּׁרָא דִילְהוֹן כִּשְׁאָר עַמִּין דְּעָלְמָא, אֲבָל קִשְּׁרָא דִּילְהוֹן בַּאֲתַר אָחֳרָא עִילָאָה, מִתְקַשְּׁרָא. לְעֵילָא מִכָּל דַּרְגִּין. 
<BR><p></p>כְתַב וְשַׁלַּח לֵיהּ, פִּיפוּסָא וּפַטְרוֹנָא דִּתְרֵיסַר נִצוֹצִין, דְּסָחֲרָן גַּלְגְּלֵי רְתִיכָא דְּכוּרְסְיָיא קַדִּישָׁא, וְאָמַר לֵיהּ, אִי תִּסְתַּכֵּל בְּהַנֵּי, בְּהַנֵּי תִּסְתַּכֵּל, בְּגִין דְּהַנֵּי תְּרֵיסַר מִתְקַשְּׁרָן בְּי''ב שְׁבָטִים. וְאִי בְּהַנֵּי תַּעֲבֵיד חָרָשִׁין, בְּדִיוֹקְנָא דִּילְהוֹן לְתַתָּא, דְּאִינוּן י''ב שְׁבָטִים, וְי''ב דִּגְלִין פְּרִישָׂן, נֵיכוֹל לוֹן, וְנִיגַח בְּהוֹן קְרָבָא, וּנְעַקֵּר לוֹן מֵעָלְמָא. 
<BR><p></p>וְהַיְינוּ וַיִּשְׁלַח מַלְאָכִים, מַלְאָכִים וַדַּאי. וּקְסָמִים בְּיָדָם, פִּיפּוּסִים דְּמַלְאָכִין קַדִּישִׁין, הֲווֹ אַתְיָין בִּידַיְיהוּ. וְאִיהוּ לָא יָדַע, דְּכָל דַּרְגִּין עִילָאִין, בִּידָא דְקוּדְשָׁא בְּרִיךְ הוּא אִינוּן. מַה חָשִׁיב בָּלָק. חָשִׁיב, דְּעַמָּא דְּיִשְׂרָאֵל אִתְמַסְרוּ לְמַלְאָכִין, כִּשְׁאָר עַמִּין דְּעָלְמָא. וְעַל דָּא כָּתַב שְׁמָהָן דְּאִלֵּין מַלְאָכִים תְּרֵיסַר, וּשְׁלַח לֵיהּ, וְהַיְינוּ וַיִּשְׁלַח מַלְאָכִים. 
<BR><p></p>אָמַר לֵיהּ תָּא חֲזֵי, כָּל דַּרְגִּין דְּאִינוּן מְקַשְּׁרָן קְשָׁרִין, לְתַבְרָא עַמָּא דָא, מִסִּטְרָא דְצָפוֹן אִינוּן. וּמִסִּטְרָא דְצָפוֹן זְמִינִין לְמִנְפַּל. שׁוּלְטָנוֹ דְּחָרָשִׁין דִּילָן, מִסִּטְרָא דְצָפוֹן אִינוּן. הַשְׁתָּא נֵיכוֹל לַאֲגָחָא בְּהוֹן קְרָבָא, דְּהָא י''ב אִלֵּין דְּאִינוּן מִתְקַשְׁרָאן בְּהוּ, מִסִּטְרָא דְצָפוֹן שַׁרְיָין לְמִימְנֵי. 
<BR><p></p>וְהוֹאִיל וּמִשְׂמָאלָא שַׁרְיָין תּוּקְפָא דִילְהוֹן, אִתְחַלָּשׁ וְאִתְבַּר, בְּגִין דְּכָל תּוּקְפָא דִילְהוֹן לְהַהוּא סִטְרָא אִיהוּ. מַהוּ, דִּכְתִיב, <small><small>(מלכים א ז)</small></small> עוֹמֵד עַל שְׁנֵי עָשָׂר בָּקָר שְׁלשָׁה פּוֹנִים צָפוֹנָה. מִצָּפוֹן שָׁארֵי לְמִמְנֵי. אֲמַר, הָא תּוּקְפָא דִילָן מִצָּפוֹן אִיהוּ, וְאִינוּן מ' חָסֵר חַד דַּרְגִּין, תַּקִּיפִין מִפַּרְזְלָא וּנְחָשָׁא. וּתְחוֹתַיְיהוּ לֵית לוֹן חוּשְׁבְּנָא. וְעַל דָּא נֵיכוֹל לַאֲגָחָא בְּהוֹן קְרָבָא, וּלְאִיתְגָרֵי בְּהוּ. 
<BR><p></p>וְקוּדְשָׁא בְּרִיךְ הוּא לָא עָבִיד הָכֵי, דְּלָא שָׁבֵיק לוֹן לַמַּלְאָכִין, וְלָא לְחֵילֵי שְׁמַיָיא, אֶלָּא לְקוּדְשָׁא בְּרִיךְ הוּא בִּלְחוֹדוֹי. וְכָל אִילָנִין רַבְרְבִין וְשׁוּלְטָנִין, פָּלַג עַל כָּל שְׁאָר עַמִּין. וְכַד אָתוֹ יִשְׂרָאֵל, נָטֵיל לוֹן אִיהוּ בִּלְחוֹדוֹי, וְאַחְסֵין לוֹן בְּתוֹקְפָא דְּנוֹפָא דְאִילָנָא, וְלָא שָׁבֵיק לוֹן בִּידָא דְמַלְאָכִין, וְלֹא בִידָא דִּמְמַנָּא וְרַבְרְבִין דְּעָלְמָא. דִּכְתִיב, <small><small>(דברים לב)</small></small> בְּהַנְחֵל עֶלְיוֹן גּוֹיִם וְגו'. וְאִלֵּין י''ב תְּחוּמִין, מִתְתַּחֲמָן בְּד' סִטְרֵי עָלְמָא, לְבָתַר דְּבַדַּר עֲנָפִין וְטַרְפִּין, נָטַל לְיִשְׂרָאֵל וְאַחְסֵין לוֹן בְּתוּקְפָא דְּנוֹפָא דְאִילָנָא. דִּכְתִיב, <small><small>(שם)</small></small> כִּי חֵלֶק ה' עַמּוֹ יַעֲקֹב חֶבֶל נַחֲלָתוֹ. 
<BR><p></p>אָמַר רִבִּי אֶלְעָזָר, כַּמָּה יָאוֹת וְשַׁפִּיר הַאי דַּאֲמַרְתְּ, זַכָּאָה אוֹרְחָא דִילָן, דְּכַמָּה מִלִּין עִילָאִין קַדִּישִׁין רַוַוחְנָא לוֹן וְחָמֵינָא. וְהַהוּא יוּדָאי הֲוָה תַּמָּן לְקַמַּיְיהוּ. אֲמַר לוֹן, רַבָּנָן, כָּל מִלִּין אִלֵּין, כַּמָּה טָבָאן, וּמִלִּין עִילָּאִין קַדִּישִׁין נִינְהוּ. מַהוּ דִכְתִיב בַּתְרֵיהּ, <small><small>(שם)</small></small> יִמְצָאֵהוּ בְּאֶרֶץ מִדְבָּר וכו'. 
<BR><p></p>אֲמַר לֵיהּ, אִי יְדַעְתְּ בֵּיהּ מִלָּה, אֵימָא. דְּהָא מִלָּה דָא אוֹקְמוּהָ בְּאַבְרָהָם, דְּאַשְׁכַּח לֵיהּ קוּדְשָׁא בְּרִיךְ הוּא בְּאַרְעָא דְּפָלְחֵי עֲבוֹדָה זָרָה, וְלָא יָדְעֵי בִּמְהֵימְנוּתָא דְּקוּדְשָׁא בְּרִיךְ הוּא, אֶלָּא כָּלְהוֹ הֲווֹ טָעָאן בָּתַר עֲבוֹדָה זָרָה, וְקָם אַבְרָהָם, וּפָרַח בֵּינַיְיהוּ עַנְפָא חָדָא שְׁלִים, קָדָם מָארֵי דְעָלְמָא, וְאַשְׁכַּח לֵיהּ תַּמָּן. 
<BR><p></p>מָה עֲבַד קוּדְשָׁא בְּרִיךְ הוּא, נְטַל לֵיהּ לְהַהוּא עֲנָפָא, וּנְטַע לֵיהּ, וְאַשְׁקֵי לֵיהּ, וְאִשְׁתַּדֵּל עֲלֵיהּ, וְאַעֲקַר לֵיהּ מִתַּמָּן, וְאַשְׁתִּיל לֵיהּ בְּאַרְעָא אָחֳרָא. דִּכְתִיב, <small><small>(בראשית יב)</small></small> לֶךְ לְךָ מֵאַרְצְךָ וּמִמּוֹלַדְתְּךָ וּמִבֵּית אָבִיךָ. וְעָבַד מִנֵּיהּ עַמָּא קַדִּישָׁא, וְדָא הִיא מְצִיאָה דְּאַשְׁכַּח קוּדְשָׁא בְּרִיךְ הוּא בְּאַרְעָא, דְּלָא מְהֵימְנָא בֵּיהּ בְּקוּדְשָׁא בְּרִיךְ הוּא, וְלָא יָדְעֵי מַאן אִיהוּ. 
<BR><p></p>אֲמַר הַהוּא יוּדָאי, וַדַּאי שַׁפִּיר הוּא, וְיָאוֹת כֹּלָּא. אֲבָל אִית לְשָׁאֲלָה, אִי אַבְרָהָם הֲוָה דְיוֹקְנָא דְּאִצְטְרִיךְ. וְתוּ דְּהָא קְרָא לָא אוֹכַח עַל אַבְרָהָם כְּלַל, וְלָא אִדְכַּר לְאַבְרָהָם, וְלָא לְיִצְחָק, אֶלָּא לְיַעֲקֹב בִּלְחוֹדוֹי. דִּכְתִיב, <small><small>(דברים ל)</small></small> כִּי חֵלֶק ה' עַמּוֹ יַעֲקֹב חֶבֶל נַחֲלָתוֹ, וּכְתִיב בַּתְרֵיהּ יִמְצָאֵהוּ. 
<BR><p></p>אָמַר רִבִּי אֶלְעָזָר, עִם כָּל זֶה לָא קַשְׁיָא הָכָא, דְּהָא אַבְרָהָם אַשְׁכָּחָן דְּנָפַק מִגּוֹ פַּלְחֵי עֲבוֹדָה זָרָה. וְהָכָא אַף עַל גַּב דְּיַעֲקֹב אִדְכַּר, הוּא קָאי עַל אַבְרָהָם, וְלֵית פֵּירוּכָא כְּלַל בַּמִּלָּה. אֲבָל אִי יְדַעְתְּ מִילָה אוֹ חִידוּשָׁא, אֵימָא. 
<BR><p></p>פְּתַח הַהוּא יוּדָאי וַאֲמַר, <small><small>(בראשית א)</small></small> וְהָאָרֶץ הָיְתָה תֹהוּ וָבֹהוּ, מַאן אֶרֶץ. הַהִיא דְּאִשְׁתְּמוֹדְעָא עֵילָא וְתַתָּא. הָיְתָה תֹהוּ, מַאי תֹהוּ, דָּא קַו יָרוֹק, דְּאַקֵּיף כָּל עָלְמָא. וְאִיקְרֵי קַו תֹּהוּ, דִּכְתִיב, <small><small>(ישעיה לד)</small></small> וְנָטָה עָלֶיהָ קַו תֹהוּ וְאַבְנֵי בֹהוּ. כְּמָה דְתָנִינָן, אַבְנִין מְפוּלְמוֹת דְּמִשְׁתַּקְעִין גּוֹ תְּהוֹמֵי, וּמִנְהוֹן נָפְקִין מַיִין. 
<BR><p></p>הַשְׁתָּא אִית לְמִנְדַע, תֹּהוּ דְּאִיהוּ קַו יָרוֹק, מַאי הוּא קַו יָרוֹק, אֶלָּא אַשְׁכְּחָן בְּסִפְרָא דְאַסְיָיא קִירְטִינָא, וְיוּדָן דְּקֵסָרִי שְׁמֵיהּ, וְקָרָאן שְׁמֵיהּ קִירְטִינָא אַסְיָיא, בְּגִין דְּאִיהוּ רַב עַל כָּל אַסְיָין, וְיַקִּירָא בְּחָכְמְתָא. וְהָכֵי בְּלָשׁוֹן פַּרְסִי, לְבַּר נָשׁ יַקִּירָא, קָרָאן לֵיהּ קִירְטִינָא. רַב וְיַקִּירָא בְּחָכְמְתָא. וַהֲוָה אֲמַר, וְהָאָרֶץ הָיְתָה תֹהוּ, מַאי תֹהוּ. אִיהוּ קַו יָרוֹק, דְּאַסְחַר כָּל עָלְמָא. וּמַאן אִיהוּ, קְלִיפָּה דֶּאֱגוֹזָא. וְדָא אִיהוּ קְלִיפָּה דִּלְבַר, דְּאִיהוּ יָרוֹק. 
<BR><p></p>לְגוֹ מִנֵּיהּ, בֹּהוּ. אִינוּן אֲבָנִין מְפוּלָמוֹת דְּמִנְהוֹן נָפְקֵי מַיָיא. מִן תֹּהוּ אִתְמְשֵׁיךְ עוֹר וּבָשָׂר. מִן בֹּהוּ אִתְמַשְּׁכוּ גַּרְמֵי. 
<BR><p></p>לְגוֹ מִנֵּיהּ וְחשֶׁךְ. דָּא חֲשִׁיכוּ דְּאִתְמְשַׁךְ מִנֵּיהּ עַמָּא דְעֵשָׂו. וְאִיתֵימָא מִן תֹּהוּ. הָכֵי הוּא וַדַּאי, דְּהָא חשֶׁךְ מִנֵּיהּ תַּלְיָיא תֹהוּ. אֶלָּא אִינוּן אַבְנִין מְפוּלָמוֹת, עָאלוּ בְּאֶמְצָעִיתָא, דְּמִנֵּיהּ אִתְמַשְּׁכָן גַּרְמִין, כְּמָא דְאִיתְּמָר. וְחשֶׁךְ מְשִׁיכוּ דַּקִּיק, דְּמִנֵּיהּ אִתְמְשַׁךְ עֵשָׂו. 
<BR><p></p>וְרוּחַ אֱלֹהִּים, דָּא מוֹחָא דֶּאֱגוֹזָא, דְּמִתַּמָּן אִיתְמְשַׁךְ יַעֲקֹב שְׁלֵימָא, כְּגַוְונָא דֶּאֱגוֹזָא דָא, דִּכְתִיב, <small><small>(יחזקאל א)</small></small> וְהִנֵּה רוּחַ סְעָרָה בָּאָה מִן הַצָּפוֹן, לְקִבְלֵיהּ דְּתֹהוּ. לְגוֹ מִנֵּיהּ עָנָן גָּדוֹל, לְקִבְלֵיהּ דְּבֹהוּ. לְגוֹ מִנֵּיהּ וְאֵשׁ מִתְלַקַּחַת, לְקִבְלֵיהּ דְּחשֶׁךְ. לְגוֹ מִנֵּיהּ וְנֹגַהּ לוֹ סָבִיב, לְקִבְלֵיהּ דִּוְרוּחַ אֱלֹהִים. 
<BR><p></p>וּמִתּוֹכָהּ כְּעֵין הַחַשְׁמַל, לְגוֹ מִכֹּלָּא. דִּלְקִבְלֵיהּ, מְרַחֶפֶת עַל פְּנֵי הַמָּיִם. דָּא רוּחַ דְּאִימָא עִילָאָה, דְּקָא מְרַחֲפָא עַל כֹּלָּא. וְיַעֲקֹב שְׁלֵימָא, אִיהוּ וַדַּאי מוֹחָא דֶאֱגוֹזָא. וְהַקָדוֹשׁ בָּרוּךְ הוּא יִמְצָאֵהוּ בְּאֶרֶץ מִדְבָּר וַדַּאי. לְבָתַר עָבַד הַקָדוֹשׁ בָּרוּךְ הוּא לְכָל אִינוּן קְלִיפִּין דִּלְּהוֹן, דִּיהוֹן כָּלְהוֹן מִשְׁתַּעְבְּדִין לֵיהּ. 
<BR><p></p><small><small>(במדבר כד)</small></small> אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֹב דָּרַךְ כּוֹכָב מִיַּעֲקֹב וְקָם שֵׁבֶט מִיִּשְׂרָאֵל וְגו'. אֶרְאֶנּוּ, לְמִלָּה דְּפוּרְקָנָא דָּא, דְּאִיהוּ רְבִיעָאָה. וְלֹא עַתָּה, אֶלָּא לְסוֹף יוֹמַיָיא. 
<BR><p></p>שִׁית יוֹמִין הֲווֹ בְּעָלְמָא, בְּיוֹמָא רְבִיעָאָה חָמֵינָא, דִּנְהוֹרִין דַּהֲווֹ בֵּיהּ, מִסְתַּלְּקֵי וּמִתְדַעֲכֵי. שִׁמְשָׁא וְסִיהֲרָא וְכוֹכָבַיָיא וּמַזָּלֵי אִתְגְּנִיזוּ בֵּיהּ. הַנִּי אִתְהֲווֹ בְּעוֹבָּדָא דִבְרֵאשִׁית, וּבֵיהּ אִסְתַּלָּקוּ בְּיוֹמָא דְאֶלֶף רְבִיעָאָה. 
<BR><p></p>בְּכָה רַבִּי שִׁמְעוֹן וַאֲמַר, וַוי דְגָלוּתָא אִתְמְשַׁךְ, וּמַאן יָכִיל לְמִסְבֵּל לֵיהּ. אֲמַר לֵיהּ, אִי רַבִּי אִי רַבִּי, אִלּוּ הֲוֵית יָדַע כַּמָּה עִרְטוּלָא וּבִלְבּוּלָא, עָבַד קוּדְשָׁא בְּרִיךְ הוּא בְּכָלְהוֹ רְקִיעִין, בְּשַׁעֲתָא דְּגָזַר וּמְסָר לוֹן לְיִשְׂרָאֵל בִּידָא דְּהַהִיא שִׁפְחָה, וּלְאִשְׁתַּעְבָּדָא תְּחוֹת יְדָא דֶאֱדוֹם. 
<BR><p></p>בְּשַׁעֲתָא דַּהֲווֹ כָּתְבֵי פִּתְקִין בִּרְקִיעָא, עַד דְּלָא אַחְתִּימוּ, בְּגוּשְׁפַּנְקָא דְּחוֹתְמָא דְמַלְכָּא, קְרָא קוּדְשָׁא בְּרִיךְ הוּא לְכָל חֵילֵי שְׁמַיָיא, וּקְרָא לְגַבְרִיאֵל דְּקֶסֶת הַסּוֹפֵר בְּחַרְצוֹי, וַאֲמַר לֵיהּ, אִיעַכַּב פִּתְקִין עַד דְּלָא אַחְתִּימוּ, וְאֶבְכֶּה עַל בָּנַי, וְאַעֲבֵיד לְהוֹן מִסְפְּדָא וְאֶבְלָא. בְּאוֹמָאָה עֲלַיְיכוּ, כָּל חֵילָא דִשְׁמַיָא, דְּתִשְׁבְּקוּן לִי, וְלָא תִתְקְפוּן לְנַחֲמָא לִי. כְּדָּבָר אַחֵר, <small><small>(ישעיה כב)</small></small> עַל כֵּן אָמַרְתִּי שְׁעוּ מִנִּי אֲמָרֵר בַּבֶּכִי אַל תָּאִיצוּ לְנַחֲמֵנִי עַל שֹׁד בַּת עַמִּי. 
<BR><p></p>בְּעַט בְּעִיטִין בִּרְקִיעָא דַעֲרָבוֹת, וַעֲבַד בֵּיהּ בְּקוּעִין וְחַלּוֹנִין פְּתִיחִין. פְּתַח וַאֲמַר, בָּנַי, בָּנַי רְחִימוּ דְּמֵעַיי, רִבִּיתִי לְכוֹן, וּנְטָלִית לְכוֹן, כְּאַבָּא דִּנְטֵיל לִבְרֵיהּ, אוֹלִיפְנָא לְכוֹ דַּחַלְתִּי, אַשְׁלֵטִית לְכוֹ עַל כָּל אוּמִּין דְּעָלְמָא. חַבְתּוּן קַמָּאי בְּכַמָּה חוֹבִין, עָבַרְנָא עֲלַיְיכוּ, בְּגִין דִּבְנִין יַקִּירִין רְחִימִין הֲוֵויתָן קַמָּאי. 
<BR><p></p>בָּנַי בָּנַי, אֶקְרָא לְאַרְבַּע סִטְרִין דְּעָלְמָא, וְאוֹמֵינָא לְהוֹ עֲלַיְיכוּ. מִזְרָח מִזְרָח, בְּאוֹמָאָה עֲלָךְ, אִי בָּנַי יִתְבַּדְּרוּן בֵּינָךְ, דְּתִסְתַּכֵּל בְּתוֹאֲרָא וּדְיוֹקְנָא דִילְהוֹן, הֵיךְ אִשְׁתַּנֵּי וְאִשְׁתַּחַר בְּעִנּוּיִין דְּעָבְדוּן לוֹן בְּגַוָּוךְ, וְתִבְכֶּה וְתִסְפַּד עֲלֵיהוֹן וְתִנְטַר לוֹן. 
<BR><p></p>בָּנַי בָּנַי, כַּד הֲוֵיתוּן בְבֵיתָאי, בְּתוּקְפָא דְּאִמְכוֹן, בְּעִידּוּנִין בְּעִינּוּגִין, לָא אַשְׁגַּחְתּוּן עָלַי. בָּנַי בָּנַי, מָה אַעֲבֵיד לְכוֹן, גְּזֵירָא גָּזַרְנָא בְּאוֹמָאָה, אֶלָּא אֲנָא וְאַתּוּן נִגְלֵי. 
<BR><p></p>משֶׁה רַעֲיָיא מְהֵימְנָא, אֵיךְ לָא תַשְׁגַּח עַל בָּנַי, עָנָא קַדִּישָׁא דִּמְסָרִית בִּידָךְ. מִזְרָח מִזְרָח, אִתְעָרֵי לְגַבֵּי משֶׁה, וְתִבְכּוּן וְתִסְפְּדוּן עַל בָּנַי, אֶבְלָא וּמִסְפְּדָא אַשְׁמָעוּ כַּחֲדָא, עַד דַּאֲנָא אֶשְׁמַע וְאֶתְרַוֵּי עִמְּכוֹן. 
<BR><p></p>בָּנַי בָּנַי, רְחִימִין דְנַפְשָׁאי, הֵיךְ תֶּהֱכוּן בְּשַׁלְשְׁלָאִין תַּקִּיפִין, יֶדְכוֹן מְהַדְּקָן לַאֲחוֹרָא. בְּנִין דְּאִתְרַבִּיאוּ בְּעִידּוּנִין, בְּנִין דַּהֲווֹ יַקִּירִין מִפָּז וְסַפִּירִין. בָּנַי בָּנַי, חֲסִידִין קַדִּישִׁין, הֵיךְ תִּפְּלוּן בִּידֵי נוּכְרָאִין, דְּלָא רַחֲמִין כְּלָל. בִּשְׂרָא קַדִּישָׁא דְּגוּפֵיכוֹן, אִיתְרַמֵּי וְאִתְחַלֵּל בַּשְׁוָוקִים וּבָרְחוֹבוֹת. בָּנַי בָּנַי, וַוי עֲלֵיכוֹן וְעָלַי. כְּדֵין בָּזַע פּוּרְפִּירָא דִילֵיהּ. וְהַיְינוּ דִכְתִיב, בִּצַּע אֶמְרָתוֹ. 
<BR><p></p>דָּרוֹם דָּרוֹם, בְּאוֹמָאָה עֲלָךְ, כַּד יִתְבַּדְּרוּן בָּנַי בְּגַוָּוךְ, דְּתִסְתַּכֵּל בְּהוּ הֵיךְ מְשַׁחֲרָא דְּיוֹקְנֵיהוֹן, וִימִינְהוֹן תְּבִירִין בֵּינֵי עַמְּמַיָא. דָּרוֹם דָּרוֹם, בְּאוֹמָאָה עֲלָךְ, אִתְעַר לְגַבֵּי אַבְרָהָם רְחִימָאי, וְאֵימָא לֵיהּ אֵיךְ נָפְלוּ בְּנוֹי, וְאִתְבַּדְּרוּ בֵּין שַׂנְאֵיהוֹן, וְתִבְכּוּן וְתִסְפְּדוּן עֲלֵיהוֹן. דָּרוֹם דָּרוֹם, בְּאוֹמָאָה עֲלָךְ, דְּתִנְטַר בָּנַי רְחִימוּ דְּנַפְשָׁאי, כַּד יִתְבַּדְּרוּן בְּגַוָּוךְ. 
<BR><p></p>צָפוֹן צָפוֹן, אִתְעַר בְּקוֹל בְּכִיָה וּמִסְפֵּד וְאֶבְלָא וִיגוֹנָא לְגַבֵּי בָּנַי. וְאֵימָא לֵיהּ לַעֲקֵידָא דְמִדְבְּחִי, הֵיךְ אָזְלִין בְּנוֹי, וְהֵיךְ נָפְלוּן בְּחַרְבָּא. לָא תֵימְרוּן דָּא, וְלָא תְהוֹדְעוּן דָּא לְיַעֲקֹב אֲבוּהוֹן. דְּלָא יֵהָפֵךְ עַלְמָא בְּרִיגְעָא. 
<BR><p></p>מַעֲרָב מַעֲרָב, אִתְעַר לְגַבֵּי נַאֲקַת חֲלָלִין, וּקְרָבִין תַּקִּיפִין דְּבָנַי. אִיתְעַר לְגַבֵּי רְחִימָתִי יוֹנָתִי תַמָּתִי, הֵיךְ אָזְלִין בְּנָהָא. וְהֵיךְ מִתְבַּדְּרִין בְּכַמָּה סִטְרִין. 
<BR><p></p>אֲחֹתִי בְּרַתִּי רַעֲיָיתִי רַעֲיָיא דִּילִי, רְחֵימְתָּא דְנַפְשָׁאי, מַה נֶּעֱבֵיד מִן בְּנָנָא מַה יַּעַבְדוּן אִינוּן. אֲבָל רְחִימָתִי אֲחֹתִי, אֵימָא לָךְ, אִי בִּרְעוּ סַלְקָא עֲלָךְ, אַנְתְּ מְרוּבַּעַת, וְגַדְפִין דִּילָךְ פְּרִישָׂן לְד' סִטְרִין, בְּאוֹמָאָה עֲלָךְ בְּרַתִּי יְחִידָתִי, דְּתֵהַךְ בַּהֲדַיְיהוּ, וְלָא תִשְׁבּוֹק לוֹן, וְתֶחֱפֵי עֲלַיְיהוּ בְּאַרְבַּע סִטְרִין דְּעָלְמָא. וְאִי לָא, יִתְאַבְדוּן מֵעָלְמָא. 
<BR><p></p>מָה אֵימָא לָךְ ר', בְּהַהִיא שַׁעֲתָא דִּכְנֶסֶת יִשְׂרָאֵל שָׁמְעַת דָא, אֲרֵימַת קָלָא, וְאִזְדַּעְזְעוּ תְּמַנֵּיסַר אֶלֶף עָלְמִין, וְקוּדְשָׁא בְּרִיךְ הוּא בַּהֲדָהּ. וּכְדֵין <small><small>(ירמיה לא)</small></small> קוֹל בְּרָמָה נִשְׁמַע נְהִי בְּכִי תַמְרוּרִים רָחֵל מְבַכָּה עַל בָּנֶיהָ. וְקוּדְשָׁא בְּרִיךְ הוּא כְּדֵין, <small><small>(ישעיה כב)</small></small> וַיִּקְרָא אֲדֹנָי ה' צְבָאוֹת בַּיּוֹם הַהוּא לִבְכִי וּלְמִסְפֵּד. 
<BR><p></p>מַאן חָמָא עִרְטוּלָא בְּכָלְהוֹ רְקִיעִין. מַאן חָמָא בִּלְבּוּלָא וּמִסְפֵּידָא דְּתַמָּן. עַד דְּכָל חֵיילֵי שְׁמַיָיא חֲשִׁיבוּ, דְּכָל עָלְמִין יִתְהַפְּכוּן. 
<BR><p></p>אֲמַר לָהּ קוּדְשָׁא בְּרִיךְ הוּא לִכְנֶסֶת יִשְׂרָאֵל, בְּרַתִּי יְחִידָתִי דִילִי, תְּהַךְ לְחַפְיָיא עֲלַיְיהוּ, וּלְדַיְירָא עִם בְּנָנָן. אֲמָרָה לֵיהּ, מָארֵי דְעָלְמָא, לָא אֵיהַךְ. בָּתַר דְּרָבֵית לוֹן, וּתְקֵינִית לוֹן, וּגְדֵילִית לוֹן. אֱהֵי חָמִית לְשַׂנְאֵיהוֹן דְּאָכְלֵי לוֹן, וְתִינְשֵׁי לָנָא תַּמָּן. כְּדֵין אוֹמֵי קוּדְשָׁא בְּרִיךְ הוּא לָהּ, לַאֲקָמָא לָהּ, וּלְמִפְרַק לוֹן לְיִשְׂרָאֵל, וְלַאֲפָקָא לוֹן מִגָּלוּתָא. כְּדָּבָר אַחֵר, <small><small>(ירמיה לא)</small></small> כֹּה אָמַר ה' מִנְעִי קוֹלֵךְ מִבֶּכִי וְגו', וְיֵשׁ תִּקְוָה לְאַחֲרִיתֵךְ כו', וְשָׁבוּ בָנִים לִגְבוּלָם. 
<BR><p></p>וְעַל דָּא נָפְקַת מִקַּמֵּיהּ. כֵּיוָן דְּנָפְקַת מִקַּמֵּיהּ, פְּתַח קוּדְשָׁא בְּרִיךְ הוּא עַל כָּל חֵילֵי שְׁמַיָיא וַאֲמַר אֵיכָה יוּעַם זָהָב, וְכָל הַהוּא קִינָה דְּאַלְפָא בֵיתָא, קוּדְשָׁא בְּרִיךְ הוּא בִּלְחוֹדוֹי אֲמַר לָהּ, לְבָתַר קְשַׁר רְחִימִין בְּהַהוּא תִּנְיָינָא וְחָתְמוּ פִּתְקִין. 
<BR><p></p>וְהַשְׁתָּא אַהֲדַרְנָא לְפַרְשָׁתָא, דְּוַדַּאי גָּלוּתָא אִתְמְשַׁךְ. <small><small>(במדבר כד)</small></small> אֶרְאֶנּוּ וְלֹא עַתָּה, לְמַאן קָאָמַר אֶרְאֶנּוּ. לְהַהוּא דְּאִיתְּמָר עֲלוֹי כִּי אֵינֶנּוּ. כַּד יֵיתֵי לְפָקְדָא לַאֲיַילְתָּא. וְלֹא עַתָּה, וְלֹא לִזְּמַן קָרוֹב. אֲשׁוּרֶנּוּ וְלֹא קָרוֹב, אִסְתַּכַּלְנָא בֵּיהּ, אֲבָל לָאו כְּעַן, אֶלָּא לִזְמַן רָחוֹק. 
<BR><p></p>דָּרַךָ כּוֹכָב מִיַּעֲקֹב, רַבִּי רַבִּי, כַּמָּה רָזִין סְתִימִין כְּלִילָן הָכָא. פָּתַח וְאָמַר, <small><small>(בראשית ב)</small></small> וַיַּפֵּל ה' אֱלֹהִים תַּרְדֵּמָה עַל הָאָדָם וַיִּישָׁן. כַּד בְּרָא קוּדְשָׁא בְּרִיךְ הוּא לְאָדָם קַדְמָאָה, דּוּ פַּרְצוּפִין בְּרָאוֹ, וַהֲווּ מִתְחַבְּרָן כַּחֲדָא בְּלָא פֵּירוּדָא. מַאי טַעְמָא. בְּגִין דִּכְתִיב, <small><small>(שם ה)</small></small> זָכָר וּנְקֵבָה בְּרָאָם, בְּלָא פֵּירוּדָא, וְלָא כְתִיב בְּרָאוֹ, אֶלָּא בְּרָאָם. 
<BR><p></p>כֵיוָן דְּאִתְבְּרִיאוּ, הֲווֹ כַּחֲדָא דָּא עִם דָּא, בְּשִׁיקוּלָא. מָה עֲבַד לֵיהּ קוּדְשָׁא בְּרִיךְ הוּא. נְסַר לֵיהּ נְסִירוּ, וּנְטַל לְנוּקְבָא מִנֵּיהּ, וְאַתְקֵין לָהּ בְּכַמָּה תִּיקּוּנִין, וְקִשְׁטָהּ בְּכַמָּה קִישּׁוּטִין, וְאַלְבֵּישׁ לָהּ בְּכַמָּה לְבוּשִׁין. 
<BR><p></p>בְּאָן אֲתַר, בְּגִנְתָא דְעֵדֶן אַתְקֵין לָהּ. כַּמָּה קִישּׁוּטִין קְשַׁט לָהּ. שִׁבְעִין. וְאִינוּן שִׁבְעִים פָּנִים דְּאוֹרַיְיתָא. כַּמָּה תִּיקּוּנִין תַּקֵּין לָהּ. תְּלֵיסַר תִּיקּוּנִין. אִינוּן תְּלֵיסַר מְכִילִין, דְּאוֹרַיְיתָא נִדְרֶשֶׁת בְּהוּ. כַּמָּה לְבוּשִׁין אַלְבֵּישׁ לָהּ. שִׁית לְבוּשִׁין. וְאִינוּן שִׁית סִדְּרֵי מִשְׁנָה, בְּשִׁית אַנְפִּין. 
<BR><p></p>כָל הַנֵּי תִּיקּוּנִין, וְכָל הַנֵּי קִישּׁוּטִין, וְכָל הַנֵּי לְבוּשִׁין, עֲבַד לָהּ קוּדְשָׁא בְּרִיךְ הוּא תַּמָּן בְּגִנְתָא דְעֵדֶן, וּלְבָתַר וַיְבִיאֶהָ אֶל הָאָדָם. וְאָדָם הֵיכָן הֲוָה. בַּאֲתַר דִּנְקוּדָה דְּצִיּוֹן, דְּבֵי מַקְדְּשָׁא תַּמָּן. וּמִתַּמָּן נְטֵיל לוֹן, וְאָעֵיל לוֹן בְּגִנְתָא דְעֵדֶן, וּבָרֵיךְ לוֹן בִּרְכַּת חֲתָנִים. 
<BR><p></p>וְרָזָא דָא, דָּרַךְ כּוֹכָב מִיַּעֲקֹב. דָּרַךְ וְקַשֵּׁיט וְתַקֵּין הַהוּא כּוֹכָב, דְּאִתְנְטֵיל מִיַּעֲקֹב. דִּבְגִין כָּךְ, בְּגִינָהּ יִתְגְּלֵי, מַאן דְּיִתְגְּלֵי. בְּגִין דְּעַל דָּא הֲוָה אָתֵי לְגַבָּהּ, וְאִתְמְשַׁךְ מֵעֵילָא לְתַתָּא. וְקָם שֵׁבֶט מִיִשְּׂרָאֵל, דָּא אִילָנָא דְחַיֵּי. וְקָם: כְּמָא דְאַתְּ אָמֵר, <small><small>(שם ו)</small></small> וַהֲקִמֹתִי אֶת בְּרִיתִי. 
<BR><p></p>וְכַד יְהֵא דָא, וּמָחַץ פַּאֲתֵי מוֹאָב וְגו'. כָּל אִינוּן סִטְרִין דְּאִתְאַחֲדָן בְּאִילָנָא תַּתָּאָה, יִתְעַבְרוּן וְיִתְעֲדוּן מִנֵּיהּ. כְּדֵין, <small><small>(שם ב)</small></small> וַיֹּאמֶר הָאָדָם זֹאת הַפַּעַם. דָּא זִמְנָא דְּעִדּוּנִין וְעִנּוּגִין, לְאִשְׁתַּעְשְׁעָא כַּחֲדָא וְלָא כִשְׁאָר זִמְנִין דְּסִטְרָא בִּישָׁא אִתְאַחֲדַת בֵּינָנָא. אֲבָל הַשְׁתָּא לֵית עִרְבּוּבְיָא דְּסִטְרָא אָחֳרָא עִמָּנָא, אֶלָּא עֶצֶם מֵעֲצָמַי, וְלָא שִׁיתּוּפָא אָחֳרָא דְּבִישׁ. 
<BR><p></p>עֶצֶם מֵעֲצָמַי, נְהִירוּ דְּאַסְפַּקְלַרְיָיא דְּנָהֲרָא מַמָּשׁ. וּבָשָׂר מִבְּשָׂרִי, מַלְבּוּשָׁא מֵהַהוּא מַלְבּוּשָׁא דְּאִתְלַבַּשׁ בֵּיהּ נְהוֹרָא עִילָּאָה דִּילִי. לְזֹאת יִקָּרֵא אִשָּׁה, בְּשָׁלְטָנוּתָא עִילָּאָה עַל כָּל עָלְמָא, דְּלָא תַעֲדֵי לְעָלַם. כְּדֵין <small><small>(דניאל ב)</small></small> תַּדִּק וְתָסֵף כָּל [אִלֵּין] מַלְכְוָתָא וְהִיא תְּקוּם לְעָלְמַיָּא. 
<BR><p></p>אֶרְאֶנּוּ וְלֹא עַתָּה, רְאִיָּיה דָא דַּאֲנָא חָמֵינָא, זְמִינָא לְמֶחֱמֵי לֵיהּ, וּלְאִתְקְרָבָא כַּחֲדָא. וְלֹא עַתָּה, בְּגָלוּתָא דְּבָבֶל, בְּהַהוּא בֵיתָא דִּבְנוֹ עוֹלֵי גוֹלָה. אֲשׁוּרֶנּוּ, אֲנָא זַמֵּינָא לְאִסְתַּכָּלָא בֵּיהּ אַנְפִּין בְּאַנְפִּין. וְלֹא קָרוֹב, אֶלָּא בְּהַהוּא בֵיתָא בַּתְרַיְיתָא. דְּבֵין בְּהַאי וּבֵין בְּהַאי, לָא הֲוָה נַיְיחָא, וְלָא קוּרְבָא וְאַחְדוּתָא כִּדְקָא יָאוֹת. 
<BR><p></p>אִי רַבִּי אִי רַבִּי, כַּמָּה קַשְׁיָא מִלָּה, כַּמָּה אָרִיךְ זִימְנָא, כַּמָּה עָאקוּ עַל עָאקוּ, זַמִּינִין לְשַׂנְאֵיהוֹן דְּיִשְׂרָאֵל בְּגָלוּתָא, וְכַמָּה יִשְׁלְטוּן חֵיוָותָא, וְכַמָּה יִשְׁאֲגוּן לְמִיטְרַף טַרְפִין דְּיִשְׂרָאֵל, בְּכָל זִמְנָא וְזִמְנָא עַד סוֹף יוֹמַיָא. 
<BR><p></p>כָעֵת לְסוֹף יוֹמַיָא, כְּפוּם שַׁעֲתָא דְּיוֹמָא, בְּעִידָן דִּי זְרַח שִׁמְשָׁא, מִן יוֹמָא שְׁתִיתָאָה, בְּשַׁעֲתָא דְּיִזְדַּמְּנוּן לְפוּם מִנְיַן שְׁנִין, דְּיוֹבֵל וּשְׁמִטָה כַּחֲדָא, דְּאִיהוּ רעַל דָּא מִן יוֹמָא שְׁתִיתָאָה. כָּעֵת זְמִינָא קָלָא חָדָא לְאִתְעָרָא מֵרוֹם רוֹמֵי רְקִיעִין, קָלָא עָצִיב בִּמְרִירוּ, מַה דְּלָא הֲוָה הָכֵי מִן יוֹמָא דְּאִתְבְּרוּן עָלְמִין. 
<BR><p></p>וְהַהוּא קָלָא יֶהֱוֵי דַּקִיק, בַּחֲשַׁאי, בִּמְרִירוּ, וַעֲצִיבוּ, נְחֵית וּסְלֵיק, סְלֵיק וּנְחֵית, וְכֵן אֲמַר, אַיֶּילֶת רְחִימִין הֲוַת לִי מִן יוֹמִין קַדְמָאִין, וְאִתְנְשִׂיאַת מִינָאי. רְחוּמִין קַיָּימִין הֲוֵי לִי בַּהֲדָהּ, אַדְכַּרְנָא דְּחוֹתְמָא דִּדְיוֹקְנָה הֲוָה חָתֵים עַל לִבִּי, וַהֲוָה חָתֵים עַל דְּרוֹעָאי, וַהֲוָה תַּקִּיף בְּגַוִּוי רְחִימוּ דִילָהּ, וְרִשְׁפֵּי שַׁלְהוֹבָה מוֹקְדִין בְּגַוִּוי. 
<BR><p></p>בְּהַהוּא שַׁעֲתָא גָּעֵי תְּלַת גּוֹעִין, דָּא בָּתַר דָּא, וְיִזְדַּעְזְעוּן רְקִיעִין, וְיִזְדַּעְזְעוּן עָלְמִין כָּלְהוֹ, עַד דְּיִשְׁתַּמְּעוּ קָלִין תְּלַת, לְגוֹ נוּנָא תַּנִּינָא, וְיֵעֲרוֹק אַרְבַּע מְאָה אֶלֶף פַּרְסֵי גּוֹ נוּנָא חַד דְּיַמָּא. וְתַמָּן יוֹשִׁיט מְצוֹדִין וְיַפְרִישׂ רִשְׁתִּין, וְיַמְשִׁיךְ לֵיהּ מִן יַמָּא, וְיָעֵיל לֵיהּ גּוֹ מְתִיבְתָּא דְרָקִיעַ, וְיֶחֱמוּן מִנֵּיהּ כָּל אִינוּן קוֹשִׁין וְכָל אִינוּן פְּלוּגְתִּין דְּאַקְשֵׁי תַּמָּן. וִיהֵא תָּפִיס תַּמָּן מְאָה וְחַמְשִׁין יוֹמִין. 
<BR><p></p>וְהַהוּא זִמְנָא, יִכְנוֹשׁ קוּדְשָׁא בְּרִיךְ הוּא כָּל חֵיילֵי שְׁמַיָּיא, וְכָל בְּנֵי מְתִיבְתָּא דִילֵיהּ, וְהוּא לְעֵילָא מִכָּלְהוֹ, וְאַיְיתוּן קַמֵּיהּ הַהוּא תִּנְיָינָא, וְיִקְשׁוֹר תְּלַת קִשְׁרִין בְּקוֹדְלֵיהּ, וְיִטְלוּ אִינוּן תְּלַת רְחִימִין, וִיהַדְּרוּן לֵיהּ לַאֲתַר דַהֲוָה תָּפִיס תַּמָּן. וְאִינוּן רְחִימִין יֵיעֲלוּן בְּהֵיכָלָא חָדָא דְּאִיקְרֵי אַהֲבָה, וִיהוֹן גְּנִיזִין תַּמָּן. 
<BR><p></p>וְאוֹמֵי לוֹן קוּדְשָׁא בְּרִיךְ הוּא, לְכָל אִינוּן חַיָּילִין, וְלִתְרֵי מְתִיבְתֵּי, לְמֵהַךְ כָּלְהוֹ, וּלְמִשְׁמַע קָלָא דִּרְחִימוּתָא, דְּאִיהוּ תָּאֵיב לְמִשְׁמַע קָלָה בַּהֲדַיְיהוּ. בְּהַהוּא שַׁעֲתָא יִתְעַר עַל עַמָּא קַדִּישָׁא עָאקִין, אִלֵּין עַל אִלֵּין, בִּדְחִיקוּ סַגֵּי, וְאִינוּן צָוְוחִין צְוָוחָה בָּתַר צְוָוחָה, דִּמְעִין בָּתַר דִּמְעִין, וְיִתְעֲרוּן לָהּ. אִיהִי אַשְׁמָעַת קָלָא עַל בְּנָהָא. 
<BR><p></p>וְקוּדְשָׁא בְּרִיךְ הוּא קָארֵי וַאֲמַר, דָּא הִיא אַיָּילָתִי, חֲבֵירָתִי, יוֹנָתִי, שְׁלֵימָתִי הַיּוֹשֶׁבֶת בַּגַּנִּים, דְּלָא הֲוַת יָתְבָא אֶלָּא בְּסֵתֶר הַמַּדְרֵגָה פְּנִימָאָה, כְּמָה דְאַתְּ אָמֵר <small><small>(תהלים מה)</small></small> כָּל כְּבוּדָּה בַת מֶלֶךְ פְּנִימָה, וְהַשְׁתָּא בַּגַּנִּים, בַּחֲצִיפוּ, כְּאִימָּא דְאָזְלָא בָּתַר בְּרָהּ, בַּשְּׁוָוקִים וּבְפוּתְיֵי קַרְתָּא, מִדְּחִילוּ דְּלָא יַבְאִישׁוּן לֵיהּ. 
<BR><p></p>אַיָּילָתִי חֲבֵירָתִי חֲמִי, הָא חַבְרַיָיא כָּלְהוֹ דִּתְרֵי מְתִיבְתֵּי הָכָא. חֲבֵרִים דְּאִינוּן מְתִיבְתֵּי, מַקְשִׁיבִים לְקוֹלֵךְ הַשְׁמִיעִנִּי, דְּתֵיאוּבְתִּי לְמִשְׁמַע לְקָלָךְ. 
<BR><p></p>כַמָּה זִמְנִין אִיהוּ דְּלָא שְׁמַעְנָא לְקָלָךְ, וְלָא יְדַעְנָא לָךְ. כְּדֵין כָּל עַלְמָא בְּעִרְבּוּבְיָיא, עַמִּין בְּעַמִּין אוּמִּין בְּאוּמִּין. וּמַאן דְּלָא אִתְחֲזֵי לְמַלְכָּא, יֵיתוּן לֵיהּ לְמִישְׁלַט. וְיֵיתוּן עִמֵּיהּ עַמִּין נוּכְרָאִין, וְלִישָׁנִין אוֹחֲרָנִין, דְּלָא יִשְׁתְּמוֹדְעִין דִּינָא, וְלָא נִימוּסֵי מַלְכוּתָא. וְכַמָּה קְרָבִין יַחְשְׁבוּן לְמֶעְבַּד. 
<BR><p></p>וּבְגוֹ שָׂפָה רַפְיָיא, וּמַמְלַל רָכִּיךְ, יַעֲבֵיד כִּרְעוּתֵיהּ, וְיִשְׁלוֹט. וְיַחְשֵׁיב כַּמָּה מַחְשְׁבִין לְאַבְאָשָׁא. וְעַל עַמָּא יְחִידָאָה יַעֲבֵיד נִימּוּסִין בִּישִׁין. כְּדֵין יְהֵא עָאקוּ עַל עָאקוּ, עַל הַהוּא עַמָּא יְחִידָאָה. בֵּיהּ זִימְנָא יִתְתַּקַּף קוּדְשָׁא בְּרִיךְ הוּא, וִיפַיֵּיס לְאַיַּילְתֵּיהּ בְּכַמָּה פִּיּוּסִין, וְיַתְקֵיף בָּהּ, וִיקִים לָהּ מֵעַפְרָא, אִיהוּ וְלָא אָחֳרָא. וּתְרֵי מְתִיבְתֵּי יִשְׁתָּאֲרוּן בַּהֲדָהּ. 
<BR><p></p>תְּלַת מַלְכִין יִשְׁתָּאֲרוּן, וְיִתְעָרוֹן בִּתְלַת סִטְרִין דְּעָלְמָא, עַל עַמָּא דָא. וְהַהוּא מַלְכָּא דְּהֲוָה שָׁלֵיט בְּפוּם רַכִּיךְ, יִשְׁלוֹט בִּרְגַז סַגְיָא, וְנֵס וְתוֹקְפָא עַל עַמָּא קַדִּישָׁא. 
<BR><p></p>וּבְיַרְחָא תְּלִיתָאֵי, בְּד' לְיַרְחָא, בְּתֵשַׁע שַׁעֲתֵי וּפַלְגָא, יֵהֲכוּן כָּל בְּנֵי מְתִיבְתֵּי בַּהֲדָה דְּאַיַּילְתָּא, לְגוֹ קִבְרֵיהּ דְּרַעֲיָא, מְהֵימְנָא דְבֵיתָא, וְתֵיהַב תְּלַת קָלִין עֲלֵיהּ. בְּשַׁעֲתָא דְשִׁמְשָׁא יִתְכְּנֵישׁ מֵעָלְמָא, וְקִבְרֵיהּ יִתְפַּתַּח, וְיִבְעוּן בְּנֵי מְתִיבְתֵּי לַעֲאָלָא לְתַמָּן, וְלָא יִתְיְיהֵיב לוֹן רְשׁוּתָא, וְיִסְתַּלְּקוּן כָּלְהוֹ לְאַתְרַיְיהוּ. וְהִיא תֵיעוֹל, וּמִגַּוֵּויהּ יִפּוֹק מַה דְּיִפּוֹק. וְתִשְׁכַּח לְמשֶׁה יָתֵיב וְלָעֵי, וּבוּצִינָא דָּלֵיק קַמֵּיהּ, וְכַמָּה רֵיחִין וּבוּסְמִין סַחֲרָנֵיהּ. 
<BR><p></p>כֵיוָן דְּחָאמֵי לָהּ דְּעָאלַת, יָקוּם, וְיִתְחַבְּרוּן כַּחֲדָא דָּא עִם דָּא, וְקָלְיָא יִתְעֲרוּן בְּרוּם רוּמֵי רְקִיעִין, וְקוּדְשָׁא בְּרִיךְ הוּא יִשְׁמַע, וְיֵיעוֹל לְגוֹ הֵיכָלָא דְּאַהֲבָה, וְיִטוֹל מִתַּמָּן תְּלַת רְחִימִין, וְיִפְתַּח לוֹן מְעַרְתֵּיהּ. כְּדֵין יִתְעַר מָשִׁיחַ בְּהַהוּא לֵילְיָא, וְיִשְׁתַּכַּח תַּמָּן בַּהֲדַיְיהוּ, וִיהַדְּרוּן רָזִין דְּאוֹרַיְיתָא, בְּכָל הַהוּא לֵילְיָיא, בִּמְעַרְתָּא דְמשֶׁה. 
<BR><p></p>וְכַד סָלֵיק עַמּוּדָא דְצַפְרָא, יִתְגְּנֵיז מָשִׁיחַ וְיִשְׁתָּאֲרוּן משֶׁה וּשְׁכִינְתָּא בְּהַהוּא יוֹמָא, כְּיוֹמָא דְּשָׁבוּעוֹת. וְסַלְקָא שְׁכִינְתָּא עַל הַהוּא טוּרָא, וְתִשְׁתְּמַע תְּלַת קָלִין, חַד לָקֳבֵיל אַבְרָהָם, וְחַד לָקֳבֵיל יִצְחָק, וְחַד לָקֳבֵיל משֶׁה וְיַעֲקֹב. הֲדָא הוּא דִכְתִיב, <small><small>(ישעיה מ)</small></small> עַל הַר גָּבֹהַּ עֲלִי לָךְ מְבַשֶּׂרֶת צִיּוֹן הָרִימִי בַכֹּחַ קוֹלֵךְ וְגו' הָרִימִי אַל תִּירָאִי אִמְרִי כו'. 
<BR><p></p>הָרִימִי, הָרִימִי, אִמְרִי. דָּא הָרִימִי בַכֹּחַ, תְּרוּעָה. הָרִימִי אַל תִּירָאִי, תְּקִיעָה. אִמְרִי, הָא תְּרוּעָה תְּקִיעָה וּתְרוּעָה כַּחֲדָא. וְדָא אִיקְרָא שׁוֹפָר תְּרוּעָה. שׁוֹפָר מֵהַהוּא תְּרוּעָה דִּלְעֵילָא. 
<BR><p></p>שׁוֹפָר זְעֵירָא, בְּגִין דְּאִית אָחֳרָא דְּאִקְרֵי שׁוֹפָר גָּדוֹל. שׁוֹפָר זְעֵירָא דָּא, אִקְּרֵי שׁוֹפָר הוֹלֵךְ גּוֹ תְּנוּעָה דְּבוּצִינָא, הֲדָא הוּא דִכְתִיב, <small><small>(שמות יט)</small></small> וַיְהִי קוֹל הַשּׁוֹפָר הוֹלֵךְ. בְּגִין דְּאָחֳרָא אִיהוּ שׁוֹפָר גָּנִיז וְטָמִיר, וְלָא הוֹלֵךְ. אֲבָל דָּא זְעֵירָא, אִיהוּ הָכָא בְּיוֹמָא דְּשָׁבוּעוֹת, וְהַאי אִיהוּ דְּאִיתְעַר בְּיוֹמָא דְאוֹרַיְיתָא, בְּיוֹמָא דְשָׁבוּעוֹת. 
<BR><p></p>בְּאִתְעָרוּ דְּהַאי שׁוֹפָר, דְּאִיתְעַר בִּתְרוּעָה וּתְקִיעָה וּתְרוּעָה, יִתְעָרוּן אֲבָהָן מִגּוֹ מְעַרְתָּא, וְיִסְתַּלְּקוּן בְּרוּחָא, וְיֵיתוּן לְגַבָּהּ. וּמֵהַהוּא קָלָא, כַּמָּה חַיָּיבִין בְּאַרְעָא קַדִּישָׁא יְמוּתוּן, וְיִסְתַּלְּקִין מֵעָלְמָא. בְּהַהוּא יוֹמָא, סָלְקִין צְלוֹתִין דְּיִשְׂרָאֵל בְּכָל אֲתַר, דְּאִינוּן קַמֵּי מַלְכָּא קַדִּישָׁא. וַאֲבָהָן יֵיתוּן כַּחֲדָא, וִיהוֹן בְּהַהוּא טוּרָא. וּמשֶׁה סָלֵיק בַּהֲדַיְּיהוּ. וְתַמָּן יִסְתַּכֵּל בַּאֲבָהָן, וְאִינוּן בֵּיהּ. וְיֵיעֲלוּן כָּלְהוֹ גּוֹ מְעַרְתָּא דְמשֶׁה. וּמָשִׁיחַ יִתְעַר לְגַבַּיְיהוּ, וְיִתְחַבְּרוּן כָּלְהוֹן בְּהַאי יוֹמָא. 
<BR><p></p>וּבְהַאי יוֹמָא, יִתְעָרוּן עֶשֶׂר שִׁבְטִין, לַאֲגָחָא קְרָבִין לְאַרְבַּע סִטְרִין דְּעָלְמָא, בַּהֲדֵי מְשִׁיחָא דְּאִתְמְשַׁח עֲלַיְיהוּ, וִיקַבֵּל מְשִׁיחוֹ עַל יְדָא דְּחַד כֹּהֵן צֶדֶק, וְשִׁבְעָה רוֹעִים מְהֵימְנָן עִמֵּיהּ. 
<BR><p></p>וּמְשִׁיחָא דָא מִשִּׁבְטָא דְאֶפְרַיִם הוּא, וּמִזַּרְעָא דְּיָרָבְעָם בֶּן נְבָט הֲוֵי בְּרֵיהּ דַּאֲבִיָּה, דִּבְעוּלֵימוֹי מֵת, וְהַהוּא יוֹמָא דְמֵת, אִתְיְילֵיד לֵיהּ בַּר, וְאִתְנְטֵיל מִבֵּי יָרָבְעָם לְמַדְבְּרָא. וּלְתַמָּן נְטָלוּ מְאָה וְשִׁבְעִין גִּבָּרִין, כָּלְהוֹ זַכָּאִין מִשִּׁבְטָא דְאֶפְרָיִם, דְּלָא אִשְׁתַּכְּחוֹ בְּחוֹבָא דְיָרָבְעָם. 
<BR><p></p>וּמֵהַאי בְּרֵיהּ דַּאֲבִיָּה, נְפֵיק הַאי מְשִׁיחָא. וְעַל דָּא כְּתִיב, <small><small>(מלכים א יד)</small></small> וְסָפְדוּ לוֹ כָל יִשְׂרָאֵל וְקָבְרוּ אֹתוֹ. סְתִים הַאי נְבוּאָה לְשַׁעֲתָא, וּנְבוּאָה לֶעָתִיד, כִּי זֶה לְבַדּוֹ יָבֹא לְיָרָבְעָם אֶל קָבֶר יַעַן נִמְצָא בוֹ דָּבָר טוֹב אֶל ה' אֱלֹהֵי יִשְׂרָאֵל בְּבֵית יָרָבְעָם. דָּא הַאי מְשִׁיחָא, דְּאִיהוּ דָּבָר טוֹב אֶל ה'. 
<BR><p></p>כֵיוָן דְּיִנְדְּעוּן אֲבָהָן, דְּפַקֵּיד הַקָּדוֹשׁ בָּרוּךְ הוּא לְאַיַּילְתֵּיהּ וּלְעַמֵּיהּ, כַּמָּה חֵידוּ עַל חֵידוּ בְּהַאי יוֹמָא. בְּאַרְעָא דְּצָפוֹן מַלְכוּתָא דְתֵימָן, כַּמָּה עָאקוֹ עַל עָאקוֹ יִתְעָרוּן בְּהַאי יוֹמָא עַל עַמָּא דְיִשְׂרָאֵל, וְתִתְקַבֵּל צְלוֹתְהוֹן בְּרַעֲוָוא. וּבְפַנְיָיא דְּהַאי יוֹמָא, תֶּהֱדַר שְׁכִינְתָּא לְגוֹ בֵיתָא, וּמָשִׁיחַ לְאַתְרֵיהּ, וַאֲבָהָן לְגוֹ מְעַרְתָּא דִּילְהוֹן. 
<BR><p></p>שְׁכִינְתָּא תְּהַךְ וְתֶהֱדַר לְגַבֵּי משֶׁה, שִׁבְעִין יוֹמִין. לְסוֹף שִׁבְעִין יוֹמִין, סָלֵיק נְאָקוֹ דְּיִשְׂרָאֵל לְקַמֵּי מַלְכָּא קַדִּישָׁא, דִּיהוֹן מְעִיקִין לוֹן בְּכָל סִטְרִין דְּעָלְמָא. וּכְנִישְׁתָּא חָדָא לְצַד דָּרוֹמָא יִתְאֲבֵיד וְיִתְחֲרֵיב. וַחֲמִשָּׁה זַכָּאֵי קְשׁוֹט יִתְקַטְלוּן בֵּינַיְיהוּ. 
<BR><p></p>כְדֵין לְסוֹף תְּלָתִין וּתְּרֵין יוֹמִין דְּיִקְטְלוּן לִכְנִישְׁתָּא הַהִיא, יִלְבַּשׁ קוּדְשָׁא בְּרִיךְ הוּא קִנְאָה לְהַהוּא שׁוֹפָר זְעֵירָא. וְהַהוּא מָשִׁיחַ בְּרֵיהּ דְּאֶפְרַיִם יִפְרוֹשׂ פְּרִישָׂא כְּחַד תּוֹר דְּקַרְנוֹי סָלְקִין כְּקַרְנוֹי דִּרְאֵם. 
<BR><p></p>וְהַהוּא שׁוֹפָר זְעֵירָא, יִתְקַע תְּרוּעָה תְּקִיעָה וּתְרוּעָה, תְּלַת זִמְנִין בְּרֵישׁ טוּרָא כְּמִלְּקַדְּמִין, כְּדֵין נָטְלִין דִּגְלִין דְּהַהוּא מָשִׁיחַ, וְיִפּוֹל רַעֲשָׁא עַל עָלְמָא, בְּאִינוּן קָלִין דְּשׁוֹפָרָא. וְכָל אִינוּן בְּנֵי עָלְמָא יִשְׁמְעוּן וְיֶחֱמוּן. כְּמדָּבָר אַחֵר, <small><small>(ישעיה יח)</small></small> כָּל ישְׁבֵי תֵבֵל וְשֹׁכְנֵי אָרֶץ כִּנְשׂא נֵס הָרִים תִּרְאוּ וְכִתְקֹעַ שׁוֹפָר תִּשְׁמָעוּ. 
<BR><p></p>וּכְדֵין יִתְבַּעֲרוּן גִּלּוּלִין מִן אַרְעָא קַדִּישָׁא. וּתְלַת קְרָבִין יַעַבְדוּן בְּנֵי יִשְׁמָעֵאל בַּהֲדֵי מָשִׁיחַ דָּא. וְאִינוּן יֵיתִין וְיִסְגְּדוּן לְמָארֵי עָלְמָא בְּטוּרָא דְקוּדְּשָׁא בִּירוּשָׁלַיִם. וְאִילֵין קְרָבִין יְהוֹן בְּאֶלֶף שְׁתִיתָאָה. 
<BR><p></p>וּבְיַרְחָא דְבוּל, יִפּוֹלוּ שַׂנְאֵיהוֹן, וְיִתְעַבְרוּן כָּל אִינוּן גִּילוּלִין דְּיִשְׁתָּאֲרוּן בְּאַרְעָא קַדִּישָׁא. וּמִתַּמָּן יַהֲכוּן וְיִתְעָרוּן קְרָבִין עַל עָלְמָא. וּבְעוֹד דְּאִינוּן יַגִּיחוּן קְרָבִין עִם כָּל בְּנֵי עָלְמָא, יִתְכַּנְּשׁוּן בְּנוֹי דֶּאֱדוֹם עַל אַרְעָא קַדִּישָׁא, וְיִתְפְּסוּן לָהּ, וְיִשְׁלְטוּן עֲלָהּ תְּרֵיסַר יַרְחֵי. 
<BR><p></p>לְסוֹף תְּרֵיסַר יַרְחִין, יִתְגַּעַשׁ וְיִרְעַשׁ כָּל עָלְמָא. וּבֵין זִמְנִין אִלֵּין, דִּשְׁכִינְתָּא תֵּהַךְ וְתֶהֱדַר לְגַבֵּי מְעַרְתָּא דְמשֶׁה, יַתְטַמַּר מַלְכָּא מְשִׁיחָא ט' יַרְחִין, כְּיַרְחִין דְּיוֹלֵדָה, וְאִינוּן ט' יַרְחִין, כַּמָּה צִירִין וַחֲבָלִים יִטוֹל עַל גַּרְמֵיהּ. 
<BR><p></p>וּבֵין כָּךְ קוּדְשָׁא בְּרִיךְ הוּא יַסְגֵּי צַעֲרֵיהּ, וְיֵעוֹל לְגוֹ שְׁבִילִין דְּאִילָנָא חָדָא, דְּאִית לֵיהּ אִילָנָא קַדִּישָׁא רַבְרְבָא וְתַקִּיף. וְתַמָּן בְּשִׁבְעִין עַנְפִין, יִטוֹל מְכִילָן דַּאֲלַכְסוֹנִין, וְיִטוֹל לְשִׁבְעִין מְמַנָּן, דְּסַחֲרָאן לְשִׁבְעִין עַנְפִין דְּאִילָנָא, גּוֹ אִינוּן מְכִילָן אֲלַכְסוֹנִין, וְיִשְׁתַּכְּחוּן אֲסוּרִין חַד תַּקְלָא דִּמְכִילָא וּפַלְגּוּ. כְּדֵין יָחֵית לוֹן מִכָּל עֲנָפָא וַעֲנָפָא. 
<BR><p></p>וְכַמָּה עַנְפִין זְעִירִין וּדְלָא זְעִירִין יִתָּבְרוּן בְּמֵיחַתְהוֹן מִתַּמָּן, בְּגִין דְּאִתְאַחֲדָאן גּוֹ עַנְפִין, וּבְמֵיחַתְהוֹן יִתָּבְרוּ. כְּדֵין כַּמָּה סַגִּיאִין מֵעַמָּא קַדִּישָׁא יִתָּבְרוּן בֵּין רַגְלִין דִּשְּׁאָר עַמִּין. וְכָל אִינוּן מְמַנָּן, יַעַבְרוּן לוֹן גּוֹ נְהַר דִּינוּר, וְיִתְעַבְרוּן מִשּׁוּלְטָנֵיהוֹן. 
<BR><p></p>וּבֵין כָּךְ מָשִׁיחַ צִירִין וַחֲבָלִין יְהוֹן לֵיהּ כְּיוֹלֵדָה. וְעַל הַהוּא זִמְנָא כְּתִיב, <small><small>(תהלים כ)</small></small> יַעַנְךָ ה' בְּיוֹם צָרָה. דְּאִינוּן תֵּשַׁע פְּסוּקִים כְּיַרְחִין דְיוֹלֵדָה. וְשִׁבְעִין תֵּיבִין, דְּהָא לְשִׁבְעִין שְׁנִין בְּאֶלֶף שְׁתִיתָאָה, יוֹלִיד וְיִשְׁלוֹט עַל כָּל עָלְמָא. וּבְגִין כָּךְ בְּאִינוּן תִּשְׁעָה יַרְחִין, יִתְחֲזוּן בְּכָל לֵילְיָא, מִפַּלְגוּ וָאֵילָךְ, רֶכֶב אֵשׁ וְסוּסֵי אֵשׁ לְבַר מֵרְקִיעָא, מְגִיחָן קְרָבִין אִלֵּין בְּאִלֵּין, עַד דְּיִנְהַר צַפְרָא. 
<BR><p></p>לְבָתַר דְּאִינוּן תִּשְׁעָה יַרְחִין יַעַבְרוּן, כְּדֵין קוּדְשָׁא בְּרִיךְ הוּא יִתְעַר לְמָשִׁיחַ דָּא, וְיַפֵּיק לֵיהּ מִגִּנְתָּא דְעֵדֶן. וְהַהוּא יוֹמָא דְּיִפּוֹק, יִזְדַּעְזַע כָּל עָלְמָא, דְּיַחְשְׁבוּ כָּל בְּנֵי עָלְמָא דִּימוּתוּן. 
<BR><p></p>וְעַל הַהוּא יוֹמָא כְּתִיב, <small><small>(ישעיה ב)</small></small> וּבָאוּ בִּמְעָרוֹת צוּרִים וּבִמְחִילוֹת עָפָר מִפְּנֵי פַּחַד ה'. דָּא שְׁכִינְתָּא, דְּתֵירוֹם מֵהַהוּא זִימְנָא וָאֵילָךְ, וּמָשִׁיחַ בַּהֲדָהּ. וּמֵהֲדַר גְּאוֹנוֹ, דָּא מָשִׁיחַ. בְּקוּמוֹ לַעֲרֹץ הָאָרֶץ. כְּדֵין <small><small>(שם יא)</small></small> וְאָסַף נִדְחֵי יִשְׂרָאֵל וּנְפֻצוֹת יְהוּדָה יְקַבֵּץ וְגו'. דָּא בְּשִׁתִּין שְׁנִין דְּאֶלֶף שְׁתִיתָאָה, וְיֵהֲכוּן לְבָתַר דְּיַעֲבֵיד לוֹן קוּדְשָׁא בְּרִיךְ הוּא כַּמָּה נִסִּין. 
<BR>
<!--BODY_END-->
<!--_LEND-->       </div>
</body>
</html>
 