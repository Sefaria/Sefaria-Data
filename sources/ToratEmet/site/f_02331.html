<!DOCTYPE html PUBLIC "-//W3C//DTD HTML 4.01 Transitional//EN">
<script type="text/javascript" src="b_defaults.js"></script>
<script type="text/javascript" src="b_params.js"></script>
<script type="text/javascript" src="b_bh3.js"></script>

<!-- Mirrored from www.toratemetfreeware.com/online/f_02331.html by HTTrack Website Copier/3.x [XR&CO'2014], Thu, 11 Aug 2016 10:39:58 GMT -->
<head>	<meta http-equiv=Content-Type content="text/html; charset=windows-1255">	</head>

<script> begin ("חי באמונה ב - אהבת עולם אהבתנו","מוסר","d_root__100_mosr.html","חי באמונה ב - אהבת עולם אהבתנו","f_02331.html");</script>
<html>

<head>
	<meta http-equiv=Content-Type content="text/html; charset=windows-1255">
</head>
<style body-"text/css">body{border-width: 1px;border-style:solid;border-color: #e6f1ff; background-color: #ffffff; font-family:David; }
hr{height:2; color:RGB(173,200,234);}
</style>



<title>חי באמונה ב - אהבת עולם אהבתנו</title>

<body lang=EN-US link="#2d68b0" vlink="#2d68b0" alink="#1464e6" style="tab-interval:36.0pt; font-family: David;" >
        <div class=Section1 dir=LTR > <div class=Section2 dir=RTL >

<span style="color:#000000;"><span style="font-weight:bold; font-size:18px; ">
<center><span style="color:#BE32BE;"><span style="font-weight:bold; font-size:18px; ">
<span style="color:#BE32BE;"><small>בס''ד -  כל הזכויות שמורות (c) ל הרב ישראל יעקב לוגאסי שליט''א </small></center></span></span></span></span><CENTER><p></p>
<span style="font-weight:bold; font-size:52px; ">
חי באמונה ב - אהבת עולם אהבתנו<BR></span></CENTER><CENTER>אָהַבְתּי אֶתְכֶם אָמַר ה' <small><small>(מלאכי א' ב')</small></small> 
</CENTER><CENTER><b><big>בספר זה תווכח ותבואר אמינות ואהבת ה' לעמו שהינה ללא גבול, 
</CENTER><CENTER>בכל זמן ובכל מצב, הן לכלל והן לפרט</big></b>
</CENTER><CENTER>הרב ישראל יעקב לוגאסי שליט"א
</CENTER>

<!--SOURCE_FILE=G:\Dev\bh3\Runtime files 2\Books\100_מוסר\501_חי באמונה ב.txt-->
<HR><BR><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0000_L2">פתיחה - הבן יקיר לי... ילד שעשעים...</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0001_L2">מבוא - אהבתי אתכם אמר ה'</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0002_L2">א. שתי שאלות ושתי תשובות</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0003_L2">ב. האדם נברא במטרה להיטיב לו</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0004_L2">ג. כגודל הנתינה - גודל האהבה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0005_L2">ד. סוד הידיעה בהנהגת הבורא</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0006_L2">ה. אבינו מלכנו...</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0007_L2">ו. חובה להיות בשמחה - היאך נתן ליישם מצוה זו?</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0008_L2">ז. ידיעת האבהות מרוממת ומצילה מן החטא</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0009_L2">ח. ראיה ברורה שאין להקב"ה הנהגה מלבד הרחמים</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0010_L2">ט. גם כי אלך בגיא צלמות לא אירא רע - לא אפחד מהרע</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0011_L2">י. השתתפות הבורא בצער האדם מעידה על מידתו שהיא רחמים בלבד</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0012_L2">יא. היודע ידיעת רחמיו של הבורא הינו "בן חכם ישמח אב"</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0013_L2">יב. עקר הידיעה - לדעת את רחמיו גם כאשר נוהג הוא במדת הדין</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0014_L2">יג. ה' צדיק יבחן</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0015_L2">יד. שמחתו של רבי עקיבא בסריקת בשרו במסרקות של ברזל</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0016_L2">טו. ה' אחד ושמו אחד - הנהגה אחת, רחמים בלבד!</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0017_L2">טז. הסתכלותם של גדולי ישראל על מידת הדין</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0018_L2">יז. בעידן פרענות "נשפך" שפע ממדת הרחמים יותר מעידן שאינו של פרענות</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0019_L2">יח. בזמננו נחוץ ביותר מכל התקופות - לידע ולהכיר ברחמנות הבורא</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0020_L2">יט. יציבות הנפש תלויה במבט נכון על האלקים</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0021_L2">כ. הוכחות והמחשות לאהבת ה' את ברואיו</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0022_L2">כא. בעית הבעיות...!</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0023_L2">כב. הכל מאהבה...</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0024_L2">כג. אם הבורא חפץ בהצלחתי - מה יש לפחד שמא לא אצליח...?</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0025_L2">כד. אמון במצבי ענישה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0026_L2">כה. ההתעללות במצרים היתה מדה במדה בהנהגה גלויה ביותר לבטאות ...</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0027_L2">כו. עמי זכר-נא מה יעץ בלק...</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0028_L2">כז. מה בין שכל אנושי לבין דעת תורה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0029_L2">כח. בטחון בה' לא יתכן, רק מתוך תחושתנו בו כ"אבינו"</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0030_L2">כט. הפליא ה' לעשות עמנו שהורשינו לשמוח במפלת שונאינו  מה שבדרך כלל אין הקב"ה חפץ בכך</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0031_L2">ל. "אהבת עולם אהבתנו"</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0032_L2">לא. ראיה מוחצת לאהבת ה' את עמו גם במצבי ענישה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0033_L2">לב. עוד ראיה מוחצת לאהבת ה' את עמו גם במצבי ענישה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0034_L2">לג. מדוע פעמים מוכרחת היד הקשה?</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0035_L2">לד. מה חזינו ומה נודע לנו במעמד הר סיני?</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0036_L2">לה. מדוע בחר ה' בעמו ישראל מכל אומות העולם</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0037_L2">לו. האם זהו גורלנו להיות שנואי העמים?!</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0038_L2">לז. גזירת השואה - רק רחמן כהבורא יכול לבצע ניתוח שכזה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0039_L2">לח. מדברי הגאון הרב שך זצ"ל</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0040_L2">לט. מכתב חיזוק מהרב "שומר אמונים" למעוני השואה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0041_L2">מ. מעלת יהודי ואפלו הוא רשע - המוכה מגוי , וכל שכן אם נהרג על ידו</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0042_L2">מא. כשישראל מצטערים על ידי גוים - זהו תקונם דוקא</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0043_L2">מב. כיצד יש לראות תופעת "צדיק ורע לו"</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0044_L2">מג. "כי כאשר ייסר איש את בנו ה' אלקיך מיסרך"</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0045_L2">מד. מה בעצם מטרת היסורים?</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0046_L2">מה. אמון במצבי מעידה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0047_L2">מו. "נרון" בלילה יפה מ"אבוקה" ביום</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0048_L2">מז. הבהרה ראשונה לכוחה של תשובה - מדברי תורה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0049_L2">מח. הבהרה שניה - מדברי הנביאים</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0050_L2">מט. הבהרה שלישית לאמיתות פתרון התשובה - מדברי התלמוד</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0051_L2">נ. הטעם לחששת חכמתו יתברך מקטנות אמונה במצות התשובה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0052_L2">נא. התשובה מתקבלת אצל ה' כהתנדבות ולא כפריעת חוב</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0053_L2">נב. מדוע הוצרכה התשובה להיברא קודם שנברא העולם?</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0054_L2">נג. עוצמת כוחה של התשובה הגורמת לאי סבילת הדעת להשתכנע בכחה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0055_L2">נד. מעשה שנבע מחוסר אמונת התשובה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0056_L2">נה. לא תתכן מצות התשובה ללא "תמימות"</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0057_L2">נו. התועלת שבמעידות</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0058_L2">נז. הכי נדרש מאתנו לבל נכשל לעולם?!</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0059_L2">נח. טעם נוסף לתועלת הירידות והעליות</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0060_L2">נט. גם סטית הבנים והבנות מדרך ה' הוא נצרך לצורך תיקונם</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0061_L2">ס. עימו אנכי בצרה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0062_L2">סא. מצות "אהבת ה'" שמצוה האדם לאהוב את ה' - יוכל לקיימה כפי ...</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0063_L2">סב. סיבת ריבוי הצרות בעקבתא דמשיחא, ובפרט צער העניות</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0064_L2">סג. הפותח יד לקבל פושעים וחטאים</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0065_L2">סד. החשד על ה' שהינו נוטש את החוטא הוא שקר גדול - ומביא לעצבות וליאוש</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0066_L2">סה. לגירוש העצבות ולהחזרת הבטחון בה' גם לאחר החטא, שמיד ירוץ האדם ...</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0067_L2">סו. הריחוק מהקב"ה הוא אך ורק מצד האדם</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0068_L2">סז. האוהב האמיתי של האדם הוא אך ורק הבורא יתברך</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0069_L2">סח. חיזוק מדברי הכתובים על גודל אהבת ה' לעמו ישראל</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0070_L2">סט. אמונה למעשה</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0071_L2">ע. ידיעת אהבת ה' לעמו מחייבת אהבת ישראל</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0072_L2">עא. גדלות ותקוה טובה לכל אדם באשר הוא</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0073_L2">עב. כי בנו בחרת... - סיפור</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0074_L2">עג. אבינו מלכנו... - סיכום</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0075_L2">"שמחת תורה" בצל רבי ירוחם ממיר זצ"ל</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0076_L2">דור משיח - דור שיתעלה על כל הדורות כולם</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0077_L2">פנה אל תפלת הערער... תכתב זאת לדור אחרון</a><BR></span><span style="font-size:16px; ">
&nbsp&nbsp&nbsp&nbsp&nbsp&nbsp&nbsp&nbsp&nbsp&nbsp<a href="#HtmpReportNum0078_L2">עד. כמה פסוקים מהנביא ישעיה מהמעותד לנו</a><BR></span>
<span style="font-size:26px; ">
<br><br><hr><span style='font-size:90%; line-height:120%;'>
<!--BODY_START-->
<!--DAILY_LEARNING_PARAMS=-->
<div style='text-align: justify; padding:15;'>
<!--END_PARTIAL_PREFIX--><!--_LSTART-->

<!--$~-->
<BR><a name="HtmpReportNum0000_L2"></a><a name="פְּתִיחָהB-BהֲבֵןBיַקִּירBלִי...BיֶלֶדBשַׁעֲשֻׁעִים..."></a><br><span style="font-size:28px; ">
<p></p>
<B><U><span style='color:RGB(45,104,176);'><u>פתיחה - הבן יקיר לי... ילד שעשעים...</u></span><BR></U></B></span><p></p>"הֲבֵן יַקִּיר לִי אֶפְרַיִם, אִם יֶלֶד שַׁעֲשֻׁעִים, כִּי מִדֵּי דַבְּרִי בוֹ זָכֹר אֶזְכְּרֶנּוּ עוֹד" <small><small>(ירמיה לא, יט)</small></small>.
<BR><p></p>אַשְׁרֵי הַיֶּלֶד שֶׁיּוֹדֵעַ וּמַכִּיר בְּשַׁעֲשׁוּעֵי אָבִיו שֶׁמִּשְׁתַּעֲשֵׁעַ בּוֹ. כַּמָּה מְאֻשָּׁר יֶלֶד זֶה בְּכָל רֶגַע וְרֶגַע. יוֹדֵעַ הוּא, יֵשׁ לִי אָב אוֹהֵב, יֵשׁ לִי אָב שֶׁאֲנִי יָקָר לוֹ, שֶׁאֲנִי יֶלֶד שַׁעֲשׁוּעִים שֶׁלּוֹ, אָזְנָיו קַשּׁוּבוֹת לִשְׁמֹעַ אוֹתִי תָּמִיד וּבְאַהֲבָה, חָשׁ בְּצַעֲרִי, חָרֵד לְגוֹרָלִי, עוֹשֶׂה הַכֹּל לְמַעֲנִי, וּבְיוֹתֵר כַּאֲשֶׁר אָבִיו זֶה בַּעַל יְכֹלֶת בְּכֹחַ וּגְבוּרָה, חָכָם בְּכָל הַחָכְמוֹת, עָשִׁיר מֵאֵין כָּמוֹהוּ, וּבְיוֹתֵר כַּאֲשֶׁר אָב זֶה אֵין בְּעָיָה שֶׁאֵין בְּיָדוֹ לְפָטְרָהּ.
<BR><p></p>וּלְעֻמָּתוֹ, כַּמָּה מִסְכֵּן יֶלֶד זֶה שֶׁנֶּעֶלְמָה מִמֶּנּוּ אֲמִתּוּת זוֹ שֶׁהִנּוֹ בֶּן שַׁעֲשׁוּעִים לְאָבִיו וְחָשׁ אֶת אָבִיו כְּמִתְנַכֵּר אֵלָיו, חָשׁ אֶת אָבִיו אִי - אִכְפַּתִּי, אָדִישׁ, חָשׁ אֶת עַצְמוֹ כְּנֵטֶל וּכְמַעֲמָסָה עַל אָבִיו, וּבְיוֹתֵר כַּמָּה מִסְכֵּן בֵּן זֶה כַּאֲשֶׁר הַמְדֻבָּר בְּאָב בַּעַל יְכֹלֶת בְּכָל הַתְּחוּמִים.
<BR><p></p>אֵין סָפֵק שֶׁיֶּלֶד כָּזֶה יָחוּשׁ בְּדִידוּת וּמִסְכֵּנוּת. עִם מִי יְדַבֵּר יֶלֶד זֶה כַּאֲשֶׁר יִפְּלוּ עָלָיו קְשָׁיֵי הַחַיִּים? לְאָן יִפְנֶה יֶלֶד זֶה בְּאֵין לוֹ עוֹזֵר וְתוֹמֵךְ? הֲלֹא נָבוֹל יִבֹּל כְּעָלֶה נִדָּף הַמִּתְפַּזֵּר בָּרוּחַ וְאֵין מְאַסֵּף...
<BR><p></p>וּבְכֵן, הָבָה וְנִתְבּוֹנֵן מַה יַּחֲסוֹ הָאֲמִתִּי שֶׁל הַבּוֹרֵא כְּלַפֵּי בָּנָיו - בָּנִים אַתֶּם לַה' אֱלֹקֵיכֶם. עַל כָּךְ הָיָה הֶחָסִיד הַגָּאוֹן אוֹהֲבָן שֶׁל יִשְׂרָאֵל מָרָן הֶ"חָפֵץ חַיִּים" נוֹשֵׂא מְשָׁלוֹ:
<BR><p></p>אֶזְרַח מְדִינָה הָיָה לוֹ לִשְׁטֹחַ אֵיזוֹשֶׁהִי בַּקָּשָׁה לְמַלְכּוֹ הַמּוֹלֵךְ בַּמְּדִינָה בָּהּ הָיָה הוּא אֶחָד מֵאֶזְרָחֶיהָ, הִזְמִין תּוֹר לְהִכָּנֵס לְאַרְמוֹנוֹ שֶׁל הַמֶּלֶךְ וְהִמְתִּין בְּכִלְיוֹן עֵינַיִם לְתוֹרוֹ שֶׁנִּקְבַּע לְעוֹד כִּשְׁלֹשָׁה חֳדָשִׁים.
<BR><p></p>בְּהַגִּיעַ הַיּוֹם נִכְנַס עִם כַּרְטִיס תּוֹרוֹ לִמְשָׁרֵת הַמֶּלֶךְ הַמְמֻנֶּה לְהַכְנִיס אֶת הָאֶזְרְחִים לְבַקֵּשׁ בַּקָּשָׁתָם, יוֹשֵׁב לוֹ הָאֶזְרָח בַּחֲדַר הַהַמְתָּנָה, מִתְבּוֹנֵן בַּיֹּפִי וְהֶהָדָר שֶׁל הָאַרְמוֹן וְהַהִתְרַגְּשׁוּת הֵחֵלָּה מְפַעֶמֶת בְּקִרְבּוֹ יוֹתֵר וְיוֹתֵר. בְּעוֹדוֹ מַמְתִּין מֵעֵבֶר לְדֶלֶת הַכְּנִיסָה לָאוּלָם בּוֹ יוֹשֵׁב הַמֶּלֶךְ, נִגַּשׁ הוּא לָ"עֵינִית" שֶׁבַּדֶּלֶת לְהָצִיץ דַּרְכָּהּ לְעֵבֶר אוּלַם הַמֶּלֶךְ, וּבַהֲצִיצוֹ בָּהּ מִסְפַּר שְׁנִיּוֹת חָשׁ בְּעַצְמוֹ שֶׁכִּמְעַט וְהִנּוֹ מִתְעַלֵּף... מִמּוּל מַמָּשׁ רָאָה אֶת הַמֶּלֶךְ בִּמְלֹא הוֹדוֹ וַהֲדָרוֹ יוֹשֵׁב עַל כִּסֵּא רָם וְנִשָּׂא מְפֹאָר וּמְשֻׁבָּץ בְּכָל מִינֵי אַבְנֵי חֵן, וְעַל רֹאשׁוֹ כֶּתֶר זָהָב מְשֻׁבָּץ בִּפְנִינִים וְכֻלּוֹ אוֹמֵר כָּבוֹד, מַחֲזֶה אֲשֶׁר אֵימָה וָפַחַד יֹאחֲזוּ לְכָל רוֹאֶה מַרְאֶה שֶׁכָּזֶה. מִיָּד הִתְיַשֵּׁב לוֹ הָאֶזְרָח עַל כִּסְאוֹ בַּחֲדַר הַהַמְתָּנָה עַל מְנָת לְהֵרָגַע וּלְהִתְאוֹשֵׁשׁ מִפַּחְדּוֹ וְהִרְהוּרֵי חֲרָטָה עָלוּ בְּקִרְבּוֹ עַל אֲשֶׁר בִּקֵּשׁ פְּגִישָׁה זוֹ.
<BR><p></p>לְאַחַר רְגָעִים חָשַׁב, אוּלַי אִם אֶסְתַּכֵּל שׁוּב בָּ"עֵינִית" יִסְתַּלֵּק הַמּוֹרָא מִמֶּנִּי, שֶׁכֵּן בְּכָךְ אָכִין עַצְמִי קֹדֶם שֶׁאֶכָּנֵס לַמֶּלֶךְ. נִגַּשׁ שׁוּב לָ"עֵינִית" וְהִבִּיט בָּהּ לַמִּתְרַחֵשׁ גַּם בִּימִין הָאוּלָם וּבִשְׂמֹאלוֹ, וְהִנֵּה חָשְׁכוּ עֵינָיו פִּי כַּמָּה: עֲשָׂרוֹת שֶׁל שָׂרִים וְנִכְבָּדִים עוֹמְדִים בְּשׁוּרוֹת מִימִין הַמֶּלֶךְ וּמִשְּׂמֹאלוֹ, וְכֻלָּם עוֹמְדִים בְּדוּמִיָּה, בְּאֵימָה וָפַחַד, וְאֵינָם פּוֹצִים פִּיהֶם מִמּוֹרָא הַמֶּלֶךְ. וְאַף שֶׁכָּל אֶחָד מֵהֶם נִרְאָה מְאַיֵּם כְּשֶׁלְּעַצְמוֹ - עַל פְּנֵיהֶם נִכָּר שֶׁהִנָּם שָׂרִים חֲכָמִים חֲבֵרִים בַּמְּלוּכָה וּלְכָל אֶחָד תַּפְקִיד רָם וְנִשָּׂא, וְעִם כָּל זֶה, כְּשֶׁהֵם עוֹמְדִים לְיַד הַמֶּלֶךְ, פַּחַד וְאֵימָה אוֹחַזְתָּם.
<BR><p></p>וְאָז הֶחְלִיט לוֹ אוֹתוֹ אֶזְרָח: זֶהוּ! אֲנִי חוֹזֵר הַבַּיְתָה! אֵין בִּיכָלְתִּי בְּשׁוּם אֹפֶן לְהִכָּנֵס לְמָקוֹם מְאֻיָּם שֶׁכָּזֶה! וּבְיוֹתֵר כְּשֶׁרָאָה שֶׁרַגְלָיו וְגוּפוֹ רוֹעֲדִים מֵהִתְרַגְּשׁוּת וּמִפַּחַד, הֶחְלִיט שֶׁהוּא מְבַטֵּל אֶת הַפְּגִישָׁה. אוּלָם בְּעוֹדוֹ מְהַרְהֵר לָשׁוּב, בְּאוֹתוֹ רֶגַע נִגָּשׁ אֵלָיו הַמְשָׁרֵת, פּוֹתֵחַ לוֹ אֶת דֶּלֶת הָאוּלָם וּמְבַקְּשׁוֹ לְהִכָּנֵס שֶׁכֵּן הִגִּיעַ תּוֹרוֹ...
<BR><p></p>בְּלֵית בְּרֵרָה מוֹצֵא הוּא אֶת עַצְמוֹ בָּאוּלָם פְּנִימָה, עוֹמֵד מוּל הַמֶּלֶךְ הַיּוֹשֵׁב עַל כִּסְאוֹ בִּמְלֹא יָפְיוֹ, כְּבוֹדוֹ וַהֲדָרוֹ, וּמִתְבָּרֵר לוֹ, שֶׁכָּל מַה שֶּׁרָאָה עַד עַתָּה זֶה כְּאַיִן וּכְאֶפֶס מִמַּה שֶּׁנִּצָּב מוּל עֵינָיו מִכְּבוֹד הַמֶּלֶךְ וְשָׂרָיו הָעוֹמְדִים שׁוּרוֹת שׁוּרוֹת בְּאֵימָה וָפַחַד, וְאָז חָשׁ הוּא אֶת בִּרְכָּיו נוֹקְשׁוּת וּתְקוּעוֹת עַד שֶׁאֵין בְּאֶפְשָׁרוּתוֹ לַהֲזִיזָן.
<BR><p></p>הַמֶּלֶךְ מַבִּיט בּוֹ, מְחַיֵּךְ לְעֶבְרוֹ חִיּוּךְ קַל וְרוֹמֵז לוֹ בְּאֶצְבָּעוֹ לָגֶשֶׁת אֵלָיו. חִיּוּכוֹ שֶׁל הַמֶּלֶךְ הִשְׁקִיט בִּמְעַט אֶת סַעֲרַת רִגְשׁוֹתָיו, וְאָז נִסַּךְ בּוֹ מְעַט כֹּחַ וְהֵחֵל לְשָׂרֵךְ אֶת רַגְלָיו בְּאִטִּיּוּת לְעֵבֶר הַמֶּלֶךְ. לְאַחַר כַּמָּה פְּסִיעוֹת שֶׁפָּסַע, חָשׁ בַּשֵּׁנִית בְּאַפְסִיּוּת כֹּחוֹתָיו לְהַמְשִׁיךְ הִלּוּכוֹ לְעֵבֶר הַמֶּלֶךְ, וְאָז הַמֶּלֶךְ שׁוּב מְחַיֵּךְ אֵלָיו וּמוֹרֶה לַמְשָׁרֵת לְהַגִּישׁ כִּסֵּא לְיָדוֹ, שֶׁבּוֹ יֵשֵׁב הָאֶזְרָח.
<BR><p></p>יוֹשֵׁב לוֹ הָאֶזְרָח עַל הַכִּסֵּא שֶׁהֻגַּשׁ לוֹ אוּלָם דִּבּוּרוֹ נֶעְתָּק מִפִּיו וְאֵינוֹ יָכוֹל לְהוֹצִיא מִלָּה, וְאָז מְצַוֶּה הַמֶּלֶךְ לְהַגִּישׁ לוֹ שְׁתִיָּה עַד שֶׁיֵּרָגַע וּמֵרֶגַע לְרֶגַע חָשׁ בִּמְעַט שֶׁכֹּחוֹתָיו חוֹזְרִים אֵלָיו, שֶׁכֵּן הִנֵּה הַמֶּלֶךְ חָשׁ בִּתְחוּשׁוֹתָיו וּמִשְׁתַּדֵּל לְהַרְגִּיעוֹ.
<BR><p></p>וְאָז מְרוֹמֵם הַמֶּלֶךְ אֶת יָדוֹ וּמַנִּיחָהּ עַל כְּתֵפוֹ שֶׁל הָאֶזְרָח לְהַרְאוֹת לוֹ חִבָּתוֹ אֵלָיו וְשׁוֹאֲלוֹ לְבַקָּשָׁתוֹ.
<BR><p></p>מִתְבַּלְבֵּל הָאֶזְרָח לֹא מְעַט, אוּלָם חָשׁ בִּטָּחוֹן בְּעַצְמוֹ, שֶׁכֵּן הִנֵּה הַמֶּלֶךְ מְשַׁדֵּר לוֹ שֶׁהִנּוֹ אוֹהֲבוֹ וְחָפֵץ לַעֲזֹר לוֹ, וְאָז פּוֹתֵחַ הוּא אֶת פִּיו, שׁוֹטֵחַ בַּקָּשָׁתוֹ, וְהַמֶּלֶךְ מְשִׁיבוֹ: אֲמַלֵּא שְׁאֵלָתְךָ כִּי מָצָאתָ חֵן בְּעֵינַי...
<BR><p></p>מְנַסֶּה הָאֶזְרָח לְהִתְרוֹמֵם מֵהַכִּסֵּא וְלַעֲזֹב אֶת הָאַרְמוֹן, וְאָז קוֹרֶה הַלֹּא יֵאָמֵן: הַמֶּלֶךְ מְבַקְּשׁוֹ לְהַמְשִׁיךְ לָשֶׁבֶת, שֶׁכֵּן בִּרְצוֹנוֹ לְשׂוֹחֵחַ עִמּוֹ וְנוֹתֵן לוֹ לָחוּשׁ שֶׁנָּעִים לוֹ מְאֹד לָשֶׁבֶת וּלְשׂוֹחֵחַ אִתּוֹ. וְהַמֶּלֶךְ מְשׂוֹחֵחַ אִתּוֹ עַל דָּא וְעַל הָא כְּרֶבַע שָׁעָה, וְהָאֶזְרָח כַּמּוּבָן שֶׁחָשׁ לֹא נָעִים, שֶׁכֵּן הִנֵּה לְעֵינֵי שָׂרִים וְנִכְבָּדִים יוֹשֵׁב הַמֶּלֶךְ וּמְשׂוֹחֵחַ עִמּוֹ.
<BR><p></p>כְּשֶׁסִּיְּמוּ אֶת הַשִּׂיחָה לְרַוְחָתוֹ שֶׁל הָאֶזְרָח וְעוֹמֵד הוּא כְּבָר לָקוּם וְלָלֶכֶת, אוֹמֵר לוֹ הַמֶּלֶךְ: תִּרְאֶה, הָיָה נָעִים לִי מְאֹד לָשֶׁבֶת אִתְּךָ, וְלָכֵן מְבַקֵּשׁ אֲנִי אִם תּוּכַל גַּם מָחָר לָבֹא אֵלַי...
<BR><p></p>יוֹצֵא הָאֶזְרָח מֵהָאַרְמוֹן, אֵינוֹ יוֹדֵעַ אִם מַה שֶּׁחָוָה זֶה עַתָּה הָיָה בַּחֲלוֹם אוֹ בִּמְצִיאוּת... מָה רָאָה הַמֶּלֶךְ לְהִשְׁתַּעֲשֵׁעַ עִמִּי בּוֹ בִּזְמַן שֶׁמִּסְּבִיבוֹ שָׂרִים וְנִכְבָּדִים, רָאשִׁים וְאַלּוּפִים, וּבִמְקוֹם לְהִשְׁתַּעֲשֵׁעַ עִמָּהֶם בְּעִנְיָנִים גְּבוֹהִים וְנִשְׂגָּבִים מָצָא לְנָכוֹן לְהִשְׁתַּעֲשֵׁעַ עִמִּי, וְעוֹד מַזְמִין הוּא אוֹתִי לָבֹא אֵלָיו לִפְעָמִים נוֹסָפוֹת?! הֲלֹא פֶּלֶא הוּא!!!
<BR><p></p>אוֹמֵר מָרָן הֶ"חָפֵץ חַיִּים" זַצַ"ל:
<BR><p></p>הַבּוֹרֵא יִתְבָּרַךְ יוֹשֵׁב לוֹ בְּכָבוֹד גָּדוֹל, סְבִיבוֹ מַלְאָכִים שְׂרָפִים וְאוֹפַנִּים שֶׁיָּכוֹל כָּל אֶחָד מֵהֶם לִשְׂרֹף אֶת כָּל הָעוֹלָם בְּהֶבֶל פִּיו, וְכֻלָּם קְדוֹשִׁים וְנִכְבָּדִים, אוּלָם הַשַּׁעֲשׁוּעַ שֶׁל הַקָּדוֹשׁ-בָּרוּךְ-הוּא הוּא מֵהָאָדָם דַּוְקָא. וְהִנֵּה הַבּוֹרֵא, שֶׁמִּסְּבִיבוֹ מַלְאָכִים וּשְׂרָפִים הַמְכַבְּדִים אוֹתוֹ בְּרֶתֶת וּבְחַלְחָלָה, מַשְׁתִּיקָם בְּשָׁעָה שֶׁעַם יִשְׂרָאֵל בָּנָיו מְשַׁבְּחִים אוֹתוֹ לְמַטָּה. כָּל שַׁעֲשׁוּעוֹ שֶׁל הַבּוֹרֵא זֶהוּ כְּשֶׁקָּם יְהוּדִי וּמְבָרֵךְ לְבוֹרְאוֹ עַל הַטּוֹבוֹת שֶׁמֵּיטִיב עִמּוֹ, מוֹדֶה וּמְשַׁבֵּחַ לוֹ בְּבִרְכוֹת הַשַּׁחַר, מִתְפַּלֵּל לְפָנָיו, מְבָרֵךְ עַל כָּל דְּבַר אֲכִילָה וּשְׁתִיָּה. זֶהוּ עִקַּר שַׁעֲשׁוּעוֹ שֶׁל הַבּוֹרֵא!
<BR><p></p>וּכְשֶׁמְּסַיֵּם הָאָדָם לְשׂוֹחֵחַ עִם בּוֹרְאוֹ בְּשַׁחֲרִית, מַזְמִינוֹ הַבּוֹרֵא לָבֹא בְּמִנְחָה שׁוּב וּלְשׂוֹחֵחַ עִמּוֹ, וּכְשֶׁמְּסַיֵּם מִנְחָה, מַזְמִינוֹ הַבּוֹרֵא לְעַרְבִית לָשׁוּב וּלְשׂוֹחֵחַ עִמּוֹ, וְכֵן לַמָּחֳרָת... שִׁבְעִים שָׁנָה... מִיּוֹם לְיוֹם מֻזְמָן הָאָדָם לָבֹא וּלְשׂוֹחֵחַ עִם בּוֹרְאוֹ, וּבְכָל יוֹם שָׁלֹשׁ פְּעָמִים, חוּץ מִיֶּתֶר הַבְּרָכוֹת וְהַהוֹדָאוֹת - שֶׁגַּם אִם יְמַלֵּא הָאָדָם פִּיו כָּל הַיּוֹם לְהוֹדוֹת לְבוֹרְאוֹ, הֲרֵי הוּא מְשֻׁבָּח, וְכִלְשׁוֹן הַגְּמָרָא <small><small>(ברכות כא ע"א)</small></small>: "וּלְוַאי שֶׁיִּתְפַּלֵּל הָאָדָם כָּל הַיּוֹם כֻּלּוֹ".
<BR><p></p>כַּמָּה נִהְיֶה מְאֻשָּׁרִים לוּ נַאֲמִין בַּדְּבָרִים הַנִּזְכָּרִים, הֲלֹא בְּכָךְ נִתְבּוֹנֵן שֶׁהַבּוֹרֵא יִתְבָּרַךְ, כְּגֹדֶל גְּדֻלָּתוֹ כֵּן גֹּדֶל עַנְוְתָנוּתוֹ, כַּמָּה יִמָּשֵׁךְ לְבָבֵנוּ אֵלָיו לִכְסֹף וְלַעֲרֹג בְּצִמָּאוֹן לְקִרְבָתוֹ. בְּכָךְ נִרְאֵהוּ כְּאָבִינוּ הָעוֹמֵד לְצִדֵּנוּ תָּמִיד וְשָׂמֵחַ בָּנוּ. בְּאֵילוּ עֲבוֹתוֹת שֶׁל אַהֲבָה נִתְקַשֵּׁר אֵלָיו, שֶׁכֵּן מֶלֶךְ מַלְכֵי הַמְּלָכִים חָפֵץ בָּנוּ וּמִשְׁתַּעֲשֵׁעַ בָּנוּ! הֵיאַךְ לֹא תִּנָּתֵק נַפְשֵׁנוּ מֵרֹב אַהֲבָה אֵלָיו.
<BR><p></p>וּלְעֻמַּת זֹאת כַּמָּה אֻמְלָלִים נִהְיֶה בְּהֶעְדֵּר יְדִיעָה זוֹ וְהַכָּרָתָהּ בֶּאֱמֶת בְּתוֹכֵנוּ, הֲלֹא בְּכָךְ נָחוּשׁ מְרֻחָקִים וּבוֹדְדִים, וּפְעָמִים אַף נָחוּשׁ נְטוּשִׁים וַעֲזוּבִים. לָכֵן זוֹ חוֹבָתֵנוּ לְהַכִּיר בָּ"אָבִינוּ" וְלָחוּשׁ אֶת קִרְבָתוֹ וְאַהֲבָתוֹ בְּתוֹכֵנוּ.
<BR><p></p>וְהָרְאָיָה הַמּוֹחֶצֶת לְכָךְ, שֶׁכֵּן הִנֵּה מֻסְכָּם הוּא שֶׁמִּגֹּדֶל הַהַשְׁקָעָה בָּאֶמְצָעִים נָבִין אֶת עֵרֶךְ וְיִקְרַת הַמַּטָּרָה. הִנֵּה הַבּוֹרֵא הִשְׁקִיעַ כִּבְיָכוֹל בָּאֶמָצְעִים - הַשֶּׁמֶשׁ וְהַיָּרֵחַ, הַדּוֹמֵם וְהַחַי, מִמַּה שֶּׁבָּרָא בְּשֵׁשֶׁת יְמֵי בְרֵאשִׁית, וְהַכֹּל כְּאֶמְצָעִי לְמַטָּרָה זוֹ שֶׁיָּבֹא הָאָדָם בָּעוֹלָם וְיַכִּיר אֶת בּוֹרְאוֹ, כַּמָּה אִם כֵּן נַעֲלֶה וְתַכְלִיתִי הוּא הָאָדָם.
<BR>
<!--$~-->
<BR><a name="HtmpReportNum0001_L2"></a><a name="מָבוֹאB-BאָהַבְתִּיBאֶתְכֶםBאָמַרBה'"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מבוא - אהבתי אתכם אמר ה'</u></span><BR></U></B></span><small><small>(מלאכי א, ב)</small></small>
<BR><p></p>כְּכָל אֲשֶׁר הִרְחִיבָה הַטֶּכְנוֹלוֹגְיָה יְרִיעוֹתֶיהָ, מִנִּי אָז הַדְּבָרִים שֶׁהָיוּ פַּעַם מְסֻבָּכִים בְּיוֹתֵר, נַעֲשִׂים הַיּוֹם "בִּלְחִיצַת כַּפְתּוֹר". הַבְּעָיוֹת שֶׁהָיוּ פַּעַם הַמְסֻבָּכוֹת בְּיוֹתֵר, בָּאוֹת הַיּוֹם עַל פִּתְרוֹנָן בְּנָקֵל. הַמֶּרְחָק הַגֵּיאוֹגְרָפִי שֶׁהִוָּה פַּעַם קֹשִׁי רְצִינִי בַּתִּקְשֹׁרֶת, אֵינוֹ מְהַוֶּה הַיּוֹם בְּעָיָה כְּלָל. וּמִפְּנֵי שֶׁהַדָּבָר כֵּן, רַבּוּ הַצִּפִּיּוֹת שֶׁל בְּנֵי הָאָדָם לָבֹא בְּנָקֵל לְפִתְרוֹנוֹת מִבְּעָיוֹת הַחַיִּים, אַךְ דָּא עָקָא - שֶׁכְּכָל שֶׁרַבּוֹת הַצִּפִּיּוֹת - כֵּן רַבּוֹת הָאַכְזָבוֹת. כְּשֵׁם שֶׁהִתְפַּתְּחוּת הַטֶּכְנוֹלוֹגְיָה מְבִיאָה לְמַצָּב שֶׁל בִּנְיָן בְּנָקֵל, כֵּן בְּיָדָהּ לְהָבִיא לְחֻרְבָּן בְּנָקֵל, וְאִם פַּעַם בְּפִגּוּר הַטֶּכְנוֹלוֹגְיָה הָיָה קָשֶׁה לִבְנוֹת, כְּמוֹ כֵן הָיָה קָשֶׁה לַהֲרֹס. הַתּוֹחֶלֶת הַמְמֻשָּׁכָה נַחֲלַת הַכֹּל הִיא. הַדִּמְיוֹן עוֹבֵד אֵצֶל בְּנֵי אָדָם בְּאֹפֶן שֶׁהַכֹּל מְצִיאוּתִי, וּכְגוֹן תִּמְצָא הַיּוֹם אָדָם שֶׁכַּמָּה אַלְפֵי דּוֹלָרִים בְּכִיסוֹ וּכְבָר בְּדַעְתּוֹ לִפְתֹּחַ בֵּית חֲרֹשֶׁת... וְהֵיאַךְ? - הַלְוָאָה בַּנְקָאִית... מַשְׁכַּנְתָּא... וְהַהֶחְזֵרִים? - תּוֹךְ כַּמָּה חֳדָשִׁים אֲנִי מְכַסֶּה אֶת הַקֶּרֶן... מֵאָז וְאֵילָךְ נִכְנָסִים רְוָחִים... וְכַיּוֹצֵא בְּדִמְיוֹנוֹת שֶׁכָּאֵלֶּה.
<BR><p></p>צִפִּיּוֹת אֵלּוּ הַגּוֹרְרוֹת לְהִתְעַנֵּג עַל דִּמְיוֹנָן, נֶהְפָּכוֹת הֵמָּה לְאַכְזָבוֹת, שׁוֹבְרוֹת אֶת רוּחוֹ שֶׁל הָאָדָם, וּכְגֹדֶל עָצְמַת הַצִּפִּיָּה - כֵּן תִּגְדַּל עָצְמַת הָאַכְזָבָה. וְהַתּוֹצָאוֹת: דִּכָּאוֹן, וּלְפָחוֹת עַצְבוּת וְעַצְבָּנוּת, וּלְאַחַר מִכֵּן מַתְחֶלֶת מְתִיחוּת שֶׁל חַיִּים הַמְּבִיאָה לַחֲרָדָה וּדְאָגָה מִפְּנֵי הַבָּאוֹת, וְזֹאת מִשּׁוּם שֶׁמְּצִיאוּת הָאַכְזָבָה טָפְחָה עַל פָּנֶיהָ שֶׁל הַצִּפִּיָּה. הֲרֵי שֶׁמִּכָּאן וְאֵילָךְ נוֹצָר מֶתַח וּדְאָגָה מִי יְנַצַּח - הַצִּפִּיָּה אוֹ הָאַכְזָבָה...
<BR><p></p>וּבְכֵן, מָה הַפִּתְרוֹן לְמַצָּב שֶׁכָּזֶה? פְּסִיכוֹלוֹגִים...? כַּדּוּרִים...? רְפוּאוֹת טִבְעִיּוֹת...?
<BR><p></p>הֲיִתָּכֵן שֶׁתְּהֵא רְפוּאָה לְמֶתַח וּדְאָגָה, לַחֲרָדָה וּלְדִכָּאוֹן עַל יְדֵי תְּרוּפוֹת? וְכִי הַתְּרוּפוֹת יֵשׁ בְּיָדָן לְהָבִיא לְשִׂמְחָה, לְמַצַּב רוּחַ מְרוֹמָם? הֲלֹא לְכָל הַיּוֹתֵר יֵשׁ בְּכֹחָן לְשַׁתֵּק אֶת הָאָדָם, לַעֲשׂוֹתוֹ אָדִישׁ, רַחְפָן, יַשְׁנוּנִי, נוֹפֵל לְתַרְדֵּמָה וְכַיּוֹצֵא. לְלֹא סָפֵק שֶׁלֹּא יוֹעִיל הַטִּפּוּל בְּעַנְפֵי הַבְּעָיָה כָּל זְמַן שֶׁלֹּא יְטֻפַּל שֹׁרֶשׁ הַבְּעָיָה, וּלְטַפֵּל בְּשֹׁרֶשׁ הַבְּעָיָה נִצְרָךְ שֶׁהַמְטֻפָּל עַצְמוֹ יַחְלִיט לַעְזֹר לְעַצְמוֹ, כִּי מִבְּלִי זֶה לֹא יוֹעִילוּ לוֹ שׁוּם תְּרוּפוֹת, וְאִם יוֹעִילוּ - בְּהֶכְרֵחַ שֶׁיַּשְׁאִירוּ בּוֹ תּוֹפָעוֹת לְוַאי מְכֹעָרוֹת.
<BR><p></p>הַטִּפּוּל הַיָּעִיל וְהַמָּהִיר בְּיוֹתֵר לְפִתְרוֹן כָּל הַבְּעָיוֹת, וּבִפְרָט לִבְעָיוֹת הַנֶּפֶשׁ, הוּא הַיְדִיעָה שֶׁהָאָדָם הִנּוֹ "מֻנְהָג" וְלֹא "מַנְהִיג", הֶחָרִיצוּת שֶׁקֶר, וְרַק הַגְּזֵרָה הִיא הָאֱמֶת.
<BR><p></p>וְאַף שֶׁיָּדוּעַ הוּא שֶׁיֶּשְׁנָהּ בְּחִירָה חָפְשִׁית לָאָדָם - הַבְּחִירָה הַחָפְשִׁית שֶׁנִּתְּנָה בְּיַד הָאָדָם הִנָּהּ רַק בְּיַחַס לִכְבִישַׁת יְצָרִים וּבְכָל הַקָּשׁוּר לְלִמּוּד וּלְקִיּוּם תּוֹרָה וּמִצְווֹת, וְגַם בְּאֵלּוּ הַבְּחִירָה אַךְ וְרַק בָּרָצוֹן וּבַהִשְׁתַּדְּלוּת, וְלֹא בַּהַצְלָחָה לְמַעֲשֶׂה. לְהַצְלִיחַ לְמַעֲשֶׂה גַּם בְּתוֹרָה וּמִצְווֹת הָאָדָם נָתוּן בְּיַד הַבּוֹרֵא, וּכְפִי שֶׁיִּגְזֹר עָלָיו - כֵּן יָקוּם! אוּלָם בְּמַה שֶּׁלֹּא קָשׁוּר לְלִמּוּד וּלְקִיּוּם תּוֹרָה וּמִצְווֹת, וּכְגוֹן אֵיזוֹ מְכוֹנִית יִקְנֶה הָאָדָם - כָּזוֹ אוֹ כָּזוֹ, אֵיזֶה בַּיִת, אֵיזֶה שֻׁלְחָן וְכִסְאוֹת, אֵיזוֹ חֲנוּת יִפְתַּח, כַּמָּה יִהְיוּ הַהַכְנָסוֹת, הָרְוָחִים, הַהֶפְסֵדִים, בְּרִיאוּתוֹ שֶׁל הָאָדָם אוֹ חָלְיוֹ, תֹּאַר פָּנָיו, צוּרַת גּוּפוֹ, זִוּוּגוֹ שֶׁל הָאָדָם, כַּמָּה בָּנִים וּבָנוֹת יִהְיוּ לוֹ וְאִם בִּכְלָל, וְכַיּוֹצֵא - פְּרָטִים אֵלּוּ אֵינָם בְּיַד הָאָדָם, גַּם לֹא בַּבְּחִירָה הַחָפְשִׁית שֶׁלּוֹ. אֶלָּא כְּפִי אֲשֶׁר נִגְזַר עָלָיו - כֵּן יְכַוְּנוּ אוֹתוֹ מִן הַשָּׁמַיִם, וְכַמָּה שֶׁיְּתַכְנֵן וְיַחְשֹׁב וְיִתְיָעֵץ - בְּסוֹפוֹ שֶׁל דָּבָר הַמְּצִיאוּת תְּהֵא אַךְ וְרַק מַה שֶּׁנִּגְזַר עָלָיו.
<BR><p></p>וְאָמְנָם יְדִיעָה זוֹ עֲדַיִן אֵינָהּ מַסְפֶּקֶת, שֶׁכֵּן אַף שֶׁיֵּדַע הָאָדָם שֶׁהִנּוֹ מֻנְהָג בְּהַשְׁגָּחַת בּוֹרֵא הָעוֹלָם, יִתָּכֵן וְיִתְקוֹמֵם וְיִתְמָרֵד, יִתְקַצֵּף וְיִזְעַם עַל הַהַנְהָגָה שֶׁבָּחַר הַבּוֹרֵא לְהַנְהִיגָהּ בּוֹ. וְאַף שֶׁיֵּדַעַ שֶׁהַנְהָגָה זוֹ בְּצֶדֶק, לֹא לְכָל אָדָם יֵשׁ יְכֹלֶת לְקַבֵּל אֶת דִּינוֹ בְּאַהֲבָה וְגַם כַּאֲשֶׁר יֵשׁ צֶדֶק בַּדָּבָר.
<BR><p></p>מְחֻיָּב הָאָדָם לְהַצְמִיד לִסְעִיפֵי הָאֱמוּנָה סָעִיף נוֹסָף, וְהוּא: שֶׁכָּל אֲשֶׁר נַעֲשֶׂה עִמּוֹ - הִנּוֹ מֵאַהֲבָה! אַהֲבַת ה' לָאָדָם הִיא לֹא בַּמֻּשָּׂגִים שֶׁלָּנוּ כְּלָל, וּכְמוֹ שֶׁיְּבֹאַר בַּפְּרָקִים הַבָּאִים. אַהֲבָה זוֹ מַשְׁמָעוּתָהּ אִכְפַּתִּיּוּת וְרָצוֹן עַז שֶׁל הַבּוֹרֵא שֶׁיַּצְלִיחַ הָאָדָם בִּמְשִׂימָתוֹ וְיִעוּדוֹ. אַהֲבָה זוֹ מַשְׁמָעוּתָהּ שֶׁהַכְּאֵב הַכּוֹאֵב לָאָדָם זֶהוּ גַּם כְּאֵבוֹ שֶׁל הַבּוֹרֵא, שֶׁגַּם כַּאֲשֶׁר נִצְרָךְ לְיַשֵּׁר אֶת הָאָדָם בְּדֶרֶךְ קָשָׁה - כּוֹאֵב וְקָשֶׁה לַבּוֹרֵא לִרְאוֹת אֶת הָאָדָם בְּצַעֲרוֹ, וּבִבְכִיָּתוֹ שֶׁל הָאָדָם מִצְטָרֵף אֵלָיו גַּם הַבּוֹרֵא לִקְבֹּל וּלְנוֹדֵד עַל צַעֲרוֹ, וּכְמוֹ שֶׁיְּבֹאַר בַּפְּרָקִים הַבָּאִים.
<BR><p></p>הַיְדִיעָה הַזּוֹ הִנָּהּ מַרְגּוֹעַ וּמַרְפֵּא לַנֶּפֶשׁ וְלַגּוּף הֵן מִבְּחִינָה טִבְעִית וְהֵן מִבְּחִינָה סְגֻלִּית, וּנְבָאֵר.
<BR><p></p><b>מִבְּחִינָה טִבְעִית</b> - מַה יֵּשׁ יוֹתֵר מַרְגּוֹעַ טִבְעִי לָאָדָם בִּהְיוֹתוֹ יוֹדֵעַ שֶׁהִנּוֹ נָתוּן בַּיָּדַיִם הַמְלַטְּפוֹת וְהָרַחֲמָנִיּוֹת שֶׁל הַבּוֹרֵא הָרַחֲמָן כֹּל יָכוֹל, שֶׁבְּיָדוֹ בְּרִיאוּת הַנֶּפֶשׁ וְהַגּוּף שֶׁל הָאָדָם, בְּיָדוֹ פַּרְנָסָתוֹ שֶׁל הָאָדָם, זִוּוּגוֹ, מַעֲמָדוֹ, כְּבוֹדוֹ, שַׁלְוָתוֹ, וְכֵן כָּל יֶתֶר פְּרָטֵי צָרְכֵי הָאָדָם הִנָּם בְּיַד הַבּוֹרֵא כַּחֹמֶר בְּיַד הַיּוֹצֵר הֵן לְטוֹב וְהֵן לְרַע, וּבְכֹחוֹ לְשַׁנּוֹת לָאָדָם אֶת מַצָּבוֹ בִּן - רֶגַע, כָּךְ שֶׁלְּעוֹלָם אֵין נָכוֹן לְאַבֵּד תִּקְוָה מֵהַבּוֹרֵא, וּכְמוֹ שֶׁאָמְרוּ חֲזַ"ל: <b>אֲפִלּוּ חֶרֶב חַדָּה מֻנַּחַת עַל צַוָּארוֹ שֶׁל אָדָם אַל יִתְיָאֵשׁ מִן הָרַחֲמִים.</b>
<BR><p></p>וּכְשֶׁאָדָם יוֹדֵעַ שֶׁהִנּוֹ בַּיָּדַיִם הָרַחֲמָנִיּוֹת שֶׁל הַבּוֹרֵא, סָמוּךְ לִבּוֹ וּבָטוּחַ שֶׁהַבּוֹרֵא לְעוֹלָם יִשְׁמֹר אֶת נַפְשׁוֹ מֵרֶדֶת שַׁחַת, וְיֵדַע שֶׁאַף אִם הִנּוֹ בְּמַצָּב גּוּפָנִי, נַפְשִׁי, כַּסְפִּי וְכַיּוֹצֵא, קָשֶׁה מִנְּשׂוֹא - לְעוֹלָם הַהַשְׁגָּחָה עָלָיו שֶׁיַּחֲזִיק מַעֲמָד בְּמַצָּבוֹ וְלֹא יֹאבַד, אַחַר שֶׁמַּעֲשֵׂי ה' עִם הָאָדָם הֵם לְתוֹעַלְתּוֹ, וְלֹא עוֹד, אֶלָּא שֶׁנּוֹהֵג הַבּוֹרֵא בָּאָדָם מִתּוֹךְ אַהֲבָה וְחֶמְלָה וְאִכְפַּתִּיּוּת וְרָצוֹן לְהַצְלָחָתוֹ, וּמַה שֶּׁרוֹאִים בְּנֵי אָדָם נוֹפְלִים בְּמַצָּבָם וּמִתְרַסְּקִים וּמִתְמוֹטְטִים - זֶהוּ מִפְּנֵי שֶׁחָסְרָה מֵהֶם יְדִיעָה זוֹ וְלָכֵן אִבְּדוּ תִּקְוָתָם מִכֹּל וָכֹל.
<BR><p></p>כְּלוֹמַר, אֵלּוּ שֶׁאֵין לָהֶם אֱמוּנָה בְּוַדַּאי יֵשׁ לָהֶם סִבָּה לְאַבֵּד תִּקְוָה, שֶׁכֵּן בַּמֶּה יִתְלוּ תִּקְוָתָם כַּאֲשֶׁר רוֹאִים הֵמָּה שֶׁהַסִּבּוֹת הַטִּבְעִיּוֹת מִשְׁתַּמְּטוֹת מִתַּחְתֵּיהֶם, וְכָל חֶזְיוֹנָם עַל הֶמְשֵׁךְ קִיּוּם מַצָּבָם הוּא הַמִּקְרִים וְהַסְּטָטִיסְטִיקָה הַמְּצוּיִים. וְלָכֵן כַּאֲשֶׁר רוֹאִים שֶׁבַּמַּצָּב שֶׁלָּהֶם קָרָה לִפְלוֹנִי אָסוֹן כָּזֶה, וּלְאַלְמוֹנִי אָסוֹן דּוֹמֶה - מַשְׁלִיכִים הֵמָּה אֶת גּוֹרָלָם כְּמוֹ כֵן לְאוֹתָם מִקְרִים וּמְאַחֲלִים לְעַצְמָם אֲסוֹנוֹת דּוֹמִים. וְאָכֵן כָּךְ יִתָּכֵן שֶׁיִּקְרֶה לָהֶם, מֵאַחַר שֶׁהִתְנַתְּקוּ מֵהַבּוֹרֵא שֶׁכֹּחוֹ מֵעַל הַמִּקְרִים הַטִּבְעִיִּים וְהַסְּטָטִיסְטִיקוֹת. זֶה שֶׁגּוֹרֵם לָהֶם לְאַבֵּד תִּקְוָה, לְהִכָּנֵס לְיֵאוּשׁ, לִדְאָגָה מֶתַח וַחֲרָדָה, וּבְמוֹ יְדֵיהֶם הִשְׁחִיתוּ וְקִלְקְלוּ אֶת מַצַּב נַפְשָׁם.
<BR><p></p>וַאֲפִלּוּ אֵלּוּ שֶׁיֵּשׁ לָהֶם אֱמוּנָה, בְּאִם חֲסֵרָה לָהֶם הַיְדִיעָה שֶׁהִזְכַּרְנוּ, שֶׁהַנְהָגַת ה' עִם הָאָדָם הִיא מֵאַהֲבָה וְרָצוֹן שֶׁיַּצְלִיחַ, וּכְמוֹ אָב הַמְרַפֵּא לִבְנוֹ הַחוֹלֶה, שֶׁעִם כָּל הַכְּאֵב יֵשׁ כָּאן רַחֲמָנוּת, אִכְפַּתִּיּוּת וְרָצוֹן לְהַצְלָחָה, אֲזַי גַּם אֵלּוּ נְתוּנִים לְסַכָּנַת הַיֵּאוּשׁ בְּאָמְרָם: הִנֵּה רְאֵה מַה קָּרָה לִפְלוֹנִי שֶׁהֶעֱנִישׁוֹ הַבּוֹרֵא וְאָבַד בְּעָנְשׁוֹ... רְאֵה אֶת פְּלוֹנִי שֶׁקָּרַס וְהִתְמוֹטֵט לְגַמְרֵי מִמַּצָּבוֹ... וְלֹא הִשְׂכִּילוּ לְהָבִין שֶׁפְּלוֹנִי שֶׁקָּרַס וְהִתְמוֹטֵט זֶהוּ מִפְּנֵי שֶׁחָסְרָה לוֹ יְדִיעָה זוֹ - שֶׁעִם כָּל מַצָּבוֹ הַקָּשֶׁה יֵשׁ תִּקְוָה! שֶׁכֵּן מִצַּד הַבּוֹרֵא יֵשׁ פִּקּוּחַ וְעַיִן מַשְׁגַּחַת עָלָיו גַּם בְּמַצָּבוֹ זֶה הַקָּשֶׁה לְבַל יֹאבַד וְהַכֹּל נַעֲשֶׂה מֵאַהֲבָה וְתַכְלִית טוֹבָה, אֶלָּא שֶׁכַּאֲשֶׁר הָאָדָם מִתְנַתֵּק מִידִיעָה זוֹ, מַכְנִיס עַצְמוֹ לְחֹסֶר תִּקְוָה וּלְיֵאוּשׁ.
<BR><p></p>וּבִידִיעָה זוֹ תְּלוּיָה כָּל הַצָּלַת הָאָדָם, שֶׁכֵּן מַה יָּכוֹל לִהְיוֹת מַרְגּוֹעַ לְנֶפֶשׁ הָאָדָם אִם לֹא בְּכָךְ שֶׁיָּחוּשׁ וְיַכִּיר בְּאֹזֶן שׁוֹמַעַת וְקַשּׁוּבָה לְצָרָתוֹ, וּבִידִיעָה זוֹ בִּלְבַד יָהִין זֶה הַשָּׁרוּי בְּמַצָּב גּוּפָנִי אוֹ נַפְשִׁי קָשֶׁה לָקוּם וּלְבַקֵּשׁ עַל נַפְשׁוֹ לִפְנֵי ה', וְזֶה הֲלֹא הַפִּתְרוֹן הַיָּחִיד הַמּוֹעִיל לְכָל הַבְּעָיוֹת, וּבִפְרָט לִבְעָיוֹת הַנֶּפֶשׁ, לַעֲמֹד לִפְנֵי ה' - רוֹפֵא כָל בָּשָׂר וּמַפְלִיא לַעֲשׂוֹת - הַמַּקְשִׁיב וּמַאֲזִין לִתְפִלּוֹת וְלִתְחִנּוֹת שְׁבוּרֵי הַלֵּב. אֵיזֶה בִּטָּחוֹן יָחוּשׁ זֶה לְאַחַר שֶׁסִּיֵּם תְּפִלָּתוֹ לַה' מֵעֹמֶק לִבּוֹ בְּיָדְעוֹ שֶׁנָּפְלוּ דְּבָרָיו עַל אֹזֶן שׁוֹמַעַת שֶׁל הַכֹּל יָכוֹל.
<BR><p></p>בְּאִם לֹא תְּהֵא יְדִיעָה זוֹ שֶׁהַבּוֹרֵא צַר לוֹ בְּצָרַת הָאָדָם כְּאָב הַכּוֹאֵב אֶת כְּאֵב בְּנוֹ, בְּאִם לֹא תְּהֵא הַיְדִיעָה הַזּוֹ שֶׁהַבּוֹרֵא חָפֵץ בְּהַצְלָחַת הָאָדָם וּבְיִשּׁוּר דַּרְכּוֹ בְּדֶרֶךְ נְעִימָה - הֵיאַךְ יִפְנֶה זֶה לַבּוֹרֵא לְבַקֵּשׁ מִמֶּנּוּ רַחֲמִים? בְּאִם יַחְשֹׁב הָאָדָם חֲשִׁיבָה מֻטְעֵית וְשִׁקְרִית הָרוֹאָה אֶת הַבּוֹרֵא כְּרוֹדָן, תַּקִּיף, דּוֹרֵשׁ אֶת שֶׁלּוֹ, קַנַּאי וְנוֹקֵם מֵהַחוֹטְאִים מִבְּלִי אִכְפַּתִּיּוּת וְרַחֲמָנוּת עַל הָאָדָם חַס וְשָׁלוֹם - הֲלֹא בְּכָךְ יִסָּתְמוּ דַּעְתּוֹ וּפִיו שֶׁל הָאָדָם מִלּוֹמַר אֲפִלּוּ מִלָּה אַחַת לְבוֹרְאוֹ.
<BR><p></p>וּבְכֵן, בְּמַצָּב שֶׁכָּזֶה לְמִי יִפְנֶה הָאָדָם בְּצָרָתוֹ - לִבְנֵי אָדָם שֶׁתְּלוּיִים אַף הֵמָּה לִגְזֵרַת הַבּוֹרֵא?! לְרוֹפְאִים וְלִפְּסִיכוֹלוֹגִים שֶׁמִּבְּלִי סִיַּעְתָּא דִשְׁמַיָּא יְכוֹלִים הֵמָּה לְקַלְקֵל הַרְבֵּה יוֹתֵר מִלְּתַקֵּן?!
<BR><p></p>וּבִפְרָט לְאֵלּוּ הַפְּסִיכוֹלוֹגִים הָרְחוֹקִים מֵאֱמוּנָה, שֶׁנּוֹקְטִים בְּשִׁיטוֹת פְּסוּלוֹת הַנּוֹגְדוֹת אֶת רוּחַ הַתּוֹרָה, וּלְדַעְתָּם נִתָּן לְרַפֵּא אֶת הַנֶּפֶשׁ בְּשִׂמְחָה שֶׁל סִטְרָא אַחֲרָא, בְּמַרְגּוֹעַ וְעֹנֶג שֶׁל אִסּוּרֵי עֲרָיוֹת וְכַיּוֹצֵא, שֶׁאֵינָם "עֹנֶג" אֶלָּא "נֶגַע", וְהֵם הֵמָּה הֲלֹא סִבּוֹת הַחֹלִי וְסִבַּת מִדַּת הַדִּין הַקָּשָׁה, וְהֵיאַךְ יִתְרַפֵּא הָאָדָם מִמַּחֲלָתוֹ בְּסִבַּת מַחֲלָתוֹ? שֶׁכַּיָּדוּעַ עִקַּר הַתּוֹכֵחָה הַקָּשָׁה שֶׁבָּהּ מְיַשֵּׁר הַבּוֹרֵא אֶת בְּנֵי הָאָדָם הוּא עַל עֲבֵרוֹת שֶׁל עֲרָיוֹת הַשְּׂנוּאִים אֵצֶל הַבּוֹרֵא, שְׂחוֹק וְקַלּוּת רֹאשׁ עִם נָשִׁים, הִסְתַּכְּלֻיּוֹת בְּנָשִׁים בָּרְחוֹב, בִּסְרָטִים, בְּעִתּוֹנִים, בְּאִינְטֶרְנֶט וְכַיּוֹצֵא. הֲלֹא רַק מִקִּלְקוּל בִּפְרָטִים אֵלֶּה מְאַבֵּד הָאָדָם אֶת יַצִּיבוּתוֹ, מַעֲמָדוֹ, פַּרְנָסָתוֹ, זִוּוּגוֹ וְכָל יֶתֶר צְרָכָיו. קִלְקוּל הָעֲרָיוֹת וְחֵטְא הַזִּמָּה לִפְרָטֵיהֶם הוֹרְסִים לָאָדָם אֶת גּוּפוֹ, נַפְשׁוֹ וּמָמוֹנוֹ כַּיָּדוּעַ, וּכְמַאֲמַר שְׁלֹמֹה הַמֶּלֶךְ <small><small>(משלי ו, כו)</small></small>: "כִּי בְעַד אִשָּׁה זוֹנָה עַד כִּכַּר לָחֶם", שֶׁכֵּן כָּל הַשְּׁמִירָה שֶׁל עַם יִשְׂרָאֵל בִּכְלָל וּפְרָט הֲלֹא הִיא בְּהַשְׁרָאַת הַשְּׁכִינָה וּשְׁמִירַת ה' עָלֵינוּ, וְהַתּוֹרָה תָּלְתָה שְׁמִירָה זוֹ בִּשְׁמִירַת עַצְמֵנוּ מֵאִסּוּר עֲרָיוֹת וַאֲבִיזָרַיְהוּ, וְכַנֶּאֱמַר <small><small>(דברים כג, טו)</small></small>: "כִּי ה' אֱלֹקֶיךָ מִתְהַלֵּךְ בְּקֶרֶב מַחֲנֶךָ... וְהָיָה מַחֲנֶיךָ קָדוֹשׁ וְלֹא יִרְאֶה בְךָ עֶרְוַת דָּבָר וְשָׁב מֵאַחֲרֶיךָ". הֲרֵי שֶׁהִלּוּךְ הַבּוֹרֵא בְּקִרְבֵּנוּ לְשָׁמְרֵנוּ תָּלוּי בִּקְדֻשַּׁת הַבַּיִת הַיְּהוּדִי - טָהֳרַת הַמִּשְׁפָּחָה - בַּקְּדֻשָּׁה שֶׁנְּקַדֵּשׁ אֶת עַצְמֵנוּ מִכָּל אֲבִיזְרֵי הָעֲרָיוֹת, הַזְּנוּת וְהַזִּמָּה, הָחֵל מֵהַהִסְתַּכְּלֻיּוֹת הָאֲסוּרוֹת הַמְּבִיאוֹת לְחֶמְדַּת הַלֵּב וּלְמַעֲשִׂים מְכֹעָרִים.
<BR><p></p><center>* * *</center>
<BR><p></p>אֲנִי הַכּוֹתֵב מַחְבֶּרֶת זוֹ עָסַקְתִּי רַבּוֹת עִם שְׁבוּרֵי לֵב הַסּוֹבְלִים מִמַּחֲשָׁבוֹת טוֹרְדָנִיּוֹת, חֲרָדוֹת, דְּאָגוֹת, דִּכְאוֹנוֹת וְעוֹד מִבְּעָיוֹת הַנֶּפֶשׁ, וְאַף עָרַכְתִּי, בְּסִיַּעְתָּא דִשְׁמַיָּא, סֵפֶר רָחָב הַנִּקְרָא "יְשׁוּעַת יִשְׂרָאֵל", וְנוֹכַחְתִּי לָדַעַת שֶׁרַק הַתְּפִלָּה וְהַדִּבּוּרִים עִם ה' כַּאֲשֶׁר יְדַבֵּר בֵּן אֶל אָבִיו בְּתַחֲנוּנִים, וּמִתּוֹךְ אֵמוּן וּבִטָּחוֹן מָלֵא בָּרַחֲמָנוּת וּבָאַהֲבָה שֶׁל הַבּוֹרֵא - זֶה בִּלְבַד מַה שֶּׁהוֹעִיל לָצֵאת מִמַּצְּבֵי מְצוּקָה קָשִׁים וּבְעִקָּר בַּנֶּפֶשׁ. רַק אֵלּוּ שֶׁדָּבְקוּ בְּדֶרֶךְ זוֹ הִצְלִיחוּ לָצֵאת מִמַּצָּבִים קָשִׁים, מַצָּבִים שֶׁבָּהֶם לֹא הוֹעִילוּ לֹא פְּסִיכוֹלוֹגִים, לֹא כַּדּוּרִים, לֹא אִשְׁפּוּזִים - הַתְּפִלָּה וּשְׁפִיכַת הַלֵּב לִפְנֵי ה' מִתּוֹךְ הַכָּרָה בְּרוּרָה: יֵשׁ עִם מִי לְדַבֵּר... יֶשְׁנוֹ אוֹהֵב שֶׁאִכְפַּת לוֹ מֵאִתָּנוּ... יֶשְׁנוֹ מִי שֶׁיָּכוֹל בֶּאֱמֶת לְרַפֹּאת וּלְהוֹשִׁיעַ לְלֹא תּוֹפְעוֹת לְוַאי... יֵשׁ רוֹפֵא רַחֲמָן וְנֶאֱמָן הַמַּפְלִיא לַעֲשׂוֹת, הַבַּעַל הַבַּיִת שֶׁל הָעוֹלָם שֶׁרַחֲמָיו עַל כָּל מַעֲשָׂיו - עַל הָרָעִים וְעַל הַטּוֹבִים.
<BR><p></p>יְדִיעוֹת אֵלּוּ בְּכֹחָן לְחַלֵּץ מִמַּצְּבֵי מְצוּקָה וְלוּ הַקָּשִׁים בְּיוֹתֵר, וּכְפִי שֶׁהֵבֵאתִי עֻבְדּוֹת נֶאֱמָנוֹת בְּיוֹתֵר מֵאֲנָשִׁים שֶׁמְּסַפְּרִים זֹאת עַל עַצְמָם, הֵיאַךְ נֶחְלְצוּ מִמַּצְּבֵי מְצוּקָה קָשִׁים, מִטִּפּוּל בְּאֶמְצָעוּת כַּדּוּרִים וְאִשְׁפּוּזִים, וּבְאֶמְצָעוּת הַתְּפִלָּה קִבְּלוּ חַיִּים חֲדָשִׁים שַׁאֲנַנִּים. וְכָאָמוּר, לֹא יִתָּכֵן שֶׁיִּפְנֶה הָאָדָם לַבּוֹרֵא לְבַקֵּשׁ בַּקָּשׁוֹתָיו מִמֶּנּוּ אִם לֹא שֶׁיַּכִּיר שֶׁעִסְקוֹ עִם אוֹהֵב רַחֲמָן וְנֶאֱמָן הַמּוּכָן בְּחֵפֶץ לֵב לְשָׁמְעוֹ בְּכָל מַצָּב, בֵּין כְּשֶׁהוּא בְּמַצַּב עֲנִישָׁה בֵּין שֶׁהוּא בְּמַצַּב יְרִידָה רוּחָנִית, וְאֵין שׁוּם מַצָּב בָּעוֹלָם הַחוֹסֵם מֵהָאָדָם אֶת הַגִּישָׁה וְהַקִּרְבָה לַבּוֹרֵא, וְהָעֻבְדָּה לְכָךְ - שֶׁגַּם רִשְׁעֵי הָעוֹלָם הַיְדוּעִים בְּהִדַּרְדְּרוּתָם לֹא נִמְנַע מֵהֶם מִלָּשׁוּב לַבּוֹרֵא, כְּיָרָבְעָם בֶּן נְבָט שֶׁחָטָא וְהֶחֱטִיא אֶת הָרַבִּים, וְאָמַר לוֹ הַקָּדוֹשׁ-בָּרוּךְ-הוּא: חֲזֹר בְּךָ, וַאֲנִי וְאַתָּה וּבֶן יִשַׁי <small>[דָּוִד הַמֶּלֶךְ]</small> נְטַיֵּל בְּגַן עֵדֶן; מְנַשֶּׁה מֶלֶךְ יְהוּדָה שֶׁשָּׁפַךְ דָּמִים וְעָבַד עֲבוֹדָה זָרָה, חָתַר לוֹ הַבּוֹרֵא חֲתִירָה מִתַּחַת כִּסֵּא הַכָּבוֹד לְהַחֲזִירוֹ בִּתְשׁוּבָה; נְבוּזַרְאֲדָן שַׂר הַטַּבָּחִים שֶׁטָּבַח בְּעַם יִשְׂרָאֵל לְאֵין מִסְפָּר וּלְבַסּוֹף נִתְקַבֵּל כְּגֵר צֶדֶק בְּעַם יִשְׂרָאֵל, וְעוֹד וְעוֹד רַבִּים כַּיּוֹצֵא בָּהֶם מַרְדָנִים וּמְנָאֲפִים שֶׁקִּבְּלָם הַבּוֹרֵא בִּתְשׁוּבָה, וּכְמוֹ רַבִּי אֶלְעָזָר בֶּן דּוֹרְדַיָּא, יוֹסֵף מְשִׁיתָא, בֶּן אֲחוֹתוֹ שֶׁל רַבִּי יוֹסֵי בֶּן יוֹעֶזֶר, כַּמְסֻפָּר בַּגְּמָרָא וּבַמִּדְרָשׁ.
<BR><p></p><b>מִבְּחִינָה סְגֻלִּית</b>
<BR><p></p>עַד עַתָּה הֶאֱרַכְנוּ לְבָאֵר אֶת עִקַּר הַצֹּרֶךְ וְהַנְּחִיצוּת בִּידִיעַת עִקָּר זֶה שֶׁל אַהֲבַת הַבּוֹרֵא לִבְרוּאָיו מִבְּחִינָה טִבְעִית, וְעַתָּה נְבָאֵר נְחִיצוּת עִקָּר זֶה הַמּוֹעִיל מִבְּחִינָה סְגֻלִּית, וְהִיא הַסְּגֻלָּה הַיְדוּעָה בְּשֵׁם סְגֻלַּת "אֵין עוֹד מִלְּבַדּוֹ".
<BR><p></p>מְקוֹר הַדְּבָרִים בְּסֵפֶר "מוֹרֵה נְבוֹכִים" <small><small>(פנ"א, א)</small></small> שֶׁל הָרַמְבַּ"ם הַמַּאֲרִיךְ לְבָאֵר אֶת עִנְיַן הַסְּגֻלָּה הַנִּפְלָאָה וְהַבְּדוּקָה הַנִּזְכֶּרֶת שֶׁהוֹכִיחָה לְאֵין סְפוֹר בְּדִיקוֹת וְנִסְיוֹנוֹת שֶׁחָווּ בְּנֵי אָדָם אֶת אֲמִתּוּתָהּ, וְאַף רָאִיתִי שֶׁנֶּעֱרַךְ סֵפֶר בְּנוֹשֵׂא זֶה וּבוֹ עֵדֻיּוֹת רַבּוֹת מֵעֻבְדּוֹת שֶׁל בְּנֵי אָדָם הַמְסַפְּרִים שֶׁנּוֹשְׁעוּ בִּסְגֻלָּה גְּדוֹלָה וּבְדוּקָה זוֹ - סְגֻלַּת "אֵין עוֹד מִלְּבַדּוֹ"!
<BR><p></p>מַשְׁמָעוּתָהּ שֶׁל סְגֻלָּה זוֹ הִיא בְּעֶצֶם הַנְהָגַת "מִדָּה כְּנֶגֶד מִדָּה". דְּהַיְנוּ, בְּאִם הָאָדָם תּוֹלֶה עַצְמוֹ עַל הַבּוֹרֵא וּמְחַזֵּק דַּעְתּוֹ וְהַכָּרָתוֹ שֶׁבְּעֶצֶם אֵין כֹּחַ אַחֵר מִבַּלְעֲדֵי ה', אֲזַי "מִדָּה כְּנֶגֶד מִדָּה" - כְּשֵׁם שֶׁבְּדַעְתּוֹ בִּטֵּל וְהִכְחִישׁ כָּל כֹּחַ אַחֵר מִבַּלְעֲדֵי ה', כְּמוֹ כֵן לֹא יוּכַל שׁוּם כֹּחַ זָר לִשְׁלֹט בְּאִישׁ זֶה מִלְּבַד כֹּחוֹ שֶׁל הַבּוֹרֵא, שֶׁהוּא מִצַּד עַצְמוּתוֹ חֵן וָחֶסֶד וְרַחֲמִים, וּכְשֵׁם שֶׁהִכְחִישׁ זֶה אֶת כָּל הַמִּקְרִים וְהַטְּבָעִים מִלְּיַחֵס לָהֶם כֹּחַ כָּלְשֶׁהוּ, כְּמוֹ כֵן לֹא יוּכְלוּ הַטְּבָעִים וְהַמִּקְרִים לִשְׁלֹט בּוֹ וְיִנָּצֵל מִכָּל הַפֻּרְעָנֻיּוֹת הַמִּתְרַגְּשׁוֹת וּבָאוֹת לָעוֹלָם.
<BR><p></p>וּמְבֹאָר שָׁם בָּרַמְבַּ"ם, שֶׁלֹּא יִתָּכֵן שֶׁיִּשְׁלֹט שׁוּם כֹּחַ דִּין וּגְזֵרָה רָעָה בְּאִישׁ זֶה הַמְחַזֵּק הַכָּרָה זוֹ בְּעַצְמוֹ, וּפָשׁוּט הַדָּבָר שֶׁכְּדֵי לְחַזֵּק הַכָּרָה זוֹ בְּלֵב הָאָדָם צָרִיךְ שֶׁתִּתְיַשֵּׁב הַכָּרָה זוֹ בְּלִבּוֹ עַד כְּדֵי שֶׁיָּחוּשׁ עֹנֶג בְּהַכָּרָה זוֹ, וְהוּא רַק בָּאֹפֶן הָאָמוּר - שֶׁיֵּדַע שֶׁהַנְהָגָתוֹ שֶׁל הַבּוֹרֵא עִם בְּרוּאָיו הִיא מִתּוֹךְ אַהֲבָה וְרַחֲמָנוּת וְעִם אִכְפַּתִּיּוּת וְרָצוֹן וְחֵפֶץ לְהֵיטִיב לָהֶם, וְעַל מְנָת כָּךְ בְּרָאָם - לְהֵיטִיב לָהֶם וּלְעַנְּגָם בִּמְקוֹם הָעֹנֶג הָאֲמִתִּי, שֶׁהוּא הָעוֹלָם הַבָּא בְּעִקָּר, כָּךְ שֶׁגַּם אִם נוֹהֵג לְפִי הַצֹּרֶךְ בְּמִדַּת הַדִּין - הַמַּטָּרָה לְהֵיטִיבָם בִּלְבַד. וּבְכָל מַצָּב וּבְכָל זְמַן רָצוּי הָאָדָם לְהִתְקַבֵּל לִפְנֵי בּוֹרְאוֹ, לְתַקֵּן אֶת מְעֻוָּתוֹ, לְבַקֵּשׁ עַל נַפְשׁוֹ וְנַפְשׁוֹת בְּנֵי בֵיתוֹ, וּלְעוֹלָם אֵין שׁוּם טֹרַח וְנֵטֶל עַל הַבּוֹרֵא מִלִּשָּׂא כָּל צָרְכֵי הָאָדָם, וְאַדְּרַבָּא - זֶהוּ עָנְגוֹ שֶׁל הַבּוֹרֵא שֶׁבְּנֵי אָדָם מַכִּירִים בְּבִלְעָדִיּוּתוֹ וּמְכַחֲשִׁים בְּהַכָּרָתָם כָּל כֹּחַ אַחֵר וְאֵינָם מְיַחֲסִים שׁוּם כֹּחַ לְשׁוּם כֹּחַ אַחֵר מִבַּלְעֲדֵי ה', וּבְכָךְ יַסְפִּיק ה' בְּיָדָם לְבַל יִשְׁלֹט בָּהֶם שׁוּם כֹּחַ זָר מִבַּלְעֲדֵי רַחֲמֵי ה', וּמֻבְטָחִים הֵמָּה שֶׁאִם יְחַזְּקוּ הַכָּרָה זוֹ, לֹא יִשְׁלְטוּ בָּהֶם הַמִּקְרִים וְהַטְּבָעִים הַמְּצוּיִים בָּעוֹלָם, אֶלָּא הַהַנְהָגָה תְּהֵא עִמָּהֶם מֵעַל הַטֶּבַע, וְגַם כַּאֲשֶׁר הַטֶּבַע וְהַמִּקְרֶה יְחַיְּבוּ הֶפְסֵד חֹלִי וְנֵזֶק, לֹא יִשְׁלֹט בָּם שׁוּם פֶּגַע רַע.
<BR><p></p>וְלֹא כְּמוֹ שֶׁמְּבִינִים הֶהָמוֹן, שֶׁמַּשְׁמָעוּת סְגֻלָּה זוֹ הִנָּהּ בִּידִיעָה בִּלְבַד - אֵין עוֹד מִלְּבַדּוֹ! שֶׁכֵּן יִתָּכֵן וְיֵדַע הָאָדָם יְדִיעָה זוֹ שֶׁהַכֹּל מֵהַבּוֹרֵא, וּבְלִבּוֹ זַעַף וְזַעַם עַל הַנְהָגַת ה' עִמּוֹ, וְכִי בְּכָךְ תִּפְעַל בּוֹ סְגֻלָּה זוֹ? בְּוַדַּאי שֶׁלֹּא! הַסְּגֻלָּה תִּפְעַל אַךְ וְרַק כַּאֲשֶׁר יֵדַע שֶׁאֵין עוֹד מִלְּבַדּוֹ וְכָל הַנַּעֲשֶׂה נַעֲשֶׂה מִתּוֹךְ רַחֲמָיו וַחֲסָדָיו וּמִתּוֹךְ טוּבוֹ וּרְצוֹנוֹ לְהֵיטִיב, וְאָז מִדָּה כְּנֶגֶד מִדָּה - כְּשֵׁם שֶׁהִכִּיר בְּחֶסֶד ה' וּבְרַחֲמָנוּתוֹ וְהִשְׂכִּיל לְהָבִין שֶׁהַבּוֹרֵא נֶאֱמָן לְהֵיטִיב בִּלְבַד, כֵּן תִּתְהַפֵּךְ אֶצְלוֹ מִדַּת הַדִּין לְמִדַּת הָרַחֲמִים, שֶׁכֵּן כְּשֵׁם שֶׁבְּהִסְתַּכְּלוּתוֹ שֶׁל זֶה הָאָדָם, כַּאֲשֶׁר נָהֲגָה בּוֹ מִדַּת הַדִּין, הָפְכָה בְּדַעְתּוֹ לִרְאוֹתָהּ כְּרַחֲמִים - כֵּן יִנְהַג בּוֹ הַבּוֹרֵא בְּמִדַּת הָרַחֲמִים.
<BR><p></p>בְּעִקְּבוֹת הָרַמְבַּ"ם הָלַךְ גַּם הַגָּאוֹן רַבִּי חַיִּים מִוּוֹלוֹזִ'ין בְּסִפְרוֹ "נֶפֶשׁ הַחַיִּים" <small><small>(שער ג' פרק י"ב)</small></small>, וְזֶה לְשׁוֹנוֹ:
<BR><p></p>"וּבֶאֱמֶת הוּא עִנְיָן גָּדוֹל וּסְגֻלָּה נִפְלָאָה לְהָסִיר וּלְבַטֵּל מֵעָלָיו כָּל דִּינִין וּרְצוֹנוֹת אֲחֵרִים שֶׁלֹא יוּכְלוּ לִשְׁלֹט בּוֹ וְלֹא יַעֲשׂוּ שׁוּם רֹשֶׁם כְּלָל, כְּשֶׁהָאָדָם קוֹבֵעַ בְּלִבּוֹ לֵאמֹר, הֲלֹא ה' הוּא הָאֱלֹקִים הָאֲמִתִּי, וְאֵין עוֹד מִלְּבַדּוֹ יִתְבָּרַךְ שׁוּם כֹּחַ בָּעוֹלָם וּבְכָל הָעוֹלָמוֹת כְּלָל, וְהַכֹּל מָלֵא רַק אַחְדוּתוֹ הַפָּשׁוּט יִתְבָּרַךְ שְׁמוֹ, וּמְבַטֵּל בְּלִבּוֹ בִּטּוּל גָּמוּר, וְאֵינוֹ מַשְׁגִּיחַ כְּלָל עַל שׁוּם כֹּחַ וְרָצוֹן בָּעוֹלָם, וּמְשַׁעְבֵּד וּמְדַבֵּק טֹהַר מַחֲשַׁבְתּוֹ רַק לְאָדוֹן יָחִיד בָּרוּךְ הוּא - כֵּן יַסְפִּיק הוּא יִתְבָּרַךְ בְּיָדוֹ שֶׁמִּמֵּילָא יִתְבַּטְּלוּ מֵעָלָיו כָּל הַכֹּחוֹת וְהָרְצוֹנוֹת שֶׁבָּעוֹלָם שֶׁלֹּא יוּכְלוּ לִפְעֹל לוֹ שׁוּם דָּבָר כְּלָל".
<BR><p></p>בְּחוֹבֶרֶת זוֹ נְבָאֵר בְּאֹרֶךְ וּבְרֹחַב נְקֻדָּה חֲשׁוּבָה זוֹ שֶׁל רַחֲמָנוּת וְאַבָּהוּת הַבּוֹרֵא, שֶׁכֵּן מִמֶּנָּה כָּל בִּסּוּס וְיַצִּיבוּת מַעֲמָדָם שֶׁל עַם יִשְׂרָאֵל בִּכְלָל, וְשֶׁל כָּל יְהוּדִי בִּפְרָט לְבַל יִמֹּט וּלְבַל יִבֹּל מִפְּנֵי כָּל רוּחַ סְעָרָה שֶׁבָּעוֹלָם.
<BR><p></p><br><b style='fodnt-size:160%;'>וּנְסַיֵּם אֶת הַפְּתִיחָה בְּמִכְתָּב שֶׁהִשְׁאִיר פְּרוֹפֶסּוֹר וִילְיָאם גֵ'יימְס.</b>
<BR><p></p>קוֹבֵעַ פְּרוֹפֶסּוֹר וִילְיָאם גֵּ'יימְס, שֶׁהָאָדָם אֵינוֹ מִשְׁתַּמֵּשׁ אֶלָּא מְעַט מִזְּעֵיר מֵהַכֹּחוֹת הַצְּפוּנִים בּוֹ. מֵרַב הַכֹּחוֹת שֶׁבָּאָדָם - גַּם הַגּוּפָנִיִּים - נִמְצָאִים בּוֹ בְּמַצַּב תַּרְדֵּמָה, וְאַךְ כַּאֲשֶׁר הוּא מִשְׁתַּחְרֵר מִמִּגְבְּלוֹתָיו הַכּוֹלְאוֹת כֹּחוֹת אֵלּוּ, עֲשׂוּיִים אֵלּוּ לְהִשְׁתַּחְרֵר בְּעָצְמָה מְחוֹלֶלֶת פְּלָאִים.
<BR><p></p>הָיָה זֶה, כָּאָמוּר, נִסְיוֹנוֹ הָאִישִׁי בְּמַשְׁבֵּר נַפְשִׁי חָמוּר שֶׁפָּקַד אוֹתוֹ וּפָגַע חֲמוּרוֹת בִּתְקִינוּת בְּרִיאוּתוֹ הַגּוּפָנִית.
<BR><p></p>"הָיָה מִתְנַסֶּה בְּעַצְמוֹ בְּכָל מַעֲרֶכֶת הַהֶרְגֵּשִׁים הַבּוֹקְעִים וְנִכְנָסִים לְתוֹךְ תְּחוּם 'הַנֶּפֶשׁ הַחוֹלָה' עַד לְמָרָה שְׁחוֹרָה, וְחוֹזֶה אוֹתָם מִבְּשָׂרוֹ... אַךְ כֹּחַ הָרָצוֹן הֶחָזָק בְּקִרְבּוֹ עָזַר לוֹ לְהִתְגַּבֵּר עַל תַּחֲלוּאָיו..."
<BR><p></p>אָכֵן, הָרָצוֹן הַמּוּנָע בְּכֹחַ הָאֱמוּנָה שֶׁבָּאָדָם, הוּא מַפְתֵּחַ יְסוֹד בְּמַצָּעוֹ הַפְּסִיכוֹ - תְּרַפִּי - הַפְּסִיכוֹ - אֱמוּנָתִי - שֶׁל וִילְיָאם גֵּ'יימְס.
<BR><p></p>"כְּשֶׁתָּקַף עָלָיו הַפַּחַד מִפְּנֵי הָאֵין הַגָּדוֹל וְהַמַּבְעִית שֶׁנִּפְעַר לְנֶגְדּוֹ, בִּקֵּשׁ לוֹ אֲחִיזָה בִּפְסוּקֵי תְהִלִּים...!"
<BR><p></p>כִּשְׁמוֹנִים אֲחוּזִים מִבְּנֵי אֱנוֹשׁ בָּעוֹלָם הַמַּעֲרָבִי נוֹשְׂאִים בְּחֻבָּם מְצוּקָה נַפְשִׁית - קוֹבְעִים סְקָרִים שׁוֹנִים.
<BR><p></p>מְאַלֵּף הוּא הַמִּכְתָּב הַבָּא, הַנּוֹשֵׂא אֹפִי שֶׁל וִדּוּי נַפְשִׁי אִישִׁי, הַמְבַטֵּא אֶת הָרֶקַע הַבְּסִיסִי שֶׁל הַקּוֹנְצֶפְּצְיָה הַמַּדָּעִית וְהַפְּסִיכוֹלוֹגִית שֶׁלּוֹ. אָנוּ מְבִיאִים קֶטַע מִמֶּנּוּ:
<BR><p></p>"...מְקַנֵּא אֲנִי בָּאֲנָשִׁים שֶׁזָּכוּ לָהּ, לְהַרְגָּשָׁה חַיָּה שֶׁל מַגָּע וּמַשָּׂא עִם הָאֱלֹקוּת, כִּי יוֹדֵעַ אֲנִי הַיִּתְרוֹן שֶׁבְּהַרְגָּשָׁה כָּזֹאת שֶׁיָּכוֹל לִהְיוֹת לְעֵזֶר פְּנִימִי רַב - אִלּוּ זָכִיתִי לָהּ...
<BR><p></p>"...הֲרֵינִי מַכִּיר כָּאן אֶת הַקּוֹל הָעוֹלֶה מִמַּעֲמַקִּים. מַשֶּׁהוּ אוֹמֵר לִי: כָּאן טְמוּנָה אֱמֶת...! וּבָטוּחַ אֲנִי שֶׁאֵין זֶה לֹא הֶרְגֵּל תֵּיאִיסְטִי יָשָׁן, וְלֹא מִשְׁפָּט קָדוּם שֶׁמִּשְׁתַּיֵּר מִן הַיַּלְדוּת..."
<BR><p></p>וִילְיָאם גֵּ'יימְס בְּנִסְיוֹנוֹ הָאִישִׁי, בְּכֹחַ הָרָצוֹן הֶחָזָק שֶׁעָזַר לוֹ לְהִתְגַּבֵּר עַל מִכְלוֹל מַשְׁבְּרָיו הַקָּשִׁים, יָצַק כִּיסוֹד מַנְחֶה בַּהֲגוּתוֹ הַפִילוֹסוֹפִית וּבְמַצָּעוֹ הַפְּסִיכוֹתְרַפִּי אֶת הַפָּסוּק שֶׁבְּסֵפֶר דְּבָרִים <small><small>(ל)</small></small>:
<BR><p></p><br><div style='border-style:solid ; border-width:1px; padding:10px; background-color:RGB(255,255,220); '><center>"לֹא בַשָּׁמַיִם הִיא - וְלֹא מֵעֵבֶר לַיָּם - 
<BR>כִּי קָרוֹב אֵלֶיךָ הַדָּבָר מְאֹד! בְּפִיךָ וּבִלְבָבְךָ לַעֲשֹׂתוֹ...!"</center></div>
<BR><p></p><center>* * *</center>
<BR><p></p>הָאָדָם, בְּכֹחַ רְצוֹנוֹ, בֶּאֱמוּנָתוֹ וּבִנְחִישׁוּתוֹ, עָשׂוּי לֹא רַק לְחַלֵּץ עַצְמוֹ מִמַּשְׁבְּרָיו, אֶלָּא עָשׂוּי לְשַׁחְרֵר בּוֹ וּלְהָבִיא לִידֵי גִּלּוּי כֹּחוֹת מֻפְלָאִים שֶׁהָיוּ שְׁקוּעִים בְּתַרְדֵּמָה לְלֹא נִצּוּל.
<BR><p></p><center>* * *</center>
<BR>
<!--$~-->
<BR><a name="HtmpReportNum0002_L2"></a><a name="א.BשְׁתֵּיBשְׁאֵלוֹתBוּשְׁתֵּיBתְשׁוּבוֹת"></a><br><span style="font-size:28px; ">
<p></p>
<B><U><span style='color:RGB(45,104,176);'><u>א. שתי שאלות ושתי תשובות</u></span><BR></U></B></span><p></p>כַּמָּה שֶׁמְּנַסִּים אֵלּוּ הַיּוֹדְעִים בֶּאֱמֶת אֶת סַכָּנַת קִיּוּמוֹ שֶׁל עַם יִשְׂרָאֵל בְּיָמִים אֵלּוּ לְהַעְלִים וּלְטַשְׁטֵשׁ אֶת הַסַּכָּנָה הַמְרַחֶפֶת עָלֵינוּ, עִם כָּל זֶה בָּרוּר הַדָּבָר לְכָל יֶלֶד שֶׁמַּצָּבֵנוּ הוּא הַיּוֹם בְּסַכָּנָה נוֹרָאָה. מֻקָּפִים אָנוּ בְּאוֹיְבִים שֶׁבְּיָדָם הַנֶּשֶׁק הַמְסֻכָּן בְּיוֹתֵר, וְלֹא פָּחוֹת מֵהָאוֹיְבִים הַמַּקִּיפִים - שְׁרוּיִים כְּמוֹ כֵן בְּתוֹכֵנוּ אוֹיְבִים הַחוֹרְשִׁים מְזִמּוֹת בְּכָל יוֹם כֵּיצַד לְאַבְּדֵנוּ, כָּךְ שֶׁמִּבַּיִת וּמִחוּץ חַיֵּינוּ בְּסַכָּנָה.
<BR><p></p>בְּיָמֵינוּ אֵלֶּה, מִלְּבַד הַמַּשְׁבֵּר הַבִּטְחוֹנִי, הַמַּצָּב הַכַּלְכָּלִי הִנּוֹ בִּמְלֹא חֻמְרָתוֹ, הָאַכְזָבוֹת בַּחַיִּים לֹא מְעַטּוֹת, וּבְכָל הַתְּחוּמִים - בְּשִׁדּוּכִים, בְּקִיּוּם חַיֵּי מִשְׁפָּחָה תְּקִינִים, בְּחִנּוּךְ יְלָדִים, בִּבְרִיאוּת גּוּף וָנֶפֶשׁ וְכַיּוֹצֵא. לְלֹא סָפֵק הַחַיִּים הַיּוֹם מְתוּחִים וְעַצְבָּנִיִּים יוֹתֵר מֵאָז וּמִתָּמִיד.
<BR><p></p>הַכֹּחַ הַיִּחוּדִי שֶׁל עַם יִשְׂרָאֵל הוּא הָאֱמוּנָה וְהַתְּפִלָּה. סוֹד זֶה שֶׁל הָאֱמוּנָה וְהַתְּפִלָּה הוֹתִירָנוּ לִהְיוֹתֵנוּ קַיָּמִים עַד הַיּוֹם עִם כָּל הַגְּזֵרוֹת וְהַשְּׁמָדוֹת שֶׁרִחֲפוּ מֵעַל רָאשֵׁינוּ בְּמֶשֶׁךְ אַלְפֵי שָׁנִים, וְכַנֶּאֱמַר בִּתְהִלִּים <small><small>(קכד)</small></small>: "לוּלֵי ה' שֶׁהָיָה לָנוּ... אֲזַי חַיִּים בְּלָעוּנוּ... אֲזַי הַמַּיִם שְׁטָפוּנוּ... בָּרוּךְ ה' שֶׁלֹּא נְתָנָנוּ טֶרֶף לְשִׁנֵּיהֶם... הַפַּח נִשְׁבָּר וַאֲנַחְנוּ נִמְלָטְנוּ, עֶזְרֵנוּ בְּשֵׁם ה' עֹשֵׂה שָׁמַיִם וָאָרֶץ".
<BR><p></p>"אֵין אוֹר שֶׁלֹּא יֻקְדַּם בְּחֹשֶׁךְ, וְאֵין גִּלּוּי שֶׁלֹּא יֻקְדַּם לוֹ הַהֶסְתֵּר" <small><small>(הרמח"ל בספרו "דעת תבונות")</small></small>. אָנוּ בְּמַצָּב שֶׁל חֹשֶׁךְ וְהֶסְתֵּר נוֹרָא הַמֻּכְרָח קֹדֶם הַגִּלּוּי וְהָאוֹר, וּכְמוֹ שֶׁיְּבֹאַר לְהַלָּן בְּהַרְחָבָה וּבְהַטְעָמָה.
<BR><p></p>תַּפְקִידֵנוּ בִּתְקוּפָה זוֹ הַמְכֻנֵּית "עִקְּבוֹת מָשִׁיחַ" - לְהַחֲזִיק חָזָק בְּעַנְפֵי עֵץ הָאֱמוּנָה, וְאַף שֶׁעֲנָפִים אֵלּוּ מִתְנוֹדְדִים וּמְטֻלְטָלִים בְּרוּחַ סְעָרָה שֶׁל הַמַּשְׁבֵּרִים וְהָאַכְזָבוֹת - חַיָּבִים אָנוּ שֶׁלֹּא לְהַרְפּוֹת יָדֵינוּ מִלֶּאֱחֹז בָּהֶם בְּכָל כֹּחֵנוּ. עֵץ הָאֱמוּנָה הוּא עֵץ הַחַיִּים!
<BR><p></p>הָאֱמוּנָה שַׁיֶּכֶת וְנִמְצֵאת בְּכָל יְהוּדִי בְּכָל מַצָּב שֶׁהוּא. הָאֱמוּנָה יְרֻשָּׁה לָנוּ מֵאֲבוֹתֵינוּ, וְהִיא חֲבוּיָה בְּדָמֵנוּ וּבְנַפְשֵׁנוּ כָּאֵשׁ הָעֲמוּמָה בַּגַּחֶלֶת שֶׁאֵין נִצְרָךְ אֶלָּא לְלַבּוֹתָהּ עַד שֶׁתַּעֲלֶה הַשַּׁלְהֶבֶת מֵאֵלֶיהָ.
<BR><p></p>בְּחוֹבֶרֶת זוֹ נִלְמַד הֵיאַךְ נִתָּן לִחְיוֹת חַיִּים שֶׁל שִׂמְחָה, חַיִּים שֶׁל בִּטָּחוֹן וְיַצִּיבוּת בְּכָל מַצָּב, וְנַקְדִּים לְכָךְ הַקְדָּמָה נְחוּצָה שֶׁהִיא, בְּעֶצֶם, כּוֹלֶלֶת שְׁתֵּי שְׁאֵלוֹת: הָאַחַת, לְשֵׁם מָה נִבְרָא הָאָדָם? וְהַשֵּׁנִית, הַאִם הָאֱלֹקִים אוֹהֵב לִבְנֵי הָאָדָם שֶׁבְּרָאָם? וְנַרְחִיב בְּהֶסְבֵּר הַשְּׁאֵלוֹת.
<BR><p></p><br><b style='fodnt-size:160%;'>הַשְּׁאֵלָה הָרִאשׁוֹנָה - לְשֵׁם מָה נִבְרָא הָאָדָם?</b>
<BR><p></p>שְׁאֵלָה זוֹ מְנַקֶּרֶת לְהַרְבֵּה בְּמֹחָם - לְצֹרֶךְ מָה בָּרָא הַקָּדוֹשׁ-בָּרוּךְ-הוּא לָאָדָם?. אִם בִּשְׁבִיל שֶׁרוֹצֶה הַקָּדוֹשׁ-בָּרוּךְ-הוּא שֶׁיְּכַבְּדֵהוּ הָאָדָם - נִתְבּוֹנֵן, אֵיזֶה כָּבוֹד יֵשׁ לְהַקָּדוֹשׁ-בָּרוּךְ-הוּא מֵהָאָדָם? רֹב בְּנֵי הָאָדָם בְּקֹשִׁי מַכִּירִים אֶת ה', בְּקֹשִׁי חוֹשְׁבִים עָלָיו, וְאֵין צֹרֶךְ לוֹמַר שֶׁאֵין כָּבוֹד לַה' מִמִּילְיַרְדֵי בְּנֵי אָדָם כְּמוֹ הַסִּינִים, הַיַּפָּנִים, הַתַּיְלַאנְדִים, הָעַרְבִים אוֹ הָאֵרוֹפָּאִים וְכַיּוֹצֵא בָּהֶם, שֶׁאֵינָם יוֹדְעִים מִי ה', אֶלָּא גַּם אָנוּ עַם יִשְׂרָאֵל, כַּמָּה עָלֵינוּ לְהִתְאַמֵּץ כְּדֵי לְכַבֵּד אֶת ה' כָּרָאוּי. וְאִם הַקָּדוֹשׁ-בָּרוּךְ-הוּא חָפֵץ בִּכְבוֹדוֹ, כְּבָר יֵשׁ לוֹ מַלְאָכִים וּשְׂרָפִים לָרֹב הַיּוֹדְעִים אוֹתוֹ בֶּאֱמֶת וְעוֹשִׂים שְׁלִיחוּתוֹ בְּכָבוֹד רַב, וּמַה לּוֹ וְלִבְנֵי הָאָדָם?!
<BR><p></p>וְנַמְשִׁיךְ בִּשְׁאֵלָתֵנוּ. בְּמֶשֶׁךְ הַהִיסְטוֹרְיָה רוֹאִים אָנוּ בַּתַּנַ"ךְ הִתְיַחֲסוּת מְיֻחֶדֶת וְקֶשֶׁר אַמִּיץ בֵּין הַבּוֹרֵא לְזֶרַע אַבְרָהָם יִצְחָק וְיַעֲקֹב, שֶׁבָּהֶם בָּחַר ה' מִכָּל הָעַמִּים. אִם זֶה בְּכָךְ שֶׁנִּכְנַס בָּעֳבִי הַקּוֹרָה לְהַכּוֹת בְּמִצְרַיִם מַכּוֹת רַבּוֹת עַל הִשְׁתַּעְבְּדָם בִּבְנֵי יִשְׂרָאֵל, יְצִיאַת מִצְרַיִם, טְבִיעַת הַמִּצְרִים בַּיָּם, קַבָּלַת הַתּוֹרָה - סֵמֶל הַיִּחוּדִיּוּת שֶׁל עַם יִשְׂרָאֵל בְּיַחַס לְכָל הָאֻמּוֹת, אֶרֶץ יִשְׂרָאֵל שֶׁנִּכְבְּשָׁה עַל יְדֵי יְהוֹשֻׁעַ בִּן נוּן וְנִתְּנָה בְּנַחֲלָה לָנוּ אַחַר שֶׁהָיְתָה אֶרֶץ זוֹ מְיֹעֶדֶת וּמֻבְטַחַת לָנוּ עוֹד מֵאֲבוֹתֵינוּ.
<BR><p></p>וְהַשְּׁאֵלָה הַנִּשְׁאֶלֶת הִיא, מָה הַצֹּרֶךְ שֶׁרָאָה הַבּוֹרֵא בְּיִחֲדוֹ לוֹ לְעַם אֶת עַם יִשְׂרָאֵל וְהִרְבָּה בְּהַבְטָחוֹת עַל שְׂכָרָם וְטוֹבָתָם מִצַּד אֶחָד - וְעַל עָנְשָׁם מֵהַצַּד הַשֵּׁנִי בְּאִם יְסָרְבוּ לִשְׁמֹר מִצְווֹתָיו.
<BR><p></p>הַשְּׁאֵלָה הַשֵּׁנִית, הַאִם הַבּוֹרֵא אוֹהֵב לִבְנֵי הָאָדָם שֶׁבְּרָאָם? שֶׁכֵּן רוֹאִים אָנוּ שֶׁרֹב כְּכָל בְּנֵי הָאָדָם סוֹבְלִים בְּחַיֵּיהֶם סֵבֶל גָּדוֹל, וְחַיֵּיהֶם קָשִׁים וּמָרִים, וְכִלְשׁוֹן הָרַמְחַ"ל <small><small>(בספרו מסילת ישרים פ"א)</small></small>: "כִּי מַה הֵם חַיֵּי הָאָדָם בָּעוֹלָם הַזֶּה, אוֹ מִי הוּא שֶׁשָּׂמֵחַ וְשָׁלֵו מַמָּשׁ בָּעוֹלָם הַזֶּה, 'יְמֵי שְׁנוֹתֵינוּ בָהֶם שִׁבְעִים שָׁנָה וְאִם בִּגְבוּרֹת שְׁמוֹנִים שָׁנָה וְרָהְבָּם עָמָל וָאָוֶן' <small><small>(תהלים צ, י)</small></small>, בְּכַמָּה מִינֵי צַעַר וְיִסּוּרִים, חֳלָאִים וּמַכְאוֹבִים וּטְרָדוֹת, וְאַחַר זֹאת מַגִּיע הַמָּוֶת..."
<BR><p></p>וּבְכֵן הַשְּׁאֵלָה, הַאִם הַבּוֹרֵא אוֹהֵב לִבְנֵי אָדָם שֶׁבְּרָאָם? וְאִם כֵּן, מַדּוּעַ סִבְלָם שֶׁל הַנִּבְרָאִים בִּלְתִּי נִמְנָע?
<BR>
<!--$~-->
<BR><a name="HtmpReportNum0003_L2"></a><a name="ב.BהָאָדָםBנִבְרָאBבְּמַטָּרָהBלְהֵיטִיבBלוֹ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ב. האדם נברא במטרה להיטיב לו</u></span><BR></U></B></span><p></p>הַתְּשׁוּבָה לַשְּׁאֵלָה הָרִאשׁוֹנָה מְבֹאֶרֶת בְּדִבְרֵי הַמְקֻבָּל הָאֱלֹקִי רַבֵּנוּ מֹשֶׁה חַיִּים לוּצָאטוֹ זַצַ"ל בִּתְחִלַּת סִפְרוֹ "מְסִלַּת יְשָׁרִים". וְהִנֵּה לְךָ לְשׁוֹנוֹ בְּפֶרֶק א':
<BR><p></p>"יְסוֹד הַחֲסִידוּת וְשֹׁרֶשׁ הָעֲבוֹדָה הַתְּמִימָה הוּא - שֶׁיִּתְבָּרֵר וְיִתְאַמֵּת אֵצֶל הָאָדָם מַה חוֹבָתוֹ בְּעוֹלָמוֹ... וְהִנֵּה, מַה שֶּׁהוֹרוּנוּ חֲכָמֵינוּ זִכְרוֹנָם לִבְרָכָה הוּא, שֶׁהָאָדָם לֹא נִבְרָא אֶלָּא לְהִתְעַנֵּג עַל ה' וְלֵהָנוֹת מִזִּיו שְׁכִינָתוֹ, שֶׁזֶּהוּ הַתַּעֲנוּג הָאֲמִתִּי וְהָעִדּוּן הַגָּדוֹל מִכָּל הָעִדּוּנִים שֶׁיְּכוֹלִים לְהִמָּצֵא. וּמְקוֹם הָעִדּוּן הַזֶּה בֶּאֱמֶת הוּא הָעוֹלָם הַבָּא... אַךְ הַדֶּרֶךְ כְּדֵי לְהַגִּיעַ אֶל מְחוֹז חֶפְצֵנוּ זֶה הוּא זֶה הָעוֹלָם... וְהָאֶמְצָעִים הַמַּגִּיעִים אֶת הָאָדָם לַתַּכְלִית הַזֶּה הֵם הַמִּצְווֹת אֲשֶׁר צִוָּנוּ עֲלֵיהֶן הָאֵל יִתְבָּרַךְ שְׁמוֹ. וּמְקוֹם עֲשִׂיַּת הַמִּצְווֹת הוּא רַק הָעוֹלָם הַזֶּה. עַל כֵּן הוּשַׂם הָאָדָם בְּזֶה הָעוֹלָם בַּתְּחִלָּה, כְּדֵי שֶׁעַל יְדֵי הָאֶמְצָעִים הָאֵלֶּה הַמִּזְדַּמְּנִים לוֹ כָּאן יוּכַל לְהַגִּיעַ אֶל הַמָּקוֹם אֲשֶׁר הוּכַן לוֹ, שֶׁהוּא הָעוֹלָם הַבָּא, לִרְווֹת שָׁם בַּטּוֹב אֲשֶׁר קָנָה לוֹ עַל יְדֵי הָאֶמְצָעִים הָאֵלֶּה. וְהוּא מַה שֶּׁאָמְרוּ זִכְרוֹנָם לִבְרָכָה <small><small>(עירובין כב ע"א)</small></small>, "הַיּוֹם לַעֲשׂוֹתָם וּמָחָר לְקַבֵּל שְׂכָרָם"
<BR><p></p>מְגַלֶּה לָנוּ כָּאן הָרַמְחַ"ל יְדִיעָה נְחוּצָה שֶׁלֹּא כָּל כָּךְ יְדוּעָה לָעוֹלָם, שֶׁכֵּן אִם תִּשְׁאַל לִבְנֵי אָדָם לָמָּה בָּרָא הַקָּדוֹשׁ-בָּרוּךְ-הוּא אֶת הָאָדָם - רֻבָּם יָשִׁיבוּ: אַף פַּעַם לֹא חָשַׁבְנוּ עַל כָּךְ... וְחֶלְקָם יָשִׁיבוּ: חָשַׁבְנוּ עַל זֶה אַךְ לֹא הִצְלַחְנוּ לְיַשֵּׁב הַסִּבָּה... וְחֶלְקָם יָשִׁיבוּ: הָאָדָם נוֹלָד לְעָמָל וּלְסֵבֶל, וְאוּלַי כְּדֵי לְהִתְחַנֵּךְ. הַחֲרֵדִים יָשִׁיבוּ: לְקַיֵּם תּוֹרָה וּמִצְווֹת.
<BR><p></p>אֶת כָּל הַטְּעָמִים הַנַּ"ל שׁוֹלֵל הָרַמְחַ"ל, וּמֵשִׁיב: הַקָּדוֹשׁ-בָּרוּךְ-הוּא בְּרָאוֹ לָאָדָם עַל מְנָת לְהֵיטִיב עִמּוֹ...! אָכֵן, צִוָּה ה' לָנוּ תּוֹרָה וּמִצְווֹתֶיהָ, אוּלָם לֹא זוֹ הַמַּטָּרָה כְּדֵי שֶׁנִּהְיֶה לוֹ עֲבָדִים מְשָׁרְתִים. אֵין זֶה אֶלָּא אֶמְצָעִי לִיצֹר סִבָּה לְהֵיטִיב לָנוּ וּלְהַנְחִילֵנוּ עֹנֶג גָּדוֹל לָעוֹלָם הַבָּא, עוֹלַם הַנְּשָׁמוֹת, שֶׁהוּא בְּעֶצֶם הַמָּקוֹם הַמְעֻנָּג וְהַמְעֻדָּן בְּיוֹתֵר לְנִשְׁמַת הָאָדָם, שֶׁכֵּן מִשָּׁם חֻצְּבָה, וְהוּא הַמָּקוֹם "הָאוֹרְגִינָל" שֶׁל הַנְּשָׁמָה. וּכְמוֹ שֶׁאָדָם לֹא מוֹצֵא מְקוֹמוֹ בִּמְקוֹם מְגוּרִים שֶׁל בְּהֵמוֹת, כֵּן הַנְּשָׁמָה לֹא מוֹצֵאת עַצְמָהּ בְּתוֹךְ גּוּף, שֶׁכֵּן אֵין זֶה מְקוֹמָהּ, וְלֹא נִמְצֵאת בַּגּוּף אֶלָּא כְּדֵי שֶׁדַּרְכּוֹ תָּבֹא הִיא לְמַטְּרַת בִּיאָתָהּ, וְהוּא לְהַצְדִּיק לָהּ אֶת שְׂכָרָהּ בְּכָךְ שֶׁתִּתְגַּבֵּר עַל תַּאֲווֹת הַגּוּף וּרְצוֹנוֹתָיו הָרָעִים וּתְצַיֵּת לְמִצְווֹת בּוֹרְאָהּ.
<BR><p></p>הַקָּדוֹשׁ-בָּרוּךְ-הוּא הוּא טוֹב בְּעֶצֶם, וְכַנֶּאֱמַר <small><small>(תהלים קמה, ט)</small></small>: "טוֹב ה' לַכֹּל וְרַחֲמָיו עַל כָּל מַעֲשָׂיו", וְלָכֵן חִפֵּשׂ סִבּוֹת הַמַּצְדִּיקוֹת לְהֵיטִיב לִבְנֵי הָאָדָם כְּדֵי שֶׁיַּעַמְלוּ וְיַעַמְדוּ בְּנִסְיוֹנוֹת וּבְמִבְחָנִים, וּכְשֶׁיִּצְטַיְּנוּ לְפָנָיו, יִמְצָא לָהֶם סִבָּה מַצְדֶּקֶת לְהַנְחִילָם עוֹלָם הַבָּא, עוֹלַם הַתַּעֲנוּגִים. וְזֶה לְכָל בְּנֵי הָאָדָם - לַגּוֹיִם בְּשֶׁבַע מִצְווֹת בְּנֵי נֹחַ, וְלִבְנֵי יִשְׂרָאֵל בְּתַרְיַ"ג מִצְווֹת.
<BR><p></p>עַד כָּאן קִבַּלְנוּ תְּשׁוּבָה לַשְּׁאֵלָה הָרִאשׁוֹנָה - לְשֵׁם מָה בָּרָא הַבּוֹרֵא לָאָדָם. וְהַתְּשׁוּבָה חַד מַשְׁמָעִית: לְהֵיטִיב לוֹ! אָכֵן, הָאָדָם מִבְּחִינָתוֹ יֵשׁ לוֹ לִרְאוֹת אֶת עַצְמוֹ בָּעוֹלָם בְּמַטָּרָה לְצַיֵּת לִרְצוֹן ה', לְכַבְּדוֹ, אוּלָם מִבְּחִינַת הַקָּדוֹשׁ-בָּרוּךְ-הוּא לֹא נִבְרָא הָאָדָם לְשֵׁם שֶׁיְּכַבְּדוֹ הָאָדָם וְיוֹקִירוֹ. אֵין לְהַקָּדוֹשׁ-בָּרוּךְ-הוּא צֹרֶךְ בִּכְבוֹדוֹ שֶׁל הָאָדָם. לְהַקָּדוֹשׁ-בָּרוּךְ-הוּא בְּעַצְמוֹ לֹא יוֹסִיף וְלֹא יִגְרַע בְּאִם יְכַבְּדוּהוּ בְּנֵי אָדָם וּבְאִם לֹא יְכַבְּדוּהוּ. אֶלָּא שֶׁהַבּוֹרֵא יָצַר מְצִיאוּת שֶׁתְּהֵא סִבָּה לִבְנֵי אָדָם לִהְיוֹת מֻצְדָּק לָהֶם הַשָּׂכָר הָאֲמִתִּי בְּעוֹלַם הַנְּשָׁמוֹת, עוֹלָם הַבָּא, בְּאִם יְכַבְּדוּהוּ וְיִשְׁמְרוּ וִיצַיְּתוּ לְמִצְווֹתָיו.
<BR>
<!--$~-->
<BR><a name="HtmpReportNum0004_L2"></a><a name="ג.BכְּגֹודֶלBהַנְּתִינָהB-BגֹּודֶלBהָאַהֲבָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ג. כגודל הנתינה - גודל האהבה</u></span><BR></U></B></span><p></p>וּמֵעַתָּה נָבֹא לְבָאֵר הַתְּשׁוּבָה לַשְּׁאֵלָה הַשְּׁנִיָּה - הַאִם הַבּוֹרֵא אוֹהֵב לִבְנֵי אָדָם.
<BR><p></p>נִתְבּוֹנֵן, יָדוּעַ שֶׁאַהֲבָה נִמְדֶּדֶת, בְּדֶרֶךְ כְּלָל, בְּמִדַּת "הַנְּתִינָה"; כְּכָל שֶׁתִּרְבֶּה מִדַּת הַנְּתִינָה - כֵּן יוֹרֶה הַדָּבָר עַל גֹּדֶל הָאַהֲבָה, וּכְכָל שֶׁתְּהֵא הַנְּתִינָה גְּדוֹלָה יוֹתֵר וּלְלֹא אִינְטֶרֶסִּים כְּלָל - כֵּן תִּוָּדַע וְתִוָּכַח גֹּדֶל הָאַהֲבָה.
<BR><p></p>וּבְכֵן נִתְבּוֹנֵן בְּגֹדֶל "הַנְּתִינָה" שֶׁל הַבּוֹרֵא לִבְרוּאָיו וְעַד כַּמָּה, כִּבְיָכוֹל, "תָּרַם" לְמַעַן הַבְּרוּאִים עַל מְנָת לַהֲבִיאָם לַטּוֹב הָאֲמִתִּי.
<BR><p></p>וּבְכֵן, הֲרֵי כָּל הַבְּרִיאָה, שֶׁמַּטְּרָתָהּ, כָּאָמוּר, לִבְחֹן אֶת הַמִּצְטַיְּנִים בְּהַנְהָגָתָם הָרְאוּיָה לְצִוּוּי ה', לְצֹרֶךְ זֶה הֲלֹא מֻכְרָח הַדָּבָר שֶׁהַבְּרִיאָה תְּהֵא בְּאֹפֶן שֶׁיִּסָּתֵר ה' מִפְּנֵי בְּנֵי הָאָדָם, וּבְנֵי הָאָדָם בֶּאֱמוּנָתָם וּבְשִׂכְלָם יְחַפְּשׂוּהוּ וְיִמְצָאוּהוּ, שֶׁכֵּן בְּכָךְ יָבוֹאוּ עַל שְׂכָרָם, בִּהְיוֹתָם מַחְכִּימִים בְּשִׂכְלָם וּמְבִינִים מִי בַּעַל הַבַּיִת שֶׁל הָעוֹלָם, וְיֵשׁ לְהִתְיָרֵא מִמֶּנּוּ וּלְכַבְּדוֹ. הֲלֹא רַק בְּכָךְ יִתָּכֵן מַצָּב שֶׁל מִבְחָן, רַק בְּכָךְ יִתָּכֵן מַצָּב שֶׁל גְּבוּרָה מִתּוֹךְ מִלְחֶמֶת הַשֵּׂכֶל עִם הָרָצוֹן, לְהַגְבִּיר הַשֵּׂכֶל עַל הָרָצוֹן וּלְנַצְּחוֹ.
<BR><p></p>נִתְבּוֹנֵן, הֲלֹא בִּשְׁבִיל מַצָּב כָּזֶה נִצְרָךְ שֶׁהָעוֹלָם יִבָּרֵא בְּאֹפֶן שֶׁיִּצְטָרֵךְ הַבּוֹרֵא לְהַסְתִּיר עַצְמוֹ, וּבְהֶכְרֵחַ שֶׁבִּשְׁבִיל כָּךְ כְּבוֹד ה' מְזֻלְזָל וְעָלוּב, שֶׁכֵּן בְּמַצָּב זֶה שֶׁל הַסְתָּרַת פְּנֵי ה' מֵעוֹלָמוֹ שֶׁמֻּכְרָח הוּא, כָּאָמוּר, לְנִסָּיוֹן וּמִבְחָן, נַעֲשֶׂה כְּבוֹדוֹ מְזֻלְזָל וְעָלוּב אֵצֶל מִילְיוֹנִים רַבִּים שֶׁמְּנַצְּלִים עוֹלָם שֶׁכָּזֶה לְהֶפְקֵרוּת וְלִשְׁחִיתוּת, וְעִם כָּל זֶה מוּכָן הַבּוֹרֵא לִסְבֹּל עֶלְבּוֹן וּבִזָּיוֹן זֶה וְהָעִקָּר שֶׁיִּמָּצְאוּ לוֹ בְּנֵי אָדָם מִצְטַיְּנִים בְּשִׂכְלָם לְהַכִּירוֹ וּלְכַבְּדוֹ כְּדֵי לְהֵיטִיב לָהֶם וְלַהֲבִיאָם אֶל שְׂכָרָם הַמֻּשְׁלָם.
<BR><p></p>וּמֵאַחַר וְתַכְלִית רְצוֹן ה' בִּבְרִיאַת בְּרוּאָיו הוּא לְהֵיטִיב לָהֶם וְלֹא לְטוֹבַת עַצְמוֹ, אִם כֵּן יָצָא לָנוּ שֶׁקִּצְפּוֹ וְכַעֲסוֹ שֶׁל הַבּוֹרֵא עַל בְּנֵי הָאָדָם בְּאִם אֵינָם עוֹשִׂים רְצוֹנוֹ הוּא עַל כָּךְ שֶׁבְּנֵי אָדָם מוֹנְעִים מִמֶּנּוּ מִלְּהֵיטִיב לָהֶם, שֶׁכֵּן כָּל רְצוֹן ה' וְתַכְלִיתוֹ בַּבְּרִיאָה לְהֵיטִיב לִבְרוּאָיו, וְכַאֲשֶׁר בְּנֵי אָדָם לֹא מַכְשִׁירִים עַצְמָם לְטוֹבָה - מַעֲנִישָׁם הַבּוֹרֵא עַל מְנָת שֶׁיֻּכְשְׁרוּ לְקַבֵּל טוֹבָתוֹ, וּבְכֵן, הֲנִשְׁמַע כַּדָּבָר הַזֶּה שֶׁיַּעֲנִישׁ הַמֵּיטִיב לַמּוּטָב רַק בִּגְלַל שֶׁאֵינוֹ מַכְשִׁיר עַצְמוֹ לְקַבֵּל הַטּוֹבָה?! הֲלֹא לֹא תִּתָּכֵן תּוֹפָעָה זוֹ אֶלָּא בְּיַחַס שֶׁל אָב לִבְנוֹ הֶחָפֵץ בְּטוֹבָתוֹ שֶׁל בְּנוֹ בֶּאֱמֶת.
<BR><p></p>דּוֹמֶה הַדָּבָר לְאָדָם הַמַּחֲזִיק סוּפֶּרְמַרְקֶט עֲנָק וּמְשַׁלֵּם שְׂכִירוּת עֲבוּר הַמָּקוֹם, שְׂכַר פּוֹעֲלִים וְכַיּוֹצֵא, וְהַכֹּל בִּשְׁבִיל אֵיזֶה מוּצָר אֶחָד אוֹ שְׁנַיִם מִתּוֹךְ אַלְפֵי מוּצָרִים שֶׁהִנָּם "רַבֵּי מֶכֶר". הֲיִתָּכֵן?! כֵּן הַקָּדוֹשׁ-בָּרוּךְ-הוּא מַחֲזִיק עוֹלָם שָׁלֵם, בּוֹ שֶׁמֶשׁ יָרֵחַ וְכוֹכָבִים, דּוֹמֵם צוֹמֵחַ חַי וּבְנֵי אָדָם לָרֹב, וְאַף שֶׁאֵין לְהַקָּדוֹשׁ-בָּרוּךְ-הוּא נַחַת מֵהֶם, וְלֹא עוֹד אֶלָּא שֶׁמַּקְצִיפִים הֵמָּה לְפָנָיו, וְהַכֹּל בִּשְׁבִיל יְחִידִים הָעוֹשִׂים רְצוֹנוֹ לָתֵת לָהֶם שְׂכָרָם מֻשְׁלָם, וּכְמוֹ שֶׁמּוּבָא בַּמִּשְׁנָה <small><small>(אבות פ"ה, מ"ב)</small></small>: "עֲשָׂרָה דוֹרוֹת מֵאָדָם וְעַד נֹחַ... עֲשָׂרָה דוֹרוֹת מִנֹּחַ וְעַד אַבְרָהָם... שֶׁכָּל הַדּוֹרוֹת הָיוּ מַכְעִיסִין לְפָנָיו עַד שֶׁבָּא אַבְרָהָם וְקִבֵּל שְׂכַר כֻּלָּם". הַקָּדוֹשׁ-בָּרוּךְ-הוּא הֶחֱזִיק עֶשְׂרִים דּוֹרוֹת מַכְעִיסִים בִּשְׁבִיל צַדִּיק אֶחָד!
<BR><p></p>וּבְכֵן נִתְבּוֹנֵן, הֲיֵשׁ לְךָ נְתִינָה גְּדוֹלָה מִזּוֹ?! הֲיֵשׁ לְךָ תְּרוּמָה גְּדוֹלָה מִזּוֹ שֶׁתָּרַם הַבּוֹרֵא עֲבוּר מַתַּן שָׂכָר טוֹב לְזֶה שֶׁמַּגִּיעַ לוֹ, לִבְרֹא עוֹלָם עַל כָּל תַּפְנוּקָיו לְמִילְיַרְדֵּי בְּנֵי אָדָם?! וּבְעוֹלָם זֶה הַבּוֹרֵא מַסְתִּיר עַצְמוֹ, וּבְשֶׁל כָּךְ כְּבוֹדוֹ עָלוּב וּמְזֻלְזָל, וְהָעִקָּר לִיצֹר מַצָּב שֶׁיַּצְדִּיק לְהֵיטִיב לִבְנֵי אָדָם שֶׁיִּצְטַיְּנוּ בִּגְבוּרָתָם.
<BR><p></p>וְלֹא דַּי שֶׁבִּשְׁבִיל הָאֶפְשָׁרוּת לְנִסְיוֹנוֹת בְּנֵי הָאָדָם הִסְתִּיר הַבּוֹרֵא עַצְמוֹ, אֶלָּא גַּם בָּרָא וְיָצַר אֶת כֹּחַ הַשָּׂטָן בָּעוֹלָם, וּבָרָא רַע וְטֻמְאָה בָּעוֹלָם, כְּפִירָה, כִּשּׁוּף וְיֶתֶר כֹּחוֹת הַטֻּמְאָה, שֶׁכָּל אֵלּוּ הֵמָּה כֹּחוֹת הֶפֶךְ כְּבוֹד ה', וְלֹא עוֹד אֶלָּא אַף אוֹיְבֵי ה', וְכָל זֶה עָשָׂה כְּדֵי לִתֵּן אֶפְשָׁרוּת לִבְנֵי אָדָם לְהִצְטַיֵּן לְפָנָיו וְלִהְיוֹת גִּבּוֹרִים הָרְאוּיִים לְשָׂכָר טוֹב בָּעוֹלָם הַבָּא.
<BR><p></p>וְכֵן מְבֹאָר בַּפְּסוּקִים <small><small>(דברים יג, א - ד)</small></small>: "כִּי יָקוּם בְּקִרְבְּךָ נָבִיא אוֹ חֹלֵם חֲלוֹם וְנָתַן אֵלֶיךָ אוֹת אוֹ מוֹפֵת... לֵאמֹר נֵלְכָה אַחֲרֵי אֱלֹהִים אֲחֵרִים אֲשֶׁר לֹא יְדַעְתָּם וְנָעָבְדֵם. לֹא תִשְׁמַע אֶל דִּבְרֵי הַנָּבִיא... כִּי מְנַסֶּה ה' אֱלֹקֵיכֶם אֶתְכֶם לָדַעַת הֲיִשְׁכֶם אֹהֲבִים אֶת ה' אֱלֹקֵיכֶם בְּכָל לְבַבְכֶם וּבְכָל נַפְשְׁכֶם". הֲרֵי שֶׁנָּתַן הַבּוֹרֵא אֶפְשָׁרוּת לַנָּבִיא לַעֲשׂוֹת אוֹת אוֹ מוֹפֵת שֶׁיְּקֻיַּם כְּפִי אֲשֶׁר נִבֵּא זֶה הַנְּבִיא שֶׁקֶר, וְכָל זֶה עַל מְנָת לְנַסּוֹת אֶת אוֹהֲבֵי ה' הָאֲמִתִּיִּים עַד כַּמָּה הִנָּם נֶאֱמָנִים לוֹ. הֲיֵשׁ לְךָ דָּבָר הַמּוֹכִיחַ עַל "נְתִינָה" יוֹתֵר מִזֶּה?! שֶׁיִּיצֹר הַבּוֹרֵא אוֹיְבִים לְעַצְמוֹ כִּבְיָכוֹל עַל מְנָת לְהֵיטִיב לָרְאוּיִים?!
<BR><p></p>וְאִם תֹּאמַר, וַהֲלֹא בְּעִקְּבוֹת זֶה הַרְבֵּה נִכְשָׁלִים וְנוֹפְלִים - הַתְּשׁוּבָה: רֵאשִׁית, לֹא בִּשְׁבִיל הַחַלָּשִׁים לֹא יִתֵּן הַבּוֹרֵא אֶפְשָׁרוּת לַחֲזָקִים לְהוֹכִיחַ אֶת עַצְמָם עַד כַּמָּה הִנָּם גִּבּוֹרִים לַה' וְלָבֹא עַל שְׂכָרָם הַמֻּשְׁלָם. וְשֵׁנִית, הֲרֵי כָּל יִשְׂרָאֵל לְבַסּוֹף יַעֲשׂוּ תְּשׁוּבָה, וּבְסוֹפוֹ שֶׁל דָּבָר עָתִיד הַקָּדוֹשׁ-בָּרוּךְ-הוּא לְסוֹבֵב שֶׁכָּל בְּנֵי הָאָדָם יַכִּירוּהוּ וְיָשׁוּבוּ אֵלָיו, וְכַמְבֹאָר בָּרַמְבַּ"ם <small><small>(הלכות תשובה פ"ז ה"ה)</small></small>, וּכְבָר הִבְטִיחָה תּוֹרָה שֶׁסּוֹף יִשְׂרָאֵל לַעֲשׂוֹת תְּשׁוּבָה בְּסוֹף גָּלוּתָם, אֶלָּא שֶׁבָּרוּר הוּא שֶׁאֵינָהּ דּוֹמָה תְּשׁוּבָה שֶׁשָּׁב הָאָדָם בְּמֻקְדָּם לְזֶה שֶׁיָּשׁוּב לְבַסּוֹף בְּהֶכְרֵחַ.
<BR><p></p><center>* * *</center>
<BR><p></p>מֵעַתָּה קִבַּלְנוּ תְּשׁוּבָה גַּם לַשְּׁאֵלָה הַשְּׁנִיָּה, וּבָרוּר הוּא שֶׁהַקָּדוֹשׁ-בָּרוּךְ-הוּא אוֹהֵב אֶת בְּרוּאָיו, וְהָעֻבְדָּה - שֶׁהִסְכִּים "לְהַשְׁקִיעַ" לְמַעֲנָם עוֹלָם שָׁלֵם לְאֵין סְפוֹר שֶׁל פְּרָטֵי עֳנָגָיו, עוֹלָם שֶׁבּוֹ הוּא נִסְתָּר, עָלוּב וּמְחוֹלָל, שֶׁכֵּן מֻכְרָח, כָּאָמוּר, כְּדֵי לִיצֹר מַצָּב הַמַּצְדִּיק לְהֵיטִיב לִבְרוּאָיו. וּבָרָא בּוֹ אוֹיְבִים לְעַצְמוֹ - כֹּחוֹת הַטֻּמְאָה וְהָרַע, שֶׁגַּם הֵם נִצְרָכִים לְשֵׁם הַנִּסָּיוֹן. וְכָל זֶה, כָּאָמוּר, רַק עַל מְנָת לְהֵיטִיב לִבְרוּאָיו, וְהַטּוֹב הָאֲמִתִּי בְּהֶכְרֵחַ שֶׁהוּא לְעוֹלַם הַנְּשָׁמוֹת, וּכְמוֹ שֶׁנְּבָאֵר עוֹד לְהַלָּן.
<BR>
<!--$~-->
<BR><a name="HtmpReportNum0005_L2"></a><a name="ד.BסוֹדBהַיְדִיעָהBבְּהַנְהָגַתBהַבּוֹרֵא"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ד. סוד הידיעה בהנהגת הבורא</u></span><BR></U></B></span><p></p>מֹשֶׁה רַבֵּנוּ, מִבְחַר הַמִּין הָאֱנוֹשִׁי, אַב הַנְּבִיאִים - "וְלֹא קָם נָבִיא עוֹד בְּיִשְׂרָאֵל כְּמֹשֶׁה" <small><small>(דברים לד, י)</small></small>, נְבוּאָתוֹ עִם הַבּוֹרֵא הָיְתָה "פֶּה אֶל פֶּה" <small><small>(במדבר יב, ח)</small></small>, הָעֶבֶד הַנֶּאֱמָן שֶׁל הַבּוֹרֵא - "עַבְדִּי מֹשֶׁה בְּכָל בֵּיתִי נֶאֱמָן הוּא" <small><small>(שם, ז)</small></small>, בִּזְמַן מְסֻיָּם חָפֵץ הָיָה לֵידַע לִרְאוֹת וּלְהַכִּיר אֶת אֲמִתּוּת כְּבוֹד ה' וּמִדּוֹתָיו וְהַנְהָגָתוֹ עִם בְּרִיּוֹתָיו וְהִתְרַפֵּס לִפְנֵי ה' כְּבֵן הַמִּתְרַפֵּס לִפְנֵי אָבִיו, וְשָׁטַח בַּקָּשָׁתוֹ: "וְעַתָּה אִם נָא מָצָאתִי חֵן בְּעֵינֶיךָ הוֹדִעֵנִי נָא אֶת דְּרָכֶךָ וְאֵדָעֲךָ לְמַעַן אֶמְצָא חֵן בְּעֵינֶיךָ" <small><small>(שמות לג, יג)</small></small> - נֻסַּח בַּקָּשָׁה שֶׁלֹּא מוֹפִיעַ עוֹד כְּמוֹתוֹ, וּמְשִׁיבוֹ הָאֱלֹקִים: "אֲנִי אַעֲבִיר כָּל טוּבִי עַל פָּנֶיךָ וְקָרָאתִי בְשֵׁם ה' לְפָנֶיךָ וְחַנֹּתִי אֶת אֲשֶׁר אָחֹן וְרִחַמְתִּי אֶת אֲשֶׁר אֲרַחֵם" <small><small>(שם, יט)</small></small>, וְאָז מְגַלֶּה לוֹ הַקָּדוֹשׁ-בָּרוּךְ-הוּא אֶת מִדּוֹתָיו הָאֲמִתִּיּוֹת, וְהֵן י"ג מִדּוֹת שֶׁל רַחֲמִים:
<BR><p></p>"ה', ה', אֵל, רַחוּם, וְחַנּוּן, אֶרֶךְ אַפַּיִם, וְרַב חֶסֶד, וֶאֱמֶת, נֹצֵר חֶסֶד לָאֲלָפִים, נֹשֵׂא עָוֹן, וָפֶשַׁע, וְחַטָּאָה, וְנַקֵּה".
<BR><p></p>בְּעֵת רָצוֹן, כְּשֶׁרָאָה מֹשֶׁה רַבֵּנוּ לְנָכוֹן שֶׁהִיא שָׁעָה מְיֻחֶדֶת בְּיוֹתֵר, חָפֵץ מֹשֶׁה רַבֵּנוּ לֵידַע אֶת אֲמִתּוּת הַנְהָגַת ה', וּכְמוֹ כֵן הַקָּדוֹשׁ-בָּרוּךְ-הוּא מִלֵּא אֶת חֶפְצוֹ לְגַלּוֹת לוֹ אֶת אֲמִתּוּת כְּבוֹדוֹ וְהַנְהָגָתוֹ, אִם כֵּן בְּהֶכְרֵחַ שֶׁמֻּנָּח בְּגִלּוּי זֶה סוֹד גָּדוֹל עִקָּרִי וִיסוֹדִי בִּמְיֻחָד. וּבְכֵן, מֶה הָיָה הַגִּלּוּי הַמְיֻחָד? שֶׁהַקָּדוֹשׁ-בָּרוּךְ-הוּא הִנּוֹ רַחוּם וְחַנּוּן וְכוּ', וְאֵין אֶצְלוֹ שׁוּם מִדַּת הַדִּין וְכָל כֻּלּוֹ רַחֲמִים וְטוּב - "אֲנִי אַעֲבִיר כָּל טוּבִי עַל פָּנֶיךָ". וְאָכֵן יֶשְׁנָהּ מִדַּת הַדִּין, אוּלָם הִנָּהּ בְּמַטָּרָה לְהוֹבִיל אֶת הַנִּדּוֹן לְרַחֲמִים וְהַטּוֹב הַמְיֹעָדִים לוֹ, אוּלָם אֵין דִּין לְשֵׁם דִּין! יֶשְׁנוֹ דִּין לְשֵׁם רַחֲמִים וְטוֹב בִּלְבַד.
<BR><p></p>י"ג מִדּוֹת הָרַחֲמִים הֵן הֵן בִּלְבַד מַהוּת כְּבוֹדוֹ וְהַנְהָגָתוֹ שֶׁל הַבּוֹרֵא, וְנִתְכַּוֵּן הַבּוֹרֵא בָּזֶה לְהוֹדִיעַ לְמֹשֶׁה רַבֵּנוּ: אִם רְצוֹנְךָ לָדַעַת וּלְהוֹדִיעַ אוֹתִי, תַּבְהִיר אֶת מִדּוֹתַי שֶׁהִנָּן רַחֲמִים בִּלְבַד! וְכַמָּה שֶׁיּוֹתֵר יְהֵא בָּרוּר לָעוֹלָם הַנְהָגָתִי - כֵּן יוֹתֵר יֵחָשְׁבוּ לְיוֹדְעִים אוֹתִי. וּרְאֵה לְהַלָּן בְּעַמּוּד 161 בֵּאוּר י"ג מִדּוֹת הָרַחֲמִים מֵהָרַמַ"ק זצוק"ל.
<BR>
<!--$~-->
<BR><a name="HtmpReportNum0006_L2"></a><a name="ה.BאָבִינוּBמַלְכֵּנוּ..."></a><br><span style="font-size:28px; ">
<p></p>
<B><U><span style='color:RGB(45,104,176);'><u>ה. אבינו מלכנו...</u></span><BR></U></B></span><p></p>הַבּוֹרֵא נִקְרָא כְּלַפֵּי עַמּוֹ בִּשְׁנֵי שֵׁמוֹת - מֶלֶךְ וְאָב. מֶלֶךְ, שֶׁנֶּאֱמַר: "ה' מֶלֶךְ, ה' מָלָךְ, ה' יִמְלֹךְ לְעֹלָם וָעֶד" <small><small>(שמות טו, יח)</small></small>. וּכְמוֹ כֵן נִזְכַּר הוּא בְּשֵׁם אָב <small><small>(דברים לב, ו)</small></small>: "הֲלוֹא הוּא אָבִיךָ קָּנֶךָ הוּא עָשְׂךָ וַיְכֹנֲנֶךָ". וְעוֹד נֶאֱמַר <small><small>(שם יד, א)</small></small>: "בָּנִים אַתֶּם לַה' אֱלֹקֵיכֶם", וְעוֹד וְעוֹד פְּסוּקִים. וְכֵן אוֹמְרִים אָנוּ בִּתְפִלָּתֵנוּ הַרְבֵּה: "אָבִינוּ מַלְכֵּנוּ..."
<BR><p></p>הַרְבֵּה קַל יוֹתֵר לָאָדָם לָחוּשׁ בִּתְחוּשָׁתוֹ אֶת הָאֱלֹקִים כְּמֶלֶךְ, שׁוֹפֵט, מַעֲנִישׁ לְשֵׁם עֹנֶשׁ הַמַּגִּיעַ לַחוֹטֵא, וְלֹא מְעַטִּים הֵמָּה הֶחָשִׁים אֶת הַבּוֹרֵא כִּמְקַנֵּא וְנוֹקֵם בַּפּוֹגְעִים בִּכְבוֹדוֹ, אוּלָם לֹא כָּל כָּךְ מַהֵר נוֹטֶה הָאָדָם לָחוּשׁ אֶת הָאֱלֹקִים כְּאָב רַחֲמָן, אִכְפַּתִּי, אוֹהֵב, הֶחָרֵד לְגוֹרַל בָּנָיו וְשׁוֹמְרָם הֵן בִּשְׁעַת הָעֹנֶשׁ וְהֵן בִּשְׁעַת מְעִידָתָם לְבִלְתִּי יֹאבֵדוּ, וְעוֹשֶׂה הַכֹּל בְּמַטָּרָה אַחַת - לַהֲבִיאָם לַטּוֹב הָאֲמִתּי וְלָעֹנֶג הַנִּצְחִי שֶׁיִּעֵד לָהֶם לְטוֹב לָהֶם בָּעוֹלָם הַזֶּה וּבָעוֹלָם הַבָּא, וְהוּא מֵאַחַר וְעִקַּר הָעֹנֶג הַמְיֹעָד וְהַמַּתְאִים לַנְּשָׁמָה הוּא בָּעוֹלָם הַבָּא. וְכָאָמוּר לְעֵיל, כְּמוֹ שֶׁאָדָם נוֹרְמָלִי לֹא מַתְאִים לוֹ לָדוּר בְּדִיר שֶׁל בְּהֵמוֹת, כֵּן לֹא מַתְאִים לַנְּשָׁמָה גּוּפוֹ שֶׁל אָדָם שֶׁהוּא חָמְרָנִי, וּלְכָךְ לֹא יַחְשֹׂךְ ה' שִׁבְטוֹ מִבְּרוּאָיו כָּאן, בָּעוֹלָם הַזֶּה, עַל מְנָת לְהַכְשִׁירָם לַטּוֹב הָאֲמִתִּי בָּעוֹלָם הַבָּא, וְהַכֹּל נַעֲשֶׂה מִתּוֹךְ חֶסֶד וְרַחֲמָנוּת וּמֵרְאִיַּת הַנּוֹלָד כַּיָּאוּת לְחָכָם כְּהַבּוֹרֵא, אֲשֶׁר מִי כָּמוֹהוּ רוֹאֶה אֶת הַנּוֹלָד וְאֶת הַטּוֹב הָאֲמִתִּי לִבְנֵי הָאָדָם שֶׁבָּרָא, מִי כָּמוֹהוּ מַבְחִין בַּנְּשָׁמָה בְּיַחַס לַגּוּף, מִי כָּמוֹהוּ רוֹאֶה אֶת הַגּוּף שֶׁאֵינוֹ אֶלָּא כְּנַרְתִּיק לַיַּהֲלוֹם שֶׁהוּא הַנְּשָׁמָה, וְלָכֵן מַעְדִּיף הַבּוֹרֵא לִפְגֹּעַ בַּנַּרְתִּיק וְהָעִקָּר שֶׁלֹּא יִפָּגַע הַיַּהֲלוֹם, וּכְמוֹ שֶׁבֵּאַרְנוּ לְקַמָּן הַתּוֹעֶלֶת שֶׁבַּפְּגִיעָה בַּגּוּף - לְהַכְנִיעוֹ וּלְשַׁעְבְּדוֹ תַּחַת הַנְּשָׁמָה עַל מְנָת שֶׁתִּשְׁתַּלֵּט הַנְּשָׁמָה עַל הַגּוּף, וּבְכָךְ יִרְוַח לוֹ, לָאָדָם, חַיֵּי עוֹלָם עַל פְּנֵי חַיֵּי שָׁעָה, וּכְמוֹ שֶׁיְּבֹאַר לְהַלָּן בְּהַרְחָבָה בָּאוֹת מ"ב.
<BR><p></p>מִסִּבָּה זוֹ שֶׁנֶּעְלָם מִבְּנֵי אָדָם הָאַבָּהוּת שֶׁל הַבּוֹרֵא וּלְנֶגֶד עֵינֵיהֶם רַק "הַמַּלְכוּת", חָשִׁים הֵם הִסְתַּיְּגוּת מֵהַבּוֹרֵא, שֶׁכֵּן כָּךְ הוּא טִבְעִי אֵצֶל בְּנֵי אָדָם - לְהִשְׁתַּמֵּט מֵהַמַּלְכוּת כַּמָּה שֶׁיּוֹתֵר וְלֹא לְהֵחָשֵׂף לָהּ, וְרַק לָצֵאת יְדֵי חוֹבָה מִמֶּנָּה וְתוּ לֹא, וּלְכָךְ רֹב בְּנֵי אָדָם עוֹבְדִים הֵמָּה אֶת הַבּוֹרֵא מִיִּרְאָה, רַק כְּדֵי לָצֵאת יְדֵי חוֹבָה עַל מְנָת שֶׁלֹּא לְהֵעָנֵשׁ, וּבִזְמַן עֲנִישָׁה וּמִדַּת הַדִּין חָשִׁים אֶת הַבּוֹרֵא כְּרוֹדָן. בִּזְמַנֵּי מְעִידָה וְחֵטְא חָשִׁים עַצְמָם חַסְרֵי בִּטָּחוֹן בַּה'. נֶעְלֶמֶת מֵהֶם הָאֱמוּנָה שֶׁיֶּשְׁנָהּ אֶפְשָׁרוּת לְתִקּוּן וּלְשִׁיבָה לְחֵיק הַבּוֹרֵא אַחַר שֶׁלְּנֶגֶד עֵינֵיהֶם מְצֻיָּר רַק הַתֹּאַר "מֶלֶךְ", וְנֶעְלָם הַתֹּאַר "אָב", וּבְשֶׁל כָּךְ לֹא מַאֲמִינִים בַּשִּׂמְחָה שֶׁל הַבּוֹרֵא שֶׁהוּא שָׂמֵחַ כְּשֶׁשָּׁב אֵלָיו הַחוֹטֵא כְּשִׂמְחַת הָאָב בְּשׁוּב אֵלָיו בְּנוֹ הָאוֹבֵד, וּכְמוֹ שֶׁיְּבֹאַר לְהַלָּן בְּהַרְחָבָה בָּאוֹת מ"ג.
<BR><p></p>לֹא עֲבוֹדָה קַלָּה הִיא לֵידַע וּלְהַכִּיר בָּאַבָּהוּת שֶׁל הַבּוֹרֵא. הַיֵּצֶר הָרַע טוֹרֵחַ הַרְבֵּה לְהַעְלִים זֹאת מִבְּנֵי אָדָם, שֶׁכֵּן בְּכָךְ מַצְלִיחַ הוּא לְיָאֵשׁ אֶת הַבְּרִיּוֹת וּלְהַרְחִיקָן מִתִּקְוָה, מִתְּשׁוּבָה, וּבְוַדַּאי מִתְּפִלָּה לַה', שֶׁכֵּן הֵיאַךְ יָהִין זֶה הַמָּצוּי בְּעִדַּן עֹנֶשׁ אוֹ בְּעִדַּן מְעִידָה לִפְנוֹת לַה' וּלְבַקֵּשׁ בַּקָּשָׁתוֹ אַחַר שֶׁתְּחוּשָׁתוֹ בְּמַצָּבִים כָּאֵלֶּה כְּנָזוּף וּמְנֻדֶּה, מְרֻחָק, נָטוּשׁ וְעָזוּב?! וּמְגַלֶּה לָנוּ הַנָּבִיא יְשַׁעְיָה <small><small>(מט, יד)</small></small> שֶׁאָכֵן זוֹ הָיְתָה הַתְּחוּשָׁה שֶׁל צִיּוֹן בְּמַצְּבֵי גָּלוּתָהּ: "וַתֹּאמֶר צִיּוֹן עֲזָבַנִי ה' וַה' שְׁכֵחָנִי".
<BR><p></p>אוּלָם רְצוֹנוֹ שֶׁל הַבּוֹרֵא שֶׁנֵּדַע אוֹתוֹ בֶּאֱמֶת, וְהָאֱמֶת הִיא אַחַת בִּלְבַד: הַבּוֹרֵא הוּא אַךְ טוֹב בִּלְבַד, אֵין בּוֹ שׁוּם דָּבָר שֶׁלְּהֶפֶךְ מִן הַטּוֹב, רַק טוֹב וְחֶסֶד וְרַחֲמִים, וְגַם כְּשֶׁנּוֹהֵג בְּמִדַּת הַדִּין, הוּא בְּמַטָּרָה לְהָבִיא לְטוֹב, וּמֵאַחַר וְתַפְקִידֵנוּ בָּעוֹלָם הוּא כַּמָּה שֶׁיּוֹתֵר לְהַכִּיר אֶת הַבּוֹרֵא וּלְדַעְתּוֹ, וְכַנֶּאֱמַר <small><small>(דברים ד, לט)</small></small>: "וְיָדַעְתָּ הַיּוֹם וַהֲשֵׁבֹתָ אֶל לְבָבֶךָ", הֲרֵי שֶׁכְּכָל שֶׁנֵּדָעֵהוּ בְּמִדַּת רַחֲמָיו דַּוְקָא - רַק בְּכָךְ נֵחָשֵׁב שֶׁיְּדַעְנוּהוּ.
<BR>
<!--$~-->
<BR><a name="HtmpReportNum0007_L2"></a><a name="ו.BחוֹבָהBלִהְיוֹתBבְּשִׂמְחָהB-BהֵיאַךְBנִתָּןBלְיַישֵּׂםBמִצְוָהBזוֹ?"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ו. חובה להיות בשמחה - היאך נתן ליישם מצוה זו?</u></span><BR></U></B></span><p></p>יֶשְׁנָהּ מִצְוָה גְּדוֹלָה לִהְיוֹת בְּשִׂמְחָה, וְכַנֶּאֱמַר <small><small>(תהלים ק, ב)</small></small>: "עִבְדוּ אֶת ה' בְּשִׂמְחָה", וְעוֹד נֶאֱמַר <small><small>(שם קמט, ב)</small></small>: "יִשְׂמַח יִשְׂרָאֵל בְּעֹשָׂיו בְּנֵי צִיּוֹן יָגִילוּ בְמַלְכָּם", וְעוֹד נֶאֱמַר <small><small>(דברים כח, מז)</small></small>: "תַּחַת אֲשֶׁר לֹא עָבַדְתָּ אֶת ה' אֱלֹקֶיךָ בְּשִׂמְחָה", וְעוֹד בַּהֲלָכָה נִזְכָּר: "מִשֶּׁנִּכְנָס אֲדָר מַרְבִּים בְּשִׂמְחָה". מַשְׁמָע שֶׁכָּל הַשָּׁנָה יֵשׁ לִהְיוֹת בְּשִׂמְחָה, וְרַק בַּאֲדָר יֵשׁ לְהַרְבּוֹת.
<BR><p></p>וְהִנֵּה יֵשׁ לִשְׁאֹל, הֵיאַךְ נִצְטַוִּינוּ לַעֲבֹד אֶת ה' בְּשִׂמְחָה, וְהֵיאַךְ יִתָּכֵן לְיַשֵּׂם מִצְוָה, וַהֲלֹא בְּדֶרֶךְ כְּלָל קָשֶׁה לִבְנֵי אָדָם לִשְׂמֹחַ שִׂמְחָה אֲמִתִּית בַּעֲבוֹדַת ה', וּבְיוֹתֵר בְּמַצָּבִים שֶׁלֹּא יִתָּכֵן בָּהֶם שִׂמְחָה, כְּגוֹן בִּזְמַנִּים שֶׁנָּתוּן בָּהֶם הָאָדָם לְמִדַּת הַדִּין וְהָעֳנָשִׁים וְהַגְּזֵרוֹת חוֹבְטִים בּוֹ, אוֹ בִּזְמַן שֶׁנִּכְשָׁל הָאָדָם בְּחֵטְא חָמוּר וְכַיּוֹצֵא, וְהֵיאַךְ יִתָּכֵן לִהְיוֹת אָז בְּשִׂמְחָה?
<BR><p></p>הַתְּשׁוּבָה: <b>"אָהַבְתִּי אֶתְכֶם אָמַר ה'!!!" <small><small>(מלאכי א, ב)</small></small>.</b>
<BR><p></p>לוּ הָיִינוּ מַכִּירִים בָּ"אַבָּהוּת" שֶׁל הַבּוֹרֵא שֶׁכֻּלָּהּ אוֹמֶרֶת אַהֲבָה, אַהֲבָה לְלֹא גְּבוּלוֹת, אַהֲבָה שֶׁאֵינָהּ תְּלוּיָה בְּשׁוּם דָּבָר: "אָהַבְתִּי אֶתְכֶם...", "אַהֲבַת עוֹלָם אֲהַבְתָּנוּ ה' אֱלֹקֵינוּ, חֶמְלָה גְּדוֹלָה וִיתֵרָה חָמַלְתָּ עָלֵינוּ...", "טוֹב ה' לַכֹּל <small>[לָרָעִים וְלַטּוֹבִים]</small> וְרַחֲמָיו עַל כָּל מַעֲשָׂיו..." <small><small>(תהלים קמה, ט)</small></small>, לֹא הָיִינוּ עֲצֵבִים, נְפוּלִים וּמְיֹאָשִׁים בְּשׁוּם מַצָּב. יְדִיעָה זוֹ הָיְתָה מְחַיָּה אוֹתָנוּ תָּמִיד. יֵשׁ לָנוּ אָב, אִכְפַּת לוֹ מֵאִתָּנוּ... מַעֲנִישׁ הוּא, אוּלָם בַּחֲרָדָה וּבִדְאָגָה לְבַל נֹאבַד. הַכֹּל מִתּוֹךְ אַהֲבָה וּלְתַכְלִית טוֹבָה נִצְחִית.
<BR><p></p>וּבִכְלָל, הַסִּבָּה שֶׁעֲבוֹדַת ה' שֶׁלָּנוּ לֹא נַעֲשֵׂית בְּשִׂמְחָה, זֶה מֵאוֹתָהּ סִבָּה: אָנוּ לֹא מַאֲמִינִים שֶׁיֵּשׁ לְהַקָּדוֹשׁ-בָּרוּךְ-הוּא כָּל כָּךְ שִׂמְחָה מֵאִתָּנוּ וְכִי הוּא מֵפִיק רָצוֹן מֵאִתָּנוּ. רוֹאִים אָנוּ אֶת עַצְמֵנוּ כִּ"מְשַׁלְּמֵי מִסִּים", כַּעֲבָדִים הַחַיָּבִים לַעֲשׂוֹת פְּקֻדַּת מַלְכָּם בְּעַל כָּרְחָם. אֵינֶנּוּ חָשִׁים תְּחוּשַׁת אַבָּהוּת כְּלַפֵּי הַבּוֹרֵא. כִּי לוּ הָיִינוּ מְחַדְּדִים תְּחוּשָׁה זוֹ, הָיִינוּ מַאֲמִינִים שֶׁאִכְפַּת לוֹ מֵהַצְלָחָתֵנוּ וְשָׂמֵחַ הוּא לִמְאֹד מִכָּל תְּפִלָּה, מִצְוָה, לִמּוּד תּוֹרָה שֶׁלָּנוּ, וּכְמוֹ בֵּן שֶׁמֵּבִיא צִיּוּן טוֹב בְּמִבְחָן וּמַרְאֶה זֹאת לְאָבִיו - כַּמָּה אָבִיו שָׂמֵחַ.
<BR><p></p>וְלָכֵן עֲבוֹדַת ה' כְּבֵדָה עָלֵינוּ וּכְמַשָּׂא וְעֹל נֶחֱשֶׁבֶת אֶצְלֵנוּ, וּבִפְרָט כַּאֲשֶׁר עֲבוֹדַת ה' שֶׁלָּנוּ מְלֻוֵּית בִּירִידוֹת וַעֲלִיּוֹת, שֶׁאָז תְּחוּשָׁתֵנוּ שֶׁכְּאִלּוּ וְהַבּוֹרֵא מְיֹאָשׁ מֵאִתָּנוּ וְרוֹאֶה בָּנוּ כַּעֲבָדִים לֹא מֻצְלָחִים וְלֹא רְצוּיִים, וְאִלּוּ הָיִינוּ חָשִׁים בֶּאֱמֶת אֶת תְּחוּשַׁת הָאַבָּהוּת שֶׁל הַבּוֹרֵא כְּלַפֵּינוּ וְהָיִינוּ יוֹדְעִים הֵיטֵב לְהִתְכַּבֵּד בִּמְכֻבָּדוּת שֶׁל "בָּנִים", הָיְתָה לָנוּ תָּמִיד אֶת הַשִּׂמְחָה וְהַפָּנִים לָשׁוּב לַבּוֹרֵא בְּכָל עֵת, וּבְכָל מַצָּב שֶׁאָנוּ בּוֹ לֹא הָיִינוּ נוֹהֲגִים בַּעֲנָוָה שֶׁל שֶׁקֶר וּבִתְחוּשַׁת 'מִי אֲנִי וּמָה אֲנִי שֶׁיִּשְׁמַע ה' אֶת קוֹלִי...' 'מִי אֲנִי שֶׁיַּחְפֹּץ ה' בַּעֲבוֹדָתִי...'
<BR>
<!--$~-->
<BR><a name="HtmpReportNum0008_L2"></a><a name="ז.BיְדִיעַתBהָאַבָּהוּתBמְרוֹמֶמֶתBוּמַצִּילָהBמִןBהַחֵטְא"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ז. ידיעת האבהות מרוממת ומצילה מן החטא</u></span><BR></U></B></span><p></p>וּמֵעִנְיָן לְעִנְיָן חָשׁוּב מְאֹד: בְּכָךְ שֶׁאֵין אָנוּ חָשִׁים אֶת עַצְמֵינוּ כְּבָנִים - בְּנֵי מֶלֶךְ מַלְכֵי הַמְּלָכִים, זֶה עַצְמוֹ מֵבִיא אוֹתָנוּ לְמַעֲשִׂים שְׁפָלִים. אָדָם שֶׁחָשׁ עַצְמוֹ שָׁפָל, מַרְשֶׁה לְעַצְמוֹ לְהִתְחַבֵּר לַחֲבֵרִים וּלְמַעֲשִׂים שְׁפָלִים, וְאִלּוּ זֶה הֶחָשׁ מְכֻבָּדוּת וְיוֹדֵעַ אֶת מַעֲמָדוֹ בֶּאֱמֶת, שׁוֹמֵר עַל יַצִּיבוּתוֹ לְבִלְתִּי הִתְלַכְלֵךְ בְּלִכְלוּךְ הַשְּׁפָלִים.
<BR><p></p>לוּ הָיִינוּ מְחַדְּדִים לְעַצְמֵינוּ שֶׁאָנוּ לֹא רַק עֲבָדִים, אֶלָּא גַּם בָּנִים, וְכִלְשׁוֹן הַגְּמָרָא: "כָּל יִשְׂרָאֵל בְּנֵי מְלָכִים" - הָיִינוּ בּוֹחֲלִים וְנִגְעָלִים מִגֹּעַל שִׁפְלוּתָם שֶׁל דַּרְכֵי הַגּוֹיִם, וּלְפָחוֹת הָיִינוּ מִתְבַּיְּשִׁים וְנִרְתָּעִים מִלִּפֹּל לְשִׁפְלוּת וְחֵטְא, וּכְמוֹ שֶׁכֵּן רוֹאִים בְּחוּשׁ שֶׁבְּנֵי אָדָם מְכֻבָּדִים נִמְנָעִים מִלִּנְהֹג בְּמִנְהֲגֵי פְּשׁוּטֵי הָעָם, וְאַף שֶׁבִּרְצוֹנָם וְחִשְׁקָם לַעֲשׂוֹת כְּמוֹתָם - יִמָּנְעוּ בְּנָקֵל מִכֹּחַ תְּחוּשַׁת מְכֻבָּדוּתָם. וּרְאֵה לְהַלָּן בְּסוֹף הַקּוּנְטְרֵס עַמּוּדִים 166 - 199 מַאַמְרֵי "מְכֻבָּדוּת".
<BR>
<!--$~-->
<BR><a name="HtmpReportNum0009_L2"></a><a name="ח.BרְאָיָהBבְּרוּרָהBשֶׁאֵיןBלְהַקָּבָּ"הBהַנְהָגָהBמִלְּבַדBהָרַחֲמִים"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ח. ראיה ברורה שאין להקב"ה הנהגה מלבד הרחמים</u></span><BR></U></B></span><p></p>נְצַיֵּן בְּכָאן רְאָיָה מוֹחֶצֶת לְהַנְהָגַת הָרַחֲמִים שֶׁהִיא הִיא בִּלְבַד הַנְהָגַת הַבּוֹרֵא.
<BR><p></p>הִנֵּה כַּאֲשֶׁר מַעֲנִישׁ הַבּוֹרֵא לְאָדָם מִיִּשְׂרָאֵל, הֲלֹא יֵשׁ מִצְוָה לְכָל יְהוּדִי לָקוּם וְלַעְזֹר וּלְסַיֵּעַ לְאוֹתוֹ מְיֻסָּר וּלְחַלְּצוֹ מִצָּרָתוֹ, וּכְמוֹ לְמָשָׁל אָדָם שֶׁנִּפְטַר לוֹ יַקִּיר, יֶשְׁנָהּ מִצְוָה לְכָל מַכִּירָיו לָרוּץ וּלְנַחֲמוֹ, שִׁבְעָה יָמִים לִפְקֹד אֶת בֵּיתוֹ וּלְהָשִׁיב לוֹ אֶת לִבּוֹ לְבַל יִתְמוֹטֵט בְּצָרָתוֹ.
<BR><p></p>אָדָם חוֹלֶה, יֶשְׁנָהּ מִצְוָה עָלָיו וְעַל אֲחֵרִים לִדְאֹג לִרְפוּאָתוֹ; אָדָם שֶׁיָּרַד מִנְּכָסָיו יֶשְׁנָהּ מִצְוַת צְדָקָה לָקוּם וּלְסַיֵּעַ לוֹ וְלַהֲקִימוֹ עַל רַגְלָיו; אָדָם שֶׁנֶּחְבַּשׁ בְּבֵית הָאֲסוּרִים יֶשְׁנָהּ מִצְוָה הַגְּדוֹלָה בְּיוֹתֵר לִפְדּוֹתוֹ - מִצְוַת "פִּדְיוֹן שְׁבוּיִים".
<BR><p></p>וְהוּא פֶּלֶא, שֶׁכֵּן וְכִי מִי הֶעֱנִישׁוֹ לְזֶה הַמְיֻסָּר? הֲלֹא הַבּוֹרֵא הֶעֱנִישׁוֹ! וְהֵיאַךְ נָעִיז לָקוּם וּלְהַצִּילוֹ? הֲלֹא אִם הַבּוֹרֵא הֶעֱנִישׁוֹ, הֲרֵי שֶׁהַבּוֹרֵא חָפֵץ בְּעָנְשׁוֹ, וְלִכְאוֹרָה בִּפְעֻלּוֹת הַהַצָּלָה וְהַחֶסֶד עוֹשִׂים אָנוּ בָּזֶה הֶפֶךְ כַּוָּנַת ה'. וְאָמְנָם זֶהוּ עַצְמוֹ צִוּוּי הַבּוֹרֵא - שֶׁנְּסַיַּע לְאֵלּוּ שֶׁהוּא הֶעֱנִישָׁם. אוּלָם יֵשׁ לְהָבִין אֶת רְצוֹנוֹ זֶה, שֶׁכֵּן הֲלֹא הוּא הֶעֱנִישָׁם עַל מְנָת שֶׁיְּרַצּוּ אֶת עָנְשָׁם.
<BR><p></p>הַתְּשׁוּבָה פְּשׁוּטָה. הַבּוֹרֵא אָכֵן מַעֲנִישׁ אֶת הָרָאוּי לְעֹנֶשׁ, אוּלָם לִהְיוֹת שֶׁיֶּשְׁנוֹ חֲשָׁשׁ גָּדוֹל שֶׁהָאָדָם יִתְיָאֵשׁ בְּעָנְשׁוֹ וְסִבְלוֹ, יִתְמוֹטֵט וְיִקְרֹס חָלִילָה, וְלָזֶה לֹא הִתְכַּוֵּן כְּלָל ה' בְּהַעֲנִישׁוֹ לָזֶה, וְלִהְיוֹת שֶׁיּוֹדֵעַ הַבּוֹרֵא חֻלְשַׁת נַפְשָׁם שֶׁל רֹב בְּנֵי אָדָם לְהִשָּׁבֵר וּלְהִתְיָאֵשׁ, לָכֵן צִוָּנוּ ה' לָקוּם מִיָּד וְלָבֹא לְעֶזְרָתוֹ שֶׁל הַנֶּעֱנָשׁ, לְעוֹדְדוֹ וּלְחַזְּקוֹ לְבַל יִתְיָאֵשׁ וְיִתְמוֹטֵט בְּסִבְלוֹ אַחַר שֶׁאֵין זוֹ כַּוָּנַת ה' כְּלָל בְּהַעֲנִישׁוֹ לָזֶה. וְאָכֵן, זֶה אֲשֶׁר יַחְפֹּץ הַבּוֹרֵא בְּהֶמְשֵׁכִיּוּת עָנְשׁוֹ, לֹא תּוֹעִיל שׁוּם עֶזְרָה וְסִיּוּעַ לְהַצִּילוֹ, אוּלָם זֶה חֶשְׁבּוֹן הַבּוֹרֵא. אָנוּ מִצִּדֵּנוּ חַיָּבִים לִפְעֹל לְהַצָּלָתוֹ לְבַל יִתְמוֹטֵט בְּנַפְשׁוֹ וְיִתְיָאֵשׁ.
<BR>
<!--$~-->
<BR><a name="HtmpReportNum0010_L2"></a><a name="ט.BגַּםBכִּיBאֵלֵךְBבְּגֵיאBצַלְמָוֶתBלֹאBאִירָאBרָעB-BלֹאBאֶפְחַדBמֵהָרָע"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ט. גם כי אלך בגיא צלמות לא אירא רע - לא אפחד מהרע</u></span><BR></U></B></span><p></p>וְזֶהוּ שֶׁאוֹמֵר דָּוִד הַמֶּלֶךְ ע"ה <small><small>(תהלים כד, ד)</small></small>: "גַּם כִּי אֵלֵךְ בְּגֵיא צַלְמָוֶת לֹא אִירָע רָע כִּי אַתָּה עִמָּדִי". מָה הַכַּוָּנָה "לֹא אִירָא רָע"? הֲרֵי כְּבָר נִמְצָא הוּא בְּתוֹךְ הָרָע, וּמַה מִּתְכַּוֵּן כָּאן דָּוִד הַמֶּלֶךְ "לֹא אִירָא רָע"?
<BR><p></p>אֶלָּא, הַבּוֹרֵא מַעֲנִישׁ אֶת הָאָדָם בְּצָרָה מְסֻיֶּמֶת, אוּלָם הָאָדָם נִכְנָס לִפְחָדִים וַחֲרָדוֹת מֵאוֹתָהּ צָרָה וּמְפַתֵּחַ לְעַצְמוֹ דִּמְיוֹנוֹת אֲפֵלִים, נִכְנָס לִדְאָגוֹת שֶׁיִּתָּכֵן וְיִהְיוּ מֵהַהַשְׁלָכוֹת שֶׁל צָרָתוֹ, וּכְמוֹ לְמָשָׁל אָדָם שֶׁפֻּטַּר מֵעֲבוֹדָתוֹ יָרֵא וְחָרֵד מַה יִּהְיֶה עוֹד כַּמָּה שָׁנִים... אוֹ זֶה שֶׁמִּתְעַכֵּב זִוּוּגוֹ יָרֵא וְדוֹאֵג פֶּן לְעוֹלָם לֹא יִמְצָא זִוּוּגוֹ וְכַיּוֹצֵא, שֶׁכֵּן חוֹשֵׁב שֶׁצָּרָה זוֹ נוֹעֲדָה לְכַלּוֹתוֹ וּלְהַאֲבִידוֹ.
<BR><p></p>וְדָוִד הַמֶּלֶךְ אוֹמֵר, כַּאֲשֶׁר אֲנִי נִקְלָע לְצָרָה, מִתְמַקֵּד אֲנִי נְקֻדָּתִית בַּצָּרָה שֶׁלִּי וְאֵינֶנִּי יָרֵא מֵהָרָע שֶׁפְּקָדַנִי פֶּן מִמֶּנּוּ יִתְפַּתְּחוּ הַשְׁלָכוֹת נוֹסָפוֹת. "לֹא אִירָא רָע", אֵינֶנִּי יָרֵא מֵהָרָע פֶּן מִמֶּנּוּ אֶתְמוֹטֵט וְאֹבַד מִן הָעוֹלָם, וּמַדּוּעַ? "כִּי אַתָּה עִמָּדִי", שֶׁכֵּן יוֹדְעַנִי שֶׁהַבּוֹרֵא הוּא הַמַּעֲנִישׁ, וְאִם כֵּן, אָב אוֹהֵב שֶׁמַּעֲנִישׁ אֵינוֹ אֶלָּא עַל מְנָת לְהָשִׁיב אֶת בְּנוֹ לְדֶרֶךְ טוֹבָה וּבְוַדַּאי אֵין כַּוָּנָתוֹ לְהַאֲבִיד, וְלָמָּה אִם כֵּן אִירָא פֶּן אֹבַד וְאֶתְמוֹטֵט? הֲלֹא זֶה לֹא מֻנָּח בִּגְזֵרַת ה' עָלַי.
<BR><p></p>אֶת הַפְּחָדִים וְהַחֲרָדוֹת מְפַתֵּחַ הָאָדָם בְּעַצְמוֹ וּמוֹסִיף בָּזֶה יִסּוּרִים עַל עַצְמוֹ בְּנוֹסָף לְמַה שֶּׁהֶעֱנִישׁוֹ ה', וּבְיַד הָאָדָם וּבִבְחִירָתוֹ לְהִנָּצֵל לְפָחוֹת מֵהַדְּאָגוֹת וְהַחֲרָדוֹת שֶׁפְּעָמִים קָשׁוֹת הֵמָּה יוֹתֵר מֵהַיִּסּוּרִים עַצְמָם שֶׁמְּיַסֵּר ה' לָאָדָם, וְזוֹהִי בְּעֶצֶם מִצְוַת "בִּטָּחוֹן", שֶׁיִּבְטַח הָאָדָם בַּה', יַרְגִּיעַ עַצְמוֹ וִיעוֹדֵד עַצְמוֹ מִתּוֹךְ קִוּוּי וְצִפִּיָּה לְטוֹב, עַד שֶׁיְּהֵא בָּטוּחַ בְּרַחֲמֵי ה' שֶׁיּוֹשִׁיעוֹ וְלֹא יִתֵּן לַמּוֹט רַגְלָיו.
<BR>
<!--$~-->
<BR><a name="HtmpReportNum0011_L2"></a><a name="י.BהִשְׁתַּתְּפוּתBהַבּוֹרֵאBבְּצַעַרBהָאָדָםBמְעִידָהBעַלBמִידָּתוֹBשֶׁהִיאBרַחֲמִיםBבִּלְבַד"></a><br><span style="font-size:28px; ">
<p></p>
<B><U><span style='color:RGB(45,104,176);'><u>י. השתתפות הבורא בצער האדם מעידה על מידתו שהיא רחמים בלבד</u></span><BR></U></B></span><p></p>רְאָיָה נוֹסֶפֶת לְהוֹכִיחַ עַל כָּךְ שֶׁמִּדַּת הָרַחֲמִים הִיא בִּלְבַד מִדָּתוֹ שֶׁל הַבּוֹרֵא עַל פִּי הַמִּשְׁנָה בְּסַנְהֶדְרִין <small><small>(פרק ו' משנה ה')</small></small>: "אָמַר רַבִּי מֵאִיר, בִּזְמַן שֶׁאָדָם מִצְטַעֵר, שְׁכִינָה מַה לָּשׁוֹן אוֹמֶרֶת? קָלַנִי מֵרֹאשִׁי קָלַנִי מִזְּרוֹעִי. וְאִם כָּךְ הַמָּקוֹם מִצְטַעֵר עַל דָּמָם שֶׁל רְשָׁעִים שֶׁנִּשְׁפָּךְ, קַל וָחֹמֶר עַל דָּמָם שֶׁל צַדִּיקִים".
<BR><p></p>פֵּרוּשׁ הַמִּשְׁנָה, כְּשֶׁאָדָם מִצְטַעֵר שֶׁפֻּרְעָנוּת בָּאָה עָלָיו, הַשְּׁכִינָה מָה אוֹמֶרֶת? כְּלוֹמַר, בְּאֵיזֶה לָשׁוֹן קוֹבֶלֶת הַשְּׁכִינָה וּמְנוֹדֶדֶת עָלָיו? "קָלַנִי מֵרֹאשִׁי קָלַנִי מִזְּרוֹעִי". רֹאשִׁי כָּבֵד עָלַי, זְרוֹעִי כָּבֵד עָלַי, כְּאָדָם שֶׁהוּא עָיֵף <small><small>(פרוש הר"ע מברטנורא)</small></small>.
<BR><p></p>הֲרֵי שֶׁהַבּוֹרֵא נָד בְּרֹאשׁוֹ בְּצַעַר, כְּאֵב וַעֲיֵפוּת כִּבְיָכוֹל מִצַּעֲרוֹ שֶׁל אָדָם וַאֲפִלּוּ הוּא רָשָׁע. וּבְכֵן, הַאֵין זֶה מוֹכִיחַ שֶׁכָּל מִדּוֹתָיו שֶׁל הַבּוֹרֵא רַחֲמִים, וְכִי מִדַּת הַדִּין שֶׁלּוֹ בְּמַטָּרָה לְהֵיטִיב בִּלְבַד?! אִם אָכֵן הָיָה הָאָדָם חָשׁ אֲמִתּוּת זוֹ, כַּמָּה הָיָה מְעוֹדָד וּמָלֵא תִּקְוָה שֶׁצָּרָתוֹ תַּחֲלֹף, כַּמָּה הָיָה רָחוֹק מִדְּאָגוֹת וַחֲרָדוֹת פֶּן יֹאבַד בְּעָנְשׁוֹ, כַּמָּה הָיְתָה הָעַצְבוּת וְהַדִּכָּאוֹן מִמֶּנּוּ וָהָלְאָה, וְאֶפְשָׁר אַף הַשִּׂמְחָה הָיְתָה מְמַלֵּאת אֶת לִבּוֹ.
<BR><p></p>לוּ הָיָה מְדַמֶּה הָאָדָם לְעַצְמוֹ בִּשְׁעַת סִבְלוֹ שֶׁהַבּוֹרֵא כְּמוֹ כֵן סוֹבֵל עִמּוֹ וְצָר לוֹ בְּצָרָתוֹ, וְכַנֶּאֱמַר <small><small>(ישעיה סג, ט)</small></small>: "בְּכָל צָרָתָם לוֹ צָר", וְעוֹד נֶאֱמַר <small><small>(תהלים צא, טו)</small></small>: "עִמּוֹ אָנֹכִי בְצָרָה", וְהַשְּׁכִינָה כְּאֵם רַחֲמָנִיָּה מְנוֹדֶדֶת בְּרֹאשָׁהּ עָלָיו, וְדוֹמֶה הַדָּבָר לְבֵן שֶׁעָבַר טִפּוּל קָשֶׁה וּלְאַחַר הַטִּפּוּל נוֹשֵׂאת אוֹתוֹ אִמּוֹ עַל זְרוֹעוֹתֶיהָ וּמְלַטַּפְתּוֹ וּמְנַחַמְתּוֹ מִכְּאֵבוֹ, וְכַנֶּאֱמַר בַּפָּסוּק <small><small>(ישעיה סו, יג)</small></small>: "כְּאִישׁ אֲשֶׁר אִמּוֹ תְּנַחֲמֶנּוּ", וְעוֹד נֶאֱמַר <small><small>(שם נא, יב)</small></small>: "אָנֹכִי אָנֹכִי הוּא מְנַחֶמְכֶם", וְעוֹד נֶאֱמַר <small><small>(שם מ, א - ב)</small></small>: "נַחֲמוּ נַחֲמוּ עַמִּי... דַּבְּרוּ עַל לֵב יְרוּשָׁלַיִם". לוּ הָיָה הָאָדָם שׁוֹמֵעַ אֶת הָאֱמֶת, הָיָה שׁוֹמֵעַ הֵיאַךְ הַבּוֹרֵא מְפַיְּסוֹ וּמַרְגִּיעוֹ בְּנֹעַם וְאוֹמֵר לוֹ: "בְּנִי אֲהוּבִי, סְבֹל אֶת סִבְלְךָ, הוּא מֻכְרָח! שֶׁכֵּן הִתְנַתַּקְתָּ מִמֶּנִּי, הָלַכְתָּ אַחַר הַחֹמֶר וְהַהֶבֶל, שָׁכַחְתָּ שֶׁאַתָּה נִבְרָא וְתָלוּי בְּבוֹרַאֲךָ, גָּאִיתָ, חָטָאתָ, וְהָיָה מֻכְרָח לְהַזְכִּירְךָ אֶת יִעוּדְךָ וְתַפְקִידְךָ בָּעוֹלָם שֶׁבְּרָאתִיךָ בּוֹ כְּדֵי שֶׁתִּזְכֶּה לְכָל הַטּוֹב שֶׁיִּעַדְתִּי לְךָ. וְאַל תִּדְאַג, תְּקַוֶּה לְטוֹב, אַל תִּתְיָאֵשׁ מִן הָרַחֲמִים, אַל תַּחְשֹׁשׁ שֶׁאֶטֹּשׁ אוֹתְךָ וְאֶעֱזָבְךָ, אֲנִי לְעוֹלָם לֹא נוֹטֵשׁ, וְכַנֶּאֱמַר <small><small>(תהלים צד, יד)</small></small>: "כִּי לֹא יִטֹּשׁ ה' עַמּוֹ וְנַחֲלָתוֹ לֹא יַעֲזֹב", וְכַיּוֹצֵא עוֹד בְּמִלִּים שֶׁל נֶחָמָה, שֶׁכֵּן חֵפֶץ ה' שֶׁיֵּדַע הָאָדָם אֱמֶת זוֹ, וְכָאָמוּר שֶׁכֵּן גַּם אָנוּ נִצְטַוִּינוּ לְנַחֵם וּלְעוֹדֵד אֶת הַמִּסְכֵּנִים וְהַמְיֻסָּרִים וּלְהָשִׁיב לִבָּם לְבִטָּחוֹן בַּה', וְאַף שֶׁה' הוּא שֶׁהִכָּה אוֹתָם, הוּא זֶה שֶׁצִּוָּנוּ לְעוֹדְדָם וּלְחַזְּקָם וּלְמִצְוָה גְּדוֹלָה תֵּחָשֵׁב לָנוּ לְהַצִּיל כָּל נֶפֶשׁ מִיִּשְׂרָאֵל וּמֵחוֹבָתֵנוּ הוּא לַעֲשׂוֹת כֵּן, וְכַנֶּאֱמַר <small><small>(ויקרא יט, טז)</small></small>: "לֹא תַעֲמֹד עַל דַּם רֵעֶךָ". וְעוֹד נִצְטַוִּינוּ בַּתּוֹרָה הַרְבֵּה עַל מִצְוַת הַחֶסֶד וְהַצְּדָקָה וְהַהַלְוָאָה לְעָנִי, מִצְוַת נִחוּם אֲבֵלִים, בִּקּוּר חוֹלִים וְעוֹד כַּיּוֹצֵא בָּזֶה.
<BR><p></p>וּבְנוֹסָף לְהָאָמוּר נִתְבּוֹנֵן עוֹד, נִצְטַוִּינוּ מֵהַבּוֹרֵא - שֶׁהוּא הַמַּעֲנִישׁ - לִבְטֹחַ בּוֹ, לִחְיוֹת בְּתִקְוָה וּבְשִׂמְחָה בְּצָרָתֵנוּ. וּבְכֵן, הֲיֵשׁ עֶבֶד שֶׁמַּלְכּוֹ מַעֲנִישׁוֹ וּמְיַסְּרוֹ, וְקָם זֶה וְרוֹקֵד וְשָׂמֵחַ מוּל מַלְכּוֹ?! בְּהֶכְרֵחַ לוֹמַר שֶׁזֶּה רְצוֹן ה' שֶׁנֵּדַע שֶׁהוּא עִמָּנוּ בַּצָּרָה וְהוּא יִפְדֵּנוּ מִמֶּנָּה, וְכֵיוָן שֶׁכַּוָּנָתוֹ לְהֵיטִיב וְלֹא לְהַאֲבִיד - הוּא זֶה שֶׁצִּוָּה כְּמוֹ כֵן שֶׁנִּבְטַח בּוֹ וְנָקוּם וְנִתְעוֹדֵד בְּצָרָתֵנוּ, שֶׁבְּוַדַּאי הוּא יוֹשִׁיעֵנוּ מִמֶּנָּה.
<BR><p></p>וּבָזֶה בֵּאוּר נוֹסָף לְמַה שֶּׁאוֹמֵר דָּוִד הַמֶּלֶךְ <small><small>(תהלים כד, ד)</small></small> "גַּם כִּי אֵלֵךְ בְּגֵיא צַלְמָוֶת לֹא אִירָע רָע כִּי אַתָּה עִמָּדִי". אוֹמֵר דָּוִד הַמֶּלֶךְ, כְּשֶׁאֲנִי רוֹאֶה אֶת הִשְׁתַּתְּפוּת הַבּוֹרֵא בְּצַעֲרִי - זֶה עַצְמוֹ מְנַחֵם אוֹתִי וּכְבָר אֵינֶנִּי חָשׁ אֶת צַעֲרִי וּכְאֵבִי, שֶׁכֵּן מַה יֵּשׁ יוֹתֵר מִכָּךְ שֶׁהַבּוֹרֵא הַמֶּלֶךְ כּוֹאֵב אֶת כְּאֵבוֹ שֶׁל עַבְדּוֹ...
<BR><p></p>הֲיֵשׁ נִחוּמִים גְּדוֹלִים מִזֶּה שֶׁהַמֶּלֶךְ הַמַּעֲנִישׁ בָּא לְבֵית הַסֹּהַר שֶׁבּוֹ יוֹשֵׁב זֶה הַמְרַצֶּה עָנְשׁוֹ, וּלְבֵית הַכֶּלֶא נִכְנָס הַמֶּלֶךְ בְּעַצְמוֹ כּוֹאֵב וְדוֹאֵב יַחַד עִם הַנֶּעֱנָשׁ, מִצְטַעֵר עִמּוֹ, וּמְעוֹדֵד וּמְחַזֵּק אֶת אֲסִירוֹ וּמֵפִיחַ בּוֹ תִּקְוָה וְשִׂמְחָה?! וְכָךְ הָיָה חָשׁ דָּוִד הַמֶּלֶךְ בְּיָשְׁבוֹ בַּמֵּצַר - "כִּי אַתָּה עִמָּדִי"!
<BR>
<!--$~-->
<BR><a name="HtmpReportNum0012_L2"></a><a name="יא.BהַיּוֹדֵעַBיְדִיעַתBרַחֲמָיוBשֶׁלBהַבּוֹרֵאBהִינּוֹB"בֵּןBחָכָםBיְשַׂמַּחBאָב""></a><br><span style="font-size:28px; ">
<p></p>
<B><U><span style='color:RGB(45,104,176);'><u>יא. היודע ידיעת רחמיו של הבורא הינו "בן חכם ישמח אב"</u></span><BR></U></B></span><p></p>כַּמָּה נַחַת עוֹשֶׂה בָּזֶה הָאָדָם הֶחָכָם כְּשֶׁמֵּבִין וּמַכִּיר אֶת הַבּוֹרֵא בְּמִדּוֹתָיו הָאֲמִתִּיּוֹת שֶׁהֵן אַךְ וְרַק חֶסֶד וְרַחֲמִים וְשֶׁכָּל הַנְהָגָתוֹ מוֹבִילָה רַק לְטוֹב, וּכְמוֹ שֶׁאוֹמֵר דָּוִד הַמֶּלֶךְ <small><small>(תהלים כג, ו)</small></small>: "אַךְ טוֹב וָחֶסֶד יִרְדְּפוּנִי כָּל יְמֵי חַיָּי". וְאֶפְשָׁר בְּנִיחוּתָא אֲמָרוֹ דָּוִד הַמֶּלֶךְ וְלֹא בִּלְשׁוֹן בַּקָּשָׁה. וְכַוָּנָתוֹ, דְּאַף שֶׁהָיָה נִרְדָּף וּמְיֻסָּר, אֵין בְּכָךְ כְּלוּם מִלְּבַד טוֹב וָחֶסֶד, וַהֲגַם שֶׁעַל פָּנָיו נִרְדָּף הָיָה מֵאוֹיְבִים, הָאֱמֶת הִיא שֶׁנִּרְדָּף הָיָה מִטּוֹב וָחֶסֶד - אַךְ טוֹב וָחֶסֶד יִרְדְּפוּנִי. טוֹב וָחֶסֶד הֵמָּה הָרוֹדְפִים אוֹתִי וְלֹא מַשֶּׁהוּ אַחֵר, שֶׁכֵּן גַּם הָרָע נוֹעָד כְּדֵי לְהוֹבִיל לְמַהֲלָךְ שֶׁל טוֹב, וְהוּא עִנְיַן "גַּם זוֹ לְטוֹבָה", שֶׁגַּם הָרָע הִנּוֹ בְּעֶצֶם טוֹב.
<BR><p></p>מָשָׁל לְמָה הַדָּבָר דּוֹמֶה? לְאָב שֶׁהֶעֱנִישׁ לִבְנוֹ וְיִסְּרוֹ מֵרֹב אַהֲבָתוֹ וְחֶרְדָּתוֹ לְתִקּוּנוֹ וְהַצְלָחָתוֹ, בֵּן זֶה שֶׁהֻכָּה וְנִתְבַּיֵּשׁ נִגָּשׁ לְאָבִיו וּמְבַקֵּשׁ סְלִיחָה עַל שֶׁצִּעֲרוֹ, מָה אוֹמֵר אָב זֶה: 'כַּמָּה חָכָם בְּנִי זֶה! הֲלֹא אֲנִי יִסַּרְתִּיו, בִּיַּשְׁתִּיו, וּמֵבִין הוּא וּמַאֲמִין שֶׁכַּוָּנָתִי הָיְתָה לְטוֹבָה. יֵשׁ לוֹ אֵמוּן בִּי בְּאֹפֶן מָלֵא - אַף בְּשָׁעָה שֶׁהִנְנִי זוֹעֵף וְזוֹעֵם עָלָיו, שֶׁזֶּה אֵינוֹ אֶלָּא מֵאַהֲבָה'. זוֹ חָכְמָה גְּדוֹלָה שֶׁמְּגַלֶּה הָאָב בַּבֵּן, וְהוּא מַה שֶּׁיִּמְנַע צֹרֶךְ לְהַבָּא לְהִשְׁתַּמֵּשׁ בְּמִדַּת הַדִּין בְּבֵן שֶׁכָּזֶה אַחַר שֶׁמַּשְׂכִּיל הוּא לְהָבִין אֶת טָעוּתוֹ וּמַאֲמִין בְּבוֹרְאוֹ בְּכָל מַצָּב, וּכְמוֹ שֶׁיְּבֹאַר לְהַלָּן עִנְיַן הַסְּגֻלָּה הַמְפֻרְסֶמֶת - סְגֻלַּת "אֵין עוֹד מִלְּבַדּוֹ".
<BR><p></p>לְעֻמַּת זֹאת, אִם בֵּן זֶה שֶׁהֻכָּה וְהֻכְלַם מֵאָבִיו הִנּוֹ זוֹעֵם וְזוֹעֵף וּמַמְתִּין שֶׁיִּתְנַצֵּל הָאָב עַל אֲשֶׁר הִכָּהוּ וְהִכְלִימוֹ - כַּמָּה בֵּן זֶה מְצַעֵר לְאָבִיו, שֶׁבָּזֶה מוֹכִיחַ אֶת טִפְּשׁוּתוֹ הֵיאַךְ אֵינוֹ יוֹרֵד לְדַעַת אָבִיו, מְאַבֵּד אֶת הָאֵמוּן בְּאָבִיו, רוֹאֶה בְּאָבִיו כְּאַכְזָר וְרוֹדָן, מֵפֵר אֱמוּנִים מִבְּנוֹ, וְכַיּוֹצֵא בְּמַחֲשָׁבוֹת שֶׁכָּאֵלֶּה הַמּוֹרוֹת עַל הֶעְדֵּר הַחָכְמָה מֵהַבֵּן. בֵּן זֶה הֲלֹא מְצַעֵר אֶת אָבִיו בְּכִפְלַיִם - הֵן עַל כָּךְ שֶׁהִצְרִיךְ אֶת אָבִיו לְהַכּוֹתוֹ, וְהֵן עַל כָּךְ שֶׁשּׁוּם תּוֹעֶלֶת לֹא יָצְתָה מֵהַכָּאָה זוֹ, וְכַנֶּאֱמַר <small><small>(ירמיה ב, ל)</small></small>: "לַשָּׁוְא הִכֵּיתִי אֶת בְּנֵיכֶם מוּסָר לֹא לָקָחוּ".
<BR>
<!--$~-->
<BR><a name="HtmpReportNum0013_L2"></a><a name="יב.BעִקַּרBהַיְדִיעָהB-BלָדַעַתBאֶתBרַחֲמָיוBגַּםBכַּאֲשֶׁרBנוֹהֵגBהוּאBבְּמִדַּתBהַדִּין"></a><br><span style="font-size:28px; ">
<p></p>
<B><U><span style='color:RGB(45,104,176);'><u>יב. עקר הידיעה - לדעת את רחמיו גם כאשר נוהג הוא במדת הדין</u></span><BR></U></B></span><p></p>נַחֲזֹר לִתְחִלַּת הַמַּאֲמָר וְנַעֲמִיק בּוֹ בְּאֹפֶן שֶׁנָּבִין וְנֵדַע אֶת תַּפְקִידֵנוּ בְּעוֹלָמֵנוּ, וְנִרְאֶה כַּמָּה עֹנֶג מֻנָּח בְּתַפְקִיד זֶה לֹא רַק בָּעוֹלָם הַבָּא, אֶלָּא גַּם בָּעוֹלָם הַזֶּה. זֶה הַחַי בִּידִיעַת תַּפְקִידוֹ בֶּאֱמֶת, שָׂשׂ וְשָׂמֵחַ הוּא כָּל יָמָיו וּבְכָל מַצָּב בּוֹ הוּא נָתוּן.
<BR><p></p>מַהוּת דְּרָכָיו שֶׁל הַבּוֹרֵא הוּא רַק טוֹב, וּכְמוֹ שֶׁגִּלָּה הַבּוֹרֵא לְמֹשֶׁה רַבֵּנוּ עַבְדּוֹ הַנֶּאֱמָן בְּעֵת רָצוֹן אֶת י"ג מִדּוֹתָיו שֶׁל רַחֲמִים. תַּפְקִידֵנוּ בְּעוֹלָמֵנוּ לְהַכִּיר וְלָדַעַת אֶת הַבּוֹרֵא, וְאִם כֵּן תַּפְקִידֵנוּ הוּא לְהַכִּירוֹ דֶּרֶךְ מִדּוֹתָיו שֶׁל הָרַחֲמִים, שֶׁכֵּן זוֹ הַדֶּרֶךְ הַיְחִידָה לְהַכִּיר לַבּוֹרֵא, דֶּרֶךְ מִדּוֹתָיו בִּלְבַד. אֵין לָנוּ אֶפְשָׁרוּת לְהַכִּירוֹ וּלְדַעְתּוֹ מֵעֵבֶר לְכָךְ. אֵין מִי שֶׁיָּכוֹל לְהַכִּירוֹ מִצַּד עַצְמוֹ. וּבְכֵן, כְּכָל שֶׁנֵּדַע וְנַכִּיר שֶׁהַבּוֹרֵא רַחֲמָן, שֶׁכָּל מַטְּרָתוֹ בְּעוֹלָמוֹ לְהוֹבִילוֹ לְטוֹב וּלְחֶסֶד, כָּךְ נֵחָשֵׁב לְיוֹתֵר יוֹדְעִים אוֹתוֹ, וּבְכָל מַצָּב שֶׁל מִדַּת הַדִּין הַנּוֹהֶגֶת בָּנוּ כְּשֶׁנַּשְׂכִּיל לִרְאוֹת בּוֹ אֶת רַחֲמֵי ה' - כֵּן בְּיוֹתֵר נִצְטַיֵּן בִּידִיעַת ה'.
<BR><p></p>וּבְכֵן נִתְבּוֹנֵן, מֵאַחַר וְזֶה תַּפְקִידֵנוּ לְהַכִּירוֹ דֶּרֶךְ מִדּוֹתָיו שֶׁהֵן רַחֲמִים גְּמוּרִים, אֵימָתַי הַחָכְמָה לֵידַע זֹאת - כַּאֲשֶׁר הַהַנְהָגָה אִתָּנוּ הַנְהָגַת חֶסֶד בְּפֹעַל?! הַפַּרְנָסָה, הַבְּרִיאוּת, הַזּוּגִיּוּת, הַבָּנִים וְכַיּוֹצֵא, הַכֹּל טוֹב, הַכֹּל "הוֹלֵךְ" כִּרְצוֹנֵנוּ, אָז זוֹ חָכְמָה לְהַכִּיר שֶׁהַבּוֹרֵא הוּא טוֹב?! בָּרוּר הוּא שֶׁאֵין בְּכָךְ כָּל כָּךְ חָכְמָה, שֶׁכֵּן רוֹאִים אֶת הַטּוֹב בְּפֹעַל. אָכֵן יֵשׁ בְּכָךְ עֲדַיִן חָכְמָה לֵידַע שֶׁהַטּוֹב הוּא מֵהַבּוֹרֵא וּלְהוֹדוֹת לוֹ וּלְבָרְכוֹ, וְלֹא לְיַחֵס אֶת הַהַצְלָחָה לְכֹחֵנוּ אוֹ לְמִקְרִים, אוּלָם אֵין בָּזֶה עִקַּר הַחָכְמָה. עִקַּר הַחָכְמָה הַמְשַׁעְשַׁעַת אֶת הַבּוֹרֵא מֵאִתָּנוּ וְעִקַּר רְצוֹנוֹ שֶׁנֵּדַע וְנַכִּיר אוֹתוֹ דֶּרֶךְ מִדּוֹתָיו שֶׁהֵמָּה רַחֲמִים, הוּא כַּאֲשֶׁר מִתְנַהֵג עִמָּנוּ בְּמִדַּת הַדִּין וְעַל פָּנָיו נִרְאֶה שֶׁהַהַנְהָגָה הִנָּהּ הַנְהָגָה שֶׁל דִּין וּנְקָמָה מֵהַחוֹטְאִים, וְאִם אָז נִהְיֶה חֲכָמִים לֵידַע שֶׁהָאֱמֶת שֶׁהַבּוֹרֵא מִדּוֹתָיו רַק שֶׁל רַחֲמִים וְכַוָּנָתוֹ בְּמִדַּת הַדִּין רַק עַל מְנָת לְהוֹבִיל לְטוֹב וּלְחֶסֶד, כִּמְשַׁל הַבֵּן הֶחָכָם שֶׁמַּשְׂכִּיל לְהָבִין אֶת כַּוָּנַת אָבִיו וּכְשֶׁמַּעֲנִישׁוֹ מַשְׂכִּיל לְהָבִין שֶׁכַּוָּנָתוֹ לְהֵיטִיב לוֹ - רַק אָז נְשַׁעְשְׁעוֹ בְּנַחַת גָּדוֹל, וְרַק אָז נָבֹא לְיִעוּדֵנוּ בִּמְלֹאוֹ.
<BR><p></p>וְלָכֵן מוּבָא בִּגְמָרָא סוֹטָה <small><small>(יד ע"א)</small></small>: "אַחֲרֵי ה' אֱלֹקֵיכֶם תֵּלֵכוּ..." <small><small>(דברים יג, ה)</small></small> - הַלֵּךְ אַחַר מִדּוֹתָיו שֶׁל הַקָּדוֹשׁ-בָּרוּךְ-הוּא; מַה הוּא מַלְבִּישׁ עֲרֻמִּים - אַף אַתָּה... מַה הוּא מְבַקֵּר חוֹלִים - אַף אַתָּה... מַה הוּא קוֹבֵר מֵתִים - אַף אַתָּה...
<BR><p></p>וְעוֹד מוּבָא בִּגְמָרָא שַׁבָּת <small><small>(קלג ע"ב)</small></small>: אַבָּא שָׁאוּל אוֹמֵר, "זֶה אֵלִי וְאַנְוֵהוּ" - הֱוֵי דּוֹמֶה לוֹ. וּלְשׁוֹן "וְאַנְוֵהוּ" מִלְּשׁוֹן "אֲנִי וָהוּא", אֶעֱשֶׂה עַצְמִי כְּמוֹתוֹ לִדַּבֵּק בִּדְרָכָיו - מַה הוּא חַנּוּן וְרַחוּם, אַף אַתָּה הֱיֵה חַנּוּן וְרַחוּם.
<BR><p></p>הֻרְאֵינוּ לָדַעַת שֶׁנִּצְטַוִּינוּ לִהְיוֹת הוֹלְכִים בְּדַרְכֵי ה', וּמָהֶן דְּרָכָיו? חַנּוּן וְרַחוּם. אֵלּוּ הֵן דְּרָכָיו. וְאַף שֶׁהוֹלֵךְ הוּא גַּם בְּדֶרֶךְ הַדִּין וְהַמִּשְׁפָּט - גַּם דִּינָיו וּמִשְׁפָּטָיו הֵמָּה בְּמַטָּרָה לְהוֹבִיל לְחֶסֶד וּלְרַחֲמִים. וְאִם כֵּן, הֲרֵי שֶׁדְּרָכָיו הֵמָּה חֶסֶד וְרַחֲמִים בִּלְבַד, וְאֵלּוּ הֵמָּה דְּרָכָיו שֶׁנִּצְטַוִּינוּ גַּם אָנוּ לְהִדַּמּוֹת לוֹ וְלָלֶכֶת בִּדְרָכָיו, וְלָהֶן נִתְכַּוֵּן הַקָּדוֹשׁ-בָּרוּךְ-הוּא בִּתְשׁוּבָתוֹ לְמֹשֶׁה רַבֵּנוּ כְּשֶׁבִּקֵּשׁ "הוֹדִעֵנִי אֶת דְּרָכֶךָ", וְהֵשִׁיב לוֹ שֶׁדְּרָכָיו הֵמָּה י"ג מִדּוֹת שֶׁל רַחֲמִים.
<BR>
<!--$~-->
<BR><a name="HtmpReportNum0014_L2"></a><a name="יג.Bה'BצַדִּיקBיִבְחָן"></a><br><span style="font-size:28px; ">
<p></p>
<B><U><span style='color:RGB(45,104,176);'><u>יג. ה' צדיק יבחן</u></span><BR></U></B></span><p></p>לֹא מִזְּמַן פָּגַשְׁתִּי אָדָם שֶׁפָּנָה אֵלָיו בְּרִיתְחָא - כַּנִּרְאֶה שֶׁנִּתְקַף זֶה עַתָּה בְּאֵיזֶה נִסָּיוֹן קָשֶׁה - וּשְׁאָלַנִי: כְּבוֹד הָרַב, תַּגִּיד לִי, מָה הַקָּדוֹשׁ-בָּרוּךְ-הוּא חוֹשֵׁב בֶּאֱמֶת - שֶׁאָנוּ יְכוֹלִים לַעֲמֹד בַּנִּסְיוֹנוֹת שֶׁהוּא מַצִּיב לָנוּ?! הֲיִתָּכֵן?! וְכִי אָנוּ מַלְאָכִים?! מַה מַּטְּרָתוֹ בְּעֶצֶם בְּכָאֵלֶּה נִסְיוֹנוֹת, פִּתּוּיִים, גֵּרוּיִים לַעֲבֵרָה שֶׁלֹּא הָיוּ כְּמוֹתָם מֵעוֹלָם, פְּרִיצוּת, אִינְטֶרְנֵט, סְרָטִים, עִתּוֹנִים, הַחִלּוֹנִיּוֹת בַּחֲשִׂיפוּת שֶׁלֹּא הָיְתָה כְּמוֹתָהּ, הַחָמְרָנִיּוּת מְפַתָּה בְּאָפְנֵי הֲנָאָה וְתַאֲוָה שֶׁאִי אֶפְשָׁר לַעֲמֹד בָּהֶם, וּכְמוֹ כֵן מִצְטָרְפִים לָזֶה יִסּוּרִים נוֹרָאִים בִּבְרִיאוּת, בְּפַרְנָסָה, בִּשְׁלוֹם בַּיִת, בְּשִׁדּוּכִים, בְּגִדּוּל וּבְחִנּוּךְ הַיְלָדִים? וּבְכֵן שׁוֹאֵל אֲנִי, הַקָּדוֹשׁ-בָּרוּךְ-הוּא חָפֵץ לָשִׂים לָנוּ "רַגְלַיִם"...?! וְעוֹד הֵטִיחַ דְּבָרִים שֶׁאֵין צֹרֶךְ לְהַעֲלוֹתָם כָּאן.
<BR><p></p>הֵבַנְתִּי לְרוּחוֹ שֶׁל אוֹתוֹ תּוֹקֵף, שֶׁכֵּן יוֹדֵעַ אֲנִי שֶׁלִּפְעָמִים הַנִּסְיוֹנוֹת וְהַקְּשָׁיִים בַּחַיִּים מוֹצִיאִים אֶת הָאָדָם מִדַּעְתּוֹ, וּכְבָר אָמְרוּ חֲזַ"ל: "אֵין אָדָם נִתְפָּס עַל צַעֲרוֹ", וְעוֹד אָמְרוּ: "אֵין הַקָּדוֹשׁ-בָּרוּךְ-הוּא בָּא בִּטְרוּנְיָה עִם בְּרִיּוֹתָיו".
<BR><p></p>וְזֶה אֲשֶׁר הֵשַׁבְתִּי לוֹ:
<BR><p></p> הַקָּדוֹשׁ-בָּרוּךְ-הוּא לֹא שָׂם לָנוּ "רַגְלַיִם" חָלִילָה, אַדְּרַבָּא, הוּא שָׂם לָנוּ "יָדַיִם" לְהָנִיף אוֹתָנוּ בָּהֶם גָּבוֹהַּ גָּבוֹהַּ וּלְהַעֲלוֹתֵנוּ לִדְרָגוֹת נִשְׂגָּבוֹת, וְהֵיאַךְ? דָּוִד הַמֶּלֶךְ אוֹמֵר בִּתְהִלִּים <small><small>(יא, ה)</small></small>: "ה' צַדִּיק יִבְחָן, וְרָשָׁע וְאֹהֵב חָמָס שָׂנְאָה נַפְשׁוֹ", וְהִנֵּה תְּחִלַּת הַפָּסוּק וְסוֹפוֹ אֵינָם בְּמִשְׁקָל שָׁוֶה שֶׁל "דָּבָר וְהִפּוּכוֹ", שֶׁכֵּן הַהֶפֶךְ מִ"שָּׂנְאָה נַפְשׁוֹ" הַנֶּאֱמָר בָּרָשָׁע - הוּא "אָהֲבָה נַפְשׁוֹ" אֵצֶל הַצַּדִּיק, וְהָיָה מִן הָרָאוּי לוֹמַר: ה' צַדִּיק יֶאֱהַב, כַּיַּחַס הַנֶּאֱמָר אֵצֶל הָרָשָׁע "שָׂנְאָה נַפְשׁוֹ", וּמַהוּ לְשׁוֹן "ה' צַדִּיק יִבְחָן"?
<BR><p></p>אֶלָּא, מִשּׁוּם זֶה שֶׁהַקָּדוֹשׁ-בָּרוּךְ-הוּא אוֹהֵב אֶת הַצַּדִּיק, לְכָךְ בְּדַוְקָא בּוֹחֲנוֹ וּמְנַסֵּהוּ. הַבִּטּוּי שֶׁל הָאַהֲבָה שֶׁאוֹהֵב ה' לַצַּדִּיק בָּא לִידֵי בִּטּוּיוֹ בְּכָךְ שֶׁהַקָּדוֹשׁ-בָּרוּךְ-הוּא בּוֹחֲנוֹ. וּמַדּוּעַ?
<BR><p></p>כֵּיוָן שֶׁהַנִּסָּיוֹן מְרוֹמֵם וּמְגַדֵּל אֶת הַמִּתְנַסֶּה, הַנִּסָּיוֹן הִנּוֹ "אֶתְגָּר" לַצַּדִּיק לְהִתְרוֹמֵם לִדְרָגוֹת נוֹסָפוֹת. בְּלִי מִבְחָן לֹא נִתָּן לְהִתְקַדֵּם בַּמַּצָּב הַסְּטַנְדַּרְט. וּכְמוֹ כַּאֲשֶׁר בַּעַל הַבַּיִת חָפֵץ לְקַדֵּם אֶת אֶחָד מֵעוֹבְדָיו, מַצִּיעַ לוֹ לַעֲבֹר קוּרְסִים וּמִבְחָנִים הַמְקַדְּמִים בָּעֲבוֹדָה, וְכַאֲשֶׁר בַּעַל הַבַּיִת רוֹצֶה "לִתְקֹעַ" אֶת אֶחָד מֵעוֹבְדָיו לְבִלְתִּי לְקַדְּמוֹ, מוֹנֵעַ מִמֶּנּוּ אֶת הָאֶפְשָׁרוּת לְהִבָּחֵן.
<BR><p></p>לְהִתְקַדֵּם מִ"תֹּאַר" לְ"תֹאַר" זֶה רַק עַל יְדֵי מִבְחָן.
<BR><p></p>"וְהָאֱלֹקִים נִסָּה אֶת אַבְרָהָם" - הֱבִיאוֹ הַקָּדוֹשׁ-בָּרוּךְ-הוּא לְאַבְרָהָם לִידֵי נִסָּיוֹן. וְלָמָּה נִקְרָא שְׁמוֹ "נִסָּיוֹן"? עַל שֵׁם שֶׁבְּכָךְ מְנַשֵּׂא וּמְרוֹמֵם אֶת הָאָדָם וּמַעֲלֵהוּ עַל נֵס - לִדְרָגוֹת רָמוֹת.
<BR><p></p>כְּשֶׁמּוֹרֶה עוֹרֵךְ מִבְחָן לְתַלְמִידָיו, בְּכָךְ מַצִּיב בִּפְנֵיהֶם אֶפְשָׁרוּת לְהִתְרוֹמֵם, וְכַאֲשֶׁר מְצַוֶּה הַמּוֹרֶה עַל אֶחָד מִתַּלְמִידָיו לְסִבַּת הֱיוֹתוֹ מֻפְרָע לָצֵאת הַחוּצָה מֵהַמִּבְחָן וּלְשַׂחֵק בֶּחָצֵר כְּאַוַּת נַפְשׁוֹ בִּשְׁעַת הַמִּבְחָן - בָּרוּר הוּא שֶׁלֹּא לְכָבוֹד יֵחָשֵׁב לוֹ לְתַלְמִיד זֶה אֶלָּא לְבִזָּיוֹן, שֶׁכֵּן בְּכָךְ מֻפְקָע הוּא מֵהָאֶפְשָׁרוּת לְהִתְקַדֵּם, מַה שֶּׁמּוֹרֶה שֶׁאֵינֶנּוּ כָּשִׁיר לְהִתְקַדְּמוּת וְלָכֵן נִפְטַר מִן הַמִּבְחָן.
<BR><p></p> הַקָּדוֹשׁ-בָּרוּךְ-הוּא מַצִּיב הַיּוֹם מִבְחָנִים קָשִׁים, נִסְיוֹנוֹת וְיִסּוּרִים שֶׁמַּטְּרָתָם לְהָרִים אֶת הַנֶּאֱמָנִים לוֹ לְמַעֲלוֹת נִפְלָאוֹת שֶׁיִּזְכּוּ לָהֶן עַתָּה, וּבְיוֹתֵר לִזְמַן הַגְּאֻלָּה.
<BR><p></p>וְנַחֲזֹר לְהָאָמוּר, כְּשֶׁהַהֶבֵּט שֶׁלָּנוּ עַל הַקָּדוֹשׁ-בָּרוּךְ-הוּא כְּמֶלֶךְ בִּלְבַד, אָכֵן הַהִסְתַּכְּלוּת עָלָיו כְּמוֹ שֶׁתֵּאֵר זֶה "הַתּוֹקֵף" שֶׁהֵבֵאנוּ בִּתְחִלַּת הַמַּאֲמָר, אוּלָם זֶה הַמַּבִּיט עַל הַקָּדוֹשׁ-בָּרוּךְ-הוּא גַּם כְּ"אָבִינוּ", נוֹתֵן דַּעְתּוֹ לְהָבִין שֶׁבְּוַדַּאי יֵשׁ כָּאן כַּוָּנָה טוֹבָה - לְרוֹמֵם וּלְגַדֵּל אוֹתָנוּ, שֶׁכֵּן וְכִי אָב שָׂם "רַגְלַיִם" לְבָנָיו?! הֲלֹא לְהֶפֶךְ - שָׂם לָהֶם רַק "יָדַיִם" לְרוֹמְמָם וּלְהַגְבִּיהָם.
<BR><p></p>אוּלָם עֲדַיִן הַשְּׁאֵלָה נִשְׁאֶלֶת, הָתִינַח שֶׁהַנִּסְיוֹנוֹת וְהַיִּסּוּרִים מְרוֹמְמִים אֶת הַצַּדִּיקִים, אוּלָם רֹב הָעוֹלָם נוֹפֵל וְדוֹעֵךְ בְּעִקְּבוֹת הַיִּסּוּרִים וְהַנִּסְיוֹנוֹת, וּמָה אִם כֵּן הַתּוֹעֶלֶת שֶׁבַּנִּסְיוֹנוֹת וּבַיִּסּוּרִים?
<BR><p></p>כַּמָּה תְּשׁוּבוֹת בַּדָּבָר:
<BR><p></p><blockquote>א. נֶאֱמַר בַּפָּסוּק <small><small>(הושע יד, י)</small></small>: "כִּי יְשָׁרִים דַּרְכֵי ה' וְצַדִּקִים יֵלְכוּ בָם וּפֹשְׁעִים יִכָּשְׁלוּ בָם".
<BR><p></p>דַּרְכֵי ה' יְשָׁרִים, לְרוֹמֵם וּלְגַדֵּל אֶת הַצַּדִּיקִים, וּמַדּוּעַ שֶׁיִּמְנַע הַבּוֹרֵא מֵהַצַּדִּיקִים אֶת הָאֶפְשָׁרוּת לְהִתְעַלּוֹת בִּגְלַל שֶׁיֶּשְׁנָם כּוֹשְׁלִים? הֲלֹא הוּא כְּמוֹ מוֹרֶה שֶׁיֵּשׁ בְּכִתָּתוֹ מִצְטַיְּנִים וְחָרוּצִים, לֹא יִמָּנַע הַמּוֹרֶה מִלְּקַדְּמָם כְּפִי רָמָתָם, אַדְּרַבָּא, יַצִּיב בִּפְנֵיהֶם מִבְחָנִים כְּפִי רָמָתָם וְלֹא יִמְנַע מֵהֶם אֶפְשָׁרוּת לְהִתְעַלּוֹת בִּגְלַל הַכּוֹשְׁלִים וְהָעַצְלָנִים שֶׁיֵּשׁ לוֹ בְּכִתָּתוֹ.
<BR><p></p>ב. יֵשׁ לָדַעַת, הַבּוֹרֵא מַצִּיב נִסְיוֹנוֹת קָשִׁים, אוּלָם אֶת הַתּוֹצָאוֹת אֵינוֹ דּוֹרֵשׁ בְּשָׁוֶה, אֶלָּא מִכָּל אָדָם כְּפִי כֹּחוֹ; הַצַּדִּיקִים צְרִיכִים לַעֲמֹד בְּמֵאָה אָחוּז, וְהָאֲחֵרִים כְּפִי כֹּחָם. כָּךְ שֶׁגַּם אֵלּוּ שֶׁאֵינָם צַדִּיקִים וּמִתְגַּבְּרִים כְּפִי כֹּחָם, בְּאֹפֶן יַחֲסִי לְצַדִּיקִים יֵחָשְׁבוּ אַחַר שֶׁעוֹשִׂים אֶת אֲשֶׁר בְּכֹחָם, וְלֹא לָנוּ מִשְׁקַל הַמֹּאזְנַיִם בְּמַאֲזָן זֶה שֶׁל הַזְּכֻיּוֹת וְהַחוֹבוֹת שֶׁל עַם יִשְׂרָאֵל לְהָבִין כַּמָּה תּוֹעֲלִיּוֹת וְרֶוַח יוֹצֵא לָנוּ מֵהַנִּסְיוֹנוֹת הַקָּשִׁים שֶׁהַבּוֹרֵא אָבִינוּ מַצִּיב לָנוּ.
<BR><p></p>ג. דַּוְקָא בְּשֶׁל כָּךְ שֶׁהַנִּסְיוֹנוֹת הִנָּם בִּתְכִיפוּת, בְּתַקִּיפוּת וּבְהֶשֵּׂג יָג, נִתָּן לַחוֹזֵר בִּתְשׁוּבָה לְתַקֵּן מִיָּדִית אֶת כָּל אֲשֶׁר עִוֵּת בְּמֶשֶׁךְ כָּל יָמָיו בַּ"עֲזִיבַת הַחֵטְא" בִּלְבַד לְלֹא צֹרֶךְ בְּתַעֲנִיּוֹת וּבְסִגּוּפִים, וְכַמּוּבָא בְּמִכְתְּבֵי הַסְּטַיְיפֶּלֶר זצוק"ל. וְעוֹד, שֶׁלִּהְיוֹת שֶׁהַנִּסְיוֹנוֹת הִנָּם הַיּוֹם בְּתֹקֶף, בְּעֶצֶם "עֲזִיבַת הַחֵטְא" נֶחְשָׁב הַשָּׁב לְבַעַל תְּשׁוּבָה גָּמוּר, וּבָאֹפֶן הַיָּעִיל בְּיוֹתֵר, שֶׁכָּךְ בְּכָךְ הוּא בְּגֶדֶר הַמּוּבָא בַּגְּמָרָא <small><small>(יומא פו ע"ב)</small></small>: הֵיכִי דָּמֵי בַּעַל תְּשׁוּבָה? בְּאוֹתָהּ אִשָּׁה בְּאוֹתוֹ מָקוֹם בְּאוֹתָהּ שָׁעָה. הַיּוֹם עֲזִיבַת הַחֵטְא מְזַכָּה אֶת הַשָּׁב לִהְיוֹת בַּדַּרְגָּה הַמֻּשְׁלֶמֶת שֶׁל הַבַּעַל תְּשׁוּבָה.
<BR><p></p>ד. וְעוֹד עָלֵינוּ לָדַעַת סוֹד גָּדוֹל, וְהוּא מוּבָא בַּסְּפָרִים, שֶׁיֶּשְׁנָם נְשָׁמוֹת כָּאֵלּוּ שֶׁתִּקּוּנָם הוּא בְּדַוְקָא מִתּוֹךְ כָּךְ שֶׁיֵּרְדוּ לְמַעֲמַקֵּי הַטֻּמְאָה וּמִשָּׁם יַעֲלוּ, וּכְדֻגְמַת רַבִּי אֶלְעָזָר בֶּן דּוֹרְדַיָּא, יוֹסֵף מְשִׁיתָא וְעוֹד, שֶׁדַּוְקָא יְרִידָתָם לְמַעֲמַקֵּי הַטֻּמְאָה פָּתְחָה לָהֶם אֶת עֵינֵי שִׂכְלָם לְהָבִין אֶת הָרַע וְהַכָּזָב שֶׁבַּטֻּמְאָה, וְזֶה מִפְּנֵי שֶׁבְּגִלְגּוּלָם בֶּעָבָר חָטְאוּ בְּמֵזִיד וּבְכֹחַ בְּחִירָתָם הַחָפְשִׁית נָפְלוּ, וְלָכֵן תִּקּוּנָם שֶׁיִּפְּלוּ לְמָקוֹם שֶׁנָּפְלוּ וּמִשָּׁם יְתַקְּנוּ. וְכֵן הוּא אֵצֶל רֹב הַחוֹזְרִים בִּתְשׁוּבָה הַיּוֹם, וְהוּא מִסּוֹדוֹת הַנְהָגַת ה' לְהָבִיא אֶת כֻּלָּם לְתִקּוּן. וּמִכָּאן תָּבִין מַדּוּעַ יֶשְׁנָם כָּאֵלֶּה הַנּוֹלָדִים לְמִשְׁפָּחָה חִלּוֹנִית, כֵּיוָן שֶׁתַּפְקִידָם הוּא לְתַקֵּן וְלַעֲלוֹת מִמָּקוֹם שֶׁיָּרְדוּ לְשָׁם בֶּעָבָר בִּרְצוֹנָם.</blockquote>
<BR>
<!--$~-->
<BR><a name="HtmpReportNum0015_L2"></a><a name="יד.BשִׂמְחָתוֹBשֶׁלBרַבִּיBעֲקִיבָאBבִּסְרִיקַתBבְּשָׂרוֹBבְּמַסְרְקוֹתBשֶׁלBבַּרְזֶל"></a><br><span style="font-size:28px; ">
<p></p>
<B><U><span style='color:RGB(45,104,176);'><u>יד. שמחתו של רבי עקיבא בסריקת בשרו במסרקות של ברזל</u></span><BR></U></B></span><p></p>וְכָךְ מוּבָא בַּגְּמָרָא <small><small>(ברכות סא ע"ב)</small></small>:
<BR><p></p>בְּשָׁעָה שֶׁהוֹצִיאוּ אֶת רַבִּי עֲקִיבָא לַהֲרִיגָה, זְמַן קְרִיאַת שְׁמַע הָיָה, וְהָיוּ סוֹרְקִים אֶת בְּשָׂרוֹ בְּמַסְרְקוֹת שֶׁל בַּרְזֶל, וְהָיָה מְקַבֵּל עָלָיו עֹל מַלְכוּת שָׁמַיִם. אָמְרוּ לוֹ תַּלְמִידָיו: רַבֵּנוּ! עַד כָּאן? אָמַר לָהֶם: כָּל יָמַי הָיִיתִי מִצְטַעֵר עַל פָּסוּק זֶה "בְּכָל נַפְשְׁךָ" - אֲפִלּוּ נוֹטֵל אֶת נִשְׁמָתְךָ, אָמַרְתִּי מָתַי יָבֹא לְיָדִי וַאֲקַיְּמֶנּוּ, וְעַכְשָׁו שֶׁבָּא לְיָדִי לֹא אֲקַיְּמֶנּוּ?! הָיָה מַאֲרִיךְ בְּ"אֶחָד" עַד שֶׁיָּצְאָה נִשְׁמָתוֹ בְּ"אֶחָד". יָצְתָה בַּת קוֹל וְאָמְרָה: אַשְׁרֶיךָ רַבִּי עֲקִיבָא שֶׁיָּצְאָה נִשְׁמָתְךָ בְּ"אֶחָד". רַבִּי עֲקִיבָא הִשְׁתּוֹקֵק כָּל יָמָיו מָתַי תָּבֹא לְיָדוֹ מִצְוַת אַהֲבַת ה' וּבְאֹפֶן זֶה שֶׁיִּטְּלוּ אֶת נִשְׁמָתוֹ. וְלִכְאוֹרָה תָּמוּהַּ, לָמָּה חָפֵץ רַבִּי עֲקִיבָא אֶת הַמָּוֶת וַאֲפִלּוּ בְּאֹפֶן שֶׁהוּא עַל קִדּוּשׁ ה', וְכִי לֹא הָיָה עָדִיף שֶׁיִּחְיֶה וִיקַדֵּשׁ שֵׁם שָׁמַיִם בַּחַיִּים חַיּוּתוֹ, וּכְמוֹ שֶׁכָּךְ עָשָׂה וּפָעַל? הֲלֹא בְּמֶשֶׁךְ חַיָּיו אֵלּוּ שֶׁחַי, הֶעֱמִיד עֶשְׂרִים וְאַרְבָּעָה אֶלֶף תַּלְמִידִים, דָּרַשׁ כִּתְרֵי אוֹתִיּוֹת וְקִדֵּשׁ שֵׁם שָׁמַיִם, וּמֶה הָיָה מַרְוִיחַ לוּ הָיָה נַעֲשֶׂה רְצוֹנוֹ זֶה לָמוּת עַל קִדּוּשׁ ה' לִפְנֵי כַּמָּה עַשְׂרוֹת שָׁנִים - שֶׁכֵּן הֲלֹא כָּל יָמָיו חָפֵץ בָּזֶה, וְזֶה שָׁנִים רַבּוֹת עוֹד קֹדֶם לָכֵן חָפֵץ לָמוּת עַל קִדּוּשׁ ה' - וְאִם כָּךְ הָיָה נַעֲשֶׂה לוֹ, הֵיאַךְ הָיְתָה מִתְקַיֶּמֶת תּוֹרָתוֹ בְּקִרְבּוֹ וּבְקֶרֶב תַּלְמִידָיו?
<BR><p></p>אוּלָם הַתְּשׁוּבָה,
<BR><p></p>רַבִּי עֲקִיבָא יָדַע שֶׁהַתַּכְלִית בַּבְּרִיאָה זֶה לֵידַע אֶת ה', וְכָאָמוּר, לֵידַע אֶת ה' אִי אֶפְשָׁר אֶלָּא בְּדֶרֶךְ שֶׁנֵּדַע אֶת מִדּוֹתָיו וְהַנְהָגוֹתָיו, וּמִדּוֹתָיו הֲלֹא הֵמָּה רַחֲמִים גְּמוּרִים. אִם כֵּן, לְדַעְתּוֹ וּלְהַכִּירוֹ זֶהוּ רַק בְּכָךְ שֶׁנֵּדַע שֶׁאֵין שׁוּם דִּין לְשֵׁם דִּין בָּעוֹלָם, וְכָל הַדִּין מַטְּרָתוֹ לְהוֹבִיל לְחֶסֶד וּלְרַחֲמִים, שֶׁכֵּן זֶהוּ מַהוּת מִדּוֹתָיו - רַחֲמִים גְּמוּרִים לְלֹא שֶׁיְּהֵא דִּין מְעֹרָב בָּהֶם כְּלָל. לְרַבִּי עֲקִיבָא הָיָה בָּרוּר זֹאת, מֵאַחַר שֶׁזּוֹ הַתַּכְלִית - לֵידַע אֶת ה' בְּכָךְ שֶׁהוּא רַחֲמָן בְּעִקָּר כַּאֲשֶׁר נוֹהֵג בְּמִדַּת הַדִּין, שֶׁרַק אָז יָבֹא הָאָדָם עַל תַּכְלִיתוֹ בִּמְלוֹאָהּ, וְהוּא בְּכָךְ שֶׁאַף שֶׁעַל פָּנָיו תֵּרָאֶה מִדַּת הַדִּין - יַאֲמִין שֶׁהַמַּטָּרָה לְהוֹבִיל לְחֶסֶד וּלְרַחֲמִים כִּי הַבּוֹרֵא הוּא רַחֲמָן בִּלְבַד לְלֹא דִּין כְּלָל, שֶׁכֵּן וְכִי מָה הַחָכְמָה לֵידַע שֶׁהַבּוֹרֵא רַחֲמָן כַּאֲשֶׁר יוֹשֵׁב הוּא וְלוֹמֵד תּוֹרָה וּמְלַמְּדָהּ לְעַשְׂרוֹת אַלְפֵי תַּלְמִידִים?! הֲיֵשׁ עֹנֶג וְרַחֲמִים בְּפֹעַל גְּדוֹלִים מִזֶּה?! הֲיֵשׁ רַחֲמִים גְּדוֹלִים מִכָּךְ שֶׁיּוֹשֵׁב הוּא וְדוֹרֵשׁ כִּתְרֵי אוֹתִיּוֹת?! הֲלֹא הַתּוֹרָה הִיא עֹנֶג גָּדוֹל לְלוֹמְדֶיהָ, וְחַיֵּיהֶם שֶׁל בַּעֲלֵי הַחָכְמָה מִבַּלְעֲדֵי הַתּוֹרָה אֵינָם חַיִּים כִּלְשׁוֹן הָרַמְבַּ"ם.
<BR><p></p>וּבְכֵן, הַחָכְמָה בֶּאֱמֶת הִיא לָדַעַת אֶת הַבּוֹרֵא בְּמִדַּת רַחֲמָיו כְּפִי שֶׁהוּא בַּאֲמִתּוּת הוּא רַק כַּאֲשֶׁר נוֹהֵג הוּא בְּמִדַּת הַדִּין וְהָאַכְזָרִיּוּת וְעִם כָּל זֶה לְדַעְתּוֹ שֶׁהוּא רַחֲמָן וְלֹא זָז מִנֶּאֱמָנוּתוֹ לְעַמּוֹ, שֶׁכֵּן מֵעִקְּרֵי הָאֱמוּנָה הוּא לְהַאֲמִין שֶׁבַּבּוֹרֵא אֵין שִׁנּוּיִים חָלִים בּוֹ, וְהוּא אֶחָד וּשְׁמוֹ אֶחָד, הוּא אֶחָד וּמִדּוֹתָיו אֶחָד - רַחֲמִים בִּלְבַד. וְלָזֶה נִתְאַוָּה רַבִּי עֲקִיבָא - מָתַי יַגִּיעַ מַצָּב שֶׁיְּעַנּוּהוּ, יִסְרְקוּ אֶת בְּשָׂרוֹ בְּמַסְרְקוֹת בַּרְזֶל, וְעִם כָּל זֶה לֹא תָזוּז אֱמוּנָתוֹ בְּבוֹרְאוֹ לִרְאוֹתוֹ "אֶחָד" - טוֹב בִּלְבַד. יָדַע רַבִּי עֲקִיבָא שֶׁרַק בְּכָךְ מַגִּיעַ הָאָדָם לְשִׂיא פִּסְגַּת הַדְּרִישָׁה הַנִּדְרֶשֶׁת מִמֶּנּוּ, וְרַק בְּכָךְ עוֹשֶׂה נַחַת לְיוֹצְרוֹ בָּאֹפֶן הַמֻּשְׁלָם בְּיוֹתֵר, וּכְפִי שֶׁיְּ בֹאַר הֵיטֵב בַּקֶּטַע הַבָּא.
<BR>
<!--$~-->
<BR><a name="HtmpReportNum0016_L2"></a><a name="טו.Bה'BאֶחָדBוּשְׁמוֹBאֶחָדB-BהַנְהָגָהBאַחַת,BרַחֲמִיםBבִּלְבַד!"></a><br><span style="font-size:28px; ">
<p></p>
<B><U><span style='color:RGB(45,104,176);'><u>טו. ה' אחד ושמו אחד - הנהגה אחת, רחמים בלבד!</u></span><BR></U></B></span><p></p>וּמֵעַתָּה תּוּבַן כַּוָּנַת הַגְּמָרָא 'יָצְאָה בַּת קוֹל וְאָמְרָה אַשְׁרֶיךָ רַבִּי עֲקִיבָא שֶׁיָּצְתָה נִשְׁמָתְךָ בְּאֶחָד'. וְלִכְאוֹרָה אִם הָיְתָה יוֹצֵאת נִשְׁמָתוֹ קֹדֶם אֲמִירַת "אֶחָד", וּכְגוֹן בַּאֲמִירַת "שְׁמַע יִשְׂרָאֵל" וְכוּ', הָיְתָה מַעֲלָתוֹ פָּחוֹת?! וּמָה הַכַּוָּנָה בְּמַעֲלָה זוֹ שֶׁיָּצְתָה נִשְׁמָתוֹ בְּמִלַּת "אֶחָד" דַּוְקָא?
<BR><p></p>אוּלָם הַכַּוָּנָה כָּאָמוּר, שֶׁיָּצְתָה נִשְׁמָתְךָ בְּהַכָּרָה שֶׁה' אֶחָד וְאֵין בּוֹ שִׁנּוּי, וּכְשֵׁם שֶׁהוּא אֶחָד - כָּךְ הַנְהָגָתוֹ הִיא "אֶחָד" - רַחֲמִים בִּלְבַד, וְאֵין דִּין לְשֵׁם דִּין, וְגַם הַדִּין מַטְּרָתוֹ לְשֵׁם רַחֲמִים - לְהוֹבִיל לְטוֹב, לְחֶסֶד וּלְרַחֲמִים.
<BR><p></p>וְזוֹהִי כַּוָּנַת הַגְּמָרָא <small><small>(פסחים נ)</small></small> שֶׁדּוֹרֶשֶׁת הַפָּסוּק "וְהָיָה ה' לְמֶלֶךְ עַל כָּל הָאָרֶץ בַּיּוֹם הַהוּא יִהְיֶה ה' אֶחָד וּשְׁמוֹ אֶחָד", וּמַקְשָׁה הַגְּמָרָא, מַהוּ "בַּיּוֹם הַהוּא יִהְיֶה ה' אֶחָד וּשְׁמוֹ אֶחָד"? וְכִי עַתָּה אֵין ה' אֶחָד וּשְׁמוֹ אֶחָד?! וּמְשִׁיבָה, בַּזְּמַן הַזֶּה אָנוּ מְבָרְכִים עַל הַטּוֹב שֶׁעוֹשֶׂה לָנוּ ה' בִּרְכַּת "הַטּוֹב וְהַמֵּטִיב", וְכַאֲשֶׁר נַעֲשֶׂה עִמָּנוּ גְּזֵרוֹת וּפֻרְעָנֻיּוֹת, מְבָרְכִים בְּרָכָה אַחֶרֶת - בִּרְכַּת "דַּיַּן הָאֱמֶת", וְאִלּוּ לֶעָתִיד לָבֹא, בִּזְמַן הַגְּאֻלָּה, יְבָרְכוּ רַק "הַטּוֹב וְהַמֵּטִיב". וְיֵשׁ לְהָבִין, מָה הַתְּשׁוּבָה בָּזֶה לִשְׁאֵלַת הַגְּמָרָא שֶׁדָּנָה בְּאַחְדוּתוֹ שֶׁל הַבּוֹרֵא.
<BR><p></p>אוּלָם הַבֵּאוּר הוּא, עַתָּה בִּזְמַן הַגָּלוּת קָשֶׁה לָנוּ לִרְאוֹת שֶׁהַקָּדוֹשׁ-בָּרוּךְ-הוּא "אֶחָד" בְּהַנְהָגָתוֹ וְכֻלּוֹ רַק רַחֲמִים וְשֶׁגַּם הָרָע הוּא בְּעֶצֶם טוֹב, וְלָכֵן מְחַלְּקִים אָנוּ בְּרָכוֹת שׁוֹנוֹת לִשְׁנֵי הַמַּצָּבִים, אוּלָם לֶעָתִיד, כַּאֲשֶׁר תִּתְגַּלֶּה בַּאֲמִתּוּת הַנְהָגַת ה' וְתִרְבֶּה הַדַּעַת, וְכַנֶּאֱמַר <small><small>(ישעיה יא, ט)</small></small>: "כִּי מָלְאָה הָאָרֶץ דֵּעָה אֶת ה'", יְבָרְכוּ בְּרָכָה אַחַת - "הַטּוֹב וְהַמֵּטִיב" בִּלְבַד, שֶׁכֵּן תִּוָּדַע אַחְדוּתוֹ - "בַּיּוֹם הַהוּא יִהְיֶה ה' אֶחָד". "בַּיּוֹם הַהוּא" - לְעֵת הַגְּאֻלָּה יִוָּדַע שֶׁאֵין שְׁתֵּי הַנְהָגוֹת, אֶלָּא הַנְהָגָה אַחַת שֶׁהִיא רַחֲמִים בִּלְבַד וְגַם הַדִּין הוּא בְּעֶצֶם טוֹב. עַתָּה בַּגָּלוּת חָסֵר לָנוּ בִּידִיעַת אַחְדוּתוֹ, שֶׁכֵּן נִרְאֶה לָנוּ שֶׁקַּיָּמוֹת אֶצְלוֹ שְׁתֵּי הַנְהָגוֹת, וּבְעֶצֶם הָאֱמֶת - שֶׁכְּשֵׁם שֶׁהוּא אֶחָד כֵּן הַנְהָגָתוֹ אַחַת - רַחֲמִים בִּלְבַד, וְזֶה מַה שֶּׁיִּתְגַּלֶּה לֶעָתִיד.
<BR>
<!--$~-->
<BR><a name="HtmpReportNum0017_L2"></a><a name="טז.BהִסְתַּכְּלוּתָםBשֶׁלBגְּדוֹלֵיBיִשְׂרָאֵלBעַלBמִידַּתBהַדִּין"></a><br><span style="font-size:28px; ">
<p></p>
<B><U><span style='color:RGB(45,104,176);'><u>טז. הסתכלותם של גדולי ישראל על מידת הדין</u></span><BR></U></B></span><p></p>רַבִּי עֲקִיבָא אֶפְשָׁר שֶׁרָכַשׁ יְדִיעָה בְּרוּרָה זוֹ מֵרַבּוֹ נַחוּם אִישׁ גַּם זוֹ, וְכַמְסֻפָּר בִּגְמָרָא תַּעֲנִית שֶׁהָיָה נַחוּם אִישׁ גַּמְזוֹ מְיֻסָּר לִמְאֹד, לְלֹא רַגְלַיִם, לְלֹא יָדַיִם, סוּמָא, וְכָל גּוּפוֹ מָלֵא שְׁחִין. וּמוּבָא הֶמְשֵׁךְ לְסִפּוּר זֶה בַּיְרוּשַׁלְמִי סוֹף פֵּאָה, שֶׁבָּא רַבִּי עֲקִיבָא לְבַקֵּר אֶת רַבּוֹ נַחוּם אִישׁ גַּמְזוֹ, וּכְשֶׁרָאָהוּ בְּמַצָּב זֶה, נִבְהַל וְאָמַר לְרַבּוֹ: אוֹי לִי שֶׁרְאִיתִיךָ בְּכָךְ... וֶהֱשִׁיבוֹ נַחוּם: אוֹי לִי שֶׁלֹּא רְאִיתִיךָ בְּכָךְ...
<BR><p></p>נִתְבּוֹנֵן, רַבִּי עֲקִיבָא רוֹאֶה אֶת רַבּוֹ מְיֻסָּר בְּאֹפֶן כֹּה מְזַעֲזֵעַ, נִבְהָל וְאוֹמֵר לְרַבּוֹ נַחוּם: אוֹי לִי שֶׁהִנְנִי רוֹאֶה אוֹתְךָ בְּמַצָּב שֶׁכָּזֶה, וּמַה מְּשִׁיבוֹ נַחוּם רַבּוֹ: אוֹי לִי שֶׁאֵינִי רוֹאֶה אוֹתְךָ, תַּלְמִידִי, גַּם כֵּן בַּמַּצָּב שֶׁלִּי... כְּלוֹמַר, נַחוּם מֵשִׁיב לְרַבִּי עֲקִיבָא: עַד שֶׁאַתָּה מִצְטַעֵר עָלַי שֶׁאֲנִי כָּךְ סוֹבֵל - מִצְטַעֵר אֲנִי עָלֶיךָ עַל שֶׁאֵינְךָ סוֹבֵל כָּמוֹנִי... אָמַר לוֹ רַבִּי עֲקִיבָא: רַבִּי, מְקַלְלֵנִי אַתָּה?! כְּלוֹמַר, וְכִי מְאַחֵל אַתָּה לִי אִחוּלִים שֶׁל חֳלָיִים כָּאֵלּוּ?! הֱשִׁיבוֹ נַחוּם: רַבִּי עֲקִיבָא, מְבַעֵט בַּיִּסּוּרִים אַתָּה?! כְּלוֹמַר, אֲנִי מְבָרֵךְ אוֹתְךָ וְאַתָּה סָבוּר שֶׁאֲנִי מְקַלֵּל אוֹתְךָ - הֲרֵי שֶׁאַתָּה מְבַעֵט בַּיִּסּוּרִים...
<BR><p></p>כָּךְ הָיְתָה הִסְתַּכְּלוּתָם שֶׁל גְּדוֹלֵי יִשְׂרָאֵל עַל הַיִּסּוּרִים, וּבִזְמַן שֶׁאַנְשֵׁי הֶהָמוֹן בּוֹעֲטִים בַּיִּסּוּרִים וְנוֹפְלִים בֶּאֱמוּנָתָם וּבְבִטְחוֹנָם בַּה' כַּאֲשֶׁר הַיִּסּוּרִים מַגִּיעִים אֲלֵיהֶם, הֲרֵי שֶׁגְּדוֹלֵי יִשְׂרָאֵל קָפְצוּ עַל הַ"מְּצִיאָה"... הִנֵּה הַזְּמַן שֶׁבּוֹ נוּכַל לְהוֹכִיחַ אֶת עַצְמֵנוּ כְּבָנִים חֲכָמִים שֶׁיּוֹרְדִים לְעֹמֶק דַּעְתּוֹ שֶׁל הַבּוֹרֵא, שֶׁעִם כָּל הָרָע שֶׁבָּעוֹלָם אֵין כָּאן אֶלָּא רַק טוֹב, שֶׁכֵּן אֵין מְצִיאוּת רַע אֵצֶל הַבּוֹרֵא אַחַר שֶׁהוּא טוֹב, אֶלָּא כְּשֵׁם שֶׁהוּא אֶחָד, כֵּן הַנְהָגָתוֹ רַק אַחַת - רַק טוֹב.
<BR>
<!--$~-->
<BR><a name="HtmpReportNum0018_L2"></a><a name="יז.BבְּעִידַּןBפֻּרְעָנוּתB"נִשְׁפָּךְ"BשֶׁפַעBמִמִּדַּתBהָרַחֲמִיםBיוֹתֵרBמֵעִידָּןBשֶׁאֵינוֹBשֶׁלBפֻּרְעָנוּת"></a><br><span style="font-size:28px; ">
<p></p>
<B><U><span style='color:RGB(45,104,176);'><u>יז. בעידן פרענות "נשפך" שפע ממדת הרחמים יותר מעידן שאינו של פרענות</u></span><BR></U></B></span><p></p>וְיֵשׁ לָנוּ לְהוֹסִיף נְקֻדָּה חֲשׁוּבָה, אֵימָתַי גִּלָּה הַקָּדוֹשׁ-בָּרוּךְ-הוּא לְמֹשֶׁה רַבֵּנוּ אֶת דְּרָכָיו שֶׁהֵמָּה רַק חֶסֶד וְרַחֲמִים - י"ג מִדּוֹת שֶׁל רַחֲמִים? מִיָּד לְאַחַר עֲוֹן הָעֵגֶל. דַּוְקָא אָז, בְּעֵת הַחֲרוֹן אַף הַגְּדוֹלָה בְּיוֹתֵר, רָאָה לְנָכוֹן הַבּוֹרֵא לְגַלּוֹת לְמֹשֶׁה רַבֵּנוּ שֶׁבְּעֶצֶם גַּם בִּזְמַן זֶה, שֶׁעַל פָּנָיו מְחַיֵּב חֲרוֹן אַף וָכַעַס, נְקָמָה, עֹנֶשׁ וַאֲבַדּוֹן - הַהַנְהָגָה הָאֲמִתִּית שֶׁלִּי הִיא רַק חֶסֶד בִּלְבַד, וְהוּא בְּכָל מַצָּב, וְגַם אִם תְּהֵא פֹּה עֲנִישָׁה - זֶה בְּמַטָּרָה לְהֵיטִיב וּלְתַקֵּן, כֵּיוָן שֶׁהַכֹּל נַעֲשֶׂה מֵאַהֲבַת ה' לְעַמּוֹ, וְאָב לֹא יָפֵר אַהֲבָתוֹ מִבְּנוֹ גַּם כַּאֲשֶׁר יִפְשַׁע נֶגְדּוֹ, וּבְיוֹתֵר אֵצֶל הַקָּדוֹשׁ-בָּרוּךְ-הוּא - שֶׁזּוֹ אַהֲבַת עוֹלָם, אַהֲבָה לְלֹא גְּבוּלוֹת, אַהֲבָה שֶׁאֵינָהּ תְּלוּיָה בְּשׁוּם דָּבָר.
<BR><p></p>וּבְיֶתֶר עֹמֶק, גִּלָּה כָּאן הַקָּדוֹשׁ-בָּרוּךְ-הוּא לְמֹשֶׁה רַבֵּנוּ שֶׁמִּדַּת הָרַחֲמִים נִשְׁפַּעַת בְּשֶׁפַע גָּדוֹל יוֹתֵר וּבְכַמֻּיּוֹת גְּדוֹלוֹת יוֹתֵר כַּאֲשֶׁר מִדַּת הַדִּין וְהַפֻּרְעָנוּת בָּעוֹלָם, וְכָעִנְיָן הַמּוּבָא בַּגְּמָרָא <small><small>(שבת לב)</small></small>: מִנַּיִן לַשְּׁכִינָה שֶׁהִיא מְרַאֲשׁוֹתָיו שֶׁל חוֹלֶה?... הֲרֵי שֶׁהַחוֹלֶה "זוֹכֶה" לְגִלּוּי שְׁכִינָה בְּשֶׁפַע יוֹתֵר וְהִנָּהּ לְמַעְלָה מְרַאֲשׁוֹתָיו, מַה שֶּׁלֹּא הָיָה זוֹכֶה לָזֶה אִלּוּ לֹא הָיָה חוֹלֶה. וְעוֹד מָצִינוּ בַּכָּתוּב <small><small>(תהלים לד, יט)</small></small>: "קָרוֹב ה' לְנִשְׁבְּרֵי לֵב...", וְעוֹד נֶאֱמַר <small><small>(ישעיה נז, טו)</small></small>: "...אֶשְׁכּוֹן וְאֶת דַּכָּא וּשְׁפַל רוּחַ", וְכַמּוּבָא בְּסֵפֶר "נְתִיבוֹת שָׁלוֹם", שֶׁכַּאֲשֶׁר יֵשׁ לְאָב שְׁנֵי בָּנִים, הָאֶחָד חוֹלֶה וְהַשֵּׁנִי בָּרִיא, הֲלֹא עִקַּר הַהַשְׁגָּחָה בְּרַחֲמִים הִיא עַל הַבֵּן הַחוֹלֶה, שֶׁכֵּן אָז דַּוְקָא נִצְרָךְ שֶׁתִּמָּשֵׁךְ מִדַּת הָרַחֲמִים בְּיוֹתֵר לִשְׁמֹר וּלְהַצִּיל אֶת הַמְיֻסָּר לְבִלְתִּי יִתְמוֹטֵט וְיִקְרֹס בְּצָרָתוֹ.
<BR>
<!--$~-->
<BR><a name="HtmpReportNum0019_L2"></a><a name="יח.BבִּזְמַנֵּנוּBנָחוּץBבְּיוֹתֵרBמִכָּלBהַתְּקוּפוֹתB-BלֵידַעBוּלְהַכִּירBבְּרַחֲמָנוּתBהַבּוֹרֵא"></a><br><span style="font-size:28px; ">
<p></p>
<B><U><span style='color:RGB(45,104,176);'><u>יח. בזמננו נחוץ ביותר מכל התקופות - לידע ולהכיר ברחמנות הבורא</u></span><BR></U></B></span><p></p>מוּבָא בָּרַמְחַ"ל <small><small>(דעת תבונות, עמ' קפט)</small></small>, שֶׁבְּסוֹף הַיָּמִים לִקְרַאת הַגְּאֻלָּה יַסְתִּיר הַבּוֹרֵא אֶת הֲבָנַת אָפְנֵי הַנְהָגָתוֹ, וְיַנְהִיג אֶת הַבְּרִיאָה בְּהֶסְתֵּר שֶׁלֹּא הָיָה כָּמוֹהוּ וְכִבְיָכוֹל יַחְשֹׁב בְּעֵצוֹת עֲמֻקּוֹת הֵיאַךְ לְהַסְתִּיר הַנְהָגָתוֹ, וְיִתְבַּטֵּא הַדָּבָר בַּנִּסְיוֹנוֹת וּבַיִּסּוּרִים הָרַבִּים, וּכְמוֹ שֶׁנִּבְּאוּ לָנוּ חֲזַ"ל אֶת אֲשֶׁר יִקְרֶה בְּעַם יִשְׂרָאֵל בְּאַחֲרִית הַיָּמִים.
<BR><p></p>בַּגַּשְׁמִיּוּת - נִבְּאוּ לָנוּ חֲזַ"ל שֶׁהַיִּסּוּרִים וְצָרוֹת הַחַיִּים יִהְיוּ בְּרִבּוּי גָּדוֹל בְּכַמּוּת וְאֵיכוּת; "הַיֹּקֶר יַאֲמִיר" - כְּלוֹמַר יִגְדַּל וְיִגְדַּל, "תִּכְלֶה פְּרוּטָה מִן הַכִּיס", "חֻצְפָּא יִשְׂגֵּא", "בֵּן קָם בְּאָבִיו, בַּת בְּאִמָּהּ, כַּלָּה בַּחֲמוֹתָהּ". תְּהֵא חֻצְפָּה גְּדוֹלָה, שֶׁזֶּה כּוֹלֵל שֶׁלֹּא יְהֵא כָּבוֹד זֶה לָזֶה, בָּנִים יָקוּמוּ עַל אֲבוֹתֵיהֶם, כַּלָּה עַל חֲמוֹתָהּ, וְעַל אַחַת כַּמָּה וְכַמָּה שֶׁיָּקוּמוּ נָשִׁים עַל בַּעְלֵיהֶן וּשְׁלוֹם הַבַּיִת יֵהָרֵס וְיֵחָרֵב, הַגֵּרוּשִׁין יִתְרַבּוּ, מַצַּב הַפַּרְנָסָה יְהֵא קָשֶׁה מְאֹד. וְאָכֵן, הָעֲנִיּוּת הַיּוֹם קָשָׁה בְּיוֹתֵר. אַף אִם אֹכֶל אֶפְשָׁר לוֹמַר שֶׁלֹּא כָּל כָּךְ חָסֵר, שֶׁכֵּן יֵשׁ, בָּרוּךְ ה', הַרְבֵּה חֲלֻקּוֹת מִצְרָכִים, בָּתֵּי תַּמְחוּי וְכַיּוֹצֵא, אוּלָם אֲנָשִׁים חַיִּים בְּחוֹבוֹת, לֹא מַצְלִיחִים לִגְמֹר אֶת הַחֹדֶשׁ, נוֹשִׁים דּוֹפְקִים עַל הַדְּלָתוֹת, מְרִיבוֹת וּמַחֲלוֹקוֹת רַבּוֹת יֶשְׁנָן בְּבָתִּים בֵּין אִישׁ לְאִשְׁתּוֹ בִּגְלַל הַחוֹבוֹת.
<BR><p></p>מַצַּב הַבְּרִיאוּת - חֳלָיִים שׁוֹנִים וּמְשֻׁנִּים, מַחֲלוֹת קָשׁוֹת פּוֹקְדוֹת צְעִירִים וִילָדִים לֹא פָּחוֹת מִמְבֻגָּרִים, תְּאוּנוֹת דְּרָכִים בְּכָל יוֹם וּבְכָךְ גְּזֵרַת אַלְמָנוֹת וִיתוֹמִים פּוֹקֶדֶת אֶת עַם יִשְׂרָאֵל כִּמְעַט מִדֵּי שָׁבוּעַ בְּשָׁבוּעַ. וְכָל זֶה בְּצָרוֹת הַגּוּף. וּמַה נֹּאמַר וּמַה נְּדַבֵּר מִצָּרוֹת הַנֶּפֶשׁ - חֲרָדוֹת, דִּכְאוֹנוֹת וְיֶתֶר בְּעָיוֹת הַנֶּפֶשׁ הַמְּצוּיוֹת. כַּמָּה צְרִיכִים אָנוּ בְּמַצָּבֵינוּ אֵלּוּ לְחַזֵּק אֶת הַיְדִיעָה שֶׁעוֹמֵד מֵאַחֲרֵינוּ הָאוֹהֵב "אַהֲבַת עוֹלָם", וְכָל הַנַּעֲשֶׂה נַעֲשֶׂה מִתּוֹךְ אִכְפַּתִּיּוֹת, אַהֲבָה, חֲרָדָה לִשְׁלוֹמֵנוּ, וְעוֹשֶׂה שֶׁהַכֹּל יְהֵא לְתוֹעַלְתֵּנוּ.
<BR><p></p>בָּרוּחָנִיּוּת - הַנִּסְיוֹנוֹת וְהַפִּתּוּיִים מְכַלִּים נְשָׁמוֹת, וּבְעִקָּר שֶׁל צְעִירִים וּצְעִירוֹת הַנִּסְחָפִים מִדֵּי יוֹם לַטֻּמְאָה, וְלֹא מְעַטִּים אַף נֶעֱקָרִים מֵהַקְּדֻשָּׁה שֶׁהִתְחַנְּכוּ בָּהּ וּמְסַלְּפִים דַּרְכָּם הֶפֶךְ מִדֶּרֶךְ אֲבוֹתָם וּמְמָרְרִים בָּזֶה אֶת חַיֵּי הוֹרֵיהֶם, הוֹרְגִים אוֹתָם בַּחֲצִי יְמֵיהֶם - "קָשָׁה תַּרְבּוּת רָעָה בְּתוֹךְ בֵּיתוֹ שֶׁל אָדָם יוֹתֵר מִמִּלְחֶמֶת גּוֹג וּמָגוֹג". יֶשְׁנָם הַיּוֹם כֵּלִים מַשְׁחִיתִים - אִינְטֶרְנֶט, מַחְשְׁבֵי סְרָטִים, טֶלֶוִיזְיָה, פֶּלֶאפוֹנִים וְעוֹד, שֶׁהִנָּם בְּהֶשֵּׂג יָד וּבְנָקֵל, וּבָהֶם נִתָּן לְהַשְׁחִית אֶת הַנֶּפֶשׁ בְּקַלּוּת וּבְרֶגַע אֶחָד אֶפְשָׁר לְאַבֵּד עָמָל שֶׁל שָׁנִים לְלֹא הַגְזָמָה כְּלָל.
<BR><p></p>הָעֲלִיּוֹת וְהַיְרִידוֹת בַּעֲבוֹדַת ה' הִנָּן נַחֲלַת כָּל יָחִיד וְיָחִיד, אֵין עִקְבִיּוּת בַּעֲבוֹדַת ה', אֵין סִפּוּק אֵצֶל רַבִּים בַּעֲבוֹדָתָם הָרוּחָנִית, הַתּוֹצָאוֹת לְעֻמַּת הַשְּׁאִיפוֹת כִּמְעַט אַפְסִיּוֹת - מַה שֶּׁמַּקְשֶׁה מְאֹד עַל עֲבוֹדַת הַשִּׂמְחָה בַּעֲבוֹדַת ה'. קְשָׁיִים בַּלִּמּוּד, בָּרִכּוּז, בַּשֶּׁקֶט וּבָרֹגַע. אֵין מְנוּחָה. הַטְּרָדוֹת מִתְחַדְּשׁוֹת - זוֹ הוֹלֶכֶת וְזוֹ בָּאָה.
<BR><p></p>בִּזְמַן שֶׁכָּזֶה כַּמָּה צְרִיכִים אָנוּ לְהִתְחַזֵּק בִּיסוֹד עִקָּרִי זֶה מֵעִקְּרֵי הַדָּת - שֶׁעִם הַכֹּל, וְעַל אַף הַכֹּל, הַמַּנְהִיג לֹא הִשְׁתַּנָּה, וְכַנֶּאֱמַר <small><small>(מלאכי ג, ו)</small></small>: "אֲנִי ה' לֹא שָׁנִיתִי וְאַתֶּם בְּנֵי יַעֲקֹב לֹא כְלִיתֶם". הָאַהֲבָה שֶׁל הַבּוֹרֵא לֹא הִשְׁתַּנְּתָה וְלֹא נִפְגְּמָה כְּלָל. וְאַף שֶׁכְּלַפֵּי חוּץ נִרְאֶה מַצָּב שֶׁל עֲזִיבָה, נְטִישָׁה, הֶפְקֵרוּת - עָלֵינוּ לְהַאֲמִין: "כִּי לֹא יִטֹּשׁ ה' עַמּוֹ וְנַחֲלָתוֹ לֹא יַעֲזֹב". אֵין הֶפְקֵרוּת! עֵין ה' מַשְׁגַּחַת עָלֵינוּ לַהֲבִיאֵנוּ לַטּוֹב הָאֲמִתִּי הַמְצֻפֶּה וְהַמְקֻוֶּה לָנוּ בִּידֵי הַנְּבִיאִים שֶׁנִּבְּאוּ לָנוּ עַל הַטּוֹב הַמְיֹעָד לָנוּ, וְכָל סִבְלֵנוּ וְצַעֲרֵנוּ בַּגָּלוּת הוּא - הֵן בָּאֹפֶן הָרוּחָנִי וְהֵן בָּאֹפֶן הַגַּשְׁמִי - עַל מְנָת לַהֲבִיאֵנוּ לַטּוֹב. וְגַם מַה שֶּׁנִּרְאֶה בְּעֵינֵינוּ כְּרִחוּק מִצִּדּוֹ, אֵין זֶה אֶלָּא בְּמַטָּרָה לְקָרֵב, וְלֹא לָנוּ הַחֶשְׁבּוֹנוֹת לְהָבִין דַּרְכֵי ה'. וּלְפָחוֹת זֶה נִתָּן לְהָבִין - שֶׁבְּמַצָּבֵנוּ הַיּוֹם יֶשְׁנָהּ סָנֵגוֹרְיָא גְּדוֹלָה וַעֲצוּמָה מִכָּל מִצְוָה שֶׁיְּהוּדִי עוֹשֶׂה, מִכָּל הִתְגַּבְּרוּת שֶׁגּוֹבֵר אָדָם עַל יִצְרוֹ, וּבְמַקְבִּיל כְּמוֹ כֵן נִסְתָם פֶּה הַמְקַטְרְגִים בִּזְמַן שֶׁכָּזֶה מִלְּקַטְרֵג עָלֵינוּ הַרְבֵּה מֵחֲמַת רִבּוּי הַקֹּצֶר רוּחַ, וְכַנֶּאֱמַר <small><small>(שמות ו, ט)</small></small>: "וְלֹא שָׁמְעוּ אֶל מֹשֶׁה מִקֹּצֶר רוּחַ וּמֵעֲבֹדָה קָשָׁה".
<BR><p></p>בְּנָקֵל הַיּוֹם לָשׁוּב בִּתְשׁוּבָה וּלְתַקֵּן הַכֹּל בִּמְהֵרָה, אַחַר שֶׁכְּהַיּוֹם חָבְרוּ עָלֵינוּ שְׁלֹשָׁה דְּבָרִים קָשִׁים, וְאֵלּוּ הֵם: נִסְיוֹנוֹת, יִסּוּרִים, וְהֶסְתֵּר פָּנִים, שֶׁכָּל אֵלּוּ גָּבְרוּ הַיּוֹם בְּאֹפֶן שֶׁלֹּא הָיָה כְּמוֹתוֹ, וּשְׁלֹשֶׁת אֵלּוּ שֶׁחָבְרוּ עָלֵינוּ נַעֲשׂוּ חֶבֶל עָבֶה וּמְסֻבָּךְ הֶעָשׂוּי מִחוּט הַמְשֻׁלָּשׁ מִשְּׁלֹשָׁה דְּבָרִים שֶׁהִזְכַּרְנוּ, וְחֶבֶל זֶה תָּלוּי בְּצַוָּארֵינוּ מִדֵּי יוֹם וְלֹא בִּמְהֵרָה יִנָּתֵק. עֲבוֹדָה קָשָׁה נִצְרֶכֶת עַל מְנָת לְהִנָּתֵק אֲפִלּוּ מְעַט מֵחֶבֶל מְשֻׁלָּשׁ זֶה, וְלָכֵן כָּל מַאֲמָץ וּמְסִירוּת, כָּל נְקֻדַּת אֱמֶת הַמִּתְנוֹצֶצֶת בְּלֵב יְהוּדִי עוֹשָׂה רֹשֶׁם רַב, כָּךְ שֶׁבְּעֶצֶם מַצָּבֵנוּ הַיָּרוּד יִתָּכֵן וִיהֵא סִבָּה לְהַצָּלָתֵנוּ.
<BR>
<!--$~-->
<BR><a name="HtmpReportNum0020_L2"></a><a name="יט.BיַצִּיבוּתBהַנֶּפֶשׁBתְּלוּיָהBבְּמַבָּטBנָכוֹןBעַלBהָאֱלֹקִים"></a><br><span style="font-size:28px; ">
<p></p>
<B><U><span style='color:RGB(45,104,176);'><u>יט. יציבות הנפש תלויה במבט נכון על האלקים</u></span><BR></U></B></span><p></p>עָלֵינוּ לָדַעַת יְדִיעָה נְחוּצָה וּמֻכְרַחַת שֶׁמִּבַּלְעָדֶיהָ לֹא נִמְצָא יָדֵינוּ וְרַגְלֵינוּ בְּמַצָּבֵנוּ וַעֲלוּלִים אָנוּ אַף לְאַבֵּד אֶת הַדַּעַת וְהַשְּׁפִיּוּת מִתִּסְכּוּל הַקֻּשְׁיוֹת וְרִבּוּי הַתְּמִיהוֹת שֶׁבְּהַנְהָגַת ה' אֶת עוֹלָמוֹ, וְהוּא לְהִסְתַּכֵּל עַל הַבּוֹרֵא בַּמַּבָּט הַנָּכוֹן.
<BR><p></p>וְהוּא - שֶׁכָּל הַנְהָגַת ה' בְּעוֹלָמוֹ נוֹבַעַת מֵאַהֲבָה, וְאַף שֶׁהַנְהָגָתוֹ נִרְאֵית לָעַיִן כְּעוֹיֶנֶת וְאַכְזָרִית, אֵין זֶה אֶלָּא כְּרוֹפֵא הַבָּא בְּסַכִּינוֹ לַחְתֹּךְ בִּבְשַׂר הַחוֹלֶה עַל מְנָת לְרַפֹּאתוֹ.
<BR><p></p>הָבָה וְנִרְאֶה הֵיאַךְ הִסְתַּכְּלוּת נְכוֹנָה מְשַׁנָּה אֶת מַצַּב נַפְשׁוֹ שֶׁל הָאָדָם. נִתְבּוֹנֵן, מְחַבֵּל, אִישׁ חָמָס הַבָּא עָלֶיךָ עִם סַכִּינוֹ, כֵּיצַד תִּסְתַּכֵּל עָלָיו? - שׂוֹנֵא, צָמֵא לְדָם, אַכְזָר, פּוֹשֵׁעַ... וּלְעֻמַּת זֹאת כֵּיצַד תִּסְתַּכֵּל עַל הָרוֹפֵא הַבָּא עָלֶיךָ כְּמוֹ כֵן בְּסַכִּין? הֲלֹא כְּמַצִּיל חַיִּים, וְעוֹד תּוֹדֶה לוֹ עַל כָּךְ.
<BR><p></p>וְהוּא אָמְרֵנוּ בַּתְּפִלָּה: "רְפָאֵנוּ ה' וְנֵרָפֵא... כִּי אֵל רוֹפֵא רַחֲמָן וְנֶאֱמָן אַתָּה".
<BR><p></p>לֹא בְּקַל אֶפְשָׁר לִמְצֹא רוֹפֵא רַחֲמָן... נֶאֱמָן...
<BR><p></p>לֹא קַל לִמְצֹא רוֹפֵא הַמְבַצֵּעַ פְּעֻלָּתוֹ בְּרַחֲמָנוּת וּבֶאֱמוּנָה לְלֹא שׁוּם אִינְטֶרֶס, לֹא שֶׁל כָּבוֹד וְלֹא שֶׁל כֶּסֶף. אוּלָם אֵצֶל הַקָּדוֹשׁ-בָּרוּךְ-הוּא תִּמְצָא זֹאת, וְלֹא עוֹד אֶלָּא שֶׁנִּמְצָא זֹאת אֶצְלוֹ בְּשִׂיא הַשְּׁלֵמוּת. אִם לֹא יִהְיֶה בָּרוּר לָנוּ שֶׁעִסְקֵנוּ עִם הַבּוֹרֵא הָאוֹהֵב בֶּאֱמֶת - אִבַּדְנוּ כָּל תִּקְוָה! שֶׁכֵּן, מַה תִּקְוָה תִּהְיֶה לָנוּ בְּאִם נַבִּיט עַל הַנְהָגָתוֹ עִמָּנוּ כְּשׂוֹנֵא וְעוֹיֵן, חַס וְחָלִילָה?!
<BR><p></p>מְשַׁנְּנִים אָנוּ תָּמִיד אֶת אֲמִתּוּת הָאֱמוּנָה, שֶׁאֵין עוֹד מִלְּבַד הַקָּדוֹשׁ-בָּרוּךְ-הוּא בְּהַנְהָגַת עוֹלָמוֹ, וְכֵן כָּל הַנַּעֲשֶׂה בָּעוֹלָם הוּא בְּהַשְׁגָּחַת ה', מִתּוֹךְ צֶדֶק וְיֹשֶׁר, וְהַכֹּל לְפִי מַעֲשָׂיו שֶׁל אָדָם, וְכַנֶּאֱמַר <small><small>(ירמיה לב, יט)</small></small>: "גְּדֹל הָעֵצָה וְרַב הָעֲלִילִיָּה אֲשֶׁר עֵינֶיךָ פְקֻחוֹת עַל כָּל דַּרְכֵי בְּנֵי אָדָם לָתֵת לְאִישׁ כִּדְרָכָיו וְכִפְרִי מַעֲלָלָיו". וּכְמוֹ כֵן מְלַמְּדִים אוֹתָנוּ תָּמִיד שֶׁכָּל הַנְהָגַת ה' עִם הָאָדָם הִנָּהּ לְטוֹבָתוֹ וּלְתוֹעַלְתּוֹ, אוּלָם בִּידִיעוֹת אֵלּוּ עֲדַיִן יִתָּכֵן וְיִתְמָרֵד הָאָדָם מֵחֲמַת קְשִׁי הַטִּפּוּל, שֶׁכֵּן אַדְּרַבָּא, דַּוְקָא לִהְיוֹתוֹ מַאֲמִין שֶׁכָּל הַנַּעֲשֶׂה עִמּוֹ הוּא מֵהַבּוֹרֵא, הֲלֹא כַּאֲשֶׁר יָקוּץ זֶה בְּמַצָּבוֹ, יָטִיל זַעְמוֹ וְזַעְפּוֹ עַל הַבּוֹרֵא דַּוְקָא בְּאָמְרוֹ: כָּל הַצָּרוֹת וְהַסֵּבֶל שֶׁלִּי הֲלֹא רַק הַבּוֹרֵא עוֹשֶׂה לִי זֹאת... וּלְהַבְדִּיל - כַּאֲשֶׁר זֶה הַלֹּא מַאֲמִין יָטִיל זַעְמוֹ וְזַעְפּוֹ עַל הַגּוֹרְמִים הַטִּבְעִיִּים, עַל פְּלוֹנִי אוֹ אַלְמוֹנִי שֶׁהֵרֵעוּ לוֹ, הֲלֹא זֶה הַמַּאֲמִין יָטִיל זַעְמוֹ וְזַעְפּוֹ עַל הַבּוֹרֵא דַּוְקָא, וַהֲיִתָּכֵן שֶׁהָאֱמוּנָה שֶׁל הַמַּאֲמִין תְּבִיאֵהוּ לִהְיוֹת גָּרוּעַ מֵהַלֹּא מַאֲמִין?!
<BR><p></p>אֶלָּא שֶׁעֲדַיִן חֲסֵרָה לַמַּאֲמִין יְדִיעָה נְחוּצָה וְנוֹסֶפֶת שֶׁהִיא וְרַק הִיא תְּיַצְּבֵהוּ וּתְיַסְּדֵהוּ עַל קִיּוּמוֹ וְעָמְדוֹ בְּכָל מַצָּב, וְהִיא שֶׁיֵּדַע שֶׁעִסְקוֹ עִם אוֹהֵב נֶאֱמָן שֶׁלְּעוֹלָם לֹא מֵפֵר אֶת נֶאֱמָנוּתוֹ וְאַהֲבָתוֹ מֵהָאָדָם, וְגַם כַּאֲשֶׁר הַנְהָגָתוֹ עִם הָאָדָם בְּמִדַּת הַדִּין, אֵין נִפְגֶּמֶת בְּכָךְ מִדַּת הָאַהֲבָה שֶׁלּוֹ לָאָדָם בִּכְהוּא זֶה, שֶׁכֵּן אֵצֶל הַבּוֹרֵא, מִדּוֹתָיו הִנָּן הַנְהָגוֹת עִם בְּרוּאָיו וְאֵינָן בְּעֶצֶם מַהוּתוֹ, וּלְכָךְ כַּאֲשֶׁר נוֹהֵג הוּא בְּמִדַּת הַדִּין עִם בְּרוּאָיו, אֵין הַדָּבָר נוֹגֵעַ בְּמִדַּת אַהֲבָתוֹ לִבְרוּאָיו.
<BR><p></p>וְלֹא כְּמוֹ אֵצֶל בְּנֵי הָאָדָם שֶׁכַּאֲשֶׁר תּוֹקְפִים זֶה לָזֶה בַּעֲנִישָׁה וּבִמְרִיבָה, בְּהֶכְרֵחַ שֶׁנִּפְגֶּמֶת אֶצְלָם מִדַּת הָאַהֲבָה - לֹא כֵן אֵצֶל הַבּוֹרֵא, לְעוֹלָם לֹא נִפְגֶּמֶת אֶצְלוֹ מִדַּת הָאַהֲבָה, וְגַם בְּמַצָּבִים שֶׁעַל פְּנֵי הַדְּבָרִים נִרְאֶה כִּבְיָכוֹל מֶסֶר הַמֵּבִיא לִתְחוּשָׁה שֶׁל נְטִישָׁה, עֲזִיבָה וְהֶפְקֵר - אֵין הַדָּבָר כֵּן, וּכְמוֹ שֶׁנּוֹכִיחַ זֹאת לְהַלָּן.
<BR>
<!--$~-->
<BR><a name="HtmpReportNum0021_L2"></a><a name="כ.BהוֹכָחוֹתBוְהַמְחָשׁוֹתBלְאַהֲבַתBה'BאֶתBבְּרוּאָיו"></a><br><span style="font-size:28px; ">
<p></p>
<B><U><span style='color:RGB(45,104,176);'><u>כ. הוכחות והמחשות לאהבת ה' את ברואיו</u></span><BR></U></B></span><p></p>נְצַיֵּן כַּמָּה נְקֻדּוֹת הַמּוֹכִיחוֹת בַּעֲלִיל אֶת אַהֲבַת ה' לִבְרוּאָיו:
<BR><p></p><b>א.</b> נִתְבּוֹנֵן, נִצְטַוִּינוּ לִקְרֹא בְּכָל יוֹם קְרִיאַת שְׁמַע, וּבָהּ כָּתוּב "וְאָהַבְתָּ אֵת ה' אֱלֹקֶיךָ בְּכָל לְבָבְךָ וּבְכָל נַפְשְׁךָ וּבְכָל מְאֹדֶךָ", דְּהַיְנוּ אֲפִלּוּ נוֹטֵל נַפְשְׁךָ, אֲפִלּוּ נוֹטֵל כָּל מָמוֹנְךָ - תֹּאהֲבֵהוּ! הֲיִתָּכֵן לֶאֱהֹב אֶת זֶה הַנּוֹטֵל נַפְשׁוֹ וּמָמוֹנוֹ שֶׁל אָדָם? הֲיַעֲלֶה עַל הַדַּעַת שֶׁיָּקוּם מוֹשֵׁל וִיצַוֶּה לִבְנֵי עִירוֹ לִמְסֹר עֲבוּרוֹ אֶת כָּל רְצוֹנוֹתֵיהֶם - "בְּכָל לְבָבְךָ", לָמוּת בִּשְׁבִילוֹ - "בְּכָל נַפְשְׁךָ", לִתֵּן כָּל מָמוֹנָם עֲבוּרוֹ - "בְּכָל מְאֹדֶךָ"?! הֲלֹא בַּקָּשָׁה שֶׁכָּזוֹ תֵּחָשֵׁב לְמוּזָרָה, וְאוּלַי אַף תְּקוֹמֵם.
<BR><p></p>הֵיאַךְ, אִם כֵּן, תְּצַוֶּה אוֹתָנוּ הַתּוֹרָה עַל דָּבָר שֶׁאִי אֶפְשָׁר לְקַיְּמוֹ, וּבִפְרָט לְאָדָם "קְשֵׁה יוֹם" גַּלְמוּד וַעֲרִירִי, הֵיאַךְ יָבִין צִוּוּי שֶׁכָּזֶה אִם לֹא בְּהֶכְרֵחַ שֶׁבָּרוּר הוּא שֶׁצִּוּוּי זֶה הַבָּא לָנוּ מִן הַבּוֹרֵא הוּא כְּדַאי לוֹ לְכָל אָדָם לְתוֹעַלְתּוֹ וּלְטוֹבָתוֹ לִתֵּן נַפְשׁוֹ וּמָמוֹנוֹ לַה' אַחַר שֶׁבְּוַדַּאי יֵשׁ לוֹ לַבּוֹרֵא, בְּרֹב אַהֲבָתוֹ לָאָדָם, לִתֵּן לוֹ פִּי כַּמָּה וְכַמָּה מִמַּה שֶּׁמִּתְבַּקֵּשׁ מִמֶּנּוּ.
<BR><p></p><b>ב.</b> הִתְבּוֹנְנוּת נוֹסֶפֶת, הֵיאַךְ נִצְטַוִּינוּ בְּכָל יוֹם לָשֵׂאת פָּנֵינוּ, לְהִתְפַּלֵּל לַה', לִשְׁפֹּךְ לִבֵּנוּ לְפָנָיו וּלְבַקֵּשׁ בַּקָּשׁוֹתֵינוּ? הֲיִתָּכֵן שֶׁיִּפְנֶה אָדָם לְבַקֵּשׁ בַּקָּשׁוֹתָיו מֵאָדָם הַנֶּחְשָׁב לְשׂוֹנְאוֹ, אוֹ אֲפִלּוּ שֶׁאֵינוֹ אוֹהֲבוֹ, אוֹ שֶׁאֵינוֹ מַכִּירוֹ?! הֲלֹא לֹא יִפְנֶה אָדָם לְבַקֵּשׁ בַּקָּשׁוֹתָיו, רַק מִמִּי שֶׁהוּא מַכִּירוֹ וְיוֹדֵעַ שֶׁיֵּשׁ לוֹ חֵפֶץ לְהֵיטִיב לוֹ, וּבְהֶכְרֵחַ שֶׁהַמְּצִיאוּת הִיא: אַהֲבַת ה' לְעַמּוֹ בְּחֶמְלָה גְּדוֹלָה וִיתֵרָה, וְרַק מִכֹּחַ מֻנָּח פָּשׁוּט זֶה נִגָּשִׁים אָנוּ יוֹם יוֹם לְבַקֵּשׁ צְרָכֵינוּ מִלְּפָנָיו.
<BR><p></p><b>ג.</b> וְעוֹד, הֲיִתָּכֵן שֶׁיִּפְנֶה אָדָם לְבַקֵּשׁ בַּקָּשׁוֹתָיו מִמִּישֶׁהוּ יוֹם אַחַר יוֹם, וְגַם בְּאוֹתוֹ יוֹם כַּמָּה וְכַמָּה פְּעָמִים?! הֲלֹא לְמַשָּׂא וָנֵטֶל יֵחָשֵׁב! גַּם הָאָב הָאוֹהֵב בְּיוֹתֵר, הֲיִסְבֹּל בֵּן שֶׁבְּכָל יוֹם שָׁלֹשׁ פְּעָמִים דּוֹפֵק לוֹ בְּדַלְתּוֹ וּמְבַקֵּשׁ מִמֶּנּוּ אֶת צְרָכָיו?! וְאִם כֵּן הֵיאַךְ תִּקְּנוּ לָנוּ חֲכָמֵינוּ זַ"ל לִפְנוֹת לַבּוֹרֵא יוֹם יוֹם בִּתְפִלָּתֵנוּ, וְשָׁלֹשׁ פְּעָמִים בְּכָל יוֹם לַעֲמֹד וְלַחֲזֹר וְלַעֲמֹד וּלְבַקֵּשׁ עַל נַפְשֵׁנוּ וְעַל נַפְשׁוֹת בְּנֵי בֵיתֵנוּ רְפוּאָה, פַּרְנָסָה, חָכְמָה וְכוּ'? אִם לֹא שֶׁהָיָה בָּרוּר לְאַנְשֵׁי כְּנֶסֶת הַגְּדוֹלָה, שֶׁהָיוּ מֵהֶם גַּם נְבִיאִים, שֶׁהַבּוֹרֵא מֵרֹב אַהֲבָתוֹ לָאָדָם מִתְעַנֵּג מִכָּךְ שֶׁהָאָדָם פּוֹנֶה אֵלָיו יוֹם יוֹם וַאֲפִלּוּ כַּמָּה פְּעָמִים בְּיוֹם, וַאֲפִלּוּ שֶׁתְּהֵא אוֹתָהּ בַּקָּשָׁה חוֹזֶרֶת וְנִשְׁנֵית, אִם לֹא שֶׁהַמֻּנָּח פָּשׁוּט שֶׁהַבּוֹרֵא מִשְׁתַּעֲשֵׁעַ בָּאָדָם הַפּוֹנֶה אֵלָיו כְּבֵן אָהוּב הַמִּתְרַפֵּק עַל אָבִיו וּמְשַׁעְשְׁעוֹ בְּדִבּוּרָיו, לֹא הָיוּ מְצַוִּים אוֹתָנוּ עַל כָּךְ, כִּי הֲלֹא הַהִגָּיוֹן הַטִּבְעִי טוֹעֵן שֶׁלְּמַשָּׂא וְאַף לְמִאוּס יֵחָשֵׁב זֶה הַנּוֹהֵג כָּךְ.
<BR><p></p><b>ד.</b> עוֹד נִתְבּוֹנֵן, אַנְשֵׁי כְּנֶסֶת הַגְּדוֹלָה צִוּוּנוּ לְהוֹדוֹת לַה' וּלְבָרֵךְ לוֹ יוֹם יוֹם עַל כָּל אֲשֶׁר נֹאכַל וְנִשְׁתֶּה, בְּרָכָה לִפְנֵי וּבְרָכָה לְאַחֲרֵי. נִתְבּוֹנֵן, הַאִם יֵשׁ בָּזֶה סְבִירוּת? הִנֵּה לְהַמְחָשָׁה, בֵּן הַחַי אֵצֶל אָבִיו, נוֹטֵל כּוֹס מַיִם לִשְׁתּוֹת, פּוֹנֶה לְאָבִיו: אַבָּא, הֲרֵינִי מְבָרֶכְךָ עַל הַמַּיִם שֶׁהִנְנִי נוֹטֵל בִּרְשׁוּתְךָ... וּכְשֶׁמְּסַיֵּם לִשְׁתּוֹת פּוֹנֶה שׁוּב לְאָבִיו: אַבָּא, תּוֹדָה רַבָּה עַל הַמַּיִם... לְאַחַר דַּקּוֹת מִסְפָּר שׁוּב נוֹטֵל הַבֵּן פְּרִי מֵהַבַּיִת, וְשׁוּב פּוֹנֶה לְאָבִיו: אַבָּא, הֲרֵינִי מְבָרֶכְךָ עַל הַפְּרִי שֶׁהִנְנִי נוֹטֵל בִּרְשׁוּתְךָ... וּכְשֶׁמְּסַיֵּם לֶאֱכֹל פּוֹנֶה שׁוּב לְאָבִיו: אַבָּא, תּוֹדָה עַל הַפְּרִי... וְכֵן חוֹזֵר חָלִילָה כְּעֶשֶׂר אוֹ עֶשְׂרִים פַּעַם בְּיוֹם... הַלְנוֹרְמָלִי יֵחָשֵׁב בֵּן זֶה?! בְּוַדַּאי יִקַּח הָאַבָּא בֵּן שֶׁכָּזֶה לְטִפּוּל...
<BR><p></p>וְהִנֵּה לְגַבֵּי הַקָּדוֹשׁ-בָּרוּךְ-הוּא צִוּוּנוּ חֲכָמֵינוּ לְבָרֵךְ עַל כָּל הֲנָאָה שֶׁנֶּהֱנִים אָנוּ מֵעוֹלָמוֹ שֶׁל הַבּוֹרֵא - בְּרָכָה לִפְנֵי וּלְאַחֲרֵי. מֵאָה בְּרָכוֹת לְפָחוֹת חַיָּב אָדָם לְבָרֵךְ בְּכָל יוֹם, עַל כָּל פְּעֻלָּה וּפְעֻלָּה הַנַּעֲשֵׂית עִמּוֹ, עַל כָּל אֲכִילָה וּשְׁתִיָּה וְכַיּוֹצֵא, וְהַבְּרָכוֹת הֵמָּה בְּכָל פְּרָטֵי חַיֵּינוּ, כְּמוֹ: פּוֹקֵחַ עִוְרִים, מַתִּיר אֲסוּרִים, זוֹקֵף כְּפוּפִים, וְכַיּוֹצֵא בְּיֶתֶר בִּרְכוֹת הַשַּׁחַר שֶׁפֵּרְטוּ לָנוּ חֲכָמֵינוּ לְהוֹדוֹת לַה' וְעַד לִפְרָטֵי פְּרָטִים, כְּמוֹ עַל נְעִילַת הַמִּנְעָלִים, לְבִישַׁת הַבְּגָדִים, חֲגִירַת חֲגוֹרָה וְכַיּוֹצֵא. הֵיאַךְ לֹא חָשְׁבוּ שֶׁמָּא יָקוּץ הַבּוֹרֵא בְּטוֹרְדָנוּת זוֹ הַבָּאָה מִצִּדֵּנוּ לְהַטְרִידוֹ בְּכָל רֶגַע וְעַל כָּל פְּרָט וּפְרָט?
<BR><p></p>הַתְּשׁוּבָה לְכָךְ, כִּי אֵין לָנוּ מֻשָּׂג בְּגֹדֶל הָאַהֲבָה שֶׁאוֹהֵב הַבּוֹרֵא לְעַמּוֹ יִשְׂרָאֵל בִּכְלָל, וּלְכָל יְהוּדִי בִּפְרָט, וְשָׂמֵחַ וּמִתְעַנֵּג בּוֹ עַל כָּל מִלָּה וּמִלָּה שֶׁמּוֹצִיא מִפִּיו הַמּוֹרָה עַל אֱמוּנַת ה', וּכְמוֹ שֶׁאָמְרוּ חֲזַ"ל בַּגְּמָרָא <small><small>(ברכות כ)</small></small>: "וְהַלְוַאי שֶׁיִּתְפַּלֵּל הָאָדָם כָּל הַיּוֹם כֻּלּוֹ". וְלֹא עוֹד, אֶלָּא שֶׁעַל בְּרָכוֹת וְהוֹדָאוֹת הַלָּלוּ שֶׁכִּבְיָכוֹל חוֹזֵר הָאָדָם וְשׁוֹנֶה עֲלֵיהֶם, יַרְבֶּה הַקָּדוֹשׁ-בָּרוּךְ-הוּא שְׂכָרוֹ שֶׁל זֶה לְאֵין קֵץ, וְכָל הַמְבָרֵךְ לַה' מִתְבָּרֵךְ בְּכָל טוּב. וְלֹא עוֹד, אֶלָּא זֶה הָאוֹכֵל וְהַנֶּהֱנֶה מֵהָעוֹלָם בְּלֹא בְּרָכָה נֶחְשָׁב לְגוֹזֵל לְהַקָּדוֹשׁ-בָּרוּךְ-הוּא. אִם כֵּן, עַד כַּמָּה יֵשׁ לָנוּ לִרְאוֹת בְּכָךְ אֶת טוּבוֹ וְאַהֲבָתוֹ שֶׁל הַבּוֹרֵא לָאָדָם, שֶׁכֵּן זוֹ כָּל תַּכְלִיתוֹ בִּבְרִיאַת הָאָדָם - לְהֵיטִיב לוֹ.
<BR><p></p>אָנוּ מֻרְגָּלִים לְמֻשְּׂגֵי אַהֲבָה, אוּלָם כָּל מֻשָּׂגֵינוּ בְּמֻשְּׂגֵי אַהֲבָה הַטִּבְעִיִּים, כְּמוֹ אַהֲבַת אָב וָאֵם לִבְנֵיהֶם, בָּנִים לְהוֹרֵיהֶם, אִישׁ לְאִשְׁתּוֹ, אַהֲבַת חֲבֵרִים וְכַיּוֹצֵא. אַהֲבָה זוֹ מֻגְבֶּלֶת הַתְּלוּיָה בְּדָבָר, שֶׁכֵּן גַּם הוֹרִים הָאוֹהֲבִים לִבְנֵיהֶם, מִלְּבַד שֶׁאַהֲבָה זוֹ מֻגְבֶּלֶת וּמֻתְנֵית בְּמִדָּה מְסֻיֶּמֶת בְּאֹפֶן יַחֲסֵי הַבָּנִים לַאֲבוֹתָם. בְּנוֹסָף לְכָךְ, הֲלֹא אַהֲבָה זוֹ נוֹבַעַת מֵאַהֲבַת עַצְמָם, שֶׁכֵּן מֻטְבַּעַת בָּהֶם אַהֲבָה לִבְנֵיהֶם בַּטֶּבַע, וּכְשֶׁיִּצְטַעֲרוּ בְּנֵיהֶם יָחוּשׁוּ הַצַּעַר בְּעַצְמָם.
<BR><p></p>לְשֵׁם הַמְחָשָׁה נִתְבּוֹנֵן, אָב שֶׁיֵּשׁ לוֹ בֵּן בֶּן שְׁנָתַיִם, בֵּן אָהוּב שֶׁלֹּא רָאָהוּ כָּל הַיּוֹם - חוֹזֵר הָאָב מֵעֲבוֹדָתוֹ, רָץ הַבֵּן לִקְרַאת אָבִיו - מִיָּד נוֹשְׂאוֹ הָאָב עַל זְרוֹעוֹתָיו וּמְחַבְּקוֹ וּמְנַשְּׁקוֹ. וּבְכֵן, כַּמָּה זְמַן יִשָּׂא הָאָב לִבְנוֹ זֶה עַל זְרוֹעוֹתָיו? חָמֵשׁ דַּקּוֹת, עֶשֶׂר דַּקּוֹת לְכָל הַיּוֹתֵר! לְאַחַר מִכֵּן יוֹרִידֵהוּ, וְאִם לֹא יַחְפֹּץ הַבֵּן לֵירֵד, יִתֵּן לוֹ מַמְתָּק אוֹ צַעֲצוּעַ וְיוֹרִידֵהוּ. וְאִם בֵּן זֶה גָּדוֹל יוֹתֵר כְּבֶן חָמֵשׁ, שֵׁשׁ, שֶׁבַע - בְּוַדַּאי לֹא יִסְבֹּל לְשֵׂאתוֹ כְּלָל, וְאִלּוּ אֵצֶל הַבּוֹרֵא אֵין מֻשַּׂג "נוּדְנִיק" "טוֹרְדָן" וְכַיּוֹצֵא, אֶלָּא כָּל הַדָּבֵק בְּבוֹרְאוֹ בְּיוֹתֵר - מְשַׁעְשְׁעוֹ בְּיוֹתֵר.
<BR><p></p>מֻשַּׂג הָאַהֲבָה הַמָּצוּי אֵצֶל הַבּוֹרֵא אֵין לָנוּ הַשָּׂגָה בּוֹ, זוֹ אַהֲבָה לְלֹא גְּבוּלוֹת, אַהֲבָה שֶׁאֵינָהּ תְּלוּיָה בְּדָבָר, אַהֲבָה לְמַעְלָה מִכָּל מֻשְּׂגֵי אַהֲבָה טִבְעִית שֶׁאָנוּ מַכִּירִים, וְכָל כָּךְ יַחְפֹּץ וְיֹאהַב ה' לְעַמּוֹ, וּכְמוֹ שֶׁנָּבִיא לְקַמָּן פְּסוּקִים מְפֹרָשִׁים עַל כָּךְ, עַד כְּדֵי שֶׁלֹּא יָקוּץ בָּם וְלֹא יֻטְרַד מֵהֶם גַּם אִם יְשׂוֹחֲחוּ עִמּוֹ כָּל הַיּוֹם כֻּלּוֹ, וְאַדְּרַבָּא, יִתְעַנֵּג לִמְאֹד עַל בָּנָיו הַמַּשְׂכִּילִים לְהַכִּירוֹ וּלְדַעְתּוֹ, יִתְעַנֵּג מְאֹד עַל שֶׁיֵּשׁ בְּכֹחָם לַהֲדֹף אֶת כָּל אוֹיְבֵי הָאֱמוּנָה הַמְּצוּיִים, הַטִּבְעִיִּים, הַמִּקְרִיִּים, הַכֹּחָנִיּוּת וְהַכְּפִירָה הַמְּצוּיָה בָּעוֹלָם הַמַּסְתִּירִים וּמַסְגִּירִים אֲמִתּוּת מְצִיאוּתוֹ, וּלְשַׁעֲשׁוּעַ גָּדוֹל יְהֵא אֶצְלוֹ בְּכָךְ שֶׁיִּמָּצְאוּ בְּנֵי אָדָם חֲכָמִים הַמְּלֵאִים בֶּאֱמוּנָה בַּה', וַעֲלֵיהֶם יִתְעַנֵּג הַבּוֹרֵא לְהֵיטִיב לָהֶם וּלְהַרְבּוֹת שְׂכָרָם בָּעוֹלָם הַזֶּה וּבָעוֹלָם הַבָּא.
<BR><p></p>הִנֵּה הַמֻּשַּׂג "לְהִדַּבֵּק" אָדָם בַּחֲבֵרוֹ, זֶהוּ מֻשָּׂג שְׁלִילִי. בְּנֵי אָדָם לֹא חֲפֵצִים שֶׁ"יִּדַּבְּקוּ" בָּהֶם, וְאָדָם שֶׁמַּטְרִיד בְּבִקּוּרָיו, בְּדִבּוּרָיו, בְּבַקָּשׁוֹתָיו הַחוֹזְרוֹת וְנוֹשְׁנוֹת - הַתְּחוּשָׁה כְּלַפָּיו: אֵיזֶה "דֶּבֶק" אָדָם זֶה... כַּמָּה הוּא נִדְבָּק...
<BR><p></p>אוּלָם אֵצֶל הַקָּדוֹשׁ-בָּרוּךְ-הוּא הַמֻּשַּׂג "דְּבֵקוּת" הוּא מֻשָּׂג הַנַּעֲלֶה בְּיוֹתֵר, וְהוּא הַדֶּרֶךְ שֶׁהָלְכוּ בוֹ כָּל הַצַּדִּיקִים, וְכַנֶּאֱמַר בַּתּוֹרָה <small><small>(דברים י, כ)</small></small>: "אֶת ה' אֱלֹקֶיךָ תִּירָא אֹתוֹ תַעֲבֹד וּבוֹ תִדְבָּק". וְעוֹד נֶאֱמַר <small><small>(שם ד, ד)</small></small>: "וְאַתֶּם הַדְּבֵקִים בַּה' אֱלֹקֵיכֶם חַיִּים כֻּלְּכֶם הַיּוֹם". הֲרֵי אַדְּרַבָּא, ה' דּוֹרֵשׁ מֵאִתָּנוּ שֶׁנִּדַּבֵּק בּוֹ. וְאֵין לוֹ לְהַקָּדוֹשׁ-בָּרוּךְ-הוּא לֹא טֹרַח וְלֹא מַשָּׂא בִּהְיוֹת הָאָדָם דָּבֵק בּוֹ כָּל הַיּוֹם וְהַלַּיְלָה, וְזוֹ מַעֲלַת הַצַּדִּיקִים - כַּמְבֹאָר בְּסָעִיף רִאשׁוֹן בַּשֻּׁלְחָן עָרוּךְ, וְהוּא מֵהָרַמְבַּ"ם בְּסִפְרוֹ "מוֹרֵה נְבוֹכִים" - לִהְיוֹתָם דְּבוּקִים בּוֹ יִתְבָּרַךְ תָּמִיד, וּכְכָל שֶׁיַּתְמִיד הָאָדָם בִּדְבֵקוּתוֹ בַּה' בְּמַחֲשַׁבְתּוֹ וּבְדִבּוּרָיו עִמּוֹ - כֵּן תִּגְדַּל מַעֲלָתוֹ.
<BR><p></p><b>ה.</b> כְּמוֹ כֵן נִתְבּוֹנֵן הִתְבּוֹנְנוּת נוֹסֶפֶת בְּדוֹמֶה לְהַנִּזְכַּר, כָּל אַבָּא מְחַכֶּה וּמַמְתִּין אֵימָתַי בְּנוֹ כְּבָר יְהֵא עַצְמָאִי, מִסְתַּדֵּר בְּעַצְמוֹ בְּכָל עִנְיָנָיו וְלֹא "נוֹפֵל" עַל אָבִיו, וְכַמָּה שֶׁהַבֵּן יוֹתֵר עַצְמָאִי - יוֹתֵר לְנַחַת רוּחוֹ שֶׁל הָאָב. לְעֻמַּת זֹאת אֵצֶל הַבּוֹרֵא הַדָּבָר הוּא לְהֶפֶךְ - כַּמָּה שֶׁהָאָדָם חָשׁ יוֹתֵר תְּלוּת בַּבּוֹרֵא, חָבִיב הוּא בְּיוֹתֵר. כַּמָּה שֶׁהָאָדָם יוֹתֵר מְנַטְרֵל אֶת עַצְמוֹ מֵהַבִּטָּחוֹן הָעַצְמִי שֶׁלּוֹ וְתוֹלֶה עַצְמוֹ בַּבּוֹרֵא - זֶהוּ אִישׁ הַמַּעֲלָה הַבָּא עַל תַּכְלִיתוֹ בֶּאֱמֶת.
<BR><p></p>וְשֶׁיְּהֵא זֶה אַף בַּדְּבָרִים הַמִּינִימָלִיִּים בְּיוֹתֵר הַדּוֹרְשִׁים בִּטָּחוֹן עַצְמִי, כְּגוֹן לָלֶכֶת, לָשֶׁבֶת, לַעֲמֹד, לִפְקֹחַ עֵינַיִם, לִלְבֹּשׁ בְּגָדִים וּמִנְעָלִים וְכַיּוֹצֵא. בִּדְבָרִים מִינִימָלִים שֶׁכָּאֵלֶּה הֲיַחְפֹּץ אָב שֶׁיְּהֵא בְּנוֹ תָּלוּי בּוֹ?! הֲלֹא בְּכָךְ יְהֵא לְמִטְרָד וּלְנֵטֶל עַל אָבִיו בְּאֹפֶן הַמְצַעֵר בְּיוֹתֵר. וְאִלּוּ אֵצֶל הַקָּדוֹשׁ-בָּרוּךְ-הוּא אַדְּרַבָּא - מְבַקֵּשׁ הַבּוֹרֵא מֵאִתָּנוּ <small><small>(תהלים נה, כג)</small></small>: "הַשְׁלֵךְ עַל ה' יְהָבְךָ וְהוּא יְכַלְכְּלֶךָ". הַשְׁלֵךְ עַל ה' כָּל "יְהָבְךָ" - מַשָּׂאֲךָ, וַאֲפִלּוּ עַד הַפְּרָטִים הַמִּינִימָלִים שֶׁהִזְכַּרְנוּ, תִּבְטַח וְתִתְלֶה בּוֹ וְלֹא בְּעַצְמְךָ, וּתְבָרֵךְ אוֹתוֹ עַל כָּל פְּרָט, וּכְגוֹן זוֹקֵף כְּפוּפִים, מַתִּיר אֲסוּרִים, פּוֹקֵחַ עִוְרִים, מַלְבִּישׁ עֲרֻמִּים וְכַיּוֹצֵא. תֵּן תּוֹדָה עַל כָּל פְּרָט וְתוֹרֶה בְּכָךְ שֶׁהִנְּךָ תּוֹלֶה עַצְמְךָ בּוֹ אַף בַּפְּרָטִים הַלָּלוּ, וּבָזֶה אַתָּה מְשֻׁבָּח יוֹתֵר. וְלֹא רַק שֶׁאֵין נֵטֶל וְטִרְדָּה אֵצֶל הַבּוֹרֵא כְּשֶׁתִּתְלֶה עַצְמְךָ בּוֹ בְּכָל פְּרָט, אֶלָּא אַדְּרַבָּא, בָּזֶה אַתָּה בָּא עַל תַּכְלִיתְךָ בְּיוֹתֵר.
<BR>
<!--$~-->
<BR><a name="HtmpReportNum0022_L2"></a><a name="כא.BבְּעָיַתBהַבְּעָיוֹת...!"></a><br><span style="font-size:28px; ">
<p></p>
<B><U><span style='color:RGB(45,104,176);'><u>כא. בעית הבעיות...!</u></span><BR></U></B></span><p></p>אֵין לְשׁוּם יְהוּדִי בְּעָיָה עִם הָאֱמוּנָה. לְכָל יְהוּדִי יֶשְׁנָהּ אֱמוּנָה. אֱמוּנָה הֲלֹא הִיא דָּבָר מְפֻרְסָם וּמֻסְכָּם גַּם אֵצֶל הַנּוֹצְרִים וְהַמֻּסְלְמִים, חוּץ מֵאוֹתָם אֵלּוּ הַשּׁוֹטִים <small><small>(כלשון הגר"א ווסרמן זצ"ל)</small></small> הַחֲפֵצִים בְּהֶפְקֵרוּת וּבוֹרְחִים כְּמוֹ מֵאֵשׁ מִכָּל אֲשֶׁר יְאַלְּצֵם וִיחַיְּבֵם לְאֵיזֶה עֹל מְסֻיָּם שֶׁל אֵיזוֹ מִצְוָה מִמִּצְווֹת הַתּוֹרָה. וְאִם הָאֱמוּנָה הִיא דָּבָר מֻסְכָּם אַף אֵצֶל הַגּוֹיִם - עַל אַחַת כַּמָּה וְכַמָּה אֵצֶל עַם יִשְׂרָאֵל שֶׁאֶצְלָם הָאֱמוּנָה וְהַקֶּשֶׁר עִם הַבּוֹרֵא הוּא קֶשֶׁר שֶׁל אָב וּבָנִים, וְכַנֶּאֱמַר <small><small>(דברים יד, א)</small></small>: "בָּנִים אַתֶּם לַה' אֱלֹקֵיכֶם". כָּל הַהִיסְטוֹרְיָה שֶׁלָּנוּ זוֹעֶקֶת אֱמוּנָה, הָחֵל מִנִּסֵּי יְצִיאַת מִצְרַיִם, מַתַּן תּוֹרָה, הַכְּנִיסָה לְאֶרֶץ יִשְׂרָאֵל בְּנִסֵּי נִסִּים, וְעַד הַיּוֹם שֶׁהִנְנוּ מֻקָּפִים בְּאוֹיְבִים שׂוֹנְאִים בַּנֶּפֶשׁ, כִּבְשָׂה בֵּין שִׁבְעִים זְאֵבִים - גָּדוֹל הָרוֹעֶה הַמַּצִּילֵנוּ מִיָּדָם.
<BR><p></p>הַבְּעָיָה שֶׁלָּנוּ הִיא לֹא הָאֱמוּנָה בֵּאלֹקֵי עוֹלָם. הַבְּעָיָה שֶׁלָּנוּ הִיא הָאֵמוּן בּוֹ. זוֹ בְּעָיַת הַבְּעָיוֹת אֶצְלֵנוּ. אֵין לָנוּ אֵמוּן מָלֵא בַּבּוֹרֵא. חָסֵר לָנוּ אֵמוּן בּוֹ שֶׁהוּא אוֹהֲבֵנוּ אַהֲבָה לְלֹא גְּבוּלוֹת. חָסֵר לָנוּ אֵמוּן וּבִטָּחוֹן בּוֹ שֶׁהוּא עוֹמֵד מֵאַחֲרֵינוּ וְנוֹתֵן עֵינוֹ עָלֵינוּ בְּהַשְׁגָּחָה מִן הַחַלּוֹנוֹת וַהֲצָצָה מִן הַחֲרַכִּים לִרְאוֹת וּלְהַשְׁגִּיחַ עָלֵינוּ לְבַל נֹאבַד בְּאֹרֶךְ הַגָּלוּת, וְאַף שֶׁסִּבְלֵנוּ בַּגָּלוּת מוֹרֶה הֶפֶךְ זֹאת, וּכְמוֹ שֶׁנְּבָאֵר זֹאת בְּפֶרֶק מְיֻחָד לְהַלָּן - אֵין זֶה עַל חֶשְׁבּוֹן הָאַהֲבָה.
<BR><p></p>זֹאת הַסִּבָּה שֶׁבְּנֵי אָדָם נְפוּלִים וְחַסְרֵי בִּטָּחוֹן בְּעַצְמָם מִלִּפְנוֹת לַה', שֶׁכֵּן אֵינָם בְּטוּחִים בְּעַצְמָם שֶׁהִנָּם אֲהוּבִים לַה', וּבִפְרָט כַּאֲשֶׁר נִקְלָעִים הֵמָּה לְמַצָּבִים כָּאֵלֶּה שֶׁנִּדְמֶה לָהֶם שֶׁבְּמַצָּבִים כָּאֵלֶּה הַבּוֹרֵא נוֹטְשָׁם וּמַפְקִירָם לְעַצְמָם, מִתְנַתְּקִים מֵהַבּוֹרֵא מִתּוֹךְ תְּחוּשָׁה שֶׁהוּא שׂוֹנְאָם, אוֹ לְפָחוֹת אֵינוֹ אוֹהֲבָם. עָלֵינוּ לָדַעַת: הָאַהֲבָה שֶׁל הַבּוֹרֵא לְעַמּוֹ אֵינָהּ נִפְגֶּמֶת בְּשׁוּם מַצָּב!!
<BR><p></p>הֶעְדֵּר יְדִיעָה זוֹ הוּא הַגּוֹרֵם לְכָךְ שֶׁאָנוּ חַיִּים בְּפַחַד וּמֶתַח, שֶׁכֵּן חוֹשְׁבִים אָנוּ שֶׁהַכֹּל מֻטָּל עָלֵינוּ, וְחַסְרֵי אֵמוּן אָנוּ בַּבּוֹרֵא שֶׁמּוּכָן הוּא לַעֲזֹר לָנוּ בְּכָל מַצָּב שֶׁאָנוּ בּוֹ בְּאִם נִפְנֶה אֵלָיו.
<BR><p></p>הֶעְדֵּר יְדִיעָה זוֹ, מִמֶּנּוּ הַתּוֹפָעָה שֶׁכַּאֲשֶׁר נִקְלָעִים אָנוּ לִמְצוּקָה כָּל שֶׁהִיא, מִיָּד אוֹחֵז בָּנוּ הַיֵּאוּשׁ, שֶׁכֵּן חָסֵר לָנוּ הָאֵמוּן בַּבּוֹרֵא שֶׁהוּא אוֹהֲבֵנוּ וְהוּא יָכוֹל לִפְתֹּר מְצוּקוֹתֵינוּ בְּרֶגַע אֶחָד.
<BR><p></p>וְעוֹד מֵהֶעְדֵּר יְדִיעָה זוֹ שֶׁאַהֲבַת ה' מֵהָאָדָם לֹא נִפְגֶּמֶת בְּשׁוּם מַצָּב, נִגְרָם לָנוּ שֶׁכַּאֲשֶׁר נִכְשָׁלִים אָנוּ בְּעָוֹן, מִיָּד אָנוּ נִשְׁבָּרִים וְחָשִׁים תְּחוּשָׁה שֶׁל שְׂנוּאִים וּדְחוּיִים, וּתְחוּשָׁה זוֹ הֲלֹא מוֹרִידָה אוֹתָנוּ מִדְּחִי אֶל דֶּחִי, שֶׁכֵּן מֵהֵיכָן נִשְׁאַב כֹּחַ, עִדּוּד וְתִקְוָה לְמַצָּב יוֹתֵר טוֹב כַּאֲשֶׁר תְּחוּשָׁתֵנוּ תְּחוּשַׁת נְטוּשִׁים, מְאוּסִים וּמֻפְקָרִים?!
<BR>
<!--$~-->
<BR><a name="HtmpReportNum0023_L2"></a><a name="כב.BהַכֹּלBמֵאַהֲבָה..."></a><br><span style="font-size:28px; ">
<p></p>
<B><U><span style='color:RGB(45,104,176);'><u>כב. הכל מאהבה...</u></span><BR></U></B></span><p></p>וּבָזֶה מוֹסִיפִים אָנוּ סָעִיף נָחוּץ לִסְעִיפֵי הָאֱמוּנָה הַיְדוּעִים, וְהוּא - לֹא דַּי לְהַאֲמִין שֶׁהַכֹּל בְּהַשְׁגָּחָה, הַכֹּל בְּצֶדֶק, הַכֹּל לְטוֹבָה, אֶלָּא אַף הַכֹּל מֵאַהֲבָה!
<BR><p></p>וּנְבָאֵר. אָדָם נִצְרָךְ לְנִתּוּחַ, מַזְמִין תּוֹר לַנִּתּוּחַ, מַגִּיעַ זְמַן הַנִּתּוּחַ, שׁוֹאֵל הוּא מִי יִהְיֶה הַמְנַתֵּחַ? מְשִׁיבִים לוֹ רוֹפֵא פְּלוֹנִי...! שֶׁאֵין הַחוֹלֶה מַכִּירוֹ וְיוֹדְעוֹ כְּלָל.
<BR><p></p>נִתְבּוֹנֵן, בְּוַדַּאי שֶׁרוֹפֵא זֶה בָּא לְטוֹבָתוֹ שֶׁל הַחוֹלֶה, לְנַתְּחוֹ וּלְרַפֹּאתוֹ, אוּלָם בַּמָּה עֲדַיִן יְהֵא חֲשָׁשׁוֹ שֶׁל חוֹלֶה זֶה? הַאִם תְּהֵא כָּאן נֶאֱמָנוּת? רַחֲמָנוּת? אִכְפַּתִּיּוּת לְרוֹפֵא זֶה? הֲלֹא זָר אֲנִי לוֹ...
<BR><p></p>לְעֻמַּת זֹאת נַנִּיחַ שֶׁהַסִּפּוּר יְהֵא שׁוֹנֶה; רוֹפֵא גָּדוֹל הִתְמַחָה בִּרְפוּאָתוֹ לְמַחֲלָה מְסֻיֶּמֶת וְהִנּוֹ "מִסְפָּר אֶחָד" בָּעוֹלָם בִּתְחוּם זֶה, וְהִנֵּה לֹא אַחֵר מֵאֲשֶׁר בְּנוֹ חֲבִיבוֹ הוּא זֶה שֶׁחָלָה בְּאוֹתָהּ מַחֲלָה, וְהַדֶּרֶךְ הַיְחִידָה לְהַצָּלָתוֹ הוּא בְּכָךְ שֶׁאַךְ וְרַק אָבִיו יַעֲסֹק בְּהַצָּלָתוֹ - נִתְבּוֹנֵן הֵיאַךְ נִגָּשׁ בֵּן שֶׁכָּזֶה לַנִּתּוּחַ - הֲלֹא בְּבִטָּחוֹן מָלֵא, שֶׁכֵּן יוֹדֵעַ הוּא שֶׁטִּפּוּלוֹ יֵעָשֶׂה בְּנֶאֱמָנוּת, בְּרַחֲמָנוּת וּבְאַהֲבָה לְלֹא גְּבוּל. בְּטִפּוּל שֶׁכָּזֶה אֵין לַחוֹלֶה שׁוּם חֲשָׁשׁוֹת.
<BR><p></p>יְדִיעָה זוֹ חֲשׁוּבָה וּנְחוּצָה מְאֹד לְקִיּוּם וּלְבִסּוּס נֶפֶשׁ הָאָדָם, וְהִיא הָאֱמוּנָה שֶׁאֲמִינוּתוֹ שֶׁל הַבּוֹרֵא לֹא זָזָה מֵהָאָדָם לְעוֹלָם, הֵן בְּמַצְּבֵי עֲנִישָׁה שֶׁמִּשְׁתַּמֵּעַ מֵהֶם שֶׁהַבּוֹרֵא הֵסִיר אֱמוּנָתוֹ וְהַבְטָחָתוֹ מֵהָאָדָם, וְהֵן בְּמַצְּבֵי מְעִידָה וְכִשָּׁלוֹן בְּחֵטְא, שֶׁכְּמוֹ כֵן מַצָּב שֶׁכָּזֶה מְחַיֵּב נְזִיפָה וַחֲרוֹן אַף. אָכֵן, הַחוֹטֵא נָזוּף, אוּלָם אֵין זֶה עַל חֶשְׁבּוֹן אֲמִינוּתוֹ וְאַהֲבָתוֹ שֶׁל הַבּוֹרֵא לָאָדָם שֶׁאֵינָהּ סָרָה לְעוֹלָם, וּרְצוֹנוֹ שֶׁנַּצְלִיחַ וְנֵצֵא מִמַּצְּבֵי הָעֲנִישָׁה וְהַחֵטְא, וְהַנְהָגָתוֹ עִמָּנוּ בְּמַצָּבִים אֵלּוּ הוּא בְּמַטָּרָה שֶׁנִּנָּצֵל מֵהֶם, וּכְאָב הַמְטַפֵּל בִּבְנוֹ עִם כָּל הָאִכְפַּתִּיּוּת וְהָרָצוֹן לְהַצְלִיחַ.
<BR><p></p>לֹא דַּי לְהַאֲמִין שֶׁהַכֹּל לְטוֹבָה, וּכְרוֹפֵא הַנּוֹתֵן הוֹרָאוֹת לַחוֹלֶה הַמְטֻפָּל אֶצְלוֹ וְאוֹמֵר לוֹ: שְׁמַע, אֲנִי רוֹצֶה לְטוֹבָתְךָ, תִּרְצֶה - תִּשְׁמַע, לֹא תִּרְצֶה - לֹא תִּשְׁמַע, לִי לֹא לֹא אִכְפַּת... אֵין כֵּן הַדָּבָר אֵצֶל הַקָּדוֹשׁ-בָּרוּךְ-הוּא. אֵצֶל הַבּוֹרֵא, מִלְּבַד שֶׁעוֹשֶׂה מַה שֶּׁעוֹשֶׂה לְטוֹבָתֵנוּ, חָפֵץ הוּא שֶׁיַּצְלִיחַ הַטִּפּוּל. יְדִיעָה זוֹ מַשְׁרָה עַל הָאָדָם בִּטָּחוֹן וְתִקְוָה לְהַצָּלָתוֹ וּלְהַצְלָחָתוֹ, שֶׁכֵּן בְּיָדְעוֹ שֶׁהַקָּדוֹשׁ-בָּרוּךְ-הוּא חָפֵץ בּוֹ, אִכְפַּת לוֹ מִמֶּנּוּ, רוֹצֶה וְעוֹשֶׂה הוּא הַכֹּל לְהַצְלָחָתוֹ - יְקַבֵּל הַכֹּל בְּאַהֲבָה וְיַחֲזִיק מַעֲמָד בְּכָל מַצָּב בְּיָדְעוֹ שֶׁטִּפּוּלוֹ נַעֲשֶׂה מֵאוֹהֵב וְרַחֲמָן.
<BR>
<!--$~-->
<BR><a name="HtmpReportNum0024_L2"></a><a name="כג.BאִםBהַבּוֹרֵאBחָפֵץBבְּהַצְלָחָתִיB-BמַהBיֵּשׁBלְפַחֵדBשֶׁמָּאBלֹאBאַצְלִיחַ...?"></a><br><span style="font-size:28px; ">
<p></p>
<B><U><span style='color:RGB(45,104,176);'><u>כג. אם הבורא חפץ בהצלחתי - מה יש לפחד שמא לא אצליח...?</u></span><BR></U></B></span><p></p>וְלֹא עוֹד, אֶלָּא שֶׁבִּידִיעָה זוֹ תִּרְוַח לוֹ הַרְוָחָה נוֹסֶפֶת, וְהִיא הָאֱמוּנָה שֶׁל הָאָדָם בְּעַצְמוֹ שֶׁיַּצְלִיחַ בִּמְשִׂימָתוֹ וּבְיִעוּדוֹ, וְיָבֹא לְבַסּוֹף עַל תַּכְלִיתוֹ וְטוֹבָתוֹ, שֶׁכֵּן אִם הַבּוֹרֵא חָפֵץ וְרוֹצֶה בְּהַצְלָחָתוֹ, הֲיֵשׁ סָפֵק שֶׁיַּצְלִיחַ הַדָּבָר?!
<BR><p></p>וְזוֹ תְּשׁוּבָה לָרַבִּים הַנִּכְנָסִים לִתְחוּשַׁת פַּחַד וַחֲרָדָה פֶּן יַעַזְבֵם ה', יִנְטְשֵׁם וְיַפְקִירֵם, שֶׁכֵּן רוֹאִים הֵם אֶת הַנְהָגַת ה' בְּמִדַּת הַדִּין עִמָּהֶם, וְזוֹ הַתְּשׁוּבָה שֶׁיֵּשׁ לָהֶם לְהַרְגִּיעַ עַצְמָם - שֶׁאִם הַקָּדוֹשׁ-בָּרוּךְ-הוּא חָפֵץ וְרוֹצֶה בְּהַצְלָחַת טִפּוּלוֹ עִמָּהֶם, בְּוַדַּאי שֶׁיַּצְלִיחַ הַטִּפּוּל, וְרַק בִּתְנַאי שֶׁהֵם לֹא יַעַזְבוּ אֶת ה', אָז ה' בְּוַדַּאי לֹא יַעֲזֹב אוֹתָם וְיַצְלִיחוּ בְּכָךְ בְּכֹחַ זֶה שֶׁיַּשְׂכִּילוּ לִהְיוֹת מַאֲמִינִים בְּנֶאֱמָנוּת ה' שֶׁלֹּא יִטֹּשׁ הוּא אֶת עַמּוֹ, וְכַנֶּאֱמַר <small><small>(תהלים צד, יד)</small></small>: "כִּי לֹא יִטֹּשׁ ה' עַמּוֹ וְנַחֲלָתוֹ לֹא יַעֲזֹב".
<BR><p></p>וְעוֹד בָּזֶה תּוּסַר הַתּוֹפָעָה הָאֲרוּרָה הַמְלַפֶּתֶת אֶת רֹב בְּנֵי הָאָדָם - שֶׁאֵינָם מַאֲמִינִים בְּעַצְמָם שֶׁיֵּשׁ בְּכֹחָם לַעֲמֹד בִּמְשִׂימָתָם בְּקִיּוּם תּוֹרָה וּמִצְווֹת וְאֵין בְּכֹחָם לְהִתְגַּבֵּר עַל יִצְרָם. הֲלֹא אִם יַאֲמִינוּ שֶׁיֵּשׁ לְהַבּוֹרֵא רָצוֹן וְחֵפֶץ בְּהַצְלָחָתָם - יַאֲמִינוּ בְּעַצְמָם, יִשְׁתַּדְּלוּ וְיִתְאַמְּצוּ, יַאֲמִינוּ שֶׁלְּבַסּוֹף יְנַצְּחוּ, לֹא יֵרָתְעוּ לְאָחוֹר מִשּׁוּם נִסָּיוֹן שֶׁכָּשְׁלוּ בּוֹ, יִדָּבְקוּ בַּמַּטָּרָה גַּם לְאַחַר נְפִילוֹת רַבּוֹת - "שֶׁבַע יִפּוֹל צַדִּיק וָקָם" - מִתּוֹךְ אֱמוּנָה שֶׁאִם הַקָּדוֹשׁ-בָּרוּךְ-הוּא צִוָּה אוֹתִי, בְּהֶכְרֵחַ שֶׁאֲנִי יָכוֹל וּבְוַדַּאי שֶׁאַצְלִיחַ! וְאִם רַק אֶתְאַמֵּץ וְאֶשְׁתַּדֵּל לַעֲשׂוֹת אֶת אֲשֶׁר בְּכֹחִי, מִיָּד אֶסְתַּיַּע בְּסִיּוּעַ מֵהַבּוֹרֵא לְהַשְׁלִים תַּפְקִידִי וְיִעוּדִי, וּכְהַבְטָחַת חֲכָמֵינוּ זַ"ל: "הַבָּא לִטַּהֵר מְסַיְּעִין אוֹתוֹ", וְעוֹד אָמְרוּ: "פִּתְחוּ לִי פֶּתַח כְּפִתְחוֹ שֶׁל מַחַט וַאֲנִי אֶפְתַּח לָכֶם פֶּתַח כְּפִתְחוֹ שֶׁל אוּלָם".
<BR><p></p>לְהַלָּן בַּפְּרָקִים הַבָּאִים נְבָאֵר אֲמִתּוּת זוֹ שֶׁל אַהֲבַת ה' לְעַמּוֹ יִשְׂרָאֵל בְּכָל מַצָּב וְהֵיאַךְ הִיא לְאֵין קֵץ.
<BR>
<!--$~-->
<BR><a name="HtmpReportNum0025_L2"></a><a name="כד.BאֵמוּןBבְּמַצְּבֵיBעֲנִישָׁה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>כד. אמון במצבי ענישה</u></span><BR></U></B></span><p></p>גַּם בְּמַצְּבֵי עֲנִישָׁה חַיָּב שֶׁיִּהְיֶה לָנוּ אֵמוּן מָלֵא בַּבּוֹרֵא, וְחַיָּב שֶׁיְּהֵא בָּרוּר וּמֻסְכָּם לָנוּ שֶׁאַהֲבַת ה' לְעַמּוֹ לֹא נִפְגֶּמֶת כְּלָל, וְאֵין בְּמַצְּבֵי עֲנִישָׁה מֶסֶר עַל נִתּוּק הַקֶּשֶׁר וְהָאַהֲבָה בֵּינֵינוּ לַבּוֹרֵא אוֹ חָלִילָה מֶסֶר שֶׁל נְטִישָׁה, עֲזִיבָה וְהֶפְקֵר. וְנוֹכִיחַ זאֹת.
<BR><p></p>כִּ - 3,323 שָׁנִים יוֹשְׁבִים אָנוּ מִדֵּי שָׁנָה בְּשָׁנָה בְּלֵיל הַסֵּדֶר וּמְסַפְּרִים אֶת סִפּוּר יְצִיאַת מִצְרַיִם שֶׁהָיָה מְלֻוֶּה בְּנִסִּים וְנִפְלָאוֹת מֻפְלָאִים שֶׁמֵּהֶם נִתְהַוֵּינוּ וְנוֹצַרְנוּ לְעַם מַאֲמִין בַּה', וְכַנֶּאֱמַר <small><small>(ישעיה מג, כא)</small></small>: "עַם זוּ יָצַרְתִּי לִי תְּהִלָּתִי יְסַפֵּרוּ". תְּחִלַּת הַהִוָּצְרוּת שֶׁלָּנוּ הָיְתָה מִכֹּחַ הַנִּסִּים וְהַנִּפְלָאוֹת שֶׁרָאוּ עֵינֵינוּ.
<BR><p></p>הִנֵּה הָיְתָה עָלֵינוּ גְּזֵרָה לְהִשְׁתַּעְבֵּד לְמִצְרַיִם, וּגְזֵרָה זוֹ כְּבָר נֶאֶמְרָה לְאַבְרָהָם אָבִינוּ <small><small>(בראשית טו, יג)</small></small>: "כִּי גֵר יִהְיֶה זַרְעֲךָ בְּאֶרֶץ לֹא לָהֶם וַעֲבָדוּם וְעִנּוּ אֹתָם... וְגַם אֶת הַגּוֹי אֲשֶׁר יַעֲבֹדוּ דָּן אָנֹכִי וְאַחֲרֵי כֵן יֵצְאוּ בִּרְכֻשׁ גָּדוֹל". הִנֵּה מֵעֶצֶם נֻסְחַת הַגְּזֵרָה אֶפְשָׁר לְהַבְחִין בַּמַּטָּרָה שֶׁל הַגְּזֵרָה שֶׁאֵינָהּ אֶלָּא חֶסֶד וְטוֹבָה לְעַם יִשְׂרָאֵל.
<BR><p></p>מֵרֹאשׁ אוֹמֵר הַקָּדוֹשׁ-בָּרוּךְ-הוּא לְאַבְרָהָם, יְהֵא מַצָּב שֶׁעַם יִשְׂרָאֵל יִשְׁתַּעְבֵּד וְיִתְעַנֶּה תַּחַת אֻמָּה מֵהָאֻמּוֹת, וּבְאוֹתָהּ אִמְרָה מַמְשִׁיךְ הַבּוֹרֵא - וְאוֹתָהּ אֻמָּה תְּהֵא נִדּוֹנֵית בָּעֳנָשִׁים, וְעוֹד - שֶׁלְּבַסּוֹף יֵצְאוּ עַם יִשְׂרָאֵל עִם כָּל רְכוּשָׁהּ שֶׁל אוֹתָהּ אֻמָּה.
<BR><p></p>וְדָבָר זֶה נֶאֱמַר לְסַב הָאֻמָּה - אַבְרָהָם אָבִינוּ, וְאַבְרָהָם אָבִינוּ, זֶה אֲשֶׁר גּוֹנֵן עַל סְדוֹם בִּתְפִלָּתוֹ לְמַעַן לֹא יַהַפְכָהּ ה', סְדוֹם - שֶׁהָיוּ אֲנָשֶׁיהָ אַכְזָרִים וְרָעִים, וְאִלּוּ כַּאֲשֶׁר הַבּוֹרֵא מְנַבֵּא לוֹ שֶׁבָּנָיו יִתְעַנּוּ וְיִסְבְּלוּ, אַף לֹא מְנַסֶּה אַבְרָהָם לְגוֹנֵן עֲלֵיהֶם בִּתְפִלָּתוֹ, הֲיִתָּכֵן?!
<BR><p></p>בְּהֶכְרֵחַ לוֹמַר שֶׁהֵבִין אַבְרָהָם שֶׁכָּל מַהֲלַךְ גְּזֵרָה זוֹ הִנּוֹ מֻכְרָח וְטוֹב הוּא לְבָנָיו, כְּדֵי שֶׁמִּמֶּנּוּ יִתְהַוּוּ וְיִוָּצְרוּ לְעַם לַה'. וּמַדּוּעַ הָיְתָה מֻכְרַחַת גְּזֵרָה זוֹ, וְכֵיצַד מִמֶּנָּה נִתְהַוֵּינוּ לְעַם - הַהֶסְבֵּר הוּא פָּשׁוּט.
<BR><p></p>עַם יִשְׂרָאֵל יָשַׁב לוֹ בְּאֶרֶץ גֹּשֶׁן, בְּטוּבָהּ וּבְדִשְׁנָהּ שֶׁל אֶרֶץ מִצְרַיִם. בְּאֶרֶץ זוֹ יָשַׁבְנוּ בְּאֶפֶס מַעֲשֶׂה, אוֹכְלִים וּדְשֵׁנִים. הַסַּכָּנָה שֶׁל הַהִתְבּוֹלְלוּת הָיְתָה קְרוֹבָה וּכְפֶסַע בֵּינֵינוּ לְבֵין הַהִתְעָרְבוּת בַּמִּצְרִים, שֶׁכֵּן עֲדַיִן הָיִינוּ טֶרֶם שׁוּם קִרְבָה אֱלֹקִית מְיֻחֶדֶת וְלֹא הָיָה שׁוּם חֹק אֱלֹקִי עֲדַיִן שֶׁיַּבְדִּיל אוֹתָנוּ מֵאֻמּוֹת הָעוֹלָם, שֶׁכֵּן עֲדַיִן לֹא נִתְּנָה הַתּוֹרָה וְחֻקֶּיהָ הַמַּבְדִּילִים אוֹתָנוּ מֵאֻמּוֹת הָעוֹלָם.
<BR><p></p>בְּמַצָּב שֶׁכָּזֶה, שֶׁבְּנֵי יִשְׂרָאֵל הָיוּ דְּשֵׁנִים וְרַעֲנַנִּים בְּמִצְרַיִם, לֹא הָיָה שַׁיָּךְ לְצַוּוֹת לָהֶם לָצֵאת מִמִּצְרַיִם וּלְקַבֵּל אֶת הַתּוֹרָה וְחֻקֶּיהָ בְּמִדְבַּר סִינַי, שֶׁכֵּן לְלֹא סָפֵק הָיָה מִצִּדֵּנוּ סֵרוּב מֻחְלָט, שֶׁכֵּן אֲפִלּוּ לְאַחַר הַשִּׁעְבּוּד הַקָּשֶׁה שֶׁנִּשְׁתַּעְבְּדוּ יִשְׂרָאֵל בְּמִצְרַיִם, עֲדַיִן רַק עֶשְׂרִים אָחוּז מֵהֶם חָפְצוּ בַּיְצִיאָה, וְהַיֶּתֶר חָשְׁשׁוּ מִפְּנֵי הַבָּאוֹת וְלֹא חָפְצוּ לָצֵאת. אִם כֵּן עַתָּה, טֶרֶם נִשְׁתַּעְבְּדוּ וְחָיוּ חַיֵּי רְוָחָה וְעֹנֶג, בְּוַדַּאי הַסִּכּוּי הָיָה שֶׁהַסֵּרוּב יְהֵא מֻחְלָט לְגַמְרֵי וּבְשׁוּם אֹפֶן לֹא הָיוּ מַטִּים אֹזֶן לְהַצָּעָה זוֹ לָצֵאת לְמִדְבָּר שָׁמֵם וְלִבְטֹחַ בַּה' - שֶׁעֲדַיִן לֹא נִתְגַּלָּה לָהֶם בְּקִרְבָתוֹ וּבְאַהֲבָתוֹ הַמְיֻחֶדֶת לָהֶם, לָקוּם וְלִסְמֹךְ שֶׁיִּהְיֶה לָהֶם כָּל צָרְכֵיהֶם בַּמִּדְבָּר, וּמִשָּׁם לִהְיוֹת בְּטוּחִים בִּכְנִיסָתָם לָאָרֶץ שֶׁהָיְתָה מְיֻשֶּׁבֶת בְּעַמִּים עֲנָקִים וּנְפִילִים הַמְאַיְּמִים עַל כָּל רוֹאֵיהֶם. שֶׁכֵּן, הֲלֹא אֲפִלּוּ לְאַחַר קַבָּלַת הַתּוֹרָה וּרְאִיַּת כָּל הַנִּסִּים עֲדַיִן פָּחֲדוּ יִשְׂרָאֵל לִכָּנֵס לְאֶרֶץ יִשְׂרָאֵל וְהַמְרַגְּלִים הֵנִיאוּ אֶת לִבָּם מִלִּכָּנֵס בְּמִלְחָמָה עִם הָאֻמּוֹת יוֹשְׁבֵי אֶרֶץ יִשְׂרָאֵל, עַל אַחַת כַּמָּה וְכַמָּה שֶׁהַצָּעָה כָּזֹאת לְעֵת עַתָּה לֹא הָיְתָה מִתְקַבֶּלֶת כְּלָל.
<BR><p></p>וּמֶה הָיוּ הַתּוֹצָאוֹת? הַגְּרוּעוֹת בְּיוֹתֵר. עַם יִשְׂרָאֵל הָיָה עַם כְּכָל הָעַמִּים, מִתְבּוֹלֵל בֵּין הָעַמִּים לְלֹא קִרְבָה אֱלֹקִית מְיֻחֶדֶת, וְכָל תָּכְנִיתוֹ שֶׁל הַבּוֹרֵא שֶׁבָּחַר בָּאָבוֹת הַקְּדוֹשִׁים וּבְזַרְעָם לִהְיוֹת לוֹ לְעַם מְיֻחָד עִם תּוֹרָה וְחֻקִּים מְיֻחָדִים, וּבְאֶרֶץ יִשְׂרָאֵל הַמְיֻחֶדֶת לָהֶם - הָיְתָה מִתְבַּטֶּלֶת חָלִילָה.
<BR><p></p>לְכָךְ הֻצְרַךְ וְהֻכְרַח, וּכְפִי שֶׁהֵבִינָה חָכְמָתוֹ שֶׁל הַבּוֹרֵא שֶׁאֵין יוֹתֵר טוֹב מִכָּךְ, שֶׁיִּשְׁתַּעְבְּדוּ יִשְׂרָאֵל בְּמִצְרַיִם, יָבִינוּ וְיַבְחִינוּ בְּשִׂנְאַת הַגּוֹיִם הַנּוֹבַעַת מִקִּנְאָה בְּהַצְלָחָתָם וּבְיִחוּדָם שֶׁנִּתְיַחֲדוּ לְעַם ה' יוֹתֵר מִכָּל הָאֻמּוֹת, שֶׁזּוֹ בְּעֶצֶם סִבַּת הָאַנְטִישֵׁמִיּוּת, כַּמְבֹאָר בָּרַמְבַּ"ם בְּסִפְרוֹ "מוֹרֵה נְבוֹכִים": "אֵין קִנְאָה כְּקִנְאַת הַדָּת, וְאֵין שִׂנְאָה כְּשִׂנְאָה מִקִּנְאַת הַדָּת". וְאַף שֶׁעֲדַיִן לֹא הָיָה לְעַם יִשְׂרָאֵל דָּת מְיֻחֶדֶת בִּשְׁלֵמוּת, שֶׁכֵּן הָיוּ קֹדֶם מַתַּן תּוֹרָה, אוּלָם הָיוּ פְּרוּשִׁים מֵאֻמּוֹת הָעוֹלָם, וּכְמוֹ שֶׁאֵרַע בָּעִיר שְׁכֶם בְּמַעֲשֵׂה שְׁכֶם בֶּן חֲמוֹר שֶׁהֲרָגוּם בְּנֵי יַעֲקֹב עַל אֲשֶׁר לָקְחוּ אֶת דִּינָה אֲחוֹתָם.
<BR><p></p>עַד כָּאן הִסְבַּרְנוּ בְּקִצּוּר אֶת הַהֶכְרֵחַ לַשִּׁעְבּוּד, שֶׁהָיָה כְּדֵי לְהָבִיא אֶת עַם יִשְׂרָאֵל לְמַצָּב שֶׁל הֲבָנָה וְהַכָּרָה בְּיִחוּדִיּוּתָם בְּדֶרֶךְ זוֹ שֶׁל שִׂנְאַת מִצְרַיִם, וְכַנֶּאֱמַר <small><small>(תהלים קה, כה)</small></small>: "הָפַךְ לִבָּם לִשְׂנֹא עַמּוֹ לְהִתְנַכֵּל בַּעֲבָדָיו", וּבְכָךְ נוֹצַר רִחוּק וְהַבְדָּלָה בֵּין יִשְׂרָאֵל לְמִצְרַיִם וְלֹא הִתְעַרְבְּבוּ בֵּינֵיהֶם.
<BR><p></p>וְעַתָּה נְבָאֵר הֵיאַךְ הֵבִיא מַצָּב זֶה לֹא רַק לְרִחוּק וְהַבְדָּלָה מִמִּצְרַיִם, אֶלָּא לַקִּרְבָה הָאֱלֹקִית, לְאַהֲבָה וְקֶשֶׁר אַמִּיץ וְחָזָק אֲשֶׁר מַיִם רַבִּים לֹא יוּכְלוּ לְכַבּוֹת אֶת הָאַהֲבָה וּנְהָרוֹת לֹא יִשְׁטְפוּהָ. בְּשִׁעְבּוּד זֶה מִתּוֹךְ הָעִנּוּי זָכְרוּ יִשְׂרָאֵל אֶת יִחוּדָם שֶׁהִנָּם מִזֶּרַע הָאָבוֹת הַקְּדוֹשִׁים שֶׁקֵּרְבָם ה' וְהִבְטִיחָם שֶׁיִּגְאַל אֶת זַרְעָם, שֶׁכֵּן יָדְעוּ שֶׁיִּגָּאֲלוּ, כִּי מָסֹרֶת הָיְתָה בְּיָדָם שֶׁיִּשְׁלַח ה' גּוֹאֵל לְגָאֳלָם, וְזָעֲקוּ לַה' שֶׁיַּצִּילֵם, תְּפִלָּה מִקֶּרֶב וּמִשִּׁבְרוֹן הַלֵּב, וְאָז שָׁלַח לָהֶם גּוֹאֵל אֶת מֹשֶׁה רַבֵּנוּ, וְנִכְנַס הַבּוֹרֵא בָּעֳבִי הַקּוֹרָה עַל שִׁעְבּוּדָם, וְאָז הֵחֵלּוּ הַמַּכּוֹת עַל פַּרְעֹה וְעַל עַמּוֹ הַמְשַׁעְבְּדִים בְּעַם ה'.
<BR><p></p>הֲיֵשׁ לְתָאֵר אֶת תְּחוּשַׁת הַקִּרְבָה וַעֲרִיגַת הַנֶּפֶשׁ לֵאלֹקִים שֶׁחָשׁוּ עַם יִשְׂרָאֵל בְּמַצָּב זֶה שֶׁנִּכְנַס הַבּוֹרֵא לְעֶזְרָתָם וְנִלְחַם לָהֶם בְּאוֹיְבֵיהֶם? וְהִנֵּה מַכּוֹת מִצְרַיִם הָיוּ בְּדֶרֶךְ שֶׁל הִתְעַלְּלוּת, וְכַנֶּאֱמַר <small><small>(שמות י, ב)</small></small>: "וּלְמַעַן תְּסַפֵּר בְּאָזְנֵי בִנְךָ וּבֶן בִּנְךָ אֵת אֲשֶׁר הִתְעַלַּלְתִּי בְּמִצְרַיִם וְאֶת אֹתֹתַי אֲשֶׁר שַׂמְתִּי בָם וִידַעְתֶּם כִּי אֲנִי ה'".
<BR><p></p>דֶּרֶךְ זוֹ שֶׁל הִתְעַלְּלוּת דַּוְקָא, כְּגוֹן מַכַּת דָּם, צְפַרְדֵּעַ, כִּנִּים, שְׁחִין, וְכֵן הַשְּׁאָר - מַכּוֹת שֶׁשָּׂמוּ אֶת מִצְרַיִם לְקָלוֹן וְלִשְׂחוֹק וּלְקֶלֶס. הֲיֵשׁ שְׂחוֹק גָּדוֹל מִזֶּה שֶׁמִּצְרִי חָפֵץ לִשְׁתּוֹת מַיִם וְעוֹלֶה בְּיָדוֹ דָּם?! חָפֵץ לִרְחֹץ עַצְמוֹ בְּמַיִם וְנֶהְפָּכִים לוֹ לְדָם?! צְפַרְדְּעִים שׁוֹרְצִים בְּכָל פִּנָּה וּפִנָּה?! כִּנִּים מוֹצְצִים בְּדָמָם וְכָל עֲפַר מִצְרַיִם נֶהְפַּךְ לְכִנִּים?! וְכָךְ מַכָּה אַחַר מַכָּה... עֶשֶׂר מַכּוֹת...
<BR><p></p>נִתְבּוֹנֵן, מַדּוּעַ לֹא הֵבִיא הַקָּדוֹשׁ-בָּרוּךְ-הוּא מַכָּה אַחַת וּבָהּ הָיָה נֶאֱלַץ פַּרְעֹה לְשַׁלֵּחַ הָעָם, וּכְמוֹ שֶׁהֵבִיא הַבּוֹרֵא מַכָּה אַחַת עַל דּוֹר הַמַּבּוּל, מַכָּה אַחַת עַל סְדוֹם וַעֲמוֹרָה? וְאַף שֶׁהָיוּ אַנְשֵׁי סְדוֹם מִתְעַלְּלִים בִּבְנֵי אָדָם כַּיָּדוּעַ, עִם כָּל זֶה לֹא הִתְעַלֵּל בָּהֶם הַבּוֹרֵא, וְאִלּוּ בְּמִצְרַיִם נָהַג הַבּוֹרֵא בְּדֶרֶךְ שֶׁל הִתְעַלְּלוּת. וּבְיוֹתֵר, שֶׁהֲרֵי הִתְעַלְּלוּת אֵין בָּהּ גְּבוּרָה, זֶהוּ יוֹתֵר עִנְיָן שֶׁל אַכְזָרִיּוּת מֵאֲשֶׁר גְּבוּרָה, וְלָמָּה נִצְרְכָה בְּדַוְקָא הַנְהָגָה זוֹ בְּמִצְרַיִם?
<BR>
<!--$~-->
<BR><a name="HtmpReportNum0026_L2"></a><a name="כה.BהַהִתְעַלְּלוּתBבְּמִצְרַיִםBהָיְתָהBמִדָּהBבְּמִדָּהBבְּהַנְהָגָהBגְּלוּיָהBבְּיוֹתֵרBלְבַטֹּאותBBBאַהֲבַתBה'BלְעַמּוֹBיִשְׂרָאֵל"></a><br><span style="font-size:28px; ">
<p></p>
<B><U><span style='color:RGB(45,104,176);'><u>כה. ההתעללות במצרים היתה מדה במדה בהנהגה גלויה ביותר לבטאות   אהבת ה' לעמו ישראל</u></span><BR></U></B></span><p></p>הַנְהָגַת הַקָּדוֹשׁ-בָּרוּךְ-הוּא שֶׁהָיְתָה בְּהִתְעַלְּלוּת עִם מִצְרַיִם, בְּוַדַּאי הָיְתָה הַנְהָגַת מִדָּה בְּמִדָּה מַמָּשׁ, דִּבְוַדַּאי גַּם בְּאֻמּוֹת הָעוֹלָם כְּשֶׁנִּפְרָע מֵהֶם הַקָּדוֹשׁ-בָּרוּךְ-הוּא - הוּא כְּפִי חֶטְאָם וְהַכֹּל בְּדִין וּבְיֹשֶׁר, אֶלָּא שֶׁהַנְהָגָה זוֹ שֶׁל מִדָּה כְּנֶגֶד מִדָּה לֹא תָמִיד הִיא בְּגִלּוּי כָּל כָּךְ עַד כְּדֵי שֶׁגַּם כָּל בְּנֵי הָאָדָם יִרְאוּ בַּעֲלִיל וּלְלֹא רְמָזִים הַנְהָגָה זוֹ, וְכָאן הָיְתָה הַהַנְהָגָה בָּאֹפֶן הַגָּלוּי בְּיוֹתֵר, וְזֹאת מֵאַהֲבַת ה' לְעַמּוֹ יִשְׂרָאֵל. וְהַטַּעַם, דְּאִם הָיוּ הַמַּכּוֹת בְּמִצְרַיִם כְּדוֹר הַמַּבּוּל שֶׁשְּׁטָפָם הַקָּדוֹשׁ-בָּרוּךְ-הוּא, אוֹ כִּסְדוֹם וַעֲמוֹרָה שֶׁהִמְטִיר עֲלֵיהֶם הַקָּדוֹשׁ-בָּרוּךְ-הוּא אֵשׁ וְגָפְרִית, שֶׁאֵלּוּ מַכּוֹת שֶׁאֵינָן שֶׁל הִתְעַלְּלוּת - הָיָה לָנוּ לַחְשֹׁב שֶׁהִכָּם הַקָּדוֹשׁ-בָּרוּךְ-הוּא לְמִצְרַיִם לִהְיוֹתוֹ חָפֵץ בְּמִשְׁפָּט בִּלְבַד וְזוֹ הַסִּבָּה שֶׁהֶעֱנִישָׁם, כְּדֶרֶךְ שֶׁהֶעֱנִישׁ אֶת דּוֹר הַמַּבּוּל וּסְדוֹם וַעֲמוֹרָה שֶׁהֵרֵעוּ וְהִשְׁחִיתוּ וּמֶלֶךְ בְּמִשְׁפָּט יַעֲמִיד אָרֶץ, וְיִתָּכֵן לוּ הָיוּ מִצְרַיִם מִשְׁתַּעְבְּדִים בְּאַכְזָרִיּוּת כָּזוֹ בָּעָם הַחִתִּי הַפְּרִזִּי אוֹ הַיְבוּסִי, כְּמוֹ כֵן הָיָה הַקָּדוֹשׁ-בָּרוּךְ-הוּא נִפְרָע מֵהֶם.
<BR><p></p>אוּלָם בִּגְאֻלַּת מִצְרַיִם, לִהְיוֹת שֶׁאָז יָצַר הַקָּדוֹשׁ-בָּרוּךְ-הוּא אֶת עַמּוֹ לִהְיוֹת לוֹ לְעַם, וְכַנֶּאֱמַר "עַם זוּ יָצַרְתִּי לִי תְּהִלָּתִי יְסַפֵּרוּ", הָיָה נִצְרָךְ שֶׁיּוֹכִיחַ לָהֶם הַקָּדוֹשׁ-בָּרוּךְ-הוּא אֶת אַהֲבָתוֹ אֲלֵיהֶם כְּדֵי שֶׁיִּקְנוּ בּוֹ אֵמוּן לָנֶצַח וְיֵדְעוּ שֶׁהַנְהָגָתָם עִם אוֹהֵב, וְלֹא עִם נָגִיד וּמְצַוֶּה הֶחָפֵץ שֶׁיֵּעָשֶׂה רְצוֹנוֹ וְתוּ לֹא, אֶלָּא עִם אוֹהֵב נֶאֱמָן שֶׁכָּל כַּוָּנָתוֹ לְתוֹעַלְתָּם וְאֵין לוֹ שׁוּם תְּמוּרָה, רֶוַח וְשָׂכָר מִמַּעֲשֵׂיהֶם שֶׁל בְּנֵי אָדָם. כָּל מַעֲשֵׂיהֶם הַטּוֹבִים הוֹלְכִים נֶטוֹ לַכַּסֶּפֶת שֶׁלָּהֶם, וְכִי אֵין הַקָּדוֹשׁ-בָּרוּךְ-הוּא חָסֵר כְּלוּם שֶׁהֻצְרַךְ שֶׁיֻּשְׁלַם לוֹ מַשֶּׁהוּ מִמַּעֲשֵׂה הַמִּצְווֹת שֶׁל בְּנֵי אָדָם. בִּשְׁלֵמוּתוֹ שֶׁהָיָה אָז - כֵּן הוּא בַּהֹוֶה וּבֶעָתִיד וְאֵינוֹ מִשְׁתַּנֶּה כְּלוּם מִמַּעֲשֵׂיהֶם שֶׁל בְּנֵי אָדָם, וְכָל כַּוָּנָתוֹ בַּיְצִירָה לְהֵיטִיב לִבְנֵי אָדָם, כִּי מִדֶּרֶךְ הַטּוֹב לְהֵטִיב.
<BR><p></p>וְעִקַּר הָאַהֲבָה הָיְתָה נִכֶּרֶת לָהֶם בָּזֶה שֶׁהִכָּה לְמִצְרַיִם בְּדֶרֶךְ הִתְעַלְּלוּת דַּוְקָא, שֶׁלֹּא כְּמוֹ שֶׁהִכָּה אֶת דּוֹר הַמַּבּוּל אוֹ אֶת סְדוֹם וַעֲמוֹרָה, וְהַהֶסְבֵּר לְכָךְ הוּא פָּשׁוּט, שֶׁהֲרֵי כְּשֶׁאָדָם עוֹזֵר לַחֲבֵרוֹ, יוֹדֵעַ הוּא שֶׁחֲבֵרוֹ אוֹהֲבוֹ, וְאִם יַעְזֹר לוֹ בְּיוֹתֵר, יֵדַע שֶׁחֲבֵרוֹ אוֹהֲבוֹ לִמְאֹד, וְאִם אַף יִתְעַלֵּל זֶה בְּאוֹיְבָיו - בְּוַדַּאי יָבִין שֶׁזֶּה שֶׁהִתְעַלֵּל בְּאוֹיְבָיו מִפְּנֵי שֶׁלֹּא נָח וְלֹא שָׁקַט מִכַּעֲסוֹ עַל שֶׁהִכּוּהוּ עַד שֶׁבְּעַצְמוֹ הִתְעַלֵּל בִּמְבַקְשֵׁי רָעָתוֹ.
<BR><p></p>כֵּן יִשְׂרָאֵל, כְּשֶׁרָאוּ שֶׁהַקָּדוֹשׁ-בָּרוּךְ-הוּא לֹא נִפְרַע מִמִּצְרַיִם כְּדֶרֶךְ שֶׁנִּפְרַע מִדּוֹר הַמַּבּוּל אוֹ מִסְּדוֹם וַעֲמוֹרָה, הֵבִינוּ וְרָאוּ בְּחוּשׁ גֹּדֶל אַהֲבַת ה' לְעַמּוֹ, הֵיאַךְ לֹא נָח וְלֹא נִשְׁקַט מִזַּעְמוֹ וְכַעֲסוֹ עַל מִצְרַיִם עַד שֶׁהִתְעַלֵּל בָּהֶם וְהִכָּה בָּהֶם מַכּוֹת בְּדֶרֶךְ הִתְעַלְּלוּת, וּנְקֻדָּה חֲשׁוּבָה זוֹ רָצָה הַקָּדוֹשׁ-בָּרוּךְ-הוּא שֶׁנִּרְאֶה בּוֹ בְּהִתְעַלְּלוּתוֹ בְּמִצְרַיִם.
<BR><p></p>וְאֵין לוֹמַר שֶׁהַטַּעַם הַבִּלְעָדִי שֶׁהִתְעַלֵּל הַקָּדוֹשׁ-בָּרוּךְ-הוּא בְּמִצְרַיִם הוּא מִפְּנֵי שֶׁכְּמוֹ כֵן מִצְרַיִם הִתְעַלְּלוּ בְּעַם יִשְׂרָאֵל, שֶׁהֲרֵי סְדוֹם וַעֲמוֹרָה כְּמוֹ כֵן הָיוּ אַכְזָרִים בְּיוֹתֵר וּמִתְעַלְּלִים בִּבְנֵי אָדָם כַּמּוּבָא בַּמִּדְרָשׁ, וְעִם כָּל זֶה לֹא הֱמִיתָם הַקָּדוֹשׁ-בָּרוּךְ-הוּא בְּדֶרֶךְ שֶׁל הִתְעַלְּלוּת. אֶלָּא כָּאָמוּר, דִּלְכָךְ הֶעֱנִישָׁם הַקָּדוֹשׁ-בָּרוּךְ-הוּא לְמִצְרַיִם בְּדֶרֶךְ הִתְעַלְּלוּת וְלַעַג וָקֶלֶס, רֵאשִׁית כְּדֵי שֶׁיִּרְאוּ עַם יִשְׂרָאֵל אֶת הַצֶּדֶק וְהַמִּשְׁפָּט שֶׁהָיָה בְּכָל מַכָּה וּמַכָּה, כַּמְבֹאָר בַּמִּדְרָשׁ כֵּיצַד הַ"מִּדָּה כְּנֶגֶד מִדָּה" שֶׁבְּכָל מַכָּה וּמַכָּה, וּבְכָךְ יִלְמְדוּ אֱמוּנַת שָׂכָר וָעֹנֶשׁ שֶׁהִיא מִיסוֹדוֹת הָאֱמוּנָה, וּמִלְּבַד זֹאת עוֹד יִרְאוּ וְיִתְבּוֹנְנוּ בָּאַהֲבָה הָעֲצוּמָה שֶׁאוֹהֲבָם הַבּוֹרֵא וּמְדַקְדֵּק לְשַׁלֵּם לְשׂוֹנְאֵיהֶם עַל כָּל פְּרָט וּפְרָט שֶׁהֵרֵעוּ לָהֶם, וּבְאֹפֶן הַנִּרְאֶה גַּם לְעֵין בָּשָׂר כִּי מִדּוֹתָיו שֶׁל הַקָּדוֹשׁ-בָּרוּךְ-הוּא לְעוֹלָם הֵן מִדָּה כְּנֶגֶד מִדָּה.
<BR><p></p>אוּלָם כָּאָמוּר, פְּעָמִים נַעֲשֵׂית הַנְהָגָה זוֹ בְּאֹפֶן הַנִּסְתָּר מִבְּנֵי אָדָם וּגְלוּיָה רַק לְפָנָיו יִתְבָּרַךְ, וְכָאן בְּמִצְרַיִם נָתַן לָהֶם לִרְאוֹת הַנְהָגָה זוֹ בְּמוֹ עֵינֵיהֶם בְּגָלוּי מַמָּשׁ כְּדֵי לְגַלּוֹת לָהֶם עָצְמַת אַהֲבָתוֹ אֲלֵיהֶם, וְכַמְבֹאָר לְעֵיל, דִּכְכָל שֶׁאוֹהֵב הַמּוֹשִׁיעַ אֶת הַנּוֹשָׁע בְּיוֹתֵר - כֵּן יִנְקֹם מִשּׂוֹנְאָיו שֶׁל הַנּוֹשָׁע בִּנְקָמָה גְּלוּיָה כְּדֵי שֶׁיִּוָּדַע לַנּוֹשָׁע אַהֲבַת מוֹשִׁיעוֹ, וּכְכָל שֶׁיִּנְקֹם מִשּׂוֹנְאָיו בִּנְקָמוֹת שׁוֹנוֹת וּמְשֻׁנּוֹת, וּכְגוֹן שֶׁל הִתְעַלְּלוּת - כֵּן יוּכַח לַנּוֹשָׁע עוֹד יוֹתֵר גֹּדֶל אַהֲבַת מוֹשִׁיעוֹ אֵלָיו.
<BR>
<!--$~-->
<BR><a name="HtmpReportNum0027_L2"></a><a name="כו.BעַמִּיBזְכָר-נָאBמַהBיָּעַץBבָּלָק..."></a><br><span style="font-size:28px; ">
<p></p>
<B><U><span style='color:RGB(45,104,176);'><u>כו. עמי זכר-נא מה יעץ בלק...</u></span><BR></U></B></span><p></p>אַהֲבַת ה' לְעַמּוֹ נִכֶּרֶת בְּהִתְעַלְּלוּתוֹ בְּבִלְעָם שֶׁחָפֵץ לְקַלֵּל אֶת יִשְׂרָאֵל. שֶׁכֵּן נִתְבּוֹנֵן, מֶה הָיָה צֹרֶךְ בְּנֵס חָרִיג שֶׁכָּזֶה לַהֲפֹךְ לְבִלְעָם בְּפִיו אֶת הַקְּלָלָה לִבְרָכָה? וַהֲלֹא הַקָּדוֹשׁ-בָּרוּךְ-הוּא לֹא עוֹשֶׂה נִסִּים בְּחִנָּם, וְאִם כֵּן לְשֵׁם מָה הָיָה נָחוּץ נֵס שֶׁכָּזֶה? וְכִי הַקָּדוֹשׁ-בָּרוּךְ-הוּא כָּפוּף לְקִלְלוֹתָיו שֶׁל רָשָׁע זֶה?! הֲלֹא הָיָה אֶפְשָׁר שֶׁיְּקַלֵּל, וְתֵחָשֵׁב קִלְלָתוֹ כְּקִלְלַת חֲמוֹר שֶׁאֵינָהּ מַעֲלָה וְאֵינָהּ מוֹרִידָה, וְכַנֶּאֱמַר <small><small>(משלי כו, ב)</small></small> "קִלְלַת חִנָּם לֹא תָבוֹא", וּבִפְרָט לְזֶה שֶׁמְּקַלֵּל מִתּוֹךְ שִׂנְאָה לְשֵׁם מָמוֹן וּלְשֵׁם כָּבוֹד, לְאֶחָד שֶׁכָּזֶה קִלְלָתוֹ תָּשׁוּב לוֹ בְּרֹאשׁוֹ, וּמַה צֹּרֶךְ הָיָה לַעֲשׂוֹת נֵס שֶׁכָּזֶה לַהֲפֹךְ לוֹ אֶת הַקְּלָלָה לִבְרָכָה, וְעוֹד לִפְתֹּחַ בִּשְׁבִילוֹ פִּי הָאָתוֹן שֶׁתּוֹכִיחֶנּוּ עַל הַנְהָגָתוֹ? לְשֵׁם מָה הָיָה צֹרֶךְ בְּכָל סִפּוּר אָרֹךְ זֶה?
<BR><p></p>אוּלָם כָּאָמוּר, כָּאן חָפֵץ הָיָה ה' לְהַרְאוֹת חִבָּתוֹ לְבָנָיו וּלְהַרְאוֹתָם, שֶׁזֶּה אֲשֶׁר חָפֵץ לְהַזִּיקָם - לֹא דַּי בְּכָךְ שֶׁהַקָּדוֹשׁ-בָּרוּךְ-הוּא מוֹנֵעַ זֹאת מִמֶּנּוּ, אֶלָּא אַף מִתְעַלֵּל בּוֹ, שֶׁכֵּן אִם הָיָה בִּלְעָם מַצְלִיחַ לְקַלֵּל, הָיָה מְקַבֵּל כֶּסֶף וְזָהָב מִבָּלָק, וְכֵן כָּבוֹד גָּדוֹל מִשָּׂרֵי מוֹאָב. אָמַר הַקָּדוֹשׁ-בָּרוּךְ-הוּא: רָשָׁע זֶה יְקַבֵּל כָּבוֹד וְכֶסֶף עַל רִשְׁעוּתוֹ זוֹ לְקַלֵּל אֶת בָּנַי?! לְכָךְ הִתְעַלֵּל בּוֹ בְּאֹפֶן הַמְבַזֶּה בְּיוֹתֵר: מַמְתִּינִים לוֹ בָּלָק וְשָׂרֵי מוֹאָב עִם הַרְבֵּה כָּבוֹד וְכֶסֶף וְרַק שֶׁיֹּאמַר כַּמָּה מִלּוֹת שֶׁל קְלָלָה, וְאָז הוֹפֵךְ לוֹ ה' אֶת פִּיו לְבָרֵךְ אֶת יִשְׂרָאֵל. נְתָאֵר לְעַצְמֵנוּ אֵיזוֹ הַרְגָּשָׁה חָשׁ בִּלְעָם בְּאוֹתָהּ שָׁעָה; בִּזָּיוֹן, כַּעַס, הֶפְסֵד מָמוֹן שֶׁחָשַׁב לְהַרְוִיחַ. וְכָל זֶה לְהוֹרוֹת לָנוּ בְּפִרְסוּם גָּדוֹל אֶת גֹּדֶל חִבָּתֵנוּ לְפָנָיו וְהֵיאַךְ מִתְעַלֵּל הוּא בִּמְבַקְשֵׁי רָעָתֵנוּ.
<BR>
<!--$~-->
<BR><a name="HtmpReportNum0028_L2"></a><a name="כז.BמַהBבֵּיןBשֵׂכֶלBאֱנוֹשִׁיBלְבֵיןBדַּעַתBתּוֹרָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>כז. מה בין שכל אנושי לבין דעת תורה</u></span><BR></U></B></span><p></p>בְּסֵפֶר "אִישׁ צַדִּיק הָיָה" עַל הַצַּדִּיק רַבִּי אַרְיֵה לֵוִין זַצַ"ל מְסֻפָּר שֶׁבְּהִתְקַשְּׁרוּתוֹ וְעִדּוּדוֹ עִם אַחַד הָאֲסִירִים הֵחֵל רַבִּי אַרְיֵה זַצַ"ל לְעַנְיְנוֹ בִּשְׁמִירַת הַתּוֹרָה וְהַמִּצְווֹת. לְרֹב עֲדִינוּתוֹ שֶׁל רַבִּי אַרְיֵה, כַּמּוּבָן שֶׁלֹּא סֵרֵב אוֹתוֹ אָסִיר לְקַבֵּל עָלָיו עֹל תּוֹרָה וּמִצְווֹת מִלְּבַד... הֲנָחַת תְּפִלִּין. וְכָךְ אָמַר לוֹ הָאָסִיר: כָּל אֲשֶׁר תֹּאמַר אֵלַי אֶעֱשֶׂה, אֲפִלּוּ מִצְווֹת חֲמוּרוֹת, רַק לֹא תְּפִלִּין...
<BR><p></p>הִתְפַּלֵּא מְאֹד רַבִּי אַרְיֵה, וַחֲקָרוֹ לְאוֹתוֹ אָסִיר וְכִי מַה קֹּשִׁי יֵשׁ בַּהֲנָחַת תְּפִלִּין? מַדּוּעַ הִנְּךָ נִרְתָּע מֵהֲנָחַת תְּפִלּין? הֱשִׁיבוֹ הָאָסִיר, שֶׁלִּהְיוֹת שֶׁהוּא יוֹשֵׁב בַּכֶּלֶא מִסִּבַּת רָצְחוֹ אֶת אִשְׁתּוֹ, הֵיאַךְ יָנִיחַ תְּפִלִּין קְדוֹשׁוֹת עַל יָד שֶׁרָצְחָה נֶפֶשׁ...?!
<BR><p></p>זוֹהִי אָכֵן דַּעַת אֱנוֹשׁ, אוּלָם מַה דַּעַת תּוֹרָה בְּמִקְרֶה כָּזֶה? וְכִי רוֹצֵחַ פָּטוּר מִתְּפִלִּין? בְּוַדַּאי שֶׁלֹּא, וּמַדּוּעַ? אַדְּרַבָּא, אִם לֹא תְּתַקֵּן עַתָּה אֶת מַעֲשֶׂיךָ הַנִּפְשָׁעִים - אֵימָתַי תְּתַקְּנֵם? אָנוּ בְּעוֹלָם שֶׁל תִּקּוּן. הַבּוֹרֵא בְּאַהֲבָתוֹ לְעַמּוֹ הֵיטִיב עִמָּהֶם טוֹבָה גְּדוֹלָה לְהַמְצִיא לָהֶם מָנוֹס מִפַּח פִּשְׁעֵיהֶם - כִּלְשׁוֹן רַבֵּנוּ יוֹנָה, וְאֵין שׁוּם מַעֲשֶׂה שֶׁחוֹסֵם לָאָדָם מִלָּשׁוּב.
<BR><p></p>נֶאֱמַר בַּפָּסוּק <small><small>(במדבר כג, כא)</small></small>: "לֹא הִבִּיט אָוֶן בְּיַעֲקֹב וְלֹא רָאָה עָמָל בְּיִשְׂרָאֵל, ה' אֱלֹקָיו עִמּוֹ וּתְרוּעַת מֶלֶךְ בּוֹ". וּפֵרֵשׁ רַשִׁ"י: לֹא הִבִּיט - הַקָּדוֹשׁ-בָּרוּךְ-הוּא אָוֶן שֶׁבְּיַעֲקֹב; כְּשֶׁהֵן עוֹבְרִים עַל דְּבָרָיו, אֵינוֹ מְדַקְדֵּק לְהִתְבּוֹנֵן בְּאַנְוִיּוּת <small>[לְשׁוֹן אָוֶן]</small> שֶׁלָּהֶם וּבַעֲמָלָן <small>[לְשׁוֹן עֲבֵרָה]</small> שֶׁהֵם עוֹבְרִים עַל דָּתוֹ. ה' אֱלֹהָיו עִמּוֹ - אֲפִלּוּ הֵן מַכְעִיסִין וּמַמְרִין לְפָנָיו, אֵינוֹ זָז מִתּוֹכָן. וּתְרוּעַת מֶלֶךְ בּוֹ - לְשׁוֹן חִבָּה וְרֵעוּת.
<BR><p></p>וּמוּבָא בַּמִּדְרָשׁ <small><small>(רבה כ, טז)</small></small>: בְּנֹהַג שֶׁבָּעוֹלָם, לִגְיוֹן שֶׁמָּרַד בְּמַלְכּוֹ - חַיָּב מִיתָה, וְאֵלּוּ כָּפְרוּ בּוֹ וּמָרְדוּ בּוֹ וְאָמְרוּ "אֵלֶּה אֱלֹהֶיךָ יִשְׂרָאֵל" - לֹא הָיָה צָרִיךְ לְכַלּוֹתָן?! אֶלָּא אֲפִלּוּ בְּאוֹתָהּ שָׁעָה לֹא זָז מֵחִבָּתָן.
<BR><p></p>וְיֵשׁ לְהָבִין, הֲלֹא יָדוּעַ שֶׁאֵין הַקָּדוֹשׁ-בָּרוּךְ-הוּא וַתְּרָן, וְכַמְבֹאָר בַּגְּמָרָא <small><small>(בבא קמא נ)</small></small>, וּמֵעִקַּר יְסוֹדוֹת הָאֱמוּנָה שֶׁהָאָדָם נִדּוֹן עַל כָּל פְּרָט וּפְרָט מִמַּעֲשָׂיו, וּמַהוּ, אִם כֵּן, "אֵינוֹ מְדַקְדֵּק אַחֲרֵיהֶם לְהִתְבּוֹנֵן בָּאָוֶן שֶׁלָּהֶם"?
<BR><p></p>אוּלָם יוּבַן הָעִנְיָן עַל פִּי בֵּאוּר שֶׁל הָרַב "נְתִיבוֹת שָׁלוֹם" מִסְּלוֹנִים, שֶׁכַּאֲשֶׁר יְהוּדִי שָׁבוּר וְרָצוּץ בְּעֵת הֲלִיכָתוֹ לַעֲבֵרָה וְלִבּוֹ דַּוַּי עָלָיו שֶׁיִּצְרוֹ מַכְשִׁילוֹ, אֲזַי עַל אֶחָד שֶׁכָּזֶה הַקָּדוֹשׁ-בָּרוּךְ-הוּא מְרַחֵם וּמַאֲרִיךְ אַפּוֹ עִמּוֹ.
<BR><p></p>וְזֶהוּ בֵּאוּר הַפָּסוּק: "לֹא הִבִּיט אָוֶן בְּיַעֲקֹב וְלֹא רָאָה עָמָל בְּיִשְׂרָאֵל" - אֵין הַקָּדוֹשׁ-בָּרוּךְ-הוּא מְדַקְדֵּק בַּעֲבֵרוֹת שֶׁל מִי? שֶׁל זֶה שֶׁגַּם כַּאֲשֶׁר בִּשְׁעַת הָעֲבֵרָה - "ה' אֱלֹקָיו עִמּוֹ", זוֹכֵר שֶׁהִנּוֹ מַקְצִיף לַה' וְלִבּוֹ שָׁבוּר בְּקִרְבּוֹ - "וּתְרוּעַת מֶלֶךְ בּוֹ". תְּרוּעָה מִלְּשׁוֹן שִׁבָּרוֹן, דְּהַיְנוּ שֶׁיֵּשׁ לוֹ לְחוֹטֵא זֶה שִׁבָּרוֹן מֵחֲמַת מֶלֶךְ מַלְכֵי הַמְּלָכִים. עִם אֶחָד שֶׁכָּזֶה אֵין הַקָּדוֹשׁ-בָּרוּךְ-הוּא מְדַקְדֵּק לְהִפָּרַע מִמֶּנּוּ מִיָּד, אֶלָּא מְרַחֵם עָלָיו וּמְחַבְּבוֹ וּמַמְתִּין לוֹ עַד שֶׁיָּשׁוּב.
<BR><p></p>וְעַל פִּי זֶה יוּבְנוּ הֵיטֵב דִּבְרֵי הַגְּמָרָא בְּרָכוֹת <small><small>(סג ע"א)</small></small>: דָּרַשׁ בַּר קַפָּרָא, אֵיזוֹהִי פָּרָשָׁה קְטַנָּה שֶׁכָּל גּוּפֵי תוֹרָה תְּלוּיִין בָּהּ? "בְּכָל דְּרָכֶיךָ דָעֵהוּ וְהוּא יְיַשֵּׁר אֹרְחֹתֶיךָ" <small><small>(משלי ג, ו)</small></small>. אָמַר רָבָא, אֲפִלּוּ לִדְבַר עֲבֵרָה. וְהַנֻּסְחָא בָּ"עֵין יַעֲקֹב": אָמַר רַב פַּפָּא, הַיְנוּ דְּאָמְרֵי אִינְשֵׁי, גַּנָּבָא אַפּוּם מַחְתַּרְתָּא - רַחֲמָנָא קָרֵי. תַּרְגּוּם: הַגַּנָּב כְּשֶׁהִנּוֹ חוֹתֵר בַּמַּחְתֶּרֶת לִגְנֹב, קוֹרֵא לֵאלֹקָיו.
<BR><p></p>וְהוּא פֶּלֶא, הֵיאַךְ אֶפְשָׁר לְקַיֵּם "בְּכָל דְּרָכֶיךָ דָעֵהוּ" גַּם לִדְבַר עֲבֵרָה? מַה שַּׁיָּךְ לָדַעַת אֶת ה' גַּם בְּדֶרֶךְ עֲבֵרָה, וּכְדֻגְמַת הַגַּנָּב שֶׁקּוֹרֵא לְהַקָּדוֹשׁ-בָּרוּךְ-הוּא בְּעֵת גְּנֵבָתוֹ, הֲיִתָּכֵן?!
<BR><p></p>אֶלָּא לְהָאָמוּר מְבֹאָר. חֲזַ"ל מְלַמְּדִים אוֹתָנוּ, שֶׁכַּאֲשֶׁר תּוֹקֵף הַיֵּצֶר אֶת הָאָדָם וְרוֹאֶה הָאָדָם שֶׁיִּצְרוֹ תַּקִּיף וְחָזָק עָלָיו, יִזְכֹּר שֶׁהוֹלֵךְ הוּא לַעֲשׂוֹת מַעֲשֶׂה לֹא טוֹב וְשֶׁיְּהֵא לִבּוֹ שָׁבוּר וְנִדְכֶּה עַל הֱיוֹתוֹ נִכְנָע לְיִצְרוֹ, וְזֶה בְּעֵת הָעֲבֵרָה לִבּוֹ יְהֵא דַּוַּי עָלָיו עַל מַעֲשֵׂהוּ. וְזֶה "בְּכָל דְּרָכֶיךָ" - וַאֲפִלּוּ לִדְבַר עֲבֵרָה - "דָעֵהוּ", דַּע אֶת ה'. זָכְרֵהוּ שֶׁהוּא רוֹאֶה אוֹתְךָ בְּמַעֲשֶׂיךָ וּתְבַקֵּשׁ מִמֶּנּוּ שֶׁיְּשִׁיבְךָ אֵלָיו.
<BR><p></p>וְזֶהוּ שֶׁמֵּבִיא רַב פַּפָּא, גַּם הַגַּנָּב שֶׁיִּצְרוֹ תְּקָפוֹ לִגְנֹב וְאֵין לוֹ יְכֹלֶת לְהִתְגַּבֵּר עַל יִצְרוֹ, קוֹרֵא הוּא לְהַקָּדוֹשׁ-בָּרוּךְ-הוּא שֶׁיְּרַחֵם עָלָיו וְלֹא יַעֲנִישֶׁנּוּ עַל מַעֲשֵׂהוּ וְיַאֲרִיךְ אַפּוֹ עִמּוֹ עַד שֶׁיָּשׁוּב.
<BR>
<!--$~-->
<BR><a name="HtmpReportNum0029_L2"></a><a name="כח.BבִּטָּחוֹןBבַּה'BלֹאBיִתָּכֵן,BרַקBמִתּוֹךְBתְּחוּשָׁתֵנוּBבּוֹBכְּ"אָבִינוּ""></a><br><span style="font-size:28px; ">
<p></p>
<B><U><span style='color:RGB(45,104,176);'><u>כח. בטחון בה' לא יתכן, רק מתוך תחושתנו בו כ"אבינו"</u></span><BR></U></B></span><p></p>יֶשְׁנָהּ מִצְוָה שֶׁהִנָּהּ עִקָּרִית וִיסוֹדִית בְּתוֹרָתֵנוּ הַקְּדוֹשָׁה, וְהִיא לִבְטֹחַ בַּה'. וְכֵן מֵבִיא הַגְּרָ"א בְּמִשְׁלֵי <small><small>(כה)</small></small> שֶׁעִקַּר תַּכְלִית הַמִּצְווֹת שֶׁנִּבְטַח בֵּאלֹקֵינוּ. וּמַהוּ הַבִּטָּחוֹן?
<BR><p></p>מְבָאֵר רַבֵּנוּ יוֹנָה <small><small>(משלי ג)</small></small>, שֶׁיְּקַוֶּה לַה' תָּמִיד, וְגַם כַּאֲשֶׁר יִרְאֶה שֶׁהִנּוֹ בְּמַצָּב שֶׁל חֹשֶׁךְ וְאֵין שׁוּם סִכּוּי לְאוֹר בִּישׁוּעָתוֹ - לֹא יְאַבֵּד תִּקְוָתוֹ מִבּוֹרְאוֹ, שֶׁכֵּן אֵין מַעְצוֹר לַה' מִלְּהוֹשִׁיעַ בֵּין רַב לִמְעַט.
<BR><p></p>זֶה הַמַּבִּיט עַל הַבּוֹרֵא כְּמֶלֶךְ בִּלְבַד, רָחוֹק הוּא מִלִּבְטֹחַ בַּה', שֶׁכֵּן חָשׁ הוּא: מַה לּוֹ לְמֶלֶךְ רָם וְנִשָּׂא שֶׁיָּחוּשׁ לְעֶזְרָתוֹ שֶׁל אֶזְרָח אֻמְלָל, שֶׁכֵּן מִטֶּבַע הָעוֹלָם הָאֶזְרָח חָשׁ מְרֻחָק מֵהַמֶּלֶךְ.
<BR><p></p>וּבְיוֹתֵר כַּאֲשֶׁר חוֹטֵא הָאָדָם, שֶׁאָז בְּוַדַּאי מְאַבֵּד בִּטְחוֹנוֹ בְּבוֹרְאוֹ מִכֹּל וָכֹל, שֶׁכֵּן חוֹשֵׁב הוּא: מַה לּוֹ לְמֶלֶךְ לָבֹא לְעֶזְרַת אֶזְרָח כְּשֶׁהִנּוֹ עֲבַרְיָן בִּמְדִינָתוֹ...
<BR><p></p>אוּלָם זֶה הֶחָשׁ אֶת הַבּוֹרֵא כְּ"אָבִינוּ", וְאַבָּא הֲלֹא לְעוֹלָם מֵחִישׁ עֶזְרָתוֹ לִבְנוֹ, וְאַף כְּשֶׁבְּנוֹ סָטָה מֵהַדֶּרֶךְ הַטּוֹבָה, לְעוֹלָם הָאָב חָשׁ בִּכְאֵבוֹ עַל בְּנוֹ - הֵן מִתּוֹךְ רַחֲמָנוּת עָלָיו, וּכְדִבְרֵי הַמִּשְׁנָה <small><small>(סנהדרין פ"ו מ"ה)</small></small>: "אָמַר רַבִּי מֵאִיר, בִּזְמַן שֶׁאָדָם מִצְטַעֵר, שְׁכִינָה מָה הַלָּשׁוֹן אוֹמֶרֶת? קַלַּנִי מֵרֹאשִׁי, קַלַּנִי מִזְּרוֹעִי", וּמְבֹאָר שָׁם בַּמִּשְׁנָה שֶׁזֶּה אַף בְּרָשָׁע, וְעַל אַחַת כַּמָּה וְכַמָּה בְּכָל אָדָם, וְהֵן מִפְּנֵי שֶׁבְּכָךְ יֵשׁ סִכּוּי שֶׁהַבֵּן הַחוֹטֵא יָשׁוּב לְאָבִיו, שֶׁכֵּן יִרְאֶה שֶׁעַל אַף רִשְׁעוּתוֹ אָבִיו לֹא מֵסִיר חַסְדּוֹ מִמֶּנּוּ, וְאָז יִמַּס לְבָבוֹ וְיָשׁוּב.
<BR><p></p>וְהוּא שֶׁדָּרְשׁוּ חֲזַ"ל <small><small>(ילקוט תהלים)</small></small> עַל הַפָּסוּק <small><small>(תהלים לב, י)</small></small> "רַבִּים מַכְאוֹבִים לָרָשָׁע וְהַבּוֹטֵחַ בַּה' חֶסֶד יְסוֹבְבֶנּוּ" - אֲפִלּוּ רָשָׁע וּבוֹטֵחַ בַּה' - חֶסֶד יְסוֹבְבֶנּוּ.
<BR><p></p>וְהוּא תֵּמַהּ, הֲיִתָּכֵן רָשָׁע וּבוֹטֵחַ בַּה'?! הֵיאַךְ יָעֵז הָרָשָׁע לִבְטֹחַ בַּה'?
<BR><p></p>שְׁאֵלָה זוֹ נִשְׁאֶלֶת לְמִי שֶׁחָשׁ אֶת הַבּוֹרֵא כְּ"מֶלֶךְ" בִּלְבַד, אוּלָם לְזֶה הֶחָשׁ אֶת הַבּוֹרֵא גַּם כְּ"אָב", לֹא תֻּקְשֶׁה קוּשְׁיָא זוֹ.
<BR><p></p>הָאָב מְרַחֵם וְחָס עַל בְּנוֹ אַף שֶׁהִנּוֹ רָשָׁע, וְאִם כֵּן, זֶה הַיּוֹדֵעַ שֶׁהַבּוֹרֵא הוּא גַּם אָבִיו, לא יִמְנַע עַצְמוֹ מִלִּבְטֹחַ בַּה' בְּכָל מַצָּב.
<BR><p></p>יֵשׁ לְהַדְגִּישׁ, הַקָּדוֹשׁ-בָּרוּךְ-הוּא אֵינוֹ וַתְּרָן, וְכַמּוּבָא בִּגְמָרָא <small><small>(בָּבָא קַמָּא נ.)</small></small>: "כָּל הָאוֹמֵר הַקָּדוֹשׁ-בָּרוּךְ-הוּא וַתְּרָן הוּא - יִוָּתְרוּ חַיָּיו". הַכַּוָּנָה - יֵחָתְכוּ חַיָּיו. כְּלוֹמַר, הַקָּדוֹשׁ-בָּרוּךְ-הוּא בְּהֶחְלֵט לֹא מְוַתֵּר, אוּלָם אִי - וִתּוּר זֶה, זֶהוּ בְּעֶצֶם הַחֶסֶד וְהָרַחֲמָנוּת הַגְּדוֹלָה שֶׁיֶּשְׁנָהּ עַל הָאָדָם, שֶׁכֵּן וִתּוּר מוֹרֶה עַל אָזְלַת יָד, מִסְכֵּנוּת, וּלְעוֹלָם אֵין הַבּוֹרֵא חָפֵץ שֶׁבָּנָיו יַגִּיעוּ לְמַצָּב שֶׁהַמִּסְכֵּנוּת תַּצְדִּיק לָהֶם אֶת מֶחְדְּלֵיהֶם, שֶׁכֵּן הַמֶּחְדָּלִים מֻצְדָּקִים לְזֶה שֶׁאֵינוֹ שָׁפוּי, מְיֹאָשׁ, מְדֻכָּא וְכַיּוֹצֵא, וְאֵין הַקָּדוֹשׁ-בָּרוּךְ-הוּא חָפֵץ שֶׁנֵּצֵא זַכָּאִים בַּדִּין מִתּוֹךְ שֶׁאָנוּ שְׁפָלִים שֶׁכָּאֵלֶּה, אֶלָּא אַדְּרַבָּא, רְצוֹנוֹ שֶׁעַל אַף מֶחְדָּלֵינוּ נִשְׁתַּמֵּשׁ בָּאֶפְשָׁרוּת הַנִּפְלָאָה שֶׁנָּתַן לָנוּ הַבּוֹרֵא שֶׁהִיא "תְּשׁוּבָה", וּבְתִקּוּן מַעֲשֵׂינוּ נַחֲזֹר לְאֵיתָנֵנוּ וּכְגִבּוֹרִים מְנַצְּחִים נֵחָשֵׁב.
<BR><p></p>וּבִכְדֵי לְהַמְחִישׁ שֶׁאֲפִלּוּ רָשָׁע יֵשׁ לוֹ מָקוֹם לִבְטֹחַ בַּה', מְבִיאָה עַל כָּךְ הַגְּמָרָא הַמְחָשָׁה <small><small>(ברכות סג ע"א בעין יעקב)</small></small>, שֶׁכֵּן הַגַּנָּב, גַּם כְּשֶׁהוּא חוֹתֵר מַחְתֶּרֶת וְגוֹנֵב, קוֹרֵא לֵאלֹקִים שֶׁיַּעְזְרֵהוּ. וְלִכְאוֹרָה תָּמוּהַּ, הֲיִתָּכֵן?! אֵיזֶה גַּנָּב נוֹרְמָלִי יִתְפַּלֵּל לַה' שֶׁיַּעְזְרֵהוּ וְיַצִּילֵהוּ מִגְּנֵבָתוֹ? וְעוֹד, מַה בָּאָה כָּאן הַגְּמָרָא לְלַמְּדֵנוּ, וְכִי נָכוֹן הוּא כָּךְ לִנְהֹג בִּשְׁעַת גְּנֵבָה?
<BR><p></p>אוּלָם כָּאָמוּר, אָב כְּשֶׁשּׁוֹמֵעַ שֶׁבְּנוֹ חוֹתֵר מַחְתֶּרֶת וְגוֹנֵב, בְּוַדַּאי שֶׁצַּעֲרוֹ גָּדוֹל, אוּלָם חָשׁ הוּא בַּכְּאֵב בְּאִם יִשְׁמַע שֶׁבְּנוֹ נִתְפַּס וְקִבֵּל מַכּוֹת, שֶׁכֵּן בִּרְצוֹנוֹ שֶׁבְּנוֹ יָשׁוּב לְלֹא מַכּוֹת. וְזֶה שֶׁמְּבַקֵּשׁ הַגַּנָּב: רִבּוֹנוֹ שֶׁל עוֹלָם, יוֹדֵעַ אֲנִי שֶׁמַּעֲשַׂי רָעִים, אוּלָם הַאֲרֵךְ נָא אַפְּךָ עִמִּי וְהַמְתֵּן לִי עַד שֶׁאֶתְעוֹרֵר לִתְשׁוּבָה בְּדֶרֶךְ נֹעַם וְשֶׁלֹּא יִתְפְּסוּנִי זֶה עַתָּה וְיִשְׁבְּרוּ עַצְמוֹתַי...
<BR><p></p>הַגְּמָרָא נָתְנָה כָּאן הַמְחָשָׁה קִיצוֹנִית, לְהוֹרוֹת שֶׁבְּשׁוּם מַצָּב לֹא יִמָּנַע הָאָדָם מִלִּבְטֹחַ בַּה', כָּךְ שֶׁזֶּה הָרוֹאֶה אֶת הַבּוֹרֵא כְּאָב, לֹא נִמְנָע לְעוֹלָם מִלִּקַּח תִּקְוָה בּוֹ וּלְקַוּוֹת לַבּוֹרֵא שֶׁיּוֹשִׁיעוֹ גַּם בְּאֶפֶס מַצָּב שֶׁל יְשׁוּעָה, שֶׁכֵּן הַבּוֹרֵא לֹא מְשֻׁעְבָּד לְמִקְרִים וּלְסִבּוֹת וְכֵן לֹא לְמַצַּב הָאָדָם כְּפִי הַנִּרְאֶה לָנוּ, וּלְעוֹלָם בְּיָדוֹ לְהוֹשִׁיעַ וּלְכָל אָדָם, לָרָעִים וְלַטּוֹבִים, שֶׁכֵּן כֻּלָּם בָּנָיו.
<BR>
<!--$~-->
<BR><a name="HtmpReportNum0030_L2"></a><a name="כט.BהִפְלִיאBה'BלַעֲשׂוֹתBעִמָּנוּBשֶׁהֻורְשֵׁינוּBלִשְׂמֹוחַBבְּמַפֶּלֶתBשׂוֹנְאֵינוּBBמַהBשֶּׁבְּדֶרֶךְBכְּלָלBאֵיןBהַקָּבָּ"הBחָפֵץBבְּכָךְ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>כט. הפליא ה' לעשות עמנו שהורשינו לשמוח במפלת שונאינו  מה שבדרך כלל אין הקב"ה חפץ בכך</u></span><BR></U></B></span><p></p>וּבִפְרָט שֶׁנָּתַן הַבּוֹרֵא לְעַם יִשְׂרָאֵל לִרְאוֹת בְּשׂוֹנְאֵיהֶם וְלִשְׂמֹחַ בְּמַפַּלְתָּם, דָּבָר שֶׁאֵין הַקָּדוֹשׁ-בָּרוּךְ-הוּא חָפֵץ בּוֹ, שֶׁהֲרֵי בִּסְדוֹם וַעֲמוֹרָה נֶאֱמַר <small><small>(בראשית יט, יז)</small></small>: "אַל תַּבִּיט מֵאַחֲרֶיךָ", שֶׁכֵּן נִצְטַוָּה לוֹט שֶׁלֹּא לְהַבִּיט בְּפֻרְעָנוּת הָרְשָׁעִים, וּפֵרֵשׁ רַשִׁ"י שָׁם: אֵינְךָ כְּדַאי לִרְאוֹת בְּפֻרְעָנוּתָם וְאַתָּה נִצּוֹל. הֲרֵי שֶׁאֵין חֵפֶץ הַבּוֹרֵא שֶׁהַנִּצּוֹלִים "יִרְקְדוּ" עַל דָּמָם שֶׁל הַנֶּעֱנָשִׁים.
<BR><p></p>וְעוֹד רַבּוֹת מָצִינוּ שֶׁהַקָּדוֹשׁ-בָּרוּךְ-הוּא חָס עַל כְּבוֹדָן שֶׁל רְשָׁעִים, כְּגוֹן גַּבֵּי שׁוֹכֵב עִם בְּהֵמָה - "וְגַם אֶת הַבְּהֵמָה תַּהֲרֹגוּ", כְּדֵי שֶׁלֹּא יִתְבַּזֶּה הַחוֹטֵא <small><small>(סנהדרין מ ע"ב)</small></small> בְּכָךְ שֶׁתִּשָּׁאֵר בְּהֵמָה זוֹ לְקָלוֹן עָלָיו וְיֹאמְרוּ 'זוֹ הַבְּהֵמָה שֶׁפְּלוֹנִי נֶהֱרַג בִּגְלָלָהּ', וּלְכָךְ מַשְׁמִידִים גַּם אֶת הַבְּהֵמָה.
<BR><p></p>נִתְבּוֹנֵן, אָדָם זֶה שֶׁעָשָׂה מַעֲשֶׂה מְכֹעָר שֶׁכָּזֶה, מַה יֵּשׁ לָחוּס עַל כְּבוֹדוֹ? אֶלָּא כָּאָמוּר, הַהִסְתַּכְּלוּת שֶׁל הַקָּדוֹשׁ-בָּרוּךְ-הוּא עָלֵינוּ הוּא כְּאָב עַל בָּנִים, וְאָב שֶׁבְּנוֹ חָטָא, הֲיַחְפֹּץ שֶׁיִּתְבַּזֶּה בְּנוֹ? הֲיַחְפֹּץ שֶׁכָּל בְּנֵי הָעוֹלָם יְרַכְלוּ עָלָיו וִידַבְּרוּ בִּגְנוּתוֹ? בְּוַדַּאי שֶׁלֹּא! כֵּן הַדָּבָר אֵצֶל הַקָּדוֹשׁ-בָּרוּךְ-הוּא, צַר לוֹ שֶׁאָדָם זֶה חָטָא, וְדַי לוֹ לַבּוֹרֵא בִּכְאֵב זוֹ שֶׁבְּנוֹ חָטָא וְנֶעֱנַשׁ, אוּלָם בְּשׁוּם אֹפֶן אֵינוֹ מַסְכִּים שֶׁיִּתְבַּזֶּה בְּנוֹ בְּשֶׁל כָּךְ.
<BR><p></p>וַאֲפִלּוּ עַל בִּלְעָם חָס הַקָּדוֹשׁ-בָּרוּךְ-הוּא בַּהֲרִיגַת הָאָתוֹן שֶׁלֹּא יִתְבַּזֶּה בָּהּ, כַּמּוּבָא בַּחֲזַ"ל <small><small>(במד"ר כ, יב)</small></small>, וְכֵן גַּבֵּי הַתָּלוּי עַל עֵץ שֶׁיֵּשׁ לְקָבְרוֹ וְגַם אֶת הָעֵץ שֶׁנִּתְלָה עָלָיו, כְּדֵי שֶׁלֹּא יֹאמְרוּ 'זֶה הָעֵץ שֶׁנִּתְלָה עָלָיו פְּלוֹנִי' וְיִתְבַּזֶּה.
<BR><p></p>בְּמַכּוֹת מִצְרַיִם לֹא דַּי בָּזֶה שֶׁלֹּא חָס הַקָּדוֹשׁ-בָּרוּךְ-הוּא עַל כְּבוֹדָן שֶׁל מִצְרַיִם בְּהִתְעַלְּלוֹ בָּהֶם, שֶׁזֶּהוּ בִּזָּיוֹן לָהֶם בְּעַצְמָם, אֶלָּא עוֹד נָתַן לְיִשְׂרָאֵל רְשׁוּת לִרְאוֹת בְּמַפֶּלֶת שׂוֹנְאֵיהֶם, וְאַדְּרַבָּא - מִצְוָה לְפַרְסֵם בְּאָזְנֵי בָנֵינוּ וּבְנֵי בָנֵינוּ וּלְפָאֵר הַנֵּס בְּפִרְסוּם הַמַּכּוֹת וְהַהַרְחָבָה בָּהֶם, וְכָל הַמַּרְבֶּה לְסַפֵּר בִּיצִיאַת מִצְרַיִם הֲרֵי זֶה מְשֻׁבָּח.
<BR><p></p>וְהַהַדְגָּשָׁה בְּכָאן בְּעֶצֶם הִיא הַרְבֵּה יוֹתֵר עָצְמָתִית, שֶׁהֲרֵי כְּשֶׁטָּבְעוּ הַמִּצְרִים בַּיָּם, בִּקְשׁוּ מַלְאֲכֵי הַשָּׁרֵת לוֹמַר שִׁירָה, אָמַר לָהֶם הַקָּדוֹשׁ-בָּרוּךְ-הוּא: מַעֲשֵׂי יָדַי טוֹבְעִים בַּיָּם וְאַתֶּם רוֹצִים לוֹמַר שִׁירָה?! <small><small>(מגילה י ע"ב)</small></small>, וְלֹא נִתְּנָה לָהֶם רְשׁוּת לוֹמַר שִׁירָה, שֶׁכֵּן כָּאָמוּר, חָס הַקָּדוֹשׁ-בָּרוּךְ-הוּא עַל מַעֲשֵׂי יָדָיו וַאֲפִלּוּ כְּשֶׁחָטְאוּ לוֹ, וַאֲפִלּוּ מֵאֻמּוֹת הָעוֹלָם, וּכְמוֹ שֶׁמָּצִינוּ גַּבֵּי הָעִיר נִינְוֵה שֶׁחָס עֲלֵיהֶם הַקָּדוֹשׁ-בָּרוּךְ-הוּא מִלְּאַבְּדָם. וְאִלּוּ יִשְׂרָאֵל אָמְרוּ שִׁירָה בְּרוּחַ הַקֹּדֶשׁ שֶׁשָּׁרְתָה עֲלֵיהֶם. וְהַשִּׁירָה תָּכְנָהּ אֵינָהּ אַךְ וְרַק שֶׁבַח וְהוֹדָיָה לַה' שֶׁהִצִּילָם, אֶלָּא בְּתָכְנָהּ מֻנַּחַת שִׁירָה עַל אִבּוּד מַעֲשֵׂה יָדָיו שֶׁל הַקָּדוֹשׁ-בָּרוּךְ-הוּא, וְכַנֶּאֱמַר <small><small>(שמות טו)</small></small>: "סוּס וְרֹכְבוֹ רָמָה בַיָּם... צָלֲלוּ כַּעוֹפֶרֶת בְּמַיִם אַדִּירִים...". וְהַיְנוּ כַּמְבֹאָר כָּאן, רָצָה הַקָּדוֹשׁ-בָּרוּךְ-הוּא לְבַטֹּאת אַהֲבָתוֹ לְעַמּוֹ שֶׁיּוּכַח אֶצְלָם שֶׁהוּא אוֹהֲבָם, לְכָךְ כִּבְיָכוֹל חָרַג הַקָּדוֹשׁ-בָּרוּךְ-הוּא מֵהַנְהָגָתוֹ וְנָתַן שֶׁיִּרְאוּ יִשְׂרָאֵל בְּמַפֶּלֶת שׂוֹנְאֵיהֶם, וְאַף יָשִׁירוּ לוֹ שִׁירָה עַל אִבּוּד מַעֲשֵׂה יָדָיו לְמַעַן יִתְקַדֵּשׁ שְׁמוֹ בְּתוֹכָם לְדוֹרֵי דוֹרוֹת.
<BR>
<!--$~-->
<BR><a name="HtmpReportNum0031_L2"></a><a name="ל.B"אַהֲבַתBעוֹלָםBאֲהַבְתָּנוּ""></a><br><span style="font-size:28px; ">
<p></p>
<B><U><span style='color:RGB(45,104,176);'><u>ל. "אהבת עולם אהבתנו"</u></span><BR></U></B></span><p></p>וְדָבָר זֶה הָיָה נִצְרָךְ בְּיוֹתֵר לְעַם יִשְׂרָאֵל, כִּי יָדוֹעַ יָדַע הַקָּדוֹשׁ-בָּרוּךְ-הוּא שֶׁיִּהְיוּ בֶּעָתִיד מַצָּבִים קָשִׁים לְעַם יִשְׂרָאֵל בְּאִם לֹא יֵלְכוּ בְּדֶרֶךְ הַתּוֹרָה, וּמִדַּת הַדִּין תְּהֵא מְתוּחָה עֲלֵיהֶם לְהַעֲנִישָׁם, וְאָז יַעֲלֶה בְּלִבָּם שֶׁהַקָּדוֹשׁ-בָּרוּךְ-הוּא נְטָשָׁם וְהֵסִיר אַהֲבָתוֹ מֵהֶם וְאֵינוֹ חָפֵץ בָּם, וְהוּא הַסּוֹבֵב הַגָּדוֹל לִנְטִישַׁת הַמִּצְווֹת כֻּלָּן אוֹ חֶלְקָן בִּהְיוֹת הָאָדָם נִתְפָּס לַחֲלִישׁוּת דַּעַת זוֹ, וּכְמוֹ שֶׁיִּתְבָּאֵר עוֹד לְהַלָּן, לְכָךְ הוֹכִיחַ הַקָּדוֹשׁ-בָּרוּךְ-הוּא אַהֲבָתוֹ אֲלֵיהֶם בְּהַפְלִיאוֹ אֶת מַכּוֹתָיו בְּדֶרֶךְ נְקָמָה בְּפַרְעֹה וּבְכָל מִצְרַיִם, וְכָאָמוּר חָרַג מֵהַנְהָגָתוֹ לִתֵּן לָהֶם רְשׁוּת לִשְׂמֹחַ וְלָשִׁיר שִׁירָה בְּמַפֶּלֶת שׂוֹנְאֵיהֶם כְּדֵי לְחַזֵּק אֱמוּנַת אַהֲבָתוֹ אֲלֵיהֶם, וּכְאָמְרֵנוּ: "אַהֲבַת עוֹלָם אֲהַבְתָּנוּ".
<BR><p></p>וּבְיֶתֶר שְׂאֵת מִתְגַּלֵּית הַמַּטָּרָה, שֶׁהִיא חִזּוּק הַקֶּשֶׁר וְהָאַהֲבָה, שֶׁהֲרֵי לְבַסּוֹף הֲלֹא יָצָאנוּ בִּרְכוּשׁ גָּדוֹל, וּבְכָךְ הֲלֹא קִבַּלְנוּ פִּצּוּי מֻשְׁלָם עַל כָּל עֲבוֹדָתֵנוּ בְּמִצְרַיִם. הַמְּחִיר הָיָה מְחִיר מָלֵא, כַּמּוּבָא בַּחֲזַ"ל, מִגֹּדֶל הָרְכוּשׁ שֶׁיָּצָאנוּ בּוֹ מִמִּצְרַיִם. וְעוֹד לְאַחַר מִכֵּן טִבַּע הַבּוֹרֵא אֶת צָרֵינוּ בַּיָּם, וְשָׁם שׁוּב חִכְּתָה לָנוּ בִּזָּה וּרְכוּשׁ הַרְבֵּה יוֹתֵר מֵאֲשֶׁר זֶה שֶׁיָּצָאנוּ עִמּוֹ מִמִּצְרַיִם. אִם כֵּן, הֵיאַךְ יַעֲלֶה עַל הַדַּעַת שֶׁהָיָה כָּאן אֵיזֶשֶׁהוּ שֶׁמֶץ שֶׁל שִׂנְאָה אוֹ נְקָמָה חַס וְחָלִילָה, הֲלֹא הַסּוֹף מְגַלֶּה שֶׁכָּל מַהֲלָךְ זֶה הָיָה אַהֲבָה מִתְּחִלָּתוֹ וְעַד סוֹפוֹ?
<BR><p></p>וְגָלוּת וּגְאֻלַּת מִצְרַיִם מְחַיֶּבֶת הִסְתַּכְּלוּת נְכוֹנָה עַל כָּל הַגָּלֻיּוֹת שֶׁאֵינָן אֶלָּא לְשָׁמְרֵנוּ מֵהִתְבּוֹלְלוּת וּמִלִּמּוּד מִמַּעֲשֵׂיהֶם שֶׁל אֻמּוֹת הָעוֹלָם, וּשְׁמִירָה זוֹ בָּאָה דַּוְקָא מִשִּׂנְאָתָם וּדְחִיָּתָם אוֹתָנוּ עַל אַף רְצוֹנֵנוּ הַתּוֹעֶה לְהִתְקָרֵב אֲלֵיהֶם, וְגָלוּת וּגְאֻלַּת מִצְרַיִם יוֹכִיחוּ אֲמִתּוּת זוֹ - שֶׁאֵין מַטְּרַת הַצַּעַר וְהָעִנּוּי לְשֵׁם כִּלּוּי וְהַכְחָדָה, אֶלָּא לְלִמּוּד, לְחִנּוּךְ, וְלַהֲשָׁבַת הַקֶּשֶׁר וְהָאַהֲבָה לִכְמוֹת שֶׁהָיוּ.
<BR><p></p>וְהָעֻבְדָּה - הִנֵּה זֶה לָנוּ אַלְפַּיִם שְׁנוֹת גָּלוּת מֵאָז גֹּרַשְׁנוּ מֵאַרְצֵנוּ. עַם יִשְׂרָאֵל בִּתְקוּפוֹת רַבּוֹת נָדַד וְסָבַל רַבּוֹת, וְעִם כָּל זֶה נוֹתַרְנוּ וְשָׂרַדְנוּ בְּגַאֲוָה וְאֹמֶץ לֵב. כַּמָּה אִימְפֶּרְיוֹת הֻכְחֲדוּ עַד שֶׁלֹּא נִזְכַּר שְׁמָן כְּלָל, וּכְמוֹ מַלְכוּת יָוָן, מַלְכוּת רוֹמִי, מַלְכֻיּוֹת הַכְּנַעֲנִי, הַחִתִּי, הָאֱמוֹרִי וְעוֹד רַבִּים. וְגַם אֵלֶּה שֶׁנִּשְׁאֲרוּ, נִשְׁאֲרוּ בִּשְׁמָם בִּלְבַד, אוּלָם אֵינָם אֶלָּא תַּעֲרוֹבוֹת שֶׁל עַמִּים שֶׁנִּתְעָרְבוּ זֶה בָּזֶה וְרַק נוֹשְׂאִים שֵׁם הַמַּלְכוּת הָעַתִּיקָה עַל שְׁמָם, וְאִלּוּ עַם יִשְׂרָאֵל שָׁמְרוּ עַל יִחוּסָם לְבִלְתִּי הִתְעָרֵב בְּשׁוּם אֻמָּה וְנִשְׁאֲרוּ בְּיִחוּסָם הַטָּהוֹר לְאַחַר כָּל נִסְיוֹנוֹת הַהַכְחָדָה שֶׁעָבְרוּ עַל רֹאשָׁם.
<BR><p></p>הֲרֵי לָנוּ לִלְמֹד מִגְּאֻלַּת מִצְרַיִם עַל כָּל הַגְּזֵרוֹת וְהָעִנּוּיִים שֶׁסּוֹבֵל עַם יִשְׂרָאֵל, שֶׁמַּטְּרָתָם וְסוֹפָם יִהְיוּ גְּאֻלָּה, אַהֲבָה וְחִזּוּק הַקֶּשֶׁר, כְּשֵׁם שֶׁכֵּן הוֹכִיחָה גְּאֻלַּת מִצְרַיִם עַל תְּחִלַּת גָּלוּתָהּ, וְהָרְאָיָה הַמְיֻחֶדֶת לְכָךְ הִיא הַנְּבוּאוֹת שֶׁנִּבְּאוּ לָנוּ הַנְּבִיאִים הַקְּדוֹשִׁים עַל הַטּוֹבוֹת וְהָעֳנָגִים לְאֵין קֵץ שֶׁמְּחַכִּים לָנוּ בֶּעָתִיד.
<BR><p></p>וְהִנֵּה עַד הַיּוֹם מַזְכִּירִים אָנוּ בְּכָל יוֹם עִנְיַן יְצִיאַת מִצְרַיִם, שִׁירַת הַיָּם כַּמָּה וְכַמָּה פְּעָמִים בְּכָל יוֹם, וְהוּא עַל מְנָת לְהַזְכִּירֵנוּ שֶׁמַּה שֶּׁהָיָה הוּא שֶׁיִּהְיֶה לְתָמִיד. אַהֲבַת ה' לְעַמּוֹ הִיא אַהֲבָה נִצְחִית, וְכָל הָעֲנִישׁוֹת אֵינָן אֶלָּא לְשֵׁם חִנּוּךְ, הַבְדָּלָה מִבֵּין הָעַמִּים, שְׁמִירָה עֶלְיוֹנָה מִפְּנֵי הִתְבּוֹלְלוּת.
<BR><p></p>כְּלָלוֹ שֶׁל דָּבָר: אָנוּ הַיּוֹם בְּמַצָּב שֶׁיֵּשׁ לָנוּ תְּמוּנָה שְׁלֵמָה מְמֻסְגֶּרֶת מֵהֶעָבָר - גָּלוּת וּגְאֻלַּת מִצְרַיִם, שֶׁבִּתְמוּנָה זוֹ רוֹאִים אָנוּ הָכֵיצַד תַּכְלִית הַגָּלוּת וְהַחֹשֶׁךְ הִיא לְצֹרֶךְ הַגְּאֻלָּה וְהַגִּלּוּי שֶׁיָּבֹא לְאַחֲרֶיהָ.
<BR><p></p>תְּמוּנָה מְמֻסְגֶּרֶת יֵשׁ לָנוּ מִגָּלוּת וּגְאֻלַּת מִצְרַיִם, וּתְמוּנָה זוֹ צָרִיךְ שֶׁתְּהֵא לָנוּ לְנֶגֶד עֵינֵינוּ תָּמִיד, שֶׁכֵּן מִנִּי אָז עוֹבְרִים יִשְׂרָאֵל גָּלֻיּוֹת רַבּוֹת, וּבִתְמוּנַת מַצָּבָם זֶה עַתָּה רוֹאִים רַק חֵלֶק מֵהַתְּמוּנָה, וְהוּא הַחֹשֶׁךְ בּוֹ נִמְצָאִים, אוּלָם עָלֵינוּ לִזְכֹּר שֶׁיֵּשׁ שְׁלֵמוּת לִתְמוּנָה זוֹ, וּתְמוּנַת מִצְרַיִם תּוֹכִיחַ, שֶׁבָּהּ רוֹאִים אֶת שְׁלֵמוּת הַתְּמוּנָה הַמּוֹרָה עַל תַּכְלִית הַחֹשֶׁךְ שֶׁמַּטְּרָתוֹ אוֹר וְגִלּוּי.
<BR><p></p>וְזֶה - הֵן בְּיַחַס לְצָרוֹת הַכְּלָל וְהֵן בְּיַחַס לְצָרוֹת הַפְּרָט - יֵשׁ לָנוּ לִזְכֹּר תָּמִיד וּלְהַבִּיט בִּתְמוּנָה זוֹ, וּמִמֶּנָּה לִשְׁאֹב עִדּוּד וְכֹחַ לַחֲצָאֵי וְרִבְעֵי הַתְּמוּנוֹת שֶׁמּוּל עֵינֵינוּ הַמּוֹרִים עַל הַחֹשֶׁךְ וְהַגָּלוּת בִּלְבַד, טֶרֶם נִצְטַיְּרָה הַתְּמוּנָה בִּשְׁלֵמוּתָהּ, הִיא הַגְּאֻלָּה הַבָּאָה לְאַחַר הַגָּלוּת הַמְנֻבֵּאת לָנוּ מֵהַנְּבִיאִים הַקְּדוֹשִׁים בְּרֹב טוֹבוֹת וְנֶחָמוֹת, יְשׁוּעוֹת וְנִפְלָאוֹת לָהֶן נִזְכֶּה לֶעָתִיד, וְעַד כְּדֵי שֶׁלֹּא יִזָּכְרוּ נִסֵּי מִצְרַיִם לְעֻמַּת הַנִּסִּים הַמְעֻתָּדִים לָנוּ, וְכָאָמוּר <small><small>(ירמיה כג, ז - ח)</small></small>: "לָכֵן הִנֵּה יָמִים בָּאִים נְאֻם ה' וְלֹא יֹאמְרוּ עוֹד חַי ה' אֲשֶׁר הֶעֱלָה אֶת בְּנֵי יִשְׂרָאֵל מֵאֶרֶץ מִצְרָיִם, כִּי אִם חַי ה' אֲשֶׁר הֶעֱלָה וַאֲשֶׁר הֵבִיא אֶת זֶרַע בֵּית יִשְׂרָאֵל מֵאֶרֶץ צָפוֹנָה וּמִכֹּל הָאֲרָצוֹת אֲשֶׁר הִדַּחְתִּים שָׁם וְיָשְׁבוּ עַל אַדְמָתָם".
<BR><p></p>יְדִיעָה זוֹ חֲשׁוּבָה לָנוּ לְשֵׁם הַתְמָדַת הָאֵמוּן שֶׁלָּנוּ בַּבּוֹרֵא בְּכָל מַצָּב, וְכָאָמוּר, אֵין הַסַּכָּנָה בְּעַמֵּנוּ פֶּן נְאַבֵּד אֶת הָאֱמוּנָה. אֱמוּנָה יֵשׁ לְכָל יְהוּדִי. הַסַּכָּנָה הַגְּדוֹלָה פֶּן נְאַבֵּד אֶת אֱמוּנָתֵנוּ בַּבּוֹרֵא וְנָבֹא לַחֲשִׁיבָה מֻטְעֵית וְשִׁקְרִית שֶׁהַמֶּסֶר שֶׁל הַגָּלוּת הִנּוֹ מֶסֶר עַל נְטִישָׁה, הֶפְקֵר לְפֻרְעָנוּת חָלִילָה. כָּאן הִיא הַסַּכָּנָה הַגְּדוֹלָה בְּיוֹתֵר.
<BR><p></p>וּמָצִינוּ חֲשִׁיבָה מֻתְעֵית זוֹ אֵצֶל עַם יִשְׂרָאֵל, וְכַנֶּאֱמַר <small><small>(ישעיה מט, יד)</small></small>: "וַתֹּאמֶר צִיּוֹן עֲזָבַנִי ה' וַה' שְׁכֵחָנִי". צִיּוֹן, בִּרְאוֹתָהּ גֹּדֶל הֶסְתֵּר הַפָּנִים; הַגָּלוּת, גֵּרוּשׁ מֵאֶרֶץ הַקֹּדֶשׁ, חֻרְבַּן בֵּית הַמִּקְדָּשׁ, מַגִּיעָה לַחֲשִׁיבָה: עֲזָבַנִי ה' וַה' שְׁכֵחָנִי. וּמַה מֵּשִׁיב לָהּ הַבּוֹרֵא בְּיַד נְבִיאוֹ? "הֲתִשְׁכַּח אִשָּׁה עוּלָהּ מֵרַחֵם בֶּן בִּטְנָהּ?! גַּם אֵלֶּה תִשְׁכַּחְנָה וְאָנֹכִי לֹא אֶשְׁכָּחֵךְ". וּכְמוֹ שֶׁכֵּן נֶאֱמַר בְּגָלוּת מִצְרַיִם פְּסוּקִים הַמּוֹרִים עַל הַהַשְׁגָּחָה הָעֶלְיוֹנָה עָלֵינוּ גַּם בִּתְקוּפַת גָּלוּתֵנוּ.
<BR><p></p>וּמַה שֶּׁמַּכְחִישׁ וּפוֹרֵךְ הַרְגָּשָׁה מֻטְעֵית זוֹ שֶׁכִּבְיָכוֹל מִשְׁתַּדֶּרֶת לָאָדָם שִׂנְאָה מֵאֵת הַבּוֹרֵא בִּימֵי יִסּוּרָיו - אֵלּוּ הֵם נִסֵּי מִצְרַיִם, שֶׁהֲרֵי הִשְׁתַּעְבַּדְנוּ קָשֶׁה בְּמִצְרַיִם, וְכַנֶּאֱמַר "וַיְמָרֲרוּ אֶת חַיֵּיהֶם בַּעֲבֹדָה קָשָׁה", "כָּל הַבֵּן הַיִּלּוֹד הַיְאֹרָה תַּשְׁלִיכֻהוּ". לִכְאוֹרָה בְּיָמִים שֶׁכָּאֵלֶּה שֻׁדְּרָה לְעַם יִשְׂרָאֵל שִׂנְאָה וּדְחִיָּה מֵהַבּוֹרֵא, וְהָאֱמֶת הִיא הֲלֹא הַהֶפֶךְ הַגָּמוּר, וְכַכָּתוּב בַּתּוֹרָה <small><small>(שמות ג, ז - ט)</small></small>: "וַיֹּאמֶר ה' רָאֹה רָאִיתִי אֶת עֳנִי עַמִּי אֲשֶׁר בְּמִצְרָיִם וְאֶת צַעֲקָתָם שָׁמַעְתִּי מִפְּנֵי נֹגְשָׂיו כִּי יָדַעְתִּי אֶת מַכְאֹבָיו, וָאֵרֵד לְהַצִּילוֹ... וּלְהַעֲלֹתוֹ מִן הָאָרֶץ הַהִוא... וְעַתָּה הִנֵּה צַעֲקַת בְּנֵי יִשְׂרָאֵל בָּאָה אֵלָי וְגַם רָאִיתִי אֶת הַלַּחַץ אֲשֶׁר מִצְרַיִם לֹחֲצִים אֹתָם", וְעוֹד נֶאֱמַר לְקַמָּן <small><small>(כד, י)</small></small>: "וַיִּרְאוּ אֵת אֱלֹקֵי יִשְׂרָאֵל וְתַחַת רַגְלָיו כְּמַעֲשֵׂה לִבְנַת הַסַּפִּיר וּכְעֶצֶם הַשָּׁמַיִם לָטֹהַר", וּפֵרֵשׁ רַשִׁ"י שֶׁהִיא לְבֵנָה שֶׁהָיְתָה מֻנַּחַת לְפָנָיו בִּשְׁעַת הַשִּׁעְבּוּד לִזְכֹּר צָרָתָן שֶׁל יִשְׂרָאֵל שֶׁהָיוּ מְשֻׁעְבָּדִים לְמַעֲשֵׂה לְבֵנִים. הֲרֵי שֶׁמִּגָּלוּת מִצְרַיִם יֵשׁ לָנוּ לִלְמֹד לְכָל הַגָּלֻיּוֹת וּלְכָל צָרוֹת הַכְּלָל וְהַפְּרָט שֶׁאַהֲבָתוֹ וְחֶמְלָתוֹ עָלֵינוּ הִיא חֶמְלָה גְּדוֹלָה וִיתֵרָה בְּכָל מַצָּב, וְאֵין חָלִילָה לְפָרֵשׁ אֶת הָעֲנִישָׁה לְשִׂנְאָה אוֹ לִדְחִיָּה, חַס וְחָלִילָה.
<BR>
<!--$~-->
<BR><a name="HtmpReportNum0032_L2"></a><a name="לא.BרְאָיָהBמוֹחֶצֶתBלְאַהֲבַתBה'BאֶתBעַמּוֹBגַּםBבְּמַצְּבֵיBעֲנִישָׁה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לא. ראיה מוחצת לאהבת ה' את עמו גם במצבי ענישה</u></span><BR></U></B></span><p></p>הָרְאָיָה הַמּוֹחֶצֶת לְאַהֲבַת ה' אֶת עַמּוֹ גַּם בְּמַצְּבֵי עֲנִישָׁה הִיא הַהַשְׁגָּחָה הָעֶלְיוֹנָה לִשְׁמֹר וּלְהֵטִיב גַּם בִּתְנָאֵי עֹנֶשׁ.
<BR><p></p>נִתְבּוֹנֵן, אָסִיר שֶׁנִּדּוֹן לְמַאֲסָר, אֵיזֶה חֲסָדִים רוֹאֶה הוּא בְּמַאֲסָרוֹ. מְנֻתָּק הוּא מִבְּנֵי מִשְׁפַּחְתּוֹ, מֵחֲבֵרָיו, לֹא רוֹאֶה אוֹר יוֹם. קִצּוּרוֹ שֶׁל דָּבָר - בִּזְמַן דִּין אֵין רַחֲמִים!
<BR><p></p>בְּעָנְשֵׁי ה' לְעַמּוֹ יֵשׁ לָנוּ לִרְאוֹת אֶת חַסְדֵי ה' עִמָּנוּ גַּם בִּתְקוּפוֹת הָעֹנֶשׁ.
<BR><p></p>וְנַחֲזֹר שׁוּב לְגָלוּת מִצְרַיִם. הִנֵּה בְּמַצַּב עֲנִישָׁה נוֹרָא זֶה שֶׁל "וַיְמָרֲרוּ אֶת חַיֵּיהֶם בַּעֲבֹדָה קָשָׁה", הָיָה מַצָּב שֶׁל "וּבְנֵי יִשְׂרָאֵל פָּרוּ וַיִּשְׁרְצוּ וַיִּרְבּוּ וַיַּעַצְמוּ בִּמְאֹד מְאֹד וַתִּמָּלֵא הָאָרֶץ אֹתָם", וְגַם בְּתֹקֶף גְּזֵרַת הַשִּׁעְבּוּד נֶאֱמַר "וְכַאֲשֶׁר יְעַנּוּ אֹתוֹ כֵּן יִרְבֶּה וְכֵן יִפְרֹץ", וּפֵרֵשׁ רַשִׁ"י: בְּכָל מַה שֶּׁהֵם נוֹתְנִים לֵב לְעַנּוֹת <small>[וּלְהַמְעִיט, שֶׁכֵּן הָעִנּוּי מְמַעֵט הַפְּרִיָּה וּרְבִיָּה. עִקַּר שִׂפְתֵי חֲכָמִים]</small> - כֵּן לֵב הַקָּדוֹשׁ-בָּרוּךְ-הוּא לְהַרְבּוֹת וּלְהַפְרִיץ.
<BR><p></p>וְאוֹת וּמוֹפֵת לְכָךְ - הִנֵּה שֵׁבֶט לֵוִי לֹא נִשְׁתַּעְבֵּד בְּשִׁעְבּוּד מִצְרַיִם, וְאַתָּה מוֹצֵא שֶׁהָיָה שֵׁבֶט לֵוִי הַמְעַט שֶׁבְּכָל הַשְּׁבָטִים, וְלִכְאוֹרָה הָיָה לָהֶם לִהְיוֹת יוֹתֵר מִכֻּלָּם אַחַר שֶׁלֹּא נִשְׁתַּעְבְּדוּ. מֵשִׁיב עַל כָּךְ הָרַמְבַּ"ן, כִּי כֵן גָּזַר הַבּוֹרֵא - "וְכַאֲשֶׁר יְעַנּוּ אֹתוֹ כֵּן יִרְבֶּה וְכֵן יִפְרֹץ". מִי שֶׁהָיָה בִּגְזֵרַת הָעִנּוּי "וְכַאֲשֶׁר יְעַנּוּ אֹתוֹ" - הוּא בִּלְבַד הָיָה בְּבִרְכַּת "כֵּן יִרְבֶּה וְכֵן יִפְרֹץ". שֵׁבֶט לֵוִי שֶׁלֹּא הָיָה בַּקְּלָלָה, כְּמוֹ כֵן לֹא הָיָה בַּבְּרָכָה.
<BR><p></p>וְכֵן יֵשׁ לָנוּ לִרְאוֹת בְּגָלוּתֵנוּ אֶת טוֹבוֹת ה', שֶׁהִנֵּה גַּם בַּזְּמַנִּים הַקָּשִׁים שֶׁהֵמָּה יָמִים שֶׁל מִדַּת הַדִּין, מְשֻׁתֶּפֶת עִמָּהּ מִדַּת הָרַחֲמִים בַּשְּׁמִירָה הָעֶלְיוֹנָה עָלֵינוּ, בַּפַּרְנָסָה הַמְזֻמֶּנֶת לָנוּ, בַּנִּסִּים הַמַּתְמִידִים עָלֵינוּ לְשָׁמְרֵנוּ מִכְּלָיָה, שֶׁזּוֹ בְּעֶצֶם זְמָמָם שֶׁל אוֹיְבֵינוּ.
<BR><p></p>הִנֵּה נִמְצָאִים אָנוּ כָּאן בְּאֶרֶץ יִשְׂרָאֵל. נִתְבּוֹנֵן, מִכַּמָּה סַכָּנוֹת נִצַּלְנוּ בְּעַשְׂרוֹת הַשָּׁנִים שֶׁאָנוּ פֹּה, כַּמָּה מִלְחָמוֹת מְסֻכָּנוֹת עָבְרוּ עַל רֹאשֵׁנוּ מִתְּחִלַּת יְשִׁיבָתֵנוּ כָּאן בְּאֶרֶץ יִשְׂרָאֵל לִפְנֵי קָרוֹב לְשִׁבְעִים שָׁנָה וְעַד עַתָּה, הֲרֵי יוֹם יוֹם קִיּוּמֵנוּ כָּאן בְּנֵס, וּכְמוֹ כֵן אַחֵינוּ שֶׁבַּגּוֹלָה יוֹשְׁבִים הֵמָּה בְּחַסְדֵי ה' בְּשֶׁקֶט וּבְשַׁלְוָה יַחֲסִית, וְרַבִּים מֵהֶם שׁוֹמְרֵי מִצְווֹת וְחַיֵּיהֶם חַיֵּי עֹשֶׁר וּרְוָחָה.
<BR><p></p>וְהוּא הַנֶּאֱמַר בַּפָּסוּק <small><small>(ויקרא כו, מד)</small></small>: "וְאַף גַּם זֹאת בִּהְיוֹתָם בְּאֶרֶץ אֹיְבֵיהֶם לֹא מְאַסְתִּים וְלֹא גְעַלְתִּים לְכַלֹּתָם לְהָפֵר בְּרִיתִי אִתָּם". וְזֹאת מִלְּבַד הַהַבְטָחָה <small><small>(דברים ד, ג - ה)</small></small>: "וְשָׁב ה' אֱלֹקֶיךָ אֶת שְׁבוּתְךָ וְרִחֲמֶךָ וְשָׁב וְקִבֶּצְךָ מִכָּל הָעַמִּים אֲשֶׁר הֱפִיצְךָ ה' אֱלֹקֶיךָ שָׁמָּה. אִם יִהְיֶה נִדַּחֲךָ בִּקְצֵה הַשָּׁמָיִם מִשָּׁם יְקַבֶּצְךָ ה' אֱלֹקֶיךָ וּמִשָּׁם יִקָּחֶךָ. וֶהֱבִיאֲךָ ה' אֱלֹקֶיךָ אֶל הָאָרֶץ אֲשֶׁר יָרְשׁוּ אֲבֹתֶיךָ וִירִשְׁתָּהּ וְהֵיטִבְךָ וְהִרְבְּךָ מֵאֲבֹתֶיךָ", וְעוֹד נֶאֱמַר <small><small>(ירמיה ל, ז)</small></small>: "וְעֵת צָרָה הִיא לְיַעֲקֹב וּמִמֶּנָּה יִוָּשֵׁעַ", וְעוֹד נֶאֱמַר <small><small>(ישעיה סג, ט)</small></small>: "בְּכָל צָרָתָם לוֹ צָר וּמַלְאַךְ פָּנָיו הוֹשִׁיעָם בְּאַהֲבָתוֹ וּבְחֶמְלָתוֹ הוּא גְאָלָם וַיְנַטְּלֵם וַיְנַשְּׂאֵם כָּל יְמֵי עוֹלָם".
<BR><p></p>הִנֵּה לִפְנֵי 20 שָׁנָה בְּדִיּוּק הָיְתָה מִלְחֶמֶת הַמִּפְרָץ, נוּרוּ עַל אֶרֶץ יִשְׂרָאֵל 39 טִילִים מֵהָרוֹדָן הָעִירָקִי - וְנֶהֱרַג אָדָם אֶחָד בִּלְבַד, וְטִיל אֶחָד שֶׁכָּזֶה כְּשֶׁנִּשְׁלַח לְסָעוּדְיָה, הָרַג בָּהֶם כַּמָּה עַשְׂרוֹת אֲנָשִׁים. וּמַה גַּם, שֶׁעָלֵינוּ לִזְכֹּר שֶׁאָנוּ בַּתְּקוּפָה הָאֵימְתָנִית בְּיוֹתֵר הַמְכֻנָּה בְּפִי חֲזַ"ל עִקְּבוֹת מְשִׁיחָא, תְּקוּפָה הַקָּשָׁה בְּיוֹתֵר לְעַם יִשְׂרָאֵל, שֶׁכַּאֲשֶׁר חָזוּ אוֹתָהּ חֲכָמֵינוּ בְּרוּחַ קָדְשָׁם הִתְבַּטְּאוּ: "יֵיתֵיהּ וְלָא אַחְמִינַהּ". הַכַּוָּנָה, יָבֹא מֶלֶךְ הַמָּשִׁיחַ בִּזְמַן שֶׁיָּבֹא, וְאֵין בִּרְצוֹנֵנוּ לִהְיוֹת בְּאוֹתָהּ תְּקוּפַת מַעֲבָר שֶׁבֵּין הַגָּלוּת לַגְּאֻלָּה, לְפִי שֶׁתְּהֵא תְּקוּפָה קָשָׁה בְּיוֹתֵר לְעַם יִשְׂרָאֵל. וְהִנֵּה אָנוּ חַיִּים בִּתְקוּפָה זוֹ, שֶׁכֵּן מֻסְכָּם הוּא אֵצֶל כָּל גְּדוֹלֵי יִשְׂרָאֵל, וְעִם כָּל זֶה, כָּאָמוּר, רוֹאִים אָנוּ הַרְבֵּה מִדַּת הָרַחֲמִים בְּמִדַּת הַדִּין. עַם יִשְׂרָאֵל חַי וְקַיָּם, מְשֻׁפָּע בְּכָל טוּב וּבְשֶׁפַע רַב, שְׂמָחוֹת, חֲתֻנּוֹת לָרֹב בְּכָל יוֹם וָיוֹם, וְעוֹד לְאֵין סְפוֹר חֲסָדִים וְטוֹבוֹת מְסוֹבְבִים אוֹתָנוּ בִּתְקוּפַת תֹּקֶף גָּלוּתֵנוּ - זְמַן חֶבְלֵי מָשִׁיחַ.
<BR>
<!--$~-->
<BR><a name="HtmpReportNum0033_L2"></a><a name="לב.BעוֹדBרְאָיָהBמוֹחֶצֶתBלְאַהֲבַתBה'BאֶתBעַמּוֹBגַּםBבְּמַצְּבֵיBעֲנִישָׁה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לב. עוד ראיה מוחצת לאהבת ה' את עמו גם במצבי ענישה</u></span><BR></U></B></span><p></p>עוֹד רְאָיָה מוֹחֶצֶת יֵשׁ לָנוּ לִרְאוֹת הַמּוֹכִיחָה בַּעֲלִיל שֶׁאַהֲבַת ה' לְעַמּוֹ בִּכְלָל, וּלְכָל אָדָם בִּפְרָט, גַּם כַּאֲשֶׁר מִדַּת הַדִּין שׁוֹרָה עֲלֵיהֶם וְהִנָּם בְּמַצָּב שֶׁל עֹנֶשׁ - שֶׁעַל פָּנָיו מְשַׁדֵּר הוּא כַּעַס וּנְטִישָׁה, עֲזִיבָה וְהֶפְקֵר.
<BR><p></p>וְנַמְחִישׁ זֹאת בְּדֶרֶךְ מָשָׁל. מַעֲסִיק הַכּוֹעֵס עַל הַפּוֹעֵל, נוֹזֵף בּוֹ, מַעֲנִישׁוֹ, פָּנָיו זוֹעֲפוֹת כְּלַפָּיו וְכַיּוֹצֵא - נִתְבּוֹנֵן, הַאִם זֶה הַזְּמַן הַמַּתְאִים שֶׁיָּבֹא פּוֹעֵל זֶה לְמַעֲסִיקוֹ וִיבַקֵּשׁ לוֹ עֲלִיָּה בַּמַּשְׂכֹּרֶת, קִדּוּם בָּעֲבוֹדָה?! בְּוַדַּאי שֶׁאֵין זֶה מִן הַהִגָּיוֹן שֶׁזֶּה עַתָּה בְּמַצָּב שֶׁל כַּעַס שֶׁיָּבֹא הַפּוֹעֵל לְבַקֵּשׁ רַחֲמִים עַל עַצְמוֹ, וְעַל אַחַת כַּמָּה וְכַמָּה שֶׁלֹּא מַתְאִים שֶׁבִּזְמַן כָּזֶה יְבַקֵּשׁ הַפּוֹעֵל מֵהַמַּעֲסִיק שֶׁיֵּיטִיב לִקְרוֹבָיו וְלִבְנֵי מִשְׁפַּחְתּוֹ, שֶׁיַּמְצִיא לָהֶם גַּם עֲבוֹדָה וִיפַרְנְסֵם.
<BR><p></p>וְהִנֵּה אָדָם הַמָּצוּי בְּמַצָּב שֶׁמִּדַּת הַדִּין שׁוֹרָה עָלָיו, וְכִבְיָכוֹל כַּעֲסוֹ שֶׁל הַקָּדוֹשׁ-בָּרוּךְ-הוּא עָלָיו, הֵיכָן מָצִינוּ בַּהֲלָכָה לְאָדָם זֶה פְּטוּר מִתְּפִלָּה? הֲלֹא בְּוַדַּאי שֶׁאָדָם זֶה חַיָּב בִּתְפִלָּה, עָלָיו וְעַל כָּל בְּנֵי בֵיתוֹ. מִצְוָה עָלָיו לְבַקֵּשׁ רַחֲמִים עָלָיו וְעַל כָּל הַקְּרוֹבִים אֵלָיו. וְאַדְּרַבָּא, תְּפִלָּתוֹ אָז רְצוּיָה, וְכַנֶּאֱמַר <small><small>(תהלים נא, יט)</small></small>: "לֵב נִשְׁבָּר וְנִדְכֶּה אֱלֹקִים לֹא תִבְזֶה". וְהֵיאַךְ? אֶלָּא בְּהֶכְרֵחַ לוֹמַר שֶׁמִּדַּת אַהֲבַת ה' לֹא נִפְגֶּמֶת לְעוֹלָם, וְגַם כַּאֲשֶׁר מִדַּת הַדִּין מְתוּחָה עַל הָאָדָם, אֵין זֶה עַל חֶשְׁבּוֹן הָאַהֲבָה, וְאַדְּרַבָּא, מַצָּב זוֹ נוֹעָד לְקָרֵב אֶת הָאָדָם, וְאִם כֵּן זֶהוּ הַזְּמַן לְבַקֵּשׁ הָאָדָם אֶת בַּקָּשׁוֹתָיו.
<BR>
<!--$~-->
<BR><a name="HtmpReportNum0034_L2"></a><a name="לג.BמַדּוּעַBפְּעָמִיםBמֻוכְרַחַתBהַיָּדBהַקָּשָׁה?"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לג. מדוע פעמים מוכרחת היד הקשה?</u></span><BR></U></B></span><p></p>עַתָּה נְבָאֵר מַדּוּעַ מֻכְרָח פְּעָמִים שֶׁיִּנְהַג הַבּוֹרֵא עִם עַמּוֹ אֲהוּבוֹ בְּיָד קָשָׁה. נַסְבִּיר זֹאת בְּדֶרֶךְ מָשָׁל.
<BR><p></p>בְּאַחַת הָאֲרָצוֹת נֶעֶרְכוּ בְּחִירוֹת, נְצִיגִים יְדוּעֵי שֵׁם הִגִּישׁוּ אֶת מֻעֲמָדוּתָם לְהִבָּחֵר לַחֲבֵרִים בַּמֶּמְשָׁלָה. אֶחָד מֵהַמֻּעֲמָדִים שֶׁנִּבְחַר קִבֵּל "תִּיק" מְסֻיָּם, וְנִתְמַנָּה לִהְיוֹת שַׂר עַל הַנּוֹשֵׂא שֶׁבְּ"תִיק" זֶה. מִשּׁוּם מָה חָשׁ מֻעֲמָד זֶה מְקֻפָּח וּמֻפְלֶה לְרָעָה בְּמִנּוּי זֶה, שֶׁכֵּן חָפֵץ הָיָה לִהְיוֹת שַׂר בִּתְחוּם אַחֵר.
<BR><p></p>בְּמַקְבִּיל, לֹא דַּי שֶׁחָשׁ הוּא מְקֻפָּח בְּמִנּוּיוֹ - חָשׁ הוּא עוֹיְנוּת, הַפְנָיַת עֹרֶף, הַחְמָצַת פָּנִים מֵחֲבֵרָיו וִידִידָיו שֶׁעַד לִפְנֵי מִנּוּיוֹ הָיוּ מְאִירִים לוֹ פָּנִים כְּדֶרֶךְ הָאוֹהֲבִים.
<BR><p></p>תְּחוּשַׁת צַעַר וָפֶלֶא גַּם יַחַד אֲחַזַתְהוּ לְשַׂר זֶה; לֹא דַּי שֶׁהִנְנִי מְקֻפָּח בְּמִנּוּי זֶה, עוֹד חֲבֵרַי מְשַׁדְּרִים לִי עוֹיְנוּת, קִנְאָה וְשִׂנְאָה...?!
<BR><p></p>הֶחְלִיט לַחְקֹר אֶת הַדָּבָר לַאֲשׁוּרוֹ, וּמַה מִּתְבָּרֵר לוֹ? שֶׁבְּעֶצֶם כָּל חֲבֵרָיו נָתְנוּ עֵינֵיהֶם עַל הַמִּנּוּי שֶׁנִּתְמַנָּה הוּא וְהָיוּ חֲפֵצִים הֵם בָּזֶה, וּכְשֶׁנִּתְמַנָּה הוּא לָזֶה, הַקִּנְאָה וְהַשִּׂנְאָה פִּעְפְּעָה בְּקִרְבָּם...
<BR><p></p>נִתְבּוֹנֵן, מַהִי הַרְגָּשָׁתוֹ שֶׁל שַׂר זֶה לְאַחַר גִּלּוּי מִמְצָא זֶה? תְּחוּשָׁתוֹ אָכֵן לֹא נְעִימָה אַחַר שֶׁרָכַשׁ לוֹ כָּאן שׂוֹנְאִים וּמְקַנְּאִים, אוּלָם בְּמַקְבִּיל חָשׁ הוּא תְּחוּשַׁת רֹגַע וְנִצָּחוֹן. תְּחוּשַׁת הַקִּפּוּחַ שֶׁחָשׁ בָּהּ מִקֹּדֶם הָלְכָה וְנֶעְלְמָה לָהּ, שֶׁכֵּן נִתְבָּרֵר לוֹ שֶׁזָּכָה בְּדָבָר שֶׁכָּל חֲבֵרָיו הָיוּ חֲפֵצִים בּוֹ, וְלִתְחוּשַׁת נִצָּחוֹן זוֹ זָכָה אַךְ וְרַק מִקִּנְאָתָם וְשִׂנְאָתָם שֶׁל הַסּוֹבְבִים אוֹתוֹ.
<BR><p></p><center>* * *</center>
<BR><p></p>עַם יִשְׂרָאֵל קִבְּלוּ אֶת הַתּוֹרָה בְּהַר סִינַי, וּבָזֶה בְּעֶצֶם זִכָּה אוֹתָם ה' בַּ"תִּיק" הַנַּעֲלֶה בְּיוֹתֵר. בְּמֶשֶׁךְ הַדּוֹרוֹת עַם יִשְׂרָאֵל חָשׁוּ קִפּוּחַ בְּ"תִיק" זֶה, נֵטֶל וְעֹל, וְחָפְצוּ לִהְיוֹת כְּכָל הַגּוֹיִם, מְשֻׁחְרָרִים מֵעֹל תּוֹרָה וּמִצְווֹת, וּתְחוּשָׁתָם הָיְתָה שֶׁ"תִּיק" זֶה אֵינוֹ אֶלָּא לְמַעֲמָסָה בִּשְׁבִילָם, וּמַה טּוֹב יֵשׁ בּוֹ? הֲלֹא יוֹתֵר טוֹב לִהְיוֹת מְשֻׁחְרָרִים מִמֶּנּוּ.
<BR><p></p>מָה עוֹשֶׂה הַבּוֹרֵא? יוֹצֵר מַצָּב שֶׁל קִנְאָה וְשִׂנְאָה מֵאֻמּוֹת הָעוֹלָם עַל יִשְׂרָאֵל, וְכַמָּה שֶׁעַם יִשְׂרָאֵל מְנַסֶּה לִנְטֹשׁ אֶת הַתּוֹרָה וּלְהִתְעָרֵב עִם הָעַמִּים - כֵּן גְּדֵלָה הַשִּׂנְאָה עַד כְּדֵי לְהַכְחִידָם.
<BR><p></p>הַמַּטָּרָה פְּשׁוּטָה, כְּדֵי שֶׁנִּתְבּוֹנֵן מַה קּוֹרֶה כָּאן. מַדּוּעַ הַשִּׂנְאָה עָלֵינוּ? הֲלֹא אַדְּרַבָּא, אָנוּ מְנַסִּים לְהִדַּמּוֹת לָהֶם, לִלְבֹּשׁ כְּמוֹתָם, לְדַבֵּר בִּשְׂפָתָם, וְאַף לְהִתְחַתֵּן עִמָּהֶם, וְעַל מָה יִשְׂנְאוּנוּ? אֶלָּא שֶׁמִּתּוֹךְ כָּךְ נַגִּיעַ לְמַסְקָנָה פְּשׁוּטָה: הַגּוֹיִם שׂוֹנְאִים אוֹתָנוּ הֱיוֹת שֶׁבְּיָדֵינוּ נִמְצָא הַ"תִּיק" הֶחָשׁוּב בְּיוֹתֵר, "תִּיק" הַתּוֹרָה וּמִצְווֹתֶיהָ, וְאַף שֶׁיֵּשׁ מִבֵּינֵינוּ שֶׁאֵין מְקַיְּמִים אוֹתָהּ, מִכָּל מָקוֹם הִיא נַחֲלָתֵנוּ וִירֻשָּׁתֵנוּ וּבִמְקוֹמָהּ עוֹמֶדֶת לְכָל הָרוֹצֶה לָבֹא וְלִטְּלָהּ, וְגַם שֶׁעוֹמֶדֶת הִיא בְּקֶרֶן זָוִית - כָּל הָרוֹצֶה לִטְּלָהּ יָבֹא וְיִטְּלָהּ.
<BR><p></p>שִׂנְאָתָם שֶׁל הַגּוֹיִם עָלֵינוּ הִיא עַל מְנָת לְעוֹרְרֵנוּ וּלְהַזְכִּירֵנוּ שֶׁבְּיָדֵינוּ הָאֹשֶׁר הָאֲמִתִּי, וְגַם אִם אֵינוֹ בְּפֹעַל - הִנּוֹ בְּכֹחַ, וּבְכָךְ נָשׁוּב לַה' וְנִשְׂמַח בְּחֶלְקֵנוּ. בַּקֶּטַע הַבָּא נְתָאֵר בְּמִקְצָת אֶת הָאֹשֶׁר הָאֲמִתִּי שֶׁנָּפַל בְּחֶלְקֵנוּ, וְהוּא הַמַּעֲמָד הַהִיסְטוֹרִי הַגָּדוֹל בְּיוֹתֵר שֶׁלֹּא הָיָה וְלֹא נִשְׁמַע כָּמוֹהוּ - מַעֲמַד קַבָּלַת הַתּוֹרָה.
<BR>
<!--$~-->
<BR><a name="HtmpReportNum0035_L2"></a><a name="לד.BמֶהBחָזִינוּBוּמַהBנּוֹדַעBלָנוּBבְּמַעֲמַדBהַרBסִינַי?"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לד. מה חזינו ומה נודע לנו במעמד הר סיני?</u></span><BR></U></B></span><p></p>בִּתְחִלַּת סִפְרֵנוּ תֵּאַרְנוּ בְּמִקְצָת אֶת הַמַּעֲמָד הַגָּדוֹל - מַעֲמַד הַר סִינַי. וְנוֹסִיף בְּקֶטַע זֶה עוֹד מִתֵּאוּרוֹ הַנִּכְבָּד מִדִּבְרֵי הָרַמְחַ"ל <small><small>(בהקדמתו למאמר הויכוח)</small></small> הַמְתָאֵר בְּעָצְמָה אֶת אֲשֶׁר חָזוּ יִשְׂרָאֵל בַּמַּעֲמָד הַהוּא:
<BR><p></p>"ה' אֱלֹהֵי יִשְׂרָאֵל... הִסְתִּיר הוֹד שְׁכִינָתוֹ מִן הָאָרֶץ, וְצִמְצֵם אוֹתָהּ בַּשָּׁמַיִם... נִמְשָׁךְ מִזֶּה שֶׁבְּנֵי אָדָם לֹא יָדְעוּ וְלֹא יָבִינוּ אֶל פְּעֻלּוֹת ה' לַאֲמִתָּם... <small>[וְהוּא מִשּׁוּם מַעֲטֵה הַטֶּבַע הַפָּרוּשׂ עַל הַבְּרִיאָה, שֶׁאוֹחֵז אֶת עֵינֵיהֶם שֶׁל בְּנֵי אָדָם מִלִּרְאוֹת אֶת אֲמִתּוּת הַשְׁגָּחָתוֹ וְלִטְעוֹת אַחַר מַרְאֵה עֵינֵיהֶם]</small>.
<BR><p></p>אֲבָל כְּשֶׁרָצָה הַקָּדוֹשׁ-בָּרוּךְ-הוּא לְהַקְרִיב אֵלָיו אֻמָּתוֹ הַחֲבִיבָה לוֹ מְאֹד, הִנֵּה קָרַע אֶת הַשָּׁמַיִם <small>[בִּשְׁעַת מַתַּן תּוֹרָה]</small> וְגִלָּה לָהֶם מִסְתּוֹרִין שֶׁלּוֹ, עַד שֶׁיָּדְעוּ כֻּלָּם וְנִתְבָּרֵר לָהֶם בֶּאֱמֶת, שֶׁכָּל הַהַנְהָגָה שֶׁל הַתַּחְתּוֹנִים, בְּכָל הַפְּרָטוּת שֶׁאֶפְשָׁר לַחְשֹׁב, אֵינָהּ אֶלָּא בְּיַד הַשְּׁכִינָה. <small>[בִּשְׁעַת מַתַּן תּוֹרָה קָרַע הַבּוֹרֵא אֶת מַעֲטֵה הַטֶּבַע הַפָּרוּשׂ עַל הַבְּרִיאָה, וְנִסְתַּלְּקָה הַהַטְעָיָה שֶׁל הָאֲחִיזַת עֵינַיִם, וְרָאוּ אֶת הָאֱמֶת כְּפִי שֶׁהִיא בֶּאֱמֶת לְלֹא שׁוּם מַעֲטֵה מָסָךְ וְעָנָן טִבְעִי]</small>.
<BR><p></p>וְעוֹד רָאוּ הֵיאַךְ אֵין לְךָ דָּבָר קָטָן בָּעוֹלָם שֶׁאֵין עוֹמְדִים <small>[קְשׁוּרִים]</small> עָלָיו כַּמָּה עִנְיָנִים <small>[רוּחָנִיִּים]</small> רָמִים וּגְבוֹהִים מְאֹד. וְאָז יָדְעוּ וְהֵבִינוּ כָּל סוֹד הַבְּרִיאָה: עַל מָה נִבְרָא כָּל הָעוֹלָם <small>[לְאֵיזוֹ תַּכְלִית]</small>, וְעַל מָה עוֹמֵד <small>[מַה נּוֹתֵן קִיּוּם לָעוֹלָם]</small>, וְעַל אֵיזֶה דֶּרֶךְ מִתְנַהֵג, וּמָה אַחֲרִית כָּל אֵלֶּה הַדְּבָרִים, וְיָדְעוּ עֹמֶק עֲצָתוֹ יִתְבָּרַךְ שְׁמוֹ...
<BR><p></p>וְגַם רָאוּ אֵיךְ בְּנֵי הָעוֹלָם הַזֶּה הוֹלְכִים בַּחֹשֶׁךְ וְהָאֱמֶת נִסְתָּר מֵעֵינֵיהֶם, וְאֵיךְ הִנִּיחַ הַקָּדוֹשׁ-בָּרוּךְ-הוּא בָּעוֹלָם הַזֶּה הַמַּכְשֵׁלוֹת <small>[דְּבָרִים הַמַּכְשִׁילִים]</small> אֶת הָרְשָׁעִים. כִּי מִפְּנֵי שֶׁהוּא נִסְתָּר מִבְּנֵי הָעוֹלָם הַזֶּה, נָתַן רְשׁוּת לַשָּׂטָן לָשׁוּט בָּאָרֶץ וּלְהִתְהַלֵּךְ בָּהּ וְלַעֲשׂוֹת וּלְפַתּוֹת לֵב בְּנֵי אָדָם בְּכַמָּה מִינֵי מִרְמָה וְכָזָב, שֶׁלֵּב הָאָדָם נִפְתֶּה אַחֲרֵיהֶם וְטוֹעֶה בְּכַמָּה טָעֻיּוֹת, וְחוֹשֵׁב שֶׁהָעוֹלָם אֵינוֹ הוֹלֵךְ אֶלָּא עַל פִּי הַטֶּבַע הַזֶּה שֶׁנִּרְאֶה לָעֵינַיִם.
<BR><p></p><small>[כְּלוֹמַר, בְּכָךְ שֶׁעָמְדוּ אָז בִּרְאִיָּה שֶׁל אֱמֶת, נִדְמוּ לָאָדָם הָעוֹמֵד בְּרֹאשׁ הַמִּגְדָּל שֶׁבְּגַן הַמְּבוּכָה, כַּמּוּבָא בַּ"מְּסִלַּת יְשָׁרִים", שֶׁרוֹאֶה מִלְמַעְלָה אֶת כָּל הַדְּרָכִים הָעֲקַלְקַלּוֹת שֶׁמִּלְמַטָּה בַּגָּן - כֵּן עַם יִשְׂרָאֵל כְּשֶׁהוּסַר מֵהֶם מַרְאֵה הַשֶּׁקֶר וְעָמְדוּ עַל הָאֱמֶת וּמִשָּׁם הִבִּיטוּ עַל הַשֶּׁקֶר שֶׁלְּמַטָּה, רָאוּ וְהִבְחִינוּ בַּשֶּׁקֶר הַמַּטְעֶה שֶׁבָּעוֹלָם]</small>.
<BR><p></p>וְהִנֵּה כָּל הַדְּבָרִים הָאֵלֶּה גִּלָּה לְעֵינֵיהֶם <small>[בִּשְׁעַת מַתַּן תּוֹרָה]</small>, וְרָאוּ אוֹתָם וְהִשִּׂיגוּ אוֹתָם בֶּאֱמֶת, וְהַטַּעַם לְכָל זֶה <small>[הֵבִינוּ גַּם אֶת הַטְּעָמִים לִנְתִינַת אֶפְשָׁרֻיּוֹת לִטְעוֹת]</small>, וְעֹמֶק הָעֵצָה הָעֶלְיוֹנָה הַמְסַבֶּבֶת כָּל זֶה בְּחָכְמָה רַבָּה עַד סוֹף הַכֹּל. וְכָאן רָאוּ גֹּדֶל הַתּוֹרָה וְהַמִּצְווֹת, מָה עִנְיָנָם, וְאֵיךְ הֵם פּוֹעֲלִים הַפְּעֻלּוֹת הַגְּדוֹלוֹת בְּכָל הַבְּרִיאָה. וְרָאוּ כָּל דִּקְדּוּקֵי מִצְווֹת בַּמָּה הֵם תְּלוּיִים, וְכַמָּה הֵם צְרִיכִים מְאֹד מְאֹד... <small>[דְּהַיְנוּ, אָדָם בָּעוֹלָם הַזֶּה מֵנִיחַ תְּפִלִּין, מִתְעַטֵּף בְּצִיצִית, וַאֲפִלּוּ בְּיֶתֶר דִּקְדּוּקֵי מִצְווֹת כַּעֲנִיַּת אָמֵן, נִזְהָר מִדִּבּוּר חֹל בְּבֵית הַכְּנֶסֶת, וְכֵן חוֹסֵם פִּיו מִדְּבָרִים אֲסוּרִים וְאֶת עֵינָיו מִמַּרְאוֹת אֲסוּרוֹת וְכַדּוֹמֶה - אֵינוֹ רוֹאֶה מַה נִּפְעָל וּמַה נַּעֲשֶׂה מִכָּל כְּבִישַׁת יֵצֶר וּמִכָּל קִיּוּם מִצְוָה, וּבִשְׁעַת מַתַּן תּוֹרָה רָאוּ בְּעֵינֵיהֶם <small>[בִּנְבוּאָה]</small> מַה נִּפְעָל וּמַה נַּעֲשֶׂה לְמַעְלָה וּבְנִשְׁמַת הָאָדָם פְּעֻלּוֹת נִפְלָאוֹת מִכָּל מַעֲשֶׂה וְדִקְדּוּק קָטָן שֶׁל מִצְוָה, אוֹ חַס וְחָלִילָה לְהֶפֶךְ - מִמַּעֲשֶׂה שֶׁל אִסּוּר]</small>.
<BR><p></p>וְעִם כָּל זֶה הָיָה מֹשֶׁה רַבֵּנוּ ע"ה אוֹמֵר לָהֶם <small><small>(דברים ד)</small></small>: 'אַתָּה הָרְאֵתָ לָדַעַת... כִּי ה' הוּא הָאֱלֹקִים בַּשָּׁמַיִם מִמַּעַל וְעַל הָאָרֶץ מִתָּחַת אֵין עוֹד'. כִּי הַקָּדוֹשׁ-בָּרוּךְ-הוּא הֶרְאָה לָהֶם כָּל הַמְּצִיאוּת וְעַל מָה הוּא עוֹמֵד, וְיָדְעוּ בְּבֵרוּר שֶׁהוּא לְבַדּוֹ הַמַּנְהִיג וְאֵין שׁוּם הַנְהָגָה אַחֶרֶת, שֶׁהוּא יִתְבָּרַךְ שְׁמוֹ מַנְהִיג בְּעֹמֶק הָעֵצָה שֶׁגִּלָּה לָהֶם. וְצִוָּה לָהֶם כְּמוֹ כֵן לְהָשִׁיב אֶל לִבָּם הָאֱמֶת הַזֶּה, שֶׁיִּהְיֶה מִתְיַשֵּׁב בָּהֶם בְּלִי שׁוּם סָפֵק כְּמוֹ שֶׁרָאוּ אוֹתוֹ בְּבֵרוּר שָׁלֵם.
<BR><p></p>וְהוּא מַה שֶּׁאָמַר לָהֶם <small><small>(שם)</small></small>: 'וְיָדַעְתָּ הַיּוֹם וַהֲשֵׁבֹתָ אֶל לְבָבֶךָ'...
<BR><p></p>וְהִנֵּה כָּל הַדְּבָרִים הָאֵלֶּה רָאוּ אוֹתָם בִּזְמַן מַתַּן תּוֹרָה, וְכֵן כָּתוּב <small><small>(שם ה)</small></small>: 'הֵן הֶרְאָנוּ ה' אֱלֹקֵינוּ אֶת כְּבֹדוֹ'.
<BR><p></p>וְעַל כֵּן צִוָּה אוֹתָם, שֶׁמַּה שֶּׁרָאוּ הֵם בְּעֵינֵיהֶם יִהְיוּ מוֹסְרִים לִבְנֵיהֶם וְלִבְנֵי בְנֵיהֶם לְדוֹרוֹת.
<BR><p></p>וְהוּא מַה שֶּׁאָמַר לָהֶם <small><small>(שם ד)</small></small>: 'רַק הִשָּׁמֶר לְךָ וּשְׁמֹר נַפְשְׁךָ מְאֹד פֶּן תִּשְׁכַּח אֶת הַדְּבָרִים אֲשֶׁר רָאוּ עֵינֶיךָ וּפֶן יָסוּרוּ מִלְּבָבְךָ כֹּל יְמֵי חַיֶּיךָ וְהוֹדַעְתָּם לְבָנֶיךָ וְלִבְנֵי בָנֶיךָ'...
<BR><p></p>כִּי זֶה מַה שֶּׁיּוֹדְעִים יִשְׂרָאֵל שֶׁאֵין שְׁאָר הָאֻמּוֹת יוֹדְעִים כְּלָל, מִפְּנֵי שֶׁיִּשְׂרָאֵל זָכוּ לִרְאוֹת כָּל זֶה בְּהַר סִינַי מַה שֶּׁלֹּא רָאוּ אֻמּוֹת הָעוֹלָם... וּמִשָּׁם וָהָלְאָה נִשְׁאֲרוּ הַדְּבָרִים חֲתוּמִים בְּלִבָּם, וְהַמִּצְוָה הַזֹּאת עֲלֵיהֶם לְלַמְּדָם אִישׁ אֶת בְּנוֹ.
<BR><p></p>וְעוֹד, מִשָּׁם זָכוּ לְהַעֲמִיד נְבִיאִים שֶׁיְּחַדְּשׁוּ בָּהֶם יְדִיעָה הַזֹּאת תָּמִיד...". עַד כָּאן.
<BR>
<!--$~-->
<BR><a name="HtmpReportNum0036_L2"></a><a name="לה.BמַדּוּעַBבָּחַרBה'BבְּעַמּוֹBיִשְׂרָאֵלBמִכָּלBאֻומּוֹתBהָעוֹלָם"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לה. מדוע בחר ה' בעמו ישראל מכל אומות העולם</u></span><BR></U></B></span><p></p>וּבְכָאן נַבְהִיר יְדִיעָה חֲשׁוּבָה וּנְחוּצָה. הִנֵּה הָאֱלֹקִים, שֶׁהוּא "הַבַּעַל הַבַּיִת" שֶׁל הָעוֹלָם, הֶחְלִיט עַל בְּחִירַת אֻמָּה נִבְדֶּלֶת וּמְצֻיֶּנֶת לוֹ מִכָּל הָאֻמּוֹת, אֲזַי רֵאשִׁית זוֹ בְּחִירָה שֶׁל הָאֱלֹקִים, כָּךְ שֶׁאֵין לְשׁוּם אֻמָּה לְעַרְעֵר עַל כָּךְ!
<BR><p></p>וְשֵׁנִית, יֵשׁ לָדַעַת שֶׁעַם יִשְׂרָאֵל נִבְחַר וְנִתְיַחֵד לָעָם הַשַּׁיָּךְ לָאֱלֹקִים בְּיוֹתֵר מִכָּל הָאֻמּוֹת לֹא רַק בִּגְלַל יִחוּסוֹ הַפִיזִית בָּזֶה שֶׁהִנְנוּ בָּנִים וּבְנֵי בָנִים מִזֶּרַע אַבְרָהָם יִצְחָק וְיַעֲקֹב שֶׁבָּחַר ה' בָּהֶם וּבְזַרְעָם. יֵשׁ כָּאן עִנְיָן עָמֹק יוֹתֵר. וְהוּא, כִּי מִלְּבַד הֱיוֹתֵנוּ פִיזִית בָּנִים לְזֶרַע יִשְׂרָאֵל, נִשְׁמָתֵנוּ הִנָּהּ מִמְּקוֹר וּמִמַּחְצָב נַעֲלֶה וּמְיֻחָד יוֹתֵר מִשֶּׁל אֻמּוֹת הָעוֹלָם, וּכְמוֹ שֶׁיֶּשְׁנָם מַחְצַבֵּי יַהֲלוֹמִים יְקָרִים יוֹתֵר וִיקָרִים פָּחוֹת, כֵּן נִשְׁמוֹת יִשְׂרָאֵל הִנָּם מִמַּחְצָב גָּבוֹהַּ וְנַעֲלֶה שֶׁלֹּא כְּאֻמּוֹת הָעוֹלָם שֶׁנִּשְׁמָתָם מִמַּחְצָב הַפָּחוּת, וְזֶה עַצְמוֹ יְצִירָה שֶׁיְּצָרָהּ הָאֵל לִהְיוֹת נְשָׁמוֹת נַעֲלוֹת יוֹתֵר וּלְעֻמָּתָן פְּחוּתוֹת בַּמַּעֲלָה, וְכָל מִי שֶׁהוּא מִזֶּרַע יִשְׂרָאֵל, מְקַבֵּל נְשָׁמָה מִמַּחְצָב הַנַּעֲלֶה שֶׁל נִשְׁמוֹת יִשְׂרָאֵל, כָּךְ שֶׁמִּלְּבַד יִחוּסֵנוּ, הֲרֵי שֶׁבְּעַצְמוּתֵנוּ וּבְמַהוּתֵנוּ שׁוֹנִים אָנוּ מֵאֻמּוֹת הָעוֹלָם, וּמִכָּאן הַהַשְׁלָכוֹת לַיְכֹלֶת שֶׁלָּנוּ לְקִיּוּם תּוֹרָה וּמִצְווֹת שֶׁאֵינָם בִּיכֹלֶת אֻמּוֹת הָעוֹלָם.
<BR><p></p>וּבַפֶּרֶק הַבָּא נְבָאֵר הֵיאַךְ מַצָּב שֶׁכָּזֶה לֹא אָמוּר לִיצֹר הַפְלָיָה הַגּוֹרֶמֶת לְשִׂנְאָה מִצַּד אֻמּוֹת הָעוֹלָם לְהֵחָשֵׁב כִּמְקֻפָּחִים וּנְחוּתִים מֵעַם יִשְׂרָאֵל.
<BR>
<!--$~-->
<BR><a name="HtmpReportNum0037_L2"></a><a name="לו.BהַאִםBזֶהוּBגּוֹרָלֵנוּBלִהְיוֹתBשְׂנוּאֵיBהָעַמִּים?!"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לו. האם זהו גורלנו להיות שנואי העמים?!</u></span><BR></U></B></span><p></p>וְכָאן יֵשׁ לִשְׁאֹל שְׁאֵלָה: אָכֵן זָכִינוּ בַּ"תִּיק" הַנִּכְבָּד בְּיוֹתֵר - הַתּוֹרָה וּמִצְווֹתֶיהָ, וְכָאָמוּר, שֶׁזֶּה מִכֹּחַ הַבְּחִירָה הָאֱלֹקִית שֶׁבָּחַר בָּנוּ הָאֱלֹקִים לִהְיוֹת לוֹ לְעַם סְגֻלָּה מִכָּל הָעַמִּים.
<BR><p></p>אוּלָם יֵשׁ לִתְמֹהַּ, שֶׁכֵּן הֲרֵי בְּמַתָּנָה זוֹ כְּרוּכָה קִנְאָה וְשִׂנְאָה מֵאֻמּוֹת הָעוֹלָם עָלֵינוּ, וְכַמּוּבָא בַּגְּמָרָא <small><small>(שבת פח)</small></small>, לָמָּה נִקְרָא שְׁמוֹ הַר סִינַי? שֶׁמִּמֶּנּוּ יָרְדָה שִׂנְאָה לְאֻמּוֹת הָעוֹלָם עַל יִשְׂרָאֵל, וְכָאָמוּר לְעֵיל בְּשֵׁם הָרַמְבַּ"ם: "אֵין קִנְאָה כְּקִנְאַת הַדָּת, וְאֵין שִׂנְאָה כְּשִׂנְאָה מִקִּנְאַת הַדָּת". וְאִם כֵּן, הֲרֵי קִבַּלְנוּ אָמְנָם מַתָּנָה, אוּלָם כָּרוּךְ בָּהּ קוֹץ מַכְאִיב, וְאִם הַדָּבָר בִּלְתִּי נִמְנָע, מַה טַּעַם יֵשׁ לְמַתָּנָה זוֹ כַּאֲשֶׁר בְּעִקְּבוֹתֶיהָ שְׂנוּאִים אָנוּ עַד אֲשֶׁר נִשְׁפָּךְ דָּמֵנוּ כַּמַּיִם בַּעֲבוּרָהּ?!
<BR><p></p>אֶת הַתְּשׁוּבָה לְכָךְ נַסְבִּיר בְּדֶרֶךְ הַמְחָשָׁה;
<BR><p></p>אָדָם שֶׁעָלָה לִגְדֻלָּה וְנִתְמַנָּה לְשַׂר חָשׁוּב, יַחַס הַחֲבֵרִים כְּלַפָּיו יִתָּכֵן בִּשְׁנֵי אֳפָנִים: יִהְיוּ כָּאֵלֶּה שֶׁמֵּחֲמַת שֶׁנִּתְמַנָּה לְשַׂר יְקַנְּאוּ בּוֹ, יִשְׂנְאוֹ אוֹתוֹ וְיַחְתְּרוּ לְהַפִּילוֹ מִגְּדֻלָּתוֹ, וְיִתָּכְנוּ אֲחֵרִים שֶׁהַנְהָגָתָם כְּלַפָּיו תְּהֵא לְהֶפֶךְ - יַחֲנִיפוּ לוֹ, יְשָׁרְתוּהוּ, יְכַבְּדוּ אוֹתוֹ, בִּהְיוֹתָם יוֹדְעִים שֶׁבְּיָדוֹ הַשַּׁרְבִיט לְחֶסֶד אוֹ לְשֵׁבֶט, וּכְדַאי לָהֶם לִנְהֹג בּוֹ כָּבוֹד שֶׁכֵּן בְּכָךְ יִתְכַּבְּדוּ גַּם הֵם מִכְּבוֹדוֹ וְיֵהָנוּ גַּם הֲנָאָה שֶׁל מַמָּשׁ מֵהַהֲנָאוֹת הָאֶפְשָׁרִיּוֹת לֵהָנוֹת מִמֶּנּוּ מִתֹּקֶף תַּפְקִידוֹ.
<BR><p></p>הַבּוֹרֵא שָׂמָנוּ וּנְתָנָנוּ עֶלְיוֹן עַל כָּל גּוֹיֵי הָאָרֶץ, וְכַנֶּאֱמַר <small><small>(דברים כו, יט)</small></small>: "וּלְתִתְּךָ עֶלְיוֹן עַל כָּל הַגּוֹיִם", וּכְמוֹ כֵן הַיַּחַס בֵּינֵינוּ לְבֵין הַבּוֹרֵא הוּא יַחַס שֶׁל בָּנִים, וְכַנֶּאֱמַר <small><small>(שם יד, א)</small></small>: "בָּנִים אַתֶּם לַה' אֱלֹקֵיכֶם", וְיַחַס זֶה שֶׁל בָּנִים הִנּוֹ יַחַס עֶלְיוֹן שֶׁלֹּא מִשְׁתַּנֶּה מִשּׁוּם מַצָּב, בֵּין אִם נַעֲשֶׂה אֶת רְצוֹן ה' בֵּין אִם לֹא, וּכְדִבְרֵי רַבִּי מֵאִיר <small><small>(קידושין לו ע"א)</small></small>: בֵּין כָּךְ וּבֵין כָּךְ אַתֶּם קְרוּיִים בָּנִים.
<BR><p></p>וּבְכֵן, הָכֵיצַד תְּהֵא הִתְיַחֲסוּת הָאֻמּוֹת אֵלֵינוּ - תָּלוּי וּמֻתְנֶה הַדָּבָר בָּנוּ. בְּאִם נִשְׁמֹר עַל יִחוּדֵנוּ הַמִּתְבַּטֵּא בַּתּוֹרָה וּמִצְווֹתֶיהָ - נִזְכֶּה לְיַחַס מְכֻבָּד מִצַּד הָאֻמּוֹת, וְאַדְּרַבָּא יַחְפְּצוּ לְשָׁרֵת אוֹתָנוּ כַּיָּאוֹת לְעַם קָדוֹשׁ, בְּיָדְעָם שֶׁבְּכָךְ יֵהָנוּ אַף הֵם מִכְּבוֹדֵנוּ, וּמֵהַהַשְׁפָּעוֹת הַטּוֹבוֹת הַנִּשְׁפָּעוֹת לָנוּ יִשָּׁפַע אֲלֵיהֶם, וְכַנֶּאֱמַר <small><small>(ישעיה סא, ה)</small></small>: "וְעָמְדוּ זָרִים וְרָעוּ צֹאנְכֶם", וּכְמוֹ שֶׁכֵּן יְהֵא לֶעָתִיד בְּבֹא הַגּוֹאֵל, וְכַמְבֹאָר הַרְבֵּה בִּפְסוּקֵי הַנְּבִיאִים, שֶׁיְּכַבְּדוּנוּ וְיוֹקִירוּנוּ כָּל הַגּוֹיִם וְיֵדְעוּ בֶּאֱמֶת אֶת עֶרְכֵּנוּ, וְאַדְּרַבָּא, יָחוּשׁוּ זְכוּת בְּקִרְבָתֵנוּ, וְכַנֶּאֱמַר בְּאַחַד מֵהֶם <small><small>(ישעיה מט, כג)</small></small>: "וְהָיוּ מְלָכִים אֹמְנַיִךְ וְשָׂרוֹתֵיהֶם מֵינִיקֹתַיִךְ אַפַּיִם אֶרֶץ יִשְׁתַּחֲווּ לָךְ". וּבְאִם חָלִילָה נִנְטֹשׁ אֶת הַתּוֹרָה וּמִצְווֹתֶיהָ, עֲדַיִן נֵחָשֵׁב לְעֶלְיוֹנִים וּלְבָנִים, אוּלָם הַיַּחַס אֵלֵינוּ יְהֵא מַשְׁפִּיל וְעוֹיֵן מִתּוֹךְ קִנְאָה וְשִׂנְאָה.
<BR><p></p>הֲרֵי שֶׁמַּתְּנַת יִחוּדֵנוּ עַל כָּל הָאֻמּוֹת אֵינָהּ מַכְרִיחָה מַצָּב אֶחָד שֶׁבִּשְׁבִיל כָּךְ יִשְׂנְאוּ אוֹתָנוּ מִתּוֹךְ קִנְאָתָם בָּנוּ, אֶלָּא הַדָּבָר תָּלוּי וְעוֹמֵד - בְּאִם נִשְׁמֹר מִצְווֹת, הֲרֵי שֶׁהַמַּתָּנָה תְּהֵא מַתָּנָה מֻשְׁלֶמֶת, וּבְאִם לֹא, נִצְטָרֵךְ שֶׁיַּזְכִּירוּנוּ עַל מַעֲלָתֵנוּ בְּדֶרֶךְ קָשָׁה שֶׁל עוֹיְנוּת וְשִׂנְאָה, כַּמְבֹאָר לְעֵיל.
<BR>
<!--$~-->
<BR><a name="HtmpReportNum0038_L2"></a><a name="לז.BגְּזֵירַתBהַשּׁוֹאָהB-BרַקBרַחֲמָןBכְּהַבּוֹרֵאBיָכוֹלBלְבַצֵּעַBנִיתּוּחַBשֶׁכָּזֶה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לז. גזירת השואה - רק רחמן כהבורא יכול לבצע ניתוח שכזה</u></span><BR></U></B></span><p></p>סִפֵּר לִי הַגָּאוֹן הָרַב קוֹלֶדֶצְקִי שְׁלִיטָ"א: כְּשֶׁסִּפְּרוּ לְהַחֲזוֹן אִישׁ זַצַ"ל לְאַחַר מִלְחֶמֶת הָעוֹלָם הַשְּׁנִיָּה עַל כָּל הַזְּוָעוֹת שֶׁאֵרְעוּ בַּשּׁוֹאָה בַּהֲרִיגַת מִילְיוֹנִים מֵעַמֵּנוּ, שֶׁכֵּן בְּאֶרֶץ יִשְׂרָאֵל לֹא יָדְעוּ מִכָּךְ בִּשְׁעַת הַמִּלְחָמָה, רַק לְאַחֲרֶיהָ, הִתְבַּטֵּא הַ"חֲזוֹן אִישׁ" בְּמִשְׁפָּט אֶחָד וְאָמַר: "רַק רַחֲמָן כְּהַבּוֹרֵא יָכוֹל לְבַצֵּעַ נִתּוּחַ שֶׁכָּזֶה!"
<BR><p></p>וּבֵאֵר מִשְׁפָּט זֶה הַגָּאוֹן רַבִּי נִסִּים קָרֵלִיץ שְׁלִיטָ"א, אַחְיָנוֹ שֶׁל הַ"חֲזוֹן אִישׁ". אָב שֶׁבְּנוֹ חוֹלֶה וְנִצְרָךְ לַעֲקֹר "גִּדּוּל" מִגּוּפוֹ, אוּלָם מִסִּבּוֹת בְּעָיוֹת בְּרִיאוּתִיּוֹת אֲחֵרוֹת שֶׁיֵּשׁ לַבֵּן לֹא נִתָּן לְהַרְדִּימוֹ, וּלְכָךְ נִצְרָךְ לַעֲשׂוֹת לוֹ פְּעֻלָּה זוֹ בְּעוֹדֶנּוּ עֵרָנִי - הֲרֵי אַף אָדָם לֹא יִהְיֶה מְסֻגָּל לַחְתֹּךְ בִּבְשָׂרוֹ הַחַי שֶׁל זֶה וְלַעֲקֹר הַ"גִּדּוּל" מִמֶּנּוּ. מִי יוּכַל לִשְׁמֹעַ צְרִיחוֹתָיו וּכְאֵבוֹ הֶעָצוּם שֶׁל זֶה? אוּלָם הַיָּחִיד שֶׁיּוּכַל לַעֲשׂוֹת זֹאת זֶהוּ רַק אָבִיו, שֶׁגֹּדֶל רַחֲמָנוּתוֹ עַל בְּנוֹ הוּא לְאֵין סוֹף, זֶה אֲשֶׁר יִתֵּן נַפְשׁוֹ עֲבוּר בְּנוֹ וְיִתְגַּבֵּר עַל רִגְשׁוֹתָיו עַל מְנָת לְהַצִּיל אֶת בְּנוֹ.
<BR><p></p>אוֹמֵר הַחֲזוֹן אִישׁ, בַּשּׁוֹאָה עָבַרְנוּ נִתּוּחַ קָשֶׁה מִנְּשֹׂא, רַק רַחֲמָן כְּ הַקָּדוֹשׁ-בָּרוּךְ-הוּא יָכוֹל הָיָה לְבַצֵּעַ נִתּוּחַ שֶׁכָּזֶה עַל מְנָת לַהֲבִיאֵנוּ לְיִעוּדֵנוּ וּלְתִקּוּנֵנוּ בְּעוֹלַם הַנְּשָׁמוֹת, שֶׁזֶּהוּ עוֹלָם שֶׁל הָעֹנֶג הָאֲמִתִּי לַנְּשָׁמָה. רַק הַבּוֹרֵא הַיּוֹדֵעַ אֶת עֵרֶךְ הַנְּשָׁמָה לְעֻמַּת הַגּוּף יָכוֹל לְהִתְאַכְזֵר כִּבְיָכוֹל עַל הַגּוּף בְּאֹפֶן שֶׁכָּזֶה עַל מְנָת לְהַצִּיל אֶת הַנְּשָׁמָה.
<BR><p></p>הִנֵּה לָנוּ הַמְחָשָׁה הָכֵיצַד רוֹאֶה זֶה שֶׁמַּכִּיר אֶת הַקָּדוֹשׁ-בָּרוּךְ-הוּא כְּ"אָבִינוּ" וְלֹא רַק כְּ"מַלְכֵּנוּ". אֵלּוּ שֶׁהַהֶבֵּט שֶׁלָּהֶם נִגְמָר בַּ"מַּלְכֵּנוּ", צוֹוְחִים: הֵיכָן אֱלֹקִים...??? הֵיכָן הָרַחֲמִים...??? וְכַיּוֹצֵא בְּמִשְׁפָּטִים שֶׁכָּאֵלֶּה. אוּלָם זֶה שֶׁהֶבֵּטוֹ עַל הַבּוֹרֵא בִּשְׁלֵמוּת - אָבִינוּ מַלְכֵּנוּ - חֲשִׁיבָתוֹ שׁוֹנָה לַחֲלוּטִין; רַק רַחֲמָן כְּמוֹ הַקָּדוֹשׁ-בָּרוּךְ-הוּא יָכוֹל לְבַצֵּעַ נִתּוּחַ שֶׁכָּזֶה...
<BR><p></p><center>* * *</center>
<BR><p></p>דֻּגְמָא חַיָּה לְזֶה הֶחָשׁ אֶת הַקָּדוֹשׁ-בָּרוּךְ-הוּא כְּאָב רַחֲמָן הֵיאַךְ שׁוּם רוּחוֹת שֶׁבָּעוֹלָם לֹא יוּכְלוּ לַהֲזִיזוֹ מִמְּקוֹמוֹ, נִלְמַד מֵהַגה"ק רַבִּי יְקוּתִיאֵל יְהוּדָה הַלְבֶּרְשְׁטַאם מִצַּאנְז - קְלוֹיזְנְבּוּרְג. וּלְהַלָּן תֵּאוּר קָצָר מֵעֹז רוּחוֹ וּבִטְחוֹנוֹ בֵּאלֹהָיו גַּם בְּמַצָּבִים שֶׁל שֶׁבֶר בַּגּוּף וּבַנֶּפֶשׁ:
<BR><p></p>רַבֵּנוּ עָבַר אֶת שִׁבְעַת מְדוֹרֵי הַגֵּיהִנָּם שֶׁהֵקִים הַצּוֹרֵר הַגֶּרְמָנִי, יִמַּח שְׁמוֹ, עֲלֵי אֲדָמוֹת, הָחֵל מִמַּחֲנוֹת הָעֲבוֹדָה בְּהוּנְגַרְיָה, דֶּרֶךְ גֵּטוֹ וַרְשָׁא, מַחֲנוֹת הַהַשְׁמָדָה אוֹשְׁוִיץ, דַּכְאוֹ, מִיהלְדָארְף וְעוֹד. הוּא אִבֵּד בַּמַּחֲנוֹת אֶת אִשְׁתּוֹ וְאֶת אַחַד עָשָׂר יְלָדָיו, שֶׁנֶּהֶרְגוּ עַל קִדּוּשׁ ה'. אַךְ עַל אַף הַכֹּל - לֹא נִשְׁבְּרָה רוּחוֹ, וְהוּא הִמְשִׁיךְ לִחְיוֹת חַיֵּי תּוֹרָה וָחֶסֶד גַּם שָׁם, בְּצֵל הַמָּוֶת.
<BR><p></p>מִיָּד כְּשֶׁשָּׁמַע מֵאַנְשֵׁי הַצָּבָא הָאָמֶרִיקָנִים עַל הַשִּׁחְרוּר, חִדֵּשׁ רַבֵּנוּ כַּנֶּשֶׁר נְעוּרָיו. לֹא זוֹ בִּלְבַד שֶׁהִמְשִׁיךְ בְּעַצְמוֹ אֶת דַּרְכֵי אֲבוֹתָיו הַקְּדוֹשִׁים בַּתּוֹרָה וּבַעֲבוֹדַת ה', אֶלָּא הָיָה מִיָּד "טוֹפֵחַ עַל מְנָת לְהַטְפִּיחַ", קָרָא בְּקוֹל גָּדוֹל "מִי לַה' אֵלַי" וְהֵפִיחַ רוּחַ חַיִּים בִּלְבָבוֹת מְיֹאָשִׁים וּדְווּיִים.
<BR><p></p>רַבֵּנוּ הֵשִׁיב אֶת הָאֱמוּנָה לָרְחוֹקִים וּלְאֵלֶּה שֶׁהַסָּפֵק כִּרְסֵם בְּלִבָּם לְאַחַר שְׁנוֹת הַזַּעַם שֶׁעָבְרוּ עֲלֵיהֶם. הוּא הִצְלִיחַ לְשַׁקֵּם אֲלָפִים מִבְּחִינָה גּוּפָנִית וְרוּחָנִית, כַּאֲשֶׁר הוּא עַצְמוֹ הָיָה עֲדַיִן בְּחֹסֶר כֹּל. הוּא דָּאַג לִמְאוֹת יְתוֹמִים, הִשִּׂיא מְאוֹת בָּנוֹת. וּכְבָר שָׁם, בַּמַּחֲנוֹת בְּגֶרְמַנְיָה, הֵקִים רֶשֶׁת שֶׁל תָּתִי"ם, יְשִׁיבוֹת קְטַנּוֹת וּגְדוֹלוֹת, כּוֹלְלִים לְלִמּוּד שַׁ"ס וּבָתֵּי סֵפֶר בֵּית יַעֲקֹב, וְהִשְׁלִים אֶת כָּל הֶחָסֵר לִשְׁאֵרִית הַפְּלֵיטָה.
<BR><p></p>כְּשֶׁעָלָה לְאֶרֶץ הַקֹּדֶשׁ, הֵקִים בִּנְתַנְיָה וְאַחַר כָּךְ בִּירוּשָׁלַיִם קְרָיוֹת שֶׁכָּלְלוּ אֶת כָּל מוֹסְדוֹת הַחִנּוּךְ וּמוֹסְדוֹת הַחֶסֶד הַדְּרוּשִׁים, בֵּית אָבוֹת לִזְקֵנִים וּלְסִעוּדִיִּים, מוֹסָדוֹת לִילָדִים וְעוֹד וָעוֹד. בִּנְתַנְיָה אַף הֵקִים מוֹסָד מְיֻחָד בְּמִינוֹ - בֵּית הַחוֹלִים "לָנִיָּאדוֹ". הוּא דָּאַג לַהֲקָמַת מִפְעָלִים בִּמְמַדִּים גְּדוֹלִים, שֶׁבְּדֶרֶךְ הַטֶּבַע דָּרְשׁוּ כֹּחוֹת מְיֻחָדִים בְּמִינָם, וְלֹא עוֹד, אֶלָּא אַף חִבֵּר שִׁבְעָה חֶלְקֵי שׁוּ"ת בַּהֲלָכָה.
<BR><p></p>הוּא, שֶׁעָבַר אֶת הַשּׁוֹאָה וּמוֹרְאוֹתֶיהָ, וְהָיָה צָרִיךְ, לִכְאוֹרָה, לִהְיוֹת שָׁבוּר בְּגוּפוֹ וּבְנַפְשׁוֹ, יָדַע לְהִתְעַלּוֹת עַל קְשָׁיָיו הָאִישִׁיִּים וְנִגַּשׁ לְבַדּוֹ לְשַׁקֵּם אֶת הַהֲרִיסוֹת. וְאִם לֹא הָיוּ מַעֲלִים עַל הַכְּתָב אֶת פְּעָלָיו שֶׁל הָאַדְמוֹ"ר, פְּעָלִים שֶׁחָזוּ עֵינֵינוּ, הֲרֵי שֶׁהַדּוֹרוֹת הַבָּאִים וַדַּאי לֹא הָיוּ מַאֲמִינִים שֶׁאָדָם אֶחָד, נִצּוֹל שׁוֹאָה, הָיָה מְסֻגָּל לְהַנִּיחַ בַּצַּד אֶת תְּלָאוֹתָיו מֵעֵמֶק הַבָּכָא וּלְהִתְמַסֵּר כָּל כֻּלּוֹ לַעֲבוֹדַת ה' - לְמַעַן הַכְּלָל.
<BR><p></p>אֶת סוֹד הַצְלָחָתוֹ לְהִתְגַּבֵּר עַל יִסּוּרֵי אִיּוֹב, וּבְעִקָּר עַל אָבְדַן מִשְׁפַּחְתּוֹ, הִסְבִּיר כ"ק אַדְמוֹ"ר בְּאָמְרוֹ: "אִבַּדְתִּי אֶת כָּל מִשְׁפַּחְתִּי, אִבַּדְתִּי אֶת הַכֹּל - אֲבָל אֶת הַקָּדוֹשׁ-בָּרוּךְ-הוּא לֹא אִבַּדְתִּי".
<BR><p></p><center>* * *</center>
<BR><p></p>הָרַבִּי מִצַּאנְז זַצַ"ל זֶהוּ הַמְחָשָׁה אַחַת מִנִּי רַבּוֹת מֵעוֹד גְּדוֹלִים וּקְדוֹשִׁים כָּמוֹהוּ שֶׁאִבְּדוּ אֶת מִשְׁפְּחוֹתֵיהֶם וְלֹא נִשְׁבְּרוּ, וְאַדְּרַבָּא - עָלוּ וְהִתְעַלּוּ בֶּאֱמוּנָה בַּה', הֵקִימוּ מִשְׁפָּחוֹת מֵחָדָשׁ וְשָׁבוּ לְשִׂמְחַת חַיֵּיהֶם עַד שֶׁלֹּא נִכַּר עֲלֵיהֶם דָּבָר. וְהַאֵיךְ הֶחֱזִיקוּ מַעֲמָד? בְּהֶסְתֵּר פָּנִים, בְּנִסְיוֹנוֹת מְסֻבָּכִים שֶׁעָבְרוּ הֵיאַךְ נִשְׁאֲרוּ נֶאֱמָנִים לַה'? הַתְּשׁוּבָה הִיא אַחַת: רַק רַחֲמָן כְּמוֹ הַקָּדוֹשׁ-בָּרוּךְ-הוּא יָכוֹל לְבַצֵּעַ נִתּוּחַ שֶׁכָּזֶה...!
<BR><p></p>הָרַבִּי מִצַּאנְז הָיָה אוֹמֵר: אֵין לְךָ יְהוּדִי בַּשּׁוֹאָה שֶׁלֹּא יָכוֹל לְסַפֵּר עַל "שַׂק שֶׁל נִסִּים" שֶׁרָאוּ עֵינָיו גַּם בַּמְאֹרָעוֹת הַזְּוָעָתִיִּים בְּיוֹתֵר.
<BR><p></p>זֶהוּ מַה שֶּׁנּוֹתֵן אֶת הַכֹּחַ שֶׁל הָאֱמוּנָה לַמַּאֲמִינִים, לִרְאוֹת אֶת נְקֻדּוֹת הָאוֹר גַּם בְּמָסַךְ הַחֹשֶׁךְ, נִסֵּי ה' שֶׁמַּרְאֶה לָנוּ בְּמַצְּבֵי חֹשֶׁךְ סִימָנִים הֵם לָאָדָם, הִנֵּה אֲנִי אִתְּךָ... אַתָּה אֵינְךָ נָטוּשׁ... אֵינְךָ מֻפְקָר...
<BR><p></p><br><b style='fodnt-size:160%;'>הִסְתַּכְּלוּת הַבּוֹרֵא לְעֻמַּת הִסְתַּכְּלוּתֵנוּ</b>
<BR><p></p>הָאָדָם מֻרְכָּב מִגּוּף וּנְשָׁמָה. בְּנֵי הָאָדָם בָּעוֹלָם רוֹאִים אֶת הַגּוּף כְּעִקָּר, חֲרֵדִים וּמִשְׁתּוֹמְמִים בְּאִבּוּד הַגּוּף אוֹ הָרְכוּשׁ הַרְבֵּה יוֹתֵר מֵאִבּוּד הַנְּשָׁמָה, וּלְמָשָׁל אָדָם שֶׁנִּפְגַּע רִכְבּוֹ, נִפְצְעָה רַגְלוֹ אוֹ יָדוֹ, הֲרֵי שֶׁזֶּה תּוֹפֵס לוֹ אֶת כָּל עוֹלָמוֹ, וְאוֹתוֹ אָדָם כְּשֶׁבְּאוֹתוֹ יוֹם הִתְרַשֵּׁל לֵילֵךְ לְשִׁעוּר תּוֹרָה אוֹ לִתְפִלָּה, הִתְעַלֵּם מֵהֶעָנִי וְהַמִּסְכֵּן, פָּגַע בְּזוּלָתוֹ וְכַיּוֹצֵא אֵינוֹ מְיַחֵס לְזֶה תְּשׂוּמֶת לֵב עַד לַחֲרָדָה וּכְאֵב, זוֹ הִסְתַּכְּלוּת הָאָדָם, לִרְאוֹת נוֹרָא אֶת צַעַר הַגּוּף וְהַמָּמוֹן וּכְלֹא נוֹרָא אֶת צַעַר הַנְּשָׁמָה.
<BR><p></p>וּלְעֻמַּת זֹאת הִסְתַּכְּלוּת הַבּוֹרֵא לְהֵפֶךְ, לִרְאוֹת נוֹרָא אֶת צַעַר הַנְּשָׁמָה וּלְיַחֵס לוֹ רְפוּאָה וְתִקּוּן וְשֶׁיִּהְיֶה זֶה עַל חֶשְׁבּוֹן צַעַר הַגּוּף הַטָּפֵל, וְלָכֵן אֵין הַקָּדוֹשׁ בָּרוּךְ הוּא נִמְנָע מִלְּיַסֵּר אֶת הַגּוּף, וּכְשֶׁנִּצְרָךְ אַף בְּמַכּוֹת אַכְזָרִיּוֹת וְהָעִקָּר לִשְׁמֹר עַל הַנְּשָׁמָה.
<BR><p></p>וְלֹא בִּגְלַל שֶׁאָנוּ אֵינֶנּוּ מְבִינִים וְרוֹאִים אֶת הַהִתְיַחֲסוּת הָאֲמִתִּית שֶׁבֵּין הַגּוּף לַנְּשָׁמָה יִמָּנַע הַקָּדוֹשׁ בָּרוּךְ הוּא מִלִּפְעֹל כְּפִי הָאֱמֶת, מָשָׁל לְמָה הַדָּבָר דּוֹמֶה לְבַעַל עֵסֶק הָעוֹסֵק בְּשִׁוּוּק אוֹפַנַּיִם וּבְיָדוֹ עַשְׂרוֹת אוֹ מְאוֹת זוּגוֹת אוֹפַנַּיִם הַמְיֹעָדִים לְשִׁוּוּק בְּכָל שָׁבוּעַ, וּבְנוֹ יְחִידוֹ הִתְחַנֵּן עַל נַפְשׁוֹ שֶׁיִּתֵּן לוֹ זוּג אוֹפַנַּיִם אֶחָד וְהָאָב בְּשׁוּם פָּנִים לֹא נֶעְתַּר לְבַקָּשַׁת בְּנוֹ, וּכְשֶׁנִּשְׁאַל הָאָב מַדּוּעַ אֵינוֹ מִתְיַחֵס לְבַקָּשַׁת בְּנוֹ הֵשִׁיב מַכִּיר אֲנִי אֶת בְּנִי זֶה יֶלֶד חֲסַר אַחֲרָיוּת וּכְשֶׁאוֹפַנַּיִם בְּיָדוֹ יָכוֹל הוּא לְהִכָּנֵס תַּחַת גַּלְגַּלֵּי הַמְּכוֹנִיּוֹת. וּבְכֵן לֹא יָכוֹל הָאָב לְהִתְיַחֵס לְהִסְתַּכְּלוּת הַבֵּן שֶׁרוֹאֶה אֶת אָבִיו כְּאַכְזָר אוֹ קַמְצָן, הָאָב חַיָּב לְהִתְיַחֵס לְגוּפוֹ שֶׁל עִנְיָן כְּפִי שֶׁהוּא בֶּאֱמֶת, כָּךְ הַקָּדוֹשׁ בָּרוּךְ הוּא יַחֲסוֹ אֵלֵינוּ כְּפִי הָאֱמֶת וְעַד כַּמָּה שֶׁאֶפְשָׁר בְּחֶסֶד וּבְרַחֲמִים, אֲבָל לְגַמְרֵי לְהִתְיַחֵס כְּלַפֵּינוּ כְּפִי הֲבָנָתֵנוּ זֶהוּ בִּלְתִּי אֶפְשָׁרִי.
<BR><p></p>בְּסֵפֶר "חַיֵּי עוֹלָם" לְהַגָּאוֹן ר' יַעֲקֹב יִשְׂרָאֵל קַנְיֵיבְסְקִי זַצַ"ל כָּתַב: "רוֹאִים אָנוּ בָּזֶה אֶצְבַּע אֱלֹקִים, כִּי הַתְחָלַת פְּרִיקַת עֹל, רַחֲמָנָא לִצְלַן, בְּאֹפֶן מְאֻרְגָּן הֻתְחֲלָה בְּאַשְׁכְּנַז, וּמִשָּׁם הוּפַץ לִשְׁאָר אֲרָצוֹת, וְגַם הַגְּזֵרָה לַהֲרֹג וּלְאַבֵּד אֶת כָּל הַיְּהוּדִים בָּא מֵאוֹתָהּ מְדִינָה הָרְשָׁעָה". עַד כָּאן לְשׁוֹנוֹ.
<BR>
<!--$~-->
<BR><a name="HtmpReportNum0039_L2"></a><a name="לח.BמִדִּבְרֵיBהַגָּאוֹןBהָרַבBשַׁךְBזַצַ"ל"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לח. מדברי הגאון הרב שך זצ"ל</u></span><BR></U></B></span><p></p><br><b style='fodnt-size:160%;'>בִּינוּ שְׁנוֹת דּוֹר וָדוֹר</b>
<BR><p></p>בִּרְצוֹנִי לְהַצִּיב שְׁאֵלָה, מַחֲשָׁבָה שֶׁמְּנַקֶּרֶת אֶצְלִי הַרְבֵּה שָׁנִים: הָיְתָה שׁוֹאָה לִפְנֵי עַשְׂרוֹת שָׁנִים, בְּשׁוֹאָה זוֹ הֻשְׁמְדוּ שִׁשָּׁה מִילְיוֹן יְהוּדִים. עַד הַשּׁוֹאָה גַּם לֹא הָיְתָה רְגִיעָה בָּעוֹלָם. מִמִּלְחֶמֶת הָעוֹלָם הָרִאשׁוֹנָה לֹא הָיְתָה רְגִיעָה בָּעוֹלָם. גַּם בְּרוּסְיָה סָבְלוּ מִילְיוֹנֵי יְהוּדִים. בְּכָל רַחֲבֵי רוּסְיָה נֶהֶרְגוּ יְהוּדִים, וַעֲדַיִן לֹא נִרְאֶה הַסּוֹף.
<BR><p></p>הַשְּׁאֵלָה הַנִּצֶּבֶת לְפָנֵינוּ: עִם כָּל הַכְּאֵב עַל אָבְדַּן שִׁשָּׁה מִילְיוֹן מֵאַחֵינוּ בְּנֵי יִשְׂרָאֵל, אֵין מִשְׁפָּחָה שֶׁלֹּא סָבְלָה מֵהַשּׁוֹאָה, אִם הוֹרִים, אוֹ אַחִים, צֶאֱצָאִים, וּסְתַם קְרוֹבִים - כֻּלָּם נִפְגְּעוּ מֵהַשּׁוֹאָה הַנּוֹרָאָה שֶׁנִּגְזְרָה עַל עַמֵּנוּ - הֲלֹא דָּבָר הוּא! אָנוּ לֹא נֶעֱצָרִים לְרֶגַע לִשְׁאֹל מַדּוּעַ זֶה קָרָה, וְכִי, חַס וְחָלִילָה, הַקָּדוֹשׁ-בָּרוּךְ-הוּא נוֹהֵג בְּאַכְזָרִיּוּת?! הֲרֵי הוּא מֶלֶךְ חַנּוּן וְרַחוּם! מַה זֹּאת עָשָׂה הַשֵּׁם לָנוּ - הֲלֹא דָּבָר הוּא! הַאִם זֶה בְּחִנָּם?! הַאִם יֵשׁ בְּכֹחוֹ שֶׁל בָּשָׂר וָדָם פֶּרֶא אָדָם כְּהִיטְלֵר, יִמַּח שְׁמוֹ, לְהַשְׁמִיד שִׁשָּׁה מִילְיוֹן יְהוּדִים?! - אִם אָנוּ סְבוּרִים כָּךְ, לְקוּיִים אָנוּ בָּאֱמוּנָה בְּהַשְׁגָּחַת בּוֹרֵא הָעוֹלָם עַל בְּרוּאָיו.
<BR><p></p><br><b style='fodnt-size:160%;'>נִתְמַלְּאָה הַסְּאָה</b>
<BR><p></p>בָּרוּר הוּא שֶׁהַתְּשׁוּבָה בְּרוּרָה עַד לִמְאֹד. הַקָּדוֹשׁ-בָּרוּךְ-הוּא נִהֵל חֶשְׁבּוֹן אֶחָד לְאֶחָד, חֶשְׁבּוֹן אָרֹךְ הַמִּשְׂתָּרֵעַ עַל פְּנֵי מְאוֹת שָׁנִים, עַד שֶׁהִצְטַבֵּר לְחֶשְׁבּוֹן שֶׁל שִׁשָּׁה מִילְיוֹן יְהוּדִים. וְכָךְ הִתְרַחֲשָׁה הַשּׁוֹאָה. כָּךְ צָרִיךְ יְהוּדִי לְהַאֲמִין. וְאִם הַיְּהוּדִי לֹא שָׁלֵם בֶּאֱמוּנָה זוֹ - הוּא כּוֹפֵר בָּעִקָּר. וְהַבֵּאוּר הַפָּשׁוּט הוּא, שֶׁזֶּה עֵצָה שֶׁל הַקָּדוֹשׁ-בָּרוּךְ-הוּא, וְזֶה בְּהֶכְרֵחַ עֹנֶשׁ. וְאִם לֹא נְקַבֵּל אֶת זֶה כְּעֹנֶשׁ, הֲרֵי כְּאִלּוּ שֶׁאָנוּ לֹא מַאֲמִינִים בְּ הַקָּדוֹשׁ-בָּרוּךְ-הוּא, חַס וְחָלִילָה.
<BR><p></p>הַצְּעִירִים לֹא יוֹדְעִים כִּי מִתּוֹךְ שִׁשָּׁה מִילְיוֹן הַיְּהוּדִים שֶׁהָיוּ בְּרוּסְיָה לִפְנֵי הַמִּלְחָמָה, כַּמָּה יְשִׁיבוֹת הָיוּ? - מְתֵי מִסְפָּר, מְעַט מְאֹד! וִילְנָא, עִיר יְהוּדִית, הָיוּ בָּהּ סַךְ הַכֹּל שְׁתַּיִם אוֹ שָׁלֹשׁ יְשִׁיבוֹת. כְּמוֹ בָּעִיר קוּבְנָא הָיְתָה יְשִׁיבָה, וְהַבַּחוּרִים שֶׁלָּמְדוּ בָּהּ בָּאוּ מֵהַיִּשּׁוּבִים בַּסְּבִיבָה, לֹא מֵהָעִיר עַצְמָהּ. הֵיכָן הָיוּ כָּל אַלְפֵי הַבַּחוּרִים? - הֵם הִתְחַנְּכוּ בַּגִּימְנַסְיָה הָרוּסִית. הַהַשְׂכָּלָה הִכְּתָה לְלֹא רַחֵם בְּבַחוּרֵי יִשְׂרָאֵל, עַד שֶׁנִּתְמַלְּאָה הַסְּאָה.
<BR><p></p>רְצוֹנִי לוֹמַר לָכֶם, כִּי עַד עַתָּה בְּעַצְמִי לֹא עָמַדְתִּי עַל דְּבָרִים אֵלּוּ. בַּשּׁוֹאָה הֲרֵי הָיָה אָסוֹן נוֹרָא בָּהֶם נִסְפּוּ גַּם גְּאוֹנִים וְצַדִּיקִים. בְּוַדַּאי שֶׁיֵּשׁ לְהַקָּדוֹשׁ-בָּרוּךְ-הוּא חֶשְׁבּוֹן, וְהַקָּדוֹשׁ-בָּרוּךְ-הוּא אֵינוֹ עוֹשֶׂה כְּחוּט הַשַּׂעֲרָה בְּחִנָּם.
<BR><p></p><br><b style='fodnt-size:160%;'>וָאַבְדִּיל אֶתְכֶם מִן הָעַמִּים</b>
<BR><p></p>הַכְּלָל הַיָּדוּעַ - הֵיכָן שֶׁהַיְּהוּדִים הִתְקָרְבוּ לַתַּרְבּוּת הָאֵרוֹפָּאִית בָּאֲרָצוֹת הַחָפְשִׁיּוֹת, וּמָקוֹם שֶׁהִתְקָרְבוּ לַהַשְׂכָּלָה - שָׁם גָּבְרָה אַנְטִישֵׁמִיּוּת. בְּאַסְיָה לֹא הָיְתָה אַנְטִישֵׁמִיּוּת מִשּׁוּם שֶׁהַיְּהוּדִים שָׁם הָיוּ רְחוֹקִים מֵהַשְׂכָּלָה וְתַרְבּוּת חָפְשִׁית.
<BR><p></p>בְּאַנְגְּלִיָּה וּבְגֶרְמַנְיָה, וּבְכָל הַמְּקוֹמוֹת שֶׁהִתְקָרְבוּ לַהַשְׂכָּלָה וְהָפְכוּ לִהְיוֹת אֵרוֹפָּאִים וְעוֹרְכֵי דִּין, גָּבְרָה שָׁם הָאַנְטִישֵׁמִיּוּת מִשּׁוּם שֶׁהִתְקָרְבוּ שָׁם לַתַּרְבּוּת הָאֵרוֹפָּאִית.
<BR><p></p>בְּשֵׁם הַגָּאוֹן בַּעַל "בֵּית הַלֵּוִי" זַצַ"ל אוֹמְרִים: כָּתוּב "הַמַּבְדִּיל בֵּין אוֹר לְחֹשֶׁךְ, וּבֵין יִשְׂרָאֵל לָעַמִּים". בֵּין אוֹר לְחֹשֶׁךְ יֵשׁ מֶרְחָק יָדוּעַ וְקָבוּעַ <small>[בֵּין הַשְּׁמָשׁוֹת]</small>, וְאֵין בְּכֹחַ יְלוּד אִשָּׁה לְהוֹסִיף אוֹ לִגְרֹעַ עַל מֶרְחָק זֶה. גַּם בֵּין יִשְׂרָאֵל בֵּין יִשְׂרָאֵל לָעַמִּים יֵשׁ מֶרְחָק יָדוּעַ הַמַּבְדִּיל בֵּינֵיהֶם. אִם הַיְּהוּדִים מְדַלְּגִים עַל הַגְּבוּלוֹת וּמִתְקָרְבִים לַגּוֹיִם יוֹתֵר מִן הַמִּדָּה - הַגּוֹיִם דּוֹחִים אוֹתָם חֲזָרָה לִמְקוֹמָם הַקָּבוּעַ.
<BR><p></p>וּמִדְּבָרָיו שֶׁל הַגָּאוֹן הַנִּזְכַּר יוֹצֵא, כִּי בְּאֹפֶן יַחֲסִי לְמִדַּת הַהִתְקָרְבוּת מִצַּד הַיְּהוּדִים, בָּאָה גַּם הַדְּחִיפָה מִצַּד הַגּוֹיִם. נוֹכַחְנוּ לָדַעַת, בִּמְדִינוֹת שֶׁהַיְּהוּדִים הִתְבּוֹלְלוּ כִּמְעַט לְגַמְרֵי בֵּין שְׁכֵנֵיהֶם, סָפְגוּ גַּם דְּחִיפָה אֲיֻמָּה מִיָּדָם.
<BR><p></p>וְלָכֵן בְּאֵרוֹפָּה, בָּהּ לָמְדוּ הַיְּהוּדִים הַשְׂכָּלָה וְהִתְקָרְבוּ לְתַרְבּוּת הַגּוֹיִם, הִרְחִיקוּ אוֹתָם הַגּוֹיִם לְעֻמַּת הַמְּקוֹמוֹת שֶׁשָּׁמְרוּ הַיְּהוּדִים אֶת הַמֶּרְחָק הָרָצוּי, שֶׁשָּׁם הִתְכַּבְּדוּ עַל הַגּוֹיִם. גַּם הַשָּׂרִים שֶׁהָיוּ קְרוֹבִים לַמְּלוּכָה הָיוּ מְכֻבָּדִים בְּעֵינֵי הַגּוֹיִם.
<BR><p></p>גַּם בְּמִצְרַיִם, בְּשָׁעָה שֶׁהַשִּׁעְבּוּד הִכְבִּיד מְאֹד עַל בְּנֵי יִשְׂרָאֵל, הִתְחִילוּ בְּנֵי יִשְׂרָאֵל מְקָרְבִים עַצְמָם אֶל הַמִּצְרִים בְּחָשְׁבָם כִּי זֶה יָקֵל עֲלֵיהֶם אֶת הָעֹל הַקָּשֶׁה. מֶה עָשָׂה הַקָּדוֹשׁ-בָּרוּךְ-הוּא? "הָפַךְ לִבָּם לִשְׂנֹא עַמּוֹ" <small><small>(תהלים קה, כה)</small></small>. שִׂנְאָתָם שֶׁל מִצְרַיִם גָּבְרָה אֶל הַיְּהוּדִים מְבַקְשֵׁי קִרְבָתָם, עַד שֶׁנּוֹכְחוּ הַיְּהוּדִים וְעָמְדוּ עַל טָעוּתָם וּבָאָה הַגְּאֻלָּה. וְהוּא הַדִּין אֶצְלֵנוּ: אִם אַתֶּם מֻבְדָּלִים מִן הָעַמִּים - הֲרֵי אַתֶּם שֶׁלִּי, וְאִם לָאו - הֲרֵי אַתֶּם שֶׁל נְבוּכַדְנֶצַּר וַחֲבֵרָיו. עַד כָּאן מִדִּבְרֵי הָרַב שַׁךְ זַצַ"ל.
<BR>
<!--$~-->
<BR><a name="HtmpReportNum0040_L2"></a><a name="לט.BמִכְתָּבBחִיזּוּקBמֵהָרַבB"שׁוֹמֵרBאֱמוּנִים"BלִמְעֻונֵּיBהַשּׁוֹאָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>לט. מכתב חיזוק מהרב "שומר אמונים" למעוני השואה</u></span><BR></U></B></span><p></p>לְהַלָּן מִכְתָּבוֹ שֶׁל הָרַב הַקָּדוֹשׁ רַבִּי אַהֲרֹן רָאטָה זַצַ"ל לְבָאֵר וּלְנַחֵם אֶת מְעֻנֵּי הַשּׁוֹאָה מֵהֲרִיגָתָם שֶׁל אֲחֵיהֶם, וְאַף שֶׁהָיוּ צַדִּיקִים וּקְדוֹשִׁים, וּבוֹ נִתָּן לִרְאוֹת אֶת אַהֲבַת ה' גַּם בְּמַצְּבֵי עֲנִישָׁה:
<BR><p></p>אוֹדִיעֲךָ כִּי קִבַּלְתִּי מִכְתָּבְךָ, וּמַמָּשׁ לָקַח מִמֶּנִּי הַרְבֵּה בְּרִיאוּת, רַחֲמָנָא לִצְלַן, וְנִצְרַכְתִּי לִקַּח תְּרוּפָה לְחַזֵּק הַלֵּב. לָכֵן הִזָּהֵר מִלִּכְתֹּב לִי מִכְתָּבִים כָּאֵלּוּ, כִּי מִמֵּילָא מַה שֶּׁבְּכֹחֵנוּ לַעֲשׂוֹת - אֲנַחְנוּ עוֹשִׂים, וּמַה שֶּׁאֵין בְּכֹחֵנוּ לַעֲשׂוֹת - הִנְנִי רַק בָּשָׂר וָדָם, כִּי נֶחֱלָשׁ כֹּחִי בְּיֶתֶר שְׂאֵת.
<BR><p></p>וְדַע, בְּנִי אֲהוּבִי, כִּי מַטְעִימִים לִי, בָּרוּךְ ה', מִצָּרוֹת אַחֵינוּ הַקְּדוֹשִׁים, וּמִכָּל שֶׁכֵּן מֵעֵת שֶׁנִּתְרַבָּה צָרוֹת בָּעוֹלָם בְּוַדַּאי, בָּרוּךְ הוּא וּבָרוּךְ שְׁמוֹ, כִּי לֹא אוּכַל לְתָאֵר לְךָ תְּכוּנַת גּוּפִי. וְכֵן תַּזְהִירוּ לְכָל אֶחָד שֶׁלֹּא יִכְתְּבוּ לִי עוֹד מִכְתָּבִים כָּאֵלּוּ, וַאֲנִי מַרְגִּישׁ צָרוֹת יִשְׂרָאֵל, אֲבָל תָּשַׁשׁ כֹּחִי וְלִבִּי וְחוּשַׁי, וַאֲנִי לֹא אֶשְׁכַּח מִמְּךָ מִמֵּילָא וְכוּ'.
<BR><p></p>וְעַיֵּן בְּסוֹף דָּנִיֵּאל וּבְיֶתֶר הַנְּבִיאִים, וּבִפְרָט בַּזֹּהַר הַקָּדוֹשׁ וּבְזֹהַר חָדָשׁ וּבַתִּקּוּנִים, אֲשֶׁר יִהְיֶה כָּךְ קֹדֶם בִּיאַת מְשִׁיחַ צִדְקֵנוּ, שֶׁיִּרְצוּ, חַס וְחָלִילָה, לִטְרֹף כֶּרֶם יִשְׂרָאֵל.
<BR><p></p>וְדַע כִּי הַקָּדוֹשׁ-בָּרוּךְ-הוּא לֹא יַעֲזֹב אֶת עַמּוֹ, חַס וְחָלִילָה, כִּי קַבָּלָה בְּיָדֵינוּ - כְּשֶׁיַּגִּיעַ הַזְּמַן שֶׁיִּסְבְּרוּ כִּי, חַס וְחָלִילָה, אָבַד שִׂבְרֵנוּ, אָז בְּזֶה הַיּוֹם יֵרָאֶה וְיִצְמַח יְשׁוּעוֹת יִשְׂרָאֵל. וְעַכְשָׁו הַזְּמַן לְקַבֵּל בְּאַהֲבָה כָּל אֶחָד מַה שֶּׁמַּגִּיעַ לְיָדוֹ, וְאַל לִכְפֹּר וּלְהַרְהֵר, חַס וְחָלִילָה, אַחַר אֱלֹקֵינוּ, בָּרוּךְ הוּא וּבָרוּךְ שְׁמוֹ, כִּי אָז נֵעָקֵר, חַס וְחָלִילָה, מִשְּׁנֵי עוֹלָמִים. וּבְכָל אֹפֶן, הָאֻמּוֹת הָעוֹלָם אֵין יְכוֹלִים לִקַּח, רַק אֶת גּוּפֵנוּ וּלְעַנּוֹתוֹ. וּמַה הוּא הַגּוּף? - רַק טִפָּה סְרוּחָה. אֲבָל אֶת נִשְׁמָתֵנוּ אֵין יְכוֹלִים לִגַּע.
<BR><p></p>וְכָתוּב בַּסֵּפֶר הַקָּדוֹשׁ הָרִדְבַּ"ז הַקַּדְמוֹן, אֲשֶׁר קַבָּלָה בְּיָדוֹ כִּי אוֹתָם הַיִּשְׂרְאֵלִים הַמְעֻנִּים בְּיַד עַכּוּ"ם וּמְקַבְּלִים עֲלֵיהֶם בְּאַהֲבָה, יָקוּמוּ בִּתְחִיַּת הַמֵּתִים רִאשׁוֹנִים לְכָל יִשְׂרָאֵל, וְיִהְיוּ גְּדוֹלִים וְנוֹרָאִים מְאֹד.
<BR><p></p>לָכֵן, בָּנַי אֲהוּבַי, שִׁתְקוּ וְאַל תֶּהֶרְסוּ בְּמַחֲשַׁבְתְּכֶם, כִּי אַשְׁרֵי לְהַגּוּף הַמִּתְיַסֵּר בַּעֲבוּר כְּבוֹד שְׁכִינַת עֻזֵּנוּ, וְאַשְׁרֵי הַמְקַבֵּל בְּאַהֲבָה בַּעֲבוּר קְדֻשַּׁת שְׁמוֹ יִתְבָּרַךְ. הַזּוֹרְעִים בְּדִמְעָה בְּרִנָּה יִקְצֹרוּ. בְּקָרוֹב, אִם יִרְצֶה ה', יִתְגַּלֶּה נִפְלָאוֹת לְיִשְׂרָאֵל, וְיַכִּירוּ וְיֵדְעוּ כָּל יוֹשְׁבֵי תֵבֵל כִּי יִשְׂרָאֵל גּוֹי קָדוֹשׁ וְהַקָּדוֹשׁ-בָּרוּךְ-הוּא בָּחַר בָּהֶם, וְכָל הַיִּסּוּרִים הוּא רַק לְטוֹבָתָם.
<BR><p></p>שֶׁכֵּן הֵיאַךְ יַעֲלֶה עַל הַדַּעַת שֶׁמָּאַס בָּנוּ ה' יוֹתֵר הָאֻמּוֹת, וְלָמָּה יְצַעֵר הַקָּדוֹשׁ-בָּרוּךְ-הוּא אֶת יִשְׂרָאֵל מִכָּל הָאֻמּוֹת, אֲשֶׁר מוֹסְרִים גּוּפָם וְחֶלְבָּם וְדָמָם בַּעֲבוּר קְדֻשַּׁת שְׁמוֹ יִתְבָּרַךְ, וְלָמָּה יַגִּיעַ עֲלֵיהֶם כָּל הַצַּעַר וְהָעִנּוּי, הֲלֹא הַקָּדוֹשׁ-בָּרוּךְ-הוּא אֱמֶת וּשְׁמוֹ אֱמֶת, כִּי אֲפִלּוּ עֶבֶד וְשִׁפְחָה וְכָל מִינֵי פְּחוּת הָעֵרֶךְ שֶׁבָּעוֹלָם שֶׁיִּמְסֹר נַפְשׁוֹ בַּעֲבוּר שְׁמוֹ, בְּוַדַּאי הַקָּדוֹשׁ-בָּרוּךְ-הוּא אֵינוֹ מְקַפֵּחַ שְׂכָרוֹ וּגְמוּלוֹ בָּזֶה וּבַבָּא, וְכָל שֶׁכֵּן לְזֶרַע הַקֹּדֶשׁ, זֶרַע יַעֲקֹב בְּנֵי בְחִירוֹ וְיִשְׂרָאֵל, אֲשֶׁר מָסְרוּ גּוּפָם וְקִדְּשׁוּ שְׁמוֹ יִתְבָּרַךְ בְּכָל דּוֹר וָדוֹר, וְלָמָּה יַגִּיעַ עֲלֵיהֶם כָּכָה?
<BR><p></p>רַק כְּמוֹ שֶׁאִי אֶפְשָׁר לָבֹא וְלִכָּנֵס לְגַן עֵדֶן לַתִּקּוּן הָאֲמִתִּי אֲפִלּוּ הַצַּדִּיק הַגָּדוֹל עַד שֶׁיִּכָּנֵס מִקֹּדֶם בְּגֵיהִנָּם שֶׁל אֵשׁ אוֹ שֶׁל שֶׁלֶג אוֹ בְּגִלְגּוּל, כַּמּוּבָא בַּגְּמָרָא וּמִדְרָשִׁים וְהַזֹּהַר הַקָּדוֹשׁ - כָּכָה אִי אֶפְשָׁר לְהַגִּיעַ לְהָאוֹר הַגָּדוֹל וְהַמֻּפְלָא שֶׁיָּאִיר לְיִשְׂרָאֵל בְּבִיאַת מְשִׁיחַ צִדְקֵנוּ עַד שֶׁיַּעֲבֹר עֲלֵיהֶם כָּל זֶה הַחֹשֶׁךְ וְהַצַּעַר, שֶׁהוּא רַק לְפִי שָׁעָה, לְהַשִּׂיג אַחַר כָּךְ תַּעֲנוּגִים בִּלְתִּי מֻשָּׂגִים אֲפִלּוּ לַנְּבִיאִים, כְּמוֹ שֶׁכָּתוּב <small><small>(ישעיה סד, ג)</small></small>: "עַיִן לֹא רָאָתָה אֱלֹהִים זוּלָתְךָ".
<BR><p></p>וְאִם הָיִינוּ מַשִּׂיגִים אֶחָד מֵאַלְפֵי אֲלָפִים וְרִבּוֹא רְבָבוֹת מֵהַפְּאֵר וְהַתַּעֲנוּג וְהַשָּׂגוֹת הַגְּדוֹלוֹת שֶׁמְּעֻתָּד לְיִשְׂרָאֵל, הָיִינוּ מְקַבְּלִים עָלֵינוּ לְהִתְיַסֵּר בְּכָל מִינֵי יִסּוּרִים, רַק שֶׁאֵין אָנוּ מַשִּׂיגִים זֹאת. אֲבָל בָּאֱמוּנָה צָרִיךְ לְהַאֲמִין כִּי הַבּוֹרֵא הַגָּדוֹל, הַבּוֹרֵא עוֹלָם בְּלִי עַיִף וָיֶגַע, וּבָרָא כָּל הָעוֹלָמוֹת וְהַבְּרוּאִים בִּשְׁתֵּי אוֹתִיּוֹת מִשְּׁמוֹ הַגָּדוֹל, בְּוַדַּאי, חַס וְחָלִילָה, לֹא יְשַׁקֵּר בֶּאֱמוּנָתוֹ וּבְהַבְטָחָתוֹ לְיִשְׂרָאֵל עַל יְדֵי נְבִיאָיו בְּלִי שִׁעוּר פְּעָמִים. וְאִם נִסְתַּכֵּל בְּשֶׁבַע הַנֶּחָמוֹת שֶׁקּוֹרִין אַחַר תִּשְׁעָה בְּאָב בְּשֶׁבַע שַׁבָּתוֹת, רִבּוּי הַנֶּחָמוֹת וְהַטּוֹבוֹת הַנִּפְלָאוֹת הַמְעֻתָּד לְיִשְׂרָאֵל עַם קָדְשׁוֹ - הֲלֹא נַפְשֵׁנוּ כִּמְעַט יוֹצֵאת מִמְּתִיקוּת הַדִּבּוּרִים וְגֹדֶל הַנֶּחָמוֹת וְהַבְטָחוֹת הַקָּדוֹשׁ-בָּרוּךְ-הוּא לְיִשְׂרָאֵל, וְאֵיךְ נִהְיֶה פְּתָאִים, חַס וְחָלִילָה, אִם סָבַלְנוּ כָּל כָּךְ זְמַנִּים בַּעֲבוּר שְׁמוֹ יִתְבָּרַךְ כָּל מִינֵי הֲרִיגוֹת וּשְׁמָדוֹת וּגְזֵרוֹת מִיּוֹם חֻרְבַּן בֵּית מִקְדָּשֵׁנוּ, וְעַכְשָׁו, שֶׁקָּרוֹב הַקֵּץ לְיִשְׂרָאֵל, חַס וְחָלִילָה לֹא נִסְבֹּל עֻלּוֹ?!
<BR><p></p>לָכֵן, בָּנַי אֲהוּבַי, חִזְקוּ וְאִמְצוּ בֶּאֱמוּנַת שְׁמוֹ יִתְבָּרַךְ, וְהַקָּדוֹשׁ-בָּרוּךְ-הוּא יְשַׂמַּח אוֹתָנוּ בְּשִׂמְחָתוֹ, וְיַחְתְּמֵנוּ בִּגְמַר חֲתִימָה טוֹבָה לְבַשֵּׂר וּלְהִתְבַּשֵּׂר בְּשׂוֹרוֹת טוֹבוֹת, יְשׁוּעוֹת וְנֶחָמוֹת לָנוּ וּלְכָל יִשְׂרָאֵל וּלְכָל בֵּיתְךָ וּבֵית אָבִיךָ מֵעַתָּה וְעַד עוֹלָם, אָמֵן.
<BR>
<!--$~-->
<BR><a name="HtmpReportNum0041_L2"></a><a name="מ.BמַעֲלַתBיְהוּדִיBוַאֲפִלּוּBהוּאBרָשָׁעB-BהַמֻּוכֶּהBמִגּוֹיB,BוְכָלBשֶׁכֵּןBאִםBנֶהֱרַגBעַלBיָדוֹ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מ. מעלת יהודי ואפלו הוא רשע - המוכה מגוי , וכל שכן אם נהרג על ידו</u></span><BR></U></B></span><p></p>כָּתַב בְּסֵפֶר "שׁוֹמֵר אֱמוּנִים" וְזֶה לְשׁוֹנוֹ: וְכָל שֶׁכֵּן אִם אָדָם מִצְטַעֵר עַל יְדֵי נָכְרִי מַמָּשׁ, אָז מִתְכַּפְּרִים בָּזֶה עֲווֹנוֹתָיו בְּיֶתֶר שְׂאֵת וּבְיֶתֶר עֹז בְּלִי שִׁעוּר, וְצַעֲרוֹ עוֹלֶה לִפְנֵי כִסֵּא כְבוֹדוֹ יִתְבָּרַךְ שְׁמוֹ יוֹתֵר מִן הַכֹּל, כִּי מֵעוֹלָם לֹא וִתֵּר הַקָּדוֹשׁ-בָּרוּךְ-הוּא אֲפִלּוּ הַכָּאָה קְטַנָּה שֶׁמַּכֶּה וּמְצַעֵר נָכְרִי לְיִשְׂרָאֵל. וְעַל כָּל הַכָּאָה, הַשְּׁכִינָה כִּבְיָכוֹל בּוֹכָה וּמְיַלֶּלֶת וּמִצְטַעֶרֶת, כַּמּוּבָא בַּסְּפָרִים הַקְּדוֹשִׁים. וְהַקָּדוֹשׁ-בָּרוּךְ-הוּא מְצַיֵּר זֹאת בַּפּוֹרְפִירָא דִּילֵהּ <small>[בַּלְּבוּשׁ שֶׁלּוֹ]</small> לִנְקֹם דַּם עֲבָדָיו לֶעָתִיד לָבֹא, עַד שֶׁיְּקֻיַּם בָּנוּ בִּמְהֵרָה בְּיָמֵינוּ מַה שֶּׁכָּתוּב <small><small>(ישעיה לד, ח)</small></small>: "כִּי יוֹם נָקָם לַה' שְׁנַת שִׁלּוּמִים לְרִיב צִיּוֹן", וּכְתִיב <small><small>(יואל ד, כא)</small></small>: "וְנִקֵּיתִי דָּמָם לֹא נִקֵּיתִי וַה' שֹׁכֵן בְּצִיּוֹן", בִּמְהֵרָה בְּיָמֵינוּ אָמֵן.
<BR><p></p>וְכָל שֶׁכֵּן אִם, חַס וְחָלִילָה, בַּר יִשְׂרָאֵל נֶהֱרַג עַל יְדֵי נָכְרִי, אָז הֲגַם שֶׁהוּא רָשָׁע, מִתְכַּפְּרִים עֲוֹנוֹתָיו. מַה שֶּׁאֵין כֵּן אִם הָיָה נֶהֱרָג בְּאֹפֶן אַחֵר, הָיָה כַּפָּרָתוֹ מְעַט.
<BR><p></p>וּמוּבָא בְּמִדְרַשׁ תְּהִלִּים <small><small>(מזמור ט)</small></small>, וְזֶה לְשׁוֹנוֹ: "כִּי דֹרֵשׁ דָּמִים אוֹתָם זָכָר" <small><small>(פסוק יג)</small></small> - כְּשֶׁיָּבֹא הַקָּדוֹשׁ-בָּרוּךְ-הוּא לִתְבֹּעַ דָּמוֹ שֶׁל רַבִּי עֲקִיבָא, הוּא תּוֹבֵעַ דָּמוֹ שֶׁל בַּר קַפָּרָא. "לֹא שָׁכַח צַעֲקַת עֲנָוִים" <small><small>(שם)</small></small> - אֵינוֹ שׁוֹכֵחַ דָּמָן שֶׁל יִשְׂרָאֵל מִן הָאֻמּוֹת, וְלֹא דָּמָן שֶׁל צַדִּיקִים שֶׁנֶּהֶרְגוּ.
<BR><p></p>וְעוֹד מוּבָא שָׁם: וְעָתִיד הַקָּדוֹשׁ-בָּרוּךְ-הוּא לִתְבֹּעַ דָּמָן, שֶׁנֶּאֱמַר: "כִּי דֹרֵשׁ דָּמִים אוֹתָם זָכָר". רַבִּי אַבָּהוּ בְּשֵׁם רַבִּי אֶלְעָזָר אוֹמֵר: כָּל צַדִּיק וְצַדִּיק שֶׁאֻמּוֹת הָעוֹלָם הוֹרְגִין אוֹתוֹ, כִּבְיָכוֹל הַקָּדוֹשׁ-בָּרוּךְ-הוּא כּוֹתְבוֹ בַּפּוֹרְפִרְיָא שֶׁלּוֹ, שֶׁנֶּאֱמַר <small><small>(תהלים קי, ו)</small></small>: "יָדִין בַּגּוֹיִם מָלֵא גְוִיּוֹת", וְהַקָּדוֹשׁ-בָּרוּךְ-הוּא אוֹמֵר לָהֶם: לָמָּה הֲרַגְתֶּם פְּלוֹנִי וּפְלוֹנִי? וְהֵם כּוֹפְרִין וְאוֹמְרִין: לֹא הָרַגְנוּ. מָה הַקָּדוֹשׁ-בָּרוּךְ-הוּא עוֹשֶׂה? מוֹצִיא פּוֹרְפִרְיָא שֶׁלּוֹ וְדָן אוֹתָם וְנוֹתֵן לָהֶם אִפּוֹפְסִין <small>[שְׂכָרָם <small><small>(הכוונה לעונשם)</small></small> הָרָאוּי לָהֶם]</small>. הָוֵי "לֹא שָׁכַח צַעֲקַת עֲנָוִים". עַד כָּאן לְשׁוֹן הַמִּדְרָשׁ.
<BR><p></p>וְתִרְאֶה הַמַּעֲלָה הַגְּדוֹלָה וְהַנִּפְלָאָה שֶׁמַּשִּׂיג אָדָם עַל יְדֵי הַכָּאָה וַהֲרִיגָה מִנָּכְרִי, חַס וְחָלִילָה - הֲגַם שֶׁהוּא חַיָּב, נִתְעַלֶּה בְּמַעֲלָה גְּדוֹלָה. וְלָכֵן חֲסֹם פִּיךָ מִלְּדַבֵּר וְלִבְּךָ מִלְּהַרְהֵר. עַד כָּאן לְשׁוֹנוֹ.
<BR>
<!--$~-->
<BR><a name="HtmpReportNum0042_L2"></a><a name="מא.BכְּשֶׁיִּשְׂרָאֵלBמִצְטַעֲרִיםBעַלBיְדֵיBגּוֹיִםB-BזֶהוּBתִּקּוּנָםBדַּוְקָא"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מא. כשישראל מצטערים על ידי גוים - זהו תקונם דוקא</u></span><BR></U></B></span><p></p>עוֹד שָׁם <small><small>(מהשומר אמונים)</small></small>: וְתֵדַע כִּי עַכְשָׁו סוֹף כָּל הַבֵּרוּרִים שֶׁל בְּנֵי יִשְׂרָאֵל, כַּמּוּבָא בָּ"אוֹר הַחַיִּים" הַקָּדוֹשׁ <small><small>(שמות ג, ח)</small></small> שֶׁצְּרִיכִים יִשְׂרָאֵל הַקְּדוֹשִׁים לִכָּנֵס בְּנוּ"ן שַׁעֲרֵי טֻמְאָה קֹדֶם בִּיאַת מְשִׁיחַ צִדְקֵנוּ. וְתֵכֶף בַּמִּלְחָמָה הַגְּדוֹלָה הֶעָבְרָה, שֶׁהִתְחִילָה צָרַעַת מַמְאֶרֶת הָאֶפִּיקוֹרְסוּת לְהִתְפַּשֵּׁט בָּעוֹלָם, הִתְחִיל הָעוֹלָם לִכָּנֵס לְשַׁעַר הַנּוּ"ן שֶׁהוּא אֶפִּיקוֹרְסוּת... וְאֵין לְךָ אָדָם מִיִּשְׂרָאֵל שֶׁלֹּא נִתְגַּלְגֵּל כַּמָּה פְעָמִים בְּלִי שִׁעוּר.
<BR><p></p><small>[שֶׁכֵּן כַּיָּדוּעַ מֵהָאֲרִ"י הַקָּדוֹשׁ סוֹד עִנְיַן הַגִּלְגּוּל, וְהוּא שֶׁנִּשְׁמַת הָאָדָם בָּאָה לָעוֹלָם מִסְפַּר פְּעָמִים, וְהַמַּטָּרָה הִיא לְאַפְשֵׁר לָהּ לְתַקֵּן עַצְמָהּ בִּתְשׁוּבָה וּלְנַסּוֹת בְּכָל פַּעַם מֵחָדָשׁ לָבֹא עַל תִּקּוּנָהּ, וְעַל כָּךְ נִתְחַבֵּר סֵפֶר גָּדוֹל הַנִּקְרָא "שַׁעַר הַגִּלְגּוּלִים" מִתַּלְמִיד הָאֲרִיזַ"ל, וּכְבָר הוּכַח עִנְיָן זֶה גַּם עַל פִּי הַמַּדָּע בְּדֶרֶךְ הָאִיפְּנוּט וְהָרֶגְרֶסְיָה. וְכַאֲשֶׁר נִצְרָךְ שֶׁיְּהֵא תִּקּוּן הָאָדָם בְּאֹפֶן קָשֶׁה, אָרֹךְ וּמְיַסֵּר, מְקַצֵּר הָאֵל יִתְבָּרַךְ אֶת תִּקּוּנוֹ בְּאֹפֶן הַקָּצָר בְּיוֹתֵר וְהַיָּעִיל בְּיוֹתֵר, וְהוּא בְּכָךְ שֶׁנֶּהֱרַג עַל יְדֵי גוֹי, וּכְמוֹ שֶׁיְּבֹאַר בְּדִבְרֵי הָרַב "שׁוֹמֵר אֱמוּנִים" לְהַלָּן]</small>.
<BR>
<!--$~-->
<BR><a name="HtmpReportNum0043_L2"></a><a name="מב.BכֵּיצַדBיֵשׁBלִרְאוֹתBתּוֹפָעַתB"צַדִּיקBוְרַעBלוֹ""></a><br><span style="font-size:28px; ">
<p></p>
<B><U><span style='color:RGB(45,104,176);'><u>מב. כיצד יש לראות תופעת "צדיק ורע לו"</u></span><BR></U></B></span><p></p>אֵין לְשַׁעֵר גֹּדֶל הַחֲבִיבוּת שֶׁמְּחַבֵּב הַבּוֹרֵא לְזֶה אֲשֶׁר מוֹסֵר עַצְמוֹ בְּאַהֲבַת ה' בְּכָל נַפְשׁוֹ וּבְכָל מָמוֹנוֹ.
<BR><p></p>כִּי זֶה צָרִיךְ שֶׁיְּהֵא בָּרוּר: כָּל אָדָם מֻרְכָּב מִגּוּף וּנְשָׁמָה, הַגּוּף בְּסוֹפוֹ שֶׁל דָּבָר כָּלֶה בַּקֶּבֶר וְנַעֲשֶׂה עָפָר, "כִּי עָפָר אַתָּה וְאֶל עָפָר תָּשׁוּב", וְהָעִקָּר שֶׁבָּאָדָם זוֹ נִשְׁמָתוֹ הַטְּהוֹרָה. שִׁשָּׁה מִילְיוֹן נֶהֶרְגוּ בַּשּׁוֹאָה, הָיְתָה זוֹ שְׁלִיטָה עַל הַגּוּפוֹת אוּלָם לֹא עַל הַנְּשָׁמוֹת! בְּנִשְׁמוֹת יִשְׂרָאֵל לֹא יִתָּכֵן שְׁלִיטָה! וְאַדְּרַבָּא, כְּכָל שֶׁהַגּוּף נֶחְבָּל וּמִתְיַסֵּר - כָּךְ מֻבְטָח אֹשֶׁר נִצְחִי לַנְּשָׁמָה. לָכֵן לֹא תָּמִיד מְבִינִים אָנוּ אֶת חֶשְׁבּוֹנוֹ שֶׁל הַקָּדוֹשׁ-בָּרוּךְ-הוּא בְּיַסְּרוֹ אֶת צַדִּיקָיו וַחֲסִידָיו.
<BR><p></p><center>* * *</center>
<BR><p></p>הִנֵּה לְפָנֶיךָ מִכְתַּב נִחוּמִים שֶׁנִּשְׁלַח מֵאֵת הַגָּאוֹן רַבִּי יַעֲקֹב יִשְׂרָאֵל קַנְיֵיבְסְקִי זַצַ"ל <small><small>(הַסְּטַיְיפֶּלֶר)</small></small> <small><small>(מובא בספר "קריינא דאיגרתא" ח"ב איגרת מ')</small></small>, בּוֹ בֵּאֵר בְּהַשְׁקָפָה נְכוֹנָה אוֹדוֹת צַדֶּקֶת שֶׁמֵּתָה עַל קִדּוּשׁ ה' בִּדְמֵי יָמֶיהָ <small><small>(המכתב נשלח לאחיה)</small></small>:
<BR><p></p>"...וְהִנֵּה הִגִּיד לִי ב"א, שֶׁיִּחְיֶה לְאוי"ט, אֶת הַשְּׁמוּעָה הַמַּחֲרִידָה מֵאֲחוֹתוֹ הַצַּדֶּקֶת ע"ה <small>[שֶׁנֶּהֶרְגָה עַל קִדּוּשׁ הַשֵּׁם]</small>, וְהִנְנִי מִשְׁתַּתֵּף בְּצַעֲרָם שֶׁל הַהוֹרִים הַשַּׁכּוּלִים, הַשֵּׁם יִתְבָּרַךְ יְנַחֲמֵם. וְהִנֵּה, בֶּאֱמֶת, עֲבוּר הַצַּדֶּקֶת הַזֹּאת אֵין מַה לִּדְאֹג, כִּי הִיא עָלְתָה בְּעִלּוּי נִפְלָא וְעָצוּם מְאֹד לִמְקוֹם מְנוּחָתָהּ בְּשַׁ"י עוֹלָמוֹת שֶׁלָּהּ, וּגְדוֹלָה הַרְבֵּה יוֹתֵר מִצַּדִּיק <small>[הָעוֹבֵד אֶת הַשֵּׁם יִתְבָּרַךְ כָּל יָמָיו בְּתוֹרָה וּמִצְווֹת]</small>, וְכַמְבֹאָר בִּפְסָחִים סוֹף פ"ג דַּהֲרוּגֵי לוֹד אֵין כָּל אָדָם יָכוֹל לַעֲמֹד בִּמְחִיצָתָן, וְהַיְנוּ מִשּׁוּם דְּנֶהֶרְגוּ עַל קִדּוּשׁ הַשֵּׁם, כִּדְמוּכָח הַסֻּגְיָא בִּפְסָחִים שָׁם.
<BR><p></p>וּבָרוּר הַדָּבָר, שֶׁאִלּוּ נִתָּן לָהּ עַכְשָׁו רְשׁוּת לַחֲזֹר לָעוֹלָם הַזֶּה לְמַצָּבָהּ הַקּוֹדֵם שֶׁהָיָה לָהּ, לֹא הָיְתָה רוֹצָה כְּלָל לַחֲזֹר, כִּי מַה לָּהּ לָעוֹלָם הַזֶּה הַמָּלֵא צָרוֹת וִיגוֹנוֹת בִּזְמַן שֶׁהִיא כְּבָר מְאֻשֶּׁרֶת בָּעִדּוּן הָעֶלְיוֹן בִּקְדֻשַּׁת עֶלְיוֹנִים וְאַהֲבָה בְּתַעֲנוּגִים. וְעִקַּר הַצַּעַר וְהַכְּאֵב הוּא אֵצֶל הַהוֹרִים הַשַּׁכּוּלִים, וְכָל הַמִּשְׁפָּחָה, מִשְׁפַּחַת רָם, הַכּוֹאֲבִים עַל זֶה. הַמָּקוֹם בָּרוּךְ הוּא יְנַחֵם אוֹתָם וִירַפֵּא אֶת כָּל הַמִּשְׁפָּחָה כֻּלָּהּ בְּכָל הַבְּרָכוֹת וְהַהַצְלָחוֹת, וְשֹׂבַע שְׂמָחוֹת וְהַרְוָחוֹת, שְׁמוּרִים בַּכֹּל וַעֲרוּכוֹת, חַיֵּי אֲרִיכֵי וּמְזוֹנֵי רְוִיחֵי וְסִיַּעְתָּא דִשְׁמַיָּא וְכוּ' וְכוּ' אָמֵן כֵּן יְהִי רָצוֹן."
<BR>
<!--$~-->
<BR><a name="HtmpReportNum0044_L2"></a><a name="מג.B"כִּיBכַּאֲשֶׁרBיְיַסֵּרBאִישׁBאֶתBבְּנוֹBה'BאֱלֹקֶיךָBמְיַסְּרֶךָּ""></a><br><span style="font-size:28px; ">
<p></p>
<B><U><span style='color:RGB(45,104,176);'><u>מג. "כי כאשר ייסר איש את בנו ה' אלקיך מיסרך"</u></span><BR></U></B></span><p></p>אָסוּר לָנוּ לְאַבֵּד אֶת אֱמוּנָתֵנוּ בַּאֲמִינוּתוֹ שֶׁל הַבּוֹרֵא כְּלַפֵּינוּ בְּשׁוּם מַצָּב, וְלוּ הַנִּרְאֶה אַכְזָרִי בְּיוֹתֵר.
<BR><p></p>בְּאַחַד הַפִּגּוּעִים הַנּוֹרָאִים בִּירוּשָׁלַיִם, בּוֹ נֶהֶרְגוּ בְּצוּרָה זְוָעָתִית כַּמָּה עַשְׂרוֹת יְהוּדִים, נִגַּשׁ אָדָם וּשְׁאָלַנִי: נֶאֱמַר בַּפָּסוּק "וְיָדַעְתָּ עִם לְבָבֶךָ כִּי כַּאֲשֶׁר יְיַסֵּר אִישׁ אֶת בְּנוֹ ה' אֱלֹקֶיךָ מְיַסְּרֶךָּ" <small><small>(דברים ח, ה)</small></small>, אִם כֵּן, נִצְטַוִּינוּ לְהַאֲמִין שֶׁיִּסּוּרֵינוּ בָּעוֹלָם מֵאֵת הַבּוֹרֵא הִנָּם כְּיַחַס הָאָב הַמְיַסֵּר לִבְנוֹ עַל מְנָת לְהַדְרִיכוֹ בְּדֶרֶךְ הַיָּשָׁר.
<BR><p></p>וּבְכֵן לִכְאוֹרָה תָּמוּהַּ, מָצִינוּ אָב שֶׁמְּיַסֵּר כָּךְ אֶת בְּנוֹ?! הֲלֹא אָב, לְכָל הַיּוֹתֵר מַכֵּהוּ לִבְנוֹ בְּרַגְלָיו, בְּיָדָיו, וְנַנִּיחַ מַכּוֹת אַף קָשׁוֹת מֵאֵלּוּ, אוּלָם הֵיכָן מָצִינוּ אָב שֶׁמַּכֶּה לִבְנוֹ בְּאֹפֶן שֶׁיְּמִיתֵהוּ עַד שֶׁיָּעוּפוּ אֵבָרָיו אַחַת הֵנָּה וְאַחַת הֵנָּה? הֲלָזֶה יִקָּרֵא "כַּאֲשֶׁר יְיַסֵּר אִישׁ אֶת בְּנוֹ ה' אֱלֹקֶיךָ מְיַסְּרֶךָּ"?! הֲיִמָּצֵא אָב כָּזֶה בָּעוֹלָם שֶׁיְּיַסֵּר בְּאֹפֶן שֶׁכָּזֶה אֶת בָּנָיו?!
<BR><p></p>וְעַל כָּךְ הֲשִׁיבוֹתִיו:
<BR><p></p>הַהִסְתַּכְּלוּת שֶׁלָּנוּ חַלָּשָׁה וּקְצָרָה מֵהִסְתַּכְּלוּתוֹ שֶׁל הַבּוֹרֵא. הַבּוֹרֵא מִסְתַּכֵּל עַל הַטּוֹבָה הַנִּצְחִית שֶׁל הָאָדָם, וּבְעִקָּר בְּחֵלֶק הַנְּשָׁמָה שֶׁלּוֹ כָּאָמוּר, שֶׁהִיא בַּעֲלַת קִיּוּם נִצְחִי לָעַד. עָנְגֵי הַנְּשָׁמָה בְּאִם תִּשְׁמֹר מִצְווֹת ה' אֵינָם בְּמֻשְּׂגֵי הָעֳנָגִים הַמֻּכָּרִים לָנוּ בְּעוֹלָמֵנוּ, וּכְמוֹ כֵן הֶפְסֵדֵי וְעָנְשֵׁי הַנְּשָׁמָה בְּעוֹלַם הַנֶּצַח בְּאִם לֹא תִּשְׁמֹר מִצְווֹת ה' אֵינָם בְּמֻשְּׂגֵי הָעֲנִישָׁה וְהַסֵּבֶל שֶׁל עוֹלָמֵנוּ, אֶלָּא שָׁם הוּא בְּאֹפֶן הַרְבֵּה יוֹתֵר מַכְאִיב, וְכָאָמוּר, גַּם הָעֳנָשִׁים הַקָּשִׁים שֶׁל הַנְּשָׁמָה הֵם לְצֹרֶךְ זִכּוּכָהּ וְתִקּוּנָהּ, וּכְמוֹ שֶׁיְּבֹאַר לְהַלָּן.
<BR><p></p>וּבְכֵן, כְּשֶׁמַּעֲנִישׁ הַקָּדוֹשׁ-בָּרוּךְ-הוּא כָּאן לָאָדָם, זֶה בְּהֶתְאֵם לְהִסְתַּכְּלוּתוֹ הָאֲמִתִּית מַה כְּדַאי לָאָדָם בֶּאֱמֶת בְּיַחַס לִשְׂכָרוֹ בָּעוֹלָם הַבָּא אוֹ בְּיַחַס לְעָנְשׁוֹ שָׁם, וּכְפִי חֶשְׁבּוֹנוֹ בְּהִסְתַּכְּלוּתוֹ הָאֲמִתִּית - כֵּן יִנְהַג עִם הָאָדָם בָּעוֹלָם הַזֶּה, וַעֲדַיִן זֶה בְּרַחֲמִים רַבִּים...
<BR><p></p>וְזֶה בָּרוּר שֶׁלֹּא מִפְּנֵי שֶׁרְאִיָּתֵנוּ קְצָרָה יִתְחַשֵּׁב הַבּוֹרֵא בִּרְאִיָּתֵנוּ, וּכְמוֹ שֶׁכָּל אֶחָד מֵבִין שֶׁכַּאֲשֶׁר הַבֵּן הַקָּטָן מִתְחַנֵּן וּבוֹכֶה לְאָבִיו שֶׁיִּתֵּן לוֹ כַּמָּה סֻכָּרִיּוֹת, וְהָאַבָּא מְסָרֵב כִּי יוֹדֵעַ שֶׁבֵּן זֶה לֹא יִישַׁן בַּלַּיְלָה מִכְּאֵבֵי שִׁנַּיִם - לֹא יֵחָשֵׁב אָב זֶה לְאַכְזָר אַף שֶׁבְּכִיסוֹ סֻכָּרִיּוֹת לָרֹב. הָאָב הַנָּבוֹן לֹא יָכוֹל לְרַחֵם עַל הַבֵּן מִצַּד הִסְתַּכְּלוּתוֹ שֶׁל הַבֵּן, וְאַף שֶׁהַבֵּן רוֹאֶה אֶת אָבִיו כְּאַכְזָר, חַיָּב הָאָב לִהְיוֹת חָכָם וּלְהִתְגַּבֵּר עַל רִגְשׁוֹתָיו לְטוֹבַת בְּנוֹ. וּכְמוֹ כֵן הֲשַׁיָּךְ לְאָדָם לְהִתְחַנֵּן לָרוֹפֵא שֶׁ"יְּוַתֵּר" לוֹ עַל נִתּוּחַ שֶׁצָּרִיךְ?! הֲלֹא הַנִּתּוּחַ נִצְרָךְ לְהַצָּלַת חַיָּיו! וּמִי כְּמוֹ הַקָּדוֹשׁ-בָּרוּךְ-הוּא הַיּוֹדֵעַ אֶת יַחַס עֵרֶךְ הַגּוּף לְעֻמַּת הַנְּשָׁמָה.
<BR><p></p>וּלְשֵׁם הַמְחָשָׁה;
<BR><p></p>אַף פַּעַם לֹא שָׁמַעְנוּ אָדָם שֶׁנִּכְנְסוּ גַּנָּבִים לְבֵיתוֹ וְהוֹרִיקוּ אֶת כַּסַּפְתּוֹ שֶׁהֵכִילָה יַהֲלוֹמִים וְכֶסֶף לָרֹב, וְיוֹצֵא הוּא לָרְחוֹב צוֹהֵל וְשָׂמֵחַ, וּכְשֶׁנִּשְׁאַל לְשִׂמְחָה מַה זּוֹ עוֹשָׂה - מֵשִׁיב: שָׂמֵחַ אֲנִי שֶׁגָּנְבוּ לִי רַק אֶת הַיַּהֲלוֹמִים וְהַכֶּסֶף, וְאֶת הַכַּסֶּפֶת הִשְׁאִירוּ... הֲלֹא לְשׁוֹטֶה יֵחָשֵׁב!
<BR><p></p>וּלְעֻמַּת זֹאת, אָדָם שֶׁגָּנְבוּ לוֹ אֶת הַכַּסֶּפֶת בִּלְבַד אוֹ אֶת הָאַרְנָק מִבְּלִי לִטֹּל אֶת הַיַּהֲלוֹמִים וְהַכֶּסֶף שֶׁבְּתוֹכוֹ - בְּוַדַּאי יִשְׂמַח וְיַעֲלֹז.
<BR><p></p>עָלֵינוּ לִזְכֹּר! הַגּוּף הִנּוֹ "כַּסֶּפֶת" לַנְּשָׁמָה. שִׁשָּׁה מִילְיוֹן יְהוּדִים נֶהֶרְגוּ בַּשּׁוֹאָה. בְּגוּפוֹתֵיהֶם אָכֵן שָׁלְטוּ הַצּוֹרְרִים, יִמַּח שְׁמָם, אוּלָם בְּנִשְׁמָתָם לֹא שָׁלְטוּ. נִשְׁמָתָם עָלְתָה לִשְׁמֵי מְרוֹמִים לְהִתְעַנֵּג בְּנֹעַם ה'.
<BR>
<!--$~-->
<BR><a name="HtmpReportNum0045_L2"></a><a name="מד.BמַהBבְּעֶצֶםBמַטְּרַתBהַיִּסּוּרִים?"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מד. מה בעצם מטרת היסורים?</u></span><BR></U></B></span><p></p>יֵשׁ לָנוּ לְהָבִין הֵיאַךְ הַמַּכּוֹת מְבִיאוֹת לְתוֹעֶלֶת יִשּׁוּר הַדֶּרֶךְ וְהַכָּרַת הָאֱמֶת, וּבִפְרָט שֶׁפְּעָמִים יִמָּצְאוּ בְּנֵי אָדָם שֶׁדַּוְקָא בְּעִקְּבוֹת הַמַּכּוֹת וְאַכְזָבוֹת הַחַיִּים יִבְעֲטוּ וְיִתְמָרְדוּ בְּיוֹתֵר נֶגֶד שְׁמִירַת הַמִּצְווֹת.
<BR><p></p><br><b style='fodnt-size:160%;'>תּוֹעֶלֶת א' - לְהַכִּיר בַּתְּלוּת שֶׁלָּנוּ בַּבּוֹרֵא.</b>
<BR><p></p>פּוֹעֵל הָעוֹבֵד אֵצֶל מַעֲבִידוֹ בְּאֹפֶן שֶׁהִנּוֹ מֻגְבָּל מִלָּצֵאת לַעֲבוֹדוֹת אֲחֵרוֹת, וְיוֹדֵעַ שֶׁרַק כָּאן זֶהוּ הַמָּקוֹם הַיָּחִיד בּוֹ יוּכַל לְהָבִיא פַּרְנָסָה לְבֵיתוֹ, וּבְאִם יְפַטְּרוּהוּ מִכָּאן נִזְרָק הוּא לָרְחוֹב, הוּא וְכָל אַנְשֵׁי בֵּיתוֹ, שֶׁכֵּן הוּא אֵינוֹ מֻכְשָׁר וְאֵינוֹ מְבֻקָּשׁ, וַאֲפִלּוּ כָּאן מַחֲזִיקִים אוֹתוֹ בְּחֶסֶד - פּוֹעֵל שֶׁכָּזֶה כַּמָּה יַעֲשֶׂה עֲבוֹדָתוֹ בְּהַכְנָעָה וּבְמִשְׁמַעַת מְלֵאָה, וּבְאִם יְאַחֵר אוֹ יַעֲשֶׂה אֵיזוֹ טָעוּת כָּל שֶׁהִיא, יִתְנַצֵּל, יִתְרַפֵּס לְבַעַל הַבַּיִת וְיִתְחַנֵּן לוֹ שֶׁיִּסְלַח לוֹ וְיַבְטִיחַ לוֹ שֶׁלֹּא יַחֲזֹר וְיִשְׁנֶה בְּטָעוּתוֹ, וְכֵן כָּל הַנְהָגָתוֹ לְמַעֲבִידוֹ הִיא בְּהַכְנָעָה וּבַעֲנָוָה לִהְיוֹתוֹ מַכִּיר בִּתְלוּת חַיָּיו וּתְלוּת חַיֵּי בְּנֵי בֵיתוֹ בִּמְקוֹם עֲבוֹדָה זֶה.
<BR><p></p>אוּלָם לְעֻמָּתוֹ פּוֹעֵל כִּשְׁרוֹנִי וּמְבֻקָּשׁ, הַיּוֹדֵעַ וּמַכִּיר בְּעַצְמוֹ שֶׁרַק אִם יִתְפַּטֵּר מִמְּקוֹם עֲבוֹדָתוֹ יִתְחָרוּ עָלָיו מַעֲסִיקִים אֲחֵרִים לְשַׁלֵּם עָלָיו כַּמָּה שֶׁיּוֹתֵר וְהָעִקָּר שֶׁיַּעֲבֹד אֶצְלָם, וּבִפְרָט כַּאֲשֶׁר יִתָּכֵן וְיָכוֹל הוּא לִהְיוֹת עַצְמָאִי שֶׁלֹּא נִצְרָךְ לְמַעֲבִיד כְּלָל לִהְיוֹתוֹ מַצְלִיחַ וְכִשְׁרוֹנִי בְּאֹפֶן מְיֻחָד - הֲרֵי שֶׁפּוֹעֵל כָּזֶה לֹא יִנְהַג בְּהַכְנָעָה וּבְהִתְרַפְּסוּת וּבַחֲנֻפָּה כְּלַפֵּי מַעֲבִידוֹ, וְאַף שֶׁהִנּוֹ פּוֹעֵל, יִדְרֹשׁ יַחַס טוֹב, יַרְשֶׁה לְעַצְמוֹ לְבַקֵּשׁ חֳפָשִׁים, הֲטָבוֹת וְכַיּוֹצֵא.
<BR><p></p>הֲרֵי מֻנָּח פָּשׁוּט לְפָנֵינוּ: כַּמָּה שֶׁהָאָדָם יוֹתֵר בְּמַצַּב שֶׁל תְּלוּת - הִנּוֹ נִכְנָע יוֹתֵר, וְכַמָּה שֶׁהָאָדָם חָשׁ פָּחוֹת בְּמַצָּב שֶׁל תְּלוּת - הִנּוֹ פָּחוֹת נִכְנָע.
<BR><p></p>לוּ הָיָה מֻנָּח זֶה בָּרוּר לָנוּ, שֶׁמַּצָּבֵנוּ כְּלַפֵּי הַבּוֹרֵא הוּא כְּמוֹ דֻּגְמַת הַפּוֹעֵל הָרִאשׁוֹן שֶׁהִזְכַּרְנוּ, וְזוֹ הֲרֵי הָאֱמֶת, שֶׁהֲרֵי כַּמָּה שֶׁהָאָדָם כִּשְׁרוֹנִי וּמַצְלִיחַ, עִם כָּל זֶה תָּלוּי הוּא וְעוֹמֵד לְחַסְדֵי ה', שֶׁכֵּן מֵהֵיכָן כִּשְׁרוֹנוֹתָיו וְהַצְלָחוֹתָיו שֶׁל הָאָדָם אִם לֹא מֵהַבּוֹרֵא?! מִי זוֹקֵף כְּפוּפִים? מִי מַתִּיר אֲסוּרִים? מִי פּוֹקֵחַ עִוְרִים? מִי חוֹנֵן לְאָדָם דַּעַת? מִי שָׂם פֶּה לָאָדָם? הֲלֹא הַבּוֹרֵא! וְהַבּוֹרֵא הֲלֹא יָכוֹל בְּרֶגַע אֶחָד לְשַׁבֵּשׁ לָאָדָם כָּל הַצְלָחוֹתָיו, וּכְאָמְרֵנוּ: "מַשְׁפִּיל גֵּאִים עֲדֵי אָרֶץ מַגְבִּיהַּ שְׁפָלִים עַד מָרוֹם". אִם כֵּן, לוּ הָיָה הָאָדָם חַי בְּהַכָּרָה זוֹ, לֹא הָיָה מֵעֵז לַחֲטֹא, וְאִם הָיָה חוֹטֵא, הָיָה מִיָּד מִתְרַפֵּס וּמִתְחַנֵּן עַל נַפְשׁוֹ בְּבַקָּשַׁת סְלִיחָה וּמְחִילָה לִהְיוֹתוֹ יוֹדֵעַ שֶׁחַיָּיו וְחַיֵּי אַנְשֵׁי בֵיתוֹ תְּלוּיִים בַּבּוֹרֵא.
<BR><p></p>וְאִם בְּכָל זֹאת רוֹאִים שֶׁאָדָם מֵעֵז לַחֲטֹא וּלְסָרֵב לְקַיֵּם מִצְווֹת ה' - בְּהֶכְרֵחַ שֶׁתְּחוּשָׁתוֹ תְּחוּשַׁת עַצְמָאוּת, וְהוּא הַנֶּאֱמַר בַּתּוֹרָה <small><small>(דברים ח, יד,יז)</small></small>: "וְרָם לְבָבֶךָ וְשָׁכַחְתָּ אֶת ה' אֱלֹקֶיךָ... וְאָמַרְתָּ בִּלְבָבֶךָ כֹּחִי וְעֹצֶם יָדִי עָשָׂה לִי אֶת הַחַיִל הַזֶּה".
<BR><p></p>אִי לְכָךְ, כְּשֶׁחָפֵץ ה' בְּאָדָם זֶה וְחָס עָלָיו שֶׁלֹּא יְאַבֵּד עַצְמוֹ בְּדַרְכּוֹ הַגֵּאָה, מַכְנִיעוֹ וּמְבִיאוֹ לְמַצָּב שֶׁיָּחוּשׁ בִּתְלוּתוֹ בַּבּוֹרֵא בְּכָךְ שֶׁנִּקְלָע הָאָדָם לְמַצְּבֵי מְצוּקָה וּבְאֹפֶן שֶׁאֵין בְּיָדוֹ לַעְזֹר לְעַצְמוֹ, וְהַנִּשְׁאָר לוֹ הוּא רַק לִזְעֹק לַה' שֶׁיַּצִּילֵהוּ.
<BR><p></p>נִתְבּוֹנֵן, כַּמָּה חֶסֶד עָשָׂה ה' עִם אָדָם זֶה; אָדָם זֶה הֲלֹא יָכֹל לְאַבֵּד אֶת עֲתִידוֹ וְתַכְלִיתוֹ בְּעוֹלָמוֹ, לִחְיוֹת בְּטָעוּת וּבְשֶׁקֶר כָּל יָמָיו, לִחְיוֹת בְּחֹשֶׁךְ וְהֶסְתֵּר מֵרְאִיַּת הָאֱמֶת, וּבְכָךְ הֲלֹא נִפְקְחוּ עֵינָיו לְהַכִּיר בְּטָעוּתוֹ וְלֵידַע שֶׁבְּעֶצֶם הוּא תָּלוּי בְּ הַקָּדוֹשׁ-בָּרוּךְ-הוּא.
<BR><p></p>וְלָכֵן גַּם מוֹעִילָה הַתְּפִלָּה לְבַטֵּל גְּזֵרוֹת, שֶׁכֵּן בְּכָךְ מְתַקֵּן הָאָדָם אֶת הָרִקָּבוֹן בְּשֹׁרֶשׁ סִבַּת הַחֵטְא, שֶׁכֵּן מֶה הָיָה הָרִקָּבוֹן בְּשֹׁרֶשׁ סִבַּת הַחֵטְא? הַשִּׁכְחָה שֶׁה' הוּא הַנּוֹתֵן כֹּחַ לַעֲשׂוֹת חַיִל, וְאָדָם זֶה חָשׁ כֹּחַ עַצְמִי בְּעַצְמוֹ וְזֶה מַה שֶּׁנָּתַן לוֹ אֶת הָאֹמֶץ לַחֲטֹא. וּבִתְפִלָּה שֶׁאָדָם מִתְפַּלֵּל מֵבִיא הוּא לִידֵי בִּטּוּי שֶׁהַצָּלָתוֹ תְּלוּיָה רַק בַּה' וּמֵשִׁיב לְעַצְמוֹ אֶת תְּחוּשַׁת הַתְּלוּת בַּה' שֶׁהוּא הַמּוֹנֵעַ מֵהַחֵטְא כַּמְבֹאָר, וְלָכֵן בְּכָךְ גַּם נוֹשָׁע הוּא מִצָּרָתוֹ.
<BR><p></p>וְהִדְגַּשְׁנוּ, שֶׁזֹּאת נַעֲשֶׂה לְמִי שֶׁהַקָּדוֹשׁ-בָּרוּךְ-הוּא חָפֵץ בּוֹ, וּכְמוֹ שֶׁאָמְרוּ חֲזַ"ל <small><small>(ברכות ה ע"א)</small></small>: מִי שֶׁהַקָּדוֹשׁ-בָּרוּךְ-הוּא חָפֵץ בּוֹ, מְדַכְּאוֹ בְּיִסּוּרִים, שֶׁנֶּאֱמַר <small><small>(ישעיה נג, י)</small></small>: "וַה' חָפֵץ דַּכְּאוֹ".
<BR><p></p>וְהוּא הֶפֶךְ מֵהִסְתַּכְּלוּת אַנְשֵׁי הָעָם, שֶׁבַּיִּסּוּרִים מְשֻׁדָּר לָאָדָם נְטִישָׁה, עֲזִיבָה, הֶפְקֵר. אַדְּרַבָּא, בְּיִסּוּרֵי הָאָדָם מָעֳבָר לוֹ מֶסֶר שֶׁל חֵפֶץ, חֲשִׁיקָה, רָצוֹן לְהֵטִיבוֹ וּלְתַקְּנוֹ, וּכְמוֹ שֶׁמָּצִינוּ בַּגְּמָרָא <small><small>(שבת יב ע"ב)</small></small>, מִנַּיִן לַשְּׁכִינָה שֶׁהִיא לְמַעְלָה מְרַאֲשׁוֹתָיו שֶׁל חוֹלֶה? שֶׁנֶּאֱמַר <small><small>(תהלים מא, ד)</small></small>: "ה' יִסְעָדֶנּוּ עַל עֶרֶשׂ דְּוָי כָּל מִשְׁכָּבוֹ הָפַכְתָּ בְחָלְיוֹ".
<BR><p></p>וְכֵן לַהֲלָכָה: הַבָּא לִקְרַאת הַחוֹלֶה צָרִיךְ לַעֲמֹד מִפְּנֵי כְּבוֹד הַשְּׁכִינָה שֶׁלְּמַעְלָה מְרַאֲשׁוֹתָיו <small>[אֶלָּא אִם כֵּן יוֹשֵׁב עַל כִּסֵּא הַנָּמוּךְ מִמִּטַּת הַחוֹלֶה. אוּלָם אָסוּר לֵישֵׁב עַל כִּסֵּא הַגָּבוֹהַּ מִמִּטַּת הַחוֹלֶה]</small>. וְיֵשׁ לְהָבִין מַה זָּכָה הַחוֹלֶה - שֶׁמִּדַּת הַדִּין עָלָיו - שֶׁשְּׁכִינָה תְּהֵא לְמַעְלָה מְרַאֲשׁוֹתָיו?
<BR><p></p>אֶלָּא כָּאָמוּר, הַהַנְהָגָה שֶׁל הַבּוֹרֵא עִמּוֹ הִיא לֹא כְּפִי הַהִסְתַּכְּלוּת שֶׁלָּנוּ, וְכַנֶּאֱמַר <small><small>(ישעיה נה ח - ט)</small></small>: "כִּי לֹא מַחְשְׁבוֹתַי מַחְשְׁבוֹתֵיכֶם וְלֹא דַרְכֵיכֶם דְּרָכָי נְאֻם ה', כִּי גָבְהוּ שָׁמַיִם מֵאָרֶץ כֵּן גָּבְהוּ דְרָכַי מִדַּרְכֵיכֶם וּמַחְשְׁבֹתַי מִמַּחְשְׁבֹתֵיכֶם".
<BR><p></p>אֵצֶל בְּנֵי אָדָם, כַּאֲשֶׁר אָדָם כּוֹעֵס עַל חֲבֵרוֹ, יַעַנְשֵׁהוּ מִתּוֹךְ כַּעַס עַל שֶׁחָטָא לוֹ וְהִזִּיק לוֹ וּבְהֶכְרֵחַ שֶׁתִּפָּגֵם אֶצְלוֹ מִדַּת הָאַהֲבָה, אוּלָם אֵצֶל הַקָּדוֹשׁ-בָּרוּךְ-הוּא, כְּשֶׁנִּצְרָךְ הוּא לְהַעֲנִישׁ אָדָם, זֶהוּ כְּאָב הַמְנַתֵּחַ לִבְנוֹ שֶׁאָמְנָם מֻכְרָח הַנִּתּוּחַ, אוּלָם בְּמַקְבִּיל לִבּוֹ וְחֶרְדָּתוֹ עָלָיו לְבַל יִתְמוֹטֵט.
<BR><p></p>וּכְמוֹ שֶׁבֵּאֵר הַ"נְּתִיבוֹת שָׁלוֹם" עִנְיַן הַשְּׁכִינָה שֶׁלְּמַעְלָה מְרַאֲשׁוֹתָיו שֶׁל חוֹלֶה, כְּמוֹ אָב שֶׁיֵּשׁ לוֹ שְׁנֵי בָּנִים, הָאֶחָד בָּרִיא וְהַשֵּׁנִי חוֹלֶה - הֲלֹא בְּוַדַּאי שֶׁעֵין הַשְׁגָּחָתוֹ וְשִׂימַת לִבּוֹ הוּא עַל בְּנוֹ הַחוֹלֶה לְבַל יֶחֱלֶה יוֹתֵר וּלְבַל יִתְמוֹטֵט בְּחָלְיוֹ.
<BR><p></p>כֵּן הַשְׁגָּחַת הַבּוֹרֵא בְּיֶתֶר שְׂאֵת עַל הַחוֹלֶה לְבַל יִתְמוֹטֵט בְּחָלְיוֹ, שֶׁיַּחֲזִיק מַעֲמָד, תִּשָּׁמֵר נַפְשׁוֹ בְּגוּפוֹ, וּלְבַל יִקְרָאֵהוּ אָסוֹן יוֹתֵר, אַחַר שֶׁמַּטְּרַת חָלְיוֹ שֶׁל זֶה הִיא לַהֲשִׁיבוֹ אֶל אָבִיו שֶׁבַּשָּׁמַיִם, וְעַל כָּךְ חָרֵד הַקָּדוֹשׁ-בָּרוּךְ-הוּא, שֶׁחָלְיוֹ יְבִיאֵהוּ לְתוֹעֶלֶת וְלֹא לְחֻרְבָּן. וּבָרוּר שֶׁהַבְּחִירָה בְּיַד הָאָדָם - אוֹ לְהָבִין נָכוֹן אֶת מַטְּרַת הַיִּסּוּרִים וְכַמְבֹאָר, אוֹ לְהֶפֶךְ - לָחוּשׁ נְטִישָׁה וַעֲזִיבָה מִצַּד הַבּוֹרֵא וְלִפֹּל לְיֵאוּשׁ, לְזַעַם וּלְזַעַף.
<BR><p></p><br><b style='fodnt-size:160%;'>תּוֹעֶלֶת ב' - לְהַהְבִּיל אֶת עִנְיְנֵי הַחֹמֶר.</b>
<BR><p></p>הַיִּסּוּרִים מְלַמְּדִים לָאָדָם בִּינָה וְהַשְׂכֵּל הֵיאַךְ אֵין שׁוּם עֵרֶךְ חָמְרָנִי בָּעוֹלָם שֶׁיֵּשׁ לִבְנוֹת עָלָיו וְלִסְמֹךְ עָלָיו, וְכִי אֵין שׁוּם עֵרֶךְ שֶׁכָּזֶה שֶׁהִנּוֹ בַּר קַיָּמָא. אָדָם בּוֹנֶה אֶת הַצְלָחָתוֹ עַל כֹּחוֹ, רֹב כַּסְפּוֹ, בְּרִיאוּתוֹ, חָכְמָתוֹ, יָפְיוֹ, גְּבוּרָתוֹ, נוֹתֵן הוּא עֵרֶךְ וִיקָר לְעִנְיְנֵי הַחֹמֶר, הֲלֹא זֶה עַל חֶשְׁבּוֹן יִקְרַת וְעֵרֶךְ הַתּוֹרָה וּמִצְווֹתֶיהָ שֶׁהֵמָּה הָעֲרָכִים הָאֲמִתִּיִּים וְהַתַּכְלִיתִיִּים, שֶׁכֵּן הִנֵּה עַם יִשְׂרָאֵל יָצָא מִמִּצְרַיִם בִּרְכוּשׁ גָּדוֹל, וּבַגְּמָרָא <small><small>(בכורות ט)</small></small> מוּבָא שֶׁכָּל אֶחָד מִיִּשְׂרָאֵל נָשָׂא עִמּוֹ מַשָּׂא תִּשְׁעִים חֲמוֹרִים מִכָּל טוּב מִצְרַיִם, הֲרֵי שֶׁיָּצְאוּ בְּעֹשֶׁר רַב, וְהִנֵּה זוֹ לֹא הָיְתָה תַּכְלִית יְצִיאָתָם, הֲלֹא כָּל זֶה הָיָה רַק לְיַשֵּׁב נַפְשָׁם מִצַּעַר הַשִּׁעְבּוּד, כְּדֵי שֶׁיִּהְיוּ מְיֻשָּׁבִים לַתַּכְלִית הָאֲמִתִּית שֶׁהִיא קַבָּלַת הַתּוֹרָה וּמִצְווֹתֶיהָ, שֶׁכֵּן וְכִי מַה יַּחַס וְעֵרֶךְ נָתְנָה הַתּוֹרָה לָרְכוּשׁ הַגָּדוֹל שֶׁיָּצְאוּ בּוֹ יִשְׂרָאֵל מִמִּצְרַיִם? זֶה נִזְכַּר בְּפָסוּק אֶחָד אוֹ שְׁנַיִם וְתוּ לֹא. אֶת עִקַּר הַיַּחַס וְהַהַדְגָּשָׁה עַל תַּכְלִית הַיְצִיאָה רוֹאִים אָנוּ בְּהַרְחָבָה בַּסִּפּוּר הָאָרֹךְ שֶׁל קַבָּלַת הַתּוֹרָה שֶׁלְּמַעֲנָהּ נִשְׁתַּעְבְּדוּ יִשְׂרָאֵל בְּשִׁעְבּוּד מִצְרַיִם וּלְמַעֲנָהּ יָצְאוּ מִמִּצְרַיִם, וּכְמוֹ שֶׁהֶאֱרַכְנוּ לְעֵיל.
<BR><p></p>וּכְשֶׁאָדָם הוֹלֵךְ אַחַר עֵינָיו וּמִתְפַּתֶּה לִתֵּן עֵרֶךְ גָּבוֹהַּ לַחֹמֶר, וּבְהֶכְרֵחַ שֶׁבְּשֶׁל כָּךְ הָעֲרָכִים הָרוּחָנִיִּים תּוֹפְסִים מָקוֹם שׁוּלִי וּצְדָדִי אֵצֶל הָאָדָם - נוֹטֵל הַבּוֹרֵא מִמֶּנּוּ אֶת חָמְרִיּוּתוֹ, וְאָז מַבִּיט הוּא בְּאַפְסִיּוּת הַחֹמֶר וְרוֹאֶה בְּחוּשׁ עַל חֹמֶר זֶה שֶׁעָלָיו בָּנָה אֶת עוֹלָמוֹ שֶׁאֵינוֹ בַּר קַיָּמָא, הַיּוֹם יֶשְׁנוֹ וּבִן לַיְלָה אָבַד, אָז מִתְבּוֹנֵן בְּמַה כֵּן כְּדַאי לְהַשְׁקִיעַ, מַה כֵּן בַּר קַיָּמָא וְאֵין יָד שׁוֹלֶטֶת בּוֹ וְנִשְׁאָר בִּידֵי הָאָדָם לָנֶצַח וְשֶׁעָלָיו בִּלְבַד כְּדַאי לְהַשְׁקִיעַ, הֲלֹא הֵמָּה הָעֲרָכִים הָרוּחָנִיִּים הַקַּיָּמִים לָעַד.
<BR><p></p><br><b style='fodnt-size:160%;'>תּוֹעֶלֶת ג' - לַחְשֹׂךְ וְלִמְנֹעַ מִכְשׁוֹלִים.</b>
<BR><p></p>הַרְבֵּה פְּעָמִים חוֹשֵׁב הָאָדָם, וְכִי מָה אִכְפַּת לוֹ לְהַקָּדוֹשׁ-בָּרוּךְ-הוּא לִתֵּן לִי סְכוּם כֶּסֶף גָּדוֹל? וְכִי מָה אִכְפַּת לוֹ לְהַקָּדוֹשׁ-בָּרוּךְ-הוּא לִתֵּן לִי חַיֵּ הַרְוָחָה כִּרְצוֹנִי, וְכִי חָסֵר לוֹ?! וַהֲלֹא הַכֹּל שֶׁלּוֹ!
<BR><p></p>אָכֵן יֵשׁ פִּתְגָּם הַיּוֹם אֵצֶל אֲנָשִׁים, כַּאֲשֶׁר בָּא אָדָם לַחֲבֵרוֹ וּמְבַקְשׁוֹ הַלְוֵינִי 1,000 ש"ח, מֵשִׁיב לוֹ הַלָּה: אִם הָיָה לִי 1,000 ש"ח - לֹא הָיִיתִי פֹּה...!
<BR><p></p>יֶשְׁנָם הַרְבֵּה בְּנֵי אָדָם שֶׁרִבּוּי הַנְּכָסִים אֶצְלָם הוּא בְּעָכְרָם, לַהֲרֹס לָהֶם אֶת הַבִּנְיָן הָרוּחָנִי שֶׁלָּהֶם, קְבִיעוּת עִתִּים לַתּוֹרָה, תְּפִלָּה, וְאוּלַי אַף אֶת שְׁלוֹם בֵּיתָם כַּיָּדוּעַ.
<BR><p></p>כֵּן הוּא פִּתּוּי הַהַרְוָחָה וְהַשֶּׁפַע לְהָבִיא אֶת הָאָדָם לִרְצוֹת עוֹד. יֵשׁ לוֹ מָנֶה רוֹצֶה מָאתַיִם, וְכַנֶּאֱמַר <small><small>(הושע ב, י)</small></small>: "וְכֶסֶף הִרְבֵּיתִי לָהּ וְזָהָב עָשׂוּ לַבָּעַל", וְלָכֵן מוֹנֵעַ הַבּוֹרֵא מֵהָאָדָם אֶת רִבּוּי הַשֶּׁפַע, וְלִפְעָמִים אַף מְצַמְצֵם לוֹ אֶת תְּנָאֵי חַיָּיו, לְבִלְתִּי יְבַלֶּה חַיָּיו בְּהֶבֶל וָרִיק.
<BR><p></p><br><b style='fodnt-size:160%;'>תּוֹעֶלֶת ד' - לְהַכְשִׁיר לִגְדוֹלוֹת.</b>
<BR><p></p>הַחֹמֶר, וַאֲפִלּוּ שֶׁאֵין בּוֹ אִסּוּר, כְּשֶׁהִנּוֹ בְּהַגְזָמָה, כְּגוֹן רִבּוּי אֲכִילָה וּשְׁתִיָּה, רִבּוּי הַתַּעֲנוּגִים, הַטִּיּוּלִים וְהַבִּלּוּיִים, מוֹנְעִים מֵהָאָדָם אֶת הַדֶּרֶךְ לַהַצְלָחָה.
<BR><p></p>אָנוּ מוֹצְאִים אֵצֶל רַבִּי שִׁמְעוֹן בַּר יוֹחַאי שֶׁנִּגְזַר עָלָיו לֵישֵׁב בַּמְּעָרָה שְׁלֹשׁ עֶשְׂרֵה שָׁנָה, בִּתְנָאִים שֶׁל מַיִם וְחָרוּבִים, וְזֹאת עַל מְנָת לְהַכְשִׁירוֹ לְגִלּוּי סוֹדוֹת הַתּוֹרָה, כְּפִי שֶׁכֵּן הֵעִיד עַל עַצְמוֹ לִפְנֵי חָמִיו רַבִּי פִּנְחָס בֶּן יָאִיר כַּאֲשֶׁר רָאָה אֶת גּוּפוֹ פָּצוּעַ וּפָגוּעַ מֵהַיְשִׁיבָה בְּתוֹךְ הַחוֹל שֶׁבַּמְּעָרָה, וְהִתְבַּטֵּא: אוֹי לִי שֶׁרְאִיתִיךָ בְּכָךְ! וֶהֱשִׁיבוֹ רַבִּי שִׁמְעוֹן בַּר יוֹחַאי: אַשְׁרַי שֶׁרְאִיתַנִי בְּכָךְ! שֶׁאִלְמָלֵי רְאִיתַנִי בְּכָךְ - לֹא הָיִיתִי בְּכָךְ... כְּלוֹמַר, לֹא הָיִיתִי זוֹכֶה לְגִלּוּי סוֹדוֹת הַתּוֹרָה בְּדַרְגָּה גְּבוֹהָה שֶׁכָּזוֹ.
<BR><p></p>וְזוֹ סִבַּת הַגָּלֻיּוֹת וְהַסֵּבֶל אַף לַצַּדִּיקִים - לְבַטֵּשׁ וְלִכְתּוֹת לָהֶם אֶת חָמְרִיּוּתָם וּבְכָךְ לְהַכְשִׁירָם לְטוֹבוֹת נַעֲלוֹת וְלַעֲרָכִים רוּחָנִיִּים הַדְּרוּשִׁים כִּתְנַאי לִזְכּוֹת בָּהֶם - הַרְחָקָה מִן חַיֵּי הַחֹמֶר וְהַתַּעֲנוּגוֹת.
<BR><p></p>וְאִם רִבּוּי הַחֹמֶר סַכָּנָה הוּא אַף לַצַּדִּיקִים, עַל אַחַת כַּמָּה וְכַמָּה שֶׁרִבּוּי הַחֹמֶר סַכָּנָה הוּא לִבְנֵי אָדָם הַהֲמוֹנִיִּים, וּבְנָקֵל רִבּוּי הַחֹמֶר מֵסִיחַ אֶת לִבָּם מֵהָעֵרֶךְ הָאֲמִתִּי, שֶׁהוּא הַתּוֹרָה וְהַמִּצְווֹת, וְלָכֵן מְיַסֵּר הַקָּדוֹשׁ-בָּרוּךְ-הוּא לִבְנֵי אָדָם, עַל מְנָת לְעָצְרָם מֵהַהִשְׁתּוֹלְלוּת וּמֵהַמֶּרֶץ לִרְדֹּף אַחַר תַּעֲנוּגוֹת הָעוֹלָם.
<BR>
<!--$~-->
<BR><a name="HtmpReportNum0046_L2"></a><a name="מה.BאֵמוּןBבְּמַצְּבֵיBמְעִידָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מה. אמון במצבי מעידה</u></span><BR></U></B></span><p></p>מַצָּב נוֹסָף בּוֹ נָתוּן הָאָדָם לְחֻלְשַׁת הִסְתַּכְּלוּת מֻטְעֵית וְשִׁקְרִית שֶׁל נָטוּשׁ, עָזוּב וּמֻפְקָר, הוּא בְּמַצְּבֵי מְעִידָה. כַּאֲשֶׁר הָאָדָם מוֹעֵד וְנִכְשָׁל בְּדָבָר מִדִּבְרֵי תוֹרָה, וּבְיוֹתֵר כַּאֲשֶׁר נִכְשָׁל הוּא בְּעָוֹן חָמוּר כְּחִלּוּל שַׁבָּת, עֲרָיוֹת וְכַיּוֹצֵא, חָשׁ הוּא בְּעַצְמוֹ שֶׁמֵּעַתָּה הֲרֵי הוּא שָׂנאוּי, מְשֻׁקָּץ וְתוֹעֵבָה, נָטוּשׁ וּמֻפְקָר, לְלֹא סִכּוּי - וּלְפָחוֹת בְּסָמוּךְ לְחֶטְאוֹ - שֶׁל נֶאֱמָנוּת הַבּוֹרֵא כְּלַפָּיו.
<BR><p></p>נִתְבּוֹנֵן,
<BR><p></p>הֲכִי יִתָּכֵן שֶׁלֹּא יֶחֱטָא הָאָדָם?! הֲכִי יִתָּכֵן שֶׁלֹּא לָקַח הַבּוֹרֵא בְּחֶשְׁבּוֹן שֶׁעָתִיד הָאָדָם לַחֲטֹא לְפָנָיו?! וַהֲלֹא הַקָּדוֹשׁ-בָּרוּךְ-הוּא בְּעַצְמוֹ הֵעִיד בְּתוֹרָתוֹ "כִּי יֵצֶר לֵב הָאָדָם רַע מִנְּעֻרָיו" <small><small>(בראשית ח, כא)</small></small>, וְעוֹד אוֹמְרִים אָנוּ בִּתְפִלָּתֵנוּ: כִּי הוּא יָדַע יִצְרֵנוּ, זָכוּר כִּי עָפָר אֲנַחְנוּ.
<BR><p></p>וְאִם כֵּן, לְשֵׁם מָה טָרַח עִמָּנוּ הַבּוֹרֵא כָּל כָּךְ בַּהִוָּצְרוּת שֶׁיְּצָרָנוּ לְעַם; בְּשִׁעְבּוּד מִצְרַיִם, בִּגְאֻלָּתֵנוּ בְּנִסִּים וּבְמוֹפְתִים, בִּקְרִיעַת יַם סוּף, בְּמַעֲמַד הַר סִינַי, חִנּוּךְ שֶׁל אַרְבָּעִים שָׁנָה בַּמִּדְבָּר בְּמַתָּנוֹת - מָן, בְּאֵר וְעַנְנֵי כָבוֹד, וּלְאַחַר מִכֵּן כִּבּוּשׁ יְהוֹשֻׁעַ אֶת אֶרֶץ יִשְׂרָאֵל בְּנִסִּים וּבְמוֹפְתִים גְּדוֹלִים אֶת שְׁלֹשִׁים וְאֶחָד מְלָכִים עֲנָקִים וּנְפִילִים שֶׁשָּׁהוּ בָּהּ, וְכִי לֹא יָדַע הַקָּדוֹשׁ-בָּרוּךְ-הוּא שֶׁיִּתָּכֵן שֶׁנֶּחֱטָא לוֹ?! וּלְשֵׁם מָה, אִם כֵּן, כָּל הַטֹּרַח הַזֶּה?
<BR><p></p>בְּהֶכְרֵחַ לוֹמַר, אַף שֶׁיָּדַע הַקָּדוֹשׁ-בָּרוּךְ-הוּא שֶׁצָּפוּי מִצִּדֵּנוּ מְעִידוֹת וּמֶחְדָּלִים, וְאַף כַּעֲבוֹדָה זָרָה, גִּלּוּי עֲרָיוֹת, שְׁפִיכוּת דָּמִים - עִם כָּל זֶה חָפֵץ ה' בָּנוּ, שֶׁכֵּן יֵשׁ תִּקּוּן לְכָל מְעֻוָּת. וּלְכָךְ הֲלֹא הִקְדִּים הַקָּדוֹשׁ-בָּרוּךְ-הוּא וְ"הִמְצִיא" פִּתְרוֹן הַנִּקְרָא "תְּשׁוּבָה", וּמוּבָא בַּחֲזַ"ל שֶׁהַתְּשׁוּבָה נִבְרֵאת קֹדֶם שֶׁנִּבְרָא הָעוֹלָם, שֶׁכֵּן מִצַּד הַהִגָּיוֹן וְהַסְּבִירוּת לֹא נִתָּן לְתַקֵּן שׁוּם חֵטְא, שֶׁכֵּן הַחוֹטֵא דִּינוֹ כְּמוֹרֵד בַּמַּלְכוּת, וּמַה תַּקָּנָה תִּתָּכֵן לַמּוֹרֵד בַּמַּלְכוּת?
<BR><p></p>אֵיזֶה נִסָּיוֹן נָמִיט עַל עַצְמֵנוּ לוּ נָחוּשׁ בְּאִי - אֵמוּן מִצִּדּוֹ יִתְבָּרַךְ בְּמַצְּבֵי הַמְּעִידָה שֶׁלָּנוּ, הֲרֵי שֶׁהָאָדָם לֹא יֶחֱטָא כְּלָל זֶהוּ בִּלְתִּי נִמְנָע, וְלוּ יָחוּשׁ הָאָדָם תְּחוּשַׁת עֲזִיבָה וְשִׂנְאָה מִצַּד הַבּוֹרֵא כְּלַפָּיו בְּמַצָּב שֶׁכָּזֶה, הֵיאַךְ יָשׁוּב אֵלָיו? הֵיאַךְ יָעֵז לְבַקֵּשׁ סְלִיחָתוֹ? הֲלֹא בְּכָךְ יֵלֵךְ מִדְּחִי אֶל דֶּחִי וּלְעוֹלָם לֹא תְּהֵא לוֹ תַּקָּנָה.
<BR><p></p>וְלֹא עוֹד, וְכִי לֹא לָקְחוּ אַנְשֵׁי כְּנֶסֶת הַגְּדוֹלָה בַּחֶשְׁבּוֹן שֶׁיֶּחֱטָא הָאָדָם, וּמִיָּד בְּסָמוּךְ לְחֶטְאוֹ יִצְטָרֵךְ לְהִתְפַּלֵּל תְּפִלַּת מִנְחָה? וְהֵיאַךְ, אִם כֵּן, תִּקְּנוּ לָנוּ לְהִתְפַּלֵּל תְּפִלַּת מִנְחָה בְּכָל מַצָּב, שֶׁכֵּן אַף הַחוֹטֵא קֹדֶם תְּפִלַּת מִנְחָה אֵינוֹ פָּטוּר מִתְּפִלַּת הַמִּנְחָה, וְהֵיאַךְ תִּקְּנוּ לָנוּ שֶׁיַּעֲמֹד וִיבַקֵּשׁ פַּרְנָסָה, בְּרִיאוּת? אֶלָּא בְּהֶכְרֵחַ שֶׁהֵבִינוּ וְיָדְעוּ שֶׁלְּגַבֵּי הַקָּדוֹשׁ-בָּרוּךְ-הוּא לֹא נִפְגֶּמֶת הַנֶּאֱמָנוּת אֲפִלּוּ כְּלַפֵּי הַחוֹטֵא, שֶׁכֵּן יֵשׁ פִּתְרוֹן הַנִּקְרָא "תְּשׁוּבָה", וּבְשֶׁל כָּךְ חַיָּב לְהַאֲמִין שֶׁמִּיָּד מְרֻצֶּה הוּא לִפְנֵי ה' וְחָפֵץ בּוֹ ה' לִשְׁמֹעַ בַּקָּשָׁתוֹ.
<BR><p></p>וְלֹא עוֹד, אֶלָּא אַף טֶרֶם שֶׁיַּעֲשֶׂה הָאָדָם תְּשׁוּבָה מַמְתִּין הַקָּדוֹשׁ-בָּרוּךְ-הוּא לְעֶצֶם זֶה שֶׁיָּבֹא לְפָנָיו וִיבַקֵּשׁ בַּקָּשׁוֹתָיו, כְּלוֹמַר, מְצַפֶּה הַקָּדוֹשׁ-בָּרוּךְ-הוּא לְזֶה הַחוֹטֵא שֶׁיִּתְפַּלֵּל וִיבַקֵּשׁ בַּקָּשׁוֹתָיו וְאַף טֶרֶם שֶׁשָּׁב, וְהַסִּבָּה לְכָךְ - שֶׁמָּא מִתּוֹךְ זֶה יִתְבּוֹנֵן בִּתְלוּתוֹ בַּבּוֹרֵא וְיָשׁוּב, שֶׁכֵּן זֶה הַחוֹטֵא, בָּזֶה שֶׁחָטָא חָשׁ תְּחוּשָׁה שֶׁל עַצְמָאוּת וּכְאִלּוּ וְאֵינוֹ צָרִיךְ לַבּוֹרֵא, וּכְמוֹ שֶׁהִסְבַּרְנוּ לְעֵיל. אִם כֵּן מַמְתִּין הַבּוֹרֵא לְזֶה הַחוֹטֵא שֶׁיָּבֹא אַף בִּשְׁבִיל לְבַקֵּשׁ בַּקָּשׁוֹתָיו, וּמִתּוֹךְ כָּךְ יָחוּשׁ בִּתְלוּתוֹ בַּבּוֹרֵא וּבְכָךְ יָשׁוּב.
<BR><p></p>לִבְנֵי אָדָם קָשֶׁה לְהָבִין זֹאת, וְהוּא מִשּׁוּם שֶׁהַהִסְתַּכְּלוּת שֶׁל בְּנֵי הָאָדָם הִנָּהּ מֻטְעֵית, וּמְדַמִּים זֹאת לְפוֹעֵל שֶׁחָטָא לַאֲדוֹנוֹ, הִפְסִידוֹ, דִּבֵּר עָלָיו סָרָה, בָּגַד בּוֹ - הֲיִתָּכֵן שֶׁיָּבֹא פּוֹעֵל זֶה בְּמַצָּב זֶה שֶׁל חֶטְאוֹ לַאֲדוֹנוֹ וִיבַקֵּשׁ מִמֶּנּוּ צְרָכָיו שֶׁיּוֹסִיף לוֹ בְּמַשְׂכֻּרְתּוֹ אוֹ בִּשְׁעוֹת עֲבוֹדָתוֹ, אוֹ שֶׁיְּבַקֵּשׁ בִּזְמַן שֶׁכָּזֶה הֲטָבוֹת עֲבוּר בְּנֵי בֵיתוֹ וִידִידָיו?! בְּוַדַּאי שֶׁלֹּא יַעֲלֶה עַל הַדַּעַת דָּבָר שֶׁכָּזֶה! וְלָכֵן נִדְמֶה לִבְנֵי אָדָם שֶׁכְּמוֹ כֵן הַנְהָגַת הַבּוֹרֵא וְיַחֲסוֹ לִבְרוּאָיו, וּלְכָךְ מַתְמִיהִים: הֲיִתָּכֵן שֶׁיְּבַקֵּשׁ אָדָם צְרָכָיו לְאַחַר שֶׁחָטָא? וּבְעֶצֶם הַהֲלָכָה קוֹבַעַת אַחֶרֶת, שֶׁכֵּן אָדָם שֶׁחָטָא בַּשּׁוּק קֹדֶם מִנְחָה, וְכִי בְּשֶׁל כָּךְ פָּטוּר מִלְּהִתְפַּלֵּל תֵּכֶף מִנְחָה?! בְּוַדַּאי שֶׁלֹּא! וּמַדּוּעַ?
<BR><p></p>אֶלָּא בְּהֶכְרֵחַ שֶׁהַמָּשָׁל הַנָּכוֹן הוּא זֶה: מָשָׁל לְבֵן שֶׁגָּלָה מֵעַל שֻׁלְחַן אָבִיו וְסָר מִן הַדֶּרֶךְ הַיְשָׁרָה וְנִתְחַבֵּר לַחֲבֵרִים פּוֹשְׁעִים וְחַטָּאִים, הַבֵּן בְּמַצָּב זֶה חָשׁ חָפְשִׁי וְעַצְמָאִי, שֶׁבְּיָדָיו לַעֲשׂוֹת מַה שֶּׁלִּבּוֹ חָפֵץ. נִתְבּוֹנֵן, לְמַה מִּשְׁתּוֹקֵק הָאָב בְּמַצָּב שֶׁכָּזֶה? הֲלֹא לְכָךְ שֶׁיְּהֵא הַבֵּן בְּמַחְסוֹר וּבְדֹחַק וְיָחוּשׁ בִּתְלוּתוֹ וּבְצֹרֶךְ לְעֶזְרָתוֹ וְיִגַּשׁ אֵלָיו שֶׁיַּעְזְרֵהוּ, וְאָז בְּחֵפֶץ לֵב יְקַבְּלוֹ אָבִיו, שֶׁכֵּן רַק בְּדֶרֶךְ זוֹ יֵשׁ סִכּוּי שֶׁמִּתּוֹךְ כָּךְ יָשׁוּב אֵלָיו. וְכַאֲשֶׁר יָבֹא הַבֵּן יוֹם אֶחָד וְיָרִים טֶלֶפוֹן לְאָבִיו בְּבַקָּשָׁה שֶׁיְּקַבְּלוֹ לְבֵיתוֹ חֲזָרָה, מַה יָּשִׁיב לוֹ אָבִיו? - לְטֶלֶפוֹן כָּזֶה מְחַכֶּה אֲנִי יָמִים וְלֵילוֹת, וְאֵיךְ לֹא אֲקַבֶּלְךָ?...
<BR><p></p>כֵּן צָרִיךְ שֶׁתְּהֵא אֱמוּנָתֵנוּ, שֶׁכַּאֲשֶׁר חוֹטְאִים אָנוּ, הַחֲרָדָה כִּבְיָכוֹל שֶׁל הַבּוֹרֵא עָלֵינוּ וְדַאֲגָתוֹ בִּזְמַן שֶׁכָּזֶה הִיא חָלִילָה פֶּן נִנְטֹשׁ אוֹתוֹ וְנִתְיָאֵשׁ מִמֶּנּוּ, וְלָכֵן כַּמָּה שָׂשׂ וְשָׂמֵחַ הוּא כַּאֲשֶׁר אָדָם זֶה שֶׁמֵּחֲמַת שִׁכְחָתוֹ אֶת ה' נָפַל בַּחֲטָאִים וְזֶה עַתָּה נִזְכָּר בְּבוֹרְאוֹ, וְאַף שֶׁנִּזְכָּר בַּבּוֹרֵא לְשֵׁם צְרָכָיו הַפְּרָטִיִּים, עִם כָּל זֶה שָׂמֵחַ הַבּוֹרֵא, שֶׁכֵּן מִתּוֹךְ כָּךְ יַחֲזֹר הַקֶּשֶׁר בֵּינֵיהֶם וְיֵשׁ סִכּוּי שֶׁבְּכָךְ יַחֲזֹר לְמוּטָב.
<BR><p></p>וְכֵן מְבֹאָר בְּתָנָא דְבֵי אֵלִיָּהוּ רַבָּה <small><small>(פרק ל"א)</small></small>: מֵעִיד אֲנִי עָלַי שָׁמַיִם וָאָרֶץ, יוֹתֵר מִמַּה שֶּׁהָאִשָּׁה מְחַכָּה לְבַעְלָהּ שֶׁיָּבֹא מִן הַדֶּרֶךְ אוֹ אָב לִבְנוֹ, יוֹתֵר מִכָּךְ מַמְתִּין הַקָּדוֹשׁ-בָּרוּךְ-הוּא לָאָדָם אֵימָתַי יַעֲשֶׂה תְּשׁוּבָה.
<BR><p></p>הֲרֵי שֶׁהַקָּדוֹשׁ-בָּרוּךְ-הוּא יוֹשֵׁב, מַמְתִּין וּמְצַפֶּה בְּאֵיזוֹ דֶּרֶךְ שֶׁתְּהֵא וְהָעִקָּר שֶׁנָּשׁוּב אֵלָיו.
<BR><p></p>וּמֵעִיד הַגְּרַ"ח פָּלָאגִ'י, שֶׁכַּאֲשֶׁר קוֹרֵא הוּא מַאֲמָר זֶה, עֵינָיו יוֹרְדוֹת מַיִם מֵהִתְרַגְּשׁוּת הֵיאַךְ הַקָּדוֹשׁ-בָּרוּךְ-הוּא מַמְתִּין לָנוּ כָּל כָּךְ לִתְשׁוּבָתֵנוּ וַאֲנַחְנוּ מִתְמַהְמְהִים.
<BR><p></p>וּבְהֶכְרֵחַ שֶׁעָצְמַת הַתְּשׁוּבָה, וּכְמוֹ שֶׁיְּבֹאַר לְהַלָּן, אֵינָהּ הִתְפַּיְּסוּת גְּרֵידָא, שֶׁכֵּן פּוֹעֵל שֶׁחָטָא לַאֲדוֹנוֹ, מֵהִתְפַּיְּסוּת לְבַד עֲדַיִן לֹא סָבִיר וְהֶגְיוֹנִי שֶׁיַּרְשֶׁה לְעַצְמוֹ לָקוּם וּלְבַקֵּשׁ מֵאֲדוֹנוֹ בַּקָּשׁוֹת וּצְרָכִים שֶׁלּוֹ וְשֶׁל אַנְשֵׁי בֵיתוֹ.
<BR><p></p>אֶלָּא וַדַּאי עָצְמַת הַתְּשׁוּבָה שֶׁהוֹפֶכֶת אֶת הָאָדָם לְיָדִיד קָרוֹב וְנֶחְמָד, וְכַמּוּבָא בָּרַמְבַּ"ם שֶׁזּוֹ פְּעֻלַּת הַתְּשׁוּבָה - לַהֲפֹךְ אֶת הַחוֹטֵא מִמְשֻׁקָּץ וְתוֹעֵבָה לְאָהוּב וְקָרוֹב וְנֶחְמָד וְיָדִיד. וּבִידִיעָה זוֹ כְּמוֹ כֵן נְקַבֵּל תִּקְוָה תָּמִיד לָשׁוּב לַה', דְּאִם לֹא כֵן, אֶלָּא נָחוּשׁ שֶׁאָנוּ שְׂנוּאִים לַה' בְּעִדַּן חֵטְא וְכִבְיָכוֹל לֹא אִכְפַּת לוֹ לְהַקָּדוֹשׁ-בָּרוּךְ-הוּא מֵאִתָּנוּ - נִתְיָאֵשׁ, נִפְחַד תָּמִיד פֶּן יַעַזְבֵנוּ ה', וְכָעִנְיָן שֶׁנֶּאֱמַר <small><small>(ישעיה מט, יד)</small></small>: "וַתֹּאמֶר צִיּוֹן עֲזָבַנִי ה' וַה' שְׁכֵחָנִי". אוּלָם בִּידִיעָה זוֹ שֶׁאַדְּרַבָּא, כַּאֲשֶׁר מוֹעֲדִים וְנִכְשָׁלִים אָנוּ בְּחֵטְא, חָרֵד הַקָּדוֹשׁ-בָּרוּךְ-הוּא מִמַּצָּבֵנוּ וּמְחַפֵּשׂ עֵצוֹת אֵיךְ לַהֲשִׁיבֵנוּ אֵלָיו וְאֵיךְ לְשָׁמְרֵנוּ לְבַל נִמְעַד יוֹתֵר, שֶׁכַּיָּדוּעַ יֶשְׁנָהּ שְׁמִירָה עֶלְיוֹנָה גַּם עַל הַפּוֹשְׁעִים עַד כַּמָּה וּלְהֵיכָן יִפְּלוּ בַּחֲטָאֵיהֶם וְעַד אֵיזֶה שְׁאוֹל יֵרְדוּ, שֶׁכֵּן לֹא כָּל אֲשֶׁר חָפֵץ הָרָשָׁע לַעֲשׂוֹת יַעֲלֶה בְּיָדוֹ.
<BR><p></p>כְּשֶׁנֵּדַע זֹאת תָּמִיד, נַאֲמִין בַּתְּשׁוּבָה, וְנַאֲמִין שֶׁאִם הַקָּדוֹשׁ-בָּרוּךְ-הוּא רוֹצֶה וְחָפֵץ שֶׁנָּשׁוּב, בְּוַדַּאי שֶׁרְצוֹנוֹ יִתְקַיֵּם, שֶׁכֵּן הֲיִתָּכֵן שֶׁרְצוֹן ה' לֹא יַעֲלֶה בְּיָדוֹ לְהִתְקַיֵּם?!
<BR>
<!--$~-->
<BR><a name="HtmpReportNum0047_L2"></a><a name="מו.B"נֵרוֹן"BבַּלַּיְלָהBיָפֶהBמֵ"אֲבוּקָה"Bבַּיּוֹם"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מו. "נרון" בלילה יפה מ"אבוקה" ביום</u></span><BR></U></B></span><p></p>נִתְבּוֹנֵן, הַבּוֹרֵא הִגְלָה אוֹתָנוּ מֵאַדְמָתֵנוּ עַל מְנָת שֶׁבַּגָּלוּת נָבֹא לְתִקּוּן וּלְהַכְשָׁרָה לַגְּאֻלָּה, הֲיִתָּכֵן שֶׁמִּפְעָלָיו שֶׁל הַקָּדוֹשׁ בָּרוּךְ הוּא בְּגָלוּת יִשְׂרָאֵל לֹא יָבוֹאוּ עַל תַּכְלִיתָם לִפְעֹל אֶת הַתִּקּוּן?!
<BR><p></p>וְאִם תֹּאמַר, הֲלֹא עַל פָּנָיו נִרְאֶה שֶׁבְּעִקְּבוֹת הַגָּלֻיּוֹת אַדְּרַבָּא - מָעַדְנוּ יוֹתֵר, נָפַלְנוּ לְשִׁכְחַת ה', לְהִתְבּוֹלְלוּת, לְשִׁכְחַת הַתּוֹרָה, וְאִם כֵּן מַה תּוֹעֶלֶת יָצְאָה לָנוּ מֵהַגָּלֻיּוֹת?
<BR><p></p>עַל כָּךְ יֵשׁ לְהָשִׁיב: אֵין לָנוּ הַשָּׂגָה בְּעֹמֶק מַחְשְׁבוֹתָיו וּבְעֹמֶק חֶשְׁבּוֹנוֹתָיו שֶׁל הַבּוֹרֵא. רַק בְּיָדוֹ שֶׁל הַבּוֹרֵא כַּפּוֹת הַמֹּאזְנַיִם לֵידַע בְּמַה יּוֹתֵר סִכּוּיֵינוּ לְהַכְרִיעַ אֶת כַּף הַזְּכֻיּוֹת.
<BR><p></p>שֶׁכֵּן בִּזְמַן שֶׁהָיָה בֵּית הַמִּקְדָּשׁ קַיָּם וְהָיָה גִּלּוּי פָּנִים לְיִשְׂרָאֵל, כָּל חֵטְא וְחֵטְא שֶׁחָטְאוּ הָיָה בַּעַל כֹּבֶד מִשְׁקָל כָּבֵד מְאֹד, וַאֲפִלּוּ תְּלוּנוֹת בִּלְבַד שֶׁהָיוּ יִשְׂרָאֵל מִתְלוֹנְנִים עַל מַצָּבָם, כְּבָר נֶחְשַׁב אֶצְלָם לְחֵטְא גָּדוֹל. וּלְעֻמַּת זֹאת כָּל הַזְּכֻיּוֹת וְהַמִּצְווֹת שֶׁהָיוּ עוֹשִׂים, הָיוּ נְתוּנִים לְבִקֹּרֶת, שֶׁכֵּן בְּמַצָּב שֶׁל גִּלּוּי נִדְרָשׁ מֵאִתָּנוּ הַרְבֵּה מִצְווֹת בִּשְׁלֵמוּת דַּוְקָא.
<BR><p></p>וְרָאָה הַקָּדוֹשׁ-בָּרוּךְ-הוּא שֶׁאֵין אָנוּ עוֹמְדִים בְּמִבְחָן זֶה, וְהֶעְדִּיף לְהַסְתִּיר פָּנָיו מֵאִתָּנוּ וּלְשָׁלְחֵנוּ לְגָלוּת, וּבְמַצָּב שֶׁכָּזֶה שֶׁל חֹשֶׁךְ וְנִסְיוֹנוֹת, הֶסְתֵּר פָּנִים וְיִסּוּרִים רַבִּים, אֲזַי לְהֶפֶךְ - מִכָּל מִצְוָה וּמִצְוָה נִפְעֶלֶת סָנֵגוֹרְיָא גְּדוֹלָה וַעֲצוּמָה, וּמִכָּל עָוֹן וְעָוֹן הַקָּטֵגוֹרְיָה אֵינָהּ בַּעֲלַת עָצְמָה גְּדוֹלָה, שֶׁכֵּן מַה יַּעֲשֶׂה הַבֵּן בְּמַצַּב חֹשֶׁךְ וְהֶסְתֵּר לְעֻמַּת זְמַן הַמִּקְדָּשׁ שֶׁשָּׁרִינוּ בְּמַצָּב שֶׁל גִּלּוּי פָּנִים; הַסָּנֵגוֹרְיָה מִכָּל מִצְוָה לֹא הָיְתָה לָהּ אָז עָצְמָה, וְאִלּוּ מִכָּל עָוֹן הָיְתָה הַקָּטֵגוֹרְיָה בַּעֲלַת עָצְמָה, כָּךְ שֶׁלֹּא לָנוּ כַּפּוֹת הַמֹּאזְנַיִם לֵידַע אֵימָתַי מַכְרַעַת לָנוּ כַּף הַזְּכוּת יוֹתֵר.
<BR><p></p>וְכֹה הָיָה אוֹמֵר רַבִּי אַהֲרֹן הַגָּדוֹל מִקָּרְלִין <small><small>(בית אהרון דף פז)</small></small>: "אֲהוּבַי וְאַחַי, תַּאֲמִינוּ לִי - וְהוּא מָלֵא בְּכָל הַסְּפָרִים הַקְּדוֹשִׁים - אֲשֶׁר מַה שֶּׁהָיוּ צְרִיכִים הַצַּדִּיקִים הָרִאשׁוֹנִים לְהַשִּׂיג בְּכַמָּה יָמִים וָחֳדָשִׁים אֶפְשָׁר כָּעֵת לְתַקֵּן בְּשָׁעָה אַחַת, מֵחֲמַת שֶׁהָעוֹלָם הוּא יוֹתֵר בְּשִׁפְלוּת בִּבְחִינַת 'רֶגֶל', לָכֵן חָס הַקָּדוֹשׁ-בָּרוּךְ-הוּא עַל עוֹלָמוֹ וּמוֹרִיד קְדֻשָּׁתוֹ לְמַטָּה".
<BR><p></p>אֶת דִּבְרֵי הַגָּאוֹן הַקָּדוֹשׁ מִקָּרְלִין הַנִּזְכָּרִים מְבִיאָם הָרַב "מִכְתָּב מֵאֵלִיָּהוּ" <small><small>(ח"ד עמ' 109)</small></small> וּמוֹסִיף עַל דְּבָרָיו: "פֵּרוּשׁ, שֶׁבְּמַצָּב שֶׁל שִׁפְלוּת נוֹתְנִים נִסְיוֹנוֹת קַלִּים יוֹתֵר, וְהַבְּחִירָה בַּטּוֹב קַלָּה יוֹתֵר, כַּיָּדוּעַ. וְאִם כֵּן, רַק נְקֻדָּה אַחַת נִדְרֶשֶׁת מִמֶּנּוּ... וְהוּא נֶקֶב כְּחֻדּוֹ שֶׁל מַחַט - דַּק שֶׁבַּדַּק, אוּלָם הָעִקָּר שֶׁיִּהְיֶה בֶּאֱמֶת - מְפֻלָּשׁ מֵעֵבֶר לְעֵבֶר, וְאָז אֶפְשָׁר לִזְכּוֹת בְּעֹשֶׁר רוּחָנִי עָצוּם, חֵלֶק דּוֹר וְדוֹרוֹת מַמָּשׁ, מַה שֶּׁאֵין לְשַׁעֵר כְּלָל מֵרֹאשׁ".
<BR><p></p>הֲרֵי שֶׁכָּתַב שֶׁבְּדוֹרֵנוּ אֶפְשָׁר לִזְכּוֹת בְּחֵלֶק שֶׁל כַּמָּה דּוֹרוֹת מֵרֹאשׁ.
<BR><p></p>וּבְשָׁוֶה לְכָךְ מְפֻרְסָמִים דִּבְרֵי הֶחָפֵץ חַיִּים, שֶׁכַּאֲשֶׁר יֶשְׁנוֹ מַחְסוֹר בִּתְבוּאָה, הֲרֵי שֶׁגַּם הַתְּבוּאָה הַפְּגוּמָה נִמְכֶּרֶת בְּיֹקֶר רַב, וְאָמַר הֶחָפֵץ חַיִּים שֶׁזֶּה דּוֹרֵנוּ, שֶׁיֵּשׁ חֲשִׁיבוּת וִיקָר לְכָל פְּעֻלָּה.
<BR><p></p>לְכָךְ יֵשׁ לָנוּ לְהִתְעוֹדֵד וּלְהִתְחַזֵּק הַיּוֹם וּלְיַקֵּר כָּל הִתְגַּבְּרוּת, וּבְיוֹתֵר כָּל עֲבוֹדָה פְּנִימִית שֶׁנַּעֲשֵׂית בֶּאֱמֶת לְשֵׁם ה', כָּל שְׁמִירַת הָעֵינַיִם, שְׁמִירַת הַלָּשׁוֹן, כְּבִישַׁת יֵצֶר תַּאֲוָה אוֹ מִדָּה רָעָה כְּכַעַס וְגַאֲוָה יְקָרָה הִיא לִמְאֹד.
<BR><p></p><br><b style='fodnt-size:160%;'>וּלְסִכּוּם: "נֵרוֹן" בַּלַּיְלָה יָפֶה מֵ"אֲבוּקָה" בַּיּוֹם...!</b>
<BR><p></p>בַּגָּלוּת, מַעֲשֵׂינוּ הַטּוֹבִים מְאִירִים כְּ"נֵרוֹנִים" קְטַנִּים, אוּלָם הֵמָּה בַּלַּיְלָה, בִּזְמַן חֹשֶׁךְ וְהֶסְתֵּר, וְיָפֶה אוֹרָם מֵהָרִאשׁוֹנִים שֶׁהֵאִירוּ בְּמַעֲשֵׂיהֶם כַּאֲבוּקָה, אוּלָם הָיוּ בְּמַצָּב שֶׁל "יוֹם", מַצָּב שֶׁל גִּלּוּי פָּנִים וּמְעַט נִסְיוֹנוֹת. וְאִם תֹּאמַר מַה יְהֵא עִם אֵלֶּה שֶׁבְּעִקְּבוֹת הַגָּלוּת מוֹעֲדִים וְנִכְשָׁלִים, וְיֶשְׁנָם אַף כָּאֵלּוּ שֶׁנֶּאֱבָדִים בְּחֹשֶׁךְ הַגָּלוּת - דַּע כִּי סוֹף כָּל יִשְׂרָאֵל לַעֲשׂוֹת תְּשׁוּבָה, כַּמְבֹאָר בָּרַמְבַּ"ם, וְכֵן כָּתַב הָאוֹר הַחַיִּים הַקָּדוֹשׁ <small><small>(על במדבר כה, יד)</small></small>: "וְחוֹשֵׁב מַחֲשָׁבוֹת לְבִלְתִּי יִדַּח מִמֶּנּוּ נִדָּח, וְאַף כִּי יָרִיעַ אִישׁ הַיִּשְׂרְאֵלִי אַף יַצְרִיחַ - סוֹפוֹ שֶׁיַּחֲזֹר לְשָׁרְשׁוֹ". וְעַל כָּךְ נֶאֱמַר <small><small>(תהלים צד, יד)</small></small>: "כִּי לֹא יִטֹּשׁ ה' עַמּוֹ וְנַחֲלָתוֹ לֹא יַעֲזֹב", כְּלוֹמַר, לְבַסּוֹף יַעֲשֶׂה ה' אֳפָנִים שֶׁכֻּלָּם יָשׁוּבוּ, וְכָאָמוּר, תְּשׁוּבַת אֵלּוּ הָאַחֲרוֹנִים שֶׁיָּשׁוּבוּ לְבַסּוֹף מִתּוֹךְ אָפְנֵי הֶכְרֵחַ, דַּרְגָּתָם פְּחוּתָה הַרְבֵּה מֵאֵלּוּ הַמַּקְדִּימִים וְשָׁבִים שֶׁלֹּא מִתּוֹךְ הֶכְרֵחַ, אוּלָם הַגָּלוּת בְּסוֹפוֹ שֶׁל דָּבָר תָּבִיא לִתְשׁוּבַת כָּל יִשְׂרָאֵל.
<BR><p></p>וּבֶאֱמֶת יָדַע הַקָּדוֹשׁ-בָּרוּךְ-הוּא חֻלְשָׁה זוֹ הַקַּיֶּמֶת אֵצֶל הָאָדָם בְּעִדַּן מְעִידָה, וּלְכָךְ צִוָּה לָנוּ עַל הַתְּשׁוּבָה, וְלֹא דַּי שֶׁצִּוָּה לָנוּ עָלֶיהָ, אֶלָּא אַף נִשְׁבַּע לָנוּ בִּשְׁמוֹ הַגָּדוֹל שֶׁחָפֵץ הוּא בִּתְשׁוּבָה. וְעוֹד נָבִיא לְכָךְ כַּמָּה רְאָיוֹת שֶׁיָּדַע הַבּוֹרֵא וְהֵבִין לְחֻלְשָׁתָם שֶׁל בְּנֵי הָאָדָם בָּאֵמוּן בּוֹ לְאַחַר חֶטְאָם, וּבְשֶׁל כָּךְ הִבְהִיר לָנוּ זֹאת יוֹתֵר מִכָּל מִצְוָה אַחֶרֶת, וּכְמוֹ שֶׁיְּבֹאַר לְהַלָּן.
<BR>
<!--$~-->
<BR><a name="HtmpReportNum0048_L2"></a><a name="מז.BהַבְהָרָהBרִאשׁוֹנָהBלְכֹוחָהּBשֶׁלBתְּשׁוּבָהB-BמִדִּבְרֵיBתוֹרָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מז. הבהרה ראשונה לכוחה של תשובה - מדברי תורה</u></span><BR></U></B></span><p></p>נֶאֱמַר בְּפָרָשַׁת נִצָּבִים <small><small>(ל, יא - יד)</small></small>: "כִּי הַמִּצְוָה הַזֹּאת אֲשֶׁר אָנֹכִי מְצַוְּךָ הַיּוֹם לֹא נִפְלֵאת הִוא מִמְּךָ וְלֹא רְחֹקָה הִוא. לֹא בַשָּׁמַיִם הִוא לֵאמֹר מִי יַעֲלֶה לָּנוּ הַשָּׁמַיְמָה... וְלֹא מֵעֵבֶר לַיָּם הִוא לֵאמֹר מִי יַעֲבָר לָנוּ אֶל עֵבֶר הַיָּם... כִּי קָרוֹב אֵלֶיךָ הַדָּבָר מְאֹד בְּפִיךָ וּבִלְבָבְךָ לַעֲשׂתוֹ".
<BR><p></p>"כִּי הַמִּצְוָה הַזֹּאת" - אֵיזוֹ מִצְוָה? עַל אֵיזוֹ מִצְוָה מִתְכַּוֶּנֶת הַתּוֹרָה לְזָרְזֵנוּ שֶׁאֵינָהּ לֹא בַּשָּׁמַיִם וְלֹא מֵעֵבֶר לַיָּם, אֶלָּא קְרוֹבָה הִיא אֵלֵינוּ עַד הַפֶּה וְהַלֵּב?
<BR><p></p>הָרַמְבַּ"ן וְהַסְּפוֹרְנוֹ, וּכְמוֹ כֵן בַּעַל הַטּוּרִים, מְבָאֲרִים פָּסוּק זֶה עַל מִצְוַת הַתְּשׁוּבָה, וְסָמְכוּ דִּבְרֵיהֶם עַל הַנֶּאֱמַר בְּסָמוּךְ בַּפָּסוּק הַקּוֹדֵם: "כִּי תָשׁוּב אֶל ה' אֱלֹקֶיךָ בְּכָל לְבָבְךָ וּבְכָל נַפְשֶׁךָ".
<BR><p></p>וְכָאן יֵשׁ לְהָבִין, מַדּוּעַ דַּוְקָא עַל מִצְוַת הַתְּשׁוּבָה הֻצְרְכָה הַתּוֹרָה לְהַבְהִיר וּלְשַׁכְנֵעַ שֶׁאֵינָהּ בַּשָּׁמַיִם וְאֵינָהּ מֵעֵבֶר לַיָּם, אֶלָּא הִנָּהּ קְרוֹבָה אֵלֵינוּ בְּפִינוּ וּבִלְבָבֵנוּ?
<BR><p></p>מַשְׁמָע מִכָּאן שֶׁרָאֲתָה חָכְמָתוֹ יִתְבָּרַךְ כִּי בְּנֵי הָאָדָם יִהְיוּ קְטַנֵּי אֱמוּנָה בְּמַתְּנַת הַתְּשׁוּבָה מֵאֵיזוֹ סִבָּה, וְדַוְקָא לְמִצְוַת הַתְּשׁוּבָה יִתְיַחֲסוּ בְּחֹסֶר אֱמוּנָה כְּמִצְוָה שֶׁהִיא בַּשָּׁמַיִם אוֹ מֵעֵבֶר לַיָּם וְאֵינָהּ אַקְטוּאָלִית כָּל כָּךְ, כִּי אִם הַתּוֹרָה מַדְגִּישָׁה שֶׁמִּצְוַת הַתְּשׁוּבָה אֵינָהּ בַּשָּׁמַיִם וְכוּ', מַשְׁמָע שֶׁהָיָה מָקוֹם אָכֵן לִבְנֵי אָדָם לוֹמַר שֶׁכֵּן הִיא בַּשָּׁמַיִם אוֹ מֵעֵבֶר לַיָּם. וְהַדָּבָר טָעוּן בֵּרוּר, מַדּוּעַ דַּוְקָא בְּמִצְוָה זוֹ יֵשׁ מָקוֹם לְטָעוּת זוֹ?
<BR><p></p>וְקֹדֶם שֶׁנַּסְבִּיר הַטַּעַם לְכָךְ, נִרְאֶה רְאָיוֹת נוֹסָפוֹת מִן הַמִּקְרָא וּמִן הַסְּבָרָא, שֶׁחָשַׁשׁ הַקָּדוֹשׁ-בָּרוּךְ-הוּא לְקַטְנוּת אֱמוּנָה בִּמְיֻחָד עַל מִצְוַת הַתְּשׁוּבָה.
<BR>
<!--$~-->
<BR><a name="HtmpReportNum0049_L2"></a><a name="מח.BהַבְהָרָהBשְׁנִיָּהB-BמִדִּבְרֵיBהַנְּבִיאִים"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מח. הבהרה שניה - מדברי הנביאים</u></span><BR></U></B></span><p></p>בִּיחֶזְקֵאל <small><small>(לג, יג)</small></small> נֶאֱמַר: "חַי אָנִי נְאֻם ה' אֱלֹקִים אִם אֶחְפֹּץ בְּמוֹת הָרָשָׁע כִּי אִם בְּשׁוּב רָשָׁע מִדַּרְכּוֹ וְחָיָה". וְהוּא פֶּלֶא! לְשֵׁם מָה הֻצְרַךְ הַקָּדוֹשׁ-בָּרוּךְ-הוּא לְהִשָּׁבַע שֶׁהִנּוֹ חָפֵץ בִּתְשׁוּבָה, וְכִי לֹא הָיָה דַּי לוֹ לוֹמַר לָנוּ זֹאת בְּיַד נְבִיאָיו מִבְּלִי לְהִשָּׁבַע עַל כָּךְ? אֶלָּא כָּאָמוּר, צֹרֶךְ גָּדוֹל רָאָה הַקָּדוֹשׁ-בָּרוּךְ-הוּא - עַד כְּדֵי שְׁבוּעָה - כְּדֵי לְשַׁכְנֵעַ אֶת בָּנָיו כִּי מוֹעִילָה הַתְּשׁוּבָה, וְלֹא עוֹד, אֶלָּא אַף חָפֵץ הוּא בִּתְשׁוּבָה וְלֹא הִסְתַּפֵּק בְּהוֹדָעָה גְּרֵידָא. וְכַמְבֹאָר שָׁם <small><small>(פסוק י)</small></small> חֲשָׁשָׁם שֶׁל יִשְׂרָאֵל: "כִּי פְשָׁעֵינוּ וְחַטֹּאתֵינוּ עָלֵינוּ וּבָם אֲנַחְנוּ נְמַקִּים וְאֵיךְ נִחְיֶה", שֶׁלְּכָךְ הֻצְרַךְ הַקָּדוֹשׁ-בָּרוּךְ-הוּא לְהִשָּׁבַע לָהֶם שֶׁאָכֵן יֵשׁ תַּקָנָה לְחַטֹּאתֵיהֶם.
<BR>
<!--$~-->
<BR><a name="HtmpReportNum0050_L2"></a><a name="מט.BהַבְהָרָהBשְׁלִישִׁיתBלַאֲמִיתּוּתBפִּתְרוֹןBהַתְּשׁוּבָהB-BמִדִּבְרֵיBהַתַּלְמוּד"></a><br><span style="font-size:28px; ">
<p></p>
<B><U><span style='color:RGB(45,104,176);'><u>מט. הבהרה שלישית לאמיתות פתרון התשובה - מדברי התלמוד</u></span><BR></U></B></span><p></p>בְּמַסֶּכֶת עֲבוֹדָה זָרָה <small><small>(דף ד ע"ב)</small></small>: אָמַר רַבִּי יוֹחָנָן בְּשֵׁם רַבִּי שִׁמְעוֹן בַּר יוֹחַאי, לֹא הָיָה דָּוִד רָאוּי לְאוֹתוֹ מַעֲשֶׂה - חֵטְא בַּת שֶׁבַע, וְלֹא יִשְׂרָאֵל הָיוּ רְאוּיִים לְאוֹתוֹ מַעֲשֶׂה - חֵטְא הָעֵגֶל, אֶלָּא לְהוֹרוֹת תְּשׁוּבָה. וּפֵרֵשׁ רַשִׁ"י שָׁם: גִּבּוֹרִים וְשַׁלִּיטִים בְּיִצְרָם הָיוּ, וְלֹא הָיָה רָאוּי שֶׁיִּשְׁלֹט יִצְרָם עֲלֵיהֶם, אֶלָּא גְּזֵרַת מֶלֶךְ הָיְתָה לִשְׁלֹט יִצְרָם עֲלֵיהֶם כְּדֵי לִתֵּן פִּתְחוֹן פֶּה לְבַעֲלֵי תְשׁוּבָה, שֶׁאִם יֹאמַר הַחוֹטֵא לֹא אָשׁוּב, שֶׁלֹּא יְקַבְּלֵנִי - אוֹמְרִים לוֹ: רְאֵה וּלְמַד מִמַּעֲשֶׂה דְּדָוִד וּמִמַּעֲשֵׂה הָעֵגֶל, שֶׁכָּפְרוּ וְנִתְקַבְּלוּ בִּתְשׁוּבָה.
<BR><p></p>וּבַגְּמָרָא שָׁם עוֹשֶׂה צְרִיכוּתָא מַדּוּעַ הֻצְרַךְ הַקָּדוֹשׁ-בָּרוּךְ-הוּא לְלַמֵּד תָּקְפָּהּ שֶׁל תְּשׁוּבָה גַּם אֵצֶל יָחִיד כְּדָוִד הַמֶּלֶךְ ע"ה, וְגַם אֵצֶל צִבּוּר בְּמַעֲשֵׂה הָעֵגֶל.
<BR><p></p>וַהֲרֵי גְּמָרָא זֹאת מַבְהִילָה כָּל רַעְיוֹן! רַשְׁבִּ"י אוֹמֵר וּמְגַלֶּה לָנוּ טַעַם חֵטְא דָּוִד הַמֶּלֶךְ בְּבַת שֶׁבַע, וְהוּא מִבְּלִי לְהִצְטָרֵךְ לוֹמַר שֶׁ"כָּל הָאוֹמֵר דָּוִד חָטָא אֵינוֹ אֶלָּא טוֹעֶה", אֶלָּא יֵשׁ לִלְמֹד כִּפְשׁוּטוֹ, שֶׁאָכֵן חָטָא דָּוִד בְּבַת שֶׁבַע, וְכִפְשַׁט דִּבְרֵי נָתָן הַנָּבִיא בְּתוֹכַחְתּוֹ אֵלָיו בִּמְשַׁל כִּבְשַׂת הָרָשׁ, וּכְמוֹ כֵן אֶת חֶטְאָם שֶׁל יִשְׂרָאֵל בָּעֵגֶל יֵשׁ לְהַסְבִּיר לְדַעַת רַשְׁבִּ"י כִּפְשׁוּטוֹ, שֶׁחָטְאוּ יִשְׂרָאֵל בַּעֲבוֹדָה זָרָה מַמָּשׁ. וְאִם תֹּאמַר הֵיאַךְ נִכְשַׁל מַלְכֵּנוּ מְשִׁיחֵנוּ בְּחֵטְא חָמוּר כָּזֶה, וְכֵן דּוֹר הַמִּדְבָּר, דּוֹר מְקַבְּלֵי הַתּוֹרָה, דּוֹר דֵּעָה שֶׁשָּׁמְעוּ דִּבְּרוֹת ה' - "אָנֹכִי" וְ"לֹא יִהְיֶה לְךָ אֱלֹהִים אֲחֵרִים" - וּלְמָחָר עָשׂוּ עֵגֶל? אֶלָּא בֶּאֱמֶת שַׁלִּיטִים בְּיִצְרָם הָיוּ, אֶלָּא שֶׁגָּזַר עֲלֵיהֶם אֵל עֶלְיוֹן לַחֲטֹא וְהִשְׁלִיט אֶת יִצְרָם עֲלֵיהֶם, וְאִם כֵּן אֵין לִמּוּד זְכוּת עֲלֵיהֶם יוֹתֵר גָּדוֹל מִזֶּה.
<BR><p></p>נִתְבּוֹנֵן, הֲרֵי עָשָׂה כָּאן הַבּוֹרֵא מַעֲשֶׂה חָרִיג שֶׁלֹּא נַעֲשָׂה כָּמוֹהוּ וְלֹא יֵעָשֶׂה עוֹד כָּמוֹהוּ, לָקַחַת אֶת הָאִישִׁיּוּת הַחֲשׁוּבָה בְּיוֹתֵר בְּעַם יִשְׂרָאֵל, הוּא מְשִׁיחֵנוּ מְשִׁיחַ ה', "נִשְׁבַּע ה' לְדָוִד אֱמֶת וְכוּ'" שֶׁהוּא יִהְיֶה מְשִׁיחוֹ לָנֶצַח, וּלְסוֹבֵב לוֹ מִכְשׁוֹל בַּחֵטְא הֶחָמוּר בְּיוֹתֵר, וּכְמוֹ כֵן לָקַח הַקָּדוֹשׁ-בָּרוּךְ-הוּא אֶת הַדּוֹר הַמְעֻלֶּה שֶׁבַּדּוֹרוֹת, שֶׁלֹּא הָיָה כְּמוֹתוֹ וְלֹא יִהְיֶה כְּמוֹתוֹ עַד שֶׁיָּבֹא מֶלֶךְ הַמָּשִׁיחַ כַּמּוּבָא בַּזֹּהַר עַל דּוֹר זֶה, וְסוֹבֵב לָהֶם מִכְשׁוֹל בַּחֵטְא הֶחָמוּר בְּיוֹתֵר - עֲבוֹדָה זָרָה. וְכָל זֶה לָמָּה? כְּדֵי שֶׁיְּהֵא לָנוּ אֵמוּן בּוֹ יִתְבָּרַךְ שֶׁהוּא מְקַבֵּל אֶת הַשָּׁב בִּתְשׁוּבָה.
<BR><p></p>לֹא הִסְתַּפֵּק הַקָּדוֹשׁ-בָּרוּךְ-הוּא לֹא בְּמַאֲמָרוֹ בַּתּוֹרָה כַּנַּ"ל "כִּי הַמִּצְוָה הַזֹּאת לֹא בַּשָּׁמַיִם וְכוּ'", וּכְמוֹ כֵן לֹא הִסְתַּפֵּק בַּשְּׁבוּעָה שֶׁנִּשְׁבַּע לָנוּ כַּמּוּבָא בִּיחֶזְקֵאל, אֶלָּא אַף עָשָׂה מַעֲשֶׂה נוֹרָא לְסַבֵּב לִמְשִׁיחוֹ, מְשִׁיחַ ה', חֵטְא בַּת שֶׁבַע, וְאֶת הַדּוֹר שֶׁל מֹשֶׁה רַבֵּנוּ לְסַבֵּב לָהֶם חֵטְא עֲבוֹדָה זָרָה, וְכָל זֶה עַל מְנָת שֶׁנִּרְכֹּשׁ אֵמוּן בּוֹ שֶׁהִנּוֹ מְקַבֵּל שָׁבִים.
<BR><p></p>וּפְלִיאָה הִיא, מַה כָּל הַחֲרָדָה הַזֹּאת שֶׁחָרְדָה חָכְמָתוֹ יִתְבָּרַךְ כִּבְיָכוֹל עַד שֶׁהֻצְרַךְ לְהַבְהִיר לָנוּ וּלְחַזֵּק אֶת אֱמוּנָתֵנוּ כָּל כָּךְ בְּדָבָר זֶה, שֶׁהִנּוֹ נֶאֱמָן לְקַיֵּם דְּבָרוֹ בְּקַבָּלַת הַתְּשׁוּבָה, וְרָאָה הֶכְרֵחַ לַעֲשׂוֹת כָּל הַנֶּאֱמַר לְמַעַן נַאֲמִין לוֹ שֶׁמּוֹעִילָה תְּשׁוּבָה, שֶׁהִיא הֲרֵי בְּעֶצֶם מִצְוָה כְּכָל הַמִּצְווֹת? - הַתְּשׁוּבָה לְכָךְ בַּקֶּטַע הַבָּא.
<BR>
<!--$~-->
<BR><a name="HtmpReportNum0051_L2"></a><a name="נ.BהַטַּעַםBלַחֲשָׁשַׁתBחָכְמָתוֹBיִתְבָּרַךְBמִקַּטְנוּתBאֱמוּנָהBבְּמִצְוַתBהַתְּשׁוּבָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נ. הטעם לחששת חכמתו יתברך מקטנות אמונה במצות התשובה</u></span><BR></U></B></span><p></p>וְנִרְאֶה לְבָאֵר הַטַּעַם לַחֲשָׁשׁוֹ שֶׁל הַבּוֹרֵא עַל קַטְנוּת אֱמוּנָה מִצִּדֵּנוּ - בִּמְיֻחָד עַל מִצְוַת הַתְּשׁוּבָה - הֱיוֹת שֶׁבְּעֶצֶם הַתְּשׁוּבָה אֵינָהּ מִצַּד הַהִגָּיוֹן. שֶׁהֲרֵי נְתָאֵר לְעַצְמֵנוּ, אָדָם חָטָא וְעָבַר עֲבֵרַת חֹק בִּמְדִינָתוֹ, מוּבָא הוּא אֶל הַשּׁוֹפֵט, שׁוֹאֵל הַשּׁוֹפֵט: מוֹדֶה הִנְּךָ בָּאַשְׁמָה? מֵשִׁיב הַנֶּאֱשָׁם: בְּוַדַּאי מוֹדֶה אֲנִי, וּבִפְרָט שֶׁיֶּשְׁנָם עֵדִים עַל מַעֲשַׂי! שׁוֹאֲלוֹ הַשּׁוֹפֵט: יֵשׁ לְךָ מַה לּוֹמַר לְצִדְקָתְךָ קֹדֶם שֶׁאֶגְזֹר דִּינְךָ? מֵשִׁיב הַנֶּאֱשָׁם: אָכֵן כֵּן, יֵשׁ לִי מַה לּוֹמַר לְצִדְקָתִי, וְהוּא שֶׁיֵּשׁ לְפָטְרֵנִי מֵעֹנֶשׁ מִפְּנֵי שֶׁמַּבְטִיחַ הִנְנִי שֶׁלֹּא אָשׁוּב פַּעַם נוֹסֶפֶת עַל עֲבֵרָתִי זֹאת... תְּשׁוּבָה שֶׁכָּזוֹ תִּתְקַבֵּל?! - בְּוַדַּאי שֶׁלֹּא!
<BR><p></p>וְאִלּוּ לְגַבֵּי מִצְוַת הַתְּשׁוּבָה, הָבָה נִרְאֶה אֶת הַמּוּבָא בַּגְּמָרָא <small><small>(ירושלמי מכות ב, ו, ז)</small></small>:
<BR><p></p>שָׁאֲלוּ לַחָכְמָה: מַה מִּשְׁפַּט הַחוֹטֵא? וְעָנְתָה: "חַטָּאִים תְּרַדֵּף רָעָה" <small>[הֲרֵי שֶׁהַחָכְמָה קוֹבַעַת מִיתָה לַחוֹטֵא]</small>. וְעוֹד שָׁם, שָׁאֲלוּ לַנְּבוּאָה: חוֹטֵא מַהוּ עָנְשׁוֹ? אָמְרָה לָהֶן: "הַנֶּפֶשׁ הַחֹטֵאת הִיא תָמוּת". שָׁאֲלוּ לְהַקָּדוֹשׁ-בָּרוּךְ-הוּא: חוֹטֵא מַהוּ עָנְשׁוֹ? אָמַר לָהֶן: יַעֲשֶׂה תְּשׁוּבָה וְיִתְכַּפֵּר לוֹ, וְהַיְנוּ דִּכְתִיב: "עַל כֵּן יוֹרֶה חַטָּאִים בַּדָּרֶךְ" - יוֹרֶה לַחַטָּאִים דֶּרֶךְ לַעֲשׂוֹת תְּשׁוּבָה. עַד כָּאן.
<BR><p></p>וְכִי אֵיפֹה שָׁמַעְנוּ שֶׁשּׁוֹפֵט פָּטַר אָדָם מֵעֹנֶשׁ בִּשְׁבִיל הַהַבְטָחָה שֶׁעוֹד פַּעַם לֹא יָשׁוּב לְכִסְלוֹ, וְאִלּוּ אֵצֶל הַקָּדוֹשׁ בָּרוּךְ הוּא תּוֹפֶסֶת וּמוֹעִילָה הַבְטָחָה שֶׁכָּזוֹ לִמְחֹל וּלְהַעֲבִיר פֶּשַׁע וּלְכַלֵּה חַטָּאת.
<BR><p></p>וְהוּא הַמּוּבָא בְּרַבֵּנוּ יוֹנָה בִּתְחִלַּת סֵפֶר "שַׁעֲרֵי תְשׁוּבָה": "מִן הַטּוֹבוֹת אֲשֶׁר הֵיטִיב ה' עִם בְּרוּאָיו - שֶׁהִמְצִיא לָהֶם מָנוֹס לָנוּס מִפַּח פִּשְׁעֵיהֶם". הֲרֵי שֶׁהִגְדִּיר אֶת הַתְּשׁוּבָה בְּגֶדֶר "טוֹבָה וָחֶסֶד", וּבָרוּר הוּא שֶׁבַּמֻּשָּׂגִים שֶׁלָּנוּ לִמְחֹל לַמַּבְטִיחַ שֶׁלֹּא יָשׁוּב לְחֶטְאוֹ, זֶהוּ נִקְרָא "וִתּוּר". וַהֲרֵי גַּבֵּי הַקָּדוֹשׁ-בָּרוּךְ-הוּא לֵיכָּא וִתּוּר, שֶׁהֲרֵי אָמְרוּ חֲזַ"ל <small><small>(בב"ק נ ע"א)</small></small>: כָּל הָאוֹמֵר הַקָּדוֹשׁ-בָּרוּךְ-הוּא וַתְּרָן וְכוּ', חַס וְחָלִילָה.
<BR><p></p>אִם כֵּן, הֱוֵי אוֹמֵר שֶׁהַקָּדוֹשׁ-בָּרוּךְ-הוּא בְּרֹב חַסְדּוֹ רוֹאֶה אֶת הַשָּׁב - בִּתְשׁוּבָתוֹ בִּלְבַד - כְּאֶחָד שֶׁרִצָּה אֶת עָנְשׁוֹ בְּפֹעַל וּכְאִלּוּ בָּא עַל עָנְשׁוֹ וּפָרַע חוֹבוֹ בְּפֹעַל מַמָּשׁ, מַה שֶּׁלֹּא שַׁיָּךְ כְּלָל אֵצֶל מִשְׁפַּט בָּשָׂר וָדָם לְהִמָּלֵט מִבְּלִי לְרַצּוֹת אֶת הָעֹנֶשׁ בְּפֹעַל, דְּאַחֶרֶת יֵחָשֵׁב זֶה לְוִתּוּר מַמָּשׁ.
<BR>
<!--$~-->
<BR><a name="HtmpReportNum0052_L2"></a><a name="נא.BהַתְּשׁוּבָהBמִתְקַבֶּלֶתBאֵצֶלBה'BכְּהִתְנַדְּבוּתBוְלֹאBכִּפְרִיעַתBחוֹב"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נא. התשובה מתקבלת אצל ה' כהתנדבות ולא כפריעת חוב</u></span><BR></U></B></span><p></p>וְהוּא הַמּוּבָא בַּמַּבִּי"ט בְּסִפְרוֹ "בֵּית אֱלֹקִים" פֶּרֶק א' עַל פָּסוּק <small><small>(הושע יד, ה)</small></small> "אֶרְפָּא מְשׁוּבָתָם אֹהֲבֵם נְדָבָה". דְּהַיְנוּ, הַקָּדוֹשׁ-בָּרוּךְ-הוּא לֹא דַּי שֶׁמְּרַפֵּא אֶת מְשׁוּבַת הַשּׁוֹבָבִים הַשָּׁבִים אֵלָיו, אֶלָּא גַּם אוֹהֲבֵם כְּמִי שֶׁבָּא לִנְדֹּב, וַהֲרֵי אֵינוֹ דּוֹמֶה קַבָּלַת פְּנֵי הַבָּא לִפְרֹעַ חוֹבוֹ כְּמִי שֶׁבָּא לְנַדֵּב, שֶׁזֶּה הָאַחֲרוֹן מִתְקַבֵּל בַּחֲגִיגִיּוּת וּבְסֵבֶר פָּנִים יָפוֹת כָּרָאוּי לְנַדְבָן, וְכָךְ מְקַבֵּל הַקָּדוֹשׁ-בָּרוּךְ-הוּא אֶת הַחוֹטֵא, וְאַף שֶׁהַשָּׁב פָּחוּת הוּא מִפּוֹרֵעַ חוֹב, שֶׁהֲרֵי בִּתְשׁוּבָה שֶׁשָּׁב הָאָדָם אֵינוֹ נֶחְשָׁב בָּזֶה לְפוֹרֵעַ חוֹבוֹ, אֶלָּא לִמְשַׁלֵּם נִזְקוֹ מִמַּה שֶּׁהִזִּיק וְחִבֵּל בְּחֶטְאוֹ. אֶחָד כָּזֶה יֵשׁ סִבָּה לְקַבְּלוֹ בְּסֵבֶר פָּנִים יָפוֹת?! וְעִם כָּל זֶה מְקַבְּלוֹ הַקָּדוֹשׁ-בָּרוּךְ-הוּא כְּאִלּוּ וּבָא לְהִתְנַדֵּב; מֵאִיר לוֹ פָּנִים וּמְקַבְּלוֹ כְּמוֹ שֶׁמְּקַבְּלִים נַדְבָן גָּדוֹל שֶׁבָּא לְנַדֵּב מִלִּבּוֹ סְכוּם גָּדוֹל. הֲיֵשׁ הִגָּיוֹן בָּזֶה?! אִם כֵּן זֶה מֵעֵין "חֹק" בְּהַנְהָגַת ה'.
<BR><p></p>וְהוּא פֶּלֶא, דְּאָמְנָם מָצִינוּ חֻקִּים בְּמִצְווֹת ה' כְּשַׁעַטְנֵז, בָּשָׂר וְחָלָב וְכַדּוֹמֶה. אָכֵן אֵלּוּ חֻקִּים בְּמִצְווֹתָיו יִתְבָּרַךְ, אוּלָם הַנְהָגָתוֹ עִם בְּרִיּוֹתָיו הִיא שִׂכְלִית, וְהִיא הַנְהָגָתוֹ הַמְפֻרְסֶמֶת, הַנְהָגַת "מִדָּה כְּנֶגֶד מִדָּה", וּכְמוֹ שֶׁאָמְרוּ חֲזַ"ל <small><small>(דברים רבה פ' ראה)</small></small>: אָמַר רַבִּי אֶלְעָזָר, מִיּוֹם שֶׁאָמַר הַקָּדוֹשׁ-בָּרוּךְ-הוּא "וּבָחַרְתָּ בַּחַיִּים" - "מִפִּי עֶלְיוֹן לֹא תֵצֵא הָרָעוֹת וְהַטּוֹב" <small><small>(איכה ג, לח)</small></small>, אֶלָּא מֵאֵלֶיהָ הָרָעָה בָּאָה עַל עוֹשֵׂי הָרָעָה, וְהַטּוֹבָה עַל עוֹשֵׂי הַטּוֹבָה. הֲרֵי שֶׁמִּיּוֹם שֶׁנִּתְּנָה תּוֹרָה, הַנְהָגַת "מִדָּה כְּנֶגֶד מִדָּה" הִיא הַהַנְהָגָה הַחוֹתֶכֶת אֶת הָרַע וְאֶת הַטּוֹב. הָעוֹשֶׂה טוֹב מְקַבֵּל טוֹב, וְהָעוֹשֶׂה רַע מְקַבֵּל לְהֶפֶךְ.
<BR><p></p>וְהִנֵּה בְּהַבָּעַת חֲרָטָה וּוִדּוּי מְסַלֵּק אָדָם מֵעָלָיו אֶת דִּין מִדָּה כְּנֶגֶד מִדָּה וְנִפְטָר מֵהָעֹנֶשׁ, אִם כֵּן בְּהֶכְרֵחַ שֶׁהַתְּשׁוּבָה הִיא אֵינָהּ הַנְהָגָה שִׂכְלִית אֶלָּא חֶסֶד גָּמוּר שֶׁל הַקָּדוֹשׁ-בָּרוּךְ-הוּא. וְכָרָגִיל, לִבְנֵי אָדָם קָשֶׁה לִסְבֹּל דָּבָר שֶׁאֵינוֹ שִׂכְלִי וּבִפְרָט כְּשֶׁהוּא בְּהַנְהָגָה, דְּמֵילָא מִצְוָה חֻקִּית עוֹד מְקַבְּלִים בְּנֵי אָדָם, אוּלָם "הַנְהָגָה" חֻקִּית קָשֶׁה מְאֹד לִבְנֵי אָדָם לְקַבֵּל.
<BR>
<!--$~-->
<BR><a name="HtmpReportNum0053_L2"></a><a name="נב.BמַדּוּעַBהֻוצְרְכָהBהַתְּשׁוּבָהBלְהִיבָּרֵאBקֹודֶםBשֶׁנִּבְרָאBהָעוֹלָם?"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נב. מדוע הוצרכה התשובה להיברא קודם שנברא העולם?</u></span><BR></U></B></span><p></p>וְאֶפְשָׁר שֶׁלְּכָךְ אָמְרוּ חֲזַ"ל <small><small>(פסחים נד)</small></small>, תְּשׁוּבָה נִבְרֵאת קֹדֶם שֶׁנִּבְרָא הָעוֹלָם. וְלִכְאוֹרָה לָמָּה הֻצְרַךְ הַבּוֹרֵא לִבְרֹא אֶת הַתְּשׁוּבָה קֹדֶם שֶׁנִּבְרָא הָעוֹלָם? אֶלָּא הַטַּעַם הוּא, הֱיוֹת שֶׁהַקָּדוֹשׁ-בָּרוּךְ-הוּא בָּרָא אֶת עוֹלָמוֹ בְּהַנְהָגַת "מִדָּה כְּנֶגֶד מִדָּה", וְהַיְנוּ אָדָם שֶׁעָשָׂה רַע יְקַבֵּל רַע, וּמִבְּלִי זֶה לֹא יִכּוֹן תִּפְקוּד הָעוֹלָם, שֶׁהֲרֵי הַקָּדוֹשׁ-בָּרוּךְ-הוּא מֶלֶךְ אוֹהֵב צְדָקָה וּמִשְׁפָּט, וְכַנֶּאֱמַר <small><small>(ישעיה סא, ח)</small></small>: "אֲנִי ה' אֹהֵב מִשְׁפָּט", אִם כֵּן הֲרֵי שֶׁלְּאַחַר שֶׁבָּרָא הַקָּדוֹשׁ-בָּרוּךְ-הוּא אֶת עוֹלָמוֹ, חָקַק חֻקִּים לְקִיּוּם הָעוֹלָם, וְאֶחָד מֵהֶם הוּא כָּאָמוּר מִדָּה כְּנֶגֶד מִדָּה.
<BR><p></p>אִם כֵּן, לְפִי זֶה הַתְּשׁוּבָה הִנָּהּ עֲקִיפַת הַחֹק, שֶׁהֲרֵי הַחֹק מְחַיֵּב שֶׁיְּרַצֶּה הַחוֹטֵא אֶת עָנְשׁוֹ וּמִבְּלִי רִצּוּי הָעֹנֶשׁ לֹא יִתַּקֵּן הַחֵטְא, וְהִנֵּה בָּאָה מִצְוַת הַתְּשׁוּבָה, שֶׁמַּשְׁמָעוּתָהּ בַּקָּשַׁת חֲנִינָה מֵעֹנֶשׁ מִדָּה כְּנֶגֶד מִדָּה, וּבְסַךְ הַכֹּל מִכֹּחַ "הַבְטָחָה" - הַבְטָחַת הַחוֹטֵא שֶׁמַּבְטִיחַ אֶת עֲזִיבַת הַחֵטְא גְּרֵידָא.
<BR><p></p>לָכֵן הֻצְרַךְ הַקָּדוֹשׁ-בָּרוּךְ-הוּא לִבְרֹא אֶת הַתְּשׁוּבָה קֹדֶם בְּרִיאַת הָעוֹלָם, שֶׁאָז טֶרֶם הוּחַקּוּ חֻקֵּי הַבְּרִיאָה, וְכָל חֻקֵּי הַבְּרִיאָה כְּפוּפִים לַתְּנַאי קֹדֶם שֶׁנִּבְרָא הָעוֹלָם, שֶׁהוּא תְּנַאי הַתְּשׁוּבָה, שֶׁרַק עִם הַתְּשׁוּבָה יִבָּרֵא הָעוֹלָם, וְאִלְמָלֵי הָיָה בּוֹרֵא הַקָּדוֹשׁ-בָּרוּךְ-הוּא אֶת הַתְּשׁוּבָה קֹדֶם בְּרִיאַת הָעוֹלָם, נִבְצָר הָיָה מִלְּבָרְאָהּ אַחַר כָּךְ, שֶׁהֲרֵי יֵשׁ בָּהּ מִשּׁוּם עֲקִיפַת הַחֹק, וּמִמֵּילָא כָּל תֹּקֶף חֻקֵּי הַבְּרִיאָה לְאַחַר שֶׁנִּבְרְאָה הוּא אַךְ וְרַק לְמִי שֶׁלֹּא עָשָׂה תְּשׁוּבָה.
<BR>
<!--$~-->
<BR><a name="HtmpReportNum0054_L2"></a><a name="נג.BעָוצְמַתBכֹּוחָהּBשֶׁלBהַתְּשׁוּבָהBהַגּוֹרֶמֶתBלְאִיBסְבִילַתBהַדַּעַתBלְהִשְׁתַּכְנֵעַBבְּכֹחָהּ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נג. עוצמת כוחה של התשובה הגורמת לאי סבילת הדעת להשתכנע בכחה</u></span><BR></U></B></span><p></p>אוּלָם כָּל הַנַּ"ל עֲדַיִן לֹא מַסְפִּיק לִהְיוֹת בְּנוֹתֵן טַעַם מַדּוּעַ הֻצְרְכָה חָכְמָתוֹ יִתְבָּרַךְ לְשַׁכְנְעֵנוּ כָּל כָּךְ עַל הַתְּשׁוּבָה, דְּאָמְנָם אֵין זֶה עִנְיָן שִׂכְלִי, אֲבָל הֲרֵי זֶה "חֹק" שֶׁהוּא לְטוֹבָתֵנוּ וּלְנוֹחִיּוּתֵנוּ, וְלָמָּה, אִם כֵּן, שֶׁלֹּא "נִקְפֹּץ" עַל חֹק זֶה וְנַאֲמִין בּוֹ אַחַר שֶׁבְּחֹק זֶה אָנוּ מְבֻשָּׂרִים עַל פִּרְעוֹן חוֹב עֲוֹנוֹתֵינוּ? אֶלָּא אָמְנָם מַאֲמִינִים אָנוּ בְּמִצְוַת הַתְּשׁוּבָה, אוּלָם יֵשׁ כָּאן פִּתּוּי גָּדוֹל הַמּוֹנְעֵנוּ מִלְּהַאֲמִין בְּעָצְמָתָהּ הָאֲמִתִּית שֶׁל מַתָּנָה טוֹבָה זוֹ, וְכַאֲשֶׁר נְבָאֵר.
<BR><p></p>כָּתַב הָרַמְבַּ"ם בְּהִלְכוֹת תְּשׁוּבָה פֶּרֶק ז' הֲלָכָה ד':
<BR><p></p>"וְאַל יְדַמֶּה הַבַּעַל תְּשׁוּבָה שֶׁהוּא מְרֻחָק מִמַּעֲלַת הַצַּדִּיקִים מִפְּנֵי הָעֲווֹנוֹת וְהַחֲטָאוֹת שֶׁעָשָׂה. אֵין הַדָּבָר כֵּן, אֶלָּא אָהוּב וְנֶחְמָד הוּא לִפְנֵי הַבּוֹרֵא כְּאִלּוּ לֹא חָטָא מֵעוֹלָם".
<BR><p></p>וְעוֹד שָׁם:
<BR><p></p>"גְּדוֹלָה תְּשׁוּבָה שֶׁמְּקָרֶבֶת אֶת הָאָדָם לַשְּׁכִינָה וְכוּ'. הַתְּשׁוּבָה מְקָרֶבֶת אֶת הָרְחוֹקִים: אֶמֶשׁ הָיוּ זֶה שָׂנאוּי לִפְנֵי הַמָּקוֹם, מְשֻׁקָּץ וּמְרֻחָק וְתוֹעֵבָה - וְהַיּוֹם הוּא אָהוּב וְנֶחְמָד קָרוֹב וְיָדִיד וְכוּ'; אֶמֶשׁ הָיָה זֶה מֻבְדָּל מֵה' אֱלֹקֵי יִשְׂרָאֵל, צוֹעֵק וְאֵינוֹ נַעֲנֶה, וְעוֹשֶׂה מִצְווֹת וְטוֹרְפִין אוֹתָן בְּפָנָיו וְכוּ' - וְהַיּוֹם הוּא מֻדְבָּק בַּשְּׁכִינָה וְכוּ', צוֹעֵק וְנַעֲנֶה מִיָּד, וְעוֹשֶׂה מִצְווֹת וּמְקַבְּלִין אוֹתָן בְּנַחַת וְשִׂמְחָה".
<BR><p></p>נִתְבּוֹנֵן בְּדִבְרֵי הָרַמְבַּ"ם הַנַּ"ל, הֵיאַךְ אָדָם שֶׁאֶמֶשׁ הָיָה שָׂנאוּי מְשֻׁקָּץ וְתוֹעֵבָה, וְהִנֵּה בִּין יוֹם נֶהְפַּךְ לְאָהוּב קָרוֹב וְנֶחְמָד וְיָדִיד. וְכִי מַה הִסְפִּיק אוֹתוֹ חוֹטֵא לְתַקֵּן מֵאֶמֶשׁ לְהַיּוֹם? אֲפִלּוּ זְמַן לְתַעֲנִית לֹא הָיָה לוֹ! לֹא יוֹם כִּפּוּר וְלֹא יִסּוּרִים עָבְרוּ עָלָיו! וְאִם כֵּן הֵיאַךְ נֶהְפַּךְ מַצָּבוֹ שֶׁל זֶה תּוֹךְ זְמַן כָּל כָּךְ קָצָר מִשָּׂנאוּי וּמְשֻׁקָּץ לְאָהוּב וְקָרוֹב?
<BR><p></p>אֶלָּא הוּא הַדָּבָר שֶׁנֶּאֱמַר בַּתּוֹרָה, שֶׁהַתְּשׁוּבָה לֹא בַּשָּׁמַיִם וְלֹא מֵעֵבֶר לַיָּם, אֶלָּא בְּפִיךָ וּבִלְבָבְךָ לַעֲשֹׂתוֹ. הַבָּעַת חֲרָטָה עַל הֶעָבָר וְקַבָּלָה אֲמִתִּית עַל הֶעָתִיד הוֹפֶכֶת אֶת מְצִיאוּת הָאָדָם לְגַמְרֵי.
<BR><p></p>וּכְמוֹ כֵן אִיתָא בִּגְמָרָא קִדּוּשִׁין <small><small>(מט ע"ב)</small></small>: הַמְקַדֵּשׁ אֶת הָאִשָּׁה עַל מְנָת שֶׁהוּא צַדִּיק גָּמוּר אַף שֶׁהוּא רָשָׁע גָּמוּר - מְקֻדֶּשֶׁת, מִסָּפֵק שֶׁמָּא הִרְהֵר תְּשׁוּבָה בְּלִבּוֹ, כְּלוֹמַר שֶׁאָנוּ מְסֻפָּקִים שֶׁמָּא הִרְהֵר תְּשׁוּבָה. מַשְׁמָע שֶׁאִלּוּ בָּרוּר לָנוּ שֶׁהִרְהֵר תְּשׁוּבָה - הֲרֵי שֶׁהִיא בְּוַדַּאי מְקֻדֶּשֶׁת גְּמוּרָה, כִּי בְּוַדַּאי נֶהְפַּךְ לְצַדִּיק גָּמוּר.
<BR><p></p>לִבְנֵי אָדָם קָשֶׁה מְאֹד לִסְבֹּל לְהָבִין וּלְהַאֲמִין בְּהַנְהָגָה שֶׁכָּזוֹ, שֶׁהֲרֵי בֵּין בְּנֵי אָדָם - אָדָם שֶׁהָיָה מְשֻׁקָּץ וּמְתֹעָב לַחֲבֵרוֹ, וְכִי יָכוֹל לַהֲפֹךְ מַצָּב זֶה בִּן רֶגַע לִהְיוֹת אָהוּב וְקָרוֹב וְנֶחְמָד וְיָדִיד לַחֲבֵרוֹ?! בְּוַדַּאי שֶׁלֹּא! לְפָחוֹת צָרִיךְ שֶׁיִּקַּח זְמַן מָה עַד שֶׁתִּשְׁתַּכַּח הַצָּרָה שֶׁעָשָׂה עִמּוֹ, וְאַחַר פִּיּוּס וּמַתָּנוֹת - כֻּלֵּי הַאי וְאוּלַי יַחֲזֹר הַמַּצָּב לְאֵיזוֹשֶׁהִי אַהֲבָה מִינִימָלִית. וְהִנֵּה נַנִּיחַ וְנִמְצָא אָדָם חָכָם גָּדוֹל שֶׁהִצְלִיחַ לַהֲפֹךְ שְׁנֵי אֲנָשִׁים מִשּׂוֹנְאִים לְאוֹהֲבִים - מַה יִּקְרֶה לוּ לְמָחָר שׁוּב תִּתְעוֹרֵר שִׂנְאָה בֵּינֵיהֶם? הֲלֹא בְּוַדַּאי יִקְשֶׁה עָלָיו מְאֹד לְהַחֲזִירָם לְשָׁלוֹם, וְכָל שֶׁכֵּן שֶׁיִּקְשֶׁה עָלָיו לַהֲבִיאָם לְמַצָּב שֶׁל קְרוֹבִים וִידִידִים, וּבָרוּר שֶׁכְּכָל שֶׁיִּתְרַבּוּ הַסִּכְסוּכִים בֵּינֵיהֶם - כֵּן יוֹתֵר יִקְשֶׁה - וַאֲפִלּוּ יְהֵא בִּלְתִּי אֶפְשָׁרִי - לַעֲשׂוֹת אֲפִלּוּ שָׁלוֹם קַל בֵּינֵיהֶם.
<BR><p></p>וְהִנֵּה אֵצֶל הַקָּדוֹשׁ-בָּרוּךְ-הוּא - בִּין רֶגַע נֶהְפָּךְ הָאָדָם מִשָּׂנאוּי לְאָהוּב.
<BR><p></p>וְדָבָר זֶה יִתָּכֵן כַּמָּה פְּעָמִים בְּיוֹם, כְּגוֹן אָדָם שֶׁחָטָא בְּלָשׁוֹן הָרַע, עָוֹן הַשָּׂנאוּי עַל ה' מְאֹד, שֶׁכֵּן עֲוֹן לָשׁוֹן הָרַע שָׁקוּל כְּנֶגֶד עֲבוֹדָה זָרָה שְׁפִיכוּת דָּמִים וְגִלּוּי עֲרָיוֹת, אִם כֵּן מִסְתָּמָא שָׂנאוּי הוּא, וְהִנֵּה שָׁב בִּתְשׁוּבָה, הִתְחָרֵט, עָשָׂה וִדּוּי - נֶהְפָּךְ לְאָהוּב. וְאִם שׁוּב פַּעַם נִכְשַׁל בְּאוֹתוֹ יוֹם בְּאוֹתוֹ עָוֹן שֶׁל לָשׁוֹן הָרַע, הֲרֵי שֶׁשּׁוּב נַעֲשָׂה שָׂנאוּי, וּכְשֶׁשָּׁב נֶהְפַּךְ לְאָהוּב, וְיִתָּכֵן הַדָּבָר כָּךְ כַּמָּה פְּעָמִים בְּיוֹם.
<BR><p></p>וּכְמוֹ כֵן הָלַךְ אָדָם בָּרְחוֹב וְהִסְתַּכֵּל בְּמַרְאוֹת אֲסוּרוֹת, שֶׁבָּזֶה נֶחְשָׁב לְשָׂנאוּי - מִיָּד הִתְחָרֵט וְהָפַךְ לְאָהוּב, וְכֵן כַּמָּה פְּעָמִים בְּיוֹם, וְרַק שֶׁתְּהֵא חֲרָטָתוֹ בֶּאֱמֶת. זוֹ סְגֻלָּתָהּ וְעָצְמָתָהּ שֶׁל מַתְּנַת הַתְּשׁוּבָה. זֶהוּ "פָּטֶנְט" שֶׁל הַקָּדוֹשׁ-בָּרוּךְ-הוּא שֶׁהִמְצִיא אֶת הַתְּשׁוּבָה נֶגֶד הַחָכְמָה וְנֶגֶד הַנְּבוּאָה.
<BR><p></p>וְאֵין זֶה בִּכְלַל מַה שֶּׁאָמְרוּ חֲזַ"ל <small><small>(רמב"ם הלכות תשובה פ"ד ה"א)</small></small> "הָאוֹמֵר אֶחֱטָא וְאָשׁוּב שֶׁאֵין מַסְפִּיקִין בְּיָדוֹ לַעֲשׂוֹת תְּשׁוּבָה". זֶה מְדַבֵּר בְּאָדָם שֶׁיֵּשׁ בְּכֹחוֹ לִכְבֹּשׁ אֶת יִצְרוֹ, וּכְגוֹן שֶׁיִּצְרוֹ לֹא תְּקָפוֹ לְמַצָּב שֶׁאֵין בִּיכָלְתּוֹ לְנַצְּחוֹ, אֶלָּא שֶׁחוֹשֵׁב זֶה הַחוֹטֵא: לְשֵׁם מָה אֶתְאַמֵּץ וְאֶטְרַח לִכְבֹּשׁ אֶת יִצְרִי, הֲלֹא מוֹעִילָה תְּשׁוּבָה... - זֶה שֶׁלֹּא יַסְפִּיקוּ בְּיָדוֹ לָשׁוּב, אַחַר שֶׁלּוֹקֵחַ אֶת מַתְּנַת הַתְּשׁוּבָה וּמִשְׁתַּמֵּשׁ בָּהּ לְהִתְעַצֵּל מִלִּכְבֹּשׁ אֶת יִצְרוֹ. אוּלָם זֶה שֶׁיִּצְרוֹ תּוֹקְפוֹ בְּחָזְקָה לַחֲטֹא וּמְנַסֶּה הוּא לְכָבְשׁוֹ - אַף שֶׁרַבּוּ כִּשְׁלוֹנוֹתָיו חוֹזֵר וְנִשְׁנֶה, אֵינוֹ בִּכְלַל זֶה. וְעוֹד יֵשׁ לָדַעַת, שֶׁגַּם זֶה הָאוֹמֵר אֶחֱטָא וְאָשׁוּב, גַּם הוּא בִּכְלַל הַתְּשׁוּבָה, אֶלָּא שֶׁאֵין לוֹ סִיּוּעַ מִן הַשָּׁמַיִם לָשׁוּב, וְזֶהוּ שֶׁאֵין מַסְפִּיקִין בְּיָדוֹ. אוּלָם אִם יִתְעַקֵּשׁ וְיִתְאַמֵּץ הַרְבֵּה, גַּם לָזֶה יֵשׁ תְּשׁוּבָה.
<BR><p></p>וְזוֹ חוֹבָתֵנוּ - לְהַאֲמִין וּלְהִתְחַזֵּק כָּל פַּעַם מֵחָדָשׁ וְלֹא לְהֵחָלֵשׁ בְּדַעְתֵּנוּ, כִּי זוֹ כֹּחָהּ וּסְגֻלָּתָהּ שֶׁל מַתָּנָה זוֹ הַנִּקְרֵאת תְּשׁוּבָה, וּמֵחוֹבָתֵנוּ לְהַאֲמִין בְּכֹחָהּ אַף שֶׁאֵין בָּהּ הִגָּיוֹן וְשֵׂכֶל.
<BR><p></p>מְאֹד קַל לָנוּ לִרְאוֹת אֶת הַ"שָּׂנאוּי וּמְשֻׁקָּץ" בִּשְׁעַת הַחֵטְא, אוּלָם כַּמָּה קָשֶׁה לָנוּ לִרְאוֹת אֶת הַ"קָּרוֹב וְנֶחְמָד וְיָדִיד" מִיָּד לְאַחַר הַתְּשׁוּבָה שֶׁנַּעֲשֵׂית בִּין רֶגַע מַמָּשׁ - בְּפִיךָ וּבִלְבָבְךָ.
<BR><p></p>סִפֵּר הַמַּשְׁגִּיחַ דְּלֵיקְווּד רַבִּי נָתָן מֵאִיר וָאכְטְפוֹיְגֶל זַצַ"ל, בְּשִׂיחָתוֹ קֹדֶם יוֹם הַכִּפּוּרִים, שֶׁהָרַב מִפּוֹנִיבֶז' זַצַ"ל שָׁאַל אֶת מָרָן הֶחָפֵץ חַיִּים קֹדֶם שֶׁנָּסַע לְאַפְרִיקָה, מָה אֶפְשָׁר לִמְסֹר לַיְּהוּדִים שָׁם בִּשְׁמוֹ שֶׁל הֶחָפֵץ חַיִּים? אָמַר לוֹ הֶחָפֵץ חַיִּים: תַּגִּיד לָהֶם שֶׁזֶּה קַל לַעֲשׂוֹת תְּשׁוּבָה, עוֹשִׂים חֲרָטָה וְקַבָּלָה! אֶלָּא שֶׁהַיֵּצֶר מְפַתֶּה אֶת הָאָדָם שֶׁקָּשֶׁה לַעֲשׂוֹת תְּשׁוּבָה... <small><small>(ויעויין בספר "לקט רשימות" בענייני אלול וימים נוראים שהאריך שם עוד בענין זה. מובא בספר "מאיר עיני ישראל" ח"ד עמ' 393)</small></small>. וְעוֹד שָׁם בְּשֵׁם רַבִּי שָׁלוֹם שַׁכְנָא זָאהן שְׁלִיטָ"א שֶׁהָיָה אוֹמֵר בְּשֵׁם הֶחָפֵץ חַיִּים: "תְּשׁוּבָה אֵינֶנָּה דֹּב" <small>[תְּשׁוּבָה אִיז נִיט קַיין בֶּער]</small> וְאֵין לְפַחֵד מִמֶּנָּה! חֲרָטָה עַל הֶעָבָר וְקַבָּלָה עַל הֶעָתִיד - אֵלּוּ הֵם עִקְּרֵי הַתְּשׁוּבָה לְעִכּוּבָא, וְכַמְבֹאָר בְּרַבֵּנוּ יוֹנָה בְּ"שַׁעֲרֵי תְשׁוּבָה".
<BR><p></p>וְאֵין לְהַקְשׁוֹת מִמַּה שֶּׁמָּצִינוּ גַּבֵּי מֹשֶׁה רַבֵּנוּ, דִּלְאַחַר שֶׁסָּרְחוּ יִשְׂרָאֵל שָׁלֹשׁ פְּעָמִים וּבִקֵּשׁ עֲלֵיהֶם רַחֲמִים, רָפוּ יָדָיו מִלְּבַקֵּשׁ עֲלֵיהֶם רַחֲמִים בַּפַּעַם הָרְבִיעִית שֶׁהָיָה חֵטְא קֹרַח, וְלִכְאוֹרָה מַדּוּעַ, וַהֲלֹא מַתְּנַת הַתְּשׁוּבָה סְגֻלָּתָהּ וְעָצְמָתָהּ לְהָבִיא לְקָרוֹב וְיָדִיד אֲפִלּוּ מֵאָה פְּעָמִים?
<BR><p></p>אֶלָּא הַיְנוּ דַּוְקָא כְּשֶׁהַשָּׁב עַצְמוֹ שָׁב וּמִתְחָרֵט וּמִתְחַנֵּן עַל נַפְשׁוֹ, אוּלָם כָּאן מֹשֶׁה הוּא שֶׁבִּקֵּשׁ רַחֲמִים עֲלֵיהֶם, וְכֵיוָן שֶׁלֹּא בָּאָה הַתְּשׁוּבָה מֵהֶם עַצְמָם - רָפוּ יָדָיו, וְכַמָּשָׁל שֶׁמֵּבִיא שָׁם רַשִׁ"י, מָשָׁל לְבֶן מֶלֶךְ שֶׁסָּרַח עַל אָבִיו וּפִיֵּס אֲהוּבוֹ שֶׁל מֶלֶךְ אֶת הַמֶּלֶךְ עַל סִרְחוֹן בְּנוֹ פַּעַם שְׁתַּיִם וְשָׁלֹשׁ, וּכְשֶׁסָּרַח פַּעַם רְבִיעִית נִתְרַשְּׁלוּ יְדֵי הָאוֹהֵב. אָמַר, עַד מָתַי אַטְרִיחַ עַל הַמֶּלֶךְ? שֶׁמָּא לֹא יְקַבֵּל עוֹד מִמֶּנִּי. עַד כָּאן.
<BR><p></p>וְהַיְנוּ כַּמְבֹאָר, רָפוּ יָדָיו שֶׁל מֹשֶׁה לִהְיוֹתוֹ שְׁלוּחָן שֶׁל יִשְׂרָאֵל לְפַיֵּס לְהַקָּדוֹשׁ-בָּרוּךְ-הוּא עַל עֲווֹנָם, אוּלָם כְּשֶׁהַחוֹטֵא עַצְמוֹ שָׁב מִכָּל לִבּוֹ, בְּוַדַּאי תְּקֻבַּל תְּשׁוּבָתוֹ וַאֲפִלּוּ עַד מֵאָה פְּעָמִים.
<BR><p></p>וְיֵשׁ כָּאן לִרְאוֹת עַד כַּמָּה עָצְמַת הַתְּשׁוּבָה: אִם הַחוֹטֵא שָׁב מֵעַצְמוֹ - מִתְקַבֶּלֶת תְּשׁוּבָתוֹ אֲפִלּוּ מֵאָה פְּעָמִים בְּאֵיזוֹ מַדְרֵגָה שֶׁהוּא, וְאִם אֵינוֹ שָׁב מֵעַצְמוֹ - גַּם אִם יָבֹא מֹשֶׁה רַבֵּנוּ לְבַקֵּשׁ סְלִיחָה עֲבוּרוֹ, לֹא יוֹעִיל.
<BR>
<!--$~-->
<BR><a name="HtmpReportNum0055_L2"></a><a name="נד.BמַעֲשֶׂהBשֶׁנָּבַעBמֵחֹוסֶרBאֱמוּנַתBהַתְּשׁוּבָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נד. מעשה שנבע מחוסר אמונת התשובה</u></span><BR></U></B></span><p></p>כְּדֵי לְהַמְחִישׁ יוֹתֵר אֶת קַטְנוּת אֱמוּנָתֵנוּ בְּעָצְמַת כֹּחַ הַתְּשׁוּבָה, אָבִיא מַעֲשֶׂה אֲמִתִּי. נִזְדַּמֵּן לִי פַּעַם לְדַבֵּר עִם חוֹזֵר בִּתְשׁוּבָה שָׁבוּר וּמְיֹאָשׁ, וּשְׁאַלְתִּיו הָכֵיצַד הִתְחִילָה אֶצְלוֹ סִבַּת הַיֵּאוּשׁ, וְעָנָה לִי שֶׁהָלַךְ הוּא בְּדֶרֶךְ הַתְּשׁוּבָה בְּהַצְלָחָה, אוּלָם בְּאַחַד הַיָּמִים הִתְעַצֵּל מְאֹד וְלֹא קָם לַתְּפִלָּה בַּבֹּקֶר, וְעָבַר זְמַן קְרִיאַת שְׁמַע וּתְפִלָּה, וְאֶת הֲנָחַת הַתְּפִלִּין דָּחָה בְּאוֹתוֹ יוֹם מִשָּׁעָה לְשָׁעָה עַד שֶׁשָּׁכַח וְלֹא הֵנִיחַ תְּפִלִּין בְּאוֹתוֹ יוֹם, וּכְשֶׁנִּזְכַּר בָּעֶרֶב שֶׁאוֹתוֹ יוֹם לֹא הֵנִיחַ תְּפִלִּין, נִשְׁבַּר לְגַמְרֵי, וּבְעִקְּבוֹת מַשְׁבֵּר זֶה כַּמָּה שָׁבוּעוֹת לְאַחַר מִכֵּן לֹא הֵנִיחַ תְּפִלִּין מִשִּׁבְרוֹנוֹ וְיֵאוּשׁוֹ. אָכֵן זֶהוּ מִקְרֶה קִיצוֹנִי, אוּלָם הָעִקָּרוֹן שֶׁבְּמַעֲשֶׂה זֶה הוּא, לִרְאוֹת הֵיאַךְ חֹסֶר אֱמוּנָה בְּעָצְמַת הַתְּשׁוּבָה מְבִיאָה לְיֵאוּשׁ וְשִׁבָּרוֹן.
<BR><p></p>וְתוֹפָעָה כָּזוֹ, כָּאָמוּר, מְצוּיָה לָרֹב לֹא רַק אֵצֶל הַשָּׁבִים בִּתְשׁוּבָה, אֶלָּא כְּמוֹ כֵן אֵצֶל בְּנֵי הַתּוֹרָה הַמּוֹעֲדִים בְּמַהֲלַךְ גְּדֵרִים וְקַבָּלוֹת שֶׁקִּבְּלוּ עַל עַצְמָם, וּמַסִּיקִים מַסְקָנָא לָרֶדֶת בִּשְׁאִיפוֹתֵיהֶם וּלְהִתְפַּשֵּׁר עִם הַשָּׂטָן, בְּחָשְׁבָם שֶׁבְּכָךְ שֶׁיֵּרְדוּ מֵהָרָמָה לָהּ שָׁאֲפוּ, "יִסְתַּדְּרוּ" עִם יִצְרָם וְיִחְיוּ עִמּוֹ בְּשָׁלוֹם לְלֹא מִלְחָמָה, וְשָׁכְחוּ שֶׁאוֹתוֹ שָׂטָן אֵינוֹ בַּר פְּשָׁרָה, אֶלָּא בִּרְצוֹנוֹ לְהַאֲבִיד אֶת הָאָדָם לְגַמְרֵי וְרַק גִּישָׁתוֹ הִיא בְּדֶרֶךְ פְּשָׁרָה, אוּלָם לֹא זוֹ כַּוָּנָתוֹ אֶלָּא כִּפְשׁוּטוֹ שֶׁל מִקְרָא: "צוֹפֶה רָשָׁע לַצַּדִּיק וּמְבַקֵּשׁ לַהֲמִיתוֹ", לַהֲמִיתוֹ וְרַק לַהֲמִיתוֹ! לַהֲמִיתוֹ לְגַמְרֵי וְלֹא לַחֲצָאִין וּלְשָׁלִישׁ!
<BR><p></p>אֲבָל לוּ חָכְמוּ יַשְׂכִּילוּ זֹאת לְדִבְרֵי הַגְּמָרָא <small><small>(יומא פו ע"א)</small></small>: אָמַר רַבִּי מַתְיָא בֶּן חָרָשׁ לְרַבִּי אֶלְעָזָר בֶּן עֲזַרְיָה, שָׁמַעְתָּ חִלּוּקֵי כַפָּרָה? אָמַר לוֹ, עָבַר אָדָם עַל מִצְווֹת עֲשֵׂה - לֹא זָז מִשָּׁם עַד שֶׁמּוֹחֲלִים לוֹ. הֲרֵי אוֹתוֹ חוֹזֵר בִּתְשׁוּבָה שֶׁמָּעַד וְלֹא קָרָא קְרִיאַת שְׁמַע וְלֹא תְּפִלָּה וְלֹא תְּפִלִּין, אִם בְּאוֹתוֹ יוֹם הָיָה עוֹשֶׂה תְּשׁוּבָה וּמַאֲמִין לְדִבְרֵי הַגְּמָרָא בְּיוֹמָא הַנַּ"ל שֶׁלֹּא זָז מִשָּׁם עַד שֶׁמּוֹחֲלִין עַל בִּטּוּל מִצְווֹת עֲשֵׂה אֵלּוּ שֶׁלֹּא קִיְּמָן - מִיָּד הָיָה מִתְעוֹדֵד וּמַמְשִׁיךְ אֶת הָרֶצֶף, אוּלָם בִּגְלַל קַטְנוּת אֱמוּנָתוֹ בְּעָצְמַת הַתְּשׁוּבָה, הֶחְלִיט שֶׁאֵין בְּאֶפְשָׁרוּתוֹ לְאַחוֹת אֶת הַקֶּרַע וּלְדַעְתּוֹ כְּדַאי לִזְרֹק הַכֹּל, וְדוֹמֶה הוּא לְמִי שֶׁזּוֹרֵק אֶת בִּגְדוֹ לָאַשְׁפָּה כַּאֲשֶׁר בְּמַהֲלַךְ תִּקּוּנוֹ נִקְרַע לוֹ חוּט הַתְּפִירָה...
<BR><p></p>וּכְמוֹ כֵן כָּאָמוּר, אַף בְּמִצְווֹת לֹא תַעֲשֶׂה וְחַיָּבֵי כְרִיתוֹת - לִמְחִילָה יִזְכֶּה לְאַחַר הַיִּסּוּרִים, אוּלָם לְהֵחָשֵׁב צַדִּיק וְאָהוּב וְנֶחְמָד - זֶהוּ מִיָּד כְּשֶׁשָּׁב, וַאֲפִלּוּ כַּמָּה פְּעָמִים בְּאוֹתוֹ יוֹם, כָּאָמוּר שֶׁזּוֹ סְגֻלָּתָהּ שֶׁל הַתְּשׁוּבָה.
<BR><p></p>וְאָכֵן כֵּן, לְהַאֲמִין בְּהֶחְלֵט לְדִבְרֵי הָרַמְבַּ"ם שֶׁהַחוֹטֵא "שָׂנאוּי מְשֻׁקָּץ וְתוֹעֵבָה" - זֶהוּ בְּוַדַּאי טוֹב לְהַאֲמִין כֵּן קֹדֶם הָעֲבֵרָה כְּדֵי שֶׁלֹּא יָבֹא לַחֲטֹא, אוּלָם לְאַחַר הַחֵטְא חַיָּבִים אָנוּ לְהַאֲמִין לְמִשְׁפָּטוֹ הַשֵּׁנִי שֶׁל הָרַמְבַּ"ם - שֶׁהַשָּׁב בִּתְשׁוּבָה נֶחְשָׁב הוּא לְ"אָהוּב קָרוֹב נֶחְמָד וְיָדִיד". אֶלָּא שֶׁיִּצְרֵנוּ הָרַע מְלַמְּדֵנוּ לְהֶפֶךְ - קֹדֶם הַחֵטְא מְעוֹדֵד הוּא אוֹתָנוּ לַחֲטֹא שֶׁהֲרֵי אֶפְשָׁר לָשׁוּב וּלְהֵחָשֵׁב לְאָהוּב קָרוֹב וְיָדִיד, אוּלָם לְאַחַר הַחֵטְא מַרְאֶה לָנוּ אֶת הַ"שָּׂנאוּי מְשֻׁקָּץ וְתוֹעֵבָה", וּמַרְחִיק מִלִּבֵּנוּ אֶת אֱמוּנַת עָצְמַת הַתְּשׁוּבָה הַמְקָרֶבֶת לִידִידוּת וְאַהֲבָה אֶת הַחוֹטֵא.
<BR>
<!--$~-->
<BR><a name="HtmpReportNum0056_L2"></a><a name="נה.BלֹאBתִתָּכֵןBמִצְוַתBהַתְּשׁוּבָהBלְלֹאB"תְמִימוּת""></a><br><span style="font-size:28px; ">
<p></p>
<B><U><span style='color:RGB(45,104,176);'><u>נה. לא תתכן מצות התשובה ללא "תמימות"</u></span><BR></U></B></span><p></p>אֶפְשָׁר לוֹמַר שֶׁיֶּשְׁנָן שְׁתֵּי הַגְדָּרוֹת בָּאֱמוּנָה: הָאַחַת הִיא אֱמוּנָה בִּמְצִיאוּת ה', בְּיִחוּדוֹ, בְּהַשְׁגָּחָתוֹ, בַּאֲמִתּוּת הַתּוֹרָה, בִּנְבוּאַת מֹשֶׁה רַבֵּנוּ וְכוּ'. וְהַשְּׁנִיָּה הִנָּהּ תְּמִימוּת, דְּהַיְנוּ בִּדְבָרִים שֶׁאֵין הַשֵּׂכֶל סוֹבְלָם, וְלֹא רַק שֶׁאֵינוֹ סוֹבְלָם, אֶלָּא בַּטֶּבַע דּוֹחָם הַשֵּׂכֶל בִּסְלִידָה גְּמוּרָה. וּלְשׁוֹן תְּמִימוּת הוּא לְשׁוֹן "פְּתָאִיּוּת", וּכְמוֹ לְמָשָׁל אִם נֹאמַר לְאֶחָד שֶׁעֵט פָּשׁוּט עוֹלֶה אַלְפַּיִם שֶׁקֶל וְאִם יַאֲמִין לָנוּ הֲרֵי שֶׁיֵּחָשֵׁב לְפֶתִי - כֵּן הוּא בְּמִצְוַת הָאֱמוּנָה יֵשׁ לָנוּ לְהַאֲמִין עַל מִצְוָה קַלָּה, כְּדִבּוּר אֶחָד שֶׁל תּוֹרָה, שֶׁשָּׁוָה הִיא עוֹלָם וּמְלוֹאוֹ וְאַף שֶׁאֵין שִׂכְלֵנוּ סוֹבֵל הֲבָנָה בָּזֶה. וּכְמוֹ כֵן כָּל עֲבֵרָה וַעֲבֵרָה הוֹרֶסֶת וּמַחֲרִיבָה לְאֵין שִׁעוּר. וְלָזֶה דְּרוּשָׁה תְּמִימוּת. וְהוּא מַה שֶּׁנִּשְׁתַּבְּחוּ אֲבוֹתֵינוּ וּגְדוֹלֵי הַדּוֹרוֹת שֶׁבְּכָל דּוֹר וָדוֹר בְּמִדַּת הַתְּמִימוּת.
<BR><p></p>וּלְעִנְיָנֵנוּ, בְּמִצְוַת הַתְּשׁוּבָה כְּמוֹ כֵן דְּרוּשָׁה "תְּמִימוּת", שֶׁהֲרֵי הִסְבַּרְנוּ לְעֵיל שֶׁמִּצְוַת הַתְּשׁוּבָה אֵינָהּ הֶגְיוֹנִית וְיֵשׁ בָּהּ פֶּלֶא שֶׁל כֹּחַ וְעָצְמָה מִתּוֹךְ רַחֲמָיו הָאֵין סוֹפִיִּים שֶׁל הַבּוֹרֵא, וּמִכֵּיוָן שֶׁאֵין הַדָּבָר נִתְפָּס בְּשִׂכְלֵנוּ כְּלָל, וְלֹא עוֹד, אֶלָּא דָּחוּי הוּא מִשִּׂכְלֵנוּ, כִּי בְּיַחֲסֵי חֶבְרָה וֶאֱנוֹשׁוּת לֹא קַיֶּמֶת מְצִיאוּת שֶׁל סַלְחָנוּת לַעֲבַרְיָן שֶׁמְּקַלְקֵל וְהוֹרֵס בְּוִדּוּי וּבְבַקָּשַׁת סְלִיחָה. וְכִי יַעֲלֶה עַל הַדַּעַת שֶׁאָדָם שֶׁהִזִּיק לַחֲבֵרוֹ בְּתוֹךְ בֵּיתוֹ וְשִׁבֵּר לוֹ חֲפָצָיו וְהִפְסִידוֹ בִּנְזָקִים גְּדוֹלִים שֶׁיְּרַצֶּה אֶת עַצְמוֹ לְפָנָיו בְּבַקָּשַׁת סְלִיחָה וּבְהַבְטָחָה שֶׁלֹּא יָשׁוּב עוֹד לְמַעֲשֵׂה כְסִילוּת שֶׁכָּזֶה?!
<BR><p></p>וְאָכֵן, הַתָּמִים וְהַמַּאֲמִין בֶּאֱמוּנָה שְׁלֵמָה בְּכֹחָהּ שֶׁל הַתְּשׁוּבָה - הוּא זֶה הַמִּתְחַדֵּשׁ כָּל פַּעַם מֵחָדָשׁ וְלֹא מִתְפַּשֵּׁר בְּשׁוּם עִנְיָן, כִּי מַאֲמִין הוּא בִּזְכוּת הַהִתְחַדְּשׁוּת וְשִׁיבַת הָאַהֲבָה וְהַיְדִידוּת בֵּינוֹ לְבֵין קוֹנוֹ. וְאִלּוּ הֶחָכָם בְּעֵינָיו קָשָׁה לוֹ אֱמוּנָה זוֹ, מִתְיָאֵשׁ הוּא מֵעַצְמוֹ מִלְּהַאֲמִין בִּזְכוּת הַהִתְחַדְּשׁוּת וַהֲשָׁבַת הַיְדִידוּת בֵּינוֹ לְבֵין קוֹנוֹ.
<BR><p></p><center>* * *</center>
<BR><p></p>הֶאֱרַכְנוּ בְּנוֹשֵׂא זֶה שֶׁל כֹּחָהּ וְעָצְמָתָהּ שֶׁל הַתְּשׁוּבָה, שֶׁכֵּן חָשׁוּב וְנָחוּץ הוּא לְדַעְתּוֹ עַל מְנָת לְחַזֵּק אֶת הַיְסוֹד שֶׁבְּסִפְרֵנוּ זֶה, וְהוּא הָאֵמוּן בְּנֶאֱמָנוּתוֹ שֶׁל הַבּוֹרֵא. וְאַהֲבָתוֹ לָאָדָם הִיא לֹא בַּהַשָּׂגָה שֶׁלָּנוּ, וְלָכֵן מְכַסֶּה הוּא עַל פְּשָׁעֵינוּ בִּתְשׁוּבָה, שֶׁזֶּה עַצְמוֹ מוֹרֶה עַל גֹּדֶל הָאַהֲבָה הַנִּמְדֶּדֶת בַּכִּסּוּי עַל הַפְּשָׁעִים, וּכְמוֹ שֶׁנֶּאֱמַר <small><small>(משלי י, יב)</small></small>: "וְעַל כָּל פְּשָׁעִים תְּכַסֶּה אַהֲבָה". הֲרֵי שֶׁכְּכָל שֶׁהָאַהֲבָה גְּדוֹלָה - כֵּן תְּכַסֶּה עַל פְּשָׁעִים, וּכְגֹדֶל הַכִּסּוּי עַל הַפְּשָׁעִים - כֵּן תִּוָּדַע גֹּדֶל הָאַהֲבָה. וְהִנֵּה תֵּאַרְנוּ בְּהַרְחָבָה אֶת גֹּדֶל חַסְדּוֹ שֶׁל הַבּוֹרֵא בְּקַבָּלָתוֹ אֶת הַפּוֹשְׁעִים וְהַחוֹטְאִים, מַה שֶּׁמּוֹרֶה עַל גֹּדֶל הָאַהֲבָה.
<BR>
<!--$~-->
<BR><a name="HtmpReportNum0057_L2"></a><a name="נו.BהַתּוֹעֶלֶתBשֶׁבַּמְּעִידוֹת"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נו. התועלת שבמעידות</u></span><BR></U></B></span><p></p>כְּדֵי שֶׁנָּבִין שֶׁאֱמוּנָתוֹ שֶׁל הַקָּדוֹשׁ-בָּרוּךְ-הוּא לֹא נִפְגֶּמֶת כְּלַפֵּינוּ גַּם בְּמַצְּבֵי מְעִידָה, נְבָאֵר בְּיֶתֶר שְׂאֵת שֶׁיֶּשְׁנָן אַף תּוֹעָלוֹת מִמַּצְּבֵי הָעֲלִיּוֹת וְהַיְרִידוֹת הַפּוֹקְדִים אֶת הָאָדָם.
<BR><p></p><br><b style='fodnt-size:160%;'>תּוֹעֶלֶת א' - הַנְּפִילוֹת - תְּמוּנַת מַצָּב</b>
<BR><p></p>"יָאֵר ה' פָּנָיו אֵלֶיךָ" - יִתֵּן ה' לְךָ פָּנִים שׂוֹחֲקוֹת, רַשִׁ"י. הָכֵיצַד? אָדָם בָּא לַתְּפִלָּה, מַרְגִּישׁ נֹעַם וּמְתִיקוּת וְאוֹר ה' נָגַהּ עָלָיו, מַרְגִּישׁ הוּא אֶת פָּנָיו הַשּׂוֹחֲקוֹת שֶׁל הַקָּדוֹשׁ-בָּרוּךְ-הוּא - כַּמּוּבָן אֵין עֹנֶג גָּדוֹל מִזֶּה. כָּל מִלָּה מְתוּקָה לוֹ מִדְּבַשׁ, וּמִתְעַנֵּג הוּא עַל כָּל אִמְרָה, עַל כָּל בְּרָכָה. מַרְגִּישׁ עֲרֵבוּת נִפְלָאָה גַּם כְּשֶׁתְּפִלָּתוֹ נִמְשֶׁכֶת זְמַן רַב, וּבִפְרָט אִם לְאַחַר מִכֵּן עוֹד לוֹמֵד כַּמָּה שָׁעוֹת בְּחֵשֶׁק רַב וּבְהִתְלַהֲבוּת, וּמַה גַּם כְּשֶׁדָּבָר זֶה נִמְשָׁךְ לֹא יוֹם וְלֹא יוֹמַיִם...
<BR><p></p>בְּאֹפֶן טִבְעִי, מַהִי הַרְגָּשַׁת הָאָדָם לְאַחַר תּוֹפָעָה כָּזוֹ?
<BR><p></p>מֶה חָסֵר לִי! בָּרוּךְ ה', צוֹעֵד אֲנִי בְּמַעֲלוֹת צַדִּיקִים וּקְדוֹשִׁים, הוֹלֵךְ אֲנִי בְּדֶרֶךְ הַמֶּלֶךְ, הַקָּדוֹשׁ-בָּרוּךְ-הוּא מְרֻצֶּה מִמֶּנִּי, שְׂבַע רָצוֹן מִמֶּנִּי, אֵינוֹ דּוֹרֵשׁ מִמֶּנִּי מְאוּמָה. הַכֹּל קַל. הַכֹּל הוֹלֵךְ כִּרְצוֹנִי וּרְצוֹן קוֹנִי.
<BR><p></p>שׁוֹכֵחַ הוּא דָּבָר אֶחָד. יֶשְׁנוֹ מֻשַּׂג עֲקִירַת הָרָע, וְיֶשְׁנוֹ מֻשַּׂג כְּפִיַּת הָרָע. יִתָּכֵן וְאָדָם עֲדַיִן בִּרְצוֹנוֹת וַחֲשָׁקִים רָעִים וּמְתֹעָבִים, אֶלָּא שֶׁהוּא כּוֹפֶה אוֹתָם, וְזֶה יִתָּכֵן מִיִּרְאַת בְּנֵי אָדָם וּבוּשָׁתוֹ מֵעֲשׂוֹת מַעֲשִׂים מְכֹעָרִים, אֲבָל לַעֲקֹר אֶת הָרָע מִשָּׁרְשׁוֹ - זוֹהִי עֲבוֹדָה קָשָׁה שֶׁכִּמְעַט וְאֵינָהּ בִּיכֹלֶת אֱנוֹשׁ. הָרָע חָבוּי הוּא עָמֹק וְסָבוּךְ בְּנֶפֶשׁ הָאָדָם, וְיָכוֹל הָאָדָם בְּהֶחְלֵט לִטְעוֹת וְלַחְשֹׁב כְּאִלּוּ וְהוּא לֹא קַיָּם. וְכֵיצַד מִתְגַּלֵּית אוֹתָהּ פְּנִימִיּוּת הַחֲבוּיָה? בִּשְׁעַת נִסָּיוֹן. כְּשֶׁהַכֹּל בְּסֵדֶר קָשֶׁה לְגַלּוֹת אֶת הָרָע הַפְּנִימִי שֶׁבָּאָדָם, אוּלָם אָדָם נִכָּר בְּכוֹסוֹ, בְּכִיסוֹ וּבְכַעֲסוֹ - בִּשְׁעַת כַּעַס.
<BR><p></p>וּבְכֵן, בָּא אָדָם זֶה לְבֵיתוֹ לְאַחַר יוֹם שֶׁל תְּפִלָּה וְתוֹרָה כָּרָאוּי, וּבְנֵי מֵעָיו שָׂשִׂים מֵרֹב הַצְלָחָה וְהַרְגָּשָׁתוֹ כְּמַלְאַךְ ה' מַמָּשׁ. מַגִּיעַ הוּא לְבֵיתוֹ, אִשְׁתּוֹ מַקְנִיטָתוֹ בִּדְבָרִים, יִתָּכֵן שֶׁגַּם מְחָרַפְתּוֹ, וְהִנֵּה יוֹצֵא הוּא מִכֵּלָיו - פּוֹשֵׁט צוּרָה וְלוֹבֵשׁ צוּרָה - וַיִּפְתַּח ה' אֶת פִּי הָאָתוֹן. מִמַּלְאָךְ נֶהְפָּךְ לְאָתוֹן. פּוֹעֵר פִּיו בְּכַעַס, בְּהַשְׁמָצָה, בְּהַשְׁפָּלָה, וְכָךְ שָׁעָה אֲרֻכָּה שֶׁל כַּעַס וָקֶצֶף עַל דְּבָרִים שֶׁל מַה בְּכָךְ.
<BR><p></p>לְאַחַר מִכֵּן עוֹשֶׂה הוּא "חוֹשְׁבִין": רֶגַע! מַה קּוֹרֶה אִתִּי? אֵיךְ הִתְהַפַּכְתִּי לְכַעֲסָן וּלְקַפְּדָן וּלְמַלְבִּין פְּנֵי אָדָם? הֲלֹא חָשַׁבְתִּי שֶׁהִנְנִי מַלְאַךְ ה', וְהִנֵּה רוֹאֶה אֲנִי שֶׁטָּעִיתִי וְאֵינִי אֶלָּא אוּלַי מַלְאַךְ חַבָּלָה...
<BR><p></p>נִתְבּוֹנֵן!
<BR><p></p>מִי גִּלָּה לְאָדָם זֶה אֶת מַצָּבוֹ הָאֲמִתִּי? מִי הִצִּיל אֶת חַיָּיו שֶׁל אוֹתוֹ אָדָם? לְמִי הַזְּכוּת עַל שֶׁלֹּא נָתַן לְאוֹתוֹ אָדָם לִטְעוֹת כָּל יָמָיו אִם לֹא אוֹתָהּ מְעִידָה וּנְפִילָה שֶׁנָּפַל לְכַעַס וּלְשִׁפְלוּת וְהִיא שֶׁהֶרְאֲתָה לוֹ מַה תְּמוּנַת מַצָּבוֹ? וְכָל אֶחָד בַּעֲלִיּוֹתָיו וִירִידוֹתָיו מְקַבֵּל אֶת תְּמוּנַת מַצָּבוֹ לְפִי מַה שֶּׁהוּא בֶּאֱמֶת.
<BR><p></p>וְהִנֵּה לְשֵׁם הַמְחָשָׁה, כַּאֲשֶׁר הָאָדָם בִּתְחִלַּת דֶּרֶךְ הַתְּשׁוּבָה שֶׁלּוֹ, נִסְיוֹנוֹתָיו הֵמָּה בָּעֲבֵרוֹת הַמְפֻרְסָמוֹת, וּכְגוֹן: לְחַלֵּל אוֹ לֹא לְחַלֵּל אֶת הַשַּׁבָּת, לְהָנִיחַ אוֹ לֹא לְהָנִיחַ תְּפִלִּין וְכַיּוֹצֵא. וִירִידוֹתָיו וַעֲלִיּוֹתָיו הֵמָּה בַּדְּבָרִים הַלָּלוּ. הֲרֵי שֶׁמֵּהֶם מֵבִין הוּא אֶת דַּרְגָּתוֹ.
<BR><p></p>אוּלָם כַּאֲשֶׁר הָאָדָם מִתְקַדֵּם יוֹתֵר, נְקֻדַּת הַבְּחִירָה שֶׁלּוֹ כְּבָר אֵינֶנָּה בָּעֲבֵרוֹת הַמְפֻרְסָמוֹת הַנִּזְכָּרוֹת, אֶלָּא בִּדְבָרִים עֲדִינִים יוֹתֵר, וּכְגוֹן בִּכְבִישַׁת הַתַּאֲווֹת וְתִקּוּן הַמִּדּוֹת, וּבָעֲלִיּוֹת וְהַיְרִידוֹת שֶׁלּוֹ בַּפְּרָטִים הַלָּלוּ יֵדַע אֶת מַצָּבוֹ הָאֲמִתִּי.
<BR><p></p>לְסִכּוּם: הֵיכָן שֶׁעֲדַיִן הַיֵּצֶר מְרַקֵּד עַל הָאָדָם וְרוֹדְפוֹ לְהַחֲטִיאוֹ, זֶה סִימָן שֶׁדַּרְגָּתוֹ בְּכָךְ, וְהַנִּתְבָּע מִמֶּנּוּ הוּא בְּהֶתְאֵם לִתְקִיפַת יִצְרוֹ, וּבְמַה שֶּׁתּוֹקְפוֹ יִצְרוֹ - זֶהוּ הַנִּדְרָשׁ מִמֶּנּוּ לַעֲבֹד בּוֹ.
<BR><p></p>הֲרֵי שֶׁהָעֲלִיּוֹת וְהַיְרִידוֹת הִנָּן קְנֵה מִדָּה לָאָדָם לָדַעַת אֶת דַּרְגָּתוֹ וְאֶת הַנִּדְרָשׁ מִמֶּנּוּ בְּהֶתְאֵם לְדַרְגָּתוֹ, וּלְלֹא הָעֲלִיּוֹת וְהַיְרִידוֹת הֲלֹא אָדָם זֶה יָכוֹל הָיָה לִחְיוֹת כָּל יָמָיו בְּטָעוּת וּבְגַאֲוָה וְלַחְשֹׁב עַצְמוֹ כְּמַלְאַךְ ה' צְבָאוֹת, וּלְאַחַר 120 שָׁנָה שֶׁהָיָה בָּא לְעוֹלַם הָאֱמֶת, רַק אָז הָיוּ מַרְאִים לוֹ וּמוֹכִיחִים לוֹ מַה תֹּאַר נִשְׁמָתוֹ בֶּאֱמֶת - הֲיֵשׁ אַכְזָרִיּוּת גְּדוֹלָה מִזּוֹ?! הֲלֹא גַּם בֵּין בְּנֵי אָדָם לְנַוְלוּת תֵּחָשֵׁב כְּשֶׁאָדָם מַרְאֶה לַחֲבֵרוֹ פָּנִים שֶׁל אוֹהֵב, פָּנִים שֶׁל שְׂבִיעוּת רָצוֹן, וּבְקִרְבּוֹ מַחֲשִׁיבוֹ לְנָבָל וּמֻשְׁחָת, וְעוֹד בְּדַעְתּוֹ לִנְקֹם מִמֶּנּוּ נְקָמוֹת גְּדוֹלוֹת - הֲיֵשׁ נַוְלוּת גְּדוֹלָה מִזּוֹ בֵּין חֶבְרַת בְּנֵי אָדָם?! וְאִם בֵּין חֶבְרַת בְּנֵי אָדָם פֶּשַׁע הוּא לִנְהֹג בְּהַנְהָגָה כָּזוֹ, הֲיִתָּכֵן שֶׁהַבּוֹרֵא הָרַחֲמָן כָּךְ יִנְהַג עִם הָאָדָם לְהַרְאוֹת לוֹ פָּנִים שׂוֹחֲקוֹת - יָאֵר ה' פָּנָיו אֵלֶיךָ - וּכְאִלּוּ וְהוּא מַלְאָךְ קָדוֹשׁ, וּלְבַסּוֹף לְאַחַר מוֹתוֹ יוֹכִיחוֹ עַל פָּנָיו בְּעָנְשֵׁי הַגֵּיהִנֹּם הַנּוֹרָאִים?! חָלִילָה לְשׁוֹפֵט כָּל הָאָרֶץ מִלַּעֲשׂוֹת כָּזֹאת!
<BR><p></p>וּלְכָךְ, מַה יֵּשׁ חֶסֶד גָּדוֹל מִזֶּה שֶׁמִּתְחַסֵּד הַקָּדוֹשׁ-בָּרוּךְ-הוּא עִם בְּרִיּוֹתָיו, וּמַרְאֶה הוּא לוֹ, לָאָדָם, בִּשְׁעַת נִסָּיוֹן כֵּיצַד הוּא נִרְאֶה בֶּאֱמֶת. אוֹ אֲפִלּוּ לֹא בִּשְׁעַת נִסָּיוֹן, יִתָּכֵן וּמִתְרַפֶּה אָדָם מֵעֲבוֹדָתוֹ בַּתְּפִלָּה, בַּתּוֹרָה, בִּקְדֻשַּׁת עַצְמוֹ וְכַדּוֹמֶה - עָדִיף לוֹ לְהַקָּדוֹשׁ-בָּרוּךְ-הוּא שֶׁיִּכָּשֵׁל אָדָם וְיִחְיֶה עִם הָאֱמֶת וְלֹא שֶׁיֵּלֵךְ לוֹ בְּקַל וּבְצִדְקוּת וְיִחְיֶה בְּשֶׁקֶר בְּמַחְשְׁבוֹת יֻהֲרָא.
<BR><p></p>הָאֱלֹקִים חֲשָׁבָהּ לְטוֹבָה, וְהָאָדָם חֲשָׁבָהּ לְרָעָה - עַל מֶה עָשָׂה לִי אֱלֹקִים כָּזֹאת? מַה חֶטְאִי וּמַה פִּשְׁעִי לְהַקְשׁוֹת עָלַי אֶת הָעֲבוֹדָה בְּנִסְיוֹנוֹת וּמְעִידוֹת וְלִפֹּל לַחֲלִישׁוּת הַדַּעַת? לָמָה הֲרֵעֹתָ לִי? לָמָּה לֹא עוֹזְרֵנִי ה' לְהִשָּׁאֵר בַּמַּעֲמָד הַנִּפְלָא שֶׁהָיִיתִי בּוֹ? כֻּלִּי נִכְסָף וְנֶעֱרָג לְאֵל חַי, לָמָּה לְהַפִּיל אוֹתִי וְלִרְאוֹת אֶת עַצְמִי בְּשִׁפְלוּתִי? אֲבָל הָאֱלֹקִים חֲשָׁבָהּ לְטוֹבָה לְהַצִּילְךָ מִנִּצָּחוֹן מְדֻמֶּה, לְגַלּוֹת אָזְנְךָ שֶׁאָמְנָם אַתָּה בִּשְׁלַבֵּי עֲלִיָּה, אֲבָל עֲדַיִן הַמִּלְחָמָה לְפָנֶיךָ וְזוֹ תְּמוּנַת מַצָּבְךָ. וּבְכֵן, הָאָדָם הַנָּבוֹן מֵבִין: לֹא יָגַעְתִּי לָרִיק, הִתְקַדַּמְתִּי, אֶלָּא שֶׁאֵין זֶה מַסְפִּיק, חַיָּב אֲנִי לְהִשְׁתַּלֵּם בְּהִשְׁתַּלְּמוּת נוֹסֶפֶת. וְהַטִּפֵּשׁ חוֹשֵׁב: אִם כָּכָה, הֲרֵי שֶׁלֹּא הִתְחַלְתִּי, וְעַל מָה אַתְחִיל שׁוּב? הֲלֹא יוֹדֵעַ אֲנִי שֶׁאֶמְעַד פַּעַם נוֹסֶפֶת. וְאֵינוֹ מֵבִין, שֶׁכְּכָל שֶׁיִּתְקַדֵּם יוֹתֵר, יִהְיוּ הַמְּעִידוֹת פָּחוֹת תְּלוּלוֹת, וּמְעַט מְעַט יְגָרֵשׁ אֶת הָרָע מִקִּרְבּוֹ.
<BR><p></p><br><b style='fodnt-size:160%;'>תּוֹעֶלֶת ב' - הוֹכָחַת אֱמוּנָה כֵּנָה וְנֶאֱמֶנֶת</b>
<BR><p></p>בַּמֶּה תִּוָּכַח אֱמוּנַת הָאָדָם הַאִם הִיא כֵּנָה וַאֲמִתִּית אוֹ אִינְטֶרֶסַּנְטִית? הֲלֹא כַּאֲשֶׁר עֲבוֹדָתוֹ שֶׁל הָאָדָם מַצְלִיחָה, תּוֹרָתוֹ וּתְפִלָּתוֹ מְבֹרֶכֶת וְכֵן הֶאָרַת פְּנֵי ה' אֵלָיו - מָה הַסִּבָּה שֶׁלֹּא יַאֲמִין בּוֹ וִיהֵא נֶאֱמָן אֵלָיו?! אוּלָם מָתַי נִבְחָן הַבֵּן כְּאוֹהֵב וְנֶאֱמָן אֲמִתִּי וְכֵנֶה? כַּאֲשֶׁר אָבִיו דּוֹחֵהוּ וּמְרַחֲקוֹ, וְהוּא - הַבֵּן הַנֶּאֱמָן - שׁוּב דּוֹחֵק עַצְמוֹ לָבֹא לִקְרַאת אָבִיו, וּמִתְעַקֵּשׁ לְהַאֲמִין: אַבָּא זֶה אַבָּא! אַבָּא תָּמִיד אוֹהֵב! אַבָּא אַף פַּעַם לֹא בּוֹגֵד! יֵשׁ לִי אֵמוּן מָלֵא בְּאָבִי. וְלָכֵן, מִתּוֹךְ אֵמוּן מָלֵא זֶה, חוֹזֵר אֵלָיו עַל אַף שֶׁנִּדְחָה מִפָּנָיו. מֵבִין, יֵשׁ לְאָבִי סִבּוֹת עַל מַעֲשֶׂה זֶה בִּדְחוֹתוֹ אוֹתִי, וּבֵין אִם אֲנִי יוֹרֵד לְסוֹף דַּעְתּוֹ זוֹ בֵּין אִם לֹא - אֵין בְּכָךְ כָּל סִבָּה לְהִתְכַּחֵשׁ בָּאֵמוּן שֶׁיֵּשׁ לִי לִתְלוֹת בּוֹ לְעוֹלָם.
<BR><p></p>אָדָם שֶׁנִּדְחֶה כִּבְיָכוֹל בִּנְפִילוֹת וּמְעִידוֹת בַּעֲבוֹדַת ה' וְשׁוּב מַתְחִיל הַתְחָלוֹת חֲדָשׁוֹת - מַרְאֶה אֶת אֱמוּנָתוֹ בְּבוֹרְאוֹ, אֱמוּנָה תְּמִימָה וּפְשׁוּטָה: זֶה אֱלֹקַי שֶׁבְּרָאַנִי, אָב הָרַחֲמָן מָלֵא רַחֲמִים, הוּא לְעוֹלָם לֹא יִבְגֹּד בִּי. וְזֶה בְּעֶצֶם חִיּוּב מִצְוַת "הַבִּטָּחוֹן" - לִבְטֹחַ בַּה' וְלִסְמֹךְ עָלָיו בְּכָל מִקְרֶה שֶׁאָכֵן הוּא רוֹצֶה אֶת הֲכִי טוֹב בִּשְׁבִילִי, וְהַתְּנָאִים שֶׁהוּא מַנְהִיג אוֹתִי וַאֲנִי מֻקָּף וּמְסֻבָּב בָּהֶם - הֵם הֲכִי טוֹבִים בִּשְׁבִילִי, וְאֵינוֹ מִתְיָאֵשׁ גַּם אִם מֵאָה פְּעָמִים מְנַסִּים לִדְחוֹתוֹ, וְשׁוּב חוֹזֵר וּמִתְרַפֵּס לָשׁוּב לְחֵיק אָבִיו שֶׁבַּשָּׁמַיִם, וּבִפְרָט כְּשֶׁיּוֹדֵעַ הוּא שֶׁכָּל מַהֲלָךְ זֶה שֶׁל הַמְּעִידוֹת אֵינוֹ חָלִילָה עַל מְנָת לִדְחוֹתוֹ וּלְרַחֲקוֹ, אֶלָּא עַל מְנָת לְקָרְבוֹ וּלְהַעֲלוֹתוֹ מִדַּרְגָּה לְדַרְגָּה, וְהַכֹּל נַעֲשֶׂה בְּתַכְלִית הַנֶּאֱמָנוּת וְהָאִכְפַּתִּיּוּת וּבְתַכְלִית הָרָצוֹן וְהַחֲרָדָה שֶׁל הַבּוֹרֵא לְהַצְלָחָתוֹ, וּבְמֵילָא מַאֲמִין הוּא שֶׁשָּׁמוּר הוּא מֵהַבּוֹרֵא לְבַל יַגִּיעַ לְמַצָּב שֶׁל אֲבַדּוֹן, וּבְכָךְ אֵין מָקוֹם לְיֵאוּשׁ בְּלִבּוֹ שֶׁל זֶה.
<BR><p></p>נִתְבּוֹנֵן!
<BR><p></p>זֶה הַחַי אֶת חַיָּיו בְּכָזוֹ חֲשִׁיבָה, הֲיֵשׁ יֶלֶד שַׁעֲשׁוּעִים לְהַקָּדוֹשׁ-בָּרוּךְ-הוּא יוֹתֵר מֵאָדָם כָּזֶה?! אָדָם כָּזֶה הוּא תַּכְלִית וְנֵזֶר הַבְּרִיאָה. וְכִי הַקָּדוֹשׁ-בָּרוּךְ-הוּא בָּרָא עוֹלָמוֹ לְמַלְאָכִים שֶׁאֵין לָהֶם נִסְיוֹנוֹת, לְלֹא דְּחִיּוֹת וּמְעִידוֹת?! הָעוֹלָם הֲלֹא נִבְרָא לְאָדָם יְלוּד אִשָּׁה, קָרוּץ מֵחֹמֶר, חַלַּשׁ אֹפִי, מֻקָּף בְּכֹחוֹת רֶשַׁע וְטֻמְאָה לְאֵין סוֹף וּבְכָל זֹאת עַקְשָׁן בְּדַעְתּוֹ: יֵשׁ לִי אַבָּא - אֲחַזְתִּיו וְלֹא אַרְפֶּנּוּ. מַיִם רַבִּים לֹא יוּכְלוּ לְכַבּוֹת אֶת הָאַהֲבָה. וְגַם אִם נָפַלְתִּי, מָעַדְתִּי - הֲרֵי זֶה לֹא הָיָה בְּכַוָּנָה לְהַכְעִיסוֹ וַעֲדַיִן חֲבִיבוּתֵהּ גַּבָּן. הוּא נִשְׁאָר אָבִי, וַאֲנִי נִשְׁאַרְתִּי בְּנוֹ. לְעוֹלָם אָשׁוּב אֵלָיו. וּבְטוּחַנִי שֶׁלְּעוֹלָם יְקַבְּלֵנִי כְּאָב שֶׁלְּעוֹלָם מְקַבֵּל אֶת בְּנוֹ וְשָׂמֵחַ לְהָסֵב עִמּוֹ עַל שֻׁלְחָנוֹ הֲגַם שֶׁנִּתְרַחֵק כַּמָּה שֶׁנִּתְרַחֵק. וְגַם אִם צָרִיךְ הוּא לְשַׁלֵּם עַל רִחוּקוֹ וְעַל מַעֲלָלָיו, יוֹדֵעַ הוּא שֶׁתַּשְׁלוּם זֶה הוּא מֻכְרָח לְטוֹבָתוֹ וְהוּא נַעֲשֶׂה מֵאַהֲבָתוֹ וְחֶרְדָּתוֹ שֶׁל הַבּוֹרֵא לִרְפוּאַת נַפְשׁוֹ, וּמַחְלִיט הוּא - גַּם אִם צָרִיךְ אֲנִי לִסְבֹּל עֲבוּר מַעֲלָלַי, מַה בְּכָךְ לִהְיוֹת סִבָּה לִכְרֹת אֶת הַקֶּשֶׁר בֵּין נִשְׁמָתִי שֶׁחֻצְּבָה מִתַּחַת כִּסֵּא הַכָּבוֹד - מִמְּקוֹרָהּ.
<BR><p></p>כָּאן מַפְגִּין הָאָדָם אֱמוּנָה תְּמִימָה וּפְשׁוּטָה הַמְשַׁעְשַׁעַת אֶת הַבּוֹרֵא יוֹתֵר מִכֹּל, וְעַל זֶה הָיָה אוֹמֵר ר' זוּשָׁא, אָחִיו שֶׁל ר' אֱלִימֶלֶךְ מִלִּיזֶ'נְסְק זצוק"ל <small><small>(מובא ב"שומר אמונים")</small></small>: מְצַפֶּה אֲנִי לְחַיֵּי הָעוֹלָם הַבָּא וַאֲקַוֶּה שֶׁאַגִּיעַ לָזֶה, וּלְצִפִּיָּה וְקִוּוּי זֶה מְחַכֶּה אֲנִי לֹא בִּזְכוּת הַיָּמִים הַטּוֹבִים שֶׁעָבַדְתִּי אֶת ה' בְּמֹחִין דְּגַדְלוּת מִתּוֹךְ כִּסּוּפִים וַעֲרִיגַת הַנֶּפֶשׁ, וּכְמוֹ לְאַחַר שֶׁיָּדַעְתִּי אֶת כְּבוֹדוֹ יִתְבָּרַךְ כְּפִי כֹּחִי, אֶלָּא אִם כְּבָר מְצַפֶּה אֲנִי לְחַיֵּי עוֹלָם הַבָּא, הוּא מֵהַיָּמִים הָרִאשׁוֹנִים שֶׁל מֹחִין דְּקַטְנוּת, שֶׁהָיוּ לִי דְּחִיּוֹת הַרְבֵּה, מְעִידוֹת רַבּוֹת, חֲלִישׁוּת דַּעַת גָּדוֹל, וְחָשַׁבְתִּי שֶׁאֲנִי נִדְחֶה וּמֻקְצֶה. טַעַם מִיתָה הָיָה לִי בַּתְּפִלָּה, טַעַם מִיתָה בַּתּוֹרָה, וּבְכָל זֹאת הִתְעַקַּשְׁתִּי לִהְיוֹת נֶאֱמָן לַבּוֹרֵא. מִיָּמִים אֵלּוּ מְצַפֶּה אֲנִי לִזְכּוֹת לְחַיֵּי עוֹלָם הַבָּא, כִּי הַיָּמִים שֶׁלְּאַחַר מִכֵּן - מֹחִין דְּגַדְלוּת - שֶׁהִרְגַּשְׁתִּי נֹעַם וּכְלוֹת הַנֶּפֶשׁ בִּתְפִלָּתִי - זֶהוּ שְׂכָרִי בָּעוֹלָם הַזֶּה מֵעֵין עוֹלָם הַבָּא, עַל זֶה אֲנִי צָרִיךְ עוֹד לְשָׂכָר בָּעוֹלָם הַבָּא?! הֲלֹא עֹנֶג כָּזֶה כָּל הוֹן שֶׁבָּעוֹלָם לֹא יִשְׁוֶה לוֹ וְלֹא יִדְמֶה לוֹ. הַעַל זֶה אֲבַקֵּשׁ שָׂכָר עוֹד?!
<BR><p></p>אִם כֵּן, הָאָדָם הַנָּבוֹן מְנַצֵּל אֶת הַנְּפִילוֹת לְהַפְגָּנַת אֱמוּנָה וְשָׂמֵחַ עַל הַהִזְדַּמְּנוּת שֶׁנִּזְדַּמְּנָה לוֹ לָשׁוּב לְאָבִיו שֶׁבַּשָּׁמַיִם, לְשַׁעְשְׁעוֹ בְּהַרְאוֹתוֹ לוֹ אֶת אֵמוּנוֹ בּוֹ וּבִטְחוֹנוֹ הַשָּׁלֵם שֶׁאָכֵן אָבִיו לֹא יִבְגֹּד בּוֹ. וְדוֹמֶה הוּא לְחַיָּל שֶׁנִּפְצַע בְּמִלְחָמָה לְמַעַן מַלְכּוֹ, וּבְכָל זֹאת מִתְאוֹשֵׁשׁ מִיָּד וּמַמְשִׁיךְ בְּחֵרוּף נֶפֶשׁ לָקוּם מִפְּצָעָיו וּלְחָבְשָׁם בְּדֶרֶךְ עֲרָאִית וּלְהַמְשִׁיךְ לְהִלָּחֵם, וְכַמָּה שֶׁמְּשַׁכְנְעִים אוֹתוֹ: לֵךְ לְהַבְרָאָה, נְטֹשׁ אֶת כְּלִי נִשְׁקְךָ מֵעָלֶיךָ - אֵינוֹ שׁוֹמֵעַ, וּכְאוֹמֵר: לְמַעַן מַלְכִּי אֶלָּחֵם עַד טִפַּת דָּם אַחֲרוֹנָה. לָזֶה דּוֹמֶה הַקָּם מִנְּפִילָתוֹ וּמִתְאַבֵּק לָקוּם קִימָה חֲדָשָׁה לְמַעַן מַלְכּוֹ וֵאלֹקָיו. הֲיֵשׁ נֶאֱמָנוּת גְּדוֹלָה מִזּוֹ?!
<BR><p></p><br><b style='fodnt-size:160%;'>תּוֹעֶלֶת ג' - הַנְּפִילוֹת מוֹצִיאוֹת מֵהַסְּטַנְדַרְט</b>
<BR><p></p>הִסְתַּפְּקוּת בְּמוּעָט עֲבוֹדָה גְּדוֹלָה הִיא - אוּלָם לֹא בָּרוּחָנִיּוּת. אָסוּר לָאָדָם לְהִסְתַּפֵּק בַּשִּׁגְרָה בְּמִצְוַת אֲנָשִׁים מְלֻמָּדָה וְלַעֲבֹד מִתּוֹךְ הֶרְגֵּל. קְצָת תּוֹרָה, פֹּה שׁוֹמְעִים שִׁעוּר תּוֹרָה, שָׁם שׁוֹמְעִים אֵיזוֹ קַלֶּטֶת, פַּעַם כֵּן פַּעַם לֹא, פַּעַם מִתְפַּלְלִים טוֹב, פַּעַם כָּכָה - אֵיךְ שֶׁבָּא. פְּעָמִים מִתְגַּבְּרִים עַל הַמִּדּוֹת פְּעָמִים שֶׁלֹּא. כָּכָה נִרְאֵית עֲבוֹדַת הָאָדָם טֶרֶם סָפַג אֶת הַנְּפִילָה. מָתַי יִתְעוֹרֵר אָדָם וְיָבִין שֶׁמַּצָּבוֹ מְסֻכָּן וְעָלוּל הוּא לִהְיוֹת צוֹעֵד בַּכִּוּוּן לִבְאֵר שַׁחַת וְאֵין לְהַקָּדוֹשׁ-בָּרוּךְ-הוּא נַחַת מִמֶּנּוּ, וּמַקְפִּיד עָלָיו עַל הֱיוֹתוֹ חֲסַר לֵב וְכֻלּוֹ חִיצוֹנִיּוּת בִּלְבַד? הֲלֹא רַק כְּשֶׁיִּמְעֹד וְיִפֹּל גַּם מֵהַסְּטַנְדַרְט שֶׁלּוֹ, רַק אָז יָבִין שֶׁעִם עֲבוֹדַת ה' סְטַנְדַרְטִית אִי אֶפְשָׁר לִהְיוֹת בָּטוּחַ מֵהַיֵּצֶר הָרַע וַעֲבוֹדָה כָּזוֹ אֵינָהּ בַּר קַיָּמָא, וְחַיָּבִים לְהִתְאַמֵּץ וְלִגְדֹּר גְּדֵרִים וּסְיָגִים וְלִהְיוֹת יוֹתֵר רְצִינִי.
<BR><p></p><br><b style='fodnt-size:160%;'>תּוֹעֶלֶת ד' - הַנְּפִילָה - לִמּוּד לְהַכְנָעָה וְלַעֲנָוָה</b>
<BR><p></p>בְּעֶצֶם, הַהִתְמָרְדוּת שֶׁל הָאָדָם בִּשְׁעַת נְפִילָה וֶהֱיוֹתוֹ קָץ בַּעֲבוֹדָתוֹ עֵקֶב מְעִידָה, אֵינָהּ אֶלָּא גַּאֲוָה, וְאֵינוֹ אֶלָּא כְּאוֹמֵר: לִי הָיְתָה מַגִּיעָה נְפִילָה כָּזוֹ?! לְאִישׁ אֲשֶׁר כָּמוֹנִי שֶׁהִגִּיעַ לְמַדְרֵגָה מַגִּיעָה סְטִירַת לְחִי כָּזוֹ מִן הַשָּׁמַיִם לִדְחוֹתֵנִי מֵעַל פָּנָיו?! הֲלֹא לְאִישׁ אֲשֶׁר כָּמוֹנִי לֹא מַתְאִים כְּלָל לְהִכָּשֵׁל! זֶהוּ לֹא לִכְבוֹדִי! זֶה מַתְאִים לַאֲנָשִׁים הַשְּׁפָלִים וְהַיְרוּדִים מִמֶּנִּי, לֹא לְאִישׁ מַעֲלָה כָּמוֹנִי...
<BR><p></p>בְּחַסְדֵי ה', עַל אוֹתוֹ עוֹבֵד ה', שֶׁיִּתָּכֵן שֶׁעוֹבֵד ה' בֶּאֱמֶת מִכָּל לִבּוֹ וּבְכָל כֹּחוֹ וְאֵינוֹ נִצְרָךְ לִמְעִידוֹת בִּשְׁבִיל לְלַמְּדוֹ לָצֵאת מֵהַסְּטַנְדַרְט לְפִי שֶׁעוֹבֵד אֶת ה' בֶּאֱמֶת <small><small>(כמבואר בתועלת ג')</small></small>, וְלֹא נִצְרָךְ לוֹ מְעִידָה לְהַפְגִּין אֱמוּנָה וְכֵנוּת, לְפִי שֶׁאָכֵן אֱמוּנָתוֹ תְּמִימָה, פְּשׁוּטָה וְכֵנָה <small><small>(כמבואר בתועלת ב')</small></small>, וְלֹא נִצְרָךְ לוֹ מְעִידָה לְהַרְאוֹת לוֹ אֶת תְּמוּנַת מַצָּבוֹ הַגְּרוּעָה לְפִי שֶׁאֵינוֹ גָּרוּעַ כְּלָל <small><small>(כמבואר בתועלת א')</small></small>, אוּלָם בִּשְׁבִיל הִרְהוּרֵי יֻהֲרָא שֶׁצָּצִים בְּקִרְבּוֹ לְהַחֲשִׁיב עַצְמוֹ מֵעַל כֻּלָּם, מִתְחַסֵּד ה' עִמּוֹ לְהַפִּילוֹ כְּדֵי שֶׁיָּבִין, שֶׁאִם הִגִּיעַ לְמַה שֶּׁהִגִּיעַ - זֶהוּ רַק בְּעֵזֶר ה', וְלֹא בְּכֹחוֹת עַצְמוֹ בִּלְבַד, וּכְשֶׁרַק עֵזֶר ה' מִתְרַפֶּה מִמֶּנּוּ - אֵינוֹ שָׁוֶה כְּלוּם.
<BR>
<!--$~-->
<BR><a name="HtmpReportNum0058_L2"></a><a name="נז.BהֲכִיBנִדְרָשׁBמֵאִתָּנוּBלְבַלBנִכָּשֵׁלBלְעוֹלָם?!"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נז. הכי נדרש מאתנו לבל נכשל לעולם?!</u></span><BR></U></B></span><p></p>וְעוֹד נָשׁוּב וְנִתְבּוֹנֵן, הֲלֹא נֶאֱמַר: "כִּי יֵצֶר לֵב הָאָדָם רַע מִנְּעֻרָיו". רָאָה הַקָּדוֹשׁ-בָּרוּךְ-הוּא שֶׁהַצַּדִּיקִים מוּעָטִים - עָמַד וּשְׁתָלָן בְּכָל דּוֹר וָדוֹר. מֵרֹאשׁ יָדַע הַקָּדוֹשׁ-בָּרוּךְ-הוּא יִצְרֵנוּ, זָכוּר כִּי עָפָר אֲנַחְנוּ. מֵרֹאשׁ הִמְצִיא לָנוּ אֶת רַוְחַת וְהַצָּלַת "הַתְּשׁוּבָה" שֶׁנִּבְרְאָה קֹדֶם שֶׁנִּבְרָא הָעוֹלָם, כִּי יָדַע הַבּוֹרֵא שֶׁלֹּא יִתָּכֵן שֶׁאָדָם יַצְלִיחַ לַעֲמֹד בַּמִּלְחָמָה הַקָּשָׁה מִבְּלִי מְעִידוֹת וּנְפִילוֹת. לְלֹא סָפֵק, לָקַח הַקָּדוֹשׁ-בָּרוּךְ-הוּא בְּחֶשְׁבּוֹן שֶׁגַּם הַצַּדִּיק הַגָּדוֹל בְּיוֹתֵר פְּעָמִים שֶׁיְּאַכְזֵב בְּתוֹצְאוֹת הַלְּחִימָה - "אֵין צַדִּיק בָּאָרֶץ אֲשֶׁר יַעֲשֶׂה טּוֹב וְלֹא יֶחֱטָא".
<BR><p></p>אִם כֵּן, הַשְּׁאֵלָה נִשְׁאֶלֶת:
<BR><p></p>מַה נִּדְרָשׁ מֵהָאָדָם - שֶׁלֹּא לִפֹּל לְעוֹלָם?! תָּמִיד תָּמִיד לְנַצֵּחַ לְלֹא פִסְפּוּס אֶחָד?! הֲרֵי זֶה לֹא יִתָּכֵן! וְאִם זֶה לֹא יִתָּכֵן מֵאַחַר וְהַכִּשָּׁלוֹן בְּמַעֲרֶכֶת הַמִּלְחָמָה מְחֻיַּב הַמְּצִיאוּת - הֲרֵי שֶׁהוּא לֹא נִדְרָשׁ! וְאִם כֵּן, מָה הַנִּדְרָשׁ? בְּהֶכְרֵחַ עָלֵינוּ לוֹמַר שֶׁהַנִּדְרָשׁ הוּא לְהִלָּחֵם בִּלְבַד, לְהִשְׁתַּדֵּל כְּפִי הָאֶפְשָׁרֻיּוֹת שֶׁיֶּשְׁנָן בְּיַד הָאָדָם וּלְנַצְּלָן בְּכָל כֹּחוֹ, וְגַם אִם הִתְרַפָּה וְגָבַר עָלָיו יִצְרוֹ וְנִכְשַׁל - הֲרֵי שֶׁזֶּה צָפוּי הָיָה מֵרֹאשׁ לְלֹא שׁוּם סָפֵק.
<BR><p></p>נָכוֹן, הַבְּחִירָה בְּיַד הָאָדָם, אֲבָל הָאָדָם, עִם כָּל זְכוּת בְּחִירָתוֹ, לֹא יִתָּכֵן שֶׁתָּמִיד יְנַצַּח. וְלָכֵן אָמְנָם יִתָּבַע עַל חֶטְאוֹ, אֲבָל זֶהוּ כְּדֵי לְנַקּוֹתוֹ וּלְחַטֹּאתוֹ מִכֶּתֶם הַחֵטְא, אֲבָל בְּשׁוּם אֹפֶן לֹא יַעֲלֶה עַל הַדַּעַת שֶׁבִּשְׁבִיל כִּשְׁלוֹנוֹ אָבֵד שִׂבְרוֹ וּבָטֵל סִכּוּיוֹ וְנֶחְתָּם עָלָיו "שׁוּבוּ בָּנִים שׁוֹבָבִים חוּץ מִמֶּנּוּ", חַס וְשָׁלוֹם. כִּי הֲלֹא הָיָה צָפוּי שֶׁיֶּחֱטָא, וְהַנִּדְרָשׁ מִמֶּנּוּ זֶהוּ שׁוּב לָקוּם וּלְהַתְחִיל מֵחָדָשׁ.
<BR><p></p>לְאַחַר הֲבָנַת הַדְּבָרִים הַנִּזְכָּרִים לְמַעְלָה, נַשְׂכִּיל לְהָבִין שֶׁאֵין בְּעֶצֶם מֻשָּׂג שֶׁל הֲלִיכָה אָחוֹרָה. לְמִי שֶׁבֶּאֱמֶת לֹא נוֹפֵל בָּרוּחַ וְאַף שֶׁנּוֹפֵל בְּכִשְׁלוֹן הַמַּעֲשֶׂה, לְעוֹלָם הוּא בְּמַצָּב שֶׁל הִתְקַדְּמוּת וַהֲרָצָה לִקְרַאת הַשְּׁלֵמוּת.
<BR><p></p>וּבְדֶרֶךְ מָשָׁל, לְמָה הַדָּבָר דּוֹמֶה? לְאָדָם הַבּוֹנֶה בִּנְיָן, וְכַאֲשֶׁר בָּנָה קוֹמָה רִאשׁוֹנָה - קָרְסָה לוֹ הַתִּקְרָה. בְּנָאָהּ שׁוּב - הֲרֵי שֶׁבְּכָךְ פָּעַל ב' פְּעֻלּוֹת: א. שִׁקֵּם אֶת הֲרִיסוֹת הַקּוֹמָה הָרִאשׁוֹנָה. ב. בָּנָה תַּשְׁתִּית לַקּוֹמָה הַשְּׁנִיָּה. וְכֵן הָלְאָה, קָרְסָה לוֹ לְאַחַר מִכֵּן הַתִּקְרָה שֶׁל הַקּוֹמָה הַשְּׁנִיָּה, בְּנָאָהּ - הֲרֵי פָּעַל שׁוּב ב' פְּעֻלּוֹת: א. שִׁקֵּם אֶת הֲרִיסוֹת הַקּוֹמָה הַשְּׁנִיָּה. ב. בָּנָה תַּשְׁתִּית לַקּוֹמָה הַשְּׁלִישִׁית. וְכֵן עַל זֶה הַדֶּרֶךְ...
<BR><p></p>כֵּן הוּא הַמּוֹעֵד בְּמַהֲלַךְ עֲבוֹדָתוֹ הָרוּחָנִית: בּוֹנֶה הוּא לְעַצְמוֹ חִזּוּק בְּדָבָר מְסֻיָּם, מוֹעֵד בּוֹ וְשׁוּב מְתַקְּנוֹ - הֲרֵי שֶׁבְּכָךְ מְשַׁקֵּם הֲרִיסוֹת חִזּוּקוֹ הָרִאשׁוֹן וּמִתְקַדֵּם הָלְאָה. מְעִידָה הַבָּאָה שֶׁתֶּאֱרַע לוֹ אֵינֶנָּה חוֹזֶרֶת וְנִשְׁנֵית לְאוֹתָהּ מְעִידָה בָּהּ נָפַל קֹדֶם לָכֵן, אֶלָּא זוֹ מְעִידָה בְּדַרְגָּה הַגְּבוֹהָה יוֹתֵר, וְכָךְ מִפַּעַם לְפַעַם, אַף שֶׁיִּמְעַד, אוּלָם בְּמַקְבִּיל מִתְקַדֵּם הוּא מִקּוֹמָה לְקוֹמָה.
<BR><p></p>וְהַסִּבָּה לְכָךְ - לְפִי שֶׁהוּא מִתְחַסֵּן בְּכָל נְפִילָה וְקִימָה, וְכָל קִימָה מֵהַנְּפִילָה הִיא יְצִירָה חֲדָשָׁה לְגַמְרֵי, כַּמְבֹאָר לְעֵיל מִתּוֹעֲלוֹת הַנְּפִילוֹת, וּבְכָל קִימָה הֲרֵי שֶׁהוּא:
<BR><p></p><blockquote><b>א.</b> מַכִּיר אֶת מַצָּבוֹ הָאֲמִתִּי וּמְחַפֵּשׂ דֶּרֶךְ לְהִשְׁתַּלְּמוּת יְתֵרָה, וּמֵבִין שֶׁכְּכָל שֶׁהוּא נִצְרָךְ לַעֲלוֹת יוֹתֵר וּלְהִשְׁתַּלֵּם, יוֹתֵר נִצְרָךְ הוּא שׁוּב לְנִסָּיוֹן חָדָשׁ וְקָשֶׁה מִקּוֹדְמוֹ, וְאֵין זֶה גּוֹרֵעַ מִמַּעֲמָדוֹ הַקּוֹדֵם כְּלָל, אֶלָּא לְהֶפֶךְ - בְּכָךְ שֶׁיָּקוּם וְלֹא יֵחָלֵשׁ בְּדַעְתּוֹ, מִתְקַדֵּם הוּא הָלְאָה.
<BR><p></p><b>ב.</b> בְּכָל קִימָה מַפְגִּין הוּא נֶאֱמָנוּת כֵּנָה וַאֲמִתִּית לַבּוֹרֵא, דָּבָר שֶׁיְּזַכֶּה אוֹתוֹ לְמַעֲלָה עֶלְיוֹנָה יוֹתֵר, וְנִמְצָא שֶׁבְּקִימָה זוֹ זַכַּאי הוּא לְהַעְפִּיל לְקוֹמָה נוֹסֶפֶת.
<BR><p></p><b>ג.</b> מֵהַנְּפִילָה מִתְעוֹרֵר לָצֵאת מִמַּצַּב הַסְּטַנְדַרְט כַּמְבֹאָר לְעֵיל בְּתוֹעֶלֶת ג'.
<BR><p></p><b>ד.</b> בְּכָךְ לָמוּד הוּא לְמִדַּת הָעֲנָוָה וְהַהַכְנָעָה, הֵמָּה הַתְּנַאי הַיָּחִיד לְהֶאָרַת פְּנֵי ה', וּמִבְּלִי זֶה כָּל עֲבוֹדָתוֹ תּוֹעֵבָה - "תּוֹעֲבַת ה' כָּל גְּבַהּ לֵב".</blockquote>
<BR>
<!--$~-->
<a name="HtmpReportNum0059_L2"></a><a name="נח.BטַעַםBנוֹסָףBלְתוֹעֶלֶתBהַיְרִידוֹתBוְהָעֲלִיּוֹת"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נח. טעם נוסף לתועלת הירידות והעליות</u></span><BR></U></B></span><p></p>יִסּוּרֵי הָעֲלִיּוֹת וְהַיְרִידוֹת בַּעֲבוֹדַת ה' - טוֹבָה גְּדוֹלָה לָאָדָם
<BR><p></p>זֶה לְשׁוֹן מָרָן הַ"קְּהִלּוֹת יַעֲקֹב" בְּמִכְתָּב <small><small>(נדפס ב"קריינא דאיגרתא" חלק א, ג)</small></small>: כָּל תַּלְמִיד וְתַלְמִיד יֵשׁ לוֹ זְמַנֵּי עֲלִיּוֹת וִירִידוֹת, זְמַנִּים מִזְּמַנִּים שׁוֹנִים, וְסִבּוֹת רַבּוֹת לָזֶה, וְהַכֹּל נִסְיוֹנוֹת לָאָדָם. וְאַל יִפֹּל לִבּוֹ כְּלָל, כִּי הָעוֹלָם הַזֶּה הוּא עוֹלַם הַתְּמוּרוֹת לְאֵין שִׁעוּר, וְסוֹף הַהַצְלָחוֹת לָבֹא.
<BR><p></p>וְהִנֵּה כְּתִיב <small><small>(משלי כד, טז)</small></small>: "כִּי שֶׁבַע יִפּוֹל צַדִּיק וָקָם", וּפֵרְשׁוּ בְּסִפְרֵי יְרֵאִים דְּקָאֵי עַל נְפִילוֹת בְּמַדְרֵגוֹת עֲבוֹדַת ה' יִתְבָּרַךְ, שֶׁהַתַּלְמִיד חָכָם נוֹפֵל וְחוֹזֵר וּמִתְחַזֵּק, וְכֵן חוֹזֵר חָלִילָה <small>[וְאָמְנָם אֵין זֶה בְּאָדָם פָּשׁוּט שֶׁכָּל עֲבוֹדָתוֹ אֵינָהּ אֶלָּא כְּמִצְוַת אֲנָשִׁים מְלֻמָּדָה, אֲבָל הוּא בְּצַדִּיקִים שֶׁמִּשְׁתַּדְּלִים לְהִתְקָרֵב לְיוֹצְרָם בְּאַהֲבָה וְיִרְאָה וּלְעָבְדוֹ בְּלֵבָב שָׁלֵם, שֶׁהֵמָּה יֵשׁ לָהֶם עֲלִיּוֹת וִירִידוֹת, כָּל אֶחָד לְפִי מַדְרֵגָתוֹ]</small>. וְאָמְנָם, גַּם בִּשְׁעַת נְפִילָתוֹ הוּא מִשִּׁכְמוֹ וָמַעְלָה גָּבוֹהַּ מִפְּשׁוּטֵי הָעָם, אֲבָל לְגַבֵּי דִּידֵיהּ - נְפִילָה הִיא.
<BR><p></p>וְלִכְאוֹרָה כָּל הַנְּפִילוֹת הַלָּלוּ אֵינָם אֶלָּא צָרוֹת צְרוּרוֹת, וְלָמָּה נִבְרְאוּ? אֲבָל בֶּאֱמֶת יֵשׁ מֵהַנְּפִילוֹת הַלָּלוּ רֶוַח עָצוּם, כִּי הָאָדָם בְּטִבְעוֹ, אַף עַל פִּי שֶׁבְּעִנְיְנֵי מָמוֹן וּשְׁאָר תַּאֲווֹת לֹא יֵדַע שָׂבְעָה <small>[כִּי מִי שֶׁיֵּשׁ לוֹ מָנֶה רוֹצֶה מָאתַיִם וְכוּ']</small>, מִכָּל מָקוֹם, בְּעִנְיְנֵי הָרוּחָנִיּוּת הוּא בְּטִבְעוֹ בְּגֶדֶר "שָׂמֵחַ בְּחֶלְקוֹ", וְכָל זְמַן שֶׁרוֹאֶה שֶׁחֶלְקוֹ מִתְקַיֵּם בְּיָדוֹ אֵינֶנּוּ לָהוּט לְתוֹסֶפֶת קְדֻשָּׁה, וּבְמֶשֶׁךְ הַזְּמַן תּוּכַל, חַס וְשָׁלוֹם, לְהִתְהַפֵּךְ כָּל עֲבוֹדָתוֹ לְמִצְוַת אֲנָשִׁים מְלֻמָּדָה.
<BR><p></p>אֲבָל כְּשֶׁנּוֹפֵל, וְרוֹאֶה שֶׁגַּם מַה שֶּׁכְּבָר זָכָה מִתְעַרְעֵר וְנִשְׁמָט מִיָּדוֹ - עַל זֶה הוּא יוֹצֵא בְּקַנָּאוּת לְהַצִּיל אֶת עַצְמוֹ מִנְּפִילוֹת. וּמִתּוֹךְ הִשְׁתַּדְּלוּת לְהַצִּיל מַה שֶּׁכְּבָר זָכָה, הֲרֵי הוּא מִתְעַלֶּה יוֹתֵר וְיוֹתֵר. וּבֶאֱמֶת, עֶצֶם הַ"הִשְׁתַּדְּלוּת" עַצְמָהּ הִיא עֲבוֹדָה קְדוֹשָׁה וַחֲשׁוּבָה לִפְנֵי הַמָּקוֹם בָּרוּךְ הוּא, שֶׁהֲרֵי הוּא עוֹסֵק בַּעֲבוֹדָתוֹ יִתְבָּרַךְ שְׁמוֹ. וַאֲפִלּוּ אִלּוּ יְהֵא מַצָּבוֹ כָּךְ כָּל יְמֵי חַיָּיו - זֶה הוּא תַּכְלִיתוֹ בְּעוֹלָמוֹ, וְכָל שֶׁכֵּן שֶׁבֶּאֱמֶת לֹא לְעוֹלָם יְהֵא מַצָּבוֹ כָּכָה, כִּי סוֹף - סוֹף זוֹכֶה לְסִיַּעְתָּא דִשְׁמַיָּא וִיהֵא לִבּוֹ עֵר לַעֲבוֹדָתוֹ יִתְבָּרַךְ שְׁמוֹ בְּלֹא דְּחִיפוֹת תְּכוּפוֹת שֶׁעַל יְדֵי נְפִילוֹת.
<BR><p></p>וְנִמְצָא שֶׁהַנְּפִילוֹת הַלָּלוּ וִירִידָה זוֹ, צֹרֶךְ עֲלִיָּה הֵן. <small>[אָכֵן יֵשׁ בָּזֶה סַכָּנָה גְּדוֹלָה, כִּי רַבִּים נָפְלוּ וְנִשְׁאֲרוּ שְׁבוּרִים, וְצָרִיךְ לְבַקֵּשׁ רַחֲמִים רַבִּים לְהִנָּצֵל מִזֶּה.]</small> וּמִכָּל מָקוֹם, כְּשֶׁחוֹזֵר וּמִתְחַזֵּק לַעֲלוֹת תָּמִיד בְּמַעֲלוֹת הַקֹּדֶשׁ, יֵשׁ תּוֹעֶלֶת רַבָּה בְּהַנְּפִילוֹת הַלָּלוּ. כָּל הַדְּבָרִים הַנִּזְכָּרִים לְעֵיל מְבֹאָרִים בַּסְּפָרִים הַקְּדוֹשִׁים, וְאֵינֶנִּי אֶלָּא כְּמַעְתִּיק מַה שֶּׁכָּתְבוּ סִפְרֵי יְרֵאִים. וְעַל פִּי זֶה יֵשׁ לְפָרֵשׁ הַפָּסוּק "בִּמְקוֹם אֲשֶׁר יֵאָמֵר לָהֶם לֹא - עַמִּי אַתֶּם יֵאָמֵר לָהֶם בְּנֵי אֵל - חָי" - שֶׁבִּמְקוֹם אֲשֶׁר יֵאָמֵר לָהֶם לֹא עַמִּי, הַיְנוּ בְּהַנְּפִילוֹת שֶׁעַל יָדָם מִתְרַחֵק וּמִתְקָרֵר לְפִי שָׁעָה בַּעֲבוֹדָתוֹ יִתְבָּרַךְ - בָּזֶה עַצְמוֹ יֵאָמֵר לָהֶם בְּנֵי קֵל חַי, שֶׁהֵן עַצְמָן הֵמָּה סִבָּה לַהִתְקָרְבוּת, וְכַנִּזְכַּר לְעֵיל. <small><small>(מספר "ברכת פרץ" פרשת במדבר)</small></small>.
<BR>
<!--$~-->
<BR><a name="HtmpReportNum0060_L2"></a><a name="נט.BגַּםBסְטִיַּתBהַבָּנִיםBוְהַבָּנוֹתBמִדֶּרֶךְBה'BהוּאBנִצְרָךְBלְצֹורֶךְBתִּיקּוּנָם"></a><br><span style="font-size:28px; ">
<p></p>
<B><U><span style='color:RGB(45,104,176);'><u>נט. גם סטית הבנים והבנות מדרך ה' הוא נצרך לצורך תיקונם</u></span><BR></U></B></span><p></p>וּבְכָאן אֲבָאֵר תְּשׁוּבָה שֶׁהֵשַׁבְתִּי לְכַמָּה אֲנָשִׁים שֶׁבְּנֵיהֶם וּבְנוֹתֵיהֶם סָרוּ מִן הַדֶּרֶךְ, וּשְׁאֵלָתָם בְּפִיהֶם: רִבּוֹנוֹ שֶׁל עוֹלָם, מַדּוּעַ נַעֲשָׂה לָהֶם כָּךְ, שֶׁלְּאַחַר שֶׁחִנְּכוּ אֶת בְּנֵיהֶם וּבְנוֹתֵיהֶם לְתוֹרָה וּלְיִרְאַת שָׁמַיִם וְהִנֵּה סָרוּ מִן הַדֶּרֶךְ, וּבְחֶלְקָם אַף מַצְהִירִים שֶׁמָּסְרוּ נַפְשָׁם עַל חִנּוּךְ בְּנֵיהֶם וּבְנוֹתֵיהֶם. וּבְכֵן שְׁאֵלָתָם, מַדּוּעַ נֶחְטְפוּ לָהֶם בְּנֵיהֶם עַל יְדֵי כֹּחוֹת הַטֻּמְאָה לַעֲבֹר עַל דָּתָם, שֶׁכֵּן הֲלֹא בָּנִים וּבָנוֹת אֵלּוּ נֶחְטָפִים מֵהַקְּדֻשָּׁה בְּגִיל רַךְ, שֶׁעֲדַיִן אֵין לָהֶם אֶת הַכֹּחַ לַעֲמֹד מוּל הַנִּסְיוֹנוֹת וְהַפִּתּוּיִים הַמְסֻבָּכִים. בְּסַךְ - הַכֹּל הִנָּם בְּגִיל 15 - 16, וּמִי מְלֻמַּד מִלְחָמָה הַיּוֹם בְּגִיל כָּזֶה? וּבְכֵן, מִי מַרְוִיחַ מִמַּצָּב כָּזֶה וְלָמָּה נַעֲשֶׂה שְׁמָד כָּזֶה מִצְּעִירֵי הַצֹּאן?
<BR><p></p>וְעַל כָּךְ הֵשַׁבְתִּי לָהֶם: זוֹ גְּזֵרָה וְאֵין לָכֶם רְשׁוּת לְהַרְהֵר אַחֲרֶיהָ!!!
<BR><p></p>פְּעָמִים רַבּוֹת מְחַנְּכִים הוֹרִים אֶת הַבֵּן בְּמָקוֹם מְעֻלֶּה, עַל יְדֵי מְחַנְּכִים יִרְאֵי שָׁמַיִם, מַשְׁקִיעִים הַרְבֵּה כֹּחַ וּמָמוֹן לְהַצְלָחַת הַיֶּלֶד, וּלְבַסּוֹף - "וַיְקַו לַעֲשׂוֹת עֲנָבִים וַיַּעַשׂ בְּאוּשִׁים" <small><small>(ישעיה ה, ב)</small></small>.
<BR><p></p>הַרְבֵּה פְּעָמִים אֱמֶת הוּא שֶׁאֵין הַדָּבָר מֵחֲמַת מֶחְדָּלָם, וְהָעֻבְדָּה - שֶׁהַרְבֵּה פָּחוֹת הַשְׁקָעָה מַשְׁקִיעִים הוֹרִים אֲחֵרִים בְּיַלְדֵיהֶם, וְעִם כָּל זֶה יוֹצְאִים מֻצְלָחִים בְּיוֹתֵר.
<BR><p></p>צְרִיכִים אָנוּ לְהָבִין: זוֹ גְּזֵרָה!
<BR><p></p>בְּעִקְבוֹת מְשִׁיחָא יֶשְׁנָהּ גְּזֵרָה: חֻצְפָּה יִסְגֵּי, בֵּן קָם בְּאָבִיו, בַּת קָמָה בְּאִמָּהּ! וּכְמוֹ שֶׁהֶאֱרַכְנוּ בְּסִפְרֵנוּ "אֶת עֲמָלֵנוּ", כִּי יֶשְׁנָן נְשָׁמוֹת שֶׁהַקִּלְקוּל מֻשְׁרָשׁ בָּהֶן, אִם זֶה מֵחֵטְא אָדָם הָרִאשׁוֹן אוֹ מֵחֶטְאָם בְּגִלְגּוּלִים קוֹדְמִים שֶׁחָטְאוּ מִתּוֹךְ בְּחִירָתָם הַחָפְשִׁית, וּמֻכְרָח הוּא לָצֵאת וּלְהִתְבַּטֹּאת בַּעֲבַרְיָנוּתָם, וּמִשָּׁם יָבוֹאוּ לְבַסּוֹף לְתִקּוּנָם, וְשָׁם הִסְבַּרְנוּ בַּאֲרִיכוּת שֶׁיֶּשְׁנָן נְשָׁמוֹת שֶׁזֶּהוּ תִּקּוּנָן בְּדַוְקָא, שֶׁיֵּרְדוּ לַשְּׁאוֹל וּמִשָּׁם יַכִּירוּ בַּסְּחִי וּמָאוֹס וּבַגֹּעַל שֶׁבַּטֻּמְאָה, יִמְאֲסוּ בָּהּ וְיַחְזְרוּ בִּתְשׁוּבָה, כָּךְ שֶׁגַּם הַנְהָגָה זוֹ הִיא בְּהַשְׁגָּחָה מֵאַהֲבַת ה' וְחֶפְצוֹ בְּתִקּוּן כָּל נִשְׁמוֹת יִשְׂרָאֵל.
<BR><p></p>וְהִנֵּה הָעֻבְדָּה שֶׁלֹּא הִצְלַחְתֶּם לְהוֹעִיל, וְאַף שֶׁלֹּא חֲסַכְתֶּם מִזְּמַנְּכֶם לָרוּץ אֵצֶל מֵיטַב הַיּוֹעֲצִים שֶׁהִתְיָעַצְתֶּם אִתָּם, שִׁלַּמְתֶּם עֲלֵיהֶם בְּמֵיטָב כְּדֵי לְאַבְחֵן אֶת בְּעָיָתָם - וְהַכֹּל כְּלֹא הָיָה.
<BR><p></p>וְעוֹד, הֲרֵי רוֹאִים אָנוּ שֶׁתּוֹפָעָה זוֹ שֶׁל תַּרְבּוּת רָעָה מְצוּיָה גַּם אֵצֶל תַּלְמִידֵי חֲכָמִים אַנְשֵׁי חִנּוּךְ וּמִבָּתִּים שֶׁל תּוֹרָה וְיִרְאַת שָׁמַיִם לֹא פָּחוֹת מֵאֲשֶׁר אֵצֶל בַּעֲלֵי בָּתִּים וְאוּלַי אַף יוֹתֵר, וַהֲרֵי מִבַּיִת הַמְחַנֵּךְ לְתוֹרָה וְיִרְאַת שָׁמַיִם אֵין הַדָּבָר טִבְעִי שֶׁתֵּצֵא מִשָּׁם תַּרְבּוּת רָעָה.
<BR><p></p>בְּהַרְבֵּה מִקְרִים זֶה מֻכְרָח, זוֹ גְּזֵרָה, וְיֵשׁ לְקַבְּלָהּ בָּאֳפָנִים שֶׁיֵּשׁ לְקַבֵּל כָּל גְּזֵרָה אַחֶרֶת.
<BR>
<!--$~-->
<BR><a name="HtmpReportNum0061_L2"></a><a name="ס.BעִימּוֹBאָנֹכִיBבְצָרָה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ס. עימו אנכי בצרה</u></span><BR></U></B></span><p></p>עוֹד תִּתְבּוֹנֵן, הוֹרֶה יָקָר!
<BR><p></p>וְכִי הַיְלָדִים אֲשֶׁר חָנַן ה' אוֹתְךָ, יְלָדֶיךָ הֵם וְלֹא יְלָדָיו שֶׁל הַקָּדוֹשׁ-בָּרוּךְ-הוּא?! הֲלֹא יָדַעְנוּ גַּם יָדַעְנוּ שֶׁהַנְּשָׁמוֹת הַקְּדוֹשׁוֹת שֶׁל עַם יִשְׂרָאֵל הֵן בָּנָיו שֶׁל הַקָּדוֹשׁ-בָּרוּךְ-הוּא, וְכַנֶּאֱמַר <small><small>(דברים יד, א)</small></small>: "בָּנִים אַתֶּם לַה' אֱלֹקֵיכֶם", וְהַבָּנִים וְהַבָּנוֹת שֶׁיֵּשׁ לְךָ הֵם בָּנָיו שֶׁל מָקוֹם אַף יוֹתֵר מִשֶּׁלְּךָ, שֶׁהֲרֵי מְבֹאָר בַּגְּמָרָא <small><small>(נידה לא ע"א)</small></small>: שְׁלֹשָׁה שֻׁתָּפִין בָּאָדָם; הָאָב נוֹתֵן הָאֹדֶם שֶׁבַּבֵּן, וְהָאֵם הַלֹּבֶן, וְאִלּוּ הַקָּדוֹשׁ-בָּרוּךְ-הוּא נוֹפֵחַ בָּאָדָם נִשְׁמַת חַיִּים שֶׁהִיא הָרְאִיָּה, הַשְּׁמִיעָה, הַחוּשׁ, הַשֵּׂכֶל וְהַבִּינָה.
<BR><p></p>אִם כֵּן, לְמִי יֵשׁ חֵלֶק גָּדוֹל יוֹתֵר בַּבֵּן אִם לֹא לְהַקָּדוֹשׁ-בָּרוּךְ-הוּא. וְאִם כֵּן, אַכְזָבָתְךָ הִיא לֹא כְּמוֹ כֵן אַכְזָבַת הַקָּדוֹשׁ-בָּרוּךְ-הוּא?! וּמֵאַחַר וּבָנֶיךָ הֵמָּה כְּמוֹ כֵן בָּנָיו שֶׁל הַקָּדוֹשׁ-בָּרוּךְ-הוּא, וְכִי נֶעְלָם מִמֶּנּוּ צַעַר זֶה שֶׁבְּנוֹ אוֹ בִּתּוֹ סוֹטִים מִדְּרָכָיו?! וְכִי לְהַקָּדוֹשׁ-בָּרוּךְ-הוּא יֵשׁ פָּחוֹת צַעַר מֵאֲשֶׁר לְךָ?! הֲלֹא מִקְרָא מָלֵא הוּא: "קוֹל בְּרָמָה נִשְׁמָע נְהִי בְּכִי תַמְרוּרִים - רָחֵל מְבַכָּה עַל בָּנֶיהָ כִּי אֵינֶנּוּ". וּמָה הַכַּוָּנָה "כִּי אֵינֶנּוּ", וַהֲלֹא יֶשְׁנָם לָרֹב עַל פְּנֵי כָּל הָאָרֶץ? אֶלָּא "אֵינֶנּוּ" בַּתּוֹרָה, "אֵינֶנּוּ" בַּמִּצְווֹת, "אֵינֶנּוּ" בְּיִרְאַת שָׁמַיִם. עַל כָּךְ בְּעִקָּר בְּכִיָּתָהּ שֶׁל הַשְּׁכִינָה הַקְּדוֹשָׁה. אִם כֵּן, וְכִי רַחֲמָן אַתָּה יוֹתֵר מֵ הַקָּדוֹשׁ-בָּרוּךְ-הוּא?!
<BR><p></p>וְאִם כֵּן, אוֹתָהּ נֶחָמָה שֶׁמְּנַחֵם הַקָּדוֹשׁ-בָּרוּךְ-הוּא לַשְּׁכִינָה, מַדּוּעַ שֶׁלֹּא תִּתְנַחֵם מִמֶּנָּה כְּמוֹ כֵן אַתָּה?
<BR><p></p>וּמַה מְנַחֵם הַקָּדוֹשׁ-בָּרוּךְ-הוּא אֶת הַשְּׁכִינָה: "מִנְעִי קוֹלֵךְ מִבֶּכִי וְעֵינַיִךְ מִדִּמְעָה כִּי יֵשׁ שָׂכָר לִפְעֻלָּתֵךְ נְאֻם ה' וְשָׁבוּ מֵאֶרֶץ אוֹיֵב וְיֵשׁ תִּקְוָה לְאַחֲרִיתֵךְ נְאֻם ה' וְשָׁבוּ בָנִים לִגְבוּלָם" <small><small>(ירמיה לא, טו - טז)</small></small>. וְאִם כֵּן זוֹ גְּזֵרָה הַקָּשָׁה בְּיוֹתֵר - אֶפְשָׁר לוֹמַר, וּמַה לָּנוּ כִּי נָלִין עַל חֶשְׁבּוֹנוֹתָיו שֶׁל הַבּוֹרֵא? וְכִי מְבִינִים אָנוּ בְּנִתּוּחַ כּוֹאֵב שֶׁכָּזֶה?! וְאִם כֵּן, בַּנֶּחָמָה שֶׁמְּנַחֵם הַקָּדוֹשׁ-בָּרוּךְ-הוּא אֶת הַשְּׁכִינָה, נִתְנַחֵם בָּהּ אַף אָנוּ.
<BR><p></p>אִי לְכָךְ הַבֵּט וּרְאֵה שֶׁכָּאן מִתְעָרֵב הַשָּׂטָן בְּחֶרְדָתְךָ לְגוֹרַל בָּנֶיךָ, וְהוּא הַגּוֹרֵם לְךָ לַלַּחַץ וְלַמֶּתַח וְעָלֶיךָ לְסַלְּקוֹ לְאוֹתוֹ זָר מִתּוֹכֲךָ וְלַעֲשׂוֹת מַעֲשֶׂיךָ לְשֵׁם שָׁמַיִם בְּחָכְמָה וּבְנַחַת וְלֹא בִּפְזִיזוּת וּבְלַחַץ.
<BR><p></p>וְאִם כֵּן חֲשֹׁב, הֲרֵי כָּל חֶרְדָתְךָ וְצַעַרְךָ צָרִיךְ לִהְיוֹת בִּשְׁבִיל צַעַר הַשְּׁכִינָה וְלֹא בִּשְׁבִיל הָאִינְטֶרֶסִּים וְהַכָּבוֹד שֶׁלְּךָ. בֵּן אוֹ בַּת זוֹ בְּסַךְ - הַכֹּל הִנָּם מֻפְקָדִים בְּיָדְךָ, אוּלָם הֵם אֵינָם "רְכוּשְׁךָ". הַנְּשָׁמוֹת הִנָּן "רְכוּשׁוֹ" שֶׁל הַקָּדוֹשׁ-בָּרוּךְ-הוּא. אַתָּה רַק מֻפְקָד עֲלֵיהֶם לְחַנְּכָם לְתוֹרָה וּמִצְווֹת, וְאִם כֵּן עָלֶיךָ לִרְאוֹת אֶת הַחֶשְׁבּוֹן רַק כְּלַפֵּי חוֹבָתְךָ לְבוֹרַאֲךָ בַּעַל הַפִּקָּדוֹן וְלֹא לְגַבֵּי שׁוּם חָבֵר אוֹ שָׁכֵן שֶׁהִנְּךָ בּוֹשׁ מִמֶּנּוּ, וְגַם לֹא לְגַבֵּי עַצְמְךָ - לִרְצוֹת בְּאֹפֶן אִישִׁי בֵּן עוֹבֵד ה'. אֶלָּא כָּל מַעֲשֶׂיךָ יִהְיוּ לְשֵׁם שָׁמַיִם, וּבְהִתְבּוֹנְנוּת עֲמֻקָּה בֶּאֱמֶת זוֹ תָּבֹא לִנְהֹג בְּפִתְרוֹן בְּעָיָה זוֹ בְּיֶתֶר מְתִינוּת כִּי כָּךְ הַדֶּרֶךְ, וּכְמוֹ בְּכָל מִצְווֹת הַתּוֹרָה לְקַיְּמָן בְּנַחַת וּבְיִשּׁוּב הַדַּעַת.
<BR>
<!--$~-->
<BR><a name="HtmpReportNum0062_L2"></a><a name="סא.BמִצְוַתB"אַהֲבַתBה'"BשֶׁמְּצֻוֶּהBהָאָדָםBלֶאֱהֹובBאֶתBה'B-BיוּכַלBלְקַייְּמָהּBכְּפִיBBBהַמִּידָּהBשֶׁמַּאֲמִיןBהוּאBשֶׁה'Bאוֹהֲבוֹ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סא. מצות "אהבת ה'" שמצוה האדם לאהוב את ה' - יוכל לקיימה כפי   המידה שמאמין הוא שה' אוהבו</u></span><BR></U></B></span><p></p>פְּרָט זֶה שֶׁאַהֲבַת ה' לָאָדָם הִיא לְלֹא גְּבוּל וְאֵינָהּ תְּלוּיָה בְּשׁוּם דָּבָר, חָשׁוּב מְאֹד לְהַאֲמִין בּוֹ וּלְדַעְתּוֹ. וְהִנֵּה אָנוּ אוֹמְרִים בְּכָל יוֹם "אַהֲבַת עוֹלָם אֲהַבְתָּנוּ ה' אֱלֹקֵינוּ, חֶמְלָה גְּדוֹלָה וִיתֵרָה חָמַלְתָּ עָלֵינוּ", וּלְאַחַר מִכֵּן מְבָרְכִים בְּכָל יוֹם בְּשֵׁם וּמַלְכוּת "אוֹהֵב עַמּוֹ יִשְׂרָאֵל", "הַבּוֹחֵר בְּעַמּוֹ יִשְׂרָאֵל בְּאַהֲבָה". וּבְכַוָּנָה מְכֻוֶּנֶת סִדְּרוּ לָנוּ חֲכָמִים לוֹמַר כָּל זֶה לִפְנֵי שֶׁתִּקְּנוּ לָנוּ לוֹמַר "פְּסוּקֵי "וְאָהַבְתָּ אֵת ה' אֱלֹקֶיךָ...", שֶׁבָּהֶם מִתְבָּאֶרֶת הַמִּצְוָה לֶאֱהֹב אֶת ה' בְּכָל לְבָבֵנוּ וּבְכָל נַפְשֵׁנוּ, וְהַיְנוּ מִשּׁוּם שֶׁכְּדֵי שֶׁנַּצְלִיחַ לְהַשְׁרִישׁ בְּקִרְבֵּנוּ אַהֲבַת ה' לְאָהֳבוֹ בְּכָל לִבֵּנוּ - עָלֵינוּ קֹדֶם לְהַשְׁרִישׁ בֶּאֱמוּנָתֵנוּ אַהֲבַת ה' אֵלֵינוּ, וְכַמָּה שֶׁיּוֹתֵר תִּקָּבַע בְּלִבֵּנוּ הָאֱמוּנָה כִּי ה' אוֹהֲבֵנוּ - כָּךְ נוּכַל לְהַחֲזִיר בְּאוֹתָהּ מַטְבֵּעַ לֶאֱהֹב אֶת ה', וְלָכֵן מַאֲרִיכִים אָנוּ בְּ"אַהֲבַת עוֹלָם" לוֹמַר: "חֶמְלָה גְדוֹלָה וִיתֵרָה חָמַלְתָּ עָלֵינוּ" וְכוּ' וְכוּ'.
<BR><p></p>וּלְעוֹלָם לֹא נוּכַל לְקַיֵּם מִצְוַת "וְאָהַבְתָּ אֵת ה' אֱלֹקֶיךָ בְּכָל לְבָבְךָ" וְכוּ' מִבְּלִי שֶׁיְּהֵא בָּרוּר לָנוּ שֶׁהַקָּדוֹשׁ-בָּרוּךְ-הוּא אוֹהֲבֵנוּ אַהֲבַת עוֹלָם בְּכָל מַצָּב שֶׁאָנוּ נִמְצָאִים בּוֹ, שֶׁהֲרֵי אִם יַחְשֹׁב אָדָם שֶׁבְּמַצָּב מְסֻיָּם הוּא שָׂנאוּי אֵצֶל ה', הֵיאַךְ יָבֹא לְאַהֲבָתוֹ? וְכִי יוּכַל אָדָם לֶאֱהֹב אֶת חֲבֵרוֹ כְּשֶׁנִּדְמֶה לוֹ שֶׁחֲבֵרוֹ שׂוֹנְאוֹ?! וְהֵיאַךְ, אִם כֵּן, יְקַיֵּם הָאָדָם מִצְוַת אַהֲבַת ה' כְּשֶׁחוֹשֵׁד הוּא בְּ הַקָּדוֹשׁ-בָּרוּךְ-הוּא שֶׁשּׂוֹנְאוֹ?
<BR><p></p>וְנִתְבּוֹנֵן, הֲלֹא זֶה בָּרוּר שֶׁמִּצְוַת "וְאָהַבְתָּ אֵת ה' אֱלֹקֶיךָ בְּכָל לְבָבְךָ וּבְכָל נַפְשְׁךָ וּבְכָל מְאֹדֶךָ" הִנָּהּ מִצְוָה שֶׁנִּצְטַוִּינוּ עָלֶיהָ גַּם בְּמַצָּבִים שֶׁנּוֹטֵל אֶת נַפְשְׁךָ, שֶׁנּוֹטֵל אֶת מָמוֹנְךָ, וּבְכָל מִדָּה וּמִדָּה שֶׁהוּא מוֹדֵד לְךָ, שֶׁהֲרֵי זוֹ הַמַּשְׁמָעוּת שֶׁל "בְּכָל לְבָבְךָ" וְגוֹ', וְזֶה הֲרֵי מֻנָּח פָּשׁוּט, שֶׁאִי אֶפְשָׁר לָאָדָם לֶאֱהֹב אֶת מִי שֶׁנִּרְאֶה לוֹ כְּשׂוֹנְאוֹ, וּבִפְרָט לְזֶה שֶׁמֵּרֵעַ לוֹ, מַפְסִידוֹ, מְבַיְּשׁוֹ אוֹ מַזִּיקוֹ. הֲיִתָּכֵן לֶאֱהֹב אֶחָד שֶׁכָּזֶה?! וְאִם כֵּן, הֵיאַךְ תְּחַיְּבֵנוּ הַתּוֹרָה לֶאֱהֹב לַה' גַּם בְּמַצָּב שֶׁנּוֹטְלִים אֶת נַפְשׁוֹתֵינוּ, מָמוֹנֵנוּ, וּבְכָל מַצָּב אַחֵר קָשֶׁה שֶׁבְּחַיֵּי הָאָדָם? וְכִי מַלְאָכִים אֲנַחְנוּ?!
<BR><p></p>בְּהֶכְרֵחַ לוֹמַר, שֶׁאִם צִוְּתָה הַתּוֹרָה עַל כָּךְ, אִם כֵּן יֶשְׁנָהּ אֶפְשָׁרוּת לְקַיֵּם מִצְוָה זוֹ, וְהֵיאַךְ? רַק מִתּוֹךְ יְדִיעָה שֶׁכָּל הַנַּעֲשֶׂה אִתָּנוּ הוּא מֵאַהֲבַת עוֹלָם שֶׁל הַבּוֹרֵא כְּלַפֵּינוּ וּמִתּוֹךְ חֶרְדָתוֹ עַל טוֹבָתֵנוּ, וּלְכָךְ, גַּם כְּשֶׁנּוֹקֵט הוּא אִתָּנוּ בְּמִדַּת הַדִּין הַקָּשָׁה, הַכֹּל נַעֲשֶׂה מִתּוֹךְ אַהֲבָה וַחֲרָדָה עַל גּוֹרָלֵנוּ הַטּוֹב, וְאִם כֵּן לֹא תִּכּוֹן מִצְוַת "וְאָהַבְתָּ אֵת ה' אֱלֹקֶיךָ" לְלֹא אֱמוּנַת "אַהֲבַת עוֹלָם אֲהַבְתָּנוּ". אִם כֵּן, בְּהֶכְרֵחַ שֶׁ"אַהֲבַת עוֹלָם אֲהַבְתָּנוּ" מְצִיאוּתִית, חַיָּה וְקַיֶּמֶת גַּם בִּזְמַן שֶׁל גְּזֵרוֹת "נוֹטֵל אֶת נַפְשְׁךָ" וְכַיּוֹצֵא, דְּאִם לֹא כֵן אֵיךְ נְקַיֵּם אָז "וְאָהַבְתָּ אֵת ה' אֱלֹקֶיךָ בְּכָל לְבָבְךָ" הַתְּלוּיָה בְּהֶכְרֵחַ בְּ"אַהֲבַת עוֹלָם אֲהַבְתָּנוּ"?!
<BR><p></p>וּכְמוֹ כֵן בָּרוּר הוּא שֶׁמִּצְוַת "וְאָהַבְתָּ אֵת ה' אֱלֹקֶיךָ" אֵינָהּ בְּטֵלָה לְאַחַר שֶׁאָדָם חָטָא, דְּהֵיכָן מָצִינוּ פְּטוּר מִמִּצְוַת אַהֲבַת ה' לְאַחַר שֶׁאָדָם חָטָא? בְּמֵילָא יְחַיֵּב הַדָּבָר לְהַאֲמִין שֶׁכְּמוֹ כֵן הַקָּדוֹשׁ-בָּרוּךְ-הוּא אוֹהֵב לָאָדָם גַּם לְאַחַר שֶׁחָטָא, דְּאִם לֹא כֵן, כָּאָמוּר, הֵיאַךְ יְחַיְּבוּנוּ לֶאֱהֹב אֶת ה' בְּכָל לְבָבֵנוּ וּבְכָל נַפְשֵׁנוּ בִּזְמַן שֶׁיּוֹדְעִים אָנוּ שֶׁהַקָּדוֹשׁ-בָּרוּךְ-הוּא אֵינוֹ אוֹהֲבֵנוּ? הֲלֹא לֹא נוּכַל לְקַיֵּם מִצְוָה כָּזוֹ! אֶלָּא בְּוַדַּאי שֶׁנִּצְטַוִּינוּ לְקַיְּמָהּ מִתּוֹךְ הַנָּחָה שֶׁה' אוֹהֲבֵנוּ, וְאִם כֵּן, מֵאַחַר וּמִצְוָה זוֹ לְאַהֲבָה אֶת ה' קַיֶּמֶת גַּם לְאַחַר שֶׁחָטָא אָדָם, כְּמוֹ כֵן בְּהֶכְרֵחַ קַיֶּמֶת אַהֲבָתוֹ יִתְבָּרַךְ אֵלֵינוּ גַּם בְּמַצָּב כָּזֶה.
<BR><p></p>וְסָעִיף זֶה הוּא מִסְּעִיפֵי הָאֱמוּנָה, וְאַל נַחְשֹׁב שֶׁקַּל הוּא לִקְנוֹתוֹ, דִּכְמוֹ שֶׁהָאֱמוּנָה קָשֶׁה לִקְנוֹתָהּ בְּמוּחָשִׁיּוּת מִפְּנֵי הַטֶּבַע הַמַּכְחִישָׁהּ - כֵּן סָעִיף זֶה הַטֶּבַע מַכְחִישׁוֹ, לִהְיוֹת הָאָדָם מֻרְגָּל לְהֵחָשֵׁב כְּשָׂנאוּי כַּאֲשֶׁר מַמְרֶה הוּא פִּי חֲבֵרוֹ, וְקָשֶׁה לוֹ לְהַבִּיט הֶבֵּט אַחֵר כְּלַפֵּי הַבּוֹרֵא כַּאֲשֶׁר מַמְרֶה הוּא אֶת פִּיו, וְהָאֱמֶת דְּאֵין הַקָּדוֹשׁ-בָּרוּךְ-הוּא זָז מֵחִבָּתוֹ וְאַהֲבָתוֹ לְיִשְׂרָאֵל גַּם כְּשֶׁמַּמְרִים וּמַכְעִיסִין לְפָנָיו, כַּמּוּבָא בְּרַשִׁ"י פָּרָשַׁת בָּלָק עַל הַפָּסוּק "לֹא הִבִּיט אָוֶן בְּיַעֲקֹב וְלֹא רָאָה עָמָל בְּיִשְׂרָאֵל וְגוֹ'", וְאַף שֶׁמַּעֲנִישׁ הַקָּדוֹשׁ-בָּרוּךְ-הוּא וְאֵינוֹ מְוַתֵּר - אֵין זֶה עַל חֶשְׁבּוֹן אַהֲבָתוֹ לְעַמּוֹ יִשְׂרָאֵל.
<BR>
<!--$~-->
<BR><a name="HtmpReportNum0063_L2"></a><a name="סב.BסִיבַּתBרִיבּוּיBהַצָּרוֹתBבְּעִקְבְתָאBדִמְשִׁיחָא,BוּבִפְרָטBצַעַרBהָעֲנִיּוּת"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סב. סיבת ריבוי הצרות בעקבתא דמשיחא, ובפרט צער העניות</u></span><BR></U></B></span><p></p>וּבִפְרָט בְּעִדַּן עִקְבְתָא דִמְשִׁיחָא אִיתָא <small><small>(בחגיגה ה ע"א)</small></small>: "כָּל מִי שֶׁאֵינוֹ בְּהֶסְתֵּר פָּנִים, אֵינוֹ מֵהֶם". כְּלוֹמַר, כָּל מִי שֶׁלֹּא נוֹטֵל חֵלֶק בְּיִסּוּרֵי חֶבְלֵי מָשִׁיחַ, יֵשׁ לוֹ לְחַפֵּשׂ בַּיִּחוּס שֶׁלּוֹ אִם מִזֶּרַע יִשְׂרָאֵל הוּא, לְפִי שֶׁהַגְּאֻלָּה תָּבֹא לְזֶרַע יִשְׂרָאֵל, וְהַסִּימָן לְכָךְ לִהְיוֹת מְבֻשָּׂר הָאָדָם בַּזְּכִיָּה הַגְּדוֹלָה הַזּוֹ שֶׁל "וְתֶחֱזֶינָה עֵינֵינוּ בְּשׁוּבְךָ לְצִיּוֹן בְּרַחֲמִים", הוּא דַּוְקָא זֶה שֶׁלּוֹקֶה בְּהֶסְתֵּר פָּנִים.
<BR><p></p>עוּגָה מָרָה מִתְפָּרֶסֶת לִפְרוּסוֹתֶיהָ בְּעִדַּן עִקְבְתָא דִמְשִׁיחָא. כָּל אֶחָד אֲשֶׁר הוּא מִזֶּרַע יִשְׂרָאֵל נוֹטֵל פְּרוּסָה כָּל שֶׁהִיא מֵעוּגָה מָרָה זוֹ, וְהֵם הַיִּסּוּרִים לִקְרַאת הַמַּתָּנָה הַטּוֹבָה שֶׁהִיא הַגְּאֻלָּה, וּבִפְרָט יִסּוּרֵי הָעֹנִי וְהַדַּחֲקוּת, וְכַנֶּאֱמַר <small><small>(צפניה ג, יב)</small></small>: "וְהִשְׁאַרְתִּי בְקִרְבֵּךְ עַם עָנִי וָדָל".
<BR><p></p>וְרָאִיתִי בְּדִבְרֵי הַחִידָ"א <small><small>(ואכת"י)</small></small>, שֶׁהַסִּבָּה שֶׁיִּתְיַסְּרוּ יִשְׂרָאֵל בְּיוֹתֵר בְּעִקְבְתָא דִמְשִׁיחָא הוּא עַל מְנָת לְהַכְנִיעָם וְלִשְׁבֹּר גַּאֲוָתָם כְּדֵי שֶׁבְּכָךְ יִהְיוּ רְאוּיִים לַמַּתָּנָה הַטּוֹבָה שֶׁל יְמוֹת הַמָּשִׁיחַ, דְּאִי אֶפְשָׁר לִזְכּוֹת לְגַדְלוּת וְלִשְׁלֵמוּת שֶׁכָּזוֹ שֶׁנִּזְכֶּה לָהּ בִּימוֹת הַמָּשִׁיחַ מִבְּלִי שֶׁתִּקְדַּם לָהּ כְּנִיעָה אֲמִתִּית, וְאֵין לְךָ דָּבָר הַמַּכְנִיעַ וּמַשְׁפִּיל כְּמוֹ יִסּוּרֵי הָעֹנִי וְהַהִצְטָרְכוּת לַבְּרִיּוֹת, וְהוּא מִשּׁוּם שֶׁכָּל הַגְּאֻלָּה הָעֲתִידָה מַהוּתָהּ הִתְגַּלּוּת הַדַּעַת שֶׁאֵין עוֹד מִלְּבַדּוֹ, וְנִדְרָשׁ לְכָךְ הֲכָנָה מִצִּדֵּנוּ לְהַכִּיר שֶׁהַכֹּל מִמֶּנּוּ, וּבְאֶמְצָעוּת הָעֲנִיּוּת בְּנָקֵל זוֹכֶה הָאָדָם לְדַעַת זוֹ שֶׁאֵין לוֹ מִשֶּׁלּוֹ כְּלוּם, וְכֻלּוֹ תָּלוּי בַּבּוֹרֵא.
<BR><p></p>וְעוֹד רָאִיתִי טַעַם נוֹסָף לָעֲנִיּוּת דַּוְקָא מִסֵּפֶר "תִּקּוּנֵי הַזֹּהַר", שֶׁלִּקְרַאת הַגְּאֻלָּה יָמִיר הַקָּדוֹשׁ-בָּרוּךְ-הוּא אֶת עֹנֶשׁ הַמָּוֶת אֵצֶל רַבִּים - בַּעֲנִיּוּת, שֶׁהֶעָנִי חָשׁוּב כְּמֵת. וְהַדָּבָר בְּיָמֵינוּ כָּל כָּךְ אֲמִתִּי, שֶׁהֲרֵי רוֹאִים אָנוּ בְּדוֹרֵנוּ בַּעֲלֵי תְּשׁוּבָה לָרֹב שֶׁבֶּעָבָר עָבְרוּ עַל כְּרִיתוֹת וּמִיתוֹת בֵּית דִּין, וְהִנֵּה זֶה עַתָּה שָׁבִים בִּתְשׁוּבָה שְׁלֵמָה, אֲזַי כְּכַפָּרָה עַל חִיּוּבָם בְּמִיתוֹת בֵּית דִּין, הִיא הָעֲנִיּוּת הַמְזַכֶּכֶת וּמְצָרֶפֶת בְּיוֹתֵר, וּכְמוֹ שֶׁאָמְרוּ <small><small>(שמו"ר לא, יא)</small></small>: "כָּל הַיִּסּוּרִים בְּכַף מֹאזְנַיִם אַחַת וְהָעֲנִיּוּת בְּכַף שְׁנִיָּה - מַכְרַעַת אֶת כֻּלָּם". וְעוֹד שָׁם: "כָּל הַיִּסּוּרִים שֶׁבָּעוֹלָם וְלֹא עֲנִיּוּת", וְלָכֵן עֲנִיּוּת הִיא שֶׁנִּמְנֵית בָּרִאשׁוֹנָה לָאַרְבָּעָה שֶׁמָּנוּ חֲכָמִים שֶׁהִנָּם חֲשׁוּבִים כְּמֵת, לְפִי שֶׁהִיא הַקָּשָׁה שֶׁבְּכֻלָּם <small><small>(הגר"ח קנייבסקי שליט"א)</small></small>.
<BR>
<!--$~-->
<BR><a name="HtmpReportNum0064_L2"></a><a name="סג.BהַפּוֹתֵחַBיָדBלְקַבֵּלBפּוֹשְׁעִיםBוְחַטָּאִים"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סג. הפותח יד לקבל פושעים וחטאים</u></span><BR></U></B></span><p></p>מוּבָא בַּמִּדְרָשׁ <small><small>(תנחומא פ' ניצבים ג', תנא דבי אליהו רבה פרק ל"א)</small></small> גַּבֵּי יְחֶזְקֵאל, שֶׁבָּאוּ זְקֵנִים מִזִּקְנֵי יְהוּדָה וְאָמְרוּ לוֹ: עֶבֶד כֹּהֵן מַהוּ שֶׁיֹּאכַל בִּתְרוּמָה? וְאָמַר לָהֶם מֻתָּר, שֶׁהֲרֵי הוּא קִנְיַן כַּסְפּוֹ. שְׁאָלוּהוּ עוֹד: וְאִם שִׁחְרְרוֹ רַבּוֹ, מַמְשִׁיךְ לֶאֱכֹל בִּתְרוּמָה? אָמַר לָהֶם לָאו, דְּכֵיוָן שֶׁשִּׁחְרְרוֹ נִסְתַּלְּקָה אַדְנוּתוֹ מֵעָלָיו. אָמְרוּ לוֹ: אִם כֵּן, גַּם אָנוּ נִשְׁתַּחְרַרְנוּ מֵעֻלּוֹ יִתְבָּרַךְ וּמֵאַדְנוּתוֹ. אָמַר לָהֶם יְחֶזְקֵאל בִּדְבַר ה' <small><small>(יחזקאל כ, לג)</small></small>: "חַי אָנִי נְאֻם ה' אֱלֹקִים אִם לֹא בְּיָד חֲזָקָה וּבִזְרוֹעַ נְטוּיָה וּבְחֵמָה שְׁפוּכָה אֶמְלוֹךְ עֲלֵיכֶם", וְכִי בְּכֶסֶף נִמְכַּרְתֶּם לְהַקָּדוֹשׁ-בָּרוּךְ-הוּא?! וּמַמְשִׁיךְ שָׁם וְאוֹמֵר: "וְהָעֹלָה עַל רוּחֲכֶם הָיוֹ לֹא תִהְיֶה אֲשֶׁר אַתֶּם אֹמְרִים נִהְיֶה כַגּוֹיִם כְּמִשְׁפְּחוֹת הָאֲרָצוֹת לְשָׁרֵת עֵץ וָאָבֶן".
<BR><p></p>הֲרֵי שֶׁמִּצַּד הַקָּדוֹשׁ-בָּרוּךְ-הוּא לְעוֹלָם פְּתוּחָה הַיָּד לְקַבֵּל פּוֹשְׁעִים וְחַטָּאִים, וְאֵין מְנִיעָה מִצִּדּוֹ יִתְבָּרַךְ מִלְּקַבֵּל שׁוּם אָדָם וְגַם לְאַחַר מַצָּבוֹ הַיָּרוּד בְּיוֹתֵר, כַּמּוּבָא בַּחֲזַ"ל שֶׁתְּפָסוֹ הַקָּדוֹשׁ-בָּרוּךְ-הוּא לְיָרָבְעָם בֶּן נְבָט לְהַחֲזִירוֹ בִּתְשׁוּבָה, וְגַם גַּבֵּי אֱלִישָׁע שֶׁיָּצְתָה בַּת קוֹל וְאָמְרָה 'שׁוּבוּ בָּנִים שׁוֹבָבִים חוּץ מֵאַחֵר' - אִיתָא בַּשְּׁלָ"ה הַקָּדוֹשׁ שֶׁלֹּא הָיְתָה הַכַּוָּנָה שֶׁאִם הָיָה שָׁב לֹא הָיָה מִתְקַבֵּל, אֶלָּא שֶׁעֲווֹנוֹתָיו גָּרְמוּ לוֹ שֶׁיִּוָּצֵר לוֹ כָּזֶה מַחְסוֹם נוֹרָא לִתְשׁוּבָתוֹ עַד שֶׁתֵּצֵא בַּת קוֹל בְּמַאֲמָר כָּזֶה, אוּלָם אִם בְּכָל זֹאת הָיָה מִתְעַקֵּשׁ, בְּוַדַּאי שֶׁהָיָה מִתְקַבֵּל כִּמְנַשֶּׁה שֶׁחָתַר לוֹ ה' חֲתִירָה. וּמְדֻיָּק הוּא בִּלְשׁוֹן הַבַּת - קוֹל: "שׁוּבוּ בָּנִים חוּץ מֵאַחֵר", דְּהַיְנוּ שֶׁהַבַּת - קוֹל מַכְרֶזֶת שֶׁמִּכֻּלָּם מְבַקֶּשֶׁת הִיא לָשׁוּב חוּץ מֵאַחֵר שֶׁמִּמֶּנּוּ אֵינָהּ מְבַקֶּשֶׁת, אוּלָם אֵין בְּמַשְׁמָעוּת זוֹ שֶׁאִם הוּא יִרְצֶה מֵרְצוֹנוֹ לָשׁוּב שֶׁלֹּא תִּתְקַבֵּל תְּשׁוּבָתוֹ.
<BR><p></p>וְכָתַב הָרַשְׁבָּ"א בְּחִדּוּשָׁיו <small><small>(ח"א רמ"ב)</small></small>, דַּהֲלָכָה כְּדִבְרֵי רַבִּי מֵאִיר דִּסְבִירָא לֵיהּ דְּבֵין כְּשֶׁיִּשְׂרָאֵל עוֹשִׂים רְצוֹנוֹ שֶׁל מָקוֹם בֵּין לֹא - קְרוּיִים "בָּנִים" <small><small>(קידושין לו ע"א)</small></small>. דְּאַף שֶׁבְּכָל מָקוֹם רַבִּי מֵאִיר וְרַבִּי יְהוּדָה, הֲלָכָה כְּרַבִּי יְהוּדָה - בָּזֶה הֲלָכָה כְּרַבִּי מֵאִיר.
<BR><p></p>וְהוּא הַנֶּאֱמָר בַּנָּבִיא <small><small>(ישעיה מט, יד)</small></small>: "וַתֹּאמֶר צִיּוֹן עֲזָבַנִי ה' וַה' שְׁכֵחָנִי". וְעַל כָּךְ עוֹנֶה הַקָּדוֹשׁ-בָּרוּךְ-הוּא: "הֲתִשְׁכַּח אִשָּׁה עוּלָהּ, מֵרַחֵם בֶּן בִּטְנָהּ, גַּם אֵלֶּה תִשְׁכַּחְנָה וְאָנֹכִי לֹא אֶשְׁכָּחֵךְ".
<BR>
<!--$~-->
<BR><a name="HtmpReportNum0065_L2"></a><a name="סד.BהַחֲשָׁדBעַלBה'BשֶׁהִינּוֹBנוֹטֵשׁBאֶתBהַחוֹטֵאBהוּאBשֶׁקֶרBגָּדוֹלB-BוּמֵבִיאBלְעַצְבוּתBוּלְיֵאוּשׁ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סד. החשד על ה' שהינו נוטש את החוטא הוא שקר גדול - ומביא לעצבות וליאוש</u></span><BR></U></B></span><p></p>יֶשְׁנָם מַצָּבִים שֶׁ"צִּיּוֹן" סְבוּרָה שֶׁהִנֵּה "עֲזָבַנִי ה' וַה' שְׁכֵחָנִי", וְהַקָּדוֹשׁ-בָּרוּךְ-הוּא עוֹנֶה שֶׁלְּעוֹלָם אֵין לָהּ לַחְשֹׁב כָּךְ, אֶלָּא זוֹ תְּחוּשַׁת הָאָדָם הַנּוֹבַעַת מִיֵּאוּשׁ, וְזֶה בְּעֶצֶם הַהַצְלָחָה הַגְּדוֹלָה שֶׁל הַיֵּצֶר - לְהַרְחִיק אֶת הָאָדָם מִקּוֹנוֹ, לְהַשְׁלִיט עָלָיו מַחֲשָׁבָה זוֹ שֶׁהִנּוֹ מָאוּס וּמְרֻחָק, וּבְמֵילָא נוֹפֵל הוּא לְעַצְבוּת וּלְהַרְגָּשַׁת רֵיקָנוּת, וּמְחַפֵּשׂ לְמַלֵּא חֶסְרוֹנוֹ בִּשְׁטוּתֵי דְעָלְמָא וְעַד הַחֲמוּרוֹת שֶׁבַּחֲמוּרוֹת, וּכְמוֹ שֶׁאֵרַע לֶאֱלִישָׁע בֶּן אֲבוּיָה בְּשָׁמְעוֹ אֶת הַבַּת - קוֹל.
<BR><p></p>וִידוּעָה הָאִמְרָה הַנְּפוֹצָה בְּשֵׁם רַבִּי אַהֲרֹן מִקַּרְלִין: אֵין מִצְוָה מְיֻחֶדֶת בַּתּוֹרָה לִהְיוֹת בְּשִׂמְחָה תָּמִיד, וְאֵין עֲבֵרָה מְפֹרֶשֶׁת בַּתּוֹרָה שֶׁלֹּא לִהְיוֹת בְּעַצְבוּת, אוּלָם מַה שֶּׁהַשִּׂמְחָה יְכוֹלָה לְהוֹעִיל - שׁוּם מִצְוָה אַחֶרֶת אֵינָהּ יְכוֹלָה לְהוֹעִיל, וּמַה שֶּׁהָעַצְבוּת יְכוֹלָה לַהֲרֹס - שׁוּם עֲבֵרָה אַחֶרֶת אֵינָהּ יְכוֹלָה לַהֲרֹס.
<BR><p></p>וּבָרוּר שֶׁאֵין לְךָ מַה שֶּׁיָּכוֹל לְהָבִיא לְעַצְבוּת כְּמוֹ מַחֲשֶׁבֶת הַיֵּאוּשׁ - מַחֲשֶׁבֶת "עֲזָבַנִי ה'", אוּלָם הַמַּאֲמִין שֶׁלְּעוֹלָם אֵין הַקָּדוֹשׁ-בָּרוּךְ-הוּא נוֹטֵשׁ מַעֲשֵׂה יָדָיו וְחוֹשֵׁב מַחֲשָׁבוֹת לְבִלְתִּי יִדַּח מִמֶּנּוּ נִדָּח, וּכְמוֹ שֶׁכָּתַב הָאוֹר הַחַיִּים הַקָּדוֹשׁ <small><small>(במדבר כה, יד)</small></small>: "וְאַף כִּי יָרִיעַ אַף יַצְרִיחַ אִישׁ הַיִּשְׂרְאֵלִי - סוֹף כָּל סוֹף יַחֲזֹר לְשָׁרְשׁוֹ". הַמַּאֲמִין בְּזֹאת - זֶה יֵשׁ לוֹ סִכּוּי לָשׁוּב, כִּי הַשִּׂמְחָה עֲדַיִן בִּמְעוֹנוֹ בִּהְיוֹתוֹ תּוֹלֶה תִּקְוָה בַּבּוֹרֵא שֶׁיְּקָרְבֵהוּ אֵלָיו וּמַאֲמִין כִּי עֲדַיִן יֵשׁ לַה' חֵפֶץ בּוֹ.
<BR>
<!--$~-->
<BR><a name="HtmpReportNum0066_L2"></a><a name="סה.BלְגֵירוּשׁBהָעַצְבוּתBוּלְהַחֲזָרַתBהַבִּטָּחוֹןBבַּה'BגַּםBלְאַחַרBהַחֵטְא,BשֶׁמִּיָּדBיָרוּץBהָאָדָםBBBלְחַדְרֵיBתוֹרָהBוּתְפִלָּהBוּ"בַאֲשֶׁרBהוּא"BיַעֲסֹוקBבָּהֶם"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סה. לגירוש העצבות ולהחזרת הבטחון בה' גם לאחר החטא, שמיד ירוץ האדם   לחדרי תורה ותפלה ו"באשר הוא" יעסוק בהם</u></span><BR></U></B></span><p></p>וְהָעֵצָה לְגָרֵשׁ מַחְשְׁבוֹת שְׁטוּת אֵלּוּ שֶׁל עַצְבוּת וְיֵאוּשׁ, הוּא בְּכָךְ שֶׁהָאָדָם מַרְבֶּה בְּתוֹרָה וּבִתְפִלָּה, וּבִמְיֻחָד לְאַחַר שֶׁנִּכְשַׁל בְּחֵטְא - הַתּוֹרָה סְגֻלָּתָהּ הָעֲצוּמָה לְשַׂמֵּחַ אֶת הָאָדָם, וְכַנֶּאֱמַר: "פִּקּוּדֵי ה' יְשָׁרִים מְשַׂמְּחֵי לֵב", "תּוֹרַת ה' תְּמִימָה מְשִׁיבַת נָפֶשׁ". הַתּוֹרָה מְשִׁיבָה אֶת הַנֶּפֶשׁ לְיִשּׁוּב הַדַּעַת וּמַצִּילָתָהּ מִשִּׁבּוּשׁ הַדַּעַת וּמִדֵּעוֹת הַמַּטְעוֹת אֶת הַנֶּפֶשׁ לְהוֹבִילָהּ לְעַצְבוּת וּמָרָה שְׁחוֹרָה, וְהַתְּפִלָּה מַחֲזִירָה לָאָדָם אֶת הָאֵמוּן בַּבּוֹרֵא לִהְיוֹת מַאֲמִין בּוֹ, שֶׁאָכֵן הַקֶּשֶׁר בֵּינוֹ לַבּוֹרֵא לֹא נֻתַּק וְלֹא יִנָּתֵק לְעוֹלָם.
<BR><p></p>וְאִם כֵּן, כַּמָּה מִן הַטָּעוּת לַחְשֹׁב כְּמוֹ שֶׁחוֹשְׁבִים הַמְשֻׁבָּשִׁים, שֶׁלְּאַחַר הַחֵטְא אֵין עֵרֶךְ לַתּוֹרָה וְלַמִּצְווֹת שֶׁלּוֹמֵד וּמְקַיֵּם, וְעוֹד מְבִיאִים רְאָיָה לְשִׁבּוּשָׁם מִדִּבְרֵי דָּוִד הַמֶּלֶךְ בִּתְהִלִּים <small><small>(נ, טז)</small></small>: "וְלָרָשָׁע אָמַר אֱלֹקִים מַה לְּךָ לְסַפֵּר חֻקָּי וַתִּשָּׂא בְרִיתִי עֲלֵי פִיךָ", דְּזֶהוּ שִׁבּוּשׁ גָּמוּר, דִּוְכִי אִם עַכְשָׁו יַעַזְבוּ אֶת הַתּוֹרָה, יֵשׁ לָהֶם סִכּוּי לַחֲזֹר פַּעַם לְמוּטָב?! הֲלֹא בְּכָךְ יֵלְכוּ מִדְּחִי אֶל דֶּחִי, וְכָל כַּוָּנַת דָּוִד הַמֶּלֶךְ "וְלָרָשָׁע... מַה לְּךָ לְסַפֵּר חֻקָּי", הַיְנוּ בְּרָשָׁע שֶׁלּוֹמֵד תּוֹרָה לְשֵׁם חָכְמָה בְּעָלְמָא וּמַמְשִׁיךְ בְּרִשְׁעוּתוֹ וְאֵינוֹ חוֹשֵׁב לְתַקֵּן עַצְמוֹ, אוּלָם זֶה שֶׁחָפֵץ לְתַקֵּן עַצְמוֹ וּמִתְחָרֵט וְלוֹמֵד תּוֹרָה כְּדֵי לְנַצֵּחַ יִצְרוֹ - בְּוַדַּאי זוֹ הַדֶּרֶךְ הַיְחִידָה לְהִנָּצֵל.
<BR>
<!--$~-->
<BR><a name="HtmpReportNum0067_L2"></a><a name="סו.BהָרִיחוּקBמֵהַקָּבָּ"הBהוּאBאַךְBוְרַקBמִצַּדBהָאָדָם"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סו. הריחוק מהקב"ה הוא אך ורק מצד האדם</u></span><BR></U></B></span><p></p>וּמוּבָא בַּ"מִּכְתָּב מֵאֵלִיָּהוּ" <small><small>(ח"א עמ' 123)</small></small>: גַּבֵּי הָא דְּאָמְרוּ דְּאֵין אָרוּר מִתְדַּבֵּק בְּבָרוּךְ, הוּא מִצַּד הָאָרוּר וְלֹא מִצַּד הַבָּרוּךְ, שֶׁהֲרֵי לֹא נֶאֱמַר אֵין בָּרוּךְ מִתְדַּבֵּק בְּאָרוּר. מִצַּד הַקָּדוֹשׁ-בָּרוּךְ-הוּא שֶׁהוּא בָּרוּךְ, לְעוֹלָם אֵין מִצִּדּוֹ מוֹנֵעַ מִלִּדַּבֵּק גַּם בָּאָרוּר הַגָּדוֹל בְּיוֹתֵר לְקָרְבוֹ, אֶלָּא שֶׁהָאָרוּר מִצִּדּוֹ מֻטְעֶה וּמְלֻבָּשׁ בְּרוּחַ עִוְעִים הַמַּרְחִיקַתּוּ מֵהַבּוֹרֵא מִתּוֹךְ הַנָּחָה מֻטְעֵית שֶׁהִנּוֹ דָּחוּי וּמָאוּס וְאֵין חֵפֶץ ה' בּוֹ.
<BR>
<!--$~-->
<BR><a name="HtmpReportNum0068_L2"></a><a name="סז.BהָאוֹהֵבBהָאֲמִיתִּיBשֶׁלBהָאָדָםBהוּאBאַךְBוְרַקBהַבּוֹרֵאBיִתְבָּרַךְ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סז. האוהב האמיתי של האדם הוא אך ורק הבורא יתברך</u></span><BR></U></B></span><p></p>וְעוֹד, אִם יִתְבּוֹנֵן הָאָדָם מִי אוֹהֲבוֹ בָּעוֹלָם בֶּאֱמֶת אַהֲבָה לְשֵׁם אַהֲבָה וְלֹא לְשֵׁם שׁוּם אִינְטֶרֶס - הֲלֹא יַעֲמֹד מְבֹהָל וּמִשְׁתּוֹמֵם. שֶׁהֲרֵי אִם אֵלּוּ חֲבֵרָיו וִידִידָיו, הֲלֹא כָּל אֶחָד אִינְטֶרֶסַּנְט לְעַצְמוֹ. רֹב כְּכָל בְּנֵי הָאָדָם אוֹהֲבִים אֶת עַצְמָם וְאַכְזָרִים עַל אֲחֵרִים, וְאִם מְטִיבִים לָאֲחֵרִים, זֶה בִּשְׁבִיל טוֹבַת עַצְמָם - "שְׁמֹר לִי וְאֶשְׁמֹר לְךָ".
<BR><p></p>אָכֵן, נִמְצָאִים אַנְשֵׁי מַעֲשֶׂה וּבַעֲלֵי חֶסֶד, אוּלָם עֲדַיִן הִנָּם בַּעֲלֵי אִינְטֶרֶס לִזְכּוֹת לְחַיֵּי עוֹלָם הַבָּא וְגַם לְהִנָּצֵל מִפֻּרְעָנֻיּוֹת עוֹלָם הַזֶּה, שֶׁחֶסֶד וּצְדָקָה מַצִּילִים מֵהֶם.
<BR><p></p>וַאֲפִלּוּ אָבִיו וְאִמּוֹ שֶׁל הָאָדָם בַּעֲלֵי אִינְטֶרֶס הֵם, רֵאשִׁית מִצַּד שֶׁדּוֹרְשִׁים הֵמָּה תְּמוּרָה, שֶׁהֲרֵי חֲפֵצִים הֵם בְּהַחֲזָרַת כָּבוֹד מֵהַבֵּן שֶׁיְּכַבְּדֵם, שֶׁהֲרֵי אִם יְבַזֵּם וְיַכֵּם - יִמְאֲסוּ בּוֹ, וְגַם אִם לֹא יִמְאֲסוּ בּוֹ וְתִשָּׁאֵר אַהֲבָתָם אֵלָיו לִהְיוֹתוֹ בְּנָם - זֶהוּ מִטֶּבַע רַחֲמָנוּתָם שֶׁאוֹהֲבִים הֵמָּה אֶת עַצְמָם וְלֹא יְכוֹלִים לִרְאוֹת עַצְמָם כּוֹאֲבִים בִּכְאֵב בְּנָם.
<BR><p></p>כְּמוֹ שֶׁרָאִיתִי מַעֲשֶׂה בְּהַגָּאוֹן ר' חַיִּים מִצַּאנְז זַצַ"ל, שֶׁכַּיָּדוּעַ הָיָה בַּעַל צְדָקָה גָּדוֹל, בָּא פַּעַם לְבֵיתוֹ עָנִי בְּיוֹם חֹרֶף קָשֶׁה וְכֻלּוֹ לָבוּשׁ קְרָעִים, מִיָּד נָטַל הָרַב אֶת מְעִילוֹ - מְעִיל הַפַּרְוָה - וְנָתַן לוֹ. לְאַחַר שֶׁיָּצָא הֶעָנִי מִן הַבַּיִת, רָץ אַחֲרָיו הָרַב וְנָתַן לוֹ בְּנוֹסָף סְכוּם כֶּסֶף. שְׁאָלוּהוּ לָרַב: לֹא דַּי שֶׁנָּתַתָּ לוֹ אֶת מְעִילְךָ, עוֹד רַצְתָּ אַחֲרָיו לְהוֹסִיף לוֹ מָעוֹת?! מַאי הַאי?
<BR><p></p>עָנָה לָהֶם: אֶת הַמְּעִיל נָתַתִּי מִתְּחִלָּה מִתּוֹךְ רַחֲמָנוּת עַל עַצְמִי שֶׁלֹּא יָכֹלְתִּי לִרְאוֹת עָנִי זֶה לָבוּשׁ קְרָעִים בְּיוֹם קַר כָּזֶה, וְלִי הָיָה קָשֶׁה וְכוֹאֵב לִרְאוֹתוֹ כָּךְ וּבָזֶה הִתְחַסַּדְתִּי עִם עַצְמִי לְהָסִיר הַכְּאֵב מִמֶּנִּי, אוּלָם צְדָקָה "לְמַעַן הֶעָנִי" עֲדַיִן לֹא נָתַתִּי, לָכֵן רַצְתִּי אַחֲרָיו לִתֵּן לוֹ מָעוֹת שֶׁלֹּא נָבְעוּ מִצַּד רִגְשׁוֹתַי, אֶלָּא מִצַּד מִצְוַת הַצְּדָקָה.
<BR><p></p>כָּךְ שֶׁאִם יִתְבּוֹנֵן הָאָדָם, יִרְאֶה שֶׁאֵין לוֹ שׁוּם אוֹהֵב שֶׁבָּעוֹלָם הָאוֹהֲבוֹ בֶּאֱמֶת לְמַעֲנוֹ בִּלְבַד, רַק הַקָּדוֹשׁ-בָּרוּךְ-הוּא לְבַדּוֹ. הַקָּדוֹשׁ-בָּרוּךְ-הוּא לֹא הָיָה חָסֵר כְּלוּם קֹדֶם שֶׁבְּרָאוֹ לָאָדָם, וְלֹא נִשְׁלַם לוֹ כְּלוּם לְאַחַר שֶׁבְּרָאוֹ לָאָדָם, וְכָל בְּרִיאַת הָאָדָם הָיְתָה לְמַעַן הָאָדָם, וְכָל מַעֲשֵׂה הַמִּצְווֹת שֶׁהָאָדָם עוֹשֶׂה, אֵין לוֹ לְהַקָּדוֹשׁ-בָּרוּךְ-הוּא כְּלוּם מִזֶּה, הַכֹּל הוֹלֵךְ לַ"כַּסֶּפֶת" שֶׁל הָאָדָם, כְּמוֹ שֶׁהִזְכַּרְנוּ לְמַעְלָה. וְזֶה גִּלּוּי אַהֲבָה שֶׁאֵינָהּ תְּלוּיָה בְּדָבָר כְלָל, וּלְכָךְ אֵינָהּ בְּטֵלָה לְעוֹלָם. דְּאִם כְּבָר שַׁיָּךְ מֻשָּׂג מַשֶּׁהוּ בִּבְנֵי אָדָם לִהְיוֹת אַהֲבָה שֶׁאֵינָהּ תְּלוּיָה בְּדָבָר וְעַל כָּךְ בָּאָה הַהַבְטָחָה בְּמַסֶּכֶת אָבוֹת שֶׁאֵינָהּ בְּטֵלָה לְעוֹלָם - עַל אַחַת כַּמָּה וְכַמָּה אַהֲבַת ה' לְעַמּוֹ יִשְׂרָאֵל שֶׁהִיא נְקִיָּה מִכָּל תְּלוּת בְּשׁוּם דָּבָר וְהִנָּהּ אַהֲבָה מֻשְׁלֶמֶת, שֶׁכֵּן הַקָּדוֹשׁ-בָּרוּךְ-הוּא מֻשְׁלָם, וּמִדּוֹתָיו וְהַנְהָגוֹתָיו כְּמוֹ כֵן מֻשְׁלָמוֹת הֵן, וְאַהֲבָתוֹ שֶׁאֵינָהּ תְּלוּיָה בְּדָבָר מֻשְׁלֶמֶת הִיא בְּתַכְלִית כַּיָּאוּת לִשְׁלֵמוּתוֹ, וְלָכֵן אֵינָהּ בְּטֵלָה לְעוֹלָם. זוֹ אַהֲבָה בַּר קַיָּמָא לְנֵצַח נְצָחִים שֶׁאֵין לָהּ בִּטּוּל לְעוֹלָם וּבְשׁוּם מַצָּב.
<BR><p></p>וְכַמּוּבָא בַּפָּסוּק <small><small>(האזינו)</small></small>: "הַלְה' תִּגְמְלוּ זֹאת עַם נָבָל וְלֹא חָכָם"?! אוֹמֵר מֹשֶׁה רַבֵּנוּ ע"ה: וְכִי חוֹשְׁבִים אַתֶּם שֶׁהִנְּכֶם פּוֹעֲלִים מַשֶּׁהוּ לַה' יִתְבָּרַךְ כִּבְיָכוֹל בְּעַצְמוֹ?! וְכִי תַּעֲלוּ בְּדַעְתְּכֶם שֶׁאַהֲבָתוֹ אֲלֵיכֶם תְּלוּיָה בְּאֵיזֶה דָּבָר שֶׁהוּא לְתוֹעַלְתּוֹ?! הֲלֹא הוּא מִצִּדּוֹ לֹא נִגְמָל מִכֶּם כְּלוּם, וְכָל כֻּלּוֹ עַל מְנָת לְהֵיטִיב עִמָּכֶם, שֶׁהֲרֵי הוּא עָשְׂךָ וַיְכֹנֲנֶךָ יֵשׁ מֵאַיִן. וְאִם כֵּן, כְּמוֹ שֶׁלֹּא הָיָה לוֹ שׁוּם צֹרֶךְ בְּךָ קֹדֶם שֶׁבְּרָאֲךָ, כָּךְ אֵין לוֹ שׁוּם צֹרֶךְ בְּךָ לְאַחַר שֶׁבְּרָאֲךָ, וְכָל מַה שֶּׁבְּרָאֲךָ וְצִוְּךָ בְּמִצְווֹת הַתּוֹרָה הוּא רַק עַל מְנָת לְהֵיטִיבְךָ בְּאַחֲרִיתֶךָ.
<BR>
<!--$~-->
<BR><a name="HtmpReportNum0069_L2"></a><a name="סח.BחִיזּוּקBמִדִּבְרֵיBהַכְּתוּבִיםBעַלBגֹּודֶלBאַהֲבַתBה'BלְעַמּוֹBיִשְׂרָאֵל"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סח. חיזוק מדברי הכתובים על גודל אהבת ה' לעמו ישראל</u></span><BR></U></B></span><p></p>וְיֵשׁ לָנוּ קְצָת לִרְאוֹת וּלְחַזֵּק בִּרְאָיוֹת מֵהַכְּתוּבִים וּמֵחֲזַ"ל אֶת אַהֲבַת ה' אֵלֵינוּ לְמַעַן יֶחֱזַק לִבֵּנוּ בֶּאֱמוּנָה זוֹ, כִּי מִמֶּנָּה יְסוֹד וּפִנָּה לַחֲזֹר תָּמִיד לְמַצָּב רוּחָנִי מְעֻלֶּה, וְלֹא לְהִתְפַּתּוֹת לַטָּעוּת הַנּוֹרָאָה שֶׁל "עֲזָבַנִי ה' וַה' שְׁכֵחָנִי".
<BR><p></p>בִּבְרֵאשִׁית רַבָּה <small><small>(פ' ז')</small></small>: אָמַר רַבִּי שִׁמְעוֹן בֶּן לָקִישׁ, בְּשָׁלֹשׁ לְשׁוֹנוֹת שֶׁל חִבָּה חִבֵּב הַקָּדוֹשׁ-בָּרוּךְ-הוּא אֶת יִשְׂרָאֵל: בִּדְבִיקָה, בַּחֲשִׁיקָה, בַּחֲפִיצָה.
<BR><p></p>בִּדְבִיקָה – שֶׁנֶּאֱמַר <small><small>(דברים ד, ד)</small></small>: "וְאַתֶּם הַדְּבֵקִים בַּה' אֱלֹקֵיכֶם"; בַּחֲשִׁיקָה - שֶׁנֶּאֱמַר <small><small>(שם ז, ז)</small></small>: "חָשַׁק ה' בָּכֶם"; בַּחֲפִיצָה - שֶׁנֶּאֱמַר <small><small>(מלאכי ג, יב)</small></small>: "וְאִשְּׁרוּ אֶתְכֶם כָּל הַגּוֹיִם כִּי תִהְיוּ אַתֶּם אֶרֶץ חֵפֶץ".
<BR><p></p>רַבִּי אַבָּא בֶּן אֱלִישָׁע מוֹסִיף עוֹד שְׁתֵּי לְשׁוֹנוֹת שֶׁל אַהֲבָה שֶׁחִבְּבָנוּ בָּהֶן הַקָּדוֹשׁ-בָּרוּךְ-הוּא: אַהֲבָה – "אָהַבְתִּי אֶתְכֶם אָמַר ה'" <small><small>(מלאכי א, ב)</small></small>; דִּבּוּר - "דַּבְּרוּ עַל לֵב יְרוּשָׁלַיִם" <small><small>(ישעיה מ, ב)</small></small>. עַד כָּאן הַמִּדְרָשׁ.
<BR><p></p>וּבְעֶצֶם הוּא מִקְרָא מָלֵא מְפֹרָשׁ בַּתּוֹרָה שֶׁנֶּאֱמָנוּת ה' כְּלַפֵּינוּ אֵינָהּ תְּלוּיָה בְּמַעֲשֵׂינוּ, אֶלָּא מֵהַשְּׁבוּעָה שֶׁנִּשְׁבַּע לָנוּ שֶׁלֹּא יָפֵר בְּרִיתוֹ אִתָּנוּ לְעוֹלָם, וְכָךְ נֶאֱמַר <small><small>(דברים ט, ד - ה)</small></small>: "אַל תֹּאמַר בִּלְבָבְךָ... בְּצִדְקָתִי הֱבִיאַנִי ה' לָרֶשֶׁת אֶת הָאָרֶץ הַזֹּאת וּבְרִשְׁעַת הַגּוֹיִם הָאֵלֶּה ה' מוֹרִישָׁם מִפָּנֶיךָ. לֹא בְצִדְקָתְךָ וּבְישֶׁר לְבָבְךָ אַתָּה בָא לָרֶשֶׁת אֶת אַרְצָם כִּי בְּרִשְׁעַת הַגּוֹיִם הָאֵלֶּה ה' אֱלֹקֶיךָ מוֹרִישָׁם מִפָּנֶיךָ וּלְמַעַן הָקִים אֶת הַדָּבָר אֲשֶׁר נִשְׁבַּע ה' לַאֲבֹתֶיךָ לְאַבְרָהָם לְיִצְחָק וּלְיַעֲקֹב".
<BR><p></p>וְעוֹד יֵשׁ לָנוּ לִרְאוֹת בְּדִבְרֵי הַנָּבִיא מִיכָה <small><small>(ו, א - ח)</small></small> אֶת הִתְנַצְּלוּתוֹ כִּבְיָכוֹל שֶׁל הַבּוֹרֵא פֶּן הִכְבִּיד עָלֵינוּ בְּעֻלּוֹ, וּבָא הוּא בְּתַחֲנוּנִים וּבְרִיב עִמָּנוּ לֵאמֹר לָמָּה עָזַבְנוּ אוֹתוֹ, מָה רַע וּמָה עָוֶל מָצָאנוּ בוֹ שֶׁנָּטַשְׁנוּ אוֹתוֹ.
<BR><p></p>וּנְצַטֵּט כָּאן אֶת פְּסוּקֵי הַנָּבִיא:
<BR><p></p>"שִׁמְעוּ נָא אֵת אֲשֶׁר ה' אֹמֵר קוּם רִיב אֶת הֶהָרִים וְתִשְׁמַעְנָה הַגְּבָעוֹת קוֹלֶךָ. שִׁמְעוּ הָרִים אֶת רִיב ה' וְהָאֵתָנִים מֹסְדֵי אָרֶץ כִּי רִיב לַה' עִם עַמּוֹ וְעִם יִשְׂרָאֵל יִתְוַכָּח. עַמִּי מֶה עָשִׂיתִי לְךָ וּמָה הֶלְאֵתִיךָ עֲנֵה בִי. כִּי הֶעֱלִתִיךָ מֵאֶרֶץ מִצְרַיִם וּמִבֵּית עֲבָדִים פְּדִיתִיךָ וָאֶשְׁלַח לְפָנֶיךָ אֶת מֹשֶׁה אַהֲרֹן וּמִרְיָם. עַמִּי זְכָר נָא מַה יָּעַץ בָּלָק מֶלֶךְ מוֹאָב וּמֶה עָנָה אֹתוֹ בִּלְעָם בֶּן בְּעוֹר מִן הַשִּׁטִּים עַד הַגִּלְגָּל לְמַעַן דַּעַת צִדְקוֹת ה'. בַּמָּה אֲקַדֵּם ה' אִכַּף לֵאלֹקֵי מָרוֹם הַאֲקַדְּמֶנּוּ בְעוֹלוֹת בַּעֲגָלִים בְּנֵי שָׁנָה. הֲיִרְצֶה ה' בְּאַלְפֵי אֵילִים בְּרִבְבוֹת נַחֲלֵי שָׁמֶן הַאֶתֵּן בְּכוֹרִי פִּשְׁעִי פְּרִי בִטְנִי חַטַּאת נַפְשִׁי. הִגִּיד לְךָ אָדָם מַה טּוֹב וּמָה ה' דּוֹרֵשׁ מִמְּךָ כִּי אִם עֲשׂוֹת מִשְׁפָּט וְאַהֲבַת חֶסֶד וְהַצְנֵעַ לֶכֶת עִם אֱלֹהֶיךָ".
<BR><p></p><center>* * *</center>
<BR><p></p>הֲרֵי לָנוּ לִרְאוֹת, שֶׁהֲגַם שֶׁאָנוּ בְּמַצָּב שֶׁל כִּשָּׁלוֹן וּמְעִידָה, נֶאֱמָנוּתוֹ שֶׁל הַקָּדוֹשׁ-בָּרוּךְ-הוּא לֹא בְּטֵלָה.
<BR><p></p>וְהָרַב "נְתִיבוֹת שָׁלוֹם" מִסְּלוֹנִים הָיָה אוֹמֵר בְּשֵׁם רַבּוֹתָיו: יְהוּדִי שֶׁחָטָא וַאֲפִלּוּ בְּחֵטְא חָמוּר, אִם אֵינוֹ יוֹדֵעַ שֶׁמִּיָּד מְקֻבָּל הוּא לַעֲמֹד לִפְנֵי ה' וּלְהִתְחַנֵּן עַל נַפְשׁוֹ - לֹא דָּרַךְ זֶה עֲדַיִן עַל מִפְתַּן הַיַּהֲדוּת. כְּלוֹמַר, עָלֵינוּ לָדַעַת אֶת כְּלָלֵי ה' עִמָּנוּ, וּמִכְּלָלֵי הַיַּהֲדוּת שֶׁיֵּשׁ לָנוּ לְדַעְתָּם, שֶׁאַף שֶׁחָטָא הָאָדָם בְּמַה שֶּׁחָטָא, מְקֻבָּל הוּא מִיָּד לִפְנֵי ה' בְּאִם יָבֹא לְפָנָיו לְבַקֵּשׁ עַל נַפְשׁוֹ.
<BR><p></p>וּבָזֶה יוּבַן עִנְיַן מְנַשֶּׁה מֶלֶךְ יְהוּדָה <small><small>(המובא בסנהדרין קא ע"ב)</small></small>, שֶׁכַּאֲשֶׁר מֶלֶךְ אַשּׁוּר נְתָנוֹ בְּדוּד עַל אֵשׁ, קָרָא מְנַשֶּׁה לְכָל הָאֱלֹהוּת כֻּלָּם וְלֹא נַעֲנָה, וְאַחַר קָרָא לַה' וְאָמַר: אִם יַעֲנֵנִי ה' - יוֹדֵעַ אֲנִי שֶׁהוּא הָאֱלֹקִים, וְאִם לֹא יַעֲנֵנִי ה' - הֲרֵי שֶׁהוּא וְהֵם שָׁוִים, חַס וְחָלִילָה.
<BR><p></p>וְתֵמַהּ, הֵיאַךְ חָשַׁב מְנַשֶּׁה שֶׁחֶשְׁבּוֹנוֹ צוֹדֵק, וַהֲלֹא בְּחֻצְפָּה שֶׁכָּזוֹ בְּוַדַּאי שֶׁלֹּא מַגִּיעַ לוֹ שֶׁיַּעֲנֵהוּ ה', וּמָה הַהוֹכָחָה מִכָּאן לְאִי יְכֹלֶת ה' לְהַצִּילוֹ? וְכִי בְּדִבְרֵי חֻצְפָּה כָּאֵלּוּ יַצִּילֵהוּ ה'?!
<BR><p></p>אוּלָם לִדְבָרֵינוּ יוּבַן. מְנַשֶּׁה עָשָׂה חֶשְׁבּוֹן זֶה לְעַצְמוֹ, לְיַדֵּעַ אֶת עַצְמוֹ וּלְהִוָּכַח בְּעַצְמוֹ אֱמוּנַת ה', וּלְכָךְ אָמַר: אִם בֶּאֱמֶת הַקָּדוֹשׁ-בָּרוּךְ-הוּא כֹּל יָכוֹל וְאֵין סוֹף לְרַחֲמָנוּתוֹ - זֶה הַסִּימָן שֶׁהוּא הָאֱלֹקִים, וְכֵן אִם בִּיכָלְתּוֹ לַעֲשׂוֹת שֶׁמִּדַּת הַדִּין לֹא תִּפְגַּע לוֹ בְּמִדַּת הָאַהֲבָה, וְאַף שֶׁיֶּחֱטָא לוֹ הָאָדָם וְיַקְצִיפֶנּוּ, עִם כָּל זֶה מִדַּת הָאֶרֶךְ אַפַּיִם שֶׁלּוֹ לְלֹא גְּבוּל, וּמִדַּת הָאַהֲבָה עֲדַיִן בִּמְקוֹמָהּ עוֹמֶדֶת - זֶהוּ כֹּחַ שֶׁאֵין כָּמוֹהוּ, וְאָז אֵדַע שֶׁה' הוּא הָאֱלֹקִים.
<BR>
<!--$~-->
<BR><a name="HtmpReportNum0070_L2"></a><a name="סט.BאֱמוּנָהBלְמַעֲשֶׂה"></a><br><span style="font-size:28px; ">
<p></p>
<B><U><span style='color:RGB(45,104,176);'><u>סט. אמונה למעשה</u></span><BR></U></B></span><p></p>בְּקֶטַע זֶה נַמְחִישׁ כֵּיצַד יֵשׁ לִנְהֹג בְּכַמָּה מִמִּגְוַן אֵרוּעֵי הַחַיִּים, וְנַקְדִּים לְכָךְ הַקְדָּמָה קְצָרָה.
<BR><p></p>הִנֵּה נִתְחַיַּבְנוּ מִן הַתּוֹרָה לָדוּן בְּצֶדֶק אֶת עֲמִיתֵינוּ, וְכַנֶּאֱמַר <small><small>(ויקרא יט, טו)</small></small>: "בְּצֶדֶק תִּשְׁפֹּט עֲמִיתֶךָ", וְלַהֲלָכָה - אָדָם שֶׁהוּא בְּחֶזְקַת כָּשֵׁר, מְחֻיָּבִים אָנוּ לְדוּנוֹ לְכַף זְכוּת, וְאַף אִם רוֹאִים שֶׁעָשָׂה מַעֲשֶׂה שְׁלִילִי, מֵחוֹבָתֵנוּ לְלַמֵּד עָלָיו זְכוּת, וְכַיָּדוּעַ שֶׁהַדָּבָר תָּלוּי בַּהֶרְגֵּל, דְּהַיְנוּ שֶׁמַּרְגִּיל הָאָדָם אֶת עַצְמוֹ לְכָךְ לַחְשֹׁב מִיָּד חֲשִׁיבָה חִיּוּבִית עַל חֲבֵרוֹ, וּבְהֶרְגֵּל זֶה נִתָּן לְהַצְלִיחַ לִדְחוֹת כַּף חוֹבָה מֵעֲמִיתֵינוּ.
<BR><p></p>נִתְבּוֹנֵן, אִם עַל אָדָם כָּשֵׁר מֵחוֹבָתֵנוּ לְלַמֵּד עָלָיו זְכוּת, עַל אַחַת כַּמָּה וְכַמָּה מֵחוֹבָתֵנוּ לִרְאוֹת בִּזְכוּת אֶת הַנְהָגָתוֹ שֶׁל הַבּוֹרֵא וּמֵחוֹבָתֵנוּ לְהַצְדִּיק דִּינוֹ עָלֵינוּ, שֶׁכֵּן נֶאֱמַר <small><small>(דברים לב, ד)</small></small>: "אֵל אֱמוּנָה וְאֵין עָוֶל צַדִּיק וְיָשָׁר הוּא", וְעוֹד נֶאֱמַר <small><small>(תהלים קמה, יז)</small></small>: "צַדִּיק ה' בְּכָל דְּרָכָיו וְחָסִיד בְּכָל מַעֲשָׂיו", וְעוֹד נֶאֱמַר <small><small>(ירמיה לב, יט)</small></small>: "גְּדָל הָעֵצָה וְרַב הָעֲלִילִיָּה אֲשֶׁר עֵינֶיךָ פְקֻחוֹת עַל כָּל דַּרְכֵי בְּנֵי אָדָם לָתֵת לְאִישׁ כִּדְרָכָיו וְכִפְרִי מַעֲלָלָיו".
<BR><p></p>וּבְיוֹתֵר כַּמָּה יִהְיוּ חַיֵּי הָאָדָם מְאֻשָּׁרִים וּשְׂמֵחִים כַּאֲשֶׁר יִרְאֶה אֶת הַנְהָגָתוֹ שֶׁל הַבּוֹרֵא לֹא רַק בִּזְכוּת, אֶלָּא בְּאַהֲבָה. וּבְמִלִּים אֲחֵרוֹת: לֹא רַק כְּ"מַלְכֵּנוּ", אֶלָּא כְּ"אָבִינוּ".
<BR><p></p>וְנָבִיא לְכָךְ כַּמָּה הַמְחָשׁוֹת, וּמֵהֶן יִלְמַד הָאָדָם לִנְהֹג בְּכָל אֵרוּעֵי חַיָּיו.
<BR><p></p><br><b style='fodnt-size:160%;'>א. כֵּיצַד יֵשׁ לִרְאוֹת נָכוֹן תְּאוּנַת דְּרָכִים.</b>
<BR><p></p>קוֹרֶה לָאָדָם, חָלִילָה, תְּאוּנַת דְּרָכִים, הָאוֹטוֹ הָלַךְ לְאִבּוּד, וְאִלּוּ הוּא מָצָא עַצְמוֹ בָּרִיא וְשָׁלֵם - כַּמָּה יָכוֹל אָדָם שֶׁכָּזֶה לְמָרֵר לְעַצְמוֹ אֶת הַחַיִּים, אוֹ לְעֻמַּת זֹאת לְעַנֵּג לְעַצְמוֹ אֶת חַיָּיו לְאַחַר אֵרוּעַ שֶׁכָּזֶה.
<BR><p></p>הֲכִי קַל לְהִתְמַרְמֵר וְלִזְעֹף שֶׁכֵּן הִנֵּה אִבֵּד אֶת מָמוֹנוֹ, אוּלָם בִּקְצָת מַחֲשָׁבָה מִמַּבָּט אַחֵר יִתְבּוֹנֵן זֶה כַּמָּה אַהֲבַת ה' יֶשְׁנָהּ כָּאן בְּאֵרוּעַ זֶה שֶׁאֵרַע לוֹ, שֶׁהִנֵּה הִסְתַּפֵּק הַקָּדוֹשׁ-בָּרוּךְ-הוּא בִּנְטִילַת מָמוֹן עַל מְנָת לְכַפֵּר עַל הַנֶּפֶשׁ וְלֹא פָּגַע לוֹ בַּנְּפָשׁוֹת. כַּמָּה חַיֵּי עֹנֶג יִהְיֶה לְאָדָם זֶה כְּשֶׁיִּרְאֶה אֶת אַהֲבַת ה' בְּמִקְרֶה זֶה, וְיַחְשֹׁב הֵיאַךְ אֲהֵבַנִי ה', רִחֵם עָלַי, נָטַל מִמֶּנִּי אֶת מָמוֹנִי וּבְכָךְ חָס עַל גּוּפִי וְנַפְשִׁי. וּבְיוֹתֵר כְּשֶׁיָּחוּשׁ שֶׁהַבּוֹרֵא עַצְמוֹ חָשׁ אֶת כְּאֵבוֹ, וּבְצָרָתוֹ שֶׁל הָאָדָם צַר גַּם לוֹ וּמְנַחֲמֵהוּ כַּאֲשֶׁר תְּנַחֵם אֵם אֶת בְּנָהּ, וּבְנָהּ מִתְנַחֵם מִמֶּנָּה שֶׁכֵּן יוֹדֵעַ אֶת רַחֲמָנוּתָהּ וְאֶת כְּאֵבָהּ הָאֲמִתִּי שֶׁכּוֹאֵב לָהּ בִּכְאֵבוֹ.
<BR><p></p><br><b style='fodnt-size:160%;'>ב. כֵּיצַד יֵשׁ לִרְאוֹת נָכוֹן עֲנִיּוּת וּקְשָׁיֵי פַּרְנָסָה.</b>
<BR><p></p>וְכֵן בְּיֶתֶר קְשָׁיֵי הַפַּרְנָסָה וְהָעֹנִי הַשּׂוֹרֵר בְּבֵית הָאָדָם, מְאֹד קַל לְהַבִּיט עַל הַקָּדוֹשׁ-בָּרוּךְ-הוּא בָּזֶה כְּמֶלֶךְ וְרוֹדָן, אוּלָם הֲלֹא הוּא גַּם אָבִינוּ וְלֹא רַק מַלְכֵּנוּ, וְהָאָב הֲלֹא מַה שֶּׁיַּעֲשֶׂה עִם בְּנוֹ הֲלֹא זֶה מֵאַהֲבָה. וְאִם כֵּן כַּמָּה מְאֻשָּׁר זֶה כַּאֲשֶׁר יַחְשֹׁב, הִנֵּה הַבּוֹרֵא בִּכְאֵב וּבְצַעַר גָּדוֹל, וּלְאַחַר שִׁקּוּל שֶׁל אוֹהֵב אֲמִתִּי הֶחְלִיט לְהַצִּילֵנִי וּלְרַפֹּאת אֶת נַפְשִׁי וּלְכָךְ לוֹקֵחַ מִמֶּנִּי "כֹּפֶר נֶפֶשׁ" עַל מְנָת לִפְדּוֹת אֶת נַפְשִׁי, שֶׁכֵּן הָעֲנִיּוּת מְכַפֶּרֶת, וְהִיא מֵהַיִּסּוּרִים הַקָּשִׁים בְּיוֹתֵר, כַּמּוּבָא בַּמִּדְרָשׁ בִּשְׁמוֹת רַבָּה: "כָּל הַיִּסּוּרִים בְּכַף מֹאזְנַיִם אַחַת וְהָעֲנִיּוּת בְּכַף שְׁנִיָּה - מַכְרַעַת אֶת כֻּלָּם". וּכְמוֹ כֵן הִיא הַהַבְטָחָה לְהַנִּשְׁאָרִים לְעֵת קֵץ, שֶׁיִּזְכּוּ לִרְאוֹת וְלֵהָנוֹת בַּגְּאֻלָּה הָעֲתִידָה, וְכַנֶּאֱמַר <small><small>(צפניה ג, יב)</small></small>: "וְהִשְׁאַרְתִּי בְקִרְבֵּךְ עַם עָנִי וָדָל וְכוּ'".
<BR><p></p><br><b style='fodnt-size:160%;'>ג. נִסִּיתִי לְהִתְקַבֵּל לַעֲבוֹדָה וְלֹא הִתְקַבַּלְתִּי...</b>
<BR><p></p>נִסִּיתָ לְהִתְקַבֵּל לַעֲבוֹדָה מְסֻיֶּמֶת, נִדְחֲתָה בַּקָּשָׁתְךָ - הָרוֹאֶה אֶת הַקָּדוֹשׁ-בָּרוּךְ-הוּא כְּאָב רַחֲמָן חוֹשֵׁב, מִי יוֹדֵעַ כַּמָּה טוֹבָה טוֹמֵן לִי הַקָּדוֹשׁ-בָּרוּךְ-הוּא בָּזֶה, וְכִי יוֹדֵעַ אֲנִי מַה בֶּאֱמֶת לְטוֹבָתִי?! הַרְבֵּה פְּעָמִים חוֹשֵׁב הָאָדָם שֶׁדָּבָר מְסֻיָּם הוּא לְטוֹבָתוֹ, וּלְבַסּוֹף מִתְבָּרֵר לוֹ שֶׁהַדָּבָר לְרָעָתוֹ. וּבְכֵן, מִי אָמַר שֶׁעֲבוֹדָה זוֹ טוֹבָה בִּשְׁבִילִי, וְשֶׁמָּא הִצִּילַנִי ה' בָּזֶה.
<BR><p></p><br><b style='fodnt-size:160%;'>ד. יִסּוּרֵי גּוּף.</b>
<BR><p></p>וְגַם כַּאֲשֶׁר נִפְגַּע הָאָדָם בְּגוּפוֹ, כַּמָּה יֵשׁ בְּאֶפְשָׁרוּתוֹ לִחְיוֹת חַיֵּי שִׂמְחָה בִּידִיעָה זוֹ שֶׁהַבּוֹרֵא הוּא גַּם אָבִינוּ וְלֹא רַק מַלְכֵּנוּ! בְּיָדְעוֹ שֶׁהֲלֹא הָעִקָּר הוּא הַנְּשָׁמָה, וְהִיא הַיַּהֲלוֹם, וְהַגּוּף אֵינוֹ אֶלָּא כְּכַסֶּפֶת הַמַּחֲזִיקָה אֶת הַיַּהֲלוֹם, שֶׁהִיא הַנְּשָׁמָה, וּפְעָמִים שֶׁנִּצְרָךְ לְהַכּוֹת בַּגּוּף עַל מְנָת לְהַצִּיל אֶת הַנְּשָׁמָה, שֶׁכֵּן יִסּוּרִים מְכַפְּרִים וּמְבִיאִים אֶת הַנְּשָׁמָה לְמַצָּב שֶׁל עֹנֶג וְאֹשֶׁר נִצְחִי, וְאַף שֶׁמֻּכְרָח הַדָּבָר, עוֹשֶׂה זֹאת הַקָּדוֹשׁ-בָּרוּךְ-הוּא בִּכְאֵב וּכְאָב הַכּוֹאֵב אֶת כְּאֵב בְּנוֹ, וְכַיָּדוּעַ מַעֲלַת הַיִּסּוּרִים וְכַמָּה חִבְּבוּם חֲזַ"ל.
<BR><p></p><br><b style='fodnt-size:160%;'>ה. שִׁדּוּךְ שֶׁהִתְבַּטֵּל...</b>
<BR><p></p>שִׁדּוּךְ יָפֶה וּמַתְאִים שֶׁהִתְבַּטֵּל - הָרוֹאֶה אֶת הַקָּדוֹשׁ-בָּרוּךְ-הוּא כְּאוֹהֵב רַחֲמָן, מִיָּד חוֹשֵׁב הֲלֹא עֲתִידוֹת רַק הַקָּדוֹשׁ-בָּרוּךְ-הוּא יוֹדֵעַ, וְאִם הָיָה שִׁדּוּךְ זֶה טוֹב לִי בֶּאֱמֶת, לֹא הָיָה הַקָּדוֹשׁ-בָּרוּךְ-הוּא מוֹנֵעַ זֹאת מִמֶּנִּי, וְאִם מָנַע זֹאת מִמֶּנִּי הֲלֹא זֶהוּ הַטּוֹב בְּיוֹתֵר בִּשְׁבִילִי אַחַר שֶׁהַבּוֹרֵא אוֹהֲבֵנִי. וְכֵן הַמְעֻכָּב בְּשִׁדּוּכוֹ וּמִתְמַהְמֵהַּ זִוּוּגוֹ מִלָּבֹא, כַּאֲשֶׁר תְּקוּעָה בְּלִבּוֹ הַיְדִיעָה שֶׁהַנְהָגַת ה' עִמּוֹ הִיא מֵאַהֲבָה, חוֹשֵׁב הוּא, כַּנִּרְאֶה שֶׁיֵּשׁ לַבּוֹרֵא נַחַת מִמֶּנִּי יוֹתֵר בְּמַצָּבִי זֶה שֶׁל רַוָּקוּת מֵאֲשֶׁר הָיִיתִי נָשׂוּי, וּבְוַדַּאי חָפֵץ הוּא בְּמַצָּבִי זֶה דַּוְקָא וְרוֹאֶה בְּכָךְ אֶת תִּקּוּנִי הַרְבֵּה יוֹתֵר מֵאֲשֶׁר אִלּוּ הָיִיתִי נָשׂוּי, וּבְכֵן, מֵאַחַר וּרְצוֹנוֹ בְּכָךְ - גַּם רְצוֹנִי בְּכָךְ, וּבִפְרָט שֶׁהֲרֵי אָמְרוּ חֲזַ"ל <small><small>(פסחים קיג)</small></small>: רַוָּק הַדָּר בִּכְרַךְ וְאֵינוֹ חוֹטֵא, הַקָּדוֹשׁ-בָּרוּךְ-הוּא מִשְׁתַּבֵּחַ בּוֹ בְּכָל יוֹם. וְאִם כֵּן, שֶׁמָּא חָפֵץ בִּי הַקָּדוֹשׁ-בָּרוּךְ-הוּא לְעֵת עַתָּה בְּמַצָּבִי זֶה כְּרַוָּק הַכּוֹבֵשׁ אֶת יִצְרוֹ, וְחָבִיב לוֹ לְהַקָּדוֹשׁ-בָּרוּךְ-הוּא יוֹם אֶחָד בְּרַוָּקוּתִי כְּמוֹ הַרְבֵּה יָמִים מִנִּשּׂוּאַי... וְאַף אִם רוֹאֶה רַוָּק זֶה שֶׁבְּעִקְּבוֹת רַוָּקוּתוֹ נִכְשָׁל הוּא בְּכַמָּה מִכְשׁוֹלִים - יֵדַע וְיָבִין, הֲלֹא הוּא מִשְׁתַּדֵּל לְקַיֵּם הַמִּצְוָה לְהִנָּשֵׂא, וְיוֹתֵר מֵהִשְׁתַּדְּלוּת אֵין עָלָיו חִיּוּב, וְאִם בְּכָל זֹאת נִשְׁאָר בְּמַצָּב זֶה, בְּוַדַּאי כָּךְ רוֹצֶה ה' עַל אַף כָּל הַחֶשְׁבּוֹנוֹת. וְאִם כֵּן יֹאמַר בְּלִבּוֹ, מַה לִּי לְהִכָּנֵס לְחֶשְׁבּוֹנוֹתָיו שֶׁל הַבּוֹרֵא. אִם הוּא רוֹאֶה בְּכָךְ אֶת תִּקּוּנִי וְטוֹבָתִי, מַה לִּי כִּי אֶחְפֹּץ בְּמַצָּב אַחֵר. וּרְאֵה עוֹד בְּעִנְיַן זֶה בַּקֶּטַע הַבָּא. וְאָסוּר לִשְׁכֹּחַ אֶת הָאָמוּר, דְּאַף שֶׁלְּטוֹבַת הָאָדָם הֵמָּה יִסּוּרָיו - הַמְנַחֵם בְּיוֹתֵר הוּא, שֶׁעוֹשֶׂה זֹאת הַקָּדוֹשׁ-בָּרוּךְ-הוּא מִתּוֹךְ אִכְפַּתִּיּוּת וּכְאָב שֶׁכּוֹאֵב אֶת יִסּוּרֵי בְּנוֹ, וּבְצַעַר הָאָדָם מִשְׁתַּתֵּף הַבּוֹרֵא וְחוֹמֵל עָלָיו כַּאֲשֶׁר יַחְמֹל אִישׁ עַל בְּנוֹ.
<BR><p></p><br><b style='fodnt-size:160%;'>ו. יִסּוּרִים, אַף שֶׁיֵּשׁ בָּהֶם בִּטּוּל תּוֹרָה וּתְפִלָּה - שֶׁל אַהֲבָה הֵם.</b>
<BR><p></p>מַסְקָנַת הַגְּמָרָא בִּבְרָכוֹת ה' עַמּוּד א', שֶׁבֵּין יִסּוּרִים שֶׁאֵין בָּהֶן בִּטּוּל תּוֹרָה וּבֵין שֶׁיֵּשׁ בָּהֶן בִּטּוּל תּוֹרָה - אֵלּוּ וָאֵלּוּ יִסּוּרִים שֶׁל אַהֲבָה הֵן, שֶׁנֶּאֱמַר: "אֶת אֲשֶׁר יֶאֱהַב ה' יוֹכִיחַ וּכְאָב אֶת בֵּן יִרְצֶה". אִם כֵּן מְפֹרָשׁ בַּגְּמָרָא, שֶׁהֲגַם שֶׁיֵּשׁ בִּטּוּל תּוֹרָה בְּיִסּוּרֵי הָאָדָם - יִסּוּרָיו הִנָּם בְּגֶדֶר יִסּוּרֵי אַהֲבָה.
<BR><p></p>כַּמָּה יֵשׁ בָּזֶה תְּשׁוּבָה לְאֵלֶּה הַצּוֹוְחִים: מָה הַקָּדוֹשׁ-בָּרוּךְ-הוּא עוֹשֶׂה לִי?... הֲלֹא אֲנִי רוֹצֶה לִלְמֹד תּוֹרָה... לְקַיֵּם מִצְווֹת... לְהִתְפַּלֵּל... לָמָּה הוּא מְיַסְּרֵנִי יִסּוּרִים כָּאֵלּוּ הַמּוֹנְעִים אוֹתִי מִלַּעֲבֹד אוֹתוֹ?!
<BR><p></p>כַּמָּה אִם כֵּן שִׁקְרִית טַעֲנָה זוֹ. לְעוֹלָם אֵין לָאָדָם רְשׁוּת לִטְעֹן, לִתְבֹּעַ, חַס וְחָלִילָה, אֶת הַבּוֹרֵא. יָכוֹל הָאָדָם לְבַקֵּשׁ, לְהִתְחַנֵּן לַבּוֹרֵא שֶׁיְּזַכֵּהוּ לְעָבְדוֹ בְּנַחַת וּבְשַׁלְוָה וְכַיּוֹצֵא, אוּלָם מִכָּאן וְעַד לִתְבֹּעַ וּלְהָטִיחַ דְּבָרִים - זֶה אֵינוֹ נָכוֹן! שֶׁכֵּן וְכִי הַקָּדוֹשׁ-בָּרוּךְ-הוּא, שֶׁהוּא הָאוֹהֵב הָאֲמִתִּי, חָפֵץ בְּטוֹבַת הָאָדָם פָּחוֹת מֵהָאָדָם עַצְמוֹ?! הֲלֹא מִי כָּמוֹהוּ חָפֵץ וְרוֹצֶה בְּטוֹבַת הָאָדָם פִּי כַּמָּה וְכַמָּה לְאֵין שִׁעוּר מִמַּה שֶּׁהָאָדָם רוֹצֶה וְחָפֵץ בְּטוֹבַת עַצְמוֹ. מִי כָּמוֹהוּ רוֹאֶה אֶת הַנּוֹלָד - מַה טּוֹב בֶּאֱמֶת לָאָדָם לֹא רַק לְאוֹתוֹ רֶגַע, אֶלָּא לְנֵצַח נְצָחִים. וְכִי הָאָדָם רוֹאֶה אוֹ מֵבִין בַּנּוֹלָד?! וְגַם הֶחָכָם הָרוֹאֶה אֶת הַנּוֹלָד, וְכִי רוֹאֵהוּ בַּאֲמִתּוּת כְּפִי שֶׁרוֹאֵהוּ הַבּוֹרֵא?! וּבָרוּר שֶׁהַנְהָגַת ה' עִם הָאָדָם הִיא כְּפִי שֶׁרוֹאֶה הַבּוֹרֵא אֶת אֲמִתּוּת טוֹבָתוֹ שֶׁל הָאָדָם וְלֹא כְּפִי שֶׁהָאָדָם רוֹאֶה אֶת טוֹבָתוֹ, כִּי הֲלֹא אָז יֻזַּק הָאָדָם נֶזֶק גָּדוֹל, וּכְדֻגְמַת הַבֵּן הַשּׁוֹבָב וְהַפֶּרֶא שֶׁדּוֹרֵשׁ מֵאָבִיו שֶׁיִּקְנֶה לוֹ אוֹפַנַּיִם, וְהָאָב יוֹדֵעַ שֶׁבְּאוֹפַנַּיִם אֵלּוּ עָלוּל בְּנוֹ לְהִפָּצַע פְּצִיעוֹת קָשׁוֹת מֵאַחַר שֶׁהוּא אֵינוֹ זָהִיר, שׁוֹבָב וּפֶרֶא, וְהֵיאַךְ אִם כֵּן יֵלֵךְ הָאָב עַל פִּי בַּקָּשָׁתוֹ שֶׁל בְּנוֹ? כֵּן הַקָּדוֹשׁ-בָּרוּךְ-הוּא מוֹנֵעַ מֵהָאָדָם הַרְבֵּה פְּעָמִים אֶת בַּקָּשׁוֹתָיו וּרְצוֹנוֹתָיו בִּהְיוֹתוֹ יוֹדֵעַ שֶׁיִּהְיוּ לְרָעָתוֹ.
<BR><p></p><br><b style='fodnt-size:160%;'>ז. יִסּוּרִים מַצִּילִים מִדִּין גֵּיהִנֹּם.</b>
<BR><p></p>וְכֵן אֵלּוּ שֶׁמֻּבְטָחִים שֶׁאֵינָם רוֹאִים פְּנֵי גֵּיהִנֹּם <small><small>(עירובין מא ע"ב)</small></small>, וְאֵלּוּ הֵן: דִּקְדּוּקֵי עֲנִיּוּת, חֳלִי מֵעַיִם, מִי שֶׁיֵּשׁ לוֹ נוֹשִׁים, וְיֵשׁ אוֹמְרִים אַף מִי שֶׁיֵּשׁ לוֹ אִשָּׁה רָעָה. אָכֵן, מַצָּבִים הֵמָּה בְּחַיֵּי הָאָדָם קָשִׁים הֵמָּה לִמְאֹד, אוּלָם הַבּוֹרֵא, הָרַחֲמָן יוֹתֵר מִכָּל מְרַחֵם אַחֵר, יוֹדֵעַ טוֹבָתוֹ הָאֲמִתִּית שֶׁל הָאָדָם, וְיוֹדֵעַ שֶׁלְּבַסּוֹף יִשְׂמַח הָאָדָם עַצְמוֹ בְּגוֹרָלוֹ זֶה, וְאֵימָתַי? לֶעָתִיד לָבֹא, כַּמּוּבָא בַּחֲזַ"ל <small><small>(פסחים נ)</small></small> שֶׁלֶּעָתִיד יְבָרְכוּ גַּם עַל הָרַע בִּרְכַּת הַטּוֹב וְהַמֵּטִיב. וְלִכְאוֹרָה, וְכִי אֵיזֶה רַע יְהֵא לֶעָתִיד, וַהֲלֹא לֶעָתִיד יִהְיֶה רַק טוֹב? אֶלָּא בֵּאֵר הַגָּאוֹן רַבִּי אֶפְרַיִם זַיְיצִ'יק זַצַ"ל, שֶׁהַכַּוָּנָה שֶׁלֶּעָתִיד יְבָרְכוּ הַטּוֹב וְהַמֵּטִיב עַל הָרַע שֶׁסָּבַלְנוּ בַּגָּלוּת, שֶׁכֵּן בַּגָּלוּת קָצְרָה דַּעְתֵּנוּ לְהָבִין הַתּוֹעֶלֶת שֶׁבָּרָע, אוּלָם לֶעָתִיד יִפָּקְחוּ עֵינֵי עִוְרִים לְהָבִין הַתּוֹעֶלֶת שֶׁבַּיִּסּוּרִים שֶׁסָּבְלוּ בַּגָּלוּת, וִיבָרְכוּ עַל הָרַע שֶׁסָּבְלוּ בִּרְכַּת הַטּוֹב וְהַמֵּטִיב.
<BR><p></p>וְהוּא הַמְבֹאָר בַּחֲזַ"ל: כָּל הַקָּרְבָּנוֹת עֲתִידִין לְהִבָּטֵל לֶעָתִיד חוּץ מִקָּרְבַּן תּוֹדָה. וּכְמוֹ כֵן תֵּמַהּ, וַהֲלֹא קָרְבַּן תּוֹדָה בָּא לְחוֹלֶה שֶׁנִּתְרַפֵּא, לְמִי שֶׁיָּצָא מִבֵּית הָאֲסוּרִים וְכַיּוֹצֵא, וּפְרָטִים אֵלּוּ לֹא יִהְיוּ שַׁיָּכִים לֶעָתִיד בִּזְמַן הַגְּאֻלָּה, וּלְשֵׁם מָה, אִם כֵּן, קָרְבַּן תּוֹדָה? וְהַתְּשׁוּבָה כַּנַּ"ל, שֶׁיַּקְרִיבוּ קָרְבַּן תּוֹדָה עַל הַצָּרוֹת שֶׁסָּבְלוּ בַּגָּלוּת, שֶׁכֵּן בַּגָּלוּת לֹא הִשְׂכַּלְנוּ לְהָבִין תּוֹעַלְתָּם, וְלֶעָתִיד שֶׁנָּבִין תּוֹעַלְתָּם, נָבִיא עֲלֵיהֶם קָרְבַּן תּוֹדָה, וְכַנֶּאֱמַר <small><small>(ישעיה יב, א)</small></small>: "אוֹדְךָ ה' כִּי אָנַפְתָּ בִּי תָּשֹׁב אַפְּךָ וּתְנַחֲמֵנִי".
<BR><p></p><br><b style='fodnt-size:160%;'>ח. הַמְחָשָׁה נִפְלָאָה לְטוּבוֹ שֶׁל הַבּוֹרֵא בַּמִּתְיַסֵּר.</b>
<BR><p></p>אוֹ אֵלּוּ הַחֲשׁוּבִים כְּמֵת הַמּוּבָאִים בַּגְּמָרָא <small><small>(נדרים סד ע"ב)</small></small>: עָנִי, מִי שֶׁאֵין לוֹ בָּנִים, סוּמָא, מְצֹרָע - אֵלּוּ וְכַיּוֹצֵא בָּהֶם, עֲלֵיהֶם לַחְשֹׁב שֶׁהַקָּדוֹשׁ-בָּרוּךְ-הוּא חָשׁ אֶת כְּאֵבָם, בּוֹכֶה עִמָּהֶם, עַד שֶׁאִלּוּ הָיוּ שׁוֹמְעִים אֶת גְּנִיחָתָהּ שֶׁל הַשְּׁכִינָה מִצַּעַר, בְּוַדַּאי הָיוּ מִתְנַחֲמִים בְּצַעֲרָם.
<BR><p></p>וְכַמָּה יָפֶה הָיָה מַמְחִישׁ הֶחָפֵץ חַיִּים אֶת הַטּוֹבָה שֶׁבַּיִּסּוּרִים, וְזֶהוּ תֹּכֶן דְּבָרָיו:
<BR><p></p>אָדָם שֶׁהָיָה בָּעוֹלָם עָשִׁיר, יָפֶה, גִּבּוֹר, וְחַי אֶת חַיָּיו בְּהֶפְקֵרוּת וּבַעֲבַרְיָנוּת עַל דִּבְרֵי תּוֹרָה, נִפְטַר הוּא לְבֵית עוֹלָמוֹ וְיָצָא דִּינוֹ בְּבֵית דִּין שֶׁל מַעְלָה לָבֹא עוֹד פַּעַם לָעוֹלָם לְנַסּוֹת שׁוּב לְתַקֵּן אֶת עַצְמוֹ, שׁוֹאֵל אוֹתוֹ אָדָם אֶת הַבֵּית דִּין שֶׁל מַעְלָה בְּאֵיזֶה אֹפֶן יוֹרִידוּהוּ לָעוֹלָם הַתַּחְתּוֹן עַל מְנָת שֶׁיְּתַקֵּן עַצְמוֹ, וּמְשִׁיבִים לוֹ: בְּאוֹתוֹ אֹפֶן שֶׁהָיִיתָ קֹדֶם - גִּבּוֹר, עָשִׁיר וְיָפֶה, שֶׁכֵּן צָרִיךְ אַתָּה לְתַקֵּן בְּאוֹתוֹ אֹפֶן שֶׁקִּלְקַלְתָּ! וְאָז צוֹוַחַת אוֹתָהּ נְשָׁמָה: רִבּוֹנוֹ שֶׁל עוֹלָם! לָמָּה כֹּה יְהֵא הַדִּין אַכְזָר עָלַי? הֲלֹא כָּל מַה שֶּׁקִּלְקַלְתִּי הָיָה בִּגְלַל הַסִּבּוֹת הַלָּלוּ לִהְיוֹתִי גִּבּוֹר עָשִׁיר וְיָפֶה, וְאִם אָבֹא שׁוּב לָעוֹלָם בְּאֹפֶן זֶה, הֵיאַךְ יֵשׁ לִי סִכּוּי לְהִתַּקֵּן?! וְכָךְ זוֹעֶקֶת נִשְׁמָתוֹ עַד שֶׁמִּתְעוֹרְרִים עָלֶיהָ רַחֲמֵי שָׁמַיִם, וְנַעֲשֶׂה שׁוּב דִּיּוּן בְּבֵית דִּין שֶׁל מַעְלָה, וּמְלַמְּדִים עָלָיו זְכוּת שֶׁכֵּן סוֹף סוֹף לִפְעָמִים נִצַּח אֶת יִצְרוֹ וְכַיּוֹצֵא, וּלְאַחַר מִדַּת הָרַחֲמִים מְרֻבָּה וּלְאַחַר לִמּוּד זְכוּת רַבָּה מַחְלִיטִים בַּשָּׁמַיִם לְהוֹרִידוֹ לָעוֹלָם עָנִי, בַּעַל מוּם וּמְכֹעָר! נִשְׁמָתוֹ שֶׁל זֶה הָאָדָם שָׂשָׂה וּשְׂמֵחָה לְאֵין שִׁעוּר בִּהְיוֹתָהּ יוֹדַעַת שֶׁמֵּעַתָּה יֶשְׁנוֹ סִכּוּי לְתִקּוּן.
<BR><p></p>וְהִנֵּה אָדָם זֶה נוֹלָד בַּעַל מוּם, עָנִי וּמְכֹעָר - מְקַלֵּל אֶת יוֹמוֹ, מְקַלֵּל אֶת אִמּוֹ שֶׁיְּלָדַתּוּ, מְקַלֵּל אֶת מַזָּלוֹ וְגוֹרָלוֹ, וְנֶעְלְמָה מִמֶּנּוּ הָאֱמֶת שֶׁאֶת זֶה הוּא בְּעֶצֶם בִּקֵּשׁ, וּבְכֹחַ מִדַּת הָרַחֲמִים "זָכָה" לְמַצָּב שֶׁכָּזֶה כְּדֵי שֶׁלֹּא יֶחֱטָא.
<BR><p></p>כָּךְ צְרִיכָה לִהְיוֹת הַהִסְתַּכְּלוּת שֶׁל כָּל אֶחָד, לְהָבִין שֶׁמַּצָּבוֹ נַעֲשָׂה בְּמִדַּת הָרַחֲמִים, מִתּוֹךְ אַהֲבַת ה' כְּלַפָּיו, אַהֲבַת עוֹלָם, אַהֲבָה לְאֵין שִׁעוּר, אַהֲבָה הַחֲרֵדָה לְהַצְלָחָתוֹ. וּבְנוֹסָף לָזֶה לִזְכֹּר שֶׁגַּם בְּמַצָּבוֹ הַכּוֹאֵב הַזֶּה, הֲגַם שֶׁהוּא צוֹדֵק, וּבְרַחֲמִים - כּוֹאֵב הַקָּדוֹשׁ-בָּרוּךְ-הוּא עִמּוֹ אֶת כְּאֵבוֹ וְצַר לוֹ בְּצָרָתוֹ, וְהַלְוַאי שֶׁהָיָה אָדָם שׁוֹמֵעַ אֶת נִחוּמָיו שֶׁל הַבּוֹרֵא שֶׁמְּנַחֲמֵהוּ לְזֶה שֶׁיַּחֲזִיק מַעֲמָד בְּמַצָּבוֹ.
<BR>
<!--$~-->
<BR><a name="HtmpReportNum0071_L2"></a><a name="ע.BיְדִיעַתBאַהֲבַתBה'BלְעַמּוֹBמְחַייֶּבֶתBאַהֲבַתBיִשְׂרָאֵל"></a><br><span style="font-size:28px; ">
<p></p>
<B><U><span style='color:RGB(45,104,176);'><u>ע. ידיעת אהבת ה' לעמו מחייבת אהבת ישראל</u></span><BR></U></B></span><p></p>מִכָּל הָאָמוּר לְעֵיל, מִכֹּחַ הַמִּקְרָאוֹת, מַאַמְרֵי חֲכָמֵינוּ זַ"ל, וּמִכֹּחַ הַהִגָּיוֹן וְהַהִתְבּוֹנְנוּת, עָלָה לָנוּ לְסִכּוּם שֶׁאַהֲבַת ה' לְעַמּוֹ יִשְׂרָאֵל הִיא בֵּין לָרָעִים בֵּין לַטּוֹבִים, וְהִיא לְלֹא גְּבוּלוֹת, וְהִיא אַהֲבָה שֶׁאֵינָהּ תְּלוּיָה בְּשׁוּם דָּבָר, כַּמָּה אִם כֵּן מְחַיֵּב הַדָּבָר שֶׁנִּהְיֶה כֻּלָּנוּ מְאֻחָדִים וְאוֹהֲבִים זֶה לָזֶה, וּכְמוֹ שֶׁמּוּבָא בַּחֲזַ"ל <small><small>(תנא דבי אליהו פרק כח)</small></small>: אָמַר הַקָּדוֹשׁ-בָּרוּךְ-הוּא לְיִשְׂרָאֵל, בָּנַי, כְּלוּם חָסֵר לִי דָּבָר?! וּמָה אֲנִי מְבַקֵּשׁ מִמְּכֶם? אֶלָּא שֶׁתִּהְיוּ אוֹהֲבִים זֶה לָזֶה, וְתִהְיוּ מְכַבְּדִין זֶה לָזֶה, וְתִהְיוּ יְרֵאִים זֶה מִזֶּה <small>[מִלַּעֲשׂוֹת רַע אֶחָד לַחֲבֵרוֹ]</small>...
<BR><p></p>שֶׁכֵּן אִם יְהוּדִי יוֹדֵעַ בֶּאֱמֶת שֶׁהַקָּדוֹשׁ-בָּרוּךְ-הוּא אוֹהֵב לְלֹא גְּבוּל אֶת אוֹתוֹ יְהוּדִי שֶׁהוּא שׂוֹנֵא - הֵיאַךְ יִמְלָאֵהוּ לִבּוֹ לִשְׂנֹא שׁוּם יְהוּדִי?! אֵיזוֹ בּוּשָׁה וְחֶרְפָּה תִּהְיֶה לֶעָתִיד לָבֹא כְּשֶׁיִּתְגַּלֶּה לְעֵין כֹּל אַהֲבַת ה' לְכָל יְהוּדִי, וְאוֹתוֹ זֶה שֶׁהָיָה שׂוֹנֵא לִפְלוֹנִי וּלְאַלְמוֹנִי, יִתְוַדַּע לַשֶּׁקֶר וְלַתּוֹעֵבָה שֶׁהוֹבִילֵהוּ הַיֵּצֶר בְּהַצְדִּיקוֹ לוֹ לִשְׂנֹא לִפְלוֹנִי, וְאָז יִתְוַדַּע לוֹ כַּמָּה שֶׁקֶר הָיָה בַּדָּבָר, כַּמָּה מְתֹעֶבֶת וּשְׂנוּאָה הָיְתָה מִדָּתוֹ הָרָעָה הַזּוֹ אֵצֶל הַקָּדוֹשׁ-בָּרוּךְ-הוּא, כַּמָּה הִכְאִיב וְצִעֵר לְהַקָּדוֹשׁ-בָּרוּךְ-הוּא בְּכָךְ שֶׁשָּׂנֵא לִפְלוֹנִי...
<BR><p></p>וְכַמָּה יִתְבַּיֵּשׁ זֶה לֶעָתִיד בּוּשָׁה גְּדוֹלָה עַל טִפְּשׁוּתוֹ שֶׁהָיָה נוֹתֵן עֲרָכִים בִּבְנֵי אָדָם - זֶה חָשׁוּב יוֹתֵר וְזֶה חָשׁוּב פָּחוֹת, זֶה שֶׁמֵּעֵדָה פְּלוֹנִית עֶלְיוֹן עַל זֶה שֶׁמֵּעֵדָה אַלְמוֹנִית... כַּמָּה יֵבוֹשׁ כְּשֶׁיִּרְאֶה שֶׁאֵצֶל הַבּוֹרֵא אֵין מֻשָּׂגִים כָּאֵלּוּ, וְכָל הַמֻּשָּׂגִים הַלָּלוּ נוֹבְעִים מִטִּפְּשׁוּת וְרִשְׁעוּת גַּם יַחַד, מִגַּסּוּת רוּחַ וְגַאֲוָה שֶׁהֵם תּוֹעֲבַת ה'. כַּמָּה יִתְבַּיֵּשׁ זֶה כְּשֶׁיִּרְאֶה שֶׁשָּׂנֵא בְּנֵי אָדָם עַל סִבּוֹת שֶׁל שְׁטוּת וָהֶבֶל שִׂנְאַת חִנָּם מַמָּשׁ בּוֹ בִּזְמַן שֶׁהַבּוֹרֵא אוֹהֲבָם.
<BR><p></p>יְדִיעָה זוֹ שֶׁאַהֲבַת ה' לְעַמּוֹ הִיא לְלֹא גְּבוּלוֹת וְכִי כֻּלָּם אֲהוּבִים, כֻּלָּם בְּרוּרִים לִפְנֵי ה', מְחַיֶּבֶת אוֹתָנוּ לֶאֱהֹב כָּל יְהוּדִי וִיהוּדִי, לְרַחֵם עַל כֻּלָּם, וְגַם אֶת אֵלֶּה שֶׁאֵינָם שׁוֹמְרֵי תּוֹרָה וּמִצְווֹת, עָלֵינוּ לְרַחֵם עֲלֵיהֶם וּלְהִתְפַּלֵּל עֲלֵיהֶם וּלְהָסִיר כָּל שִׂנְאָה מִלִּבּוֹתֵינוּ מִכָּל יְהוּדִי.
<BR><p></p> הַקָּדוֹשׁ-בָּרוּךְ-הוּא קְרָאָנוּ "עַם אֶחָד", "גּוֹי גָּדוֹל", גּוֹי בִּלְשׁוֹן יָחִיד, וּכְלָלָנוּ בְּיַחַד, כְּמוֹ שֶׁאָמְרוּ חֲזַ"ל "כָּל יִשְׂרָאֵל עֲרֵבִים זֶה לָזֶה". כְּשֶׁיְּהוּדִי מְקַיֵּם מִצְוָה מְסֻיֶּמֶת שֶׁאֵין חֲבֵרוֹ יָכוֹל לְקַיְּמָהּ - מִדִּין עַרְבוּת נֶחְשָׁב שֶׁקִּיְּמָהּ גַּם זֶה שֶׁלֹּא יָכֹל לְקַיְּמָהּ. וּמוּבָא בָּאוֹר הַחַיִּים הַקָּדוֹשׁ שֶׁזֶּה פּוֹעֵל רַק כַּאֲשֶׁר יֶשְׁנָהּ אַהֲבָה וְאַחֲוָה וְרֵעוּת בֵּין בְּנֵי הָאָדָם, רַק אָז תּוֹפֵס דִּין הָעַרְבוּת, וְאִם לָאו, כְּשֶׁיִּשְׂרָאֵל נִפְרָדִים וּשְׁרוּיִים בְּמַחֲלוֹקוֹת אֵלּוּ עִם אֵלּוּ - לֹא תּוֹפֶסֶת הָעַרְבוּת בֵּינֵיהֶם לְזַכּוֹתָם בַּמִּצְווֹת שֶׁל אֵלּוּ בְּאֵלּוּ.
<BR><p></p>אִם רַק נַחְשֹׁב מַה מְחַכֶּה לָנוּ וּמַה מְעֻתָּד לָנוּ בְּקָרוֹב מַמָּשׁ - כַּמָּה יְחַיֵּב הַדָּבָר אַחְדוּת!
<BR><p></p>הִנֵּה מוּבָא בְּדִבְרֵי הַנְּבִיאִים שֶׁלֶּעָתִיד יִגְאָלֵנוּ הַקָּדוֹשׁ-בָּרוּךְ-הוּא גְּאֻלַּת עוֹלָמִים וְיִשְׂמַח בָּנוּ שִׂמְחַת עוֹלָם, וּבַזְּמַן הַהוּא תּוּסַר הַקִּנְאָה זֶה מִזֶּה, תָּסוּר הַנְּקָמָה וְהַשִּׂנְאָה, וְכֻלָּם יִזְכּוּ לָדַעַת אֶת ה' בִּידִיעָה בְּרוּרָה וַאֲמִתִּית, וּכְמוֹ שֶׁנְּצַטֵּט לְקַמָּן כַּמָּה פְּסוּקִים מִדִּבְרֵי הַנְּבִיאִים עַל הֶעָתִיד הַמְיֹעָד לָנוּ. כַּמָּה מְחַיֵּב הַדָּבָר שֶׁנָּכִין עַצְמֵנוּ עַתָּה לִתְקוּפָה זוֹ בְּאַהֲבָה וְאַחֲוָה וְשָׁלוֹם וְרֵעוּת. עוֹמְדִים אָנוּ לַחֲזוֹת בְּקָרוֹב מַמָּשׁ בְּעֹצֶם הָאַהֲבָה שֶׁל הַבּוֹרֵא לְכָל יְהוּדִי וִיהוּדִי, בְּעֹצֶם הָרַחֲמָנוּת שֶׁל הַבּוֹרֵא עַל כָּל יְהוּדִי וִיהוּדִי, וְהֵיאַךְ נָבֹא לִתְקוּפָה שֶׁכָּזוֹ בְּלֵב חָלוּק וּמְפֻלָּג?!
<BR>
<!--$~-->
<BR><a name="HtmpReportNum0072_L2"></a><a name="עא.BגַּדְלוּתBוְתִקְוָהBטוֹבָהBלְכָלBאָדָםBבַּאֲשֶׁרBהוּא"></a><br><span style="font-size:28px; ">
<p></p>
<B><U><span style='color:RGB(45,104,176);'><u>עא. גדלות ותקוה טובה לכל אדם באשר הוא</u></span><BR></U></B></span><small><small>(פרקים מתורתו של רבי צדוק הכהן מלובלין בנושא "אין יאוש")</small></small>
<BR><br><b style='fodnt-size:160%;'>א. יְהוּדִי אֲנָה!</b>
<BR><p></p>כָּל יִשְׂרָאֵל נִקְרְאוּ עַל שֵׁם יְהוּדָה. יְהוּדִי אֲנָה! כְּמוֹ שֶׁנֶּאֱמַר בְּמִדְרָשׁ רַבָּה <small><small>(בראשית פרשה צ"ח)</small></small>.
<BR><p></p>וְזֶהוּ "הָיְתָה יְהוּדָה לְקָדְשׁוֹ" - שֶׁכָּל יִשְׂרָאֵל קְדוֹשִׁים הֵם, וְאַף "מִי שֶׁיֵּשׁ לוֹ וְאֵינוֹ רוֹצֶה <small>[כְּלוֹמַר, יֵשׁ לוֹ מָעוֹת וְאֵינוֹ רוֹצֶה לִתְּנָם לִצְדָקָה]</small>, אִקְּרֵי יִשְׂרָאֵל קְדוֹשִׁים" <small><small>(חולין ז)</small></small>.
<BR><p></p>וְהוּא מִטַּעַם - "שֶׁבֶּאֱמֶת רְצוֹנֵנוּ לַעֲשׂוֹת רְצוֹנְךָ, וּמִי מְעַכֵּב? הַשְּׂאוֹר שֶׁבָּעִסָּה" <small><small>(ברכות יז)</small></small>, "וְהֵם תֻּכּוּ לְרַגְלֶךָ" <small><small>(דברים לג)</small></small> - וְהַיְנוּ, שֶׁבַּשֹּׁרֶשׁ רָצוּ יִשְׂרָאֵל שֶׁיָּכֹפּוּ אוֹתָם, וְהַיְנוּ בַּשֹּׁרֶשׁ, בְּחִינַת מְלוּכָה.
<BR><p></p>"וְאַתָּה אַל תִּירָא עַבְדִּי יַעֲקֹב וְכוּ', כִּי הִנְנִי מוֹשִׁיעֲךָ 'מֵרָחוֹק'" <small><small>(ירמיה ל)</small></small> - הַיְנוּ מִי שֶׁמְּרֻחָק מֵה' יִתְבָּרַךְ, עַל דֶּרֶךְ שֶׁאָמְרוּ <small><small>(ברכות לד)</small></small> "שָׁלוֹם לָרָחוֹק" - לָרָחוֹק בְּרֵישָׁא - עַל בַּעַל תְּשׁוּבָה. וְאַף מִי שֶׁמְּרֻחָק הַרְבֵּה - מִכָּל מָקוֹם "הִנְנִי מוֹשִׁיעֲךָ" - מִצִּדִּי – שֶׁלֹּא מִדַּעְתָּם! <small><small>(פרי צדיק בא, אות יא)</small></small>
<BR><p></p><br><b style='fodnt-size:160%;'>ב. תַּכְלִית זְכִירַת יְצִיאַת מִצְרַיִם - לִזְכֹּר שֶׁאֵין יֵאוּשׁ כְּלָל!</b>
<BR><p></p>...וְלָכֵן נִצְטַוִּינוּ לִזְכֹּר בְּכָל יוֹם יְצִיאַת מִצְרַיִם, וְאֵין הַמְכֻוָּן שֶׁל הַזְּכִירָה בַּפֶּה בִּלְבַד, אֶלָּא שֶׁיִּהְיֶה דָּבָר זֶה נִקְבָּע בַּלֵּב, בְּעֹמֶק לֵב כָּל יִשְׂרָאֵל, שֶׁבְּאִם, חַס וְשָׁלוֹם, יִהְיֶה מְשֻׁקָּע בְּאֵיזֶה תַּאֲוָה וְסִאוּב, רַחֲמָנָא לִצְלַן, וְלֹא יוּכַל לָשׂוּם עֵצָה בְּנַפְשׁוֹ - אַל יִתְיָאֵשׁ עַצְמוֹ! רַק שֶׁיַּאֲמִין וִיצַפֶּה לַה' יִתְבָּרַךְ, וְיוֹצִיאוֹ מֵהֶסְגֵּרוֹ, כִּי יִתְחַזֵּק לְבָבוֹ שֶׁאֵינֶנּוּ מְשֻׁקָּע יוֹתֵר מִמַּה שֶּׁהָיוּ אָז יִשְׂרָאֵל מְשֻׁקָּעִים בְּאַרְבָּעִים וְתִשְׁעָה שַׁעֲרֵי טֻמְאָה, וַה' יִתְבָּרַךְ הוֹצִיאָם מִשָּׁם בְּלִי אִתְעָרוּתָא דִּלְתַתָּא, כֵּן גַּם לִי יַעֲזֹר ה' יִתְבָּרַךְ, וְלָזֶה נִצְטַוִּינוּ לִזְכֹּר יְצִיאַת מִצְרַיִם. <small><small>(פרי צדיק פסח אות כד)</small></small>
<BR><p></p><br><b style='fodnt-size:160%;'>ג. אַף נֶפֶשׁ לֹא תֹּאבַד מִיִּשְׂרָאֵל!</b>
<BR><p></p>וַה' יִתְבָּרַךְ מְרַחֵם עַל נַפְשׁוֹת יִשְׂרָאֵל שֶׁלֹּא יִדַּח מִמֶּנּוּ נִדָּח, וְכִדְאִיתָא בַּ"סָּבָא", שֶׁה' יִתְבָּרַךְ מְסַבֵּב לְנִשְׁמָתִין שֶׁיְּתֻקַּן הַכֹּל, וּמִנִּשְׁמַת עֵר וְאוֹנָן וּמַחְלוֹן וְכִלְיוֹן הוּא בִּנְיַן מָשִׁיחַ, וְאִיתָא <small><small>(בבא בתרא יד)</small></small>: "'רוּת' <small>[לָמָּה נִקְרָא שְׁמָהּ רוּת?]</small> - פֻּרְעָנוּת דְּאִית לֵיהּ אַחֲרִית", וּפֵרֵשׁ רַשִׁ"י - "סוֹף הַפֻּרְעָנוּת נֶהְפַּךְ לְאַחֲרִית וְתִקְוָה, שֶׁיָּצָא דָּוִד מִשָּׁם".
<BR><p></p> - וְלֹא יִתְיָאֵשׁ שׁוּם אָדָם מִיִּשְׂרָאֵל - כִּי הַקָּדוֹשׁ-בָּרוּךְ-הוּא "חָשַׁב מַחֲשָׁבוֹת, לְבִלְתִּי יִדַּח מִמֶּנּוּ נִדָּח" <small><small>(שמואל ב' יד, יד)</small></small> - שֶׁלֹּא יֹאבַד שׁוּם נֶפֶשׁ מִיִּשְׂרָאֵל!
<BR><p></p> - וְהַיְנוּ, עִנְיַן כָּל הָעֳנָשִׁים בָּעוֹלָם הַזֶּה וּבָעוֹלָם הַבָּא כְּדֵי שֶׁלֹּא יִדַּח מִמֶּנּוּ נִדָּח, דְּאַף אִם הִרְבָּה לִפְשֹׁעַ, חַס וְשָׁלוֹם, יֵשׁ עֵצוֹת אֵצֶל ה' יִתְבָּרַךְ לְטַהֲרוֹ! <small><small>(פרי צדיק משפטים אות א)</small></small>
<BR><p></p><br><b style='fodnt-size:160%;'>ד. לֹא יִדַּח מִמֶּנּוּ נִדָּח "וְעַמֵּךְ כֻּלָּם צַדִּיקִים"!</b>
<BR><p></p>"בָּרוּךְ הַמָּקוֹם בָּרוּךְ הוּא"!
<BR><p></p>"כְּנֶגֶד אַרְבָּעָה בָּנִים דִּבְּרָה תּוֹרָה" - וְלִכְאוֹרָה יֵשׁ לְהָבִין בְּהָא דְּכָתַב "וְהָיָה כִּי יֹאמְרוּ אֲלֵיכֶם בְּנֵיכֶם מָה הָעֲבֹדָה הַזֹּאת לָכֶם וְכוּ'" <small><small>(שמות יב, כו)</small></small> - "וַיִּקֹּד הָעָם וַיִּשְׁתַּחוּ" <small><small>(שם פסוק כ)</small></small> - וּמְפָרֵשׁ רַשִׁ"י - עַל בְּשׂוֹרַת הַבָּנִים.
<BR><p></p>וַהֲלֹא זוֹ הִיא שְׁאֵלַת בֵּן הָרָשָׁע, וּמַה זּוֹ בְּשׂוֹרָה שֶׁיִּהְיֶה לָהֶם בָּנִים רְשָׁעִים? וְגַם מַה זּוֹ בְּשׂוֹרָה שֶׁיִּוָּלְדוּ בָּנִים? זֶה יִתָּכֵן לְאִישׁ פְּרָטִי הוּא בְּשׂוֹרָה שֶׁיִּוָּלֵד בָּנִים, אֲבָל לְאֻמָּה שְׁלֵמָה, הֲלֹא עוֹלָם כְּמִנְהָגוֹ נוֹהֵג, שֶׁנּוֹשְׂאִים נָשִׁים וּמוֹלִידִים?
<BR><p></p> - אַךְ עִקַּר הַבְּשׂוֹרָה הָיָה לָהֶם, שֶׁאַף הַבָּנִים רְשָׁעִים שֶׁיִּוָּלְדוּ לָהֶם לֹא יִדָּחוּ מִכְּלַל יִשְׂרָאֵל לְעוֹלָם, כְּמוֹ שֶׁנֶּאֱמַר בַּזֹּהַר הַקָּדוֹשׁ <small><small>(ח"א צ"ג - א)</small></small>: כְּתִיב "וְעַמֵּךְ כֻּלָּם צַדִּיקִים" - וְהָא כַּמָּה חַיָּבִין אִית בְּהוּ בְּיִשְׂרָאֵל וְכוּ', אֶלָּא הָכִי תָּנָא וְכוּ' - וְכַד אִתְגְּזָרוּ עָאלוּ בְּהַאי חוּלָקָא טָבָא דְּקֻדְשָׁא בְּרִיךְ הוּא, דְּכָתוּב "וְצַדִּיק יְסוֹד עוֹלָם" - כֵּיוָן דְּעָאלוּ בְּהַאי חוּלָקָא דְּ'צַדִּיק', וַדַּאי כֻּלָּם צַדִּיקִים וְכוּ' - לְעוֹלָם יִירְשׁוּ אָרֶץ!
<BR><p></p>וְכֵן אִיתָא בַּגְּמָרָא <small><small>(סנהדרין מד)</small></small> בְּעָכָן: "אַף עַל פִּי שֶׁחָטָא - יִשְׂרָאֵל הוּא. אָסָא דְּקָאֵי בֵּינֵי חִילְפֵי אָסָא שְׁמוֹ וְאָסָא קָרֵי לֵיהּ", אַף שֶׁעָבַר עַל כָּל הַתּוֹרָה וּמָשַׁךְ עָרְלָתוֹ, שֶׁרָצָה שֶׁלֹּא יַכִּירוּ בּוֹ שֶׁהוּא מָהוּל, אַף עַל פִּי כֵן אָמַר לוֹ יְהוֹשֻׁעַ - "יַעֲכָרְךָ ה' הַיּוֹם הַזֶּה" - הַיּוֹם הַזֶּה אַתָּה עָכוּר, וְיֵשׁ לְךָ חֵלֶק לָעוֹלָם הַבָּא!
<BR><p></p>וְגַם אִיתָא בַּמִּשְׁנָה <small><small>(שם צ)</small></small>: שְׁלֹשָׁה מְלָכִים וְאַרְבָּעָה הֶדְיוֹטוֹת שֶׁאֵין לָהֶם חֵלֶק לָעוֹלָם הַבָּא, וּבַגְּמָרָא <small><small>(שם קד)</small></small>: "דּוֹרְשֵׁי רְשׁוּמוֹת אָמְרוּ - כֻּלָּם בָּאִים לָעוֹלָם הַבָּא חוּץ מִבִּלְעָם".
<BR><p></p> - 'דּוֹרְשֵׁי רְשׁוּמוֹת' - הַיְנוּ שֶׁמַּשִּׂיגִים הַרְגָּשָׁה לְמַעְלָה מִשֵּׂכֶל אֱנוֹשִׁי, וְהוּא רַק כְּמוֹ 'רוֹשֵׁם', דְּאַנְשֵׁי כְּנֶסֶת הַגְּדוֹלָה אָמְרוּ עֲלֵיהֶם שֶׁאֵין לָהֶם חֵלֶק לָעוֹלָם הַבָּא עַל פִּי שֵׂכֶל הַשָּׂגַת אֱנוֹשִׁי, וְרַק הַ'דּוֹרְשֵׁי רְשׁוּמוֹת' אָמְרוּ שֶׁיֵּשׁ לָהֶם חֵלֶק לָעוֹלָם הַבָּא, מֵחֲמַת שֶׁהֵם מִזֶּרַע יִשְׂרָאֵל, וְאַף עַל פִּי שֶׁחָטָא - יִשְׂרָאֵל הוּא, "וְלֹא יִדַּח מִמֶּנּוּ נִדָּח".
<BR><p></p>וְעַל הַבְּשׂוֹרָה הַזּוֹ הָיוּ שְׂמֵחִים, וְעַל זֶה נֶאֱמַר "וַיִּקֹּד הָעָם וַיִּשְׁתַּחוּ" - עַל בְּשׂוֹרַת הַזֶּרַע, שֶׁהִבְטִיחָם שֶׁיִּהְיוּ לְזַרְעָם קְדֻשַּׁת יִשְׂרָאֵל לְעוֹלָם! <small><small>(פרי צדיק פסח אות ח)</small></small>
<BR><p></p><br><b style='fodnt-size:160%;'>ה. יְרִידָה לְצֹרֶךְ עֲלִיָּה</b>
<BR><p></p>יִשְׂרָאֵל, גַּם הַפּוֹשְׁעִים שֶׁבָּהֶם שֶׁהִרְבּוּ לִפְשֹׁעַ, שֹׁרֶשׁ נַפְשׁוֹתָם הוּא מֵאוֹתִיּוֹת הַתּוֹרָה. כָּל עַם יִשְׂרָאֵל קוֹמָה אַחַת! אֵין שׁוּם חֲלָקִים טְפֵלִים אוֹ מוֹתָרוֹת בְּיִשְׂרָאֵל - "וְיִתְרוֹן אֶרֶץ בַּכֹּל"!
<BR><p></p>אֲפִלּוּ הִגְדִּיל עֲווֹנוֹת בְּיוֹתֵר, מִכָּל מָקוֹם הוּא "עַם לְבָדָד יִשְׁכֹּן וּבַגּוֹיִם לֹא יִתְחַשָּׁב", כַּאֲשֶׁר הֵעִיד עֲלֵיהֶם בִּלְעָם שֶׁהוּא לֹא הִשִּׂיג אֶלָּא מַעֲלַת פּוֹשְׁעֵי יִשְׂרָאֵל, אוֹתָם שֶׁאֵין לָהֶם חֵלֶק לָעוֹלָם הַבָּא, בַּדּוֹמִים לוֹ, וְעִם כָּל זֶה אֵין לָהֶם דִּמְיוֹן כְּלָל לוֹ. וְזֶה הָיָה נְבוּאָתוֹ שֶׁנִּכְתַּב בַּתּוֹרָה, שֶׁהוּא הַשֹּׁרֶשׁ לַנְּפָשׁוֹת דְּיִשְׂרָאֵל, שֶׁהֵם מֵאוֹתִיּוֹת הַתּוֹרָה, וְאוֹתָם פּוֹשְׁעֵי יִשְׂרָאֵל שֶׁהִרְבּוּ חֲטָאִים עַד שֶׁכְּפִי מִשְׁפַּט חַכְמֵי הַמִּשְׁנָה אֵין לָהֶם חֵלֶק לָעוֹלָם הַבָּא, שֹׁרֶשׁ נַפְשׁוֹתָם מֵאוֹתִיּוֹת הַתּוֹרָה אֵלּוּ דְּפָרָשַׁת בִּלְעָם.
<BR><p></p>וְכָל קִנְאָתוֹ שֶׁל בִּלְעָם הָיָה בָּזֶה בְּאוֹתָן פּוֹשְׁעֵי יִשְׂרָאֵל, וְעַל זֶה בִּקֵּשׁ "תָּמוֹת נַפְשִׁי מוֹת יְשָׁרִים".
<BR><p></p>וְנִתְבָּרֵר דְּלֹא בְּחִנָּם בָּחַר ה' יִתְבָּרַךְ בָּהֶם מִכָּל עַם, דְּאַף הַיּוֹצְאִים מִתַּחַת הֶעָנָן דִּבְנֵי יִשְׂרָאֵל, דְּהַיְנוּ שֶׁהֵסִירוּ הַמָּסָךְ הַמַּבְדִּיל בֵּינָם לָעַמִּים, עִם כָּל זֶה, כָּל רוֹאֵיהֶם יַכִּירוּם כִּי הֵם זֶרַע בֵּרַךְ ה', וְנִבְדָּלִים מֵהֶם בֶּאֱמֶת בְּעַצְמִיּוּת שָׁרְשָׁם, מִתּוֹלַדְתָּם!
<BR><p></p>וּבְנֵי יִשְׂרָאֵל בְּהִפּוּךְ זֶה <small>[מֵעֲמָלֵק]</small> - אֲפִלּוּ יוֹצְאִים אֵיזֶה פַּעַם מִשּׁוּרַת הַתּוֹרָה - הִיא יְרִידָה שֶׁלְּצֹרֶךְ עֲלִיָּה כִּיצִיאַת יְהוֹשֻׁעַ בְּמִלְחֶמֶת עֲמָלֵק, וְהוּא סִימָן לְכָל הַיְצִיאוֹת דְּזֶרַע יִשְׂרָאֵל, שֶׁהֲרֵי כֻּלָּם קוֹמָה אַחַת, וְחַיּוּת הַלֵּב וְאֵבָרִים הַפְּנִימִיִּים עִם חִיּוּת אֶצְבַּע הַקְּטַנָּה, הַכֹּל נִמְשָׁךְ מִמָּקוֹם אֶחָד, וַאֲפִלּוּ אוֹתָן שֶׁהֵן דֻּגְמַת 'מוֹתָרוֹת' לָעוֹלָם, אַף הֵן בִּכְלַל בְּרִיָּתוֹ שֶׁל עוֹלָם, כְּמוֹ שֶׁנֶּאֱמַר בְּקֹהֶלֶת רַבָּה עַל פָּסוּק "וְיִתְרוֹן אָרֶץ בַּכֹּל"! וְגַם בְּקוֹמַת אָדָם, הַכֹּל לְצֹרֶךְ! אֲפִלּוּ מוֹתְרוֹת הַצִּפָּרְנַיִם. וְנִמְצָא, דְּמַה שֶּׁנִּרְאֶה יְצִיאָה מֵהַקְּדֻשָּׁה הוּא אַדְּרַבָּא - עִקַּר הַקְּדֻשָּׁה, וְכָךְ נַעֲשֶׂה אַחַר הַתִּקּוּן לְרַע לוֹ, דְּנִתְבָּרֵר דְּבֶאֱמֶת בָּזֶה עִקַּר הַקְּדֻשָּׁה - דְּזֶה תֹּקֶף קְדֻשָּׁה יוֹתֵר - שֶׁאֲפִלּוּ בְּעֵת הַיְצִיאָה מֵהַקֹּדֶשׁ הוּא מָלֵא קְדֻשָּׁה! <small><small>(ישראל קדושים עמ' 20 - 21)</small></small>
<BR><p></p><br><b style='fodnt-size:160%;'>ו. "מַמְרִים הֱיִיתֶם עִם ה'" - גַּם בִּשְׁעַת עֲבֵרָה לֹא נִשְׁכַּח הַבּוֹרֵא מִיִּשְׂרָאֵל!</b>
<BR><p></p>כְּתִיב בְּפָרָשָׁה זוֹ שְׁתֵּי פְּעָמִים "מַמְרִים הֱיִיתֶם עִם ה'", וְזֶה אֵינוֹ מוּבָן, דְּהָיָה צָרִיךְ לוֹמַר מַמְרִים הֱיִיתֶם, אוֹ מַמְרִים הֱיִיתֶם לְנֶגֶד ה'.
<BR><p></p>אַךְ הַפֵּרוּשׁ הוּא, שֶׁזֶּה לֹא אָמַר לְחִסָּרוֹן, רַק אָמַר "זָכוֹר אַל תִּשְׁכַּח אֶת אֲשֶׁר הִקְצַפְתָּ אֶת ה' אֱלֹקֶיךָ בַּמִּדְבָּר, לְמִן הַיּוֹם אֲשֶׁר יָצָאתָ מֵאֶרֶץ מִצְרַיִם וְכוּ'".
<BR><p></p>דְּשָׁם בְּמִצְרַיִם הָיָה חֶטְאָם שֶׁשָּׁכְחוּ בַּה' לְגַמְרֵי, שֶׁהָיוּ מְשֻׁקָּעִים כְּעֻבָּר בְּבֶטֶן אִמּוֹ, מַה שֶּׁאֵין כֵּן אַחַר שֶׁיָּצְאוּ מִמִּצְרַיִם, זָכוּ שֶׁאַף שֶׁעָשׂוּ חֲטָאִים, מִכָּל מָקוֹם מַמְרִים הֱיִיתֶם 'עִם ה'', הַיְנוּ, שֶׁה' יִתְבָּרַךְ לֹא נִשְׁכַּח מֵאִתָּנוּ לְגַמְרֵי אֲפִלּוּ בִּשְׁעַת הָעֲבֵרָה, עַל דֶּרֶךְ מַה שֶּׁנֶּאֱמַר "בְּכָל דְּרָכֶיךָ דָעֵהוּ" - אֲפִלּוּ לִדְבַר עֲבֵרָה <small><small>(ברכות סג)</small></small>. "אָמַר רַב פַּפָּא, הַיְנוּ דְּאָמְרֵי אִינְשֵׁי גַּנָּבָא אַפּוּם מַחְתַּרְתָּא רַחֲמָנָא קָרֵי" - וְהַיְנוּ אַף שֶׁעוֹבֵר עֲבֵרָה מְפֹרֶשֶׁת עַל לָאו דְּלֹא תִגְנֹבוּ, מִכָּל מָקוֹם, כֵּיוָן שֶׁאֵינוֹ שׁוֹכֵחַ אֶת ה' יִתְבָּרַךְ, וּמַאֲמִין בַּה' בִּשְׁעַת מַעֲשֶׂה "דְּקָרֵי רַחֲמָנָא" - עַל זֶה נֶאֱמַר "וְהוּא יְיַשֵּׁר אֹרְחֹתֶיךָ" - שֶׁה' יִתְבָּרַךְ יְיַשֵּׁר אוֹרְחוֹתָיו, וְלֹא יִדַּח מִמֶּנּוּ נִדָּח, וְיִהְיֶה לוֹ תִּקּוּן. וְכֵן נִרְאֶה מִפֵּרוּשׁ הָרַמְבַּ"ם זַ"ל עַל סוֹף בְּרָכוֹת, שֶׁכָּתַב לְפָרֵשׁ "בִּשְׁנֵי יְצָרֶיךָ, בְּיֵצֶר טוֹב וּבְיֵצֶר הָרָע וְכוּ', וַאֲפִלּוּ בִּשְׁעַת הָעֲבֵרָה וְהַכַּעַס, וְהַאַף שֶׁכָּל זֶה הוּא יֵצֶר הָרָע, כְּמוֹ שֶׁאָמַר 'בְּכָל דְּרָכֶיךָ דָעֵהוּ' - וַאֲפִלּוּ בִּדְבַר עֲבֵרָה, מַשְׁמָע שֶׁמְּפָרֵשׁ שֶׁעַל כָּל פָּנִים בִּשְׁעַת עֲבֵרָה יָשִׂים אֶל לִבּוֹ לְהַאֲמִין בַּה'".
<BR><p></p>"גַּם כִּי אֵלֵךְ בְּגֵיא צַלְמָוֶת לֹא אִירָא רָע, כִּי אַתָּה עִמָּדִי" - שֶׁבִּשְׁעַת הַחֵטְא גַּם כֵּן לֹא נִסְתָּר ה' יִתְבָּרַךְ מִנֶּגֶד עֵינָיו, יִהְיֶה עִם ה', וּבָטוּחַ הוּא שֶׁיִּהְיֶה: "וְהוּא יְיַשֵּׁר אֹרְחֹתֶיךָ" - שֶׁה' יִתְבָּרַךְ יְתַקֵּן דְּרָכָיו! <small><small>(פרי צדיק עקב אות יט)</small></small>
<BR><p></p><br><b style='fodnt-size:160%;'>ז. הָאָדָם יָכוֹל לְהִוָּשַׁע בְּרֶגַע אֶחָד! לִפְתֹּחַ פֶּתַח כָּל שֶׁהוּא, וּבְרֶגַע כָּל שֶׁהוּא</b>
<BR><p></p>כְּפִי הִתְרַחֲקוּת הָאָדָם מִן הָרָע, וְהַיְנוּ מִכָּל חֶמְדוֹת הָעוֹלָם הַזֶּה וּתְשׁוּקוֹת דִּלְגַרְמֵיהּ - כֵּן הוּא מִתְקָרֵב לַה' יִתְבָּרַךְ וּמַשִּׂיג אוֹרוֹ יִתְבָּרַךְ, וּכְמוֹ שֶׁנֶּאֱמַר: "הֲשִׁיבֵנוּ וְהָאֵר פָּנֶיךָ וְנִוָּשֵׁעָה" <small><small>(תהלים פ)</small></small>. וְכֵן לְהֶפֶךְ - כְּפִי הַשָּׂגָתוֹ מֵה' יִתְבָּרַךְ, כֵּן מִתְרַחֵק מֵעִנְיְנֵי עוֹלָם הַזֶּה, כְּמוֹ שֶׁנֶּאֱמַר: "אָנֹכִי..." וְ"לֹא יִהְיֶה לְךָ".
<BR><p></p> - כִּי כְּשֶׁהַלֵּב פָּנוּי מִדִּבְרֵי תּוֹרָה, מִמֵּילָא הוּא מוּכָן לְקַבֵּל כָּל מִינֵי תַּאֲווֹת, כִּי אִי אֶפְשָׁר שֶׁיִּהְיֶה פָּנוּי לְגַמְרֵי, וְהַמְפַנֶּה לִבּוֹ לַה' יִתְבָּרַךְ, תֵּכֶף ה' יִתְבָּרַךְ מַשְׁרֶה אוֹרוֹ שָׁם, כִּי הַיִּרְאָה הוּא מַה שֶּׁה' יִתְבָּרַךְ שׁוֹאֵל מִבֶּן אָדָם, "וְעַתָּה מָה ה' אֱלֹקֶיךָ שֹׁאֵל מֵעִמָּךְ כִּי אִם לְיִרְאָה" <small><small>(דברים י)</small></small>, וְהַחָכְמָה הִיא מַה שֶּׁה' יִתְבָּרַךְ מַשְׁפִּיעַ, כְּמוֹ שֶׁנֶּאֱמַר <small><small>(דניאל ב)</small></small>: "יָהִיב חָכְמְתָא לְחַכִּימִין", וְנֶאֱמַר <small><small>(משלי ב)</small></small>: "כִּי ה' יִתֵּן חָכְמָה מִפִּיו דַּעַת וּתְבוּנָה", וְאִתְעָרוּתָא דִלְתַתָּא צָרִיךְ לִהְיוֹת מִקֹּדֶם, וְעַל זֶה נֶאֱמַר <small><small>(על שיר השירים ה, ב)</small></small>: פִּתְחוּ לִי פֶּתַח כְּחֻדָּהּ שֶׁל מַחַט, כִּי דַּי בְּכָל - שֶׁהוּא יִרְאָה, וְאָז יֻשְׁפַּע בְּלִבּוֹ כְּנֶגְדּוֹ - "חָכְמָה", וּמִמֵּילָא עַל יְדֵי הַחָכְמָה תְּהֵא לוֹ עוֹד יִרְאָה, וְאָז תָּבוֹא עוֹד חָכְמָה וְחוֹזֵר חָלִילָה, עַד שֶׁיִּהְיוּ הַפְּתָחִים "כְּפִתְחוֹ שֶׁל אוּלָם"!
<BR><p></p>וְאָמְרוּ קַמָּאֵי: "וּבִלְבַד שֶׁיִּהְיֶה נֶקֶב מְפֻלָּשׁ מֵעֵבֶר לְעֵבֶר", וּרְצוֹנָם לוֹמַר: שֶׁיִּהְיֶה מִמַּעֲמַקֵּי לִבּוֹ הִתְעוֹרְרוּת גָּמוּר דַּעֲזִיבַת הַחֵטְא, וְלַעֲזֹב כָּל עִנְיְנֵי הָעוֹלָם הַזֶּה, אֲפִלּוּ רֶגַע אֶחָד דַּי! <small><small>(צדקת הצדיק אות קנב)</small></small>
<BR><p></p><br><b style='fodnt-size:160%;'>ח. כָּל אָדָם בְּיִשְׂרָאֵל - גַּם הָרֵיקָנִין שֶׁבָּהֶם - דּוֹמִים לְסֵפֶר תּוֹרָה</b>
<BR><p></p>"יִשְׂרָאֵל, קֻדְשָׁא בְּרִיךְ הוּא וְאוֹרָיְתָא חַד", וְהַתּוֹרָה הִיא הַמְאַחֶדֶת לְיִשְׂרָאֵל וְקֻדְשָׁא בְּרִיךְ הוּא, כִּי הִיא חָכְמָתוֹ וּרְצוֹנוֹ יִתְבָּרַךְ, וְחָכְמָתוֹ וּרְצוֹנוֹ הַכֹּל אֶחָד! יִשְׂרָאֵל הָעוֹסְקִים בַּתּוֹרָה וּבְמִצְווֹתֶיהָ, הֵם מִתְאַחֲדִים בָּזֶה עִמָּהּ, שֶׁמִּמֶּנָּה שָׁרְשָׁם - מֵאוֹתִיּוֹת הַתּוֹרָה, כַּיָּדוּעַ.
<BR><p></p>וּרְמַ"ח אֵיבָרִים וּשְׁסָ"ה גִּידִים נֶגֶד מִצְווֹתֶיהָ, בְּמִצְווֹת עֲשֵׂה וּבְמִצְווֹת לֹא תַעֲשֶׂה, וְהַקָּדוֹשׁ-בָּרוּךְ-הוּא "אֵשׁ אֹכְלָה". וְכֵן הַתּוֹרָה "אֵשׁ דָּת לָמוֹ", וְכֵן יִשְׂרָאֵל הָעוֹסְקִים בַּתּוֹרָה, כְּמוֹ שֶׁנֶּאֱמַר בְּסוֹף חֲגִיגָה, "תַּלְמִידֵי חֲכָמִים דְּכָל גּוּפָם אֵשׁ, כְּמוֹ שֶׁנֶּאֱמַר: 'הֲלוֹא כֹה דְבָרִי כָּאֵשׁ נְאֻם ה'' <small><small>(ירמיה כג, כט)</small></small>".
<BR><p></p>וְגַם פּוֹשְׁעֵי יִשְׂרָאֵל, דְּאָמַר שָׁם "דִּמְלֵאִים מִצְווֹת כָּרִמּוֹן", בְּשָׁעָה שֶׁעוֹסְקִים בְּמִצְווֹת הַתּוֹרָה, הֲרֵי עוֹסְקִים אָז בַּתּוֹרָה וּדְבוּקִים בָּהּ וְנַעֲשִׂים אֵשׁ, "דְּאָדָם מִיִּשְׂרָאֵל שֶׁמֵּת, כְּסֵפֶר תּוֹרָה שֶׁנִּשְׂרַף", וְעַיֵּן מַה שֶּׁכָּתַב רַשִׁ"י, "שֶׁאֲפִלּוּ רֵיק שֶׁבְּיִשְׂרָאֵל" <small><small>(שבת קה)</small></small>.
<BR><p></p>דַּאֲפִלּוּ פּוֹשְׁעֵי יִשְׂרָאֵל אִי אֶפְשָׁר לְנַתֵּק עַצְמָם מֵהַשֹּׁרֶשׁ! <small><small>(קדושת שבת, מאמר ד, עמ' 24)</small></small>
<BR><p></p><br><b style='fodnt-size:160%;'>ט. אַל יִתְיָאֵשׁ מִן הַתְּפִלָּה וּמִן הָרַחֲמִים! כָּל תְּפִלָּה עוֹשָׂה פֵּרוֹת וְעוֹשָׂה רֹשֶׁם!</b>
<BR><p></p>"מִי בָכֶם יָרֵא אֶת ה' שֹׁמֵעַ בְּקוֹל עַבְדּוֹ אֲשֶׁר הָלַךְ חֲשֵׁכִים וְאֵין נֹגַהּ לוֹ יִבְטַח בְּשֵׁם ה' וְיִשָּׁעֵן בֵּאלֹקָיו"! <small><small>(ישעיה נ)</small></small>.
<BR><p></p>"מִי בָכֶם יָרֵא אֶת ה'" - שֶׁהוּא כֹּחַ הַתְּפִלָּה;
<BR><p></p>"שֹׁמֵעַ בְּקוֹל עַבְדּוֹ" - שֶׁשּׁוֹמֵעַ שֶׁה' יִתְבָּרַךְ קוֹרֵא לוֹ 'עַבְדּוֹ', שֶׁהוּא בְּחִינַת 'עֶבֶד'. וּמֵאַיִן שׁוֹמֵעַ זֹאת? רַק עַל פִּי מַה שֶּׁאוֹמְרִים בְּשֵׁם רַבֵּנוּ ר' אֱלִימֶלֶךְ זצלה"ה - עַל מַה דְּאִיתָא בַּמִּשְׁנָה <small><small>(ברכות לד)</small></small>: "אִם שְׁגוּרָה תְּפִלָּתוֹ בְּפִי - יוֹדֵעַ אֲנִי שֶׁהוּא מְקֻבָּל", וּשְׁגוּרָה הִיא לְשׁוֹן שְׁלִיחוּת, שֶׁה' יִתְבָּרַךְ שׁוֹלֵחַ הַתְּפִלָּה בְּפִיו וּמִשְׁתַּבֵּחַ בֵּיהּ, דְּאִיהוּ 'עַבְדּוֹ', כַּנִּזְכַּר לְעֵיל, עַל יְדֵי זֶה יוֹדֵעַ שֶׁהוּא מְקֻבָּל.
<BR><p></p>וְאָמַר - "אֲשֶׁר הָלַךְ חֲשֵׁכִים וְאֵין נֹגַהּ לוֹ", שֶׁאַחַר כָּךְ רוֹאֶה שֶׁהוּא הוֹלֵךְ עוֹד "חֲשֵׁכִים", שֶׁעֲדַיִן לֹא נוֹשַׁע, וְאֵינוֹ רוֹאֶה עוֹד מְפֹרָשׁ הַיְשׁוּעָה, וְזֶה "וְאֵין נֹגַהּ לוֹ" - שֶׁאֵינוֹ רוֹאֶה שׁוּם הֶאָרָה מִתּוֹעֶלֶת הַתְּפִלָּה, וְעַל זֶה אָמַר - "יִבְטַח בְּשֵׁם ה' וְיִשָּׁעֵן בֵּאלֹקָיו"!
<BR><p></p>שֵׁם "אֱלֹקִים" מוֹרֶה שֶׁהוּא "תַּקִּיף וּבַעַל הַכֹּחוֹת כֻּלָּם" <small><small>(כמו שנאמר בטור שולחן ערוך אורח חיים סימן ה')</small></small> - וְהַיְנוּ שֶׁבָּזֶה יִשָּׁעֵן - שֶׁיַּאֲמִין שֶׁכָּל הַנַּעֲשֶׂה הוּא רַק מִכֹּחַ ה' הַצּוֹפֶה לְטוֹבָה, וְאַל יִתְיָאֵשׁ מִן הָרַחֲמִים - שֶׁבֶּטַח תְּפִלָּתוֹ עוֹשָׂה פֵּרוֹת! עַל דֶּרֶךְ מַה שֶּׁנֶּאֱמַר <small><small>(יבמות סד)</small></small>: "אַבְרָהָם וְשָׂרָה טֻמְטֻמִין הָיוּ וְכוּ'", וְלֹא הָיָה לָהֶם שׁוּם תִּקְוָה לְהִוָּשַׁע עַל פִּי טֶבַע, מִכָּל מָקוֹם פָּקַד אוֹתָם ה' יִתְבָּרַךְ כַּאֲשֶׁר בָּא הַמּוֹעֵד! כֵּן תִּבְטְחוּ וְתִשָּׁעֲנוּ בְּשֵׁם ה' - "כִּי נִחַם ה' צִיּוֹן נִחַם כָּל חָרְבוֹתֶיהָ... שָׂשׂוֹן וְשִׂמְחָה יִמָּצֵא בָהּ" - נֶגֶד תּוֹרָה וּתְפִלָּה, שֶׁשְּׁנֵיהֶם יָבוֹאוּ בְּדֶרֶךְ 'מְצִיאָה', וּכְמוֹ שֶׁנֶּאֱמַר: "בַּעֲשׂוֹתְךָ נוֹרָאוֹת לֹא נְקַוֶּה" <small><small>(ישעיה סד)</small></small>. <small><small>(פרי צדיק עקב, אות יז)</small></small>
<BR><p></p><br><b style='fodnt-size:160%;'>י. בָּרוּחָנִיּוּת יֵשׁ לִסְמֹךְ עַל נֵס!</b>
<BR><p></p>אַף עַל פִּי שֶׁבְּעִנְיְנֵי הָעוֹלָם הַזֶּה אֵין לָאָדָם לִסְמֹךְ עַל נֵס, כְּמוֹ שֶׁאָמְרוּ רַבּוֹתֵינוּ זַ"ל <small><small>(שבת לב)</small></small>, אוּלָם בְּעִנְיְנֵי הָעוֹלָם הַבָּא יֵשׁ לִסְמֹךְ אַף עַל נֵס. רוֹצֶה לוֹמַר, שֶׁאַף שֶׁרוֹאֶה שֶׁכְּפִי דֶּרֶךְ הַתּוֹרָה הַמְסֻדָּר <small>[שֶׁזֶּה נִקְרָא דֶּרֶךְ הַטֶּבַע שֶׁל הָעוֹלָם הַבָּא]</small> כִּמְעַט אָבְדָה תִּקְוָתוֹ, חַס וְשָׁלוֹם, מֵרֹב חֲטָאָיו, וְשֶׁעָלָיו נֶאֱמַר: "וְלָרָשָׁע אָמַר אֱלֹקִים מַה לְּךָ לְסַפֵּר חֻקָּי" <small><small>(תהלים נ)</small></small>, שֶׁרוֹאֶה שֶׁמֻּדְחִים כָּל הַמַּעֲשִׂים טוֹבִים שֶׁלּוֹ, עִם כָּל זֶה יִסְמֹךְ עַל זֶה, כִּי הָעוֹלָם הַבָּא אֵינוֹ בְּטֶבַע, וְגַם יוּכַל לִהְיוֹת מֵאֲפֵלָה לְאוֹר גָּדוֹל <small><small>(מאפילה דייקא)</small></small>, וְעַל פִּי מַה שֶּׁנֶּאֱמַר: "בְּטַח בַּה' וַעֲשֵׂה טוֹב וְכוּ'" <small><small>(תהלים לז)</small></small>, וְלֹא יָחוּשׁ שֶׁחוֹשֵׁב הַמַּעֲשִׂים הַטּוֹבִים לָרִיק. <small><small>(צדקת הצדיק אות קמב)</small></small>
<BR><p></p><br><b style='fodnt-size:160%;'>יא. הַקִּוּוּי וְהַצִּפִּיָּה לַמֻּבְטָח - מַבְטִיחַ שִׂמְחָה</b>
<BR><p></p>כָּאן הֵבֵאנוּ אֶת דְּבָרָיו הַמְשַׂמְּחִים וְהַמַּרְנִינִים אֶת הַלֵּב לִמְאֹד שֶׁל הָרַב הַקָּדוֹשׁ רַבִּי אַהֲרֹן רָאטָה זצוק"ל מִסִּפְרוֹ "שׁוֹמֵר אֱמוּנִים":
<BR><p></p>...וְכֵן כָּל מַה שֶּׁ הַקָּדוֹשׁ-בָּרוּךְ-הוּא מִתְנַהֵג עִמָּנוּ עַכְשָׁו, בְּסוֹף גָּלוּתֵנוּ, זֶה הַנִּרְאֶה לָנוּ לְצַעַר וּלְצָרָה גְּדוֹלָה, חַס וְשָׁלוֹם, הַכֹּל מֻטְמָן בְּתוֹכוֹ חֲסָדִים גְּדוֹלִים וַעֲצוּמִים, כְּאָב הַמַּכֶּה בְּנוֹ בְּרֹב רַחֲמָיו וַחֲסָדָיו. וּכְשֶׁיִּתְגַּלֶּה מְשִׁיחַ צִדְקֵנוּ בִּמְהֵרָה בְּיָמֵינוּ, יִתְגַּלֶּה לָנוּ טוֹבוֹתָיו וַחֲסָדָיו יִתְבָּרַךְ שְׁמוֹ שֶׁהָיָה מֻטְמָן בְּכָל אֵלּוּ הַצָּרוֹת וְהַסְתָּרוֹת וְהַגְּזֵרוֹת, וְעַל זֶה הַזְּמַן נֶאֱמַר <small><small>(תהלים קיח)</small></small>: "אוֹדְךָ כִּי עֲנִיתָנִי", וְנוֹדֶה לִשְׁמוֹ הַגָּדוֹל עַל כָּל הָעִנְיָנִים שֶׁעָשָׂה עִמָּנוּ בַּגָּלוּת.
<BR><p></p>כִּי גָּדוֹל ה' וְרַב כֹּחוֹ לְשַׁלֵּם לָנוּ בַּעֲבוּר זֶה אַלְפֵי אֲלָפִים וְרֹב רִבּוֹא רִבְבוֹת טוֹבוֹת בְּלִי שִׁעוּר שֶׁלֹּא יֻשַּׂג כְּלָל בְּשִׂכְלֵנוּ, אֲפִלּוּ לַנְּבִיאִים, כַּכָּתוּב <small><small>(ישעיה סד)</small></small>: "עַיִן לֹא רָאָתָה אֱלֹקִים זוּלָתְךָ יַעֲשֶׂה לִמְחַכֵּה לוֹ", לִמְחַכֵּה לוֹ דַּיְקָא, לְאֵלּוּ הַמְצַפִּים לְהַקָּדוֹשׁ-בָּרוּךְ-הוּא, כִּי לֹא גִלָּה הַקָּדוֹשׁ-בָּרוּךְ-הוּא אֲפִלּוּ לַנְּבִיאִים מַתַּן שְׂכָרָן שֶׁל יִשְׂרָאֵל, כַּמּוּבָא שָׁם <small><small>(בילקוט ישעיה, רמז תק"ח)</small></small>, וְזֶה לְשׁוֹנוֹ: וְכֵיצַד רָאוּ? רַבִּי בֶּרֶכְיָה אָמַר: כְּמִן סִדְקָא דְּחָבִית. ר' חִיָּא אָמַר: כְּסִדְקוֹ שֶׁל פֶּתַח. וְרַבִּי אָמַר: סְעוּדָה רָאוּ, וּמַתַּן שָׂכָר לֹא רָאוּ. וְרַבִּי יוֹסִי אָמַר: לֹא סְעוּדָה, לֹא מַתַּן שָׂכָר רָאוּ, עַד כָּאן לְשׁוֹנוֹ. הֲרֵי שֶׁסָּתַם הַקָּדוֹשׁ-בָּרוּךְ-הוּא אֲפִלּוּ מִנְּבִיאִים גֹּדֶל מַתַּן שְׂכָרָן שֶׁל יִשְׂרָאֵל.
<BR><p></p>וַהֲלֹא כָּל הַיִּסּוּרִים שֶׁל יִשְׂרָאֵל בָּעוֹלָם הַזֶּה, מִלְּבַד שֶׁהֵמָּה בְּעַצְמָם גֹּדֶל חֲסָדִים בְּלִי שִׁעוּר, כַּמּוּבָא <small><small>(במדרש תהלים קיח)</small></small>: "יַסֹּר יִסְּרַנִּי יָּהּ", חֲבִיבִים הַיִּסּוּרִין, שֶׁהֵם מְרַצִּין כְּקָרְבָּנוֹת. שֶׁבַּקָּרְבָּנוֹת אוֹמֵר: "וְנִרְצָה לוֹ לְכַפֵּר עָלָיו", וּבַיִּסּוּרִין כְּתִיב: "וּכְאָב אֶת בֵּן יִרְצֶה". דָּבָר אַחֵר, חֲבִיבִין הַיִּסּוּרִים - שֶׁהֵם מְרַצִּין יוֹתֵר מִן הַקָּרְבָּנוֹת, שֶׁחַטָּאת וְאָשָׁם אֵין מְכַפְּרִין אֶלָּא לְאוֹתָהּ עֲבֵרָה, שֶׁנֶּאֱמַר: "וְנִרְצָה לוֹ לְכַפֵּר עָלָיו", אֲבָל הַיִּסּוּרִין מְכַפְּרִין עַל הַכֹּל, הָוֵי "יַסֹּר יִסְּרַנִּי יָּהּ", עַד כָּאן לְשׁוֹנוֹ. הֲרֵי תִּרְאֶה גֹּדֶל מַעֲלַת הַיִּסּוּרִים בְּעֶצֶם.
<BR><p></p>וְכָל שֶׁכֵּן מַה שֶּׁ הַקָּדוֹשׁ-בָּרוּךְ-הוּא עָתִיד לְשַׁלֵּם לָנוּ בַּעֲבוּר כָּל מַכָּה וּמַכָּה וְצַעַר שֶׁל יִשְׂרָאֵל בְּלִי שִׁעוּר וָחֵקֶר, וְעַל אוֹתָהּ שָׁעָה נֶאֱמַר <small><small>(ישעיה ס)</small></small>: "שְׂאִי סָבִיב עֵינַיִךְ וּרְאִי כֻּלָּם נִקְבְּצוּ בָאוּ לָךְ, בָּנַיִךְ מֵרָחוֹק יָבֹאוּ וּבְנֹתַיִךְ עַל צַד תֵּאָמַנָה", זֶה הַכַּוָּנָה עַל קִבּוּץ כָּל נִיצוֹצִין קַדִּישִׁין שֶׁל כָּל בַּר יִשְׂרָאֵל אֲשֶׁר פָּעַל בִּימֵי גָּלוּתוֹ, אֲשֶׁר נִקְרְאוּ בָּנָיו וּבְנוֹתָיו, וְכֻלָּם יִקְרְבוּ לָךְ, הֵן אֵלּוּ שֶׁנִּתְקְנוּ עַל יְדֵי תְּשׁוּבָה, וְהֵן עַל יְדֵי אֱמוּנָה, וְהֵן עַל יְדֵי יִסּוּרִים וְתוֹרָה וּתְפִלָּה וּגְמִילַת חֲסָדִים.
<BR><p></p>וּכְתִיב אַחַר כָּךְ: "אָז תִּרְאִי וְנָהַרְתְּ וּפָחַד וְרָחַב לְבָבֵךְ כִּי יֵהָפֵךְ עָלַיִךְ הֲמוֹן יָם חֵיל גּוֹיִם יָבֹאוּ לָךְ", עַיֵּן שָׁם. אָז נִרְאֶה עַיִן בְּעַיִן חֶסֶד ה' אִתָּנוּ. וְנָהַרְתְּ - כִּי יְנַהֵר ה' עֵינֵינוּ הָעִוְרִים, וְנִרְאֶה טוֹבוֹתָיו וַחֲסָדָיו, וְרָחַב לְבָבֵנוּ - כִּי בָּעוֹלָם הַזֶּה סָבְרוּ כִּי עִקָּר רַק לֶאֱסֹף הוֹן וְלִרְדֹּף אַחַר פַּרְנָסָה וּשְׁטוּת וְהֶבֶל וְהַבְלֵי עוֹלָם הַזֶּה, וְתוֹרָה וּמִצְווֹת הֵמָּה רַק כַּאֲבָנִים פְּשׁוּטִים בְּעָלְמָא, וְאָז ה' יִנְהַר עֵינֵינוּ, וְיַרְאֶה לָנוּ אוֹרוֹת גְּדוֹלוֹת וְנוֹרָאוֹת שֶׁל מִצְווֹת שֶׁפָּעַלְנוּ וְגָרַמְנוּ בְּכָל הָעוֹלָמוֹת, וְשַׁעֲשׁוּעִין דְּמַלְכָּא בָּזֶה.
<BR><p></p>וְעַל אוֹתָהּ שָׁעָה נֶאֱמַר <small><small>(ישעיה מט)</small></small>: "וְאָמַרְתְּ בִּלְבָבֵךְ מִי יָלַד לִי אֶת אֵלֶּה וַאֲנִי שְׁכוּלָה וְגַלְמוּדָה גֹּלָה וְסוּרָה וְאֵלֶּה מִי גִדֵּל הֵן אֲנִי נִשְׁאַרְתִּי לְבַדִּי אֵלֶּה אֵיפֹה הֵם", כִּי יִשְׂרָאֵל הַקְּדוֹשִׁים רָאוּ עַצְמָם עַכְשָׁו בְּסוֹף גָּלוּתֵנוּ זֶה, גּוֹלָה, שְׁכוּלָה וְגַלְמוּדָה בְּצַעַר וּבְצָרָה, וְכָל אֶחָד נָפַל בְּעֵינֵי עַצְמוֹ בְּיֵאוּשׁ וְחַשְׁכוּת וּנְפִילָה, חַס וְשָׁלוֹם, וְאָז בִּמְהֵרָה בְּיָמֵינוּ יִתְפַּלֵּא כָּל אֶחָד וְיֹאמַר: מִי יָלַד לִי כָּל אֵלֶּה הָאוֹרוֹת גְּדוֹלוֹת, וַאֲנִי שְׁכוּלָה וְגַלְמוּדָה, בְּסָבְרוֹ שֶׁהוּא עָנִי וְאֶבְיוֹן, וְלֹא פָּעַל כְּלוּם בַּעֲבוֹדָתוֹ וּבְמִצְווֹתָיו, מִסִּבַּת יֵאוּשׁ וּנְפִילָה וַחֲלִישַׁת הַדַּעַת מִצָּרוֹת הַזְּמַן הַבּוֹגֵד, רַחֲמָנָא לִצְלַן, אֲבָל אָז בְּאוֹתוֹ זְמַן יְגַלֶּה לָנוּ הַבּוֹרֵא הָרַחֲמָן פְּעֻלּוֹתֵינוּ וַעֲסָקֵינוּ בְּמַעֲשִׂים טוֹבִים שֶׁלָּנוּ וּמַה שֶּׁגָּרַמְנוּ בָּהּ בְּכָל הָעוֹלָמוֹת, וּלְהַבְדִּיל לְתִקּוּן נַפְשׁוֹתֵינוּ וּלְטוֹבוֹתֵינוּ, וְיִתְגַּלּוּ כָּל הַהַסְתָּרוֹת וְהַחֲשֵׁכוֹת.
<BR><p></p>וּמִלְּבַד כָּל אֵלּוּ הַדְּבָרִים, יִזְכּוּ כָּל בַּר יִשְׂרָאֵל שֶׁיְּהֵא לְכָל אֶחָד מִיִּשְׂרָאֵל כַּמָּה אֲלָפִים וְרִבְבוֹת מַלְאָכִים וּמְשַׁמְּשִׁים, כַּמּוּבָא בְּדִבְרֵי רַבּוֹתֵינוּ זַ"ל, וְאוֹרוֹת וְתַעֲנוּגִים בְּלִי שִׁעוּר וָחֵקֶר, וְיוֹדוּ וִישַׁבְּחוּ עַל הַנִּסִּים וְהַנִּפְלָאוֹת שֶׁהַקָּדוֹשׁ-בָּרוּךְ-הוּא יַעֲשֶׂה עִמָּנוּ בַּעֲבוּר הַצַּעַר הַקָּטָן שֶׁסָּבַלְנוּ בַּגָּלוּת, בַּעֲבוּר שְׁמוֹ הַגָּדוֹל, הַגִּבּוֹר וְהַנּוֹרָא.
<BR><p></p>וּכְתִיב <small><small>(צפניה ג)</small></small>: "רָנִּי בַּת צִיּוֹן הָרִיעוּ יִשְׂרָאֵל, שִׂמְחִי וְעָלְזִי בְּכָל לֵב בַּת יְרוּשָׁלָיִם", כִּי עָתִיד הַקָּדוֹשׁ-בָּרוּךְ-הוּא לִתֵּן לָנוּ כָּל חֵיל הָעַמִּים וְהַשְׁפָּעוֹתֵיהֶם, כַּמּוּבָא בַּפָּסוּק הַמּוּבָא לְעֵיל <small><small>(ישעיה ס)</small></small>: "חֵיל גּוֹיִם יָבוֹאוּ לָךְ", כִּי כָּל הַשְׁפָּעוֹת שֶׁלָּקְחוּ מֵאִתָּנוּ בְּהַגָּלוּת הַשָּׂרֵי מַעְלָה וְחֵילוֹתֵיהֶם וְהַנִּלְוִים אִתָּם, עָתִיד הַקָּדוֹשׁ-בָּרוּךְ-הוּא לְהַחֲזִיר לָנוּ כִּפְלֵי כִּפְלַיִם בְּלִי שִׁעוּר וָחֵקֶר.
<BR><p></p>וְנַחֲזֹר לָעִנְיָן הַכָּתוּב דִּלְעֵיל <small><small>(תהלים קיח)</small></small>: "אוֹדְךָ כִּי עֲנִיתָנִי", וּכְתִיב אַחַר זֶה: "מֵאֵת ה' הָיְתָה זֹּאת הִיא נִפְלָאת בְּעֵינֵינוּ", זֶה קָאֵי עַל גְּאֻלָּתָן שֶׁל יִשְׂרָאֵל, כַּמּוּבָא <small><small>(מדרש תהלים קיח)</small></small> שֶׁיִּפָּלֵא בְּעֵינֵינוּ שֶׁלֹּא הֵבַנּוּ כְּלָל דַּרְכֵי ה'. וְזֶה לְשׁוֹן הַמִּדְרָשׁ: מָשָׁל לְאֶחָד שֶׁהָיָה עוֹשֶׂה מִשְׁרָא <small><small>(פירוש: מקום שהכובס מכבס בה החפצים)</small></small> לַכּוֹבְסִים, וְנַעֲשָׂה אִפַּרְכַּס <small><small>(פירוש: שד)</small></small>, וְהָיוּ הַכֹּל תְּמֵהִים עָלָיו, וְהוּא אוֹמֵר לָהֶם: אַתֶּם תְּמֵהִים עָלַי?! יוֹתֵר אֲנִי תָּמֵהַּ מִכֶּם! כָּךְ כְּשֶׁיִּרְאוּ אֻמּוֹת הָעוֹלָם לְיִשְׂרָאֵל בְּשַׁלְוָה לֶעָתִיד לָבוֹא, יֹאמְרוּ: אֵינָן אֵלּוּ הַנְּגוּפִים?! אֵינָן אֵלּוּ הַדְּחוּפִים?! וְיִשְׂרָאֵל מְשִׁיבִים אוֹתָם: אַתֶּם תְּמֵהִים עָלֵינוּ?! יוֹתֵר אָנוּ תְּמֵהִים מִכֶּם! וְרוּחַ הַקֹּדֶשׁ מְשִׁיבָה לָהֶם: מֵאֵת ה' הָיְתָה זֹּאת. אַנְשֵׁי יְרוּשָׁלַיִם וְאַנְשֵׁי יְהוּדָה פּוֹתְחִין אֶת פִּיהֶם, וּמְשַׁבְּחִים וּמְהַלְלִים יַחַד לְהַקָּדוֹשׁ-בָּרוּךְ-הוּא וְאוֹמְרִים: הוֹדוּ לַה' כִּי טוֹב כִּי לְעוֹלָם חַסְדּוֹ, וְחֶסֶד ה' מֵעוֹלָם וְעַד עוֹלָם עַל יְרֵאָיו, וְצִדְקָתוֹ לִבְנֵי בָנִים, עַד כָּאן לְשׁוֹנוֹ.
<BR><p></p>לָכֵן עָלֵינוּ רַק לִבְטֹחַ בִּשְׁמוֹ הַגָּדוֹל תָּמִיד, כִּי מִי שֶׁבּוֹטֵחַ בְּ הַקָּדוֹשׁ-בָּרוּךְ-הוּא לֹא יִמּוֹט לְעוֹלָם, וְנִתְהַפְּכִים לוֹ כָּל הַצֵּרוּפִים לְטוֹבָה, אֲפִלּוּ אִם נִגְזַר עָלָיו כַּמָּה גְּזֵרוֹת - עַל יְדֵי מִדַּת בִּטָּחוֹן נִקְרָעִים כָּל הַגְּזֵרוֹת, וְעוֹד מוֹעִיל יוֹתֵר מִתְּפִלָּה, כַּאֲשֶׁר אֲבָאֵר בִּמְיֻחָד, בִּרְצוֹת ה', גֹּדֶל מַעֲלַת הַבִּטָּחוֹן. וְעַיֵּן בַּסֵּפֶר הַקָּדוֹשׁ "חוֹבַת הַלְּבָבוֹת" שַׁעַר הַבִּטָּחוֹן, וְתִרְאֶה פִּלְאֵי פְלָאוֹת בְּגֹדֶל מַעֲלַת הַבִּטָּחוֹן בְּכָל מִינֵי הַסְבָּרוֹת לְחַזֵּק לְבָבוֹת בַּה'. "אַשְׁרֵי כָּל חוֹסֵי בוֹ" <small><small>(תהלים ב)</small></small>, "וְיִבְטְחוּ בְךָ יוֹדְעֵי שְׁמֶךָ, כִּי לֹא עָזַבְתָּ דֹּרְשֶׁיךָ ה'" <small><small>(תהלים ט)</small></small>.
<BR><p></p>וּבְכֹחַ בִּטְחוֹנֵנוּ בַּה' נַעֲבֹר עַל כָּל הַנִּסְיוֹנוֹת וְלֹא יַפְחִיד אוֹתָנוּ שׁוּם דָּבָר בָּעוֹלָם, כִּי זֶה נִקְרָא עִקַּר בִּטָּחוֹן, שֶׁאֵינוֹ יָרֵא וּמְפַחֵד מִשּׁוּם דָּבָר וְאֵינוֹ נוֹפֵל בְּלִבּוֹ מִשּׁוּם סִבָּה וְדָבָר, וְעַל כָּל נְפִילָה וִירִידָה וְהַסְתָּרָה וְצַעַר מְחַזֵּק לְבָבוֹ בַּה' הַטּוֹב וְהָרַחֲמָן, וְיֵדַע שֶׁבְּסוֹף כָּל סוֹף מֻכְרָח מִמֵּילָא לְהִתַּקֵּן, וְלָמָּה יִהְיֶה שׁוֹטֶה וְלִמְרֹד בַּה', חַס וְשָׁלוֹם, וְלִגְרֹם שֶׁיַּעַבְרוּ עָלָיו גַּלֵּי גַלִּים?!
<BR><p></p>וְהַקָּדוֹשׁ-בָּרוּךְ-הוּא רוֹצֶה וּמְבַקֵּשׁ תְּשׁוּבַת הָרְשָׁעִים, אֲפִלּוּ שֶׁהֵמָּה בְּתַכְלִית הַנְּפִילָה וְהַיְרִידָה, חַס וְשָׁלוֹם, וְהַקָּדוֹשׁ-בָּרוּךְ-הוּא מִשְׁתּוֹקֵק וּמְצַפֶּה לַהֲטָבַת מַעֲשָׂיו שֶׁל כָּל בַּר יִשְׂרָאֵל, וְלֹא יִבְטַח וְיִשְׁתַּמֵּשׁ עַצְמוֹ בְּשׁוּם שֶׁקֶר וּפָאלִיטִיק, וְלֹא יִתְלֶה שׁוּם דָּבָר בְּמִקְרֶה, חַס וְשָׁלוֹם, אָז הַקָּדוֹשׁ-בָּרוּךְ-הוּא מַרְאֶה לוֹ תָּמִיד חֲסָדִים וְנִסִּים מַמָּשׁ, וְגַם <small><small>(ישעיה מג)</small></small>: "כִּי תַעֲבֹר בַּמַּיִם אִתְּךָ אָנִי וּבַנְּהָרוֹת לֹא יִשְׁטְפוּךָ כִּי תֵלֵךְ בְּמוֹ אֵשׁ לֹא תִכָּוֶה וְלֶהָבָה לֹא תִבְעַר בָּךְ וְגוֹ'".
<BR><p></p>יְהִי רָצוֹן שֶׁנִּזְכֶּה לִבְטֹחַ תָּמִיד בַּה', וּלְהִתְדַּבֵּק בּוֹ יִתְבָּרַךְ וּבִדְרָכָיו, וְנָגִילָה וְנִשְׂמְחָה בְּמַלְכוּתוֹ, יִתְבָּרַךְ שְׁמוֹ לָעַד וּלְעוֹלְמֵי עוֹלָמִים, אָמֵן כֵּן יְהִי רָצוֹן.
<BR>
<!--$~-->
<BR><a name="HtmpReportNum0073_L2"></a><a name="עב.BכִּיBבָנוּBבָּחַרְתָּ...B-Bסִיפּוּר"></a><br><span style="font-size:28px; ">
<p></p>
<B><U><span style='color:RGB(45,104,176);'><u>עב. כי בנו בחרת... - סיפור</u></span><BR></U></B></span><p></p>הַסִּפּוּר דִּלְהַלָּן שָׁמַעְתִּי מִיהוּדִי יָקָר מְאֹד מִתּוֹשָׁבֶיהָ הַנִּכְבָּדִים שֶׁל שְׁכוּנַת גּוּשׁ - שְׁמוֹנִים בִּירוּשָׁלַיִם וּמֵהַמִּתְפַּלְלִים הַקְּבוּעִים בִּישִׁיבַת "בְּרִיסְק" וּמִמִּתְנַדְּבֵי חֶבְרָא קַדִּישָׁא בִּירוּשָׁלַיִם.
<BR><p></p>הָיָה זֶה בְּצֵאתֵנוּ מִבֵּית הַמִּדְרָשׁ בְּלֵיל שַׁבַּת קֹדֶשׁ לְאַחַר תְּפִלַּת עַרְבִית, נִכְנַסְנוּ לְשִׂיחָה עַל דָּא וְעַל הָא, וְתוֹךְ כְּדֵי הַדְּבָרִים הִתְגַּלְגְּלָה הַשִּׂיחָה אוֹדוֹת יְדִידוּת שֶׁיֵּשׁ לוֹ עִם כֹּמֶר בִּשְׁוַיְץ. אֲנִי, בְּשָׁמְעִי זֹאת, נִבְהַלְתִּי מְאֹד, כִּמְעַט נַסְתִּי אֲחוֹרַנִּית, הֲיִתָּכֵן?! יְדִידוּת עִם כֹּמֶר?! אַךְ תּוֹךְ כְּדֵי כָּךְ הוּא הִתְחִיל קְצָת לְגוֹלֵל לְפָנַי אֶת סִפּוּר חַיָּיו, אֵיךְ עָבַר אֶת הַמִּלְחָמָה הַנּוֹרָאָה וּמַה שֶּׁעָבַר עָלָיו בַּשּׁוֹאָה הָאֲיֻמָּה. וְדַע לְךָ - מְסַפֵּר אוֹתוֹ יְהוּדִי יָקָר - כֹּמֶר זֶה הִנּוֹ יוֹצֵא דֹּפֶן מִשְּׁאָר גּוֹיִם רַבִּים שֶׁהִכַּרְתִּי, הוּא מֵ"חֲסִידֵי אֻמּוֹת הָעוֹלָם" מַמָּשׁ - בְּנִגּוּד לְנוֹצְרִים רַבִּים, וּכְמָרִים בִּמְיֻחָד, שֶׁכַּיָּדוּעַ הִוּוּ חֵלֶק גָּדוֹל בְּחֻרְבַּן הַשּׁוֹאָה. הוּא לְהֶפֶךְ - הִתְנַגֵּד בְּכָל כֹּחוֹ לְכָךְ וְגַם הָיָה שֻׁתָּף אִישִׁי בְּהַצָּלָתִי, וְלֹא זוֹ בִּלְבַד, אֶלָּא הוּא תָּמִיד מְדַבֵּר עַל כָּךְ שֶׁרָאָה בַּשֶּׁקֶר הַגָּדוֹל שֶׁל הַנַּצְרוּת בִּימֵי הַשּׁוֹאָה, וְהוּא מַאֲמִין גָּדוֹל בְּדַת יִשְׂרָאֵל. וּמֵאַחַר שֶׁהָיָה שֻׁתָּף בְּהַצָּלָתִי, אֲנִי חָשׁ לוֹ הַכָּרַת הַטּוֹב וְשׁוֹמֵר עִמּוֹ עַל קֶשֶׁר עַד הַיּוֹם הַזֶּה. עַד כְּדֵי כָּךְ מַגִּיעִים הַדְּבָרִים, שֶׁלִּפְעָמִים הוּא מַגִּיעַ לְכָאן כְּדֵי לְבַקֵּר אוֹתִי בְּבֵיתִי.
<BR><p></p>כָּאן עָצַר הַיְּהוּדִי קִמְעָא, וְהוֹסִיף: אֲסַפֵּר לְךָ סִפּוּר מְעַנְיֵן שֶׁאֵרַע לִי עִמּוֹ בָּאַחֲרוֹנָה. כֹּמֶר זֶה, בְּיָדְעוֹ אֶת הָאֱמֶת וּבְכוֹאֲבוֹ מְאֹד אֶת אַכְזָרִיּוּתָם שֶׁל הַכְּמָרִים שֶׁהִתְגַּלְּתָה בִּמְיֻחָד בִּימֵי הַשּׁוֹאָה, חָשְׁקָה נַפְשׁוֹ לְהִקָּבֵר דַּוְקָא בְּקֶבֶר יִשְׂרָאֵל. הוּא שָׁלַח לִי מִסְמָךְ שֶׁל צַוָּאָה שֶׁהוּא מְוַתֵּר עַל הַקְּבוּרָה שֶׁל הַכְּנֵסִיָּה, וּרְצוֹנוֹ וּבַקָּשָׁתוֹ לְהִקָּבֵר בְּקֶבֶר יִשְׂרָאֵל, וּבַקָּשָׁתוֹ שְׁטוּחָה לְפָנַי שֶׁאֲנִי אֶדְאַג לְמַמֵּשׁ זֹאת.
<BR><p></p>אֲנִי, בְּשָׁמְעִי אֶת בַּקָּשָׁתוֹ, עָמַדְתִּי מְאֹד נָבוֹךְ - מָה אֶעֱשֶׂה? הֲרֵי הֲלָכָה הִיא שֶׁאֵין קוֹבְרִין עַכּוּ"ם <small><small>(גּוֹי)</small></small> אֵצֶל יִשְׂרָאֵל <small>[הֲלָכוֹת אֵלּוּ עֵקֶב עֲבוֹדָתִי בַּ"חֶבְרָא קַדִּישָׁא", זָכִיתִי לִהְיוֹת בָּקִי בָּהֶן הֵיטֵב]</small> וְלֹא מָצָאתִי שׁוּם צַד לְהָקֵל בַּדָּבָר. אַךְ מֵאִידָךְ גִּיסָא - אֵיךְ אֲסָרֵב לוֹ עַל כָּךְ? וּבִמְיֻחָד שֶׁכָּאָמוּר, הִנְנִי מַכִּירוֹ כְּאֶחָד מֵ"חֲסִידֵי אֻמּוֹת הָעוֹלָם" מַמָּשׁ.
<BR><p></p>קַמְתִּי וּפָנִיתִי לְמָרָן הַגָּאוֹן רַבִּי יוֹסֵף שָׁלוֹם אֶלְיָשִׁיב שְׁלִיטָ"א שֶׁיּוֹרֶה לִי מֶה עָלַי לַעֲשׂוֹת. מָרָן שְׁלִיטָ"א הֵשִׁיב לִי בְּרוּרוֹת: אֵין שׁוּם בְּרֵרָה! כָּךְ הִיא הַהֲלָכָה שֶׁאֵין קוֹבְרִין עַכּוּ"ם אֵצֶל יִשְׂרָאֵל, יִהְיֶה זֶה אֵיזֶה גּוֹי שֶׁיִּהְיֶה! רַק תִּרְאֶה לְהַסְבִּיר שֶׁאַתָּה נִמְנָע רַק מִמְּנִיעִים הִלְכָתִיִּים, וְלֹא מִשִּׂנְאָה חָלִילָה.
<BR><p></p>כָּךְ עָשִׂיתִי. חָזַרְתִּי לְאוֹתוֹ כֹּמֶר, וְלַמְרוֹת כָּל הַקֹּשִׁי שֶׁבַּדָּבָר הֵשַׁבְתִּי לוֹ אֶת הַתְּשׁוּבָה הַנַּ"ל. הַלָּה קִבֵּל זֹאת בַּהֲבָנָה, אַךְ יַחַד עִם זֹאת בְּצַעַר רַב.
<BR><p></p>לְאַחַר תְּקוּפָה קְצָרָה פָּנָה הַלָּה אֵלַי בַּשֵּׁנִית בְּאוֹתָהּ בַּקָּשָׁה אַךְ בְּצוּרָה שׁוֹנָה, וְכָךְ אָמַר לִי: תִּרְאֶה, הֵבַנְתִּי שֶׁסֵּרוּבְךָ נוֹבֵעַ מִמֵּנִיעַ הִלְכָתִי בִּלְבַד, לֹא הִרְהַרְתִּי אַחַר הַפְּסָק דָּבָר, רַק שֶׁאֲנִי כָּל הַזְּמַן חוֹשֵׁב וְחוֹשֵׁב עַל זֶה וּמְנַסֶּה לְטַכֵּס עֵצָה - וְהִנֵּה נָפַל רַעְיוֹן גְּאוֹנִי בְּמֹחִי, וְהוּא - שֶׁלְּאַחַר מוֹתוֹ אֲבַקֵּשׁ שֶׁיִּשְׂרְפוּ אֶת גּוּפוֹ וְיִצְרְרוּ אֶת הָאֵפֶר בִּכְלִי, וְכָךְ נִרְאֶה לִי שֶׁבְּוַדַּאי יִהְיֶה מֻתָּר לְקָבְרוֹ בְּקֶבֶר יִשְׂרָאֵל...
<BR><p></p><small>[אָמַר הַכּוֹתֵב: כַּנִּרְאֶה סָבַר אוֹתוֹ כֹּמֶר לְדַמּוֹת זֹאת לְמַה שֶּׁמָּצִינוּ בָּרַשְׁבָּ"א גַּבֵּי אֵפֶר עָרְלָה שֶׁנִּתָּר בַּהֲנָאָה כֵּיוָן שֶׁ"פָּנִים חֲדָשׁוֹת" בָּאוּ לְכָאן]</small>.
<BR><p></p>פָּנִיתִי שׁוּב לְמָרָן שְׁלִיטָ"א לְשָׁאֳלוֹ גַּם עַל כָּךְ. מָרָן חִיֵּךְ וְהֵשִׁיב: אֱמֹר לוֹ שֶׁאֵין מַה לַּעֲשׂוֹת! בְּכָל אֹפֶן קַיָּם הַדִּין שֶׁאֵין קוֹבְרִין עַכּוּ"ם אֵצֶל יִשְׂרָאֵל וַאֲפִלּוּ בְּאֹפֶן זֶה.
<BR><p></p>וְכָךְ עָשִׂיתִי. פָּנִיתִי לְאוֹתוֹ כֹּמֶר, הִבַּעְתִּי בְּפָנָיו אֶת גֹּדֶל צַעֲרִי עַל כָּךְ שֶׁעֵצָה זוֹ עֲדַיִן לֹא מְהַוָּה פִּתְרוֹן וְאִי אֶפְשָׁר לְמַלֹּאת אֶת בַּקָּשָׁתוֹ. עַד כָּאן הַסִּפּוּר כִּלְשׁוֹנוֹ.
<BR><p></p><center>* * *</center>
<BR><p></p>הִתְעוֹרְרוּת גְּדוֹלָה הָיְתָה לִי מֵהַסִּפּוּר הַנַּ"ל, כַּמָּה עָלֵינוּ לְהוֹדוֹת שֶׁאָנוּ יְהוּדִים. הִנֵּה גּוֹי זֶה, לַמְרוֹת הֱיוֹתוֹ מֵחֲסִידֵי אֻמּוֹת הָעוֹלָם, בְּכָל זֹאת בְּשׁוּם אֹפֶן אֵין לוֹ הַזְּכוּת אֲפִלּוּ לְהִקָּבֵר בְּקֶבֶר יִשְׂרָאֵל, וַאֲפִלּוּ בְּתוּר אֵפֶר! וְאִלּוּ אָנוּ זָכִינוּ אַף "לִחְיוֹת" בְּקֶרֶב יִשְׂרָאֵל כָּל יָמֵינוּ. "עַל אַחַת כַּמָּה וְכַמָּה טוֹבָה מְכֻפָּלָה עָלֵינוּ לַמָּקוֹם שֶׁקֵּרְבָנוּ לִפְנֵי הַר סִינַי וְכוּ' וְכוּ'".
<BR><p></p><center>* * *</center>
<BR><p></p>לֹא נִצְרֶכֶת הַרְבֵּה חָכְמָה כְּדֵי לְהָבִין שֶׁאָנוּ הָעָם שֶׁבָּחַר בָּנוּ ה' וְיִחֵד אוֹתָנוּ לוֹ לְעַם סְגֻלָּה. מְאוֹרְעוֹת הַהִיסְטוֹרְיָה מוֹכִיחִים עַל כָּךְ, וְכַמְבֹאָר בַּתַּנַ"ךְ, וּבְוַדַּאי שֶׁהַמַּטָּרָה בָּזֶה הִיא עַל מְנָת לְהֵיטִיב לָנוּ בְּעֹנֶג נִצְחִי שֶׁאֵין לָנוּ כָּאן בְּעוֹלָמֵנוּ הַשָּׂגָה בּוֹ. וּלְמָה הַדָּבָר דּוֹמֶה? אָדָם שֶׁנּוֹלַד לוֹ בֵּן לְאַחַר עֶשֶׂר שָׁנִים לְאַחַר צִפִּיָּה מְמֻשֶּׁכֶת, וְכַמּוּבָן שֶׁלְּאָשְׁרוֹ שֶׁל הָאָב לֹא הָיָה גְּבוּל, וְהִנֵּה נִגָּשׁ אָדָם וְשׁוֹאֲלוֹ לְאוֹתוֹ אָב: הֲתוּכַל לְתָאֵר לִי אֶת אָשְׁרְךָ...? הִנְנִי מַכִּיר אֹשֶׁר שֶׁל אֲכִילָה, טִיּוּל וְכַיּוֹצֵא, אוּלָם תָּאֵר לִי אֹשֶׁר שֶׁכָּזֶה כַּאֲשֶׁר נוֹלָד בֵּן לְאַחַר עֶשֶׂר שָׁנִים... מֵשִׁיב הָאָב: לְעוֹלָם לֹא אוּכַל לְתָאֵר לְךָ אֶת אָשְׁרִי, אֹשֶׁר כָּזֶה לֹא נוֹדָע, רַק לְמִי שֶׁאֵרַע לוֹ אֵרוּעַ שֶׁכָּזֶה...
<BR><p></p>כֵּן הוּא לְגַבֵּי תַּעֲנוּגֵי עוֹלָם הַבָּא - אֵין אֶפְשָׁרוּת לְשׁוּם אָדָם לְתָאֵר עֹנֶג זֶה. עֹנֶג זֶה יְהֵא מוּחָשִׁי רַק לְאַחַר הִתְפַּשְּׁטוּת הַנְּשָׁמָה מֵהַגּוּף, וְהַנְּשָׁמָה כְּשֶׁתְּהֵא בְּעוֹלַם הַנְּשָׁמוֹת, רַק אָז תָּחוּשׁ אֶת הָעֹנֶג הַמַּתְאִים לָהּ שָׁם בִּמְקוֹמָהּ הָאֲמִתִּי. "יָפָה שָׁעָה אַחַת שֶׁל קֹרַת רוּחַ בָּעוֹלָם הַבָּא מִכָּל חַיֵּי הָעוֹלָם הַזֶּה".
<BR>
<!--$~-->
<BR><a name="HtmpReportNum0074_L2"></a><a name="עג.BאָבִינוּBמַלְכֵּנוּ...B-Bסִיכּוּם"></a><br><span style="font-size:28px; ">
<p></p>
<B><U><span style='color:RGB(45,104,176);'><u>עג. אבינו מלכנו... - סיכום</u></span><BR></U></B></span><p></p>יֵשׁ לָנוּ לָחוּשׁ בְּמוּחָשִׁיּוּת וּבְהַכָּרָה בְּרוּרָה אֶת הַבּוֹרֵא בִּשְׁתֵּי בְּחִינוֹת: הָאַחַת אָבִינוּ! וְהַשֵּׁנִית מַלְכֵּנוּ! וְהוּא אָמְרֵנוּ בַּתְּפִלָּה: "אָבִינוּ מַלְכֵּנוּ..."
<BR><p></p>הַיֵּצֶר הָרַע לֹא מַקְשֶׁה כָּל כָּךְ עַל בְּנֵי אָדָם מִלָּחוּשׁ אֶת הַבּוֹרֵא כְּמֶלֶךְ, אוּלָם מַקְשֶׁה מְאֹד עַל בְּנֵי אָדָם מִלָּחוּשׁ אֶת הַבּוֹרֵא כְּאָב. אָכֵן, הַבּוֹרֵא הִנּוֹ מֶלֶךְ, אֵינוֹ מְוַתֵּר עַל מֶחְדָּלִים וּמְרָדִים שֶׁל בְּנֵי אָדָם, תּוֹבְעָם וּמַעֲמִידָם עַל מְקוֹמָם לְהַעֲנִישָׁם, אוּלָם הַכֹּל נַעֲשֶׂה מִתּוֹךְ בְּחִינָה נוֹסֶפֶת, אַבָּהִית וְרַחֲמָנִית, וְאֶת זֶה מַעְלִים הַיֵּצֶר מִבְּנֵי אָדָם, וְאַדְּרַבָּא - יִתָּכֵן וּמְחַזֵּק לָהֶם אֶת הַ"מַּלְכֵּנוּ", שֶׁנִּרְאֵהוּ כְּמֶלֶךְ רוֹדָן, שׁוֹפֵט, מַעֲנִישׁ, קַנַּאי וְנוֹקֵם. מֶלֶךְ עַל כָּל הַמַּשְׁמָעֻיּוֹת שֶׁל "מֶלֶךְ" הַכּוֹלֵל מוֹרָא וָפַחַד. אוּלָם כַּמָּה הַצָּלָה הָיְתָה לִבְנֵי אָדָם אִלּוּ כְּמוֹ כֵן הָיְתָה מִתְחַזֶּקֶת אֶצְלָם הַהַכָּרָה בְּ"אָבִינוּ", אָבִינוּ אָב הָרַחֲמָן, וּכְאָמְרֵנוּ בַּתְּפִלָּה: "אַהֲבַת עוֹלָם אֲהַבְתָּנוּ ה' אֱלֹקֵינוּ, חֶמְלָה גְּדוֹלָה וִיתֵרָה חָמַלְתָּ עָלֵינוּ, אָבִינוּ מַלְכֵּנוּ... כֵּן תְּחָנֵּנוּ אָבִינוּ אָב הָרַחֲמָן, הַמְרַחֵם רַחֵם נָא עָלֵינוּ..."
<BR><p></p>כַּמָּה יְדִיעָה זוֹ נְחוּצָה לָנוּ, אָנוּ חֲלוּשֵׁי וְאַחֲרוֹנֵי הַדּוֹרוֹת, בְּעִדָּן זֶה שֶׁל עִקְּבוֹת מְשִׁיחָא, זְמַן שֶׁהַנְּפָשׁוֹת חֲלוּשׁוֹת, חַסְרוֹת הַכָּרָה וּבְרִירוּת בְּעִקְּרֵי הַדָּת, חַסְרוֹת עִקְבִיּוּת וְסֵדֶר בְּחוֹבָתָם וּבְיִעוּדָם בְּעוֹלָמָם, זְמַן שֶׁרוּחַ הַטֻּמְאָה הַמְנַשֶּׁבֶת סוֹחֶפֶת אִתָּהּ טוֹבִים וְנֶחְמָדִים וְעוֹקַרְתָּם מִשָּׁרְשָׁם, זְמַן שֶׁהַפִּתּוּיִים וְהַנִּסְיוֹנוֹת בְּתֹקֶף וּבְעָצְמָה שֶׁלֹּא הָיְתָה כְּמוֹתָהּ בָּעוֹלָם, זְמַן שֶׁהֶסְתֵּר הַפָּנִים הֶחְשִׁיךְ אֶת הָעוֹלָם בְּשִׁלְטוֹן שֶׁל מִינוּת, בְּפִרְסוּמֵי תִּקְשֹׁרֶת שֶׁל חִלּוֹנִיּוּת, וּבְרֵישׁ גָּלֵי מְחַלְּלִים שֵׁם ה', תּוֹרָתוֹ וּמִצְווֹתָיו. מַה יַּעֲשׂוּ הַחֲרֵדִים לִדְבַר ה' לְהַחֲזִיק מַעֲמָד בִּזְמַן שֶׁכָּזֶה אִם לֹא בְּכָךְ שֶׁיְּחַזְּקוּ בִּטְחוֹנָם וֶאֱמוּנָתָם בַּה' לְהַאֲמִין בּוֹ וּבְטוּבוֹ וּבְחַסְדּוֹ וּבְרֹב רַחֲמָיו לֵידַע שֶׁאֱמוּנָתוֹ עִם בְּרוּאָיו אֵינָהּ תְּלוּיָה בְּשׁוּם דָּבָר וּלְעוֹלָם יַחְפֹּץ בְּטוֹבָתָם, וְכָל הַהַנְהָגָה שֶׁנּוֹהֵג בָּהּ אֶת עוֹלָמוֹ מוֹבִילָה הִיא לְטוֹבַת בְּנֵי עַמּוֹ וְנַחֲלָתוֹ, "כִּי לֹא יִטֹּשׁ ה' עַמּוֹ וְנַחֲלָתוֹ לֹא יַעֲזֹב".
<BR>
<!--$~-->
<BR><a name="HtmpReportNum0075_L2"></a><a name=""שִׂמְחַתBתּוֹרָה"BבְּצֵלBרַבִּיBיְרוּחָםBמִמִּירBזַצַ"ל"></a><br><span style="font-size:28px; ">
<p></p>
<B><U><span style='color:RGB(45,104,176);'><u>"שמחת תורה" בצל רבי ירוחם ממיר זצ"ל</u></span><BR></U></B></span><p></p>נְסַיֵּם אֶת סִפְרֵנוּ בְּתֵאוּר מְרַתֵּק שֶׁהִשְׁמִיעַ רַבִּי יְרוּחָם מִמִּיר בְּחַג שִׂמְחַת תּוֹרָה הָאַחֲרוֹן בְּחַיָּיו <small><small>(בשנת תרצ"ו)</small></small> שֶׁכָּל כֻּלּוֹ אוֹמֵר וּמְגַלֶּה אֶת חֲבִיבוּתָן וּכְבוֹדָן שֶׁל יִשְׂרָאֵל אֵצֶל בּוֹרְאָם. וְכָךְ תֵּאֵר הַג"ר זַלְמָן רוֹטְנְבֶּרְג, רֹאשׁ יְשִׁיבַת בֵּית מֵאִיר, אֶת הַמַּעֲמָד הַקָּדוֹשׁ:
<BR><p></p>"לְאַחַר סִיּוּם הַהַקָּפוֹת נָהַג רַבִּי יְרוּחָם לַעֲמֹד עַל מַדְרְגוֹת אֲרוֹן הַקֹּדֶשׁ. בְּשִׂיחָה נִרְגֶּשֶׁת מִנַּהֲמַת לְבָבוֹ הַגּוֹאֶה הוּא דִּבֵּר עַל הַפִּזְמוֹן 'אָגִיל וְאֶשְׂמַח בְּשִׂמְחַת הַתּוֹרָה', הַמִּסְתַּיֵּם בְּמִלִּים 'אַשְׁרֵיכֶם יִשְׂרָאֵל, אֲשֶׁר בָּחַר בָּכֶם אֵל, וְהִנְחִילְכֶם הַתּוֹרָה, מִמִּדְבָּר מַתָּנָה.' מָרָן הַמַּשְׁגִּיחַ יִחֵד אֶת הַדְּבָרִים לְקֶטַע מֵאוֹתוֹ פִּזְמוֹן הַמְדַבֵּר בְּשֶׁבַח הַתּוֹרָה וְיִשְׂרָאֵל, וּכְשֶׁסִּיֵּם אֶת דְּבָרָיו, שֶׁנֶּאֶמְרוּ בְּהִתְלַהֲבוּת גְּדוֹלָה, הָיָה מַתְחִיל לָשִׁיר 'אַשְׁרֵיכֶם יִשְׂרָאֵל', וְכָל הַתַּלְמִידִים אַחֲרָיו; כָּךְ חָזַר בְּלַהַט וּבְקוֹל גָּדוֹל עַל כָּל פִּסְקָא וּפִסְקָא מֵאוֹתוֹ פִּזְמוֹן".
<BR><p></p>רַבִּי שְׁלֹמֹה ווֹלְבֶּה זַצַ"ל כּוֹתֵב: "מִי שֶׁלֹּא רָאָה אֶת הַשִּׂמְחָה בְּשִׂמְחַת תּוֹרָה בִּמְחִצַּת אַדְמוֹ"ר, לֹא רָאָה שִׂמְחָה מִיָּמָיו. אַשְׁרֵי עַיִן רָאֲתָה כָּל זֹאת, הֲלֹא לְמִשְׁמַע אֹזֶן דָּאֲבָה נַפְשֵׁנוּ - כְּשֶׁאַדְמוֹ"ר הַמַּשְׁגִּיחַ עָלָה אַחֲרֵי קְרִיאַת הַתּוֹרָה אֶל אֲרוֹן הַקֹּדֶשׁ וְאָמַר 'הִתְעוֹרְרוּת' בְּהִתְלַהֲבוּת עֲצוּמָה, וּסְבִיבוֹ עָמְדוּ גְּדוֹלֵי עוֹלָם שֶׁרָקְדוּ מוּלוֹ, וּבְתֹם הַדְּבָרִים יָצְאוּ בְּמַעְגָּל, וְהִתְחִיל רִקּוּד שֶׁנִּמְשַׁךְ שָׁעוֹת, כְּשֶׁעֵינֵי כָּל הָרוֹקְדִים זוֹלְגוֹת דְּמָעוֹת מֵהִתְרַגְּשׁוּת וְחֶרְדַּת קֹדֶשׁ".
<BR><p></p>אֶחָד מִתַּלְמִידָיו רָשַׁם אֶת דִּבְרֵי הַהִתְעוֹרְרוּת שֶׁאָמַר רַבֵּנוּ בְּשִׂמְחַת הַתּוֹרָה הָאַחֲרוֹן לְחַיָּיו, בִּשְׁנַת תרצ"ו <small><small>(מובא בספר הזריחה בפאתי קדם)</small></small>. אֶת הַתּוֹסָפוֹת עַל מַחְשְׁבוֹת הָרוֹקְדִים וְעַל תְּחוּשׁוֹתֵיהֶם בְּעֵת שֶׁנָּשָׂא רַבִּי יְרוּחָם מִדַּבְּרוֹתָיו - הוֹסִיף הַמְחַבֵּר. נִסִּינוּ לְשַׁעֵר וּלְהַעֲלוֹת עַל הַכְּתָב כֵּיצַד חָשׁוּ הַנּוֹכְחִים בְּמַעֲמָד נִשְׂגָּב זֶה:
<BR><p></p>וְכָךְ פָּתַח רַבִּי יְרוּחָם וְאָמַר: "הָעוֹלָם טוֹעֶה בְּחָשְׁבוֹ שֶׁהַקָּדוֹשׁ-בָּרוּךְ-הוּא אוֹהֵב אֶת יִשְׂרָאֵל מִפְּנֵי מַעֲלַת הָאֻמָּה. הָאֱמֶת הִיא, שֶׁאַהֲבַת הַקָּדוֹשׁ-בָּרוּךְ-הוּא אוֹתָנוּ אֵינָהּ תְּלוּיָה בְּשׁוּם סִבָּה וְטַעַם, כִּי אַהֲבָתוֹ יִתְבָּרַךְ הִיא אַהֲבַת אָב אֶת בְּנוֹ. הָאָב אֵינוֹ אוֹהֵב אֶת בְּנוֹ בִּגְלַל יָפְיוֹ וְטוּבוֹ, אֶלָּא מִתּוֹךְ הַהֶרְגֵּשׁ הַטִּבְעִי שֶׁאֵינוֹ בְּשׁוּם סִבָּה וְטַעַם, וְרַק מִמֵּילָא הוּא נֶהֱנֶה אִם בְּנוֹ יִהְיֶה טוֹב וְיָפֶה. כֵּן הִיא אַהֲבַת הַבּוֹרֵא יִתְבָּרַךְ אוֹתָנוּ - אֵינָהּ תְּלוּיָה בְּשׁוּם טַעַם!
<BR><p></p>אַהֲבָה - הִיא סוֹד הָאֻמָּה הַיִּשְׂרְאֵלִית! וְאִם אָנוּ זָכִינוּ לְכָךְ - אַשְׁרֵיכֶם! אַשְׁרֵיכֶם יִשְׂרָאֵל, אַשְׁרֵיכֶם יִשְׂרָאֵל, אַשְׁרֵיכֶם יִשְׂרָאֵל! אֲשֶׁר בָּחַר בָּכֶם!!!
<BR><p></p>בִּיסוֹד זֶה מְתֹרָץ מַה שֶּׁמֵּעִיר הָרַמְבַּ"ן עַל הַפָּסוּק 'לֹא מֵרֻבְּכֶם מִכָּל הָעַמִּים חָשַׁק ה' בָּכֶם' <small><small>(דברים ז, ז)</small></small>, כִּי אֵין אַהֲבַת הַשֵּׁם יִתְבָּרַךְ תְּלוּיָה בְּשׁוּם דָּבָר מִמַּעֲלוֹתֵינוּ אוֹ סִבָּה אַחֶרֶת כָּלְשֶׁהִי, רַק אַהֲבָה שֶׁאֵינָהּ תְּלוּיָה בְּדָבָר! וְאִם אָנוּ זָכִינוּ לְכָךְ - אַשְׁרֵיכֶם!
<BR><p></p>אַשְׁרֵיכֶם יִשְׂרָאֵל!..."
<BR><p></p>הַהִתְרַגְּשׁוּת שֶׁשָּׂרְרָה בַּמָּקוֹם לְשֵׁמַע הַדְּבָרִים לֹא תְתֹאַר. חֶרְדַּת קֹדֶשׁ אָפְפָה אֶת הַשּׁוֹמְעִים, וְעֵינֵי כֻּלָּם הִזִּילוּ דְּמָעוֹת. כְּמוֹ מֵאֲלֵיהֶן חָבְרוּ הַיָּדַיִם זוֹ לְזוֹ וְהָרַגְלַיִם הִתְרוֹמְמוּ לְרִקּוּד נִלְהָב, רִקּוּד שֶׁכֻּלּוֹ קֹדֶשׁ לַה'. אַשְׁרֵינוּ!
<BR><p></p>וְרַבִּי יְרוּחָם הִמְשִׁיךְ וְאָמַר: "עַל בִּרְכַּת מֹשֶׁה לִפְנֵי מוֹתוֹ מוּבָא בַּסִּפְרִי: 'סָמוּךְ לְמִיתָתוֹ - דְּאִם לֹא עַכְשָׁו, אֵימָתַי'. לִכְאוֹרָה, הֲרֵי מֹשֶׁה רַבֵּנוּ הוֹכִיחַ אֶת יִשְׂרָאֵל כָּל יְמֵי חַיָּיו וְלֹא שָׁמְעוּ מִמֶּנּוּ אַף שֶׁבַח אֶחָד. וְהוּא אָמַר לִפְנֵי מוֹתוֹ 'אַשְׁרֶיךָ יִשְׂרָאֵל, מִי כָמוֹךָ, עַם נוֹשַׁע בַּה'!'
<BR><p></p>כָּל הַתּוֹרָה הִיא מִשְׁפָּט, יֵשׁ שָׂכָר עַל הַמִּצְוָה וְיֵשׁ עֹנֶשׁ עַל עֲבֵרָה, וְאִם עָבַרְנוּ עֲבֵרוֹת - מַה תּוֹעֶלֶת יֵשׁ לָנוּ אִם אָנוּ 'עַם נוֹשַׁע בַּה''?
<BR><p></p>אַךְ בֶּאֱמֶת אֵין זוֹ סְתִירָה. אֱמֶת, כָּל הַתּוֹרָה הִיא מִשְׁפָּט, אֲבָל סוֹד הָאֻמָּה הוּא אַהֲבָה, אַהֲבַת אָב לְבֵן. אִם אֵין הַבֵּן מַצְלִיחַ בְּדֶרֶךְ זוֹ - הוּא מַצְלִיחַ בְּדֶרֶךְ אַחֶרֶת עַד שֶׁסּוֹף סוֹף הוּא מַצְלִיחַ. כֵּן הִיא מִדַּת הַקָּדוֹשׁ-בָּרוּךְ-הוּא עִם כְּלַל יִשְׂרָאֵל. וְאִם זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... הַלֵּב מָלֵא שִׁירָה, הָאֹשֶׁר נָסוּךְ עַל הַפָּנִים וְהָרַגְלַיִם מִתְרוֹמְמוֹת לְרִקּוּד שֶׁל מִצְוָה. הֵן רַבֵּנוּ הִבְטִיחַ בִּדְבָרָיו שֶׁסּוֹף סוֹף נַצְלִיחַ! אַשְׁרֵינוּ!
<BR><p></p>"לוּלֵא זֹאת", מַמְשִׁיךְ רַבֵּנוּ יְרוּחָם, "הָיְתָה לָנוּ קֻשְׁיָה גְּדוֹלָה: אֵיךְ נִזְכֶּה לִימוֹת הַמָּשִׁיחַ, בְּדֶרֶךְ מִשְׁפָּט, וְאֵיךְ יָבֹא, בַּעֲווֹנוֹתֵינוּ הָרַבִּים? אֲבָל סוֹד הָאֻמָּה הוּא שֶׁ"עַם נוֹשַׁע בַּה'' אָנוּ, וְסוֹד זֶה הוּא: 'מִי אֵל כָּמוֹךָ נֹשֵׂא עָוֹן וְעֹבֵר עַל פֶּשַׁע לִשְׁאֵרִית נַחֲלָתוֹ'. אָנוּ מַה שֶּׁאָנוּ - אֲבָל יְהוּדִים אָנוּ! <small><small>(תרגום מאידיש)</small></small> וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב מִתְרוֹנֵן הַלֵּב וְהָרַגְלַיִם פּוֹצְחוֹת בְּרִקּוּד... גַּם אִם לִפְעָמִים יֵשׁ נְפִילָה רוּחָנִית - "אֲבָל יְהוּדִים אָנוּ!" אַשְׁרֵינוּ!
<BR><p></p>"כְּשֶׁעָלָה מֹשֶׁה לַמָּרוֹם הָיָה שׁוֹנֶה וְשׁוֹכֵחַ, עַד שֶׁנָּתַן לוֹ הַקָּדוֹשׁ-בָּרוּךְ-הוּא אֶת הַתּוֹרָה בְּמַתָּנָה. מַתָּנָה הִיא הַגְדָּרָה אַחֶרֶת, הַגְדָּרָה שֶׁל מַתְּנַת חִנָּם.
<BR><p></p>כָּל כָּךְ צֶחָה וּמְצֻחְצָחָה הַתּוֹרָה הַקְּדוֹשָׁה, עַד שֶׁמֹּשֶׁה רַבֵּנוּ ע"ה לֹא הָיָה יָכוֹל לְתָפְסָהּ, וּנְתָנָהּ לוֹ הַקָּדוֹשׁ-בָּרוּךְ-הוּא בְּמַתְּנַת חִנָּם. אֵין אָנוּ צְרִיכִים לְשׁוּם מַעֲשֶׂה, אֶלָּא לְהוֹשִׁיט יָדֵינוּ וְלוֹמַר: תֵּן לָנוּ! וּמִיָּד יַשְׁפִּיעַ עָלֵינוּ שֶׁפַע בְּרָכוֹת מִמַּעְיָנוֹת אֵין סוֹפִיִּים! וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... וִידֵי הָרוֹקְדִים נִשָּׂאוֹת בִּתְחִנָּה: רִבּוֹנוֹ שֶׁל עוֹלָם, אָנָּא, תֵּן לָנוּ! תֵּן לָנוּ אֶת תּוֹרָתְךָ הַקְּדוֹשָׁה! אַשְׁרֵינוּ!
<BR><p></p>"כָּל כָּךְ בְּקַלּוּת אֶפְשָׁר לְהַשִּׂיג אֶת הַתּוֹרָה, שֶׁהִיא כָּל כָּךְ גְּדוֹלָה! כָּל הַתּוֹרָה וּמִצְווֹתֶיהָ, צִוּוּיֶיהָ וּמִדּוֹתֶיהָ, הֵם רַק כְּמוֹ גַּפְרוּרִים לְהַצִּית הָאֵשׁ בְּנִשְׁמַת עַם יִשְׂרָאֵל. הָאֵשׁ כְּבָר נִמְצֵאת, וּדְרוּשִׁים רַק גַּפְרוּרִים לְהוֹצִיאָהּ לַפֹּעַל.
<BR><p></p>הָאֻמָּה הַיִּשְׂרְאֵלִית מְלֵאָה אוֹר וְאֵשׁ, וְכָל הַתּוֹרָה וְהַמִּצְווֹת וְהַמַּעֲלוֹת הֵן כְּגַפְרוּרִים לְנִשְׁמַת כְּלַל יִשְׂרָאֵל! וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... וְהַלֵּב עוֹלֶה עַל גְּדוֹתָיו בִּתְפִלָּה: שֶׁנִּזְכֶּה לַתּוֹרָה וּלְמִצְווֹת, גַּפְרוּרִים לַנְּשָׁמָה! אַשְׁרֵינוּ!
<BR><p></p>"וְאִם תּוֹרָה וּמִצְווֹת, מִדּוֹת וּמַעֲלוֹת, שֶׁהֵם דְּבָרִים גְּבוֹהִים וְנִכְבָּדִים עַד אֵין קֵץ, הֵם רַק כְּגַפְרוּרִים לְנִשְׁמַת יִשְׂרָאֵל - כַּמָּה נִכְבֶּדֶת הִיא נִשְׁמַת יִשְׂרָאֵל! וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... אוֹי, כַּמָּה נִכְבֶּדֶת נִשְׁמָתֵנוּ, נִשְׁמַת יִשְׂרָאֵל! אַשְׁרֵינוּ!
<BR><p></p>"חֲזַ"ל מְסַפְּרִים <small><small>(ויק"ר ט, ג)</small></small> שֶׁעַם הָאָרֶץ פָּגַע בְּרַבִּי יַנַּאי וְאָמַר לוֹ: שְׁמֹר אַתָּה אֶת יְרֻשָּׁתִי! הַפְּשָׁט הוּא, שֶׁעַם הָאָרֶץ, שֶׁלֹּא לָמַד תּוֹרָה מִיָּמָיו, יֵשׁ לוֹ חֵלֶק בְּנִשְׁמַת יִשְׂרָאֵל וְחֵלֶק בַּתּוֹרָה! וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... וְלִבָּם שֶׁל הָרוֹקְדִים מָלֵא הוֹדָיָה אֵין קֵץ לְבוֹרֵא עוֹלָם: גַּם אִם לֹא לָמַדְנוּ כָּרָאוּי, יֵשׁ לָנוּ חֵלֶק בְּתוֹרַת ה'! אַשְׁרֵינוּ!
<BR><p></p>"הַיּוֹם הוּא שִׂמְחַת תּוֹרָה, וִיסוֹד הֶחָג הַזֶּה הוּא 'קָשָׁה עָלַי פְּרֵדַתְכֶם'! יְסוֹדוֹ הוּא - אַהֲבַת ה' אוֹתָנוּ! וְעַכְשָׁו, שֶׁאָנוּ נִפְרָדִים מִמֶּנּוּ יִתְבָּרַךְ - עוֹד נְשִׁיקָה וְחִבּוּק אֶחָד עִמּוֹ! גְּדוֹלָה שִׂמְחָתֵנוּ עַל הַסְּלִיחָה וְהַכַּפָּרָה שֶׁנָּתַן לָנוּ בִּימֵי הַדִּין הַנּוֹרָאִים, וְכָל הָאַהֲבָה שֶׁהִרְעִיף עָלֵינוּ בְּחַג הַסֻּכּוֹת הַקָּדוֹשׁ הַזֶּה. גְּדוֹלָה שִׂמְחָתֵנוּ, וְעַל כֵּן אָנוּ מִתְפַּלְלִים אֵלָיו יִתְבָּרַךְ שֶׁנִּזְכֶּה בַּשָּׁנָה הַבָּאָה לַעֲמֹד בְּאוֹתוֹ מַצָּב הַגָּדוֹל כְּהַיּוֹם הַזֶּה, וִיחַיֶּה אוֹתָנוּ וְיַשְׁפִּיעַ שֶׁפַע בְּרָכוֹת עָלֵינוּ שֶׁנֵּעָשֶׂה כֻּלָּנוּ אֲגֻדָּה אַחַת לְשַׁבְּחוֹ וּלְגַדְּלוֹ! וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... עוֹד נְשִׁיקָה וְחִבּוּק כִּבְיָכוֹל עִם הַקָּדוֹשׁ-בָּרוּךְ-הוּא... מַה גְּדוֹלָה אַהֲבַת ה' אֵלֵינוּ, אַשְׁרֵינוּ!
<BR><p></p>"הוּא מַה שֶּׁאָמַר מוֹרֵנוּ הֶחָכָם לוּצָאטוֹ: אַף אִם חָטָאתָ הַרְבֵּה, בְּנִי, אַל תִּתְיָאֵשׁ, כִּי מִזֶּרַע יִשְׂרָאֵל אַתָּה, וַה' יַצְלִיחַ דַּרְכֶּךָ. וְהִיא תְּפִלַּת אַחַד הָרִאשׁוֹנִים: הַרְבֵּה פְּעָמִים פָּשַׁעְתִּי וְחָטָאתִי, וְנֶחָמָתִי הִיא שֶׁמִּזֶּרַע יִשְׂרָאֵל אֲנִי, מִזֶּרַע הָאָבוֹת, אַבְרָהָם וְכוּ'. כִּי אַהֲבַת ה' אוֹתָנוּ אֵינָהּ תְּלוּיָה בְּדָבָר, אֶלָּא הוּא אוֹהֵב אוֹתָנוּ וּמֵיטִיב לָנוּ בְּכָל מַצָּב. וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... מִזֶּרַע יִשְׂרָאֵל אֲנַחְנוּ, וַה' יַצְלִיחַ דַּרְכֵּנוּ! לְעוֹלָם לֹא נִתְיָאֵשׁ! אַשְׁרֵינוּ!
<BR><p></p>"עַל קַלּוּת הַשָּׂגַת הַתּוֹרָה יֵשׁ רְאָיָה מִמִּקְרָא מְפֹרָשׁ מִן הַמַּלְכֻיּוֹת שֶׁאֵין אִישׁ יָכוֹל לִדְחוֹתָהּ: 'וַיְהִי בִישֻׁרוּן מֶלֶךְ, בְּהִתְאַסֵּף רָאשֵׁי עָם, יַחַד שִׁבְטֵי יִשְׂרָאֵל', שֶׁאָמְרוּ חֲזַ"ל, רְצוֹנִי שֶׁתַּמְלִיכוּנִי עֲלֵיכֶם. בַּמֶּה יֻמְלַךְ הַקָּדוֹשׁ-בָּרוּךְ-הוּא עָלֵינוּ? בַּמֶּה נַעֲשֶׂה כֵּן? - 'וַיְהִי בִישֻׁרוּן מֶלֶךְ'. הַמַּלְכוּת נִכֶּרֶת אַף אִם רַק חַיָּלֵי צָבָא מוּעָטִים עוֹמְדִים יַחַד. אֲפִלּוּ מִתְאַסֶּפֶת רַק כַּת קְטַנָּה שֶׁל יִשְׂרָאֵל, הֲרֵי זֶה 'בִּישֻׁרוּן מֶלֶךְ'! וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... אוֹי, שֶׁנִּזְכֶּה לְ"וַיְהִי בִישֻׁרוּן מֶלֶךְ"! אַשְׁרֵינוּ!
<BR><p></p>"נֶאֱמַר: 'אָז נִדְבְּרוּ יִרְאֵי ה' אִישׁ אֶל רֵעֵהוּ וַיַּקְשֵׁב ה' וַיִּשְׁמָע'. לֹא נִזְכָּר מַה הֵם מְדַבְּרִים, מַה הֵם אוֹמְרִים, וּמָה עֵצָה הֵם דּוֹרְשִׁים לַכְּלָל; אֶלָּא אִם אַךְ יִרְאֵי ה' מְדַבְּרִים - מִיָּד 'וַיַּקְשֵׁב ה' וַיִּשְׁמָע'! וְאִם זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... אוֹי, "וַיַּקְשֵׁב ה' וַיִּשְׁמָע!" ה' שׁוֹמֵעַ לִדְבָרֵינוּ! אַשְׁרֵינוּ!
<BR><p></p>"וְעַל אַחַת כַּמָּה וְכַמָּה אָנוּ, שֶׁכְּלַל יִשְׂרָאֵל הִפְרִישׁ אוֹתָנוּ לִהְיוֹת עוֹסְקִים רַק בַּעֲבוֹדַת ה'; כַּמָּה נִפְלָאָה לָנוּ הַקַּלּוּת לְהַשָּׂגַת תּוֹרָתוֹ הַקְּדוֹשָׁה! וְאִם אָנוּ זָכִינוּ לְכָךְ, כַּמָּה גְּדוֹלָה זְכוּתֵנוּ! אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד... אָנוּ עוֹסְקִים רַק בַּעֲבוֹדַת ה'! אַשְׁרֵינוּ!
<BR><p></p>"הַמָּקוֹם יַעְזְרֵנוּ שֶׁנִּפָּגֵשׁ כָּאן בַּשָּׁנָה הַבָּאָה בְּאוֹתָן הַפָּנִים, וְשֶׁלֹּא נֵבוֹשׁ זֶה מִזֶּה" <small><small>(תרגום מאידיש)</small></small> וְאִם אָנוּ זָכִינוּ לְכָךְ - אַשְׁרֵיכֶם יִשְׂרָאֵל!..."
<BR><p></p>וְשׁוּב רִקּוּד שֶׁל שָׁעוֹת, מַעְגָּלִים - מַעְגָּלִים סוֹבְבִים בְּהִתְלַהֲבוּת דִּקְדֻשָּׁה, כָּל פֶּה מָלֵא שִׁירוֹת וְתִשְׁבָּחוֹת, וּבַלֵּב תְּפִלָּה, שֶׁבַּשָּׁנָה הַבָּאָה נִזְכֶּה שׁוּב לַחֲזוֹת בְּמַעֲמָד נִשְׂגָּב מֵעֵין זֶה.
<BR><p></p>הַמְעַיֵּן הֵיטֵב בִּדְבָרִים אֵלֶּה יָבִין אֶת כֹּחוֹ הַמְיֻחָד שֶׁל רַבִּי יְרוּחָם. הוּא יַרְגִּישׁ כֵּיצַד הִשְׁרָה אֲוִירָה שֶׁל שִׂמְחָה לְמֶשֶׁךְ הַשָּׁנָה כֻּלָּהּ, כֵּיצַד הִכְנִיס בְּלֵב הַתַּלְמִידִים גַּאֲוָה שֶׁל קְדֻשָּׁה - "אַשְׁרֵיכֶם יִשְׂרָאֵל", וְכֵיצַד הִצְלִיחַ לַחְדֹּר לַלֵּב וּלְהַשְׁפִּיעַ עַל הָרֶגֶשׁ בִּדְבָרִים עֲמֻקִּים וּמַלְהִיבִים כְּאֶחָד, שֶׁהִשְׁאִירוּ בְּלֵב תַּלְמִידָיו רֹשֶׁם בַּל יִמָּחֶה.
<BR><p></p>לְאַחַר שֶׁקָּרָאתָ אֶת דִּבְרֵי רַבִּי יְרוּחָם, דְּבָרִים מְאַלְּפִים וּנְדִירִים בְּעָצְמָתָם - בַּקָּשָׁתִי אֵלֶיךָ לַחֲזֹר וְלִקְרֹא שׁוּב וָשׁוּב אֶת הַדְּבָרִים. תִּוָּכַח לָדַעַת, שֶׁבְּכָל חֲזָרָה תְּגַלֶּה פָּן נוֹסָף שֶׁלֹּא הִשַּׂגְתָּ בַּקְּרִיאָה הַקּוֹדֶמֶת. כָּל חֲזָרָה תַּחְדִּיר יוֹתֵר וְיוֹתֵר אֶת תּוֹרָתוֹ שֶׁל הַמַּשְׁגִּיחַ בְּהִלְכוֹת שִׂמְחָה וּבְתוֹרַת הָאַהֲבָה שֶׁל ה' לְעַמּוֹ יִשְׂרָאֵל, תַּעֲמִיק אֶת תְּחוּשַׁת הָאֹשֶׁר עַל הֱיוֹתֵנוּ יְהוּדִים וּתְחַדֵּד אֶת תְּחוּשַׁת הָ"אַשְׁרֵיכֶם" בַּלֵּב. וְאִם בְּעִקְּבוֹת קְרִיאַת הַדְּבָרִים תִּזְכֶּה לְהַרְגִּישׁ כְּאִלּוּ אַתָּה בְּעַצְמְךָ הִשְׁתַּתַּפְתָּ בָּרִקּוּדִים הַנִּלְהָבִים, רִקּוּדִים שֶׁכֻּלָּם תּוֹרָה, כֻּלָּם עֲבוֹדַת ה', וּכְאִלּוּ שָׁמַעְתָּ בְּעַצְמְךָ אֶת דִּבְרֵי אֱלֹקִים חַיִּים שֶׁל רַבֵּנוּ הַמַּשְׁגִּיחַ - הֲרֵי שֶׁבָּאנוּ עַל שְׂכָרֵנוּ <small><small>(מספר "במחיצתם" ח"ב להר' שלמה לורנץ זצ"ל)</small></small>.
<BR>
<!--$~-->
<BR><a name="HtmpReportNum0076_L2"></a><a name="דּוֹרBמָשִׁיחַB-BדּוֹרBשֶׁיִּתְעַלֶּהBעַלBכָּלBהַדּוֹרוֹתBכֻּולָּם"></a><br><span style="font-size:28px; ">
<p></p>
<B><U><span style='color:RGB(45,104,176);'><u>דור משיח - דור שיתעלה על כל הדורות כולם</u></span><BR></U></B></span><p></p>נְסַיֵּם סִפְרֵנוּ בְּעוֹד מַאֲמָר נִפְלָא, מְחַזֵּק וּמְעוֹדֵד שֶׁל הַמַּשְׁגִּיחַ הַגה"צ רַבִּי יְרוּחָם מִמִּיר זצוק"ל <small><small>(מספרו "דעת תורה" מאמרים, פרשת שלח)</small></small>:
<BR><p></p>"הִגַּדְנוּ כִּי יִתָּכֵן שֶׁבַּחֹשֶׁךְ, בּוֹ יִתְרוֹן מִן הָאוֹר. וְאָמְנָם הֲלֹא חָזִינַן זֶה כִּי מִן הַחֹשֶׁךְ הַיּוֹתֵר הַגָּדוֹל וְהֶחָזָק, מִמֶּנּוּ מָשִׁיחַ יָבֹא. לִכְאוֹרָה הָיָה נָאוֹת יוֹתֵר לִהְיוֹת כִּי מְשִׁיחַ צִדְקֵנוּ יָבֹא בְּדוֹר מֵאִיר בְּיוֹתֵר; כִּי יָבֹא בְּאַחַד הַדּוֹרוֹת הֲכִי מֻבְחָרִים בִּמְאוֹרֵי אוֹר, וּלְבַסּוֹף הִנֵּה בֹּא יָבֹא בְּדוֹר חֹשֶׁךְ, בְּדוֹר שֶׁל אֲפֵלָה הֲכִי מְעֻרְפֶּלֶת. וְזֶה הַדּוֹר, זֶה הַמְעֻרְפָּל בְּכָל אֲפֵלָה, הוּא הִנֵּה הָרֹאשׁ שֶׁל כָּל הַדּוֹרוֹת, מָשִׁיחַ הִנֵּה בּוֹ יָבֹא.
<BR><p></p>וּמִי אָז יִהְיֶה הַמָּשִׁיחַ? - רָאוּי הָיָה שֶׁיִּהְיֶה אֶחָד מֵרָאשֵׁי גְּדוֹלֵי הַדּוֹרוֹת הָרִאשׁוֹנִים, מֵהַדּוֹרוֹת הֲכִי בְּהִירִים. אֲבָל הֱיוֹת כֵּן לֹא יִהְיֶה! מָשִׁיחַ יִהְיֶה אִישׁ מֵאַנְשֵׁי הַדּוֹר שֶׁבּוֹ יָבֹא. מָשִׁיחַ יִהְיֶה הַגְּדוֹל הַדּוֹר שֶׁל אוֹתוֹ הַזְּמַן. הַגָּדוֹל שֶׁל אוֹתוֹ הַדּוֹר הֶחָשׁוּךְ - הוּא יִהְיֶה הַמָּשִׁיחַ! הִנֵּה כִּי הַמָּשִׁיחַ יִהְיֶה הַגָּדוֹל שֶׁל הַדּוֹר הֲכִי חָשׁוּךְ, וְהַגָּדוֹל שֶׁל אוֹתוֹ הַדּוֹר הֶחָשׁוּךְ הִנֵּהוּ אָמְנָם יוֹתֵר גָּדוֹל מֵהַגְּדוֹלִים הַקּוֹדְמִים! חֹשֶׁךְ קוֹבֵעַ מָקוֹם יוֹתֵר גָּדוֹל מִן אוֹר".
<BR><p></p><center>* * *</center>
<BR><p></p>הָבָה וְנַמְחִישׁ אֶת דִּבְרֵי רַבֵּנוּ יְרוּחָם, וּמֵהֶם נַשְׂכִּיל לְהָבִין מַעֲלַת דּוֹרֵנוּ וַחֲבִיבוּתוֹ.
<BR><p></p>מֶלֶךְ הַמָּשִׁיחַ, הָאִישׁ שֶׁרוּחוֹ נִבְרְאָה טֶרֶם בְּרֹא אֱלֹקִים שָׁמַיִם וָאָרֶץ, שֶׁנֶּאֱמַר <small><small>(בראשית א, ב)</small></small>: "וְהָאָרֶץ הָיְתָה תֹהוּ וָבֹהוּ... וְרוּחַ אֱלֹקִים מְרַחֶפֶת עַל פְּנֵי הַמָּיִם", וּמוּבָא בַּמִּדְרָשׁ <small><small>(רבה ב, ד)</small></small>: "וְרוּחַ אֱלֹקִים מְרַחֶפֶת" - זֶהוּ רוּחוֹ שֶׁל מֶלֶךְ הַמָּשִׁיחַ. וְהוּא פֶּלֶא, שֶׁהֲרֵי עוֹד לֹא נִבְרָא אָדָם הָרִאשׁוֹן, וּכְבָר רוּחוֹ שֶׁל מָשִׁיחַ, שֶׁעֲתִידָה לְגַלּוֹת אֶת הָאֱלֹקוּת בָּעוֹלָם, מוּכָנָה וּמְזֻמֶּנֶת לְהִתְגַּלּוֹת? וְכַמּוּבָא שָׁם בַּמִּדְרָשׁ, זֶהוּ רוּחוֹ שֶׁל מָשִׁיחַ הַמְרַחֶפֶת עַל פְּנֵי הַמַּיִם. וְעַל יְדֵי מָה הִיא בָּאָה? עַל יְדֵי הַתְּשׁוּבָה הַמְּשׁוּלָה לְמַיִם. עַיֵּן שָׁם.
<BR><p></p>מֶלֶךְ הַמָּשִׁיחַ הוּא זֶה שֶׁנִּתְנַבֵּא עָלָיו יַעֲקֹב אָבִינוּ <small><small>(בראשית מט, י)</small></small>: "עַד כִּי יָבֹא שִׁילֹה וְלוֹ יִקְּהַת עַמִּים", וּפֵרֵשׁ רַשִׁ"י: "עַד כִּי יָבֹא שִׁילֹה" - מֶלֶךְ הַמָּשִׁיחַ שֶׁהַמְּלוּכָה שֶׁלּוֹ;
<BR><p></p>עָלָיו נֶאֱמַר בַּתּוֹרָה <small><small>(במדבר כד, יז)</small></small>: "אֶרְאֶנּוּ וְלֹא עַתָּה אֲשׁוּרֶנּוּ וְלֹא קָרוֹב דָּרַךְ כּוֹכָב מִיַּעֲקֹב וְקָם שֵׁבֶט מִיִּשְׂרָאֵל", וְהָרַמְבַּ"ן מְפָרֵשׁ לְכָל פָּסוּק זֶה עַל מֶלֶךְ הַמָּשִׁיחַ. וְכֵן הוּא בָּאִבְּן עֶזְרָא שָׁם: "וְרַבִּים פֵּרְשׁוּהוּ עַל מָשִׁיחַ". וְכֵן הוּא בָּאוֹר הַחַיִּים הַקָּדוֹשׁ.
<BR><p></p>עַל הַגְּאֻלָּה הָעֲתִידָה נִבֵּא מֹשֶׁה רַבֵּנוּ בְּפָרָשַׁת הַאֲזִינוּ, רְאֵה רַמְבַּ"ן <small><small>(דברים לב, מ)</small></small> שֶׁכָּל דִּבְרֵי מֹשֶׁה רַבֵּנוּ בַּשִּׁירָה עַל הַגְּאֻלָּה הָעֲתִידָה.
<BR><p></p>עַל מֶלֶךְ הַמָּשִׁיחַ הִרְבּוּ נְבִיאִים לְדַבֵּר, וְהַיּוֹתֵר מְפֹרָשׁ הוּא בְּדָנִיֵּאל שֶׁכָּתַב אַף אֶת קֵץ הִתְגַּלּוּתוֹ שֶׁל מֶלֶךְ הַמָּשִׁיחַ. וְכֵן הִרְבּוּ לְדַבֵּר עַל מֶלֶךְ הַמָּשִׁיחַ בַּתַּלְמוּד, כַּמּוּבָא בִּגְמָרָא סַנְהֶדְרִין בְּפֶרֶק "חֵלֶק" בַּאֲרִיכוּת גְּדוֹלָה, וּבַמִּדְרָשִׁים כְּמוֹ כֵן רַבּוּ מִלִּמְנוֹת מַאֲמָרִים וּדְרָשׁוֹת עַל מֶלֶךְ הַמָּשִׁיחַ;
<BR><p></p>אֶחָד מֵעִקְּרֵי הָאֱמוּנָה הוּא הֲלֹא לְהַאֲמִין בְּמֶלֶךְ הַמָּשִׁיחַ שֶׁיָּבֹא, כַּמְבֹאָר בָּרַמְבַּ"ם <small><small>(סוף הלכות מלכים)</small></small>.
<BR><p></p>וּבְכֵן נִתְבּוֹנֵן, הָאִישׁ הַגָּדוֹל הַזֶּה שֶׁעָלָיו נֶאֱמַר <small><small>(ישעיה יא, ב)</small></small>: "וְנָחָה עָלָיו רוּחַ ה'...", וְעוֹד נֶאֱמַר עָלָיו <small><small>(שם נב, יג)</small></small>: "יָרוּם וְנִשָּׂא וְגָבַהּ מְאֹד", וְדָרְשׁוּ - יוֹתֵר מֵהָאָבוֹת וְיוֹתֵר מִמֹּשֶׁה רַבֵּנוּ. הָאִישׁ הַגָּדוֹל הַזֶּה שֶׁכֻּלָּם מַמְתִּינִים וּמְצַפִּים לְהִתְגַּלּוּתוֹ, וְהִנֵּה מַגִּיעַ דּוֹר הָאָבוֹת הַקְּדוֹשִׁים - וְטֶרֶם נִתְגַּלֶּה הָאִישׁ הַהוּא;
<BR><p></p>מַגִּיעַ דּוֹרוֹ שֶׁל מֹשֶׁה רַבֵּנוּ - דּוֹר דֵּעָה, דּוֹר מְקַבְּלֵי הַתּוֹרָה, דּוֹר שֶׁהָלַךְ בְּנִסֵּי מָן, בְּאֵר וְעַנְנֵי כָבוֹד אַרְבָּעִים שָׁנָה - וְטֶרֶם נִתְגַּלָּה מְשִׁיחַ ה';
<BR><p></p>מַגִּיעַ דּוֹר הַנְּבִיאִים, וּבְראֹשָׁם שְׁמוּאֵל הַנָּבִיא, דּוֹרוֹ שֶׁל הַנָּבִיא יְשַׁעְיָה, יִרְמְיָה וְיֶתֶר הַנְּבִיאִים, וּבִכְלָלָם דּוֹרוֹ שֶׁל חִזְקִיָּה מֶלֶךְ יְהוּדָה שֶׁלֹּא מָצְאוּ בִּזְמַנּוֹ תִּינוֹק וְתִינֹקֶת שֶׁאֵין בְּקִיאִים בְּטֻמְאָה וְטָהֳרָה - וַעֲדַיִן לֹא זָכוּ שֶׁיִּתְגַּלֶּה מְשִׁיחַ ה';
<BR><p></p>מַגִּיעַ דּוֹרָם שֶׁל אַנְשֵׁי כְּנֶסֶת הַגְּדוֹלָה, מֵאָה וְעֶשְׂרִים קְדוֹשֵׁי עֶלְיוֹן שֶׁבְּרֹאשָׁם חַגַּי, זְכַרְיָה וּמַלְאָכִי, וּמִשְּׁיָרֵיהֶם שִׁמְעוֹן הַצַּדִּיק שֶׁהָיָה מִשְּׁיָרֵי כְּנֶסֶת הַגְּדוֹלָה - וַעֲדַיִן לֹא זָכוּ שֶׁיִּתְגַּלֶּה מֶלֶךְ הַמָּשִׁיחַ;
<BR><p></p>מַגִּיעַ דּוֹרָם שֶׁל הַתַּנָּאִים הַקְּדוֹשִׁים, עֲשָׂרָה הֲרוּגֵי מַלְכוּת - רַבִּי עֲקִיבָא, רַבִּי יִשְׁמָעֵאל, רַבָּן שִׁמְעוֹן בֶּן גַּמְלִיאֵל וְעוֹד, דּוֹרָם שֶׁל רַשְׁבִּ"י וַחֲבֵרָיו, חֶבְרַיָּא קַדִּישָׁא בַּעֲלֵי הַזֹּהַר וְסוֹדוֹת הַתּוֹרָה, שֶׁהִרְבּוּ לְדַבֵּר עַל הַמָּשִׁיחַ בַּזֹּהַר הַקָּדוֹשׁ מֵאוֹת וְאַלְפֵי פְּעָמִים, וְגַם בִּימֵיהֶם עֲדַיִן לֹא זָכוּ שֶׁיִּתְגַּלֶּה הָאִישׁ הַמְיֻחָל וְהַמְקֻוֶּה;
<BR><p></p>מַגִּיעַ דּוֹרָם שֶׁל הָאָמוֹרָאִים הַקְּדוֹשִׁים, שֶׁאַף הַקָּטָן שֶׁבָּהֶם יָכֹל לְהַחֲיוֹת מֵתִים - וַעֲדַיִן לֹא זָכוּ שֶׁיִּתְגַּלֶּה בְּדוֹרָם הָאִישׁ שֶׁהַכֹּל מְצַפִּים לְבוֹאוֹ.
<BR><p></p>מַגִּיעַ דּוֹרָם שֶׁל רִאשׁוֹנִים כְּמַלְאָכִים, הָרִי"ף, הָרֹא"שׁ, הָרַמְבַּ"ם, רַשִׁ"י, בַּעֲלֵי הַתּוֹסָפוֹת, רַבֵּנוּ תָּם, רַבֵּנוּ יִצְחָק, הָרַשְׁבַּ"ם, וְאַחֲרֵיהֶם הָרַשְׁבָּ"א, הָרִיטְבָּ"א, הָרַמְבַּ"ן, וְעוֹד עֲשָׂרוֹת רַבּוֹת שֶׁל קְדוֹשֵׁי עֶלְיוֹן - וַעֲדַיִן לֹא זָכוּ שֶׁיִּתְגַּלֶּה בְּדוֹרָם הָאִישׁ הַגָּדוֹל, מֶלֶךְ הַמָּשִׁיחַ;
<BR><p></p>מַגִּיעַ דּוֹרָם שֶׁל רִאשׁוֹנֵי הָאַחֲרוֹנִים, מָרָן הַבֵּית יוֹסֵף וְכָל חַכְמֵי דּוֹרוֹ, וּמִכְּלָלָם הָאֲרִיזַ"ל וְתַלְמִידָיו, אַנְשֵׁי סוֹד הָעוֹסְקִים בְּכַוָּנוֹת וּבְיִחוּדִים לְבִיאָתוֹ שֶׁל מֶלֶךְ הַמָּשִׁיחַ יוֹמָם וָלַיְלָה - וְטֶרֶם הִגִּיעָה עֵת הִתְגַּלּוּתוֹ בִּימֵיהֶם;
<BR><p></p>וְכֵן הָלְאָה וָהָלְאָה דּוֹרוֹת שֶׁל קְדוֹשִׁים וּטְהוֹרִים - הַגָּאוֹן מִוִּילְנָא וְתַלְמִידָיו, הַבַּעַל - שֵׁם - טוֹב וְתַלְמִידָיו, רַבֵּנוּ יִשְׂרָאֵל מִסָּלַנְט וְתַלְמִידָיו הַקְּדוֹשִׁים, וְכֵן הָלְאָה מִגְּדוֹלֵי הַדּוֹרוֹת שֶׁאַחֲרֵיהֶם - וְטֶרֶם הִגִּיעָה הַזְּכוּת לְהִתְגַּלּוּת מַלְכֵּנוּ מְשִׁיחֵנוּ.
<BR><p></p>וְהִנֵּה אֵימָתַי יִתְגַּלֶּה? אוֹמֵר רַבֵּנוּ יְרוּחָם מִמִּיר זצוק"ל, בַּדּוֹר הֶחָשׁוּךְ בְּיוֹתֵר, וְכִלְשׁוֹנוֹ: "וּמִי יִהְיֶה אָז הַמָּשִׁיחַ? - רָאוּי הָיָה שֶׁיִּהְיֶה אֶחָד מֵרָאשֵׁי גְּדוֹלֵי הַדּוֹרוֹת הָרִאשׁוֹנִים, מֵהַדּוֹרוֹת הֲכִי בְּהִירִים. אֲבָל הֱיוֹת כֵּן לֹא יִהְיֶה! מָשִׁיחַ יִהְיֶה אִישׁ מֵאַנְשֵׁי הַדּוֹר שֶׁבּוֹ יָבֹא. מָשִׁיחַ יִהְיֶה הַגְּדוֹל הַדּוֹר שֶׁל אוֹתוֹ הַזְּמַן. הַגָּדוֹל שֶׁל אוֹתוֹ הַדּוֹר הֶחָשׁוּךְ - הוּא יִהְיֶה הַמָּשִׁיחַ! הִנֵּה כִּי הַמָּשִׁיחַ יִהְיֶה הַגָּדוֹל שֶׁל הַדּוֹר הֲכִי חָשׁוּךְ, וְהַגָּדוֹל שֶׁל אוֹתוֹ הַדּוֹר הֶחָשׁוּךְ הִנֵּהוּ אָמְנָם יוֹתֵר גָּדוֹל מֵהַגְּדוֹלִים הַקּוֹדְמִים! חֹשֶׁךְ קוֹבֵעַ מָקוֹם יוֹתֵר גָּדוֹל מִן אוֹר".
<BR><p></p>וְלֹא הֵבֵאנוּ כָּאן אֶת כָּל אֲרִיכוּת דְּבָרָיו שֶׁל רַבֵּנוּ יְרוּחָם הַמּוּבָאִים בְּסִפְרוֹ הַנַּ"ל, שֶׁבְּעֶצֶם מְיַחֵס שָׁם אֶת דְּבָרָיו לֹא רַק בְּיַחַס לְמֶלֶךְ הַמָּשִׁיחַ שֶׁיִּתְגַּלֶּה בַּדּוֹר הֶחָשׁוּךְ בְּיוֹתֵר וְיִוָּלֵד לְאִשָּׁה מִדּוֹר הָאָפֵל וְהַשָּׁפָל שֶׁבַּדּוֹרוֹת, אֶלָּא דְּבָרָיו שָׁם מִתְיַחֲסִים לְכָל אָדָם וְאָדָם שֶׁיִּמָּצֵא בַּדּוֹרוֹת הַלָּלוּ שֶׁל עִקְּבוֹת מְשִׁיחָא, שֶׁבְּעֶצֶם הִנֵּהוּ כְּשֶׁלְּעַצְמוֹ אוֹר מִתּוֹךְ הַחֹשֶׁךְ. וְכָל פְּעֻלָּה וּפְעֻלָּה קְטַנָּה שֶׁעוֹשֶׂה יְהוּדִי, וְעַל אַחַת כַּמָּה וְכַמָּה בֶּן יְשִׁיבָה בִּמְסִירוּתוֹ לַתּוֹרָה וּלְדִקְדּוּק הַמִּצְווֹת, הֲרֵי אֵלּוּ הֶבְזֵקִים שֶׁל אוֹר מִתּוֹךְ הַחֲשֵׁכָה, שֶׁעוֹלִים הֵמָּה בְּמַעֲלָתָם עַל דּוֹרוֹת הָרִאשׁוֹנִים שֶׁהִבְזִיקוּ אוֹרוֹת כַּאֲבוּקוֹת אוּלָם תְּקוּפָתָם הָיְתָה תְּקוּפַת "יוֹם", וְאוֹרוֹת מִצְווֹת עִקְּבוֹת מְשִׁיחָא אֵינָם אֶלָּא כְּ"נֵרוֹנִים", אוּלָם בִּתְקוּפַת "לַיְלָה", וְכִלְשׁוֹנוֹ: "דּוֹר הַמָּשִׁיחַ הוּא הִנֵּה הָרֹאשׁ שֶׁל כָּל הַדּוֹרוֹת כֻּלָּם", וְהוּא מֵחֲמַת הַחֹשֶׁךְ הַגָּדוֹל שֶׁיִּשְׂרֹר אָז, וְהוּא זֶה שֶׁיִּגְרֹם לָעֵרֶךְ וְלַיַּקְרוּת שֶׁל כָּל מִצְוָה. כַּמָּה אִם כֵּן יְשָׁרִים דַּרְכֵי ה', וְכָל פְּעֻלּוֹתָיו וְהַנְהָגוֹתָיו רַק לְהֵיטִיב עִם עַמּוֹ, לַהֲבִיאָם לְטוֹב אֲמִתִּי וּלְנֵצַח נְצָחִים.
<BR><p></p><center>* * *</center>
<BR>
<!--$~-->
<BR><a name="HtmpReportNum0077_L2"></a><a name="פָּנָהBאֶלBתְּפִלַּתBהָעַרְעָר...BתִּכָּתֶבBזֹאתBלְדוֹרBאַחֲרוֹן"></a><br><span style="font-size:28px; ">
<p></p>
<B><U><span style='color:RGB(45,104,176);'><u>פנה אל תפלת הערער... תכתב זאת לדור אחרון</u></span><BR></U></B></span><p></p>דָּוִד הַמֶּלֶךְ מַעֲבִיר בְּרוּחַ קָדְשׁוֹ מֶסֶר לַדּוֹר הָאַחֲרוֹן: "פָּנָה אֶל תְּפִלַּת הָעַרְעָר וְלֹא בָזָה אֶת תְּפִלָּתָם תִּכָּתֶב זֹאת לְדוֹר אַחֲרוֹן" <small><small>(תהלים קב, יח)</small></small>.
<BR><p></p>וְיֵשׁ לְהָבִין מַה כַּוָּנַת דָּוִד הַמֶּלֶךְ בְּפָסוּק זֶה לַדּוֹר הָאַחֲרוֹן לֵידַע שֶׁהַקָּבָּ"ה לֹא יִבְזֶה תְּפִלָּתָם, שֶׁכֵּן מִכָּךְ שֶׁנֶּאֱמַר "וְלֹא בָזָה אֶת תְּפִלָּתָם", מַשְׁמָע שֶׁהָיָה מָקוֹם כֵּן לִבְזוֹת תְּפִלָּתָם, וּמַדּוּעַ הָיָה מָקוֹם לִבְזוֹת תְּפִלָּתָם שֶׁל הַדּוֹר הָאַחֲרוֹן עַד שֶׁנִּצְרָךְ לָהֶם מֶסֶר מְיֻחָד שֶׁלֹּא יִבְזֶה הַקָּדוֹשׁ-בָּרוּךְ-הוּא תְּפִלָּתָם?
<BR><p></p>הַתְּשׁוּבָה לְכָךְ - 
<BR><p></p>יָדוּעַ שֶׁהַדּוֹרוֹת הָאַחֲרוֹנִים - וּבִמְיֻחָד הַדּוֹר הָאַחֲרוֹן - קְרוּיִים בְּדִבְרֵי חֲזַ"ל "עִקְבְתָא דִמְשִׁיחָא", לְשׁוֹן עָקֵב. דְּהַיְנוּ, כְּשֶׁנַּמְשִׁיל אֶת כָּל הַדּוֹרוֹת לְקוֹמַת אָדָם, הֲרֵי שֶׁהַדּוֹרוֹת הָרִאשׁוֹנִים הָיוּ בְּגֶדֶר הַמֹּחַ, וְאַחֲרֵיהֶם בְּגֶדֶר הָעֵינַיִם, הָאָזְנַיִם, הַפֶּה, הַיָּדַיִם וְכוּ', עַד שֶׁסּוֹף הַדּוֹרוֹת מְכֻנֶּה בְּשֵׁם "עֲקֵבַיִם".
<BR><p></p>דּוֹרוֹת הָרִאשׁוֹנִים נִדְרְשָׁה מֵהֶם עֲבוֹדָה בְּרָמָה כַּיָּאוּת לִנְבִיאִים בְּדוֹרָם, לְתַנָּאִים בְּדוֹרָם, לְאָמוֹרָאִים בְּדוֹרָם וְכַיּוֹצֵא. דּוֹר הָעֲקֵבַיִם נִדְרָשׁ מִמֶּנּוּ תַּפְקִיד הֶעָקֵב - לִדְרֹךְ עַל רֶפֶשׁ, טִיט, חָצָץ, בּוֹץ, סְלָעִים וְכַיּוֹצֵא, וּלְהוֹלִיךְ אֶת הַגּוּף לְלֹא נֶזֶק.
<BR><p></p>תַּפְקִידֵנוּ בְּדוֹר זֶה לִמְסֹר נֶפֶשׁ וְלָצֵאת לְשָׁלוֹם בְּהִלּוּכֵנוּ בְּתוֹךְ טֻמְאַת הַסִּטְרָא אַחֲרָא כְּשֶׁהִיא בְּעִצּוּמָהּ, בְּתוֹךְ טֻמְאַת עֲרָיוֹת, חִלּוּל שַׁבָּת וְחִלּוּל כָּל הַיַּהֲדוּת.
<BR><p></p>לְלֹא סָפֵק שֶׁבְּעִקְּבוֹת תַּפְקִידֵנוּ זֶה בִּלְתִּי נִמְנָע שֶׁנִּפָּגַע מֵהַסּוֹבֵב אוֹתָנוּ וְנָבוֹא לְמִכְשׁוֹלִים, לְחֹסֶר עִקְבִיּוּת בַּעֲבוֹדַת ה' וְטִמְטוּם וַאֲטִימוּת, כָּךְ שֶׁתְּפִלָּתֵנוּ לַה' בְּמַצָּב שֶׁכָּזֶה לְלֹא סָפֵק יִתָּכֵן וּתְהֵא עִם כַּמָּה אֲחוּזֵי אֱמֶת בּוֹדְדִים בִּלְבַד, קָשֶׁה יִהְיֶה לְהִתְפַּלֵּל כְּרָאוּי, לָחוּשׁ אֶת כְּאֵבֵנוּ עַל מֶחְדָּלֵנוּ וְכִשְׁלוֹנֵנוּ, וְעַל כָּךְ הִבְטִיחָנוּ דָּוִד הַמֶּלֶךְ, שֶׁעִם כָּל זֶה לֹא יִבְזֶה הַקָּדוֹשׁ-בָּרוּךְ-הוּא תְּפִלָּתֵנוּ וְאַף שֶׁנְּהֵא בְּגֶדֶר "עַרְעָר", וּפֵרֵשׁ רַשִׁ"י "עַרְעָר" - נִשְׁחָת וְנִמְאָס, וְעִם כָּל זֶה לֹא יִבְזֶה ה' תְּפִלָּתָם.
<BR><p></p>וַאֲסַיֵּם בְּסִפּוּר. שְׁאָלַנִי אָדָם אֶחָד, מַדּוּעַ אֵינוֹ צוֹדֵק שֶׁאֶתְיָאֵשׁ מֵעַצְמִי, וַהֲלֹא נִכְשָׁל הִנְנִי כִּמְעַט מִדֵּי יוֹם, הַנִּסְיוֹנוֹת קָשִׁים מְאֹד וְהַכִּשְׁלוֹנוֹת רַבִּים מְאֹד, וְחוֹשְׁבַנִי שֶׁבְּצֶדֶק עָלַי כְּבָר לְהִתְיָאֵשׁ מִמַּצָּבִי.
<BR><p></p>הֵשַׁבְתִּי לוֹ: אֵין לְךָ רְשׁוּת לְהִתְיָאֵשׁ, כֵּיוָן שֶׁהַקָּדוֹשׁ-בָּרוּךְ-הוּא טֶרֶם הִתְיָאֵשׁ מִמְּךָ, וּמֵאַחַר וְכֵן אֵין אַתָּה בַּעַל הַבַּיִת עַל עַצְמְךָ לְהִתְיָאֵשׁ מֵעַצְמְךָ.
<BR><p></p>וְשׁוּב שְׁאָלַנִי, וּמִנַּיִן לְךָ שֶׁהַקָּדוֹשׁ-בָּרוּךְ-הוּא לֹא הִתְיָאֵשׁ מִמֶּנִּי? וְאַדְּרַבָּא, חוֹשְׁבַנִי שֶׁהַקָּדוֹשׁ-בָּרוּךְ-הוּא כֵּן הִתְיָאֵשׁ מִמֶּנִּי, מִכֵּיוָן שֶׁאֲנִי נִכְשָׁל פְּעָמִים רַבּוֹת.
<BR><p></p>הֵשַׁבְתִּי לוֹ: עֶצֶם הָעֻבְדָּה שֶׁהִנְּךָ כּוֹאֵב אֶת מַצָּבְךָ וְדָוֶה לִבְּךָ עַל כִּשְׁלוֹנוֹתֶיךָ, זֶהוּ סִימָן מֻבְהָק שֶׁ"נֵּר ה'" שֶׁהוּא "נִשְׁמַת אָדָם" עֲדַיִן בְּקִרְבְּךָ וְהַקָּדוֹשׁ-בָּרוּךְ-הוּא חַי בְּקִרְבְּךָ וּמְעוֹרֵר אֶת מַצְפּוּנְךָ, שֶׁכֵּן אִם הָיָה הוּא מִתְיָאֵשׁ מִמְּךָ, לֹא הָיִיתָ אֲפִלּוּ חָשׁ חֲרָטָה וּכְאֵב מִמַּצָּבְךָ, וּבְגֶדֶר "רְשָׁעִים בְּחַיֵּיהֶם קְרוּיִים מֵתִים".
<BR><p></p>וְסִפַּרְתִּי לוֹ סִפּוּר מֵאֶחָד שֶׁנִּגַּשׁ לַסְּטַיְיפֶּלֶר זַצַ"ל וְהִתְלוֹנֵן עַל הֱיוֹתוֹ נִכְשָׁל שׁוּב וָשׁוּב, שְׁאָלָהוּ הַסְּטַיְיפֶּלֶר: תֹּאמַר לִי, לִפְעָמִים הִנְּךָ כֵּן מְנַצֵּחַ? וּמִשֶּׁהֱשִׁיבוֹ שֶׁאָכֵן כֵּן, אָמַר לוֹ הָרַב: וּבְכֵן לֵךָ בְּכֹחַ זֶה וְתַצְלִיחַ...
<BR><p></p>אִם אַתָּה מַצְלִיחַ אֲפִלּוּ לִפְעָמִים, סִימָן שֶׁה' בְּקִרְבְּךָ וְאִתְּךָ, וְאִם כֵּן מִזֶּה תִּתְעוֹדֵד וְתַמְשִׁיךְ.
<BR><p></p>עָלֵינוּ לִזְכֹּר: הַקָּדוֹשׁ-בָּרוּךְ-הוּא לְעוֹלָם לֹא מֵפֵר חוֹזֶה... הָאָדָם הוּא שֶׁמֵּפֵר חוֹזֶה וּמַחְלִיט עַל הִתְנַתְּקוּת וּפֵרוּד. אִם רַק אַתָּה לֹא תַּחְלִיט עַל כָּךְ, לְעוֹלָם תִּמְצָא אֶת הַקָּדוֹשׁ-בָּרוּךְ-הוּא בְּקִרְבְּךָ.
<BR>
<!--$~-->
<BR><a name="HtmpReportNum0078_L2"></a><a name="עד.BכַּמָּהBפְּסוּקִיםBמֵהַנָּבִיאBיְשַׁעְיָהBמֵהַמְעֻותָּדBלָנוּ"></a><br><span style="font-size:28px; ">
<p></p>
<B><U><span style='color:RGB(45,104,176);'><u>עד. כמה פסוקים מהנביא ישעיה מהמעותד לנו</u></span><BR></U></B></span><p></p>"נַחֲמוּ נַחֲמוּ עַמִּי יֹאמַר אֱלֹהֵיכֶם. דַּבְּרוּ עַל לֵב יְרוּשָׁלִַם וְקִרְאוּ אֵלֶיהָ כִּי מָלְאָה צְבָאָהּ כִּי נִרְצָה עֲוֹנָהּ כִּי לָקְחָה מִיַּד ה' כִּפְלַיִם בְּכָל חַטֹּאתֶיהָ. עַל הַר גָּבֹהַ עֲלִי לָךְ מְבַשֶּׂרֶת צִיּוֹן הָרִימִי בַכֹּחַ קוֹלֵךְ מְבַשֶּׂרֶת יְרוּשָׁלִָם הָרִימִי אַל תִּירָאִי אִמְרִי לְעָרֵי יְהוּדָה הִנֵּה אֱלֹהֵיכֶם. הִנֵּה ה' אֱלֹהִים בְּחָזָק יָבוֹא וּזְרֹעוֹ מֹשְׁלָה לוֹ הִנֵּה שְׂכָרוֹ אִתּוֹ וּפְעֻלָּתוֹ לְפָנָיו. כְּרֹעֶה עֶדְרוֹ יִרְעֶה בִּזְרֹעוֹ יְקַבֵּץ טְלָאִים וּבְחֵיקוֹ יִשָּׂא עָלוֹת יְנַהֵל" <small><small>(ישעיה מ, א - ב - ט - י - יא)</small></small>.
<BR><p></p>"וַתֹּאמֶר צִיּוֹן עֲזָבַנִי ה' וַה' שְׁכֵחָנִי. הֲתִשְׁכַּח אִשָּׁה עוּלָהּ מֵרַחֵם בֶּן בִּטְנָהּ גַּם אֵלֶּה תִשְׁכַּחְנָה וְאָנֹכִי לֹא אֶשְׁכָּחֵךְ. שְׂאִי סָבִיב עֵינַיִךְ וּרְאִי כֻּלָּם נִקְבְּצוּ בָאוּ לָךְ חַי אָנִי נְאֻם ה' כִּי כֻלָּם כַּעֲדִי תִלְבָּשִׁי וּתְקַשְּׁרִים כַּכַּלָּה. כֹּה אָמַר ה' אֱלֹהִים הִנֵּה אֶשָּׂא אֶל גּוֹיִם יָדִי וְאֶל עַמִּים אָרִים נִסִּי וְהֵבִיאוּ בָנַיִךְ בְּחֹצֶן וּבְנֹתַיִךְ עַל כָּתֵף תִּנָּשֶׂאנָה. וְהָיוּ מְלָכִים אֹמְנַיִךְ וְשָׂרוֹתֵיהֶם מֵינִיקֹתַיִךְ אַפַּיִם אֶרֶץ יִשְׁתָּחֲווּ לָךְ וַעֲפַר רַגְלַיִךְ יְלַחֵכוּ וְיָדַעַתְּ כִּי אֲנִי ה' אֲשֶׁר לֹא יֵבֹשׁוּ קֹוָי" <small><small>(שם מט, יד - טו - כב - כג)</small></small>.
<BR><p></p>"כִּי נִחַם ה' צִיּוֹן נִחַם כָּל חָרְבֹתֶיהָ וַיָּשֶׂם מִדְבָּרָהּ כְּעֵדֶן וְעַרְבָתָהּ כְּגַן ה' שָׂשׂוֹן וְשִׂמְחָה יִמָּצֵא בָהּ תּוֹדָה וְקוֹל זִמְרָה" <small><small>(שם נא, ג)</small></small>.
<BR><p></p>"עֲנִיָּה סֹעֲרָה לֹא נֻחָמָה הִנֵּה אָנֹכִי מַרְבִּיץ בַּפּוּךְ אֲבָנַיִךְ וִיסַדְתִּיךְ בַּסַּפִּירִים. וְשַׂמְתִּי כַּדְכֹד שִׁמְשֹׁתַיִךְ וּשְׁעָרַיִךְ לְאַבְנֵי אֶקְדָּח וְכָל גְּבוּלֵךְ לְאַבְנֵי חֵפֶץ. וְכָל בָּנַיִךְ לִמּוּדֵי ה' וְרַב שְׁלוֹם בָּנָיִךְ. כָּל כְּלִי יוּצַר עָלַיִךְ לֹא יִצְלָח וְכָל לָשׁוֹן תָּקוּם אִתָּךְ לַמִּשְׁפָּט תַּרְשִׁיעִי זֹאת נַחֲלַת עַבְדֵי ה' וְצִדְקָתָם מֵאִתִּי נְאֻם ה'" <small><small>(שם נד, יא - יב - יג - יז)</small></small>.
<BR><p></p>"אָנֹכִי אָנֹכִי הוּא מְנַחֶמְכֶם מִי אַתְּ וַתִּירְאִי מֵאֱנוֹשׁ יָמוּת וּמִבֶּן אָדָם חָצִיר יִנָּתֵן" <small><small>(שם נא, יב)</small></small>.
<BR><p></p>"עוּרִי עוּרִי לִבְשִׁי עֻזֵּךְ צִיּוֹן לִבְשִׁי בִּגְדֵי תִפְאַרְתֵּךְ יְרוּשָׁלִַם עִיר הַקֹּדֶשׁ כִּי לֹא יוֹסִיף יָבֹא בָךְ עוֹד עָרֵל וְטָמֵא. הִתְנַעֲרִי מֵעָפָר קוּמִי שְּׁבִי יְרוּשָׁלִָם הִתְפַּתְּחִי מוֹסְרֵי צַוָּארֵךְ שְׁבִיָּה בַּת צִיּוֹן. מַה נָּאווּ עַל הֶהָרִים רַגְלֵי מְבַשֵּׂר מַשְׁמִיעַ שָׁלוֹם מְבַשֵּׂר טוֹב מַשְׁמִיעַ יְשׁוּעָה אֹמֵר לְצִיּוֹן מָלַךְ אֱלֹהָיִךְ. קוֹל צֹפַיִךְ נָשְׂאוּ קוֹל יַחְדָּו יְרַנֵּנוּ כִּי עַיִן בְּעַיִן יִרְאוּ בְּשׁוּב ה' צִיּוֹן. פִּצְחוּ רַנְּנוּ יַחְדָּו חָרְבוֹת יְרוּשָׁלִָם כִּי נִחַם ה' עַמּוֹ גָּאַל יְרוּשָׁלִָם. חָשַׂף ה' אֶת זְרוֹעַ קָדְשׁוֹ לְעֵינֵי כָּל הַגּוֹיִם וְרָאוּ כָּל אַפְסֵי אָרֶץ אֵת יְשׁוּעַת אֱלֹהֵינוּ. כִּי לֹא בְחִפָּזוֹן תֵּצֵאוּ וּבִמְנוּסָה לֹא תֵלֵכוּן כִּי הֹלֵךְ לִפְנֵיכֶם ה' וּמְאַסִּפְכֶם אֱלֹהֵי יִשְׂרָאֵל" <small><small>(שם נב, א - ב - ז - ח - ט - י - יב)</small></small>.
<BR><p></p>"רָנִּי עֲקָרָה לֹא יָלָדָה פִּצְחִי רִנָּה וְצַהֲלִי לֹא חָלָה כִּי רַבִּים בְּנֵי שׁוֹמֵמָה מִבְּנֵי בְעוּלָה אָמַר ה'. הַרְחִיבִי מְקוֹם אָהֳלֵךְ וִירִיעוֹת מִשְׁכְּנוֹתַיִךְ יַטּוּ אַל תַּחְשׂכִי הַאֲרִיכִי מֵיתָרַיִךְ וִיתֵדֹתַיִךְ חַזֵּקִי. כִּי יָמִין וּשְׂמֹאול תִּפְרֹצִי וְזַרְעֵךְ גּוֹיִם יִירָשׁ וְעָרִים נְשַׁמּוֹת יוֹשִׁיבוּ. אַל תִּירְאִי כִּי לֹא תֵבוֹשִׁי וְאַל תִּכָּלְמִי כִּי לֹא תַחְפִּירִי כִּי בֹשֶׁת עֲלוּמַיִךְ תִּשְׁכָּחִי וְחֶרְפַּת אַלְמְנוּתַיִךְ לֹא תִזְכְּרִי עוֹד. כִּי בֹעֲלַיִךְ עֹשַׂיִךְ ה' צְבָאוֹת שְׁמוֹ וְגֹאֲלֵךְ קְדוֹשׁ יִשְׂרָאֵל אֱלֹהֵי כָל הָאָרֶץ יִקָּרֵא. כִּי כְאִשָּׁה עֲזוּבָה וַעֲצוּבַת רוּחַ קְרָאָךְ ה' וְאֵשֶׁת נְעוּרִים כִּי תִמָּאֵס אָמַר אֱלֹהָיִךְ. בְּרֶגַע קָטֹן עֲזַבְתִּיךְ וּבְרַחֲמִים גְּדֹלִים אֲקַבְּצֵךְ. בְּשֶׁצֶף קֶצֶף הִסְתַּרְתִּי פָנַי רֶגַע מִמֵּךְ וּבְחֶסֶד עוֹלָם רִחַמְתִּיךְ אָמַר גֹּאֲלֵךְ ה'. כִּי מֵי נֹחַ זֹאת לִי אֲשֶׁר נִשְׁבַּעְתִּי מֵעֲבֹר מֵי נֹחַ עוֹד עַל הָאָרֶץ כֵּן נִשְׁבַּעְתִּי מִקְּצֹף עָלַיִךְ וּמִגְּעָר בָּךְ. כִּי הֶהָרִים יָמוּשׁוּ וְהַגְּבָעוֹת תְּמוּטֶינָה וְחַסְדִּי מֵאִתֵּךְ לֹא יָמוּשׁ וּבְרִית שְׁלוֹמִי לֹא תָמוּט אָמַר מְרַחֲמֵךְ ה'" <small><small>(שם נד, א - י)</small></small>.
<BR><p></p>"קוּמִי אוֹרִי כִּי בָא אוֹרֵךְ וּכְבוֹד ה' עָלַיִךְ זָרָח. כִּי הִנֵּה הַחֹשֶׁךְ יְכַסֶּה אֶרֶץ וַעֲרָפֶל לְאֻמִּים וְעָלַיִךְ יִזְרַח ה' וּכְבוֹדוֹ עָלַיִךְ יֵרָאֶה. וְהָלְכוּ גוֹיִם לְאוֹרֵךְ וּמְלָכִים לְנֹגַהּ זַרְחֵךְ. שְׂאִי סָבִיב עֵינַיִךְ וּרְאִי כֻּלָּם נִקְבְּצוּ בָאוּ לָךְ בָּנַיִךְ מֵרָחוֹק יָבֹאוּ וּבְנֹתַיִךְ עַל צַד תֵּאָמַנָה. אָז תִּרְאִי וְנָהַרְתְּ וּפָחַד וְרָחַב לְבָבֵךְ כִּי יֵהָפֵךְ עָלַיִךְ הֲמוֹן יָם חֵיל גּוֹיִם יָבֹאוּ לָךְ. שִׁפְעַת גְּמַלִּים תְּכַסֵּךְ בִּכְרֵי מִדְיָן וְעֵיפָה כֻּלָּם מִשְּׁבָא יָבֹאוּ זָהָב וּלְבוֹנָה יִשָּׂאוּ וּתְהִלּוֹת ה' יְבַשֵּׂרוּ. כָּל צֹאן קֵדָר יִקָּבְצוּ לָךְ אֵילֵי נְבָיוֹת יְשָׁרְתוּנֶךְ יַעֲלוּ עַל רָצוֹן מִזְבְּחִי וּבֵית תִּפְאַרְתִּי אֲפָאֵר. מִי אֵלֶּה כָּעָב תְּעוּפֶינָה וְכַיּוֹנִים אֶל אֲרֻבֹּתֵיהֶם. כִּי לִי אִיִּים יְקַוּוּ וָאֳנִיּוֹת תַּרְשִׁישׁ בָּרִאשֹׁנָה לְהָבִיא בָנַיִךְ מֵרָחוֹק כַּסְפָּם וּזְהָבָם אִתָּם לְשֵׁם ה' אֱלֹהַיִךְ וְלִקְדוֹשׁ יִשְׂרָאֵל כִּי פֵאֲרָךְ. וּבָנוּ בְנֵי נֵכָר חֹמֹתַיִךְ וּמַלְכֵיהֶם יְשָׁרְתוּנֶךְ כִּי בְקִצְפִּי הִכִּיתִיךְ וּבִרְצוֹנִי רִחַמְתִּיךְ. וּפִתְּחוּ שְׁעָרַיִךְ תָּמִיד יוֹמָם וָלַיְלָה לֹא יִסָּגֵרוּ לְהָבִיא אֵלַיִךְ חֵיל גּוֹיִם וּמַלְכֵיהֶם נְהוּגִים. כִּי הַגּוֹי וְהַמַּמְלָכָה אֲשֶׁר לֹא יַעַבְדוּךְ יֹאבֵדוּ וְהַגּוֹיִם חָרֹב יֶחֱרָבוּ. כְּבוֹד הַלְּבָנוֹן אֵלַיִךְ יָבוֹא בְּרוֹשׁ תִּדְהָר וּתְאַשּׁוּר יַחְדָּו לְפָאֵר מְקוֹם מִקְדָּשִׁי וּמְקוֹם רַגְלַי אֲכַבֵּד. וְהָלְכוּ אֵלַיִךְ שְׁחוֹחַ בְּנֵי מְעַנַּיִךְ וְהִשְׁתַּחֲווּ עַל כַּפּוֹת רַגְלַיִךְ כָּל מְנַאֲצָיִךְ וְקָרְאוּ לָךְ עִיר ה' צִיּוֹן קְדוֹשׁ יִשְׂרָאֵל. תַּחַת הֱיוֹתֵךְ עֲזוּבָה וּשְׂנוּאָה וְאֵין עוֹבֵר וְשַׂמְתִּיךְ לִגְאוֹן עוֹלָם מְשׂוֹשׂ דּוֹר וָדוֹר. וְיָנַקְתְּ חֲלֵב גּוֹיִם וְשֹׁד מְלָכִים תִּינָקִי וְיָדַעַתְּ כִּי אֲנִי ה' מוֹשִׁיעֵךְ וְגֹאֲלֵךְ אֲבִיר יַעֲקֹב. תַּחַת הַנְּחֹשֶׁת אָבִיא זָהָב וְתַחַת הַבַּרְזֶל אָבִיא כֶסֶף וְתַחַת הָעֵצִים נְחֹשֶׁת וְתַחַת הָאֲבָנִים בַּרְזֶל וְשַׂמְתִּי פְקֻדָּתֵךְ שָׁלוֹם וְנֹגְשַׂיִךְ צְדָקָה. לֹא יִשָּׁמַע עוֹד חָמָס בְּאַרְצֵךְ שֹׁד וָשֶׁבֶר בִּגְבוּלָיִךְ וְקָרָאת יְשׁוּעָה חוֹמֹתַיִךְ וּשְׁעָרַיִךְ תְּהִלָּה. לֹא יִהְיֶה לָּךְ עוֹד הַשֶּׁמֶשׁ לְאוֹר יוֹמָם וּלְנֹגַהּ הַיָּרֵחַ לֹא יָאִיר לָךְ וְהָיָה לָךְ ה' לְאוֹר עוֹלָם וֵאלֹהַיִךְ לְתִפְאַרְתֵּךְ. לֹא יָבוֹא עוֹד שִׁמְשֵׁךְ וִירֵחֵךְ לֹא יֵאָסֵף כִּי ה' יִהְיֶה לָּךְ לְאוֹר עוֹלָם וְשָׁלְמוּ יְמֵי אֶבְלֵךְ. וְעַמֵּךְ כֻּלָּם צַדִּיקִים לְעוֹלָם יִירְשׁוּ אָרֶץ נֵצֶר מַטָּעַי מַעֲשֵׂה יָדַי לְהִתְפָּאֵר. הַקָּטֹן יִהְיֶה לָאֶלֶף וְהַצָּעִיר לְגוֹי עָצוּם אֲנִי ה' בְּעִתָּהּ אֲחִישֶׁנָּה" <small><small>(שם ס, א - כב)</small></small>.
<BR><p></p>"לְמַעַן צִיּוֹן לֹא אֶחֱשֶׁה וּלְמַעַן יְרוּשָׁלִַם לֹא אֶשְׁקוֹט עַד יֵצֵא כַנֹּגַהּ צִדְקָהּ וִישׁוּעָתָהּ כְּלַפִּיד יִבְעָר. וְרָאוּ גוֹיִם צִדְקֵךְ וְכָל מְלָכִים כְּבוֹדֵךְ וְקֹרָא לָךְ שֵׁם חָדָשׁ אֲשֶׁר פִּי ה' יִקֳּבֶנּוּ. וְהָיִית עֲטֶרֶת תִּפְאֶרֶת בְּיַד ה' וּצְנִיף מְלוּכָה בְּכַף אֱלֹהָיִךְ. לֹא יֵאָמֵר לָךְ עוֹד עֲזוּבָה וּלְאַרְצֵךְ לֹא יֵאָמֵר עוֹד שְׁמָמָה כִּי לָךְ יִקָּרֵא חֶפְצִי בָהּ וּלְאַרְצֵךְ בְּעוּלָה כִּי חָפֵץ ה' בָּךְ וְאַרְצֵךְ תִּבָּעֵל. כִּי יִבְעַל בָּחוּר בְּתוּלָה יִבְעָלוּךְ בָּנָיִךְ וּמְשׂוֹשׂ חָתָן עַל כַּלָּה יָשִׂישׂ עָלַיִךְ אֱלֹהָיִךְ. עַל חוֹמֹתַיִךְ יְרוּשָׁלִַם הִפְקַדְתִּי שֹׁמְרִים כָּל הַיּוֹם וְכָל הַלַּיְלָה תָּמִיד לֹא יֶחֱשׁוּ הַמַּזְכִּרִים אֶת ה' אַל דֳּמִי לָכֶם. וְאַל תִּתְּנוּ דֳמִי לוֹ עַד יְכוֹנֵן וְעַד יָשִׂים אֶת יְרוּשָׁלִַם תְּהִלָּה בָּאָרֶץ. ה' בִּימִינוֹ וּבִזְרוֹעַ עֻזּוֹ אִם אֶתֵּן אֶת דְּגָנֵךְ עוֹד מַאֲכָל לְאֹיְבַיִךְ וְאִם יִשְׁתּוּ בְנֵי נֵכָר תִּירוֹשֵׁךְ אֲשֶׁר יָגַעַתְּ בּוֹ. כִּי מְאַסְפָיו יֹאכְלֻהוּ וְהִלְלוּ אֶת ה' וּמְקַבְּצָיו יִשְׁתֻּהוּ בְּחַצְרוֹת קָדְשִׁי. עִבְרוּ עִבְרוּ בַּשְּׁעָרִים פַּנּוּ דֶּרֶךְ הָעָם סֹלּוּ סֹלּוּ הַמְסִלָּה סַקְּלוּ מֵאֶבֶן הָרִימוּ נֵס עַל הָעַמִּים. הִנֵּה ה' הִשְׁמִיעַ אֶל קְצֵה הָאָרֶץ אִמְרוּ לְבַת צִיּוֹן הִנֵּה יִשְׁעֵךְ בָּא הִנֵּה שְׂכָרוֹ אִתּוֹ וּפְעֻלָּתוֹ לְפָנָיו. וְקָרְאוּ לָהֶם עַם הַקֹּדֶשׁ גְּאוּלֵי ה' וְלָךְ יִקָּרֵא דְרוּשָׁה עִיר לֹא נֶעֱזָבָה" <small><small>(שם סב, א - יב)</small></small>.
<BR><p></p>"חַסְדֵי ה' אַזְכִּיר תְּהִלֹּת ה' כְּעַל כֹּל אֲשֶׁר גְּמָלָנוּ ה' וְרַב טוּב לְבֵית יִשְׂרָאֵל אֲשֶׁר גְּמָלָם כְּרַחֲמָיו וּכְרֹב חֲסָדָיו. וַיֹּאמֶר אַךְ עַמִּי הֵמָּה בָּנִים לֹא יְשַׁקֵּרוּ וַיְהִי לָהֶם לְמוֹשִׁיעַ. בְּכָל צָרָתָם לוֹ צָר וּמַלְאַךְ פָּנָיו הוֹשִׁיעָם בְּאַהֲבָתוֹ וּבְחֶמְלָתוֹ הוּא גְאָלָם וַיְנַטְּלֵם וַיְנַשְּׂאֵם כָּל יְמֵי עוֹלָם" <small><small>(שם סג, ז - ט)</small></small>.
<BR><p></p><center>* * *</center>
<BR>
<!--BODY_END-->
<!--_LEND-->       </div>
</body>

<!-- Mirrored from www.toratemetfreeware.com/online/f_02331.html by HTTrack Website Copier/3.x [XR&CO'2014], Thu, 11 Aug 2016 10:39:58 GMT -->
</html>
 