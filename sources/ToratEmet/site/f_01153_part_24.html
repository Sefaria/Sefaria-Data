<!DOCTYPE html PUBLIC "-//W3C//DTD HTML 4.01 Transitional//EN">
<script type="text/javascript" src="b_defaults.js"></script>
<script type="text/javascript" src="b_params.js"></script>
<script type="text/javascript" src="b_bh3.js"></script>

<!-- Mirrored from www.toratemetfreeware.com/online/f_01153_part_24.html by HTTrack Website Copier/3.x [XR&CO'2014], Thu, 11 Aug 2016 11:30:19 GMT -->
<head>	<meta http-equiv=Content-Type content="text/html; charset=windows-1255">	</head>

<script> begin ("תיקוני הזוהר - תקונא עשרין ותרין ","קבלה","d_root__106_kblh.html","תיקוני הזוהר","f_01153.html","תקונא עשרין ותרין ","f_01153_part_24.html");</script>
<html>

<head>
	<meta http-equiv=Content-Type content="text/html; charset=windows-1255">
</head>
<style body-"text/css">body{border-width: 1px;border-style:solid;border-color: #e6f1ff; background-color: #ffffff; font-family:David; }
hr{height:2; color:RGB(173,200,234);}
</style>



<title>תיקוני הזוהר</title>

<body lang=EN-US link="#2d68b0" vlink="#2d68b0" alink="#1464e6" style="tab-interval:36.0pt; font-family: David;" >
        <div class=Section1 dir=LTR > <div class=Section2 dir=RTL >

<span style="color:#000000;"><span style="font-weight:bold; font-size:18px; ">
<center><span style="color:#BE32BE;"><span style="font-weight:bold; font-size:18px; ">
<span style="color:#BE32BE;"><small>בס''ד -  כל הזכויות שמורות (c) ל ר' פנחס ראובן שליט''א </small></center></span></span></span></span><CENTER><p></p>
<span style="font-weight:bold; font-size:52px; ">
תיקוני הזוהר<BR></span></CENTER>

<!--SOURCE_FILE=C:\Users\user1\Documents\ToratEmetUserData\Temp\CreateSimplePartHtmlTempFile2.tmp-->
<HR><BR><span style="font-size:23px; ">
&nbsp&nbsp&nbsp&nbsp&nbsp<a href="#HtmpReportNum0000_L3">תקונא עשרין ותרין</a><BR>
<span style="font-size:26px; ">

<!--BODY_START-->
<!--DAILY_LEARNING_PARAMS=-->
<div style='text-align: justify; padding:15;'>
<!--END_PARTIAL_PREFIX--><!--_LSTART-->

<!--$@-->
<BR><a name="HtmpReportNum0000_L3"></a><a name="תקונאBעשריןBותרין"></a><BR><HR><BR><span style="font-size:45px; ">
<p></p>
<B><U><span style='color:RGB(45,104,176);'><u>תקונא עשרין ותרין</u></span><BR></U></B></span>
<!--$~-->
<BR><a name="דףBסגBע''ב"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סג ע''ב</u></span><BR></U></B></span><p></p><small><small><span style="color=#0055ff"> (דף סג ע''ב) </small></small></span>בְּרֵאשִׁית בָּרָא אלהי''ם, בְּרֵאשִׁית חַד אִיהוּ דְלָא אִתְגַּלְיָיא, וּבָרָא תְּרֵין, תְּרֵין אִינוּן, וְאִינוּן בּ', וְאִינוּן תְּרֵין עָלְמִין סְתִימִין, וּבַמֶּה בְרָא לוֹן בִּנְקוּדָא חֲדָא סְתִימָא, רֵאשִׁית אִתְקְרֵי, וַעֲלָהּ אִתְּמַר <small><small>(תהלים קד כד)</small></small> כֻּלָּם בְּחָכְמָה עָשִׂיתָ, וּתְרֵין עָלְמִין סְתִימִין לָא הֲווֹ אִתְגַּלְיָין, עַד דְּעָבִיד לוֹן תְּרֵין לְבוּשִׁין, וּמַאי נִינְהוּ אֵת הַשָּׁמַיִם וְאֵת הָאָרֶץ, אֵת הַשָּׁמַיִם לְבוּשָׁא לְעָלְמָא עִלָּאָה דְאִתְבְּרִי בִּנְקוּדָה עִלָּאָה, וְאֵת הָאָרֶץ לְבוּשָׁא לְעָלְמָא תַּתָּאָה דְאִתְבְּרִי בֵּאלֹהִי''ם דְּאִיהִי אִימָּא עִלָּאָה. י' רֵאשִׁית אִתְקְרִי וְאִיהוּ אַבָּא דְכֹלָּא, ה' אלהי''ם וְאִיהִי אִמָּא דְכֹלָּא אֵם כָּל חָי, וְחָכְמָה דְאִיהוּ אַבָּא לָא אִשְׁתְּמוֹדָע אֶלָּא בְּבִינָה דְאִיהִי אלהי''ם, וְתַמָּן י''ה אַבָּא וְאִימָּא כַּחֲדָא, תְּרֵין עָלְמִין סְתִימִין, ו''ה אִינוּן תְּרֵין בְּנִין, וְאִינוּן עָלְמָא דֵין וְעָלְמָא דְאָתֵי, ו' עָלְמָא דְאָתֵי דְאִיהוּ עָלְמָא אֲרִיכָא, ה' עָלְמָא דֵין דְּלַאו אִיהוּ אֲרִיךְ. 
<BR><p></p>בּ' תְּרֵין הֵיכָלִין לִתְרֵין אַתְוָון דְּאִינוּן י''ה, וַעֲלֵיהּ אִתְּמַר <small><small>(איוב כח יג)</small></small> אלהי''ם הֵבִין דַּרְכָּה וְהוּא יָדַע אֶת מְקוֹמָהּ, וּמַאי נִיהוּ בּ' הֵיכָלִין אִלֵּין, אֶלָּא חַד אִיהוּ אהי''ה, וְתִנְיָינָא אדנ''י, וְתַרְוַיְיהוּ אִינוּן כִּנּוּיִין לִתְרֵין אַתְוָון י''ה אַבָּא וְאִימָּא, וְהָכִי סְלִיק חוּשְׁבַּן אהי''ה אדנ''י <small><small>(ס''א וחושבן אלהי''ם)</small></small> לְחוּשְׁבַּן כִּנּוּ''י, וּבָהּ גְּנִיזִין אַבָּא וְאִימָּא, וְדָא אִיהוּ הַנִּסְתָּרוֹת לַיהו''ה אלהינ''ו <small><small>(דברים כט כח)</small></small> י''ה, וְדָא אִינוּן סְתִירִין וּגְנִיזִין, וְאִינוּן סִתְרֵי דְאוֹרַיְיתָא מַמָּשׁ, וּבְגִין דְּאִינוּן סְתִירִין, צָרִיךְ דְּלָא לְגַלָּאָה לוֹן, וְדָא אִיהוּ רָזָא דְעִִרְיָין, דְּאִתְּמַר בְּהוֹן <small><small>(ויקרא יח ז)</small></small> עִִרְוַת אָבִיךָ וְעִִרְוַת אִמְּךָ לֹא תְגַלֵּה, לֹא תְגַלֵּה וַדַּאי מִן כִּסּוּיָא דִלְהוֹן. 
<BR><p></p>קָם סָבָא פָּתַח וְאָמַר, רַבִּי רַבִּי נְחֵית הָכָא, דְאַתְּ בּוֹצִינָא קַדִּישָׁא, דְּהָא שְׁכִינְתָּא קַדִּישָׁא קָא נְטִירַת לָךְ וּלְחַבְרָךְ, בְּאוֹמָאָה עֲלַיְיכוּ לָא תִּתְעַכְּבוּן הָתָם לְנַחֲתָא הָכָא אַתּוּן, וְהָכִי אוֹמִינָא לְכָל אִינוּן מָארֵי מְתִיבְתָּא עִלָּאָה וְתַתָּאָה, דִיְהוֹן כֻּלְּהוֹן נָחֲתִין עִמְּכוֹן, וְכֵן אֲנָא אוֹמִינָא לְאִינוּן מַלְאָכִין וַחֲיָילִין קַדִּישִׁין דִּי מְמַנָּן לְנַטְרָא לְכוּ, וְלַאו לִיקָרָא דִידִי עֲבִידְנָא וְלַאו לִיקָרָא דְאַבָּא וְאִמָּא, אֶלָּא לִיקָרָא דִשְׁכִינְתָּא. 
<BR><p></p>מִיָּד קָלָא אִתְעַר בְּעַנְפֵי אִלָּנִין דְּגִנְּתָא דְעִדֶן, עִלָּאִין נָחְתוּ, <small><small>(מלאכין)</small></small> <small><small>(נ''א תתאין)</small></small> אִתְכַּנְשׁוּ לְנַחֲתָא, בְּאִלֵּין מָארֵי מְתִיבְתָּא עִלָּאָה וְתַתָּאָה, דְּהָא רְשׁוּתָא אִתְיַיהִיב לְכוּ מִלְּעִילָא, מִיָּד כֻּלְּהוּ אִתְפַּשְׁטוּ מִדִּיּוֹקְנֵיהוֹן, וְאִתְלַבְּשׁוּ בְּאַוִּירִין דְּהַאי עָלְמָא דְּאִיהוּ כִּנּוּי וּסְתִירָה לְאַתְוָון קַדִּישִׁין. 
<BR><p></p>אַדְהָכִי הָא אֵלִיָּהוּ קָא אַקְדִּים לְתַקְנָא לוֹן מוֹתְבַיְיהוּ, פָּתַח וְאָמַר רַבִּי רַבִּי בּוֹצִינָא קַדִּישָׁא, דְפוּמָא דִילָךְ אִיהוּ מְמַלֵּל רַבְרְבָן בְּאוֹרַיְיתָא, מִנֵּיהּ מִזְדַּעִִזְעִין עִלָּאִין וְתַתָּאִין, וּפוּמָא דִילָךְ אִתְּמַר בָּהּ <small><small>(שמות יט יח)</small></small> וְהַר סִינַי עָשַׁן כֻּלּוֹ וכו', בְּגִין דְּאָת י' שַׁרְיָא בְּמוֹחָא דִילָךְ, ה' בְּלִבָּךְ דְּאִיהִי בִּינָה, וּבָהּ לֵב מֵבִין, ו' בְּפוּמָא דִילָךְ, וּמִנֵּיהּ וְכָל הָעָם רוֹאִים אֶת הַקּוֹלוֹת <small><small>(שם כ יח)</small></small>, דְּאִיהוּ בְּאִינוּן הֲבָלִים דְּנָפְקִין מִפּוּמָךְ, דַּעֲלַיְיהוּ אִתְּמַר <small><small>(תהלים כט ז)</small></small> קוֹל יהו''ה חוֹצֵב לַהֲבוֹת אֵשׁ. 
<BR><p></p>שִׁית עִזְקָאן אִינוּן בַּקָּנֶה, דִבְהוֹן סָלִיק ו', וְאִינוּן ו' דַּרְגִּין לְכָרְסַיָּיא, ה' בְּלִבָּא אִיהִי הֲבַ''ל ה' ל''ב, דְּוַדַּאי אִיהִי ה' בְּלִבָּא, ו' <small><small>(קול)</small></small> בְּקוֹל דְּנָפִיק מִנֵּיהּ, וְהַאי אִיהוּ קוֹל דְּנָפַק מֵהֲבַל. 
<BR>
<!--$~-->
<BR><a name="דףBסדBע''א"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סד ע''א</u></span><BR></U></B></span><p></p>וּתְרֵין בָּתִּין אִית בְּלִבָּא, חַד אַפִּיק הֲבַל, וְחַד אַפִּיק הֲבַל וְאִינוּן ה' עִלָּאָה ה' תַּתָּאָה, בִּתְרֵי בָּתֵּי לִבָּא, דְאִנּוּן לָקֳבֵל בַּיִת רִאשׁוֹן וְשֵׁנִי, ו' קוֹל דְּנָפִיק מִתַּרְוַיְיהוּ, י' דִּבּוּר דְּשַׁרְיָא בְּפוּמָא, וַעֲלֵיהּ אִתְּמַר <small><small>(תהלים לג ו)</small></small> בִּדְבַר יהו''ה שָׁמַיִם נַעֲשׂוּ, וְאִיהוּ דִבּוּר חַד דִּכְלִיל עֲשַׂר אֲמִירָן, וְרָזָא דְמִלָּה אַחַת דִּבֶּר אלהי''ם שְׁתַּיִם זוּ שָׁמָעִִתִּי <small><small>(שם סב יב)</small></small>, לְאַחֲזָאָה בָּהּ דַּעֲשַׂר דִּבְּרָן בְּדִבּוּר חַד אִתְאֲמָרוּ, שְׁתַּיִם זוּ אִלֵּין אָנֹכִי וְלֹא יִהְיֶה לְךָ, וְאִיהוּ אֶחָד חַד בֵּינַיְיהוּ, וְדָא אִיהוּ דְאַמְרָן דִּבְתַרְוַיְיהוּ <small><small><span style="color=#0055ff"> (דף סד ע''א) </small></small></span>תַלְיָין פִּקּוּדִין דַּעֲשֵׂה וְלֹא תַעֲשֶׂה, וְקוּדְשָׁא בְּרִיךְ הוּא מִתַּרְוַיְיהוּ מַלִּיל לְמֵיהַב יְקָרָא לְאוֹרַיְיתָא, דְּהָא אִיהוּ בְּדִבּוּרָא חַד אָמַר כֹּלָּא, וְלָמָה אָמַר שְׁתַּיִם זוּ שָׁמָעִִתִּי, ז''וּ אֶחָ''ד, הֲוִי בְּחוּשְׁבַּן, דִּתְרֵי תוֹרוֹת הֲווֹ, וְקוּדְשָׁא בְּרִיךְ הוּא חַד בֵּינַיְיהוּ וּשְׁמֵיהּ חָד, וּמִתְּרֵין דִּבּוּרִין נָפַק קָלָא וְאִתְפַּלֵּג לְשַׁבְעִין קָלִין, לָקֳבֵל שַׁבְעִין אַנְפִּין, וְקָטַל בְּהוֹן שַׁבְעִין אוּמִין עַל דְּלָא קַבִּילוּ אוֹרַיְיתָא, וּבִתְרֵין דִּבּוּרִין קָטִיל לִתְרֵין אוּמִין, דְּאִינוּן עִשָׂו וְיִשְׁמָעִאל דְּלָא בָּעוּ לְקַבְּלָא אוֹרַיְיתָא. 
<BR><p></p>דְּהָא קוּדְשָׁא בְּרִיךְ הוּא חַד אִיהוּ, וְאִיהוּ לָא הֲוָה מְמַלֵּל בְּאִלֵּין קָלִין וְדִבּוּרִין דְּאָנֹכִי, אֶלָּא לְאַחְזָאָה דִשְׁמֵיהּ וִיקָרֵיהּ הֲוָה בְאוֹרַיְיתָא, וּבְגִין דָּא קוּדְשָׁא בְּרִיךְ הוּא מַלִּיל מִינָהּ <small><small>(נ''א בדינא)</small></small>, בְּגִין דְּיִתְזַעִִזַעוּן כָּל אוּמִין דְּעָלְמָא מֵאִלֵּין דְּמִשְׁתַּדְלִין בָּהּ, וּבְגִין דָּא אָמַר קוּדְשָׁא בְּרִיךְ הוּא לְמֹשֶׁה <small><small>(שמות ג טו)</small></small> זֶה שְּׁמִי לְעֹלָם וְזֶה זִכְרִי לְדוֹר דּוֹר, שְׁמִי עִם י''ה שְׁסָ''ה פִּקּוּדִין דְּלֹא תַעֲשֶׂה, זִכְרִי עִם ו''ה רְמַ''ח פִּקּוּדִין דַּעֲשֵׂה, לְאַחְזָאָה דְאוֹרַיְיתָא בִשְׁמָא דְקוּדְשָׁא בְּרִיךְ הוּא אִתְבְּרִיאַת, וְעַל שְׁמֵיהּ אִתְקְרִיאַת, הֲדָא הוּא דִכְתִיב <small><small>(ישעיהו מג ז)</small></small> כָּל הַנִּקְרָא בִּשְׁמִי וכו', וּבָהּ שַׁרְיָיא קוּדְשָׁא בְּרִיךְ הוּא, וּמִינָהּ מַלִּיל בְּסִינַי. 
<BR><p></p>וְאִית אוֹרַיְיתָא עִלָּאָה דְלָא אִתְקְרֵי בָּהּ בְּרִיאָה אֶלָּא אֲצִילוּתָא דִילֵיהּ, וְהִיא וְהוּא כֹּלָּא חָד, וְכָל בַּר נַשׁ דְּאִשְׁתַּדַּל בְּאוֹרַיְיתָא שְׁמֵיהּ דְּקוּדְשָׁא בְּרִיךְ הוּא תַּמָּן, כָּל שֶׁכֵּן וְכָל שֶׁכֵּן בְּבוֹצִינָא קַדִּישָׁא, וּבוֹצִינָא קַדִּישָׁא וַדַּאי פִּימָךְ אִיהִי סִינַי, שֶׁבַע הֲבָלִים דְּנָפְקִין מִפּוּמָךְ שְׁכִינְתָּא שַׁרְיָא עֲלַיְיהוּ, דְאִיהִי בַּת שֶׁבַע, דְּאִינוּן שֶׁבַע שְׁמָהָן דִּשְׁמָא מְפָרַשׁ, דְּאִיהוּ שְׁמָא דְאַרְבְּעִין וּתְרֵין אַתְוָון. 
<BR><p></p>וּמִנֵּיהּ סָלִיק קוֹל דְּאִיהוּ עַמּוּדָא דְאֶמְצָעִיתָא, וְאִסְתַּלַּק לְשַׁבְעִין קָלִין, דְּאִיהִי וַדַּאי בֵּיהּ סָלְקָא לְשֶׁבַע, דְּאִיהִי ה' עִלָּאָה, אַוִּירָא דַכְיָא, אַוִּירָא דְאֶרֶץ יִשְׂרָאֵל דְּאִיהִי מַחְכִּים, מִסִּטְרָא דְחָכְמָה דְאִיהִי י', וּבָהּ סְלִיק ו' לְעִִשֶׂר ו' זִמְנִין, וּב' הֵהִי''ן אִינוּן ה' הֲבַל מִלְּגָאו ה' הֲבַל מִלְּבָר, וְתַרְוַיְיהוּ אִינוּן בְּלִבָּא וּבְפוּמָא, אִינוּן עֲשַׂר דִּבְּרָן דְּקוּדְשָׁא בְּרִיךְ הוּא, וּבְהוֹן אִינוּן לִבָּא וּפוּמָא שָׁוִין, וּמָאן דְּאִתְעַסַּק בְּאוֹרַיְיתָא כְּדֵין צָרִיךְ דִּיְהֵא פוּמָא וְלִבָּא שָׁוִין, וְלַאו לְמַגָּנָא אוּקְמוּהוּ מָארֵי מַתְנִיתִין, כָּל מִי שֶׁאֵין תּוֹכוֹ כְּבַרוֹ אַל יִכָּנֵס לְבֵית הַמֶּדְרָשׁ. 
<BR><p></p>תְּרֵין הֵהִי''ן וַדַּאי אִינוּן תְּרֵין דִּבּוּרִין, דְּאִתְּמַר בְּהוֹן <small><small>(תהלים סב יב)</small></small> שְׁתַּיִם זוּ שָׁמָעִִתִּי, ו' קָלָא דְנָפִיק מִנַּיְיהוּ, וַעֲלֵיהּ אִתְּמַר <small><small>(דברים ד יב)</small></small> קוֹל דְּבָרִים אַתֶּם שֹׁמְעִים, וְהַאי קוֹל נָפִיק מִתְּרֵין דִּבּוּרִין דְּאִיהוּ ה''ה, דִּכְלִילָן עֲשַׂר דִּבְּרָן, ה' בְּלוּחָא חֲדָא, וַהֲווֹ מְסַדְּרִין לְגַבַּיְיהוּ <small><small>(דברים כט ט)</small></small> רָאשֵׁיכֶם שִׁבְטֵיכֶם זִקְנֵיכֶם וְשׁוֹטְרֵיכֶם כֹּל אִישׁ יִשְׂרָאֵל, הָא חָמֵשׁ בְּלוּחָא קַדְמָאָה, בְּלוּחָא תִנְיָינָא הֲווֹ מְסַדְּרִין לְגַבַּיְיהוּ חָמֵשׁ תִּקּוּנִין אָחֳרָנִין, דְּאִינוּן טַפְּכֶם נְשֵׁיכֶם וְגֵרְךָ מֵחֹטֵב עִצֶיךָ עַד שֹׁאֵב מֵימֶיךָ, דָּא אִינוּן ה', הָא תְּרֵין דִּבּוּרִין דִּכְלִילָן בְּהוֹן עִִשֶׂר, וְקָלָא דַהֲוָה נָפִיק מִנַּיְיהוּ הֲוָה כְלִיל לוֹן וְדָא ו', כְּלִיל ו' זִמְנִין דִּכְתִיב טוֹב בְּשֵׁשֶׁת יְמֵי בְּרֵאשִׁית, <small><small>(כאן חסר)</small></small> וְאִיהִי הֲוָה סָלְקָא מִנַּיְיהוּ בְּאָת י', ו' זִמְנִין י' אִינוּן שִׁתִּין, אִשְׁתַּכַּח דְּאִיהִי י' אֲמִירָן, <small><small>(דלא הוה סליק לע''ב שמהן)</small></small>. 
<BR><p></p>ה' ה' תְּרֵין דִּבּוּרִין וּבְהוֹן עִִשֶׂר הָא תְּרֵיסַר, ו' הוּא סְלִיק בְּאָת י', ו' זִמְנִין י' דְּאִינוּן שִׁתִּין הָא ע''ב, וְאִי תֵּימָא דִבְאוֹרַיְיתָא מַלִּיל וְלָא יַתִּיר, לָא אִשְׁתַּכַּח אֲתַר לְעִילָא וְתַתָּא דְלָא מַלִּיל מִנֵּיהּ, אֲפִילוּ בְּמַלְאָכִין, דְּלָא אִשְׁתַּכַּח דֶּאלֹ''ה אָחֳרָא אִית בְּעָלְמָא, וּמַלִּיל בַּכָּרְסַיָּיא, הֲדָא הוּא דִכְתִיב אָנֹכִי, וְהָכִי סְלִיק אָנֹכִ''י לְחֻשְׁבַּן כִּסֵּ''א, וּלְבָתַר מַלִּיל בְּמַלְאָכִין, הֲדָא הוּא דִכְתִיב <small><small>(שמות כ יח)</small></small> וְכָל הָעָם רֹאִים אֶת הַקּוֹלֹת, דַּעֲלַיְיהוּ אִתְּמַר <small><small>(קהלת י כ)</small></small> כִּי עוֹף הַשָּׁמַיִם יוֹלִיךְ אֶת הַקּוֹל כו'. 
<BR>
<!--$~-->
<BR><a name="דףBסדBע''ב"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סד ע''ב</u></span><BR></U></B></span><p></p>בְּגִין דְּכַד קוּדְשָׁא בְּרִיךְ הוּא בָּעָא לְמַלְּלָא בְמַלְאָכַיָּא נָחַת שְׁמֵיהּ עֲלַיְיהוּ, כְּגַוְונָא דָא יהו''ה, י' בְּחַיָּה חֲדָא דְאִיהִי אַרְיֵ''ה, וּבֵיהּ אִתְּמַר <small><small>(עמוס ג ח)</small></small> אַרְיֵה שָׁאָג מִי לֹא יִירָא, וּבְאָן אֲתַר י' בְּרֵישָׁא ה' עַל גַּדְפוֹי ו' בְּפוּמֵיהּ ה' בִּזְנָבֵיהּ, וּבְגִינָהּ אִתְּמַר הֱוִי זָנָב לַאֲרָיוֹת <small><small><span style="color=#0055ff"> (דף סד ע''ב) </small></small></span>וכו', וְדָא הוּא וּפְנֵי אַרְיֵה אֶל הַיָּמִין לְאַרְבַּעִִתָּם <small><small>(יחזקאל א י)</small></small>, וּלְבָתַר הֲוָה נָחִית בְּחַיָּה דִשְׁמָהּ שׁוֹר, כְּגַוְונָא דָא הוה''י, ה' בְּרֵישֵׁיהּ ו' בְּפוּמוֹי ה' בְּגַדְפוֹי י' בִּזְנָבֵיהּ, וְדָא אִיהוּ וּפְנֵי שׁוֹר מֵהַשְּׂמֹאל, וּלְבָתַר הֲוָה נָחִית עַל חַיָּה שֶׁשְּׁמָהּ נֶשֶׁר, כְּגַוְונָא דָא והי''ה, ו' בְּרֵישֵׁיהּ ה' בְּפוּמֵיהּ י' בְּגַדְפוֹי ה' עַל זְנָבֵיהּ, וְדָא אִיהוּ וּפְנֵי נֶשֶׁר לְאַרְבַּעִִתָּם, וְאִינוּן תְּרֵי עֲשַׂר אַנְפִּין, לְכָל חַד שִׁית, סָלְקִין לְע''ב, וְדָא אִיהוּ וְכָל הָעָם רוֹאִים אֶת הַקּוֹלוֹת <small><small>(שמות כ יח)</small></small>. 
<BR><p></p>וְאָדָם רָכִיב עַל גַּבַּיְיהוּ דָא מטטרו''ן, דְּאִיהוּ כְּלִיל שְׁמָא דְאַרְבְּעִין וּתְרֵין אַתְוָון, וְאִינוּן <small><small>(שית אתוון, ולכל את סלקין שית)</small></small>, ז' תֵּיבִין וּבְכָל תֵּיבָה שִׁית אַתְוָון וְסָלְקִין לְמ''ב, וְדָא אִיהוּ שְׂרָפִים עוֹמְדִים מִמַּעַל לוֹ, שֵׁשׁ כְּנָפַיִם שֵׁשׁ כְּנָפַיִם לְאֶחָד, בִּשְׁתַּיִם יְכַסֶּה פָנָיו וּבִשְׁתַּיִם יְכַסֶּה רַגְלָיו וּבִשְׁתַּיִם יְעוֹפֵף <small><small>(ישעיהו ו ב)</small></small>. 
<BR><p></p>דִּכְמָה דְאִיהוּ שְׁמָא דְקוּדְשָׁא בְּרִיךְ הוּא דְמ''ב וְע''ב לְעִילָא, כַּךְ אִיהוּ שְׁמָא דְמ''ב וְע''ב לְתַתָּא, הֲדָא הוּא דִכְתִיב <small><small>(תהלים מח יא)</small></small> כְּשִׁמְךָ אלהי''ם כֵּן תְּהִלָּתֶךָ עַל קַצְוִי אֶרֶץ, וְדָא אִיהוּ וְכָל הָעָם רוֹאִים אֶת הַקּוֹלוֹת, וְאִינוּן הֲווֹ מַלְאָכִין, דְּכָל חַד הֲוָה אִתְעֲבִיד קוֹל וּפָרַח בְּאַוִּירָא, וְכָל חַד מִיִּשְׂרָאֵל דַּהֲוָה אָמַר נַעֲשֶׂה וְנִשְׁמָע הֲוָה שַׁרְיָא בְּפוּמֵיהּ, וַהֲוָה אוֹלִיף לֵיהּ אוֹרַיְיתָא כֻּלָּהּ. 
<BR><p></p>וּלְבָתַר מַלִּיל עִמְּהוֹן מִן שְׁמַיָּא וְאַרְעָא, הֲדָא הוּא דִכְתִיב <small><small>(דברים ד לו)</small></small> מִן הַשָּׁמַיִם הִשְׁמִיעֲךָ אֶת קוֹלוֹ לְיַסְּרֶךָּ, וְעַל הָאָרֶץ הֶרְאֲךָ אֶת אִשּׁוֹ הַגְּדוֹלָה וכו', בְּהַהוּא זִמְנָא דְאָמְרוּ יִשְׂרָאֵל נַעֲשֶׂה וְנִשְׁמָע מִיָּד יִ שְׂמְחוּ הַ שָּׁמַיִם וְ תָגֵל הָ אָרֶץ <small><small>(ד''ה א טז)</small></small>, לְבָתַר הֲוָה מְמַלֵּל עִמְּהוֹן מֵאַרְבַּע סִטְרִין, וַהֲווֹ מִסְתַּכְּלִין לְגַבֵּי מִזְרָח וַהֲווֹ שָׁמְעִין יָת קָלָא, וּלְגַבֵּי מַעֲרָב וְדָרוֹם וְצָפוֹן הֲווֹ שָׁמְעִין יָת קָלָא, לְאַחְזָאָה דְמִכָּל אֲתַר מַלִּיל עִמְּהוֹן, וְלָא הֲוָה אֲתַר לְעִילָא וְתַתָּא דְלָא מַלִּיל עִמְּהוֹן, לְאַחְזָאָה דִמְלֹא כָל הָאָרֶץ כְּבוֹדוֹ, דְּאִיהוּ סָבִיל עִלָּאִין וְתַתָּאִין, וְאִיהוּ סָמִיךְ עִילָא וְתַתָּא וְכָרְסַיָּא יְקָרָא, וּמַלְאָכִין וְנִשְׁמָתִין, אִיהוּ סָבִיל כֹּלָּא, וְקָשִׁיר כֹּלָּא, וּמְיַחֵד כֹּלָּא, וְלֵית מָאן דְּסָמִיךְ לֵיהּ. 
<BR><p></p>וְאִיהוּ אִתְקְרֵי בְּכָל שְׁמָהָן, לְאִשְׁתְּמוֹדְעָא תּוּקְפֵיהּ בְּכָל שְׁמָא וּשְׁמָא, מֵהַהוּא דַרְגָּא וּמְמַנָּא דְשַׁרְיָא עֲלֵיהּ, וְלֵיהּ לֵית שְׁמָא יְדִיעָא, וְאִיהוּ אִתְקְרֵי חַד בְּחוּשְׁבָּן כַּד שַׁרְיָא בְדַרְגָּא דְאִינוּן <small><small>(אחרנין)</small></small> <small><small>(נ''א אחדין)</small></small> מִשְּׁאָר דַּרְגִּין, וְאִיהוּ לֵית לֵיהּ חוּשְׁבָּן, כַּד שַׁרְיָא עַל כָּל עָלְמִין <small><small>(ס''א עלאין)</small></small> וְעַל כָּל מְמַנָּא דִלְהוֹן, אִתְקְרֵי עַל שְׁמֵיהּ, לְאַחְזָאָה לְכָל חַד מִיִּשְׂרָאֵל מֵאֲתַר דְּקָרָאן לֵיהּ לְפוּם צָרְכַיְיהוּ, כְּמָה דְאוּקְמוּהוּ הָרוֹצֶה לְהַעֲשִׁיר יַצְפִּין לְהַחְכִּים יַדְרִים. 
<BR><p></p>קָם בּוֹצִינָא קַדִּישָׁא וְכָל מָארֵי מְתִיבְתָּאן, וְאִשְׁתַּטְחוּ קַמֵּי סָבָא, וּבְרִיכוּ לֵיהּ, אָמַר בּוֹצִינָא קַדִּישָׁא וַדַּאי הַאי סָבָא מֵאֲתַר דְּעַתִּיק יוֹמִין קָא אָתֵי, וְתַמָּן אִתְרַבֵּי, זַכָּאָה חוּלְקָנָא דְזָכֵינָא לְמִשְׁמַע מִלִּין עַתִּיקִין, מֵאֲתַר דְּעַתִּיק יוֹמִין, זַכָּאָה חוּלְקָנָא דְזָכֵינָא לְהַאי. 
<BR><p></p>קָם רַבִּי שִׁמְעוֹן פָּתַח וְאָמַר, בְּרֵאשִׁי''ת בְּרִי''ת אֵ''שׁ, דְּאִיהוּ אוֹת וּרְשִׁימוּ דְּעִלָּאִין וְתַתָּאִין בֵּיהּ קַיְימִין, אִיהוּ אוֹת דְּצָבָא דִלְעִילָא, דִבְהוֹן אִתְקְרִי קוּדְשָׁא בְּרִיךְ הוּא יהו''ה צבאו''ת, וְאִיהוּ אוֹת דְּצָבָא דִלְתַתָּא, אִיהוּ אוֹת וּבְרִית דְּבֵיהּ קַיְימִין שְׁמַיָּא וְאַרְעָא, כְּמָה דְאַתְּ אָמַר <small><small>(ירמיה לג כה)</small></small> אִם לֹא בְרִיתִי יוֹמָם וָלָיְלָה חוּקוֹת שָׁמַיִם וָאָרֶץ לֹא שָׁמְתִּי, אִיהוּ אוֹת וַדַּאי, דְּאִיהוּ רְשִׁימוּ דְחוֹתָמָא דְמַלְכָּא. 
<BR>
<!--$~-->
<BR><a name="דףBסהBע''א"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סה ע''א</u></span><BR></U></B></span><p></p>אַדְהָכִי הָא סָבָא קָא נָחִית לְגַבֵּיהּ כְּמִלְּקַדְמִין פָּתַח וְאָמַר רַבִּי רַבִּי <small><small>(י')</small></small> בְּרִית אִיהוּ וַדַּאי צַדִּיק חַ''י עָלְמִין, דְּאִיהוּ י' זְעִירָא מִסִּטְרָא דְחָכְמָה דִלְעִילָא, דְּכַד נָחֲתָא י' לְגַבֵּיהּ, אַף עַל גַּב דִּבְאַתְרֵיהּ י' עִלָּאָה אִתְקְרֵי, כַּד נָחִית לְגַבֵּי צַדִּיק י' זְעִירָא אִתְקְרֵי, וְאָת ו' אַף עַל גַּב דְּאִיהוּ ו' עִלָּאָה בְּאַתְרֵיהּ בְּעַמּוּדָא דְאֶמְצָעִיתָא, כַּד נָחִית לְגַבֵּי צַדִּיק לְאִתְחַבְּרָא בְּה', ו' זְעִירָא אִתְקְרִי, אַלְפָא בֵּיתָא דְאַתְוָון זְעִירָן <small><small><span style="color=#0055ff"> (דף סה ע''א) </small></small></span>בֵּיהּ אִינוּן, וְה' עִלָּאָה כַד נָחֲתָא לְגַבֵּי צַדִּיק, זְעִירָא אִתְקְרִיאַת, וְאַף עַל גַּב דְּאַתְוָון דִּשְׁמָא קַדִּישָׁא בֵיהּ כְּלִילָן, סְתִימִין אִינוּן בֵּיהּ, וּבְגִינֵיהּ אִתְּמַר <small><small>(תהלים כה יד)</small></small> סוֹד יהו''ה לִירֵיאָיו וּבְרִיתוֹ לְהוֹדִיעָם, וְאִי סְתִימִין אִינוּן בֵּיהּ, בְּמַאי אִשְׁתְּמוֹדְעָאן, בִּשְׁכִינְתָּא, דְּאִיהִי אַסְפַּקְלַרְיָאָה דְנַהֲרָא כַּד נָחִית יהו''ה לְגַבֵּי צַדִּיק לְנַהֲרָא בָּהּ וַדַּאי, וּמִנָּהּ אִשְׁתְּמוֹדְעָן, הֲדָא הוּא דִכְתִיב <small><small>(ירמיה ט כב)</small></small> כֹּה אָמַר יהו''ה אַל יִתְהַלֵּל חָכָם בְּחָכְמָתוֹ, אִי אִיהוּ תַמָּן אִתְקְרִיאַת אַסְפַּקְלַרְיָאָה דְנַהֲרָא, וּבְהַהוּא זִמְנָא כִּי אִם בְּזֹאת יִ תְהַלֵּל הַ מִּתְהַלֵּל הַ שְׂכֵּל וְ יָדוֹעַ <small><small>(שם כג)</small></small>, וְאִם יִסְתַּלַּק מִצַּדִּיק וְאִשְׁתָּאַר אִיהוּ חָרֵב וְיָבֵשׁ, מִיָּד אִתְקְרִיאַת אַסְפַּקְלַרְיָאָה דְלָא נַהֲרָא, בְּהַהוּא זִמְנָא אַל יִתְהַלֵּל חָכָם בְּחָכְמָתוֹ. 
<BR><p></p>וּמָאן גְּרִים לְאַנְהָרָא לָהּ, וּלְאִשְׁתְּמוֹדְעָא בָהּ לְקוּדְשָׁא בְּרִיךְ הוּא, מָאן דְּנַטִּיר בְּרִית, וְרָזָא דְמִלָּה זֶה הַשַּׁעַר לַיהו''ה צַדִּיקִים יָבֹאוּ בוֹ <small><small>(תהלים קיח כ)</small></small>, דָּא אִיהִי תַרְעָא דְצַדִּיקַיָּיא, וְאִית לוֹן רְשׁוּ לְאַעָלָא תַמָּן, וְדָא אִיהוּ מָאן דְּאִיהוּ צַדִּיק, וּבֵיהּ יהו''ה, אִיהוּ זָכֵי בִשְׁכִינְתָּא וְיָרִית לָהּ, וְסָלִיק בָּהּ לְמַלְכָּא דְאִיהוּ עַמּוּדָא דְאֶמְצָעִיתָא, דְּאִיהוּ מֶלֶךְ, וְאִיהִי מַלְכוּת דִּילֵיהּ, וְרָזָא דְמִלָּה וְעַמֵּךְ כֻּלָּם צַדִּיקִים לְעוֹלָם יִרְשׁוּ אָרֶץ <small><small>(ישעיה ס כא)</small></small>, וְדָא אִיהוּ שְׁכִינְתָּא דְאִתְּמַר בָּהּ <small><small>(שם סו א)</small></small> וְהָאָרֶץ הֲדוֹם רַגְלָי. 
<BR><p></p>וּשְׁכִינְתָּא אִיהִי צִיּוּרָא דְעִלָּאִין וְתַתָּאִין, כָּל דִּיּוֹקְנִין דִּסְפִירָן וְכָל שְׁמָהָן דִּלְהוֹן בָּהּ אִינוּן מְצוּיָירִים, וּבָהּ אִינוּן גְּלִיפִין נִשְׁמָתִין וּמַלְאָכִין וְחֵיוָון קַדִּישִׁין, וּבָהּ גְּלִיפִין מַה דְּאִתְּמַר בְּהוֹן <small><small>(יחזקאל א י)</small></small> וּדְמוּת פְּנֵיהֶם פְּנֵי אָדָם וכו'. 
<BR><p></p>קָם רַבִּי שִׁמְעוֹן וְאָמַר, סָבָא סָבָא, וְהָא שְׁכִינְתָּא אִיהִי יִחוּדָא דְקוּדְשָׁא בְּרִיךְ הוּא, אֵיךְ גְּלִיפִין בָּהּ דִּיּוֹקְנִין דִּלְתַתָּא דְלַאו אִינוּן מְצִיאוּתָהּ, אָמַר לֵיהּ רַבִּי, לְמַלְכָּא דְאִיהוּ יָתִיב בְּהֵיכָלֵיהּ, וְכַמָּה בְּנֵי נָשָׁא עָאלִין לְמֶחְזְיֵיהּ, מִנְּהוֹן מִסְתַּכְּלִין בִּלְבוּשׁוֹי, וּמִנְּהוֹן בְּגוּפוֹי, וּמִנְּהוֹן מִסְתַּכְּלִין בְּעוֹבָדוֹי, וּבְוַדַּאי בְּעוֹבָדוֹי אִשְׁתְּמוֹדָע מַאי נִיהוּ מַלְכָּא, דִּלְבוּשִׁין אִיהוּ מִשְׁתַּנֵּי בְּהוֹן לְכַמָּה שִׁנּוּיָין, וּלְבוּשִׁין דְּאִיהוּ לָבוּשׁ בְּצַפְרָא לָא לָבִישׁ בְּרַמְשָׁא, וּלְבוּשִׁין דְּלָבִישׁ יוֹמָא חֲדָא לָא לָבִישׁ יוֹמָא תִנְיָנָא, וְהָכִי בְּכָל יוֹמָא וְיַרְחָא וְשַׁתָּא וְשַׁבַּתָּא וְיֹמִין טָבִין אִשְׁתַּנֵּי בִּלְבוּשִׁין. 
<BR><p></p>כְּגַוְונָא דָא שְׁכִינְתָּא כַּמָּה לְבוּשִׁין אִית לָהּ, דְּמִנְּהוֹן בָּרָא קוּדְשָׁא בְּרִיךְ הוּא כָּרְסַיָּין <small><small>(נ''א כרסיא)</small></small>, וּמַלְאָכִין וְחֵיוָון וּשְׂרָפִים, וּשְׁמַיָּא וְאַרְעָא, וְכָל מַה דְּבָרָא בְהוֹן, וְכָל בִּרְיָין דְּבָרָא מֵאִלֵּין לְבוּשִׁין דִּילָהּ, רָשִׁים לוֹן כֻּלְּהוּ וְגָלִיף לוֹן בִּלְבוּשָׁהָא, בְּגִין לְאִסְתַּכְּלָא מִינָהּ בְּכָל בִּרְיָין לְרַחֲמָא עֲלַיְיהוּ, וְרָזָא דְמִלָּה וּרְאִיתִיהָ לִזְכּוֹר בְּרִית עוֹלָם <small><small>(בראשית ט טז)</small></small>, וּרְאִיתִיהָ בְּאִלֵּין לְבוּשִׁין דְּאִינוּן נְהִירִין בְּכָל <small><small>(בריין)</small></small> זִמְנִין דְּיִשְׂרָאֵל נַהֲרִין לוֹן בְּעוֹבָדִין טָבִין, וּבְגִינַיְיהוּ קוּדְשָׁא בְּרִיךְ הוּא רָחִים עֲלַיְיהוּ. 
<BR><p></p>וְאִי עָבְדִין עוֹבְדִין בִּישִׁין, אִיהִי אִתְלַבְּשַׁת לְבוּשִׁין אָחֳרָנִין אוּכְמִין, דִּבְהוֹן רְשִׁימִין כָּל אִינוּן מָארֵי דְּדִינִין דְּאִתְקְרִיאוּ לֵילוֹת, לְמֵידָן בְּהוּ לְעָלְמָא, וּבְהַהוּא זִמְנָא אִיהִי אָמְרַת <small><small>(שיר א ו)</small></small> אַל תִּרְאוּנִי שֶׁאֲנִי שְׁחַרְחֹרֶת, וּבְגִין דָּא אִלֵּין מִסִּטְרָא דִלְבוּשִׁין אִינוּן גְּלִיפִין בָּהּ, עִלָּאִין דְּאִינוּן מַלְכִין וְשַׁלְטִין עַל תַּתָּאִין, וּמַלְאָכִין <small><small>(נ''א ומלכין)</small></small> אִתְקְרִיאוּ מִסִּטְרָא דְמַלְכוּת, וּמִסִּטְרָא דְגוּפָא אִתְקְרֵי חֶסֶד דְּרוֹעָא יְמִינָא, גְּבוּרָה דְרוֹעָא שְׂמָאלָא, גּוּפָא עַמּוּדָא דְאֶמְצָעִיתָא, נֶצַח וְהוֹד תְּרֵין שׁוֹקִין, צַדִּיק אוֹת בְּרִית, וְהָא אוּקְמוּהָ. 
<BR>
<!--$~-->
<BR><a name="דףBסהBע''ב"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סה ע''ב</u></span><BR></U></B></span><p></p>וְאִיהִי צִיּוּרָא דְכֻלְּהוּ, וּמִלְּגָאו מִינָהּ דְּאִיהוּ תִּקּוּנָא דְגוּפָא נָהִיר קוּדְשָׁא בְּרִיךְ הוּא דְאִיהוּ יהו''ה, כְּנִשְׁמָתָא בְּגוּפָא, לְגוֹ מִכֹּלָּא הַהוּא דַאֲחִיד כֹּלָּא וְקָשִׁיר כֹּלָּא, דְלָא אִתְרְמִיז בְּשׁוּם רְמִיזוּ, וְכֹלָּא אִתְרְמִיז בִּשְׁכִינְתָּא, דְאִתְלַבִּישַׁת בִּלְבוּשִׁין דִּבְהוֹן מְצוּיָּירִין כָּל בִּרְיָין, אִיהִי אִתְקְרִיאַת בְּכָל שְׁמָהָן, וְאִיהִי דְמוּת אַרְבַּע חֵיוָון בִּלְבוּשָׁהָא, דִּבְכָל חַד וְחַד רָשִׁים אַרְבַּע אַתְוָון, וּדְמוּת אָדָם לָהֵנָה, דָא רְשִׁימוּ <small><small><span style="color=#0055ff"> (דף סה ע''ב) </small></small></span>דַעֲשַׂר אַתְוָון, דְּאִינוּן יו''ד ה''א וא''ו ה''א, דְסָלִיק לְחוּשְׁבָּן אָדָם, דְּמוּת אָדָם וַדַּאי דָּא שְׁכִינְתָּא דְאִיהִי דִיּוֹקְנֵיהּ <small><small>(נ''א דיוקנא דאדם)</small></small> וַעֲלָהּ אִתְּמַר <small><small>(במדבר יב ח)</small></small> וּתְמוּנַת יהו''ה יַבִּיט, וְהַאי מִסִּטְרָא דִלְבוּשָׁא, אֲבָל מִסִּטְרָא דְגוּפָא אִיהִי יִחוּדָא דְעַמּוּדָא דְאֶמְצָעִיתָא, אִיהוּ <small><small>(נ''א איהי)</small></small> חוֹתָמָא מִסִּטְרָא דְגוּפָא, וּבְגִין דְּאִיהוּ חוֹתָמָא, אָמְרַת שְׁכִינְתָּא לְגַבֵּי יהו''ה דְּאִיהוּ מִלְּגָאו, <small><small>(שיר ח ו)</small></small> שִׂימֵנִי כַחוֹתָם עַל לִבֶּךָ, דְּאַף עַל גַּב דְּאַנְתְּ תִּסְתַּלֵּק מִנִּי בְּגָלוּתָא, חוֹתָמָא דִילָךְ אִשְׁתָּאַר עִמִּי, וְלָא אִתְעַדֵּי מִנִּי לְעָלַם. 
<BR><p></p>קָם רַבִּי שִׁמְעוֹן וְאָמַר, סָבָא סָבָא, אֵימָא לָךְ קְרָא דְאוֹלִיפְנָא כְּגַוְונָא דָא שִׂימֵנִי כַחוֹתָם עַל לִבֶּךָ, שִׂימֵנִי חוֹתָם לָא כְּתִיב אֶלָּא כַחוֹתָם, אָמְרַת שְׁכִינְתָּא רִבּוֹן עָלְמִין, שִׂימֵנִי כַחוֹתָם, כְּהַהִיא רְשִׁימוּ דְחוֹתָמָא דִילָךְ, דְּאַף עַל גַּב דְּחוֹתָמָא אִשְׁתָּאַר בִּידָךְ, רְשִׁימוּ דִילֵיהּ בְּפִתְקָא אִיהוּ, וּמֵהַהוּא רְשִׁימוּ מִזְדַעִִזַעִין עִלָּאִין וְתַתָּאִין, כְּגַוְונָא דְמַלְכָּא דְאִיהוּ בִּשְׂרָא וּדְמָא, מַאי דְּרָשִׁים בְּפִתְקָא, רְשִׁימוּ דִילֵיהּ דְּחוֹתָמָא בִּידֵיהּ הוּא, וְאַף עַל גַּב דְּחוֹתָמָא בִּידֵיהּ אִשְׁתָּאַר, הָכִי דְחִילִין מֵרְשִׁימוּ דְחוֹתָמָא, כְּאִלּוּ הֲוָה מַלְכָּא, עַל אַחַת כַּמָּה וְכַמָּה אִי הֲוָה חוֹתָמָא. 
<BR><p></p>שִׂימֵנִי כַחוֹתָם עַל לִבֶּךָ, וְכִי מָאן חָמָא <small><small>(נ''א שוי)</small></small> חוֹתָמָא עַל לִבָּא, אֶלָּא אִלֵּין תְּפִלִּין, דְּאִינוּן רְצוּעִין דִּלְהוֹן תַּלְיָין עַל לִבָּא, וְאִלֵּין תְּפִלִּין דְּרֵישָׁא, וּתְפִלָּה דְיָד דְּאִיהוּ בִּשְׂמָאלָא לָקֳבֵל לִבָּא, וְדָא אִיהוּ כַחוֹתָם עַל לִבֶּךָ, וְכַּחוֹתָם עַל זְרוֹעִִךָ, תְּפִלָּה דְיָד, דְּאִינוּן רְשִׁימוּ דִשְׁמָא קַדִּישָׁא, דְאִיהוּ י' קַדֶּשׁ לִי כָּל בְּכוֹר, ה' וְהָיָה כִּי יְבִיאֲךָ, ו' שְׁמַע יִשְׂרָאֵל, ה' וְהָיָה אִם שָׁמוֹעַ, וּמֵהַהוּא רְשִׁימוּ מִזְדַעִִזַעִין אוּמִין דְּעָלְמָא, הֲדָא הוּא דִכְתִיב <small><small>(דברים כח י)</small></small> וְרָאוּ כָּל עַמֵּי הָאָרֶץ כִּי שֵׁם יהו''ה נִקְרָא עָלֶיךָ וְיָרְאוּ מִמֶּךָּ, וְהָכִי אוּקְמוּהוּ שֵׁם יהו''ה אִלֵּין תְּפִלִּין דְּרֵישָׁא. 
<BR><p></p>שִׂימֵנִי כַחוֹתָם דָּא אוֹת בְּרִית מִילָה, וְאוֹת דְּיֹמִין טָבִין, דְּאִיהוּ רְשִׁימוּ דִשְׁמָא קַדִּישָׁא, כְּגַוְונָא דָא <small><small>(שם ל יב)</small></small>, מִ י יַ עֲלֶה לָּ נוּ הַ שָּׁמַיְמָה, רֵישֵׁי אַתְוָון <small><small>(נ''א תיבין)</small></small> מִילָה, וְסוֹפִי אַתְוָון יהו''ה, מָאן דְּנָטִיר הַאי רְשִׁימוּ, כְּאִלּוּ נָטִיר שְׁמָא קַדִּישָׁא, וּמָאן דִּמְשַׁקֵּר בְּהַאי רְשִׁימוּ, כְּאִלּוּ מְשַׁקֵּר בִּשְׁמָא קַדִּישָׁא, דְּהַאי אִתְקְרֵי חוֹתָמָא דְגוּשְׁפַּנְקָא דְמַלְכָּא. 
<BR><p></p>דְּכָל בַּר נַשׁ דְּנָטִיר הַאי רְשִׁימוּ לְתַתָּא, דְאִיהוּ אוֹת בְּרִית, אוֹת שַׁבָּת, אוֹת תְּפִלִּין, אוֹת דְּיֹמִין טָבִין, אִיהוּ רָשִׁים וְחָקִיק לְעִילָא, וְנָהִיר לְעִילָא, וּמִנֵּיהּ מִזְדַעִִזַעִין עִלָּאִין וְתַתָּאִין, כְּמָה דְאַתְּ אָמַר <small><small>(שם כח י)</small></small> וְרָאוּ כָּל עַמֵּי הָאָרֶץ כִּי שֵׁם יהו''ה נִקְרָא עָלֶיךָ שֵׁם יהו''ה וַדַּאי, דָּא הַהוּא רְשִׁימוּ דְאוֹת בְּרִית מִילָה, וְאוֹת דִּתְּפִלִּין, וְאוֹת דְּשַׁבָּת וְיֹמִין טָבִין, וּמָאן דִּמְשַׁקֵּר לְתַתָּא בֵּיהּ, אִתְעַבַּר גְּלִיפוּ דִילֵיהּ מִלְּעִילָא, בְּהַהוּא זִמְנָא שָׁלְטִין עֲלֵיהּ כָּל מְקַטְרְגִין עִלָּאִין וְתַתָּאִין. 
<BR><p></p>שִׂימֵנִי כַחוֹתָם דָּא נִשְׁמָתָא, דְּאִיהוּ רְשִׁימוּ דִילָהּ גְּלִיפָא לְעִילָא, כְּמָה דְאוּקְמוּהוּ בְּיַעֲקֹב, דִּיּוֹקְנוֹ שֶׁל יַעֲקֹב חֲקוּקָה בְּכִסֵּא הַכָּבוֹד, דְּכָל נִשְׁמָתִין דְּאִינוּן גְּזִירִין מִתַּמָּן, גְּלִיפוּ דִּלְהוֹן אִיהוּ חָקוּק לְעִילָא, וּרְשִׁימוּ דִלְהוֹן לְתַתָּא, וְהַהוּא גְלִיפוּ דִלְעִילָא אִיהוּ חוֹתָם, וּרְשִׁימוּ דִלְתַתָּא רְשִׁימוּ דְחוֹתָם, וּמִיָּד דִּרְשִׁימוּ דִגְלִיפוּ דְנִשְׁמָתָא אִיהוּ לְעִילָא, וּרְשִׁימוּ דִילָהּ לְתַתָּא, אִתְּמַר בָּהּ <small><small>(בראשית כח יב)</small></small> וְהִנֵּה מַלְאֲכֵי אלהי''ם עוֹלִים וְיֹרְדִים בּוֹ, סָלְקִין לְעִילָא וּמִסְתַּכְּלִין בְּדִיּוֹקְנָא דְנִשְׁמָתָא דְנַהֲרָא בְּהַהוּא גְלִיפוּ וּמִזְדַעִִזַעִין מִנֵּיהּ, נָחֲתִין לְתַתָּא וּמִסְתַּכְּלִין בִּרְשִׁימוּ דְהַהוּא דִיּוֹקְנָא דִלְתַתָּא, וְחָזָאן דְּלָא אִשְׁתַּנֵּי מִדִּיּוֹקְנָא דִלְעִילָא וְדָחֲלִין מִנֵּיהּ. 
<BR>
<!--$~-->
<BR><a name="דףBסוBע''א"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סו ע''א</u></span><BR></U></B></span><p></p>שִׂימֵנִי כַחוֹתָם דָּא צְלוֹתָא, דְבָהּ אִיהוּ חָקִיק וְרָשִׁים חַ''י עָלְמִין, בְּתַמְנֵי סְרֵי בִּרְכָאָן דִּצְלוֹתָא, וְדָא אִיהוּ רְשִׁימוּ דְחוֹתָמָא בְּפִתְקָא, דְּאִיהִי אוֹרַיְיתָא, גְלִיפוּ דְאַתְוָון דְּחוֹתָמָא דָא צַדִּיק חַ''י עָלְמִין, חוֹתָמָא דָא עַמּוּדָא דְאֶמְצָעִיתָא, דְאִיהִי קְרִיאַת שְׁמַע, וְהִנֵּה מַלְאֲכֵי אלהי''ם עוֹלִים, בְּזִמְנָא דְאִיהוּ זוֹקֵף בְּשֵׁם סָלְקִין עִמֵּיהּ. <small><small><span style="color=#0055ff"> (דף סו ע''א) </small></small></span>בְּזִמְנָא דְאִיהוּ מָאִיךְ וְכוֹרֵעַ בְּבָרוּךְ נָחֲתִין עִמֵּיהּ, וַדָּאי אִיהוּ וְהִנֵּה מַלְאֲכֵי אלהי''ם עֹלִים וְיֹרְדִים בּוֹ, מַלְאֲכֵי אלהי''ם עֹלִים, בְּזִמְנָא דְאִיהוּ קָאִים בְּדִינָא קַיְימִין כֻּלְּהוּ וּמוֹלִיפִין עֲלֵיהּ זְכוּת, וְיוֹרְדִים בְּזִמְנָא דְנָצְחִין לֵיהּ בְּדִינָא וְנָחִית לְתַתָּא, כֻּלְּהוּ נָחֲתִין עִמֵּיהּ, כְּמָה דְאוּקְמוּהוּ בְיַעֲקֹב <small><small>(בראשית כו ד)</small></small> אָנֹכִי אֵרֵד עִמְּךָ מִצְרַיְמָה וְאָנֹכִי אַעַלְךָ גַם עָלֹה. 
<BR><p></p>שִׂימֵנִי כַחוֹתָם דָּא נִשְׁמָתָא דְאִיהִי חֲקוּקָה בְּכוּרְסַיָּיא, בְּזִמְנָא דְאִיהִי אִתְעָרָא לְתַתָּא בִּצְלוֹתָא, כָּרְסַיָּיא אִתְעַר לְעִילָא, כַחוֹתָם דָּא רוּחַ, דְּאִיהוּ צִיּוּרָא <small><small>(דיש)</small></small> <small><small>(נ''א דש)</small></small> חֲקִיקָא בְּמַלְאָכַיָּא, בְּזִמְנָא דְאִיהִי אִתְעָרָא לְתַתָּא בִצְלוֹתָא, מַלְאָכַיָּא אִתְעָרוּן עִמֵּיהּ לְעִילָא, עַל זְרוֹעִִךָ דָּא נַפְשָׁא, דְאִיהִי חֲקִיקָא בְּאַרְבַּע סִטְרִין דְּעָלְמָא, בְּזִמְנָא דְאִתְעָרָא אִיהִי בִּצְלוֹתָא לְתַתָּא, אַרְבַּע סִטְרִין דְּעָלְמָא מִתְעָרִין עִמָּהּ. 
<BR><p></p>נְשָׁמָה אִיהִי חוֹתָמָא, רוּחָא צִיּוּרָא דְאַתְוָון דְּאִנּוּן חֲקוּקִין בְּחוֹתָמָא, נַפְשָׁא רְשִׁימוּ דְאַתְוָון בְּחוֹתָמָא, דְאִינוּן רְשִׁימִין בְּצִיּוּרִין דְּבַר נַשׁ, כִּרְשִׁימוּ דְחוֹתָמָא בְּפִתְקָא, וּבְהַהוּא רִשׁוּמָא דְנַפְשָׁא אִשְׁתְּמוֹדָע פַּרְצוּפָא בְּגוּפָא דְבַר נַשׁ, מֵאָן אֲתַר אִיהוּ, וּבְגִין דָּא אוּקְמוּהוּ, בְּהַאי חוֹתָמָא כַּמָּה רְשִׁימִין אִית בֵּיהּ, אַרְבַּע, רְשִׁימוּ דְאַרְיֵה תַּמָּן, רְשִׁימוּ דְשׁוֹר תַּמָּן, רְשִׁימוּ דְנֶשֶׁר תַּמָּן, רְשִׁימוּ דִדְמוּת אָדָם תַּמָּן, וּמָאן אִיהוּ דְרָשִׁים לוֹן בְּחוֹתָמָא, יהו''ה אֱמֶת, דִּבְהַאי אַרְבַּע רְשִׁימִין אִינוּן כָּל בִּרְיָין דְּעָלְמָא. 
<BR><p></p>אֲבָל אוּמִין דְּעָלְמָא דְשַׁקְרוּ בֵיהּ, לַאו אִינוּן רְשִׁימִין בֵּיהּ, אֶלָּא בְחוֹתָמָא דְשִׁקְרָא, וְאִיהוּ נָחָשׁ דְּמַלֵּיל שִׁקְרָא עַל קוּדְשָׁא בְּרִיךְ הוּא, וּבְגִינֵיהּ אִתְּמַר בְּאֹרַח מַתְלָא, שִׁקְרָא לֵית לָהּ רַגְלִין, וְכַךְ חִוְיָא לֵית לֵיהּ רַגְלִין, עַל גְּחֹנְךָ תֵלֵךְ, וְעָתִיד קוּדְשָׁא בְּרִיךְ הוּא לְמַחָאָה שִׁקְרָא מֵעָלְמָא, כְּמָה דְאַתְּ אָמַר <small><small>(ישעיה כה ח)</small></small> וּמָחָה יהו''ה אלהי''ם דִּמְעָה מֵעַל כָּל פָּנִים וכו', דְּוַדַּאי הַאי חִוְיָא אִיהוּ מַלְאַךְ הַמָּוְת דְּקָטִיל לִבְנֵי נָשָׁא, וְגָרִים דִּמְעָה, דְּאִיהוּ אֵל אַחֵר, וּבְמַאי קָטִיל בְּסַם הַמָּוְת דִּילֵיהּ, דְּאִיהִי גֵיהִנָּם, וְדָא אִיהוּ סמא''ל. 
<BR><p></p>וּבְאִלֵּין פַּרְצוּפִין דְּחִוְויָין, אִתְגַּלְיָיא אִיהוּ לִבְנֵי נָשָׁא בְּאֹרַח שִׁקְרָא לְפַתָּאָה לוֹן, וְרָזָא דְמִלָּה <small><small>(תהלים קכז א)</small></small> אִם יהו''ה לֹא יִבְנֶה בַיִת שָׁוְא עָמְלוּ בוֹנָיו בּוֹ, וְלֵית לוֹן קִיּוּמָא, אֲבָל צִיּוּרִין דְּחַיוָן אִינוּן רְשִׁימִין בִּשְׁמָא דְקוּדְשָׁא בְּרִיךְ הוּא, בְּהַאי רְשִׁימוּ דִמְזוּזָה, דְּאִיהוּ שד''י מִלְּבָר יהו''ה מִלְּגָאו, וְהַאי אִיהוּ רְשִׁימוּ דִבְרִית מִילָה, שד''י מִלְּבָר יהו''ה מִלְּגָאו, שד''י הָא אוּקְמוּהָא ש תְּלַת אֲבָהָן, דְּאִינוּן תְּרֵין דְּרוֹעִין וְגוּפָא, אִלֵּין אִינוּן תְּלַת עַנְפִין דְּש', ד שְׁכִינְתָּא, י צַדִּיק אוֹת בְּרִית מִילָה, וְעַל הַאי שד''י אִתְּמַר <small><small>(שמות ו ג)</small></small> וָאֵרָא אֶל אַבְרָהָם אֶל יִצְחָק וְאֶל יַעֲקֹב בְּאֵ''ל שׁד''י, בְּהַאי שד''י, דְּאִיהוּ מִלְּבָר בִּמְזוּזָה, אֲבָל וּשְׁמִי יהו''ה דְּאִיהוּ מִלְּגָאו בַּמְּזוּזָה, דְאִיהִי תַרְעָא דְקוּדְשָׁא בְּרִיךְ הוּא, דְאִתְּמַר בָּהּ <small><small>(תהלים קיח כ)</small></small> זֶה הַשַּׁעַר לַיהו''ה, <small><small>(שמות ו ג)</small></small> לֹא נוֹדַעִִתִּי לָהֶם, <small><small>(דברים ו ח)</small></small>. 
<BR><p></p>וּכְתַבְתָּם עַל מְזְזוֹת בֵּיתֶךָ וּבִשְׁעָרֶיךָ, אִלֵּין תְּרֵין סַמְכֵי קְשׁוֹט, זָז מָוְת מִן בֵּיתָא דְאִיהִי שְׁכִינְתָּא, וְלָא אִתְקַרִיב לְגַבָּהּ, הֲדָא הוּא דִכְתִיב <small><small>(במדבר א יח)</small></small> וְהַזָּר הַקָּרֵב יוּמָת, וְאַתְוָון דִּמְזְזוֹ''ת אִינוּן מַמָּשׁ זָ''ז מָוְ''ת, וּבְגִין דָּא מָאן דְּנָטִיר בְּרִית מִילָה דְאִיהוּ חוֹתָמָא דִילֵיהּ, זָז מָוְת מִנֵּיהּ, דְּאִיהוּ שָׂטָן, יֵצֶר הָרָע, רָע, טָמֵא, צְפוֹנִי, מַלְאַךְ הַמָּוְת, וְלָא יִתְקַרִיב לְגַבֵּיהּ, וְלָא יְמוּת עַל יְדֵיהּ. 
<BR>
<!--$~-->
<BR><a name="דףBסוBע''ב"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סו ע''ב</u></span><BR></U></B></span><p></p>וּמָאן דִּמְשַׁקֵּר בִּבְרִית מִילָה, הוּא מְשַׁקֵּר בְּחוֹתָמָא דְמַלְכָּא, דְּאִיהוּ רָשִׁים בֵּיהּ שד''י מִלְּבָר יהו''ה מִלְּגָאו, מְנָא לָן מֵהַאי קְרָא מַשְׁמַע <small><small>(דברים ל יב)</small></small> מִ''י יַעֲלֶ''ה לָּנ''וּ הַשָּׁמַיְמָ''ה, רֵישֵׁי תֵּיבוֹת מִילָ''ה, סוֹפֵי תֵּיבוֹת יהו''ה, וּבְוַדַּאי מָאן דִּמְשַׁקֵּר בִּבְרִית מִילָה, אִסְתַּלַּק מִנֵּיהּ יהו''ה ושד''י, וְשַׁרְיָא עֲלֵיהּ שָׂטָן דְּאִיהוּ אֵל אַחֵר, חִוְיָא שַׁרְיָא בַּאֲתַר דְּיהו''ה מִלְּגָאו, וְסַם מָוְת שַׁרְיָא בַּאֲתַר דְּשד''י מִלְּבָר, וְדָא אִיהוּ דְאָמַר קְרָא <small><small>(במדבר יט כ)</small></small> אֶת מִקְדַּשׁ יהו''ה טִמֵּא וכו', אִם לָא תָב בִּתְיוּבְתָּא, וְסָבִיל כַּמָּה יִסּוּרִין <small><small><span style="color=#0055ff"> (דף סו ע''ב) </small></small></span>לְאַעֲבָרָא הַהוּא חִוְיָא מִתַּמָּן, וּלְסַם הַמָּוְת דִּילֵיהּ, דְּאִיהִי צָרַעַת מַמְאֶרֶת, בְּכַמָּה מַרְעִין וּמַכְתָּשִׁין, עַד דְּלָא אִשְׁתָּאַר בֵּיהּ בִּשְׂרָא דְאִיהִי עַפְרָא, וְרָזָא דְמִלָּה <small><small>(ויקרא יד מב)</small></small> וְעָפָר אַחֵר יִקַּח וְטָח אֶת הַבָּיִת, בְּגִין דְּנָחָשׁ עָפָר לַחְמוֹ, עַד דְּיִתְפַּרְנֵס מֵהַהוּא בִּשְׂרָא לָא יָזוּז מִנֵּיהּ, וְעָנִי חָשׁוּב כַּמֵּת, מַה מִּיתָה אַנְפּוֹי מִשְׁתַּנְּיָין, כְּגַוְונָא דָא עָנִי אַנְפּוֹי מִשְׁתַּנְּיָן, וְהָא אוּקְמוּהוּ <small><small>(תהלים יב ט)</small></small> כְּרוּם זְלּוּת לִבְנֵי אָדָם, מַאי כְּרוּם זְלּוּת, אֶלָּא מָאן דְּאִצְטְרִיךְ לְבִרְיָיתָא אַנְפּוֹי מִשְׁתַּנְּיָין כַּכְּרוּם, וְכַמָּה נִשּׁוּכִין דְּיִסּוּרִין נָשִׁיךְ לֵיהּ הַהוּא חִוְיָא. 
<BR><p></p>וְלָא עוֹד אֶלָּא דְעָנִי חָשִׁיב כַּמְּצוֹרָע, מַה מְּצוֹרָע <small><small>(ויקרא יג מה)</small></small> וְרֹאשׁוֹ יִהְיֶה פָרוּעַ וכו', כַּךְ עָנִי, מַה מְּצוֹרָע מִחוּץ לַמַּחֲנֶה מוֹשָׁבוֹ, כַּךְ עָנִי עָרוֹם וְיָחֵף, וַעֲנִיּוּתָא אִיהִי לְיִשְׂרָאֵל בַּאֲתַר דְּצָרַעִִתָּא, וְאַרְבַּע דִּיּוֹקְנִין אִינוּן <small><small>(ס''א גונין)</small></small>, כְּאַרְבַּע גַּוָּונִין דְּצָרַעַת, וְאִינוּן נֶגַע לָבָן אֲדַמְדָּם יְרַקְרַק בַּהֶרֶת שְׁחוֹרָה, הָא אַרְבַּע, וְכֻלְּהוּ אִית לוֹן אַתְרִין יְדִיעָאן בְּגוּפָא, וּמִנְּהוֹן אַתְיָין לִבְנֵי נָשָׁא כַּמָּה מַרְעִין, לָבָן וַאֲדַמְדָּם חֵלֶב טָמֵא וְכָבֵד, יְרַקְרַק מָרָה, בַּהֶרֶת שְׁחוֹרָה טְחוֹל, וּמִנְּהוֹן נְבִעִין אַרְבַּע מִינֵי מַרְעִין, וְאִינוּן מָרָה חִוָּורָא, מָרָה סוּמָקָא, מָרָה יְרוֹקָא, מָרָה אוּכָּמָא. 
<BR><p></p>וְאִם תָּב בִּתְיוּבְתָּא, נָחִית עֲלֵיהּ סַם חַיִּים דְּאִיהִי שְׁכִינְתָּא, וְאִתְּמַר בָּהּ <small><small>(ישעיה ו י)</small></small> וָשָׁב וְרָפָא לוֹ מֵאִלֵּין מִינֵי מַרְעִין, וּמְחַיֶּה לֵיהּ מִמִּיתָה דַעֲנִיּוּתָא, כְּמָה דְאַתְּ אָמַר <small><small>(יחזקאל יא לב)</small></small> וְהָשִׁיבוּ וִחְיוּ, דְּיִשְׂרָאֵל בְּזִמְנָא דְאִינוּן עֲנִיִּים קְרוּיִים מֵתִים, וּבְגִינַיְיהוּ אִתְּמַר שׁוּבוּ וִחְיוּ, וְלֵית עֲנִיּוּתָא כַּעֲנִיּוּתָא דְאוֹרַיְיתָא, דְּמָאן דְּלָא אִית בֵּיהּ אוֹרַיְיתָא אִתְקְרֵי מֵת, אַסְוָותָא דִילֵיהּ מַאי הוּא לְהַהוּא עָלְמָא, אוֹרַיְיתָא, דְאִתְּמַר בֵּיהּ <small><small>(משלי ג יח)</small></small> עִץ חַיִּים הִיא וְגוֹמֵר, וְאִיהִי אַסְוָותָא לְכָל מַרְעִין, כְּמָה דְאַתְּ אָמַר <small><small>(שם ח)</small></small> רִפְאוּת תְּהִי לְשָׁרֶךָ וכו'. 
<BR><p></p>שִׂימֵנִי כַחוֹתָם <small><small>(שיר ח ו)</small></small>, מַאי חוֹתָם בְּהַאי אֲתַר, דָּא אוֹת שַׁבָּת וְיוֹם טוֹב, דְּאִיהוּ שָׁקִיל לִבְרִית מִילָה, כְּגַוְונָא דָא שַׁבָּ''ת, ש' לָקֳבֵל שִׁי''ן דְּשֵׁם שד''י, כְּלִילָא מִתְּלַת חֵיוָון עִלָּאִין, מִתְּלַת אֲבָהָן, ב' דָּא ד', דְּאִיהִי רְבִיעָאָה לַאֲבָהָן, וּרְבִיעָאָה לִתְלַת חֵיוָון, וְאִיהִי דְמוּת אָדָם, וְלַאו אָדָם, הֲדָא הוּא דִכְתִיב <small><small>(יחזקאל א י)</small></small> וּדְמוּת פְּנֵיהֶם פְּנֵי אָדָם, אֶלָּא מַאי אָדָם יו''ד ה''א וא''ו ה''א, שַׁבָּת בֵּיהּ שד''י, יהו''ה הוּא רְשׁוּת הַיָּחִיד רָחְבּוֹ אַרְבָּעָה וְגָבְהוֹ עֲשָׂרָה יו''ד ה''א וא''ו ה''א, י' דְּשד''י לָקֳבֵל אוֹת דְּשַׁבָּת וְיוֹמִין טָבִין, י' בֵּיהּ אִתְרְמִיזוּ עֲשַׂר סְפִירָן. 
<BR><p></p>הַאי רְשִׁימוּ אִיהוּ לִבְרָא דְמַלְכָּא, אֲבָל לְעַבְדָּא דְמַלְכָּא רְשִׁימוּ דִילֵיהּ שד''י, מִסִּטְרָא דְהַהוּא דְאִתְּמַר בֵּיהּ <small><small>(ישעיה מג ז)</small></small> כֹּל הַנִּקְרָא בִשְׁמִי וכו', וּמַאי נִיהוּ מטטרו''ן, דְּסָלִיק לְחֻשְׁבַּן שד''י, וְאִיהוּ אָדָם זְעִירָא בְדִיּוֹקְנָא דִלְעִילָא, וְדָא אִיהוּ אִם כַּבָּנִים אִם כַּעֲבָדִים וכו'. 
<BR><p></p>מָאן דְּאִיהוּ רְשִׁימוּ דְאַרְיֵה בְּחוֹתָמָא דִילֵיהּ אִיהוּ חִוָּור בְּאַנְפּוֹי, מָאן דְּאִיהוּ בְּחוֹתָמָא דְשׁוֹר אִיהוּ סוּמָקָא בְּאַנְפּוֹי, מָאן דְּאִיהוּ בְּחוֹתָמָא דְנֶשֶׁר אִיהוּ יְרוֹקָא בְּאַנְפּוֹי, מָאן דְּאִיהוּ בְּחוֹתָמָא דִדְמוּת אָדָם אִיהוּ אוּכָּם בְּאַנְפּוֹי, כְּגַוְונָא דְאוֹרַיְיתָא דְאִתְּמַר <small><small>(שיר א ה)</small></small> שְׁחוֹרָה אֲנִי וְנָאוָה. 
<BR>
<!--$~-->
<BR><a name="דףBסזBע''א"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סז ע''א</u></span><BR></U></B></span><p></p>שִׂימֵנִי כַחוֹתָם, דָּא אוֹרַיְיתָא, דְאִתְּמַר בָּהּ <small><small>(מלאכי ב ו)</small></small> תּוֹרַת אֱמֶת הָיְתָה בְּפִיהוּ, וְאִיהִי כְלִילָא מֵעֲשַׂר אֲמִירָן דְּאִנּוּן י', וּמֵעֲשַׂר דִּבְּרָן דְּאִינוּן ה''ה, וּמַאי תּוֹרָה ו' כְּלִיל שִׁית יְמֵי בְרֵאשִׁית, עַל לִבֶּךָ דָּא ל''ב אלהי''ם בְּחוּשְׁבַּן ל''ב, דְּתַלְיָין מִן ו', דְּאִיהוּ ו' זִמְנִין טוֹב, וּבָהּ אִשְׁתַּלִּים <small><small>(נ''א ו')</small></small> שְׁמָא דְאַרְבְּעִין וּתְרֵין אַתְוָון, דִּבְהוֹן אִתְבְּרִיאוּ שְׁמַיָּא וְאַרְעָא וְכָל מַה דְּאִית בְּהוֹן, וְדָא אִיהוּ רָזָא כִּי יוֹם נָקָם בְּלִבִּי <small><small>(ישעיה סג ד)</small></small>, לִבִּ''י סְלִיק מ''ב, וַיְכֻלּ''וּ ע''ב שְׁמָהָן דִּשְׁמָא מְפָרַשׁ, וַעֲלֵיהּ אִתְּמַר לְלִבִּי גִלִּיתִי, וּלְאֵבָרַי דְּאִנּוּן רְמַ''ח פִּקּוּדִין דְּאוֹרַיְיתָא לֹא גִלִּיתִי, וּבְהַאי וַיְכֻלּוּ <small><small>(ה' בששי דאיהו בו', ודא איהי ויהי <span style="color=#0055ff"> (דף סז ע''א) </span>ערב ויהי בקר יום הששי, דהאי)</small></small> ה' דְהַשִּׁשִּׁי אִיהוּ מַלְכוּת שְׁבִיעָאָה, וְאִיהִי אִתְקְרִיאַת ע''ב, וּבָהּ רְכִיב ו' לְמִפְרַק לְיִשְׂרָאֵל, הֲדָא הוּא דִכְתִיב <small><small>(ישעיה יט א)</small></small> הִנֵּה יהו''ה רוֹכֵב עַל עָ''ב קַל, בְּגִין דְּאִיהִי כְּלָלָא דִתְלַת אֲבָהָן, דְּתַלְיָין מִנְּהוֹן ע''ב שְׁמָהָן, וְאִתְכְּלִילָן בָּהּ, וְלָקֳבֵל תְּלַת אֲבָהָן אִתְּמַר בְּוַיְכֻלּוּ תְּלַת זִמְנִין שְׁבִיעִי, וְדָא אִיהִי רָזָא דְשַׁבָּ''ת, בַּ''ת ש, דְּאִינוּן וַיִּסַּע וַיָּבֹא וַיֵּט דְּאִתְכְּלִילָן בְּבַ''ת, בְּהַהִיא זִמְנָא חָלָה זְכוּת אֲבָהָן, דְּמִיּוֹמָא דְאִתְחֲרִיב בֵּי מַקְדְּשָׁא עָלְמָא אִתְקְרִי תֹהוּ וָבֹהוּ, מִתַּמָּן וְאֵילֵךְ אִתְקַיַּים קְרָא <small><small>(תהלים פט ג)</small></small> אָמַרְתִּי עוֹלָם חֶסֶד יִבָּנֶה, חֶסֶ''ד סְלִיק לְחוּשְׁבַּן ע''ב שְׁמָהָן. 
<BR><p></p>וְדָא רָזָא דְאִתְקַשַּׁר שְׁבִיעִי בְּיוֹמָא קַדְמָאָה, וּמָאן שְׁבִיעִי דָּא צַדִּיק אוֹת דְּשַׁבָּת וְיוֹמִין טָבִין, וְרָזָא דְמִלָּה חַי יהו''ה שִׁכְבִי עַד הַבֹּקֶר <small><small>(רות ג יג)</small></small>, וְדָא בֹּקֶר דְּאַבְרָהָם, הַהוּא דְאִתְּמַר בֵּיהּ <small><small>(בראשית יט כז)</small></small> וַיַּשְׁכֵּם אַבְרָהָם בַּבֹּקֶר, וְאִיהוּ חֶסֶד דִּילֵיהּ, בְּגִין דִּבְהַאי חֶסֶד אִתְתַּקַּן כָּרְסַיָּיא דְאִיהִי נְפִילָה, הֲדָא הוּא דִכְתִיב <small><small>(ישעיה טז ה)</small></small> וְהוּכַן בַּחֶסֶד כִּסֵּא, וּבֵיהּ תָּקוּם, וְרָזָא דְמִלָּה וּבְחֶסֶד עוֹלָם רִחַמְתִּיךְ <small><small>(שם נד ח)</small></small>, וְכָל סְפִירָן מִתְקַשְּׁרִין בִּימִינָא, בְּגִין דַּעֲלֵיהּ אִתְּמַר <small><small>(דברים לג ב)</small></small> מִימִינוֹ אֵשׁ דָּת לָמוֹ, מִימִינָא אִתְיַיהִיב אוֹרַיְיתָא, בְּגִין דָּא מוֹלִיךְ לִימִין מֹשֶׁה זְרוֹעַ תִּפְאַרְתּוֹ, וּבוֹקֵעַ מַיִם <small><small>(ישעיהו סג יב)</small></small> דְּאוֹרַיְיתָא מִתַּמָּן, מִה' דְאַבְרָהָם, לְמֶהֱוִי לֵיהּ בָּהּ שֵׁם עוֹלָם, וּבָהּ אִשְׁתַּלִּים ה' דְמֹשֶׁה, דְּאִיהִי בְמַשְׁכּוֹנָא לְגַבֵּיהּ דְאַבְרָהָם בְּמֹשֶׁה, דְאַיְיתֵי אוֹרַיְיתָא, עַד דְּיִפְרוֹק לִבְנוֹי, וְרָזָא דְמִלָּה כִּימֵי צֵאתְךָ מֵאֶרֶץ מִצְרָיִם אַרְאֶנּוּ נִפְלָאוֹת <small><small>(מיכה ז טו)</small></small>. 
<BR><p></p>וְרָזָא דְפוּרְקָנָא בְּהַאי חוֹתָמָא אִיהוּ, דַּעֲלֵיהּ אִתְּמַר <small><small>(ישעיהו נה יב)</small></small> כִּי בְשִׂמְחָה תֵצֵאוּ וּבְשָׁלוֹם תּוּבָלוּן, בְּשִׂמְחָה סָלִיק לְחוּשְׁבַּן אָדֶ''ן דְּאִיהוּ אדנ''י, אֲרוֹן הַבְּרִית אָדוֹן כָּל הָאָרֶץ אִתְקְרֵי, בַּר מֵאָת ש' דְּאִיהוּ תְּלַת מֵאָה, וְאִינוּן תְּלַת אֲבָהָן דְּאִתְחַבְּרוּ בָהּ, וְאַתְוָון בְּשִׂמְחָ''ה אִיהִי מַחֲשָׁבָ''ה, ש תְּלַת אֲבָהָן בְּחַמָּה ה''ן, וְאִיהִי שְׁכִינְתָּא דְלֵית לָהּ יִחוּדָא אֶלָּא בְמִינָהּ, כְּמָה דְאַתְוָותָא דְה''ן, וְאִתְעֲבִידוּ עֲשָׂרָה וְאִתְעֲבִידוּ מֵאָה, כְּמָה דִשְׁכִינְתָּא כְּלִילָא כֻּלְּהוּ עֲשָׂרָה וְכֻלְּהוּ מֵאָה, וְהַיְינוּ דִכְתִיב <small><small>(דברים י יד)</small></small> הֵן לַיהו''ה אלהי''ך הַשָּׁמַיִם וּשְׁמֵי הַשָּׁמַיִם, וְרָזָא דְמִלָּה הֵן אדנ''י. 
<BR><p></p>וּבְשָׁלוֹם תּוּבָלוּן <small><small>(ישעיהו נה יב)</small></small>, ש תְּלַת אֲבָהָן, ו''ו תְּרֵין מְשִׁיחִין, מ' ל''ב דְּוּבְשָׁלוֹ''ם סְלִיק ע''ב, וְדָא אִיהוּ דְאִתְּמַר <small><small>(בראשית כח כא)</small></small> וְשַׁבְתִּי בְשָׁלוֹם אֶל בֵּית אָבִי, שִׂמְחָה אִיהוּ דְאִתְּמַר בֵּיהּ <small><small>(קהלת ט ז)</small></small> לֵךְ אֱכוֹל בְּשִׂמְחָה לַחְמֶךָ וּשְׁתֵה בְלֶב טוֹב יֵינֶךָ, דָּא יַיִן הַמְשׁוּמָר בַּעֲנָבָיו, וַעֲלֵיהּ אִתְּמַר <small><small>(תהלים כה יד)</small></small> סוֹד יהו''ה לִירֵיאָיו, יַיִן טוֹב דָּא צַדִּיק, דְּאִתְּמַר בֵּיהּ <small><small>(ישעיה נז א)</small></small> הַצַּדִּיק אָבָד, וּמַאי אָבָד אָבַד הַהוּא נְבִיעוּ, וְאִשְׁתָּאַר נֶחרַב וְיָבֵשׁ בְּבַיִת רִאשׁוֹן וְשֵׁנִי. 
<BR><p></p>קָם סָבָא וְאָמַר אדנ''י בְּמַחֲשָׁבָה סָלְקָא, וְלַאו בְּחֻשְׁבַּן, וַעֲלֵיהּ אִתְּמַר <small><small>(זכריה ב יז)</small></small> הַ''ס כָּל בָּשָׂר מִפְּנֵי יהו''ה כִּי נֵעוֹר מִמְּעוֹן קָדְשׁוֹ, יִתְעַר בֵּיהּ כְּמָה דְאִתְעַר מִשִּׁנְתֵיהּ וְחָזַר לְשִׁנְתֵיהּ, עַד דְּיִתְעַר יהו''ה דְּאִיהוּ רַחֲמֵי, לְקַיְימָא בֵּיהּ וּבְרַחֲמִים גְּדוֹלִים אֲקַבְּצֵךְ <small><small>(ישעיה נד ז)</small></small>, גְּדוֹלִים אִתְקְרִיאַת מִסִּטְרָא דְהָאֵ''ל הַגָּדוֹל דְּאִיהוּ חֶסֶד, וּשְׁכִינְתָּא בֵּיהּ סָלְקָא לְאִתְקְרֵי גְדוֹלָה, וּבֵיהּ וַדַּאי רָזָא דְפוּרְקָנָא, כְּגַוְונָא דָא יו''ד ה''א וא''ו ה''א יהו''ה, וָא''ו בֵּיהּ רָזָא דְפוּרְקָנָא, דְאִיהוּ רָשִׁים בִּשְׁמָא דְע''ב, דְּאִינוּן וָה''וּ אֲנִ''י וָה''וּ רֵישֵׁי תֵּיבִין וָא''ו, תְּלַת עֲשַׂר מְכִילָן דְּרַחֲמֵי דְאוֹרַיְיתָא, דְאִתְיְיהִיבַת מִימִינָא. 
<BR><p></p>אִשְׁתָּאַר יו''ד ה''א ה''א דְסָלִיק לְחֻשְׁבַּן ל''ב, וְאִיהוּ ב' מִן בְּרֵאשִׁית ל' לְעִינֵי כָּל יִשְׂרָאֵל, וְעוֹד אִיהוּ ל''ב אלהי''ם דְּעוֹבָדָא דִבְּרֵאשִׁית, דַּעֲלֵיהּ אִתְּמַר <small><small>(ישעיהו סג ד)</small></small> כִּי יוֹם נָקָם בְּלִבִּי וּשְׁנַת גְּאוּלַי בָּאָה, וּשְׁמָא דְע''ב אִיהוּ וַיְכֻלּ''וּ, בֵּיהּ אִשְׁתַּלִּים רָזָא דְפוּרְקָנָא, וַעֲלֵיהּ אִתְּמַר לְלִבִּ''י גִלִּיתִי דְאִיהוּ חוּשְׁבַּן וַיְכֻלּ''וּ, וּבֵיהּ אִתְקַיַּים קְרָא <small><small>(תהלים פט ג)</small></small> אָמַרְתִּי עוֹלָם חֶסֶד יִבָּנֶה, וּכְמָה דְנָפְקוּ מִמִּצְרַיִם בְּרָזָא דְע''ב שְׁמָהָן, כַּךְ יִפְקוּן בְּהוֹן כַּד יִפְרְקוּן בְּבַתְרַיְיתָא, בְּהַהוּא זִמְנָא חֶסֶד יהו''ה מָלְאָה הָאָרֶץ <small><small>(שם לג ה)</small></small>, וַעֲלֵיהּ אִתְּמַר <small><small>(ישעיהו נד ח)</small></small> וְחַסְדִּי מֵאִתֵּךְ לֹא יָמוּשׁ, וּבְחֶסֶד עוֹלָם רִחַמְתִּיךְ, וּבְגִין דָּא שַׁבַּח דָּוִד לְקוּדְשָׁא בְּרִיךְ הוּא בְּגָלוּתָא דְאִיהִי שְׁאוֹל בְּהַאי חֶסֶד, כְּמָה דְאַתְּ אָמַר <small><small>(תהלים פו יג)</small></small> כִּי חַסְדְּךָ גָּדוֹל עָלָי וְהִצַּלְתָּ נַפְשִׁי מִשְּׁאוֹל תַּחְתִּיָּה. 
<BR>
<!--$~-->
<BR><a name="דףBסזBע''ב"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סז ע''ב</u></span><BR></U></B></span><p></p>וְאִי אוּמִין <small><small><span style="color=#0055ff"> (דף סז ע''ב) </small></small></span>דְּעָלְמָא דָחֲקִין לְהוּ לְיִשְׂרָאֵל יוֹתֵר מִדַּאי, קוּדְשָׁא בְּרִיךְ הוּא חָס עַל ד' מִן חֶסֶד דְּאִיהִי דָּלֵ''ת בְּגָלוּתָא, וְאִתְקַיַּים קְרָא בֵיהּ <small><small>(ישעיה סו ז)</small></small> בְּטֶרֶם תָּחִיל יָלָדָה, וְשַׁבְעִין תֵּיבִין דְּמִזְמוֹר יַעַנְךָ יהו''ה בְּיוֹם צָרָה <small><small>(תהלים כ ב)</small></small> אִינוּן לָקֳבֵל שִׁבְעִים שָׂרִים, דְּאִינוּן צִירִים וַחֲבָלִים דִּשְׁכִינְתָּא עִלָּאָה וְתַתָּאָה, דְּאַתְוָון ב' בֵּיהּ אִתְקְרִיאָן פַּלְטְרִין גְּדוֹלִים, הֲדָא הוּא דִכְתִיב <small><small>(תהלים קיא ב)</small></small> גְּדֹלִים מַעֲשֵׂי יהו''ה, וְקוּדְשָׁא בְּרִיךְ הוּא בֵּיהּ אִתְקְרִי גָּדוֹל, כְּמָה דְאַתְּ אָמַר <small><small>(שם קמז ה)</small></small> גָּדוֹל אֲדוֹנֵינוּ וְרַב כֹּחַ, וּבֵיהּ סָלְקִין יִשְׂרָאֵל לִגְדוּלָה. 
<BR><p></p>וּשְׁכִינְתָּא בָּהּ אִתְּמַר <small><small>(שמות לג כא)</small></small> הִנֵּה מָקוֹם אִתִּי, בְּהַהוּא זִמְנָא אִתְקַיַּים בָּהּ קְרָא <small><small>(תהלים לד ד)</small></small> גַּדְּלוּ לַיהו''ה אִתִּי, וּבָהּ <small><small>(נ''א וביה)</small></small> אִתְּמַר בְּקוּדְשָׁא בְּרִיךְ הוּא בְּהַהוּא זִמְנָא כִּי גָדוֹל אַתָּה וְגוֹמֵר <small><small>(שם פו י)</small></small>, וּבֵיהּ עוֹשֶׂה גְדוֹלוֹת עַד אֵין חֵקֶר <small><small>(איוב ט י)</small></small>, וְדָא אִיהוּ חֶסֶ''ד, בֵּיהּ וַיְכֻלּוּ, ה' בַּשִּׁשִּׁי <small><small>(נ''א וביה ויכלו בהששי)</small></small>, בְּגִין דְּבֵיהּ ה' דְאַבְרָהָם אָזִיל ו' לְגַבָּהּ, מִיָּד יִתְעַר י''ה לִקְרָבָא, הֲדָא הוּא דִכְתִיב <small><small>(שמות יז טז)</small></small> כִּי יָד עַל כֵּס י''ה, וְשִׁשִּׁי אִיהוּ אֶלֶף שְׁתִיתָאָה, שְׁבִיעִי יְסוֹד, בֵּיהּ אִתְכְּלִילוּ וְאִתְיַיחֲדוּ שִׁית סְפִירָן, הֲדָא הוּא דִכְתִיב <small><small>(בראשית ב א)</small></small> וַיְכֻלּוּ הַשָּׁמַיִם וְהָאָרֶץ, דָּא קוּדְשָׁא בְּרִיךְ הוּא וּשְׁכִינְתָּא, דְאִינוּן ו''ה, יוֹם הַשִּׁשִּׁי בְּגִין דַּעֲלֵיהּ אִתְּמַר <small><small>(ד''ה א כט יא)</small></small> כִּי כֹל בַּשָּׁמַיִם וּבָאָרֶץ, וְתַרְגּוּמוֹ דַאֲחִיד בִּשְׁמַיָּא וּבְאַרְעָא, וְדָא אִיהוּ כֹ''ל, וַעֲלֵיהּ אִתְּמַר <small><small>(בראשית ב א)</small></small> וְכָל צְבָאָם, מַאי צְבָאָם תְּרֵי סַמְכֵי קְשׁוֹט. 
<BR><p></p>וּבֵיהּ אִתְקְרִיאוּ תְּלַת אֲבָהָן שְׁבִיעִיּוֹת, כְּמָה דְאַתְּ אָמַר <small><small>(שם)</small></small> וַיְכַל אלהי''ם בַּיּוֹם הַשְּׁבִיעִי, וַיִּשְׁבּוֹת בַּיּוֹם הַשְּׁבִיעִי, וַיְבָרֶךְ אלהי''ם אֶת יוֹם הַשְּׁבִיעִי, וַיְבָרֶךְ אוֹתוֹ מִסִּטְרָא דִבְרָכָה, וַיְקַדֵּשׁ אוֹתוֹ מִסִּטְרָא דִקְדוּשָׁה, וַיִּשְׁבּוֹת בּוֹ מִסִּטְרָא דְיִחוּד, וְדָא אִיהוּ וַיְכֻלּוּ, דְאִתְכְּלִילוּ בֵּיהּ תְּלַת אֲבָהָן, דְּאִינוּן בְּרָזָא דִשְׁמָא דְע''ב, כְּגַוְונָא דְע''ב תֵּיבִין, גְּבוּרָ''ה כְּלָלָא דְרי''ו אַתְוָון דְּאִית בִּשְׁמָא דְע''ב, עַמּוּדָא דְאֶמְצָעִיתָא דְאִיהוּ ו' כְּלִיל כֹּלָּא, וְדָא אִיהוּ רָזָא <small><small>(שמות לד ו)</small></small> וַיַּעֲבֹר יהו''ה עַל פָּנָיו, ע''ב רי''ו יהו''ה, עַל פָּנָיו מַאי פָּנָיו, אַנְפּוֹי דָּא וָא''ו י''ג מְכִילָן דְּרַחֲמֵי, דְאִתְּמַר בְּהוֹן <small><small>(ישעיהו נד ז)</small></small> וּבְרַחֲמִים גְּדוֹלִים אֲקַבְּצֵךְ, גְּדוֹלִים וַדַּאי מִסִּטְרָא דְחֶסֶד, דְּאִיהוּ הָאֵ''ל הַגָּדוֹל. 
<BR><p></p>וְכֹלָּא אִתְכְּלִיל בַּשְּׁבִיעִית דְּאִיהִי מַלְכוּת, הַ שְׁבִיעִי ה' וַדַּאי בְּכָל שְׁבִיעִיּוֹת כְּלִילָא, וְאִיהִי ה' דְיוֹם הַשִּׁשִּׁי, יוֹם דָּא צַדִּיק, עֲלֵיהּ אִתְּמַר <small><small>(זכריה יד ט)</small></small> וְהָיָה יהו''ה לְמֶלֶךְ עַל כָּל הָאָרֶץ וְגוֹמֵר, אִיהוּ יוֹם הַשִּׁשִּׁי, וְיוֹם הַשְּׁבִיעִי יוֹם דְּכֻלְּהוּ יוֹמִין, וַעֲלֵיהּ אִתְּמַר <small><small>(רות ג יג)</small></small> שִׁכְבִי עַד הַבֹּקֶר, וְדָא הוּא בֹּקֶר דְּאַבְרָהָם, דִּכְתִיב <small><small>(בראשית יט כז)</small></small> וַיַּשְׁכֵּם אַבְרָהָם בַּבֹּקֶר, וַיַּשְׁכֵּם לְפוּרְקָנָא, וּבֵיהּ הַבֹּקֶר אוֹר, דְּאִתְּמַר בֵּיהּ <small><small>(משלי ו כג)</small></small> וְתוֹרָה אוֹר, וְהַאי אִיהוּ אוֹר דְּאִתְּמַר בֵּיהּ <small><small>(שמות י כג)</small></small> וּלְכָל בְּנֵי יִשְׂרָאֵל הָיָה אוֹר, וְאִיהוּ פֶּסַח דְּרוֹעָא יְמִינָא, וּבֵיהּ עֲתִידִין לִיגָאֵל. 
<BR><p></p>דָּבָר אַחֵר שִׂימֵנִי כַחוֹתָם עַל לִבֶּךָ <small><small>(שיר ח ו)</small></small>, הַאי קְרָא עַל שְׁכִינְתָּא אִתְּמַר דְּאִיהִי בְגָלוּתָא, חוֹתָם לָא כְּתִיב, אֶלָּא כַחוֹתָם, כְּהַהוּא חוֹתָם דְּגוּשְׁפַּנְקָא דְאִיהִי חוֹתָם אֱמֶת, וּבָהּ <small><small>(נ''א ודא)</small></small> חָתְמֵנוּ לְחַיִּים, וּמַאי נִיהוּ הַאי חוֹתָם דְּבָהּ חַיִּים, אֶלָּא דָא עִץ הַחַיִּים, דְּבֵיהּ בָּנֵי חַיֵּי וּמְזוֹנֵי נָפְקִין, עִץ וַדַּאי הַהוּא דְאִתְּמַר בֵּיהּ עִץ הַחַיִּים מַהֲלַךְ חָמֵשׁ מֵאוֹת שָׁנָה, וְהַאי עִץ אִיהוּ ו', מַהֲלַךְ חָמֵשׁ מֵאוֹת שְׁנִין דָּא ה', הַחַיִּים אִינוּן אַבָּא וְאִימָּא דְאִינוּן י''ה, י' אִיהוּ חָכְמָה, וּמְנָלָן דְּאִתְקְרֵי חַיִּים, כְּמָה דְאַתְּ אָמַר <small><small>(קהלת ז יב)</small></small> וְהַחָכְמָה תְּחַיֶּה בְעָלֶיהָ, ה' בֵּיהּ אִימָּא עִלָּאָה, מְנָא לָן דְּאִתְקְרֵי חַיִּים, כְּמָה דְאַתְּ אָמַר <small><small>(משלי ג יא)</small></small> עִץ חַיִּים הִיא וַדַּאי, וְתַרְוַיְיהוּ <small><small>(שם ד כב)</small></small> כִּי חַיִּים הֵם לְמוֹצְאֵיהֶם. 
<BR>
<!--$~-->
<BR><a name="דףBסחBע''א"></a><span style="font-size:35px; ">
<p></p>
<B><U><span style='color:RGB(45,104,176);'><u>דף סח ע''א</u></span><BR></U></B></span><p></p>וּשְׁכִינְתָּא תַּתָּאָה אִיהוּ רִישּׁוּמָא בְּהַאי חוֹתָמָא דְאִיהוּ חוֹתָם אֱמֶת, וְכָל צִיּוּרִין דְּהַאי חוֹתָמָא אִינוּן רְשִׁימִין בָּהּ, לְאִשְׁתְּמוֹדְעָא דְאִיהִי צִיּוּרָא דְעַמּוּדָא דְאֶמְצָעִיתָא, דְאִיהוּ אֱמֶת, אָדָם <small><small>(ס''א דא איהו)</small></small> חוֹתָם דִּילֵיהּ יו''ד ה''א וא''ו ה''א, אִיהוּ חָתִים בֵּיהּ לְחַיִּים, וּמִנֵּיהּ יָרְתִין בְּנֵי יִשְׂרָאֵל בָּנֵי חַיֵּי וּמְזוֹנֵי, חַיֵּי מִסִּטְרָא דְאַבָּא וְאִימָּא דְאִינוּן י''ה, בָּנֵי מִסִּטְרָא <small><small><span style="color=#0055ff"> (דף סח ע''א) </small></small></span>דְעַמּוּדָא דְאֶמְצָעִיתָא, דְעַל <small><small>(נ''א ועל)</small></small> שְׁמֵיהּ אִתְקְרִיאוּ יִשְׂרָאֵל לְתַתָּא בְּנִי בְכֹרִי יִשְׂרָאֵל, וְאִיהוּ ו', מְזוֹנֵי, מִסִּטְרָא דְה' דְאִיהִי הַמּוֹצִיא לֶחֶם מִן הָאָרֶץ, וּבְזִמְנָא דְיָרְתִין מִנֵּיהּ אִלֵּין תְּלַת <small><small>(נ''א תרין)</small></small> דַּרְגִּין דִּכְלִילָן בִּשְׁמֵיהּ, אִתְקְרִיאוּ יִשְׂרָאֵל לְתַתָּא בְּנוֹי דְּקוּדְשָׁא בְּרִיךְ הוּא, כְּמָה דְאַתְּ אָמַר <small><small>(דברים יד א)</small></small> בָּנִים אַתֶּם לַיהו''ה אלהיכ''ם, וּבְזִמְנָא דְיָרְתִין יִשְׂרָאֵל מִשְּׁמוֹי דְּקוּדְשָׁא בְּרִיךְ הוּא אִלֵּין תְּלַת בָּנֵי חַיֵּי וּמְזוֹנֵי, אִתְּמַר בְּהוֹן <small><small>(שיר ח ו)</small></small> כִּי עַזָּה כַמָּוְת אַהֲבָה, תַּקִּיפָא אִיהִי מִמִּיתָה אַפְרָשׁוּתָא דְקוּדְשָׁא בְּרִיךְ הוּא מִבְּנוֹי, וּמְנָלָן דְּאַפְרָשׁוּתָא אִית בֵּין קוּדְשָׁא בְּרִיךְ הוּא וּבְנוֹי, הָכָא אוֹכַח, <small><small>(ישעיה נט ב)</small></small> כִּי אִם עֲוֹנוֹתֵיכֶם הָיוּ מַבְדִּילִים וכו', וְקָשָׁה אִיהִי מִמִּיתָה, וַעֲלָהּ אִתְּמַר <small><small>(רות א יז)</small></small> כִּי הַמָּוְת יַפְרִיד בֵּינִי וּבֵינֵךְ. 
<BR><p></p>וּבְזִמְנָא דְיִשְׂרָאֵל מְקַיְּימִין פִּקּוּדַיָּא דְאוֹרַיְיתָא בִּרְחִימוּ, קָשָׁה כִשְׁאוֹל קִנְאָה <small><small>(שיר ח ו)</small></small>, דִמְקַנֵּא קוּדְשָׁא בְּרִיךְ הוּא עַל סמא''ל וְעַל נוּקְבֵיהּ, דְּאִינוּן גָּרְמִין לְבַר נַשׁ מִיתָה בְּחוֹבַיְיהוּ, וְגָרְמִין לוֹן לְמֶחטֵי, וּבְגִין דָּא עָתִיד קוּדְשָׁא בְּרִיךְ הוּא לְנַטְלָא נוּקְמָא מִנַּיְיהוּ, וּלְאַעֲבָרָא לוֹן מִן עָלְמָא, דְסמא''ל וְנוּקְבָא דִילֵיהּ אִיהִי מִיתָה, דְאִיהִי לִילִי''ת מַלְאַךְ הַמָּוְת יֵצֶר הָרָע, דְּנוּקְבָא אִיהִי עִם דְּכוּרָא, וּדְכוּרָא עִם נוּקְבָא, וְהַאי מְנָלָן, קְרָא אוֹכַח דִּכְתִיב <small><small>(בראשית ג יז)</small></small> בְּעִצָּבוֹן תֹּאכֲלֶנָּה, אָדָם חָאב בְּנוּקְבָא אִתְיַיהִיב לֵיהּ יֵצֶר הָרָע נוּקְבָא, חַוָּה חָבַת בִּדְכוּרָא אִתְיַיהִיב לָהּ יֵצֶר הָרָע מִדְּכוּרָא, וַעֲלָהּ אִתְּמַר <small><small>(שם טז)</small></small> בְּעִִצֶב תֵּלְדִי בָנִים, וְדָא אִיהוּ כִּי עַזָּה כַמָּוְת אַהֲבָה וכו' <small><small>(שיר ח ו)</small></small>. 
<BR><p></p>וְעוֹד כִּי עַזָּה כַמָּוְת אַהֲבָה, אִם יִשְׂרָאֵל יִתְעַרוּן לָהּ לְהַאי אַהֲבָה קֳדָם זִמְנָא, צְרִיכִין לְאַתְעָרָא לָהּ כִּדְקָא יָאוּת, וְאִי לַאו לָא יִתְעַרוּן לָהּ, הֲדָא הוּא דִכְתִיב <small><small>(שיר השירים ג ה)</small></small> הִשְׁבַּעִִתִּי אֶתְכֶם בְּנוֹת יְרוּשָׁלַם בִּצבאו''ת אוֹ בְּאַיְלוֹת הַשָּׂדֶה וְגוֹמֵר, דְּאוֹמָאָה אִיהִי דְלָא שַׁרְיָא עַל כָּרְסַיָּיא עַד דְּנָטִיל נוּקְמָא מֵעֲמָלֵק, דְּחִלֵּל תְּרֵין אַתְוָון דְּאִינוּן י''ה, דְּנָפִיק מִן מִילָ''ה מָ''ל י''ה, וּבְגִין דָּא <small><small>(שמות יז טז)</small></small> כִּי יָד עַל כֵּס י''ה וְדָא א. 
<BR><p></p>וְכַד מָטָא זִמְנָא לְנַקְמָא מִנֵּיהּ, וְשַׁלְהוֹבִין דְּאֶשָּׁא נָפְקִין מֵהַאי י''ה, כְּמָה דְאַתְּ אָמַר <small><small>(שיר ח ו)</small></small> רְשָׁפֶיהָ רִשְׁפֵּי אֵשׁ שַׁלְהֶבֶת י''ה, וְאִינוּן שַׁלְהוֹבִין דְּאִישׁ וְאִשָּׁה, דְּתַמָּן אֵ''שׁ אֵ''שׁ, וְתַמָּן י''ה, אִישׁ כְּמָה דְאַתְּ אָמַר <small><small>(שמות טו ג)</small></small> יהו''ה אִישׁ מִלְחָמָה, דְנָטִיל נוּקְמִין מִפַּרְעֹה וּמֵעַמֵּיהּ, אִשָּׁה דָא שְׁכִינְתָּא דְאִתְּמַר בָּהּ <small><small>(משלי יח כב)</small></small> מָצָא אִשָּׁה מָצָא טוֹב וְגוֹמֵר. 
<BR><p></p>דָּבָר אַחֵר שִׂימֵנִי כַחוֹתָם, כֹּ''חַ תָּ''ם, כֹּ''חַ דָּא שְׁכִינְתָּא עִלָּאָה, כֹּ''חַ מָ''ה מִן חָכְמָה, וַעֲלָהּ אִתְּמַר <small><small>(במדבר יד יז)</small></small> וְעַתָּה יִגְדַּל נָא כֹּחַ אדנ''י, תָּ''ם דָּא יִשְׂרָאֵל דִּלְעִילָא, דְעַל שְׁמֵיהּ אִתְקְרִי יַעֲקֹב תָּם, כְּמָה דְאַתְּ אָמַר <small><small>(בראשית כה כז)</small></small> וְיַעֲקֹב אִישׁ תָּם, וּבְגִין דְּאִיהוּ דִיּוֹקְנָא דְחוֹתָם אֱמֶת דִּלְעִילָא, אִתְּמַר בֵּיהּ <small><small>(מיכה ז כ)</small></small> תִּתֵּן אֱמֶת לְיַעֲקֹב, וּמָאן דְּאִשְׁתַּדַּל בְּאוֹרַיְיתָא דְאִתְקְרֵי תּוֹרַת אֱמֶת, דִּיּוֹקְנֵיהּ חֲקִיקָא לְעִילָא בְּהַהוּא חוֹתָם אֱמֶת, וּמָאן דִּמְשַׁקֵּר בָּהּ כְּאִלּוּ אַפִּיל אוֹרַיְיתָא לְתַתָּא, הֲדָא הוּא דִכְתִיב <small><small>(דניאל ח יב)</small></small> וְתַשְׁלֵךְ אֱמֶת אַרְצָה, וּבְהַהוּא זִמְנָא נָפִיל דִּיּוֹקְנֵיהּ וְחוֹתָמֵיהּ לְתַתָּא, וְנָפִיל מַזָּלֵיהּ, וְאִסְתַּלַּק הַהוּא כֹּחַ מִנֵּיהּ, בְּהַהוּא זִמְנָא סמא''ל וְחֵילֵיהּ דְּאִינוּן חֵיוָון וּבְעִירָן וְעוֹפִין מְסָאֲבִין רָדְפִין אַבַּתְרֵיהּ, הֲדָא הוּא דִכְתִיב <small><small>(איכה א ו)</small></small> וַיֵּלְכוּ בְלֹא כֹחַ לִפְנֵי רוֹדֵף. 
<BR><p></p>אִם תָּב בִּתְיוּבְתָּא תָּב הַהוּא כֹּחַ לְגַבֵּיהּ דְּאִיהִי שְׁכִינְתָּא עִלָּאָה, בְּהַהוּא זִמְנָא אִתְקַיַּים בֵּיהּ <small><small>(ישעיה מג ד)</small></small> וְאֶתֵּן אָדָם תַּחְתֶּיךָ וּלְאֻמִּים תַּחַת נַפְשֶׁךָ, מַאי אָדָם הָא אוּקְמוּהוּ אַל תִּקְרֵי אָדָם אֶלָּא אֱדוֹם, וּלְאוּמִּים וּלְאֹם מִלְאוֹם יֶאֱמָץ <small><small>(בראשית כה כג)</small></small>, בְּהַהוּא זִמְנָא אוּמָה דְיִשְׂרָאֵל יִתְקְפוּן <small><small>(נ''א יתגברון)</small></small> עַל אוּמָה דְעִשָׂו, בְּחֵילָא דְהַאי כֹּחַ דְּאִתְלַבַּשׁ בְּשֶׁבַע תֵּיבִין דְּעוֹבָדָא דִבְּרֵאשִׁית, כ''ח אַתְוָון שְׁכִינְתָּא עִלָּאָה, שֶׁבַע תֵּיבִין כְּלִילָן בִּשְׁכִינְתָּא תַּתָּאָה. 
<BR><p></p>וְהַאי כֹּ''חַ אִיהוּ רָזָא דְכ''ח פִּרְקִין דְּעִִשֶׂר אֶצְבָּעוֹת, דִּבְהוֹן וְהָיָה כַּאֲשֶׁר יָרִים מֹשֶׁה יָדוֹ וְגָבַר יִשְׂרָאֵל <small><small>(שמות יז יא)</small></small>, וּבְגִין דָּא אוּקְמוּהוּ זִכְרוֹנָם לִבְרָכָה לְמִי נוֹשְׂאִים כַּפַּיִם לְרוּם הַשָּׁמַיִם, דְּצָרִיךְ הַאי כֹּחַ לְסַלְקָא לֵיהּ לְגַבֵּי חָכְמָה, וְדָא אִיהוּ רוּם שָׁמַיִם, וְאִיהוּ יו''ד ה''א וא''ו ה''א דְשָׁארֵי בְּעִִשֶׂר אֶצְבְּעָן, עַל הַאי כֹּחַ, וְאִיהוּ חָכְמָה כֹּ''חַ מָ''ה, וְהַאי כֹּחַ עֲלֵיהּ אִתְּמַר <small><small>(דניאל א ד)</small></small> וַאֲשֶׁר כֹּחַ בָּהֶם לַעֲמוֹד בְּהֵיכַל הַמֶּלֶךְ, לַעֲמוֹד בִּצְלוֹתָא דַעֲמִידָה, בְּהֵיכַל הַמֶּלֶךְ סְתָם דָּא אדנ''י דְּסָלִיק לְחוּשְׁבַּן הֵיכָ''ל, וְהַאי כֹּ''חַ אִיהוּ רָזָא <small><small>(דברים ו ד)</small></small> דְיהו''ה אלהינ''ו <small><small>(דף סח ע''ב)</small></small> יהו''ה, כוז''ו במוכס''ז כוז''ו, וַעֲלֵיהּ אִתְּמַר כָּל הָעוֹנֶה אָמֵן יְהֵא שְׁמֵיהּ רַבָּא מְבָרַךְ בְּכָל כֹּחוֹ, דְאִיהוּ כֹחַ דְּאִתְלַבַּשׁ בִּתְרֵין דְּרוֹעִין דְּאִינוּן חֶסֶד וּגְבוּרָה, וְצָרִיךְ לְסַלְקָא לֵיהּ לְגַבֵּי י' דְּאִיהוּ רוּם שָׁמַיִם, וּלְנַחְתָא לֵיהּ לְגַבֵּי ו' דְאִיהוּ שָׁמַיִם, דַּעֲלֵיהּ אִתְּמַר <small><small>(מלכים א א לב)</small></small> וְאַתָּה תִּשְׁמַע הַשָּׁמַיִם, כַּד נָחֲתָא לֵיהּ לְגַבֵּי עַמּוּדָא דְאֶמְצָעִיתָא, לְמִפְרַק בָּהּ לְיִשְׂרָאֵל בְּנוֹי, וְכַד סָלִיק לָהּ לְגַבֵּי רוּם הַשָּׁמַיִם דְּאִיהִי י', לְמֵיטַל נוּקְמָא מֵעֲמָלֵק. 
<BR><p></p>וְדָא אִיהוּ וְהָיָה כַּאֲשֶׁר יָרִים מֹשֶׁה יָד''וֹ <small><small>(שמות יז יא)</small></small>, וְאִיהוּ יַד ו', וְאִיהוּ יוּ''ד, וְאִיהוּ י''ה, וּלְבָתַר נָחִית הַאי כֹּ''חַ לְגַבֵּי וָא''ו, דְּאִיהוּ י''ג מְכִילָן דְּרַחֲמֵי, לְמִפְרַק לִבְנוֹי דְּיִשְׂרָאֵל, כְּמָה דְאַתְּ אָמַר <small><small>(ישעיה נד ז)</small></small> וּבְרַחֲמִים גְּדוֹלִים אֲקַבְּצֵךְ, וְכ''ח בְּהַאי וָא''ו אִשְׁתַּלִּים וְאִתְעֲבִיד אֵ''ם, בְּהַהוּא זִמְנָא <small><small>(בראשית ג כ)</small></small> כִּי הִיא הָיְתָה אֵ''ם כָּל חָ''י, וְדָא חַ''י עָלְמִין, דְּבָהּ אִתְמַלֵּי וְאִשְׁתַּלִּים בְּחַ''י בִּרְכָאָן דִּצְלוֹתָא. 
<BR><p></p>הֵ''א הֵ''א תַּלְיָין מִן תְּרֵין ה''ה, דְּאִינוּן הֵ''א הֵ''א בְּחוּשְׁבָּנָא י''ב, וּמִנַּיְיהוּ תַּלְיָין אַתְוָון כְּפוּלִים, וְאִינוּן תַּלְיָין מִן תְּרֵין ה''ה פְּשׁוּטוֹת, וּבְהוֹן סָלְקִין לְחוּשְׁבַּן יָ''ד, וְדָא אִיהִי כִּי יָ''ד עַל כֵּס י''הּ <small><small>(שמות יז טז)</small></small>, וְכֵן וָא''ו י''ג מְכִילִין דְּתַלְיָין מִן ו''ו פְּשׁוּטָה, וּבָהּ אִשְׁתַּלִּים י''ד, וְדָא אִיהוּ יָד לְיָד לֹא יִנָּקֶה רָע <small><small>(משלי יא כא)</small></small>, דָּא עֲמָלֵק, לְעִילָא וְתַתָּא נָטִיל נוּקְמָא מִינֵיהּ, נָטִיל נוּקְמָא לְעִילָא בְּיָ''ד, וּלְתַתָּא בְּיָ''ד, וְדָא אִיהוּ הִנֵּה יַ''ד יהו''ה הוֹיָה <small><small>(שמות ט ג)</small></small>, ו' ו' הֵ''א <small><small>(נ''א ו' וה''א עם ו')</small></small> וְה''ה אִינוּן כ''ח, יוּ''ד כ' וְתַלְיָין מִן י' פְּשׁוּטָה הֲרֵי כ''א, כְּחוּשְׁבַּן אהי''ה, וְסָלִיק כֹּלָּא מ''ט אַנְפִּין דְּאוֹרַיְיתָא, כְּגַוְונָא דָא כֹּ''חַ דְּאִיהוּ תְמַנְיָא וְעִִשְׂרִין, אהי''ה דְּאִיהוּ כ''א, הֲרֵי מ''ט, וְכֹלָּא יו''ד ה''א וא''ו ה''א, יהו''ה, יו''ד ה''א וא''ו ה''א מ''ה, יהו''ה ד', סָלִיק מ''ט. 
<BR><p></p>לְבוּשָׁא דְיוּ''ד חֶסֶד, לְבוּשָׁא דְהֵ''א גְבוּרָה, לְבוּשָׁא דְוָא''ו תִּפְאֶרֶת, לְבוּשָׁא דְהֵ''א מַלְכוּת, נֶצַח קִשּׁוּרָא דִילֵיהּ חֶסֶד, הֲדָא הוּא דִכְתִיב <small><small>(תהלים טז יא)</small></small> נְעִימוֹת בִּימִינְךָ נֶצַח, הוֹד קִשּׁוּרָא דִילֵיהּ גְּבוּרָה, צַדִּיק קִשּׁוּרָא דִילֵיהּ עַמּוּדָא דְאֶמְצָעִיתָא, דְּגוּף וּבְרִית חַשְׁבִינָן חָד, מַלְכוּת שְׁלִימוּ דִלְהוֹן, אִיהִי שְׁלִימוּ דְעִלָּאִין וְתַתָּאִין. 
<BR><p></p>כֶּתֶר עִִלְיוֹן דָּא אִיהוּ שְׁלִימוּ דְחַמְשִׁין שַׁעֲרֵי בִינָה, וְדָא אִיהוּ דְלָא אִתְיַיהִיב לְמֹשֶׁה, דַעֲלֵיהּ אִתְּמַר <small><small>(איוב כא ז)</small></small> נָתִיב לֹא יְדָעוֹ עָיִט, וַעֲלֵיהּ אָמְרוּ זִכְרוֹנָם לִבְרָכָה בְּמוּפְלָא מִמָּךְ אַל תִּדְרוֹשׁ וכו', בְּגִין דְּאִיהוּ מָקוֹר דְּלֵית לֵיהּ סוֹף, וּבִמְקוֹרָא דְלֵית לֵיהּ סוֹף מָאן יְכִיל לְאַשָּׂגָא וּלְאַשְׁכָּחָא לֵיהּ <small><small>(סיפא)</small></small>. 
<BR><p></p>קָם סָבָא וְשָׁאִיל וְאַמַּאי אִתְקַשַּׁר נֶצַח עִם חֶסֶד כְּמָה דְאוּקִימְנָא נְעִימוֹת בִּימִינְךָ נֶצַח <small><small>(תהלים טז יא)</small></small>, וְכֵן הוֹד עִם גְּבוּרָה, אֶלָּא בְּגִין דִּדְרוֹעָא יְמִינָא לָא אִית בֵּיהּ אֶלָּא תְּלַת פִּרְקִין, וְכֵן בִּשְׂמָאלָא, וּבְגִין דָּא אִתְקַשַּׁר שׁוֹקָא יְמִינָא דְאִית בָּהּ תְּלַת פִּרְקִין עִם דְּרוֹעָא יְמִינָא לְשַׁרְיָא בֵּיהּ הֵ''א, וְכֵן דְּרוֹעָא שְׂמָאלָא עִם שׁוֹקָא שְׂמָאלָא לְשַׁרְיָא בֵּיהּ הֵ''א, וְכֵן גּוּף וּבְרִית אִינוּן ו' ו', וְשַׁרְיָא בְהוֹן א דְּאִיהִי אִימָּא, וְאִתְעֲבִידוּ י''ג וָא''ו, יוּ''ד שַׁרְיָין בְּעִִשֶׂר אֶצְבְּעָאן דִּידַיִן וּבְעִִשֶׂר אֶצְבְּעָאן דְּרַגְלִין, מִשׁוּם דְּאַתְחַלְתָּא דִשְׁמָא קַדִּישָׁא מֵחָכְמָה שַׁרְיָא דְאִיהִי בְאֶצְבְּעָן. 
<BR><p></p>כֶּתֶר עִלָּאָה שַׁרְיָא בְרֵישָׁא דְבַר נַשׁ, דְּתַמָּן מַחֲשָׁבָה סְתִימָאָה, וּכְמָה דְמַחֲשָׁבָה אִיהִי סְתִימָא, כַּךְ אִיהוּ סָתִים, אֵין סוֹף אִתְקְרֵי מִלְּגָאו, כֶּתֶר עִלָּאָה מִלְּבָר, כִּתְרָא דְרֵישָׁא עִלָּאָה, אַרְבַּע יְסוֹדִין דְּגוּפָא בְּהוֹן שַׁרְיָא יהו''ה, וְדָא אִיהוּ כֹּל הַנִּקְרָא בִשְׁמִי וְלִכְבוֹדִי בְּרָאתִיו יְצַרְתִּיו אַף עֲשִׂיתִיו <small><small>(ישעיה מג ז)</small></small>, בְּרָאתִיו דָּא נִשְׁמָתָא קַדִּישָׁא דְאִיהִי עוֹלָם הַמַּחֲשָׁבָה, יְצַרְתִּיו דָּא רוּחַ מְמַלְּלָא דְמִינֵיהּ חֵיוָון <small><small>(נ''א חיין)</small></small> מְמַלְּלִין, עֲשִׂיתִיו דָּא נֶפֶשׁ דְּתַמָּן עֲשִׂיָּיה, דְשַׁרְיָא בְּרַמַ''ח פִּקּוּדִין. 
<BR>
<!--BODY_END-->
<!--_LEND-->       </div>
</body>

<!-- Mirrored from www.toratemetfreeware.com/online/f_01153_part_24.html by HTTrack Website Copier/3.x [XR&CO'2014], Thu, 11 Aug 2016 11:30:19 GMT -->
</html>
 