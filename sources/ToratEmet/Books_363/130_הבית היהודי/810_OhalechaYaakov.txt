&UniqueId=1950&CosmeticsType=#nik=1#rnft=2#is3=14#is4=20#ip4=<BR><br>_nbsp;_nbsp;#ix4=<br>#irfb4=1#sil=4#bs3=20#bs4=24#pr3=<br><hr><br><br>#pr4=<br><hr><br>#rep4=(=<small><small>(^^)=)</small></small>#rep5=[[=<b>^^]]=</b>&TextSource=הרב יעקב ישראל לוגאסי שליט''א&ForcedBookName=אהליך יעקב - הבית היהודי הקמתו ושמירתו
$ אוהליך יעקב
בעניין הבית היהודי הקמתו ושמירתו
הרב יעקב ישראל לוגאסי שליט''א

<div style='font-size:90%'>
# פרק א' - פרק הנושא אשה - יעוץ והדרכה לבא לשאת אשה

@ א. עֲשֵׂה לְךָ רַב

בְּפֶרֶק זֶה נְבָאֵר, בְּסִיַּעְתָּא דִשְׁמַיָּא, דְּרָכִים וְעֵצוֹת כְּלָלִיּוֹת אֲשֶׁר בְּדֶרֶךְ כְּלָל שָׁוִים הֵם לְכָל הַבָּא לָשֵׂאת אִשָׁה, אֶלָא. שֶבָּרוּר כִּי אֵין הַדְּבָרִים הֲלָכוֹת פְּסוּקוֹת, וְיֵשׁ לְכָל בָּחוּר שֶׁהִגִיעַ לְפִרְקוֹ לְהִתְיָעֵץ עִם רַבּוֹ הַמַכִּירוֹ וְיוֹדֵעַ טְבָעָיו וְכִשׁוּרָיו לְהוֹרוֹת לוֹ הַדֶּרֶךָ הַנְכוֹנָה עֲבוּרוֹ, כֵּיוָן. שֶהָעֵצוֹת מִשְתַּנוֹת לְפִי אָפְיוֹ וְטִבְעוֹ וּמִדּוֹתָיו שֶׁל כָּל בָּחוּר וּבָחוּר, וְאֵין הַצָעָה וְעֵצָה הַמַתְאִימָה לְבָחוּר זֶה מַתְאִימָה לְאַחֵר. הַדְּבָרִים אֲמוּרִים הֵן לְגַבֵּי גִיל הַנִשּׂוּאִין - שֶׁיֶּשְׁנָם כָּאֵלֶה שֶׁיֵּשׁ לְהַצִיעַ לָהֶם לְהִנָשֵּׂא מִיָּד, וְיֶשְׁנָם כָּאֵלֶה. שֶיֵּש לְהַצִיעַ לָהֶם לְהַמְתִּין, וְהֵן לְגַבֵּי עַל מָה וְעַד כַּמָה לְהַקְפִּיד בְּתֹאַר וּמִדּוֹת הַבַּת זוּג, שֶׁאֵין הַדְּבָרִים. שָוִים לְכָל אֶחָד. לָכֵן אֵין חָכָם, אֶלָא הַמִתְיָעֵץ עִם רַבּוֹ הָאָהוּב וְהָאוֹהֵב, הַיּוֹדֵעַ נֶפֶשׁ תַּלְמִידוֹ וְחָפֵץ בְּטוֹבָתוֹ, וְאֵין הַקָּדוֹש בָּרוּךְ הוּא מֵבִיא תַּקָּלָה עַל יְדֵי חַכְמֵי יִשְׂרָאֵל, וְהַשׁוֹמֵעַ לְעֵצָה - חָכָם, כִּי אַחַר הַכּל אֵין בְּיָדֵינוּ, רַק לַעֲשׂוֹת הִשְׁתַּדְּלוּת בְּנוֹשֵׂא זֶה וְתוּ לֹא.

זִוּוּגוֹ שֲׁל אָדָם קָשֶׁה כִּקְרִיעַת יַם סוּף, וְאֶפְשָׁר לְהַסְבִּיר שֶׁהַכַּוָּנָה מִבְּחִינָתֵנוּ, שֶׁהֲרֵי מִבְּחִינָתוֹ יִתְבָּרַךְ כֹּל יָכוֹל הוּא, אוּלָם מִבְּחִינָתֵנוּ קָשָׁה הִיא הַהַכְרָעָה אֵיזֶה זִוּוּג מַתְאִים וְאֵיזֶה לֹא. כְּמוֹ לְהַכְרִיעַ וְלִפְסֹק יָם לִשְׁנֵי חֲלָקִים וְלִסְלל בּוֹ דֶּרֶךְ לָלֶכֶת בָּהּ - כֵּן קָשֶׁה לְהַכְרִיעַ וְלִפְסֹק מַהוּ הַזִּוּוּג הַנָכוֹן לִשְׁלֵמוּת הָאָדָם. וּכְמוֹ שֶׁפֵּרְשׁוּ ''מָצָא אִשָׁה מָצָא טוֹב'' - כַּאֲשֶׁר מָצָא אִשָׁה כִּמְצִיאָה מִן הַשָּמַיִם, שֶׁלֹא בְּכֹחוֹת עַצְמוֹ, אֶלָא בְּסִיַּעְתָא דִּשְׁמַיָּא - אֲזַי מָצָא טוֹב, אוּלָם הַחוֹשֵׁב ''מוֹצֵא אֲנִי'' - שֶׁהַדָּבָר תָּלוּי בּוֹ, בְּכֹחוֹתָיו וּבְשִׂכְלוֹ, אֲזַי... וּכְמוֹ שֶׁפֵּרֵשׁ הַגְרָ''א עַל הַפָּסוּק ''אִם ה' לֹא יִבְנֶה בַיִת שָוְא עָמְלוּ בוֹנָיו בּוֹ'' - בַּיִת הוּא הַזִוּוּג. וְאָמַר ''אִם ה' לֹא יִבְנֶה בַיִת'' - שָׁוְא הוּא עֵסֶק בְּנֵי הָאָדָם בְּעִנְיָן הַזִּוּוּג, לְפִי שֶׁהַכּל מֵאִתּוֹ יִתְבָּרַךְ. וּמוּבָא בַּסֵפֶר ''בִּנְיָן עֲדֵי עַד'': אֵין לַצָעִיר לִסְמֹךְ עַל עַצְמוֹ, כֵּיוָן שֶׁהוּא חֲסַר נִסָיוֹן, אֶלָא יוֹתֵר יֵשׁ לִסְמֹךְ עַל דַּעַת הַהוֹרִים. בְּמִקְרִים שֶׁאֵין הַשְׁקָפוֹתָיו זֵהוֹת עִם אֵלוּ שֶׁל הַהוֹרִים, כְּגוֹן בָּנִים מִבָּתִּים חִלוֹנִיִּים, עָלָיו לְהִתְיָעֵץ עִם רַבּוֹתָיו אוֹ אַבְרֵכִים מְנֻסִים, מִפְּנֵי שֶׁרַבִּים הֵם הַדְּבָרִים הַנִרְאִים חֲשׁוּבִים לַצָעִיר, וּבֶאֱמֶת אֵינָם כֹּה חֲשׁוּבִים, אוֹ לְהֵפֶךְ. בַּעַל הַנִסָיוֹן שׁוֹפֵט בְּעֵינַיִם אֲחֵרוֹת אֶת הֶחָשׁוּב וְהַטָּפֵל, וְיוֹדֵעַ כֵּיצַד יֵשׁ לִבְחֹן כָּל פְּרָט.

יֵשׁ לָדַעַת, שֶׁיְּדִידֵי הַצַד הַשֵׁנִי נוֹטִים מְאֹד לְהַגְזִים בְּשִׁבְחָם שֶׁל מְקֹרְבֵיהֶם, וּמֵאִידָךְ, אִם הַנִשְׁאָל צָעִיר, יִתָּכֵן וְהוּא חוֹתֵךְ אֶת הַדְּבָרִים בְּחַד צְדָדִיּוּת - לְחִיּוּב אוֹ לִשְׁלִילָה - מִשׁוּם חֶסְרוֹן הֲבָנָתוֹ, לְגַבֵּי הַהֶבֵּטִים הַשׁוֹנִים שֶׁבָּהֶם אֶפְשָר לְהַעֲרִיךְ כָּל תְּכוּנָה.

@ ב. אין לגשת לשתי הצעות לסרוגין

אֵין לָגֶשֶׁת בְּשׁוּם אֹפֶן לִשְׁתֵּי הַצָעוֹת לְסֵרוּגִין, שֶׁכֵּן שִׁדּוּךְ אֵינוֹ עִנְיָן מִסְחָרִי, אֶלָא עִנְיָן אִישִׁי, רִגְשִׁי וּפְנִימִי. אָמְנָם אִם נִקְלָעִים לְמַצָב שֶׁל אִי יְכֹלֶת הַחְלָטָה, יֵשׁ מָקוֹם בְּמִקְרִים מְסֻיָּמִים לִקְבֹּעַ הֲפוּגָה וּלְנַסוֹת הַצָעָה אַחְרֶת, אֲבָל דָּבָר זֶה רָאוּי שֶׁיֵּעָשֶׂה רַק אַחַר הִתְיָעֲצוּת עִם רַבּוֹתָיו אוֹ תַּלְמִיד חָכָם בַּעַל נִסָיוֹן.

@ ג. במה נכון לבדוק את האשה

נְצַטֵּט כָּאן הַנְהָגָה כְּלָלִית לַמַגִיעַ לְפֶרֶק הַנוֹשֵׂא אִשָׁה מֵאֵת הַגָאוֹן רַבִּי שִׁמְשׁוֹן רְפָאֵל הִירְשׁ: בְּבָחְרְךָ רַעְיָה לִהְיוֹת חֲבֶרְתְּךָ וְאֵשֶׁת בְּרִיתְךָ, עָלֶיךָ לָשִׂים עַיִן וּלְהִתְבּוֹנֵן אִם הָאִשָׁה הַהִיא תּוּכַל בֶּאֱמֶת לִהְיוֹת חֲבֶרְתְּךָ בַּחַיִּים, לִהְיוֹת עֵזֶר כְּנֶגְדְּךָ, לִבְנוֹת עִמָהּ יַחַד אֶת בֵּיתְךָ, וּלְהָבִיא לִידֵי שְׁלֵמוּת אֶת תְּעוּדַת חַיֶּיךָ, וְאִם כָּל זֹאת מָצָאתָ בָּהּ, אָז בְּחַר לְךָ, אוּלָם חָלִילָה לְךָ לָשִׂים כָּל מַעְיָנֶיךָ וְאַדִּיר חֶפְצְךְ רַק בְּהוֹן וִיפִי הַגוּף אוֹ בְּחֶלְקַת לָשׁוֹן וְנִיב שְׂפָתַיִם, רַק שִׂים עֵינֶיךָ וְלִבְּךָ בְּיִחוּד עַל לֵב מַתָּנָה נֶפֶש יְקָרָה וַעֲדִינָה, וְחָכְמַת נָשִׁים. אִם נָחוּץ לְךָ גַם כֶּסֶף לְחוֹנֵן אֶת בֵּיתְךָ, אוֹ אִם מִשְׁפַּחַת הַכַּלָה תִּתֵּן לְךָ כֶּסֶף וְהוֹן בִּרְצוֹנָהּ הַטּוֹב, רַק אָז תּוּכַל לְקַחְתּוֹ מִמֶנָה - אֲבָל אוֹי לְךָ וּלְבֵיתְךָ אֲשֶׁר תִּבְנֶה, אִם תִּקַּח לְךָ אִשָׁה רַק בִּגְלַל הַהוֹן וְהַכֶּסֶף אֲשֶׁר תַּכְנִיס לְךָ, וְהַכֶּסֶף נֶחְשָׁב בְּעֵינֶיךָ לְעִקַר חֶפְצְךָ לְהָבִיא אֵלֶיךָ עַל יְדֵי עֲקֶרֶת הַבַּיִת, אוֹ אִם תֵּצֵא לָרִיב בַּעֲבוּר חֶסְרון כֶּסֶף מֵהַסְכוּם אֲשֶׁר הִבְטִיחוּ לָתֵת לְךָ, אוֹ גַם לִפְעָמִים בִּגְלַל הַחִסָרוֹן הַזֶּה תְּבַטֵּל אֶת תְּנַאי הַבְּרִית וְתַעֲזֹב וְתַרְחִיק מִמְךָ אֶת אֲרוּסָתְךָ בַּעֲבוּר זֶה, בַּעֲבוּר כִּי קָצְרָה יָדָהּ לְהָבִיא אֶת הַכֶּסֶף וְהַהוֹן אֲשֶׁר שָׁאַלְתָּ מִמֶנָה. הַאִם תְדַמֶה וּתְקַוֶּה שֶׁהַהוֹן וְהָעשֶׁר אֲשֶׁר תְּקַבֵּל בְּאֹפֶן כָּזֶה יָבִיא לְךָ בְּרָכָה בַּחַיִּים?!

@ ד. במה לבדוק במשפחתה

עוֹד כָּתַב רַבִּי שִׁמְשׁוֹן רְפָאֵל הִירְשׁ: עָלֶיךָ לִבְחֹן בְּיוֹתֵר אֶת תְּכוּנַת הַנֶפֶשׁ וּמִדּוֹת לֵבָב הָרַעְיָה אֲשֶׁר תַּחְפֹּץ לְקַחְתָּהּ לְךָ לְאִשָׁה, אֲבָל יַעַן כִּי תְּכוּנַת הָאִישׁ וְהָאִשָׁה לָרֹב תִּתְרָאֶה גַם נִכֶּרֶת הִיא בְּיִחוּד בַּחַיִּים וְעַל יְדֵי הַחַיִּים, וְהָעַלְמָה, הֲלֹא נִכְנֶסֶת לַחַיִּים בְּיִחוּד רַק עַל יְדֵי נִשּׂוּאִין, אֲזַי שִׂים עֵינֶיךָ בְּמִשְפָּחָה אֲשֶר תְּכוּנָתָהּ וְטִיבָהּ בַּחַיִּים כְּבָר נוֹדָעִים לְךָ. חֲקֹר וּדְרֹש עַל מִשְׁפַּחַת הָאִשָּה בְּטֵרֶם תִּקָּחֶנָה לְךְ. וְלָכֵן, בִּרְאוֹתְךָ מִשְפָּחָה כָּזֹאת אֲשֶׁר רִיב וּמָדוֹן יִשְׂרְרוּ בָּהּ, אֲשֶׁר עַזּוּת מֶצַח וּפֶה דּוֹבֵר נְבָלָה יִשְׁלְטוּ בְּקִרְבָּהּ, אֲשֶׁר בָּהּ נֶעְדָּרָה אַהֲבַת אֲנָשִים אוֹ אֵיבָה שְׁמוּרָה לָהֶם - אַל תִּתְחַתֵּן עִמָהּ, יַעַו מִשְׁפָּחָה כָּזֹאת בֶּטַח אֵינֶנָה נְקִיָּה גַם בְּיִחוּסָהּ. מוּבָן מֵאֵלָיו כִּי עָלֶיךְ לִהְיוֹת רָחוֹק מִכָּל נִשּׂוּאִין הָאֲסוּרִים עָלֶיךָ מִן הַתּוֹרָה וּגְזֵרַת חֲכָמִים. בַּקֵּשׁ לְךָ תָּמִיד - כֵּן אָמְרוּ חֲכָמֵינוּ זַ''ל - לָקַחַת לְךָ בַּת תַּלְמִיד חָכָם, בַּת אִישׁ אֲשֶׁר זָכָה כִּי בְּנֵי דּוֹרוֹ יִתְּנוּ אֵמוּן בּו וִימַנוּ אוֹתוֹ בְּאֵיזוֹ מִשְׂרָה בִּקְהַל עֲדָתָם, וּבְיִחוּד בַּת אִישׁ כָּזֶה אֲשֶׁר תּוּכַל לְקַוּוֹת כִּי בִּתּוֹ לָמְדָּה בְּבֵית הוֹרֶיהָ חָכְמַת חַיִּים בִּהְיוֹתָהּ בִּנְעוּרֶיהָ בֵּית אָבִיהָ, וּלְעֵינֶיהָ הָיְתָה הַנְהָגַת. בִּית הוֹרֶיהָ לְמָשָׁל נֶאֱמָן לְהוֹעִיל גַם בְּעַד חַיֶּיהָ הַבָּאִים. אִם מִשְפָּחָה הַנְגוּעָה בְּמַחֲלָה, קְשוּרָה בְּתוֹר מַחֲלַת יְרֻשָׁה מֵאָבוֹת לְבָנִים, הֲלֹא אִם נִמְשְכָה בִּשְנֵי דּורוֹת, אַל תִּתְחַתֵּן עִמָהּ. וּכְמוֹ שֶעָלֶיךָ לִהַבִּיט בִּבְחִירַת רַעְיָתְךָ בְּיִחוּד עַל בְּרִיאוּת הָרוּחַ וְהַלֵב שֶל הָאִשָּה שֶׁתַחְפֹּץ לְאַרְסָהּ לְךָ לְאִשָׁה - כֵּן עָלֶיךָ לְהַבִּיט עַל בְּרִיאוּת גוּפָהּ, לְמַעַן תִהְיֶה מֻכְשֶׁרֶת לָשֵׂאת וְלִסְבּל אֶת כֹּבֶד הֲלִיכוֹת הַבַּיִת וְתוּכַל לִהְיוֹת נוֹשֵׂאת עִמְךָ בְּעל הַחַיִּים.

@ ה. עד כמה להשתדל בענייני שדוכין ?

הַרְבֵּה שׁוֹאֲלִים הַאִם יֵשׁ לִסְמֹךְ עַל ''בִּטָּחוֹן'' בְּעִנְיְנֵי שִׁדּוּכִין כְּמוֹ בְּכָל צָרְכֵי הָאָדָם, אוֹ כֵּיוָן שֶׁמְדֻבָּר בְּמִצְוָה, עָלָיו לְהִשְׁתַּדֵּל בְּכָל יְכָלְתּוֹ כְּמוֹ שֶׁמִשְׁתַּדֵּל לְהַשִּׂיג תְּפִלִין מְהֻדָּרות אוֹ אֶתְרוג נָאֶה?

[[וּבְכֵן, הנֵה לְךָ דַּעַת תוֹרָה: ]]

כָּתַב רַבֵּנוּ הַגְרָ''א (אור יהל בבאור ההיכלות פרשׁת פקודי היכל ו') וְאָמַר, שֶׁיֵּשׁ לִבְטֹחַ בָּזֶה עַל ה', כְּמוֹ שֶׁהוּבָא בְּמועֵד קָטָן (יח ע''ב): מִן הַתוֹרָה וּמִו הַנְבִיאִים וּמִן הַכְּתוּבִים שֶׁמֵה' אִשָׁה לְאִישׁ. מִן הַתּוֹרָה - ''מֵה' יָצָא הַדָּבָר''. מִן הַנְבִיאִים - ''וְלֹא יָדְעוּ כִּי מֵה' הוּא''. מִן הַכְּתוּבִים - ''וּמֵה' אִשָׁה מַשְׂכֶּלֶת'', וּכְמוֹ שֶׁכָּתוּב: ''אִם ה' לֹא יִבְנֶה בַיִת שָׁוְא עָמְלוּ בוֹנָיו בּוֹ'', שֶהוּא הַזִּוּוּג שֶׁנִקְרָא בִּנְיַן בַּיִת, כַּיָּדוּעַ. וְאָמַר אִם ה' כוּ' - שֶׁשָׁוְא הוּא עֵסֶק בְּנֵי אָדָם בְּעִנְיַן הַזִּוּוּג, שֶׁהַכּל הוּא מֵאֵת ה'. וְזֶה שֶׁכָּתִוּב ''אַךְ הֶבֶל בְּנֵי אָדָם כָּזָב בְּנֵי אִישׁ, בְּמֹאזְנַיִם לַעֲלוֹת הֵמָה מֵהֶבֶל יָחַד כוּ'''.

וּמָרָן הַגָאוֹן רַבִּי שְׁלֹמה זַלְמָן אוֹיֶערְבַּךְ זַצַ''ל אָמַר בָּזֶה, דְּמַה שֶׁכָּתַב רַבֵּנוּ הַגְרָ''א שֶאֵין לְהִשְתַּדֵּל בְּעִנְיַן שִׁדּוּכִין, אֵין הַכַּוָּנָה לֹא לְהִשְׁתַּדֵּל כְּלָל - רַק יִשְׁתַּדֵּל פָּחוֹת מִמַה שֶׁמִשְׁתַּדֵּל בִּשְׁאָר צְרָכָיו. עַד כָּאן. וְנִרְאֶה הַיּוֹם, שֶׁיֵּשׁ שַׁדְּכָנִים וְשַׁדְּכָנִיּוֹת לָרֹב, מְחֻיָּב הוּא לִפְנוֹת לְכַמָה מֵהֶם, וּמִדֵּי פַּעַם לְהִתְקַשֵׁר לְזָכְרוֹ ולְהִתְעַנְיֵן עֲבוּרוֹ, וּבְוַדַּאי שֶׁזוֹ הִשְׁתַּדּלוּת מְחֻיֶּבֶת וּמַסְפֶּקֶת.

@ ו. באיזה גיל להנשא ?

בָּרוּר שֶׁאֵין בָּזֶה תְּשׁוּבָה מְסֻיּמת הַשָׁוָה לְכָל הַבָּא לְהִנָשֵׂא, וּנְצַיֵּן בָּזֶה כַּמָה פְּרָטִים.

[[1. בֶּן יְשִׁיבָה שַׁקְדָן.]]

בַּחוּר יְשִיבָה שֶׁתוֹרָתוֹ אֻמָנוּתוֹ וְשַקְדָן הוּא עַל לִמוּדו וְחִשְׁקוֹ רַב בַּתּוֹרָה, וְזָכָה שֶׁיִּצְרוֹ הָרָע אֵינו מְסִיתוֹ וּמְפַתֵּהוּ לָתוּר אַחַר לִבּו וְעֵינָיו, וּמַצְלִיחַ בְּנָקֵל לִשְׁמֹר עַל קְדֻשׁת עֵינָיו וּקְדֻשַׁת עַצְמו, אֲזַי יֵשׁ לוֹ לִהְיות מָתוּן מָתוּן, וּלְהַמְתִּין עַד יִמְצָא לוֹ אִשָׁה עֵזֶר כְּנֶגְדּו שֶׁיּוּכַל עִמָהּ לְהַמְשִיךְ בְּלִמוּדוֹ, וְאֵין לוֹ לָרוּץ עַל כָּל הַצָעָה הַמֻצַעַת לו, אֶלָא לְאַחַר בֵּרוּר אִם אָכֵן זֹאת הָאִשָׁה אֲשֶׁר אִתָּהּ יוּכַל לַעֲלוֹת מַעְלָה מַעְלָה בַּעֲבוֹדַת ה', הֵן מִבְּחִינַת מִדּוֹתֶיהָ הַטּוֹבוֹת, יִרְאַת ה' בְּקִרְבָּהּ, וְגַם מִבְּחִינָה גַשְׁמִית - לִהְיוֹת מְסֻדָּר בְּסִדּוּר יָפֶה, שֶׁלֹא יְהֵא מֻטְרָד מִלִמוּד הַתּורָה. וּלְאַחַר הַכֹּל יֵשׁ לְהַקְפִיד שֶׁלֹא יַעֲבֹר אֶת גִיל כ''ב שָׁנָה, שֶׁכַּיָּדוּעַ, כֵּן מוֹרִים הָרַבָּנִים וּבְרֹאשָׁם הַחֲזוֹן אִישׁ זַצַ''ל (בקּובץ מבקשי תורה).

[[2. בֶּן יְשִׁיבָה.]]

בַּחוּר יְשִׁיבָה שֶׁאֵין מוֹצֵא אֶת עִנְיָנוֹ בַּתּוֹרָה בִּלְבַד וְחִשְקוֹ בַּתּוֹרָה דָּעַךְ? אוֹ שֶׁמֵעִקָּרָא לֹא הָיָה חִשְׁקוֹ כָּל כָּךְ בַּתּוֹרָה, וְרוֹאֶה כִּי פּוֹחֵז עָלָיו יִצְרוֹ לַהֲסִיתוֹ לָתוּר אַחַר עֵינָיו וּלְבָבו, וּבִפְרָט כָּאֲשֶר מְסַלְסֵל הוּא בִּשְׂעָרוֹ, וּקְדֻשַׁת עֵינָיו וְלִבּוֹ עֲלוּלִים לְהִתְחַלֵל, עָלָיו לְהַקְדִּים וּלְמַהֵר בְּהִשְׁתַדְּלוּת הַנִשּׂוּאִין, כַּמוּבָן בְּאֹפֶן שֶׁשִּׂכְלוֹ בּוֹגֵר וְרָאוּי לְחַיֵּי נִשּׂוּאִין, וּמִגִיל 18 יִראֶה לְחַפֵשׂ אֶת בַּת זוּגָתוֹ הַמַתְאִימָה לוֹ, וְיֵעָזֵר בְּהוֹרָיו שֶׁיִּפְנוּ לְשַׁדְּכָנִים, וּכְשֶׁיִּשְׁמַע הַצָעָה הַמַתְאִימָה לוֹ - לֹא יַחְמִיצֶנָה.

[[3. חוֹזֵר בִּתְשׁובָה.]]

חוֹזֵר בִּתְשׁוּבָה שֶׁזֶּה עַתָּה הֵחֵל לִזְכּוֹת לְהִכָּנֵס לְתוֹרָה וּמִצְווֹת - אֵין זֶה מְשַׁנֶה בְּאֵיזֶה גִיל הוּא - עָלָיו לְהִתְבַּסֵס תְּקוּפָה וּלְהִתְחַנֵךְ, וְאֵין בִּתְקוּפָה זוֹ זְמַן הַשָׁוֶה לַכּל. יֶשְׁנָם כָּאֵלֶה שְבִּתְקוּפָה קְצָרָה כְּבָר עוֹלִים עַל הַגַל הַנָכוֹן וּמִתְיַשְׁבִים בְּדַעְתָּם בִּמְהֵרָה וְיַצִיבִים הֵמָה בְּנַפְשָׁם, וְיֶשְׁנָם כָּאֵלֶה שֶׁנִצְרָךְ לָהֵם תְּקוּפָה אֲרֻכָּה יוֹתֵר, עַל כָּךְ יָכוֹל לְהַחְלִיט הַמַשְׁגִיחַ אוֹ רֹאשׁ הַיְשִׁיבָה, וְעַל כֵּן צָרִיךְ לְהִתְיָעֵץ עִמוֹ, הַאִם רָאוּי אַתָּה כְּבָר לָצֵאת לַדֶּרֶךְ לְחַפֵּשׂ אֶת הַצֶלַע הַנָכוֹן הַשַׁיָּךְ לְךָ.

@ ז. לשאת אשה שאינה מוחזקת ביראת שמים בתקוה שתתחזק

הָאָדָם נִמְשָׁךְ אַחַר עֵינָיו, וּפְעָמִים שֶׁמָצָא אִשָׁה נָאָה הַמוֹשֶׁכֶת אֶת לִבּוֹ וְעֵינָיו, וְהָאַהֲבָה הַחִיצוֹנִית בֵּינֵיהֶם אֲדוּקָה מְאֹד, אֶלָא שֶׁאֵין הַבַּחוּרָה חֲזָקָה בְּיִרְאַת שָׁמַיִם, חֲסֵרָה בִּצְנִיעוּת, הַשְׁקָפוֹתֶיהָ הַשְׁקָפוֹת רְחוֹבִיּוֹת, וְהַבָּחוּר מֵרֹב אַהֲבָתוֹ ''מַאֲמִין'' וּמְקַוֶּה שֶהָעִנְיָן ''יִסְתַדֵּר''. בְּשׁוּם אֹפֶן לֹא ! ! הִנְךָ מַכְנַיס עַצְמְךָ לְסַכָּנַת נְפָשׁוֹת, וְיִתָּכֵן בְּהֶחְלֵט שֶׁהַקּוֹרוֹת יִהְיוּ לְהֵפֶךְ, וְהָעִנְיָן יִסְתַּדֵּר לְדַעְתָהּ וְלִשְׂבִיעוּת רְצוֹנָהּ וְלֹא לִשְׂבִיעוּת רְצוֹנְךָ. ''כָּל הָאוֹמֵר אֶכָּנֵס לִמְקוֹם סַכָּנָה וְעוֹשִׂין לִי נֵס, אֵין עוֹשִׂין לוֹ נֵס''. אָסוּר לְאָדָם לְהָעִיז לְהַכְנִיס גוּפוֹ לְסַכָּנָה, וְכָל שֶׁכֵּן אֶת נִשְׁמָתוֹ. כֹּחַ הָאִשָׁה הַחִלוֹנִית, אוֹ אֲפִלוּ הַפַּשְׁרָנִית, חָזָק מְאֹד עַד כְּדֵי סַכָּנָה גְמוּרָה לְהַטּוֹתְךָ מִדֶּרֶךְ ה', וְרֹב הַסִכּוּיִים שֶׁתִּתְפַּתֶּה אַחֲרֶיהָ, וְאִם תִּהְיֶה עַקְשָׁן גָדוֹל לַעֲמֹד עַל דַּעְתְּךָ, הֲרֵי שֶׁהַפֵּרוּד יְהֵא הֶכְרֵחִי, חַס וְחָלִילָה. לָכֵן אַל תִּתְפַּתֶּה אַחַר מַרְאֵה עֵינֶיךָ וְתַאֲוַת לִבְּךָ, כִּי אִשָׁה לוֹקֵחַ אַתָה לְמֶשֶׁךְ כָּל חַיֶּיךָ, וְאֵיזֶהוּ חָכָם הָרוֹאֶה אֶת הַנוֹלָד, וְלֹא רַק אֶת הָעַכְשָׁו הָרִגְעִי, שֶׁהֲרֵי בִּגְלַל רְאִיַּת וְהִתְפַּעֲלוּת הַהֲנָאָה הָרִגְעִית רַבִּים קָרְסוּ וְנָפְלוּ וְקִפְּחוּ אֶת חַיֵּיהֶם. וְכִדְבָרֵינוּ מְבֹאָר בְּבַעַל ''הָעִטוּר'': אָסוּר לְאָדָם שֶׁיְּקַדֵּשׁ אֶת הָאִשָׁה עַד שֶׁיִּרְאֶנָה, שֶׁמָא יִרְאֶה בָּהּ דָּבָר מְגֻנֶה וְתִתְגַנֶה עָלָיו - אֵין לְקַדֵּשׁ אִשָׁה שֶׁאֵין בָּה יִרְאַת שָׁמַיִם עַל סְמַךְ שֶׁיַּעֲשֶׂה אוֹתָהּ יִרְאַת ה' וְיַחְדִּיר בָּהּ יִרְאַת שָׁמַיִם. כִּי אִם הַ''יִּרְאָה'' הִיא אֶצְלָהּ בִּבְחִינַת דָּבָר מְגֻנֶה, קָרוֹב הַדָּבָר שֶׁהָאִשָׁה תְּקַלְקֵל אוֹתוֹ, וְאַף ''תִּתְגַנֶה עָלָיו'' - תְּגַנֶה בְּעֵינָיו גַם אֶת יִרְאַת הַשָׁמַיִם שֶׁלוֹ. עַד כָּאן. וּכְמוֹ כֵּן לְהֵפֶךְ - אֵין לָאִשָׁה לָשֵׂאת בַּעַל חִלוֹנִי אוֹ מִי שֶׁהַשְׁקָפוֹתָיו אֵינָם כְּדַעַת הַתּוֹרָה בְּתִקְוָה שֶׁתַּצְלִיחַ לְשַׁנוֹתוֹ, לְפִי שֶׁסַכָּנָתָהּ גְדוֹלָה, וְסִכּוּיֵי הַהַצְלָחָה נְמוּכִים מְאֹד לְעֻמַת אֲחוּזֵי הַכִּשָׁלוֹן. וְכַמוּבָן הַדְּבָרִים נֶאֱמָרִים בְּדֶרֶךְ כְּלָל, וּכְפִי שֶׁהִסְבַּרְנוּ בַּהַקְדָּמָה.

@ ח. סדר העדיפויות במציאת אשה

[[1. בַּת תַּלְמִיד חָכָם. ]]

בַּת תַּלְמִיד חָכָם קוֹדֶמֶת לְבַת עַם הָאָרֶץ, וְכַמְבֹאָר בְּשֻׁלְחָן עָרוּךְ, יֶשְׁנָם כַּמָה דְּרָגוֹת בֵּין תַּלְמִיד חָכָם לְעַם הָאָרֶץ, כְּגוֹן: בַּת חֲשׁוּבֵי הַדּוֹר וְיִרְאֵי שָׁמַיִם, בַּת גַבַּאי בָּתֵּי כְּנֵסִיּוֹת וּבָתֵּי מִדְרָשׁוֹת, בַּת גַבַּאי צְדָקָה, בַּת מְלַמְדֵי תִינוֹקוֹת. אֲזַי בַּת תַּלְמִיד חָכָם, כָּאָמוּר, הִיא בְּמָקוֹם רִאשׁוֹן, וְכַמוּבָן כְּשֶׁנוֹהֶגֶת הִיא בְּהֶתְאֵם לְבַת תַּלְמִיד חָכָם, שֶׁהִצְלִיחוּ הוֹרֶיהָ לְהַחְדִּיר בָּהּ אַהֲבַת תּוֹרָה, יִרְאַת שָׁמַיִם וּמִדּוֹת טוֹבוֹת. אֲזַי, כֵּיוָן שֶשָׁרְשָהּ טוב, שֶהֲרֵי בַּת תַּלְמִיד חָכָם הִיא וְהָעֲנָפִים מַרְאִים שֶׁהוֹלְכִים הֵמָה אַחֲרֵי שָרְשָׁם, כַּמוּבָן שֶׁיֵּשׁ לְהַקְדִּימָהּ עַל הַכּל. וּכְבָר אָמְרוּ: יִמְכֹּר אָדָם כָּל אֲשֶׁר לוֹ וְיִשָּׂא בַּת תַּלְמִיד חָכָם.

[[2. בַּת יְרֵא שָׁמַיִם. ]]

מַה שֶׁהִזְהִירוּ חֲזַ''ל שֶׁלֹא יִשָּׂא אָדָם בַּת עַם הָאָרֶץ, מְבָאֵר הַחִידָ''א בְּבִרְכֵּי יוֹסֵף (סימן ב' סק''ג): דְּאִם נִרְאֶה לוֹ בֶּאֱמֶת שֶיּותֵר יְהֵא יִשׁוּב דַּעְתּוֹ וְלִבּוֹ פָּנוּי עַל הַתּוֹרָה וְעַל הָעֲבוֹדָה בְּקַחְתּו בַּת יְרֵא שָׁמַיִם פָּשׁוּט מֵאֲשֶׁר יִקַּח בַּת גְדוֹל הַדּור, יִבְחַן הָאִשָׁה הַהוגֶנֶת אֲשֶׁר לִבּוֹ נוטֶה שֶׁיִּהְיֶה לוֹ עִמָהּ יִשׁוּב הַדַּעַת, וְלִבּו יִהְיֶה פָּנוּי לְתורָה וַעֲבוֹדָה. עַד כָּאן.

וְהַיּוֹם יִמָצְאוּ הַרְבֵּה בַּעֲלֵי בָּתִּים פְּשׁוּטִים יִרְאֵי שָׁמַיִם שֶיִּהְיוּ לָהֶם בָּנוֹת טוֹבוֹת עֵזֶר לַעֲבוֹדַת ה' יוֹתֵר מִבְּנוֹת תַּלְמִיד חָכָם. וְלָכֵן בְּוַדַּאי יֵשׁ לְהַעֲדִיף אֶת בַּת הָאִישׁ הַפָּשׁוּט, אֶלָא שֶׁיִּרְאַת ה' בְּקִרְבָּהּ, מִבַּת תַּלְמִיד חָכָם שֶׁאֶת אָבִיהָ הִיא מְחַלֶלֶת.

וְיוֹתֵר מִכֵּן - הַיּוֹם רוֹאִים תּוֹפָעוֹת מְשֻׁנוֹת שֶׁלֹא הָיוּ בֶּעָבָר, שֶׁיִּתָּכֵן וְתִמְצָא בַּת עַם הָאָרֶץ גָמוּר, אוּלָם מְצֻיֶּנֶת הִיא בְּיִרְאַת שָׁמַיִם טְהוֹרָה וּבְמִדּוֹת טוֹבוֹת. וְאִם כֵּן, כַּנִזְכַּר לְעֵיל, אִם זוֹ הָאִשָּה הַנִרְאֵית לְךָ - לְאַחַר יֵעוּץ עִם חָכָם - שֶׁאִתָּהּ תּוּכַל לַעֲלוֹת מַעְלָה מַעְלָה בְּתוֹרָה וַעֲבוֹדָה, יֵשׁ לְהַעְדִּיפָהּ.

[[3. בַּת עַשִׁירִים לְעֻמַת בַּת מִי שֶׁאֵינוֹ אָמִיד. ]]

כַּיָּדוּעַ, שֶׁהֶ''חָפֵץ חַיִּים'' הָיָה יָתוֹם מֵאָבִיו, וְאִמו הָאַלְמָנָה הִתְחַתְּנָה שֵׁנִית, וּלְאוֹתוֹ בַּעַל הָיְתָה בַּת מֵאִשְתּוֹ הָרִאשונָה, וּכְשֶׁהִגִיעַ הֶ''חָפֵץ חַיִּים לְפִרְקוֹ, הִצִיעַ אָבִיו חוֹרְגוֹ אֶת בִּתּו מֵאִשְׁתּו הָרִאשׁוֹנָה שֶׁתִּזְכֶּה לִהְיוֹת כַּלָתוֹ שֶׁל הָעִלוּי הַּצָעִיר - ''יִשְרָאֵל מֵאִיר''.

וּבַיָּמִים הָהֵם הֻצְעוּ לֶ''חָפֵץ חַיִּים'' הַצָעוֹת נִכְבָּדות, שִׁדּוּכִים עַל בְּנוֹת עֲשִׁירִים מֻפְלָגִים, וְאָחִיו הַגָדוֹל שֶׁל הֶ''חָפֵץ חַיִּים'' רָצָה לְעַכֵּב הַשִּדּוּךְ הַנַ''ל עִם אָבִיו חוֹרְגו, שֶׁלֹא הָיָה אִיש אָמִיד. כְּשֶשָּמַע הֶ''חָפֵץ חַיִּים'' שֶסִפּוּר זֶה עָלוּל לְהַפְרִיעַ לִשְׁלוֹם בַּיִת בֵּין אִמוֹ לְאָבִיו חוֹרְגו, לֹא רָצָה לִשְׁמֹעַ בְּשׁוּם אֹפֶן שִדּוּךְ אַחֵר, וְכָךְ נִגְמַר הַשִּדּוּךְ, בְּסִיַּעְתָּא דִשְׁמַיָּא.

הֶ''חָפֵץ חַיִּים'' אָמַר לְעֵת זִקְנוּתוֹ, שֶׁרַק בִּזְכוּת אִשְׁתּוֹ הַצִדְקָּנִית זָכָה לִלְמֹד תּוֹרָה וּלְחַבֵּר חִבּוּרִים, שֶׁהָיְתָה תָּמִיד מִסְתַּפֶּקֶת בְּמוּעָט וְלֹא דָרְשָׁה שׁוּם דָּבָר מֵעִנְיְנֵי הָעוֹלָם הַזֶהּ, וְכָךְ הָיָה יָכוֹל לִלְמֹד בְּשַׁלְוָה. וְאִלוּ הָיָה לוֹקֵחַ אִשָׁה שֶׁאֵינָהּ מִסְתַּפֶּקֶת בְּמוּעָט, אָמְנָם הָיָה סָמוּךְ עַל שֻׁלְחַן חוֹתְנוֹ הַרְבֵּה שָׁנִים, אֲבָל כַּאֲשֶׁר הָיָה נִגְמַר זְמַן זֶה, הֲרֵי הָיָה צָרִיךְ לִדְאֹג לְפַרְנָסַת בְּנֵי בֵיתוֹ, וּבְדֶרֶךְ כְּלָל, מִי שֶׁהִתְרַגֵל לִחְיוֹת בְּעשֶׁר, אֵינֶנוּ יָכוֹל לְשַׁנוֹת מֵהֶרְגֵלוֹ, וְאָז הָיָה מֻטְרד מִמִחְיָתוֹ... וְלֹא הָיִינוּ זוֹכִים לְכָל סְפָרָיו הַקְּדושִׁים שֶׁל הֶ''חָפֵץ חַיִּים''.

לָמַדְנוּ מִכָּאן, שֶׁהָאשֶׁר וְהַהַצְלָחָה שֶׁל הַבַּיִת הַיְּהוּדִי בָּנוּי בְּחֶלְקוֹ הַגָדוֹל עַל מִדַּת נְכוֹנוּתָהּ שֶׁל הָאִשָׁה לֹא לְהַלֵךְ בִּגְדולוֹת מִמֶנָה, וּכְמו שֶׁכָּתוּב (משלי יד, א): ''חַכְמוֹת נָשִׁים בָּנְתָה בֵיתָהּ - וְאִוֶּלֶת בְּיָדֶיהָ תֶהֶרְסֶנוּ''.

מוּבָא בְּסֵפֶר ''לְשִכְנוֹ תִּדְרשוּ'': רַבֵּנוּ הַ''קְּהִלוֹת יַעֲקֹב'' נִשְׁאַל, אִם יֵשׁ לְהַעְדִּיף שִׁדּוּךְ עִם בַּת גְבִיר, שֶׁהַחוֹתֵן בְּיָדוֹ לְפַרְנֵס אֶת חֲתָנוֹ שָׁנִים רַבּות, עַל פְּנֵי בַּת תַּלְמִיד חָכָם שֶׁאֵין בְּיָדוֹ לְסַיֵּעַ כְּלָל. וְהֵשִׁיב: [[אַדְּרַבָּה, בַּת עִַשִׁירִים זֶה בְּדֶרֶךְ כְּלָל חִסָרוֹן, כִּי לִדְרִישׁוֹתֶיהָ אֵין סוֹף, וּבְמֶשֶׁךְ הַזְּמַן גַם הוּא מִתְרַגֵל לְמֻשָׂגֶיהָ, וְאֶחָד מְחַזֵּק בָּזֶה אֶת הַשֵׁנִי, וְיוֹצֵא מִזֶּה קִלְקוּל גָדוֹל. וְאָמַר, שֶׁאֵין זֵה חִדּוּשׁ שֶׁלוֹ, כִּי הַגָאוֹן ר' יִשְׂרָאֵל סַלַנְטֵר זַ''ל אָמַר זֹאת. וְהוֹסִיף, שֶׁלְכָל הַיּוֹתֵר יֵשׁ מַעַלָה בַּחוֹתֵן שֶׁיּוּכַל לְסַיֵּעַ קְצָת בִּשְׁעַת הַדְּחָק. ]]

@ ט. על מה היה ה''חפץ חיים'' בוכה

בְּכִיָּתוֹ שֶׁל הֶ''חָפֶץ חַיִּים'' הָיְתָה עַל הַטוֹעִים, שֶבְּסֵדֶר הָעֲדִיפֻיּוֹת שֶׁלָהֶם בִּמְצִיאַת זִוּוּגָם הוּא הַמָמון, וְתוֹלִים עוֹד אֶת כַּוָּנָתָם לְשֵׁם שָמַיִם וּמִתְעַכְּבִים בִּשְׁבִיל כֵּן מִלְהִנָשֵׂא, וְדוחִים אֶת מַזָּלָם בַּיָּדַיִם וּמַרְבִּים בַּעֲבֵרָה וּבִטּוּל תּוֹרָה. וּמַעֲשֶׂה שֶׁהָיָה כָּךְ הָיָה, כְּפִי שֶׁמֵעִיד אֶחָד מִתַּלְמִידָיו (מובא בספר ''המאורות הגדולים):

כְּשֶׁהָיִיתִי אֶצְלוֹ [הֶ''חָפֵּץ חַיִּים''] בְּשַׁבַּת קֹדֶשׁ פָּרָשַׁת וַיֵּרָא תר''ץ, שָׁמַעְתִי בְּאָזְנַי מִפִּיו הַקָדוֹשׁ אֶת הַדְּבָרִים הָאֵלֶה: כָּל יָמַי עַשִׂיתִי חִבּוּרִים וְלֹא הָיָה לִי פְּנַאי, אֲבָל עַכְשָׁו מִתְפַּנֶה אָנֹכִי וְאָבוֹא בִּתְבִיעוֹת, כִּי יֵשׁ לִי לְדַבֵּר אֶל הַפְּרוּשִׁים [הֵם בְּנֵי הַיְשִׁיבָה שֶׁהָיוּ קוֹרְאִים אוֹתָם פְּרוּשִׁים]. וְאַחֲרֵי הַתְפִּלָה הִכְרִיז בְּעַצְמוֹ: ''יָבוֹאוּ וְיִשְׁמְעוּ ! לוֹמְדִים הֵם, חֲרִיפִּים הֵם, וּמִתְחַדְּדִים בְּפִּלְפּוּלֵי דְאוֹרָיְתָא, אֲבָל אֵינָם יוֹדְעִים מֵעִקַר דְּאוֹרָיְתָא''. וּכְשֶׁנִתְכַּנְסוּ בַּלַיְלָה לִשְׁמעַ אֶת דְבָרָיו, הִצִיעַ לִפְּנֵיהֶם מַאֲמָר אָרֹךְ, וְתֹכֶן הַמַאֲמָר הָיָה, שֶׁהָעִקָר הוּא לִלְמֹד לִחְיוֹת חַיֵּי הִסְתַפְּקוּת וְצֶנַע בְּכָל הֲלִיכוֹת וְהַנְהָגוֹת הַבַּיִת, לַחֲזֹר אַחֲרֵי אִשָׁה וּלְהִנָשֵׂא לְלֹא כָּל דְּחִיּוֹת וַאֲמַתְלָאוֹת שֶׁצְרִיכִים לְהִסְתַדֵּר כְּפִּי נִימוּסֵי וְסֵדֶר הָעוֹלָם, כִּי כָּל הָאֲמַתְלָאוֹת וְהַנִמוּקִים הָאֵלֶה הֵם בְּעֶטְיוֹ שֶׁל יֵצֶר הָרָע, שֶׁגַם בְּנֵי תוֹרָה וְגַם יְרֵאִים נִתְפָּשִׂים בְּמַלְכָּדְתוֹ.

וְלֹא זוֹ בִּלְבַד, אֶלָא שֶׁמְשַׁתְפִּים בָּזֶה שֵׁם שָׁמַיִם, וּמְעַטְפִּים אֶת מַאֲוַיֵּיהֶם הַגַשְׁמִיִּים בִּכְרִיכָה שֶׁל הִדוּר מִצְוָה; אוֹמְרִים הֵם שֶׁצְרִיכִים לְכֵלִים נָאִים לִכְבוֹד שַׁבָּת, לְדִירָה נָאָה לְשֵׁם הִתְבּוֹדְדוּת בַּבַּיִת לִלְמֹד תוֹרָה, עִַשִׁירוּת כְּדֵי לִהְיוֹת יוֹשֵׁב אֹהֶל וְכוּ'. בְּרַם, כָּל הַנַ''ל הוּא מִתַחְבּוּלוֹת הַיֵּצֶר לְהוֹלִיכָם שׁוֹלָל - כִּי בִּגְלַל אֵלֶה הַחִשׁוּבִים הַנַ''ל, מוֹנְעִים עַצְמָם מִלִשָׂא אִשָׁה, וְאֵינָם מִסְתַדְּרִים כִּרְצון ה', וּמִמֵילָא גוֹרְמִים לְמַכְשֵׁלָה שֶׁל אִסוּר רִבִּית, וְהַכָּתוּב מַזְהִיר (יחזקאל יח, יג): ''וָחָי לֹא יִחְיֶה''. הֲרֵי נִכְשָׁלִים הֵם בְּאִסוּר דְּאוֹרָיְתָא, וְלֹא חָלִים וּמַרְגִישִׁים, שֶׁבִּשְׁעַת פִּלְפּוּלָם בְּפִּלְפּוּלֵי דְאוֹרָיְתָא, נֶעִלָמִים

[[מֵהֶם גוּפֵי תוֹרָה... ]]

וּבְדַבְּרוֹ, הָיָה בּוֹכֶה בִּדְמָעוֹת רַבּוֹת... וְכֵן גַם בִּשְׁעַת קַבָּלַת שַׁבָּת הָיָה אוֹמֵר הַמִזְמוֹרִים לְכוּ נְרַנְנָה וְכוּ' בִּדְמָעוֹת רַבּוֹת.

וְעוֹד, הֵיאַךְ תַעֲלֶה עַל דַּעְתְּךָ שֶׁתַּצְלִיחַ לִפְתֹּר אֶת בְּעָיַת הַפַּרְנָסָה וְהַדִּיּוּר בְּכָךְ שֶׁתִּתְעַכֵּב מִלִשָּׂא אִשָׁה, הֲרֵי, בָּרוּךְ ה' ? יְהוּדִי מַאֲמִין אַתָּה, וְהִנְךְ מַאֲמִין שֶׁפַּרְנָסָה וְקֹרַת גַג הִנָם רַק מֵאֵת ה'. וּבְכֵן, הַרְבֵּה יוֹתֵר סִכּוּי יֶשְׁנוֹ שֶׁה' יִשְׁלַח לְךָ בִּרְכָתוֹ בְּכָל אֲשֶׁר תִּצְטָרֵךְ לְאַחַר שֶׁתִּשָּׂא אִשָׁה, שֶׁאֲזַי עָשִׂיתָ מִצְוָתוֹ, וְגַם יֵשׁ לוֹ סִבָּה לְסַדֵּר לְךָ אֶת צְרָכֶיךְ, אוּלָם אִם תִּרְצֶה מִמֶנוּ עַרְבוּת שֶׁל דִּירָה וּפַרְנָסָה לִפְנֵי שֶׁתְּקַיֵּם מִצְוָתוֹ יִתְבָּרַךְ לִשָּׂא אִשָׁה, הַרְבֵּה פָּחוֹת סִכּוּיֶיךָ שֶׁיִּתְרַצֶה ה' יִתְבָּרַךְ לָתֵת עַרְבוּת לְבֶן תְּמוּתָה עַל מְנָת שֶׁיְּקַיֵּם אֶת מִצְוָתוֹ לָשֵׂאת אִשָׁה.

וּכְמוֹ שֶׁאָמַר הַחֲזוֹן אִישׁ זַצַ''ל לְבָחוּר עָנִי שֶׁתִּנָה אֶת דַּאֲגָתוֹ בְּפָנָיו, וְאָמַר: רַבִּי, מַצִיעִים לִי שִׁדּוּךְ עִם כַּלָה עֲנִיָּה, וּמֵהֵיכָן נִתְפַּרְנֵס, וְכֵיצַד אוּכַל לְהַמְשִׁיךְ בַּלִמוּד? הֵשִׁיב לוֹ הַחֲזוֹן אִישׁ הֲלֹא אָמְרוּ חֲזַ''ל שְׁלשָׁה שֻׁתָפִין בָּאָדָם. בְּנֵי זוּג הַמְקִימִים בַּיִת יְהוּדִי, עוֹשִׂים שֻׁתָּפוּת עִם הַקָּדוֹשׁ בָּרוּךְ הוּא, וְאַל לָכֶם לִשְׁכֹּחַ אֶת הַשֻׁתָּף הַשְׁלִישִׁי, שֶׁהוּא עָשִׁיר גָדוֹל שֶׁיָּכוֹל לָתֵת לָכֶם כֶּסֶף וּבְרָכָה בְּשֶׁפַע. וְנַעְתִּיק כָּאן מִכְתָּב מֵאֵת הַגָאוֹן הָרַב שַׁ''ךְ שְׁלִיטָ''א הַשַׁיָּךְ לְעִנְיָנֵנוּ, וְזֶה לְשׁוֹנוֹ: <P>[[ שָׁלוֹם וּבְרָכָה לוֹ וּלְכָל מִשְׁפַּחְתוֹ שֶׁיִּחְיוּ. בְּתוֹר אֶחָד שֶׁמַכִּיר אֶת בְּנוֹ הַיָּקָר מַר... שֶׁיִּחְי', אֲשֶׁר לָמַד כָּאן בְּאֶרֶץ יִשְׂרָאֵל, בָּאתִי לַהֲעִירוֹ, אַף כִּי לֹא נִשְׁאַלְתִי מִכְּבוֹדוֹ עַל זֶה, יוֹדֵעַ אֲנִי שֶׁבְּנוֹ הִגִיעַ פִּרְקוֹ להִתְחַתֵן, וּכְפִי הַנִסָיוֹן שֶׁיֵּשׁ לָנוּ - שֶׁהָעִקָר מַה שֶׁיֵּשׁ לַבָּחוּר הוּא שֶׁתִהְיֶה בַּת תַלְמִיד חָכָם הַמְחֻנֶכֶת עִם הַשְׁקָפּוֹת טוֹבוֹת, שֶׁזֶּה מַשְׁפִּיעַ אַחַר כָּךְ עַל הַיְלָדִּים לְחַנֵךְ אוֹתָם גַם כֵּן בְּדֶרֶךָ הַתוֹרָה, וּמִתוֹךְ זֶה אֵין לָה תְבִיעוֹת מִבַּעִִלָה עַל מוֹתָרוֹת שֶׁלֹא תָמִידּ אֶפְּשָׁר לְמַלְאוֹתָן, מַה שֶׁאֵין כֵּן אִם הִיא בַּת עַשִׁיר, שֶׁהִיא רְגִילָה לְחַיֵּי מוֹתָרוֹת, וְעַל יְדֵי זֶה גוֹרֵם, שֶׁאִם הַבַּעַל רוֹצֶה לְהַמְשִׁיךְ בְּלִמוּד, מֻכְרָח לְהַפְּסִיק.

וּבֶאֱמֶת הַהַצְלָחָה וְהָעשֶׁר מִן הַשָׁמַיִם הֵם, וְאֵין בְּטִיחוּת כְּשֶׁמִתְחַתְנִים עִם עשֶׁר שֶׁזֶּה יִהְיֶה תָמִיד, וַהֲרֵי זֶה גַלְגַל חוֹזֵר. וְלָכֵן עִַצָתִי וְדַעְתִי, שֶׁרַק לָזֶה צְרִיכִים לִשְׁאֹף: שֶׁבְּנוֹ יִשָׂא בַת תַלְמִיד חָכָם, וּמִשְׁפָּחָה שֶׁל בְּנֵי תוֹרָה, וְה' יִתֵן שֶׁיִּרְוֶה הַרְבֵּה נַחַת מִמֶנוּ, וְיִתְבָּרֵךְ מִן הַשָׁמַיִם בְּכָל הַטוֹב. ]]

@ י. אין להפגש אלא לאחר ברורים

לֹא תֵּכֶף כְּשֶׁמַצִיעִים לְךָ הַצָעָה תִּקְבַּע פְּגִישָה, זֹאת מִכַּמָה סִבּוֹת.

[[1. בִּטוּל זְמַן. ]]

לְהִתְכּוֹנֵן לַפְּגִישָׁה, אֵצֶל הַרְבֵּה זֶה לוקֵחַ זְמַן. לְהִתְרַחֵץ, לְהִתְלַבֵּשׁ, לִנְסֹעַ לִמְקוֹם הַפְּגִישָׁה, וּבְעִקָר לִהְיוֹת מֻטְרָד וּמָתוּחַ מֵהַתּוֹצָאוֹת, וְאוּלַי בִּכְלָל כְּבָר מִמַבָּט רִאשׁון תִּשְׁלל אֶת הַמֻצַעַת לְךָ, וְנִמְצָא כָּל תִּקְוָתְךָ הָיְתָה לָרִיק. לָכֵן, קֹדֶם כּל לְבָרֵר אֶת אשֶר אֶפְשָׁר לְבָרֵר, וְרַק אִם לְאַחַר הַבֵּרוּרִים, פָּחות אוֹ יותֵר, נִרְאֵית לְךָ הַהַצָעָה תּוֹאֶמֶת, לֵךְ לַפְּגִישָׁה.

[[2. אַל תַּרְבֶּה שִׂיחָה עִם הָאִשָׁה. ]]

יִתָּכֵן וּכְבָר מִבֵּרוּרִים רִאשׁוֹנִים עוֹד קֹדֶם שֶׁתִּרְאֶנָה, תִוָּכַח כִּי אֵינָהּ תּוֹאֶמֶת לְךָ הַצָעָה זוֹ, וְאָז תַּחְשׂךְ מֵעַצְמְךָ שִׂיחָה בְּטֵלָה, כִּי אִם לֹא כֵן, אֶלָא לְלֹא בֵּרוּר תִּגַשׁ לַפְּגִישָׁה וְתִוָּכַח מִיָּד שֶׁאֵינָהּ תּואֶמֶת לְךָ, הֲרֵי לֹא נָעִים לַחְתֹּךְ תֵּכֶף, אֶלָא מְדַבְּרִים. זְמַן מָה בֵּינֵיהֶם, וְדִבּוּרִים אֵלוּ אֵינָם אֶלָא שִׂיחָה בְּטֵלָה הַגוֹרֶמֶת עָווֹן.

[[3. מַלְכֹּדֶת. ]]

יִתָּכֵן וּמֵאַחַר וְלֹא בֵּרַרְתָּ עַל אָפְיָהּ שֶׁל הַמֻצַעַת לְךָ, עַל הַיִּרְאַת שָמַיִם. שֶלָהּ וּמִדּוֹתֶיהָ, תֻּקְסַם מִמַרְאֵה עֵינֶיךָ וְתִתְפַּתֶּה לְקַחְתָּהּ בְּוִתּוּר מָלֵא עַל עֶקְרוֹנוֹתֶיךְ, וְנִמְצָא נָפַלְתָּ לְמַלְכֹּדֶת הַיֵּצֶר, וְהַתּוצָאות מִי יְשׁוּרֵם.

[[4. חֲשַׁשׁ פְגִיעָה. ]]

לָמָה לְהַגִיעַ לְמַצָב שֶׁתִּצְטָרֵךְ לִפְגֹעַ בַּמֻצַעַת בִּזְמַן שֶׁיָּכֹלְתָּ לַחֲסֹךְ זֹאת בְּבֵרוּרִים קֹדֶם הַפְּגִישָׁה. הֲלֹא ''פְּגִיעָה'' הִיא דָּבָר חָמוּר הַיָּכול לְעַכֵּב לְךָ הַרְבֵּה יְשׁוּעוֹת, וְרַבִּים הֵם הַסִפּוּרִים וּמְפֻרְסָמִים הֵמָה על ''הַפּוֹגְעִים'' שֶׁעָצְרוּ אֶת הַיְשׁוּעָה לְעַצְמָם שָׁנִים רַבּוֹת, וְעַד שֶׁלֹא פִּיּסוּ פִיּוּס מָלֵא לַנִפְגָע, לֹא נוֹשְׁעוּ.

[[5. חֲלִישׁוּת הַדַעַת. ]]

וְיִתָּכֵן שֶאַתָּה תִּפָּגַע וְתִשָׁבֵר מִכָּךְ שֶהַמֻצַעַת תִּדְחֶה אוֹתְךָ, וְלָמָה לְךָ לְהַגִיעַ לְמַצָב כָּזֶה שֶׁיִתָּכֵן שֶהָיָה נִמְנָע לוּ הָיִיתָ מְבָרֵר וּמֵבִין מִדַּעְתְּךָ שֶׁהַצָעָה שֶׁכָּזוֹ לֹא תִּרְצֶה בִּי וְתִדְחֶה אותִי. וְאִם כֵּן, לְחִנָם גָרַמְתָּ לְעַצְמֶךְ עָגְמַת נֶפֶשׁ וְצַעַר. וְעוֹד מִכְשוֹלִים רַבִּים יְכוֹלִים לָצֵאת מִפְּגִישׁוֹת קֹדֶם בֵּרוּרִים, וְאֵין הַמָקוֹם לְפָרְטָם, וּמוּבָנִים הֵמָה לַמֵבִין.

דַּעַת מָרָן הֶ''חָפֶּץ חַיִּים'' בְּמִכְתָב שֶׁכָּתַב רַבִּי אֶלְחָנָן וָסֶרְמַן (פורסם במבקּשי תורה כרךָ ד' קובץ א' עמוד סד) אֶת אֲשֶׁר שָׁמַע מִפֶּה קָדוֹשׁ בַּעַל הֶחָפֶּץ חַיִּים זַצַ''ל, כִּי מִנְהַג הָעוֹלָם בְּשִׁדּוּכִין לְהִתְרָאוֹת בְּטֶרֶם כּל הוּא שֶׁלֹא כַּהֹגֶן, כִּי מֵהָרָאוּי לְאַחֵר אֶת הַהִתְרָאוּת אַחֲרֵי כָּל הַחֲקִירוֹת וּדְרִישׁוֹת מִשְׁנֵי הַצְדָדִים וְכָל פְּרָטֵי הַדִּין וּדְבָרִים שֶׁבֵּין הַצְדָּדִים, וְאַחַר כָּךְ, כַּאֲשֶׁר הֻשְׁווּ בְּכָל הַפְּרָטִים, אָז יִתְרָאוּ, וְלֹא קֹדֶם. עַד כָּאן.

@ יא. בררנות מיותרת

יֶשְׁנָם הַדּוֹחִים מַזָּלָם בַּיָּדַיִם, וּמִסִבּוֹת שֶׁאֵין בְּהֶצְדֵּקָם לִדְחות שִׁדּוּךְ פּוֹסְקִים הֵמָה לְעַצְמָם לִדְחוֹת אֶת הַמֻצָעִים לָהֶם. וְהַנִסָיון הוֹכִיחַ, שֶׁהַתְּמִימִים וְהַיְשָׁרִים בְּלִבּוֹתָם זָכוּ לְהָקִים מַהֵר מִשְׁפָּחוֹת לְתִפְאֶרֶת, וְאִלוּ הַבָּרְרָנִים - לֹא דַּי שֶׁמַה שֶׁבִּקְּשׁוּ לֹא עָלְתָה בְּיָדָם, אֶלָא שֶׁקִבְּלוּ הַרְבֵּה פָּחוֹת מֵאֵלוּ שֶׁלֹא בֵּרְרוּ בֵּרוּרִים מְיֻתָּרִים, וְיֶשְנָם כָּאֵלֶה שֶׁגַם אֶת זֶה לֹא קִבְּלוּ, וְנִשְׁאֲרוּ עַד גִיל מְבֻגָר בְּיָדַיִם רֵיקוֹת בִּבְחִינַת ''פַּלְגָא דְּגוּפָא''

וְכָאן נָבִיא מִכְתָּב חָשׁוּב מֵהַסְטַיְפֵּלֶר זצוק''ל לִרְאוֹת עַד כַּמָה מְסֻכָּן הַדָּבָר מְאֹד לִדְחוֹת מִסִבָּה שֶׁאֵינָהּ מֻצְדֶּקֶת: וְאַף זוֹ רָעָה חוֹלָה רָאִיתִי, שֶׁיֵּשׁ כָּאֵלֶה, שֶׁבְּרֹב גַאֲוָתָם מְאַבְּדִים בַּיָּדַיִם אֶת הַ''בַּת פְּלוֹנִי'' שֶׁלָהֶם... דְּהִנֵה הוּא מְדַמֶה בְּעַצְמוֹ שֶׁהוּא מַשֶׁהוּ מְיֻחָד בְּמִינוֹ, וְצָרִיךְ הוּא אַחַת כָּזוֹ שֶׁכָּל הַמַעֲלוֹת יֵשׁ בָּהּ, פִּקְחוּת, עֲשִׁירוּת, יֹפִי, יִחוּס, וְכוּ' וְכוּ', וּמִמֵילָא, כָּל מִי שֶׁהוּא נִפְגָשׁ אִתָּהּ - לֹא טוֹבָה עֲבוּרוֹ, שֶׁלְזוֹ חָסֵר הַפִּקְחוּת שֶׁהוּא חוֹשֵׁב עָלֶיהָ, וְזוֹ יוֹתֵר מִדַּי גְבוֹהָה, וְזוֹ יוֹתֵר מִדַי נְמוּכָה, וְזוֹ דַוְקָּא בֵּינוֹנִית וְזֶה לֹא טוֹב בִּשְׁבִילוֹ? וְכָאן אֵין כֶּסֶף וְכָאן אֵין יִחוּס, וְכָךְ הוּא הוֹלֵךְ וּמְבַלֶה כַּמָה שָׁנִים מֵהַשָׁנִים הַיָּפוֹת בְּיוֹתֵר בְּחַיָּיו שֶׁל אָדָם (20 עַד 30) בְּחִפּוּשׂ אַחַר הַשִׁדּוּךְ ''הַמַתְאִים'' הַמְדֻמֶה לוֹ בְּדִמְיוֹנוֹ, וְכַמוּבָן שֶׁיּוֹצֵא מֵהַלִמוּד עַל יְדֵי זֶה, וַעֲצַבָּיו נִמְרָטִים, וְהַשָׁנִים מִתְקַדְּמוֹת, וְהוּא כְּבָר בֶּן כ''ו כ''ז כ''ח, וְעָדַיִן נָתוּן בַּסְחַרְחֹרֶת וּבַתִּסְבֹּכֶת הַזוֹ שֶׁל חִפּוּשׂ אַחַר ''שִׁדּוּךְ מְיֻחָד'' ''הַמַתְאִים לוֹ'', עַד שֶׁלְבַסוֹף בִּדְלֵית בְּרֵרָה כְּבָר עוֹשֶׂה אֵיזֶה שִׁדוּךְ שֶׁהוּא, לֹא זֶה שֶׁחָלַם עָלָיו, כִּי כָּזֶה לֹא מַגִיעַ לוֹ בִּכְלָל, וְיִתָּכֵן שֶׁכָּזֶה גַם אֵין בִּכְלָל בָּעוֹלָם, וְגַם לֹא הַ''בַּת פְּלוֹנִי'' שֶׁלוֹ...

וְכָאן אָמַר לִי הָרַב בְּהִתְרַגְשׁוּת שֶׁל כְּאֵב לֵב אֲמִתִּי: הִנֵה בָּאִים אֵלַי הַרְבֵּה בַּחוּרִים מְבֻגָרִים, בְּגִילִים: 24, 25, 26, 27, 28 וָמַעְלָה, וְדִמְעָתָם עַל לֶחְיָם, אֵיפֹה הַ''בַּת פְלוֹנִי'' שֶׁלִי ?... וַאֲנִי מֵשִׁיב לָהֶם. אַתָה כְּבָר נִפְגַשְׁתָּ אִתָּהּ לִפְנֵי כַּמָה שָׁנִים, בִּתְחִלַת הַצָעוֹת הַשִׁדּוּכִים שֶׁלְךָ, וְלֹא רָצִיתָ בָּהּ, הִיא לֹא מָצְאָה חֵן בְּעֵינֶיךָ בִּגְלָל אֵיזֶה תֵּרוּץ טִפְּשִׁי, וְהִיא כְּבָר מִזְמַן הִתְחַתְּנָה עִם מִישֶׁהוּ אַחֵר...

וְהוֹסִיף רַבֵּנוּ: וְכָל זֶה בָּא כְּשֶׁהוֹלְכִים בְּעַקְמִימוּת וּבְגֹבַהּ לֵב. וְאִלוּ כְּנֶגֶד זֶה אַשְׁרֵי חֶלְקָם שֶׁל הַתְּמִימִים וְהַיְשָׁרִים בְּלִבּוֹתָם, אֵלוּ הַבַּחוּרִים הַיְקָרִים שֶׁאֵינָם מְהַלְכִים בִּגְדוֹלוֹת וּבְנִפְלָאוֹת, וְהֵם צְנוּעִים וַעֲנָוִים, וְאֵינָם מְדַמְיְנִים דִּמְיוֹנוֹת שָׁוְא, לֹא עַל עַצְמָם וְלֹא עַל הַמְיֹעֶדֶת לָהֶם, וְהוֹלְכִים בְּתֹם וּבְישֶׁר, וְהֵם מְאוֹד מְרֻצִים כְּשֶׁמַצִיעִים לָהֶם בַּת יִשְׂרָאֵל כְּשֵׁרָה, בַּעֲלַת מִדּוֹת טוֹבוֹת, וְאֵינָם נוֹתְנִים עֵינֵיהֶם לֹא בְּמָמוֹן, וְלֹא בְּיֹפִי מְדֻמֶה, וְהֵם מְחֻנָכִים עַל דִּבְרֵי הָרָמָ''א בְּאֶבֶן הָעֵזֶר, שֶׁמַה שֶׁיִתֵּן לָהֶם חוֹתְנָם יִקְחוּ בְּעַיִן טוֹבָה וּבְעַיִן יָפָה, וְאָז יַצְלִיחוּ. וְהֵם מַרְגִישִׁים בְּעַצְמָם שִׂמְחָה כְּשֶׁשׁוֹמְעִים שֶׁהַצַד הַשֵׁנִי חָפֵץ בָּהֶם, וְאָז זֶה אשֶׁר בִּשְׁבִילָם, וְזוֹכִים לְהִתְחַתֵן בִּצְעִירוּתָם, וְחַיֵּיהֶם טוֹבִים וּמְאֻשָׁרִים עִם הַ''בַּת פְּלוֹנִי'' הָאֲמִתִּית שֶׁלָהֶם, כִּי לֹא הִתְחַכְּמוּ עַל הַ''בַּת קוֹל''. וַאֲפִלוּ שֶׁהַשִׁדּוּךְ לֹא הָיָה ''מַרְעִישׁ'' - לְמִי זֶה אִכְפַּת, הֲלֹא הַחַיִּים שֶׁלָהֶם מְאֻשָׁרִים, וְזוֹ הַמְיֹעֶדֶת לוֹ אַרְבָּעִים יוֹם קֹדֶם יְצִירַת הַוָּלָד עַל פִּי בַּת קוֹל מִשָׁמַיִם - הִיא לוֹ לְעֵזֶר אֲמִתִּי לִשְׁקֹד בַּתּוֹרָה בְּשַׁלְוָה, וְזוֹכִים לְדוֹר יְשָׁרִים יְבֹרַךְ וּלְכָל טוּב. אַשְׁרֵי חֲלְקוֹ שֶׁל הַהוֹלֵךְ בְּיַשְׁרוּת, וַהֲלֹא מִקְרָא מָלֵא דִּבֵּר הַכָּתוּב: ''הֵיטִיבָה ה' לַטּוֹבִים וְלִישָׁרִים בְּלִבּוֹתָם !''...

וּפְעָמִים רַבּוֹת, כְּשֶׁהָיוּ בָּאִים אֵלָיו בַּחוּרים מְבֻגָרִים לְבַקֵשׁ בְּרָכָה עַל שִׁדּוּךְ, הָיָהּ מָרָן גוֹעֵר בָּהֶם שֶׁהֵם הִפְסִידוּ בַּיָּדַיִם אֶת זִוּוּגָם הַמְיֹעָד לָהֶם, וּלְפָחוֹת מִכָּאן וָאֵילָךְ שֶׁלֹא יַפְסִידוּ בַּיָּדַיִם אֶת מַה שֶׁעַכְשָׁו מַצִיעִים לָהֶם.

וְכֹה הָיוּ דְּבָרָיו: בְּעִקָר מַה שֶׁצָרִיךְ לְחַפֵּשׂ בְּשִׁדּוּךְ הוּא - א. יִרְאַת שָמַיִם. ב. מִדּוֹת טוֹבוֹת. ג. שֶׁיְּהֵא הוֹלֵךְ עַל הַדֶּרֶךְ (מַתְאִים). יֶתֶר הַדְּבָרִים שֶׁמְחַפְשִׂים הֲרֵי זֶה מֵעֲצַת הַיֵּצֶר, כִּי אִי אֶפְשָׁר לִמְצֹא אֶת כָּל הַמַעֲלוֹת בְּאָדָם אֶחָד. וּבְהִזְדַּמְנוּת אַחֶרֶת אָמַר לְבָחוּר: כֶּסֶף וְיֹפִי הֲרֵי זֶה דָּבָר טוֹב, אֲבָל כָּל זֲה רַק כַּאֲשֶׁר הוֹלֵךְ, אֲבָל כַּאֲשֶׁר לֹא הוֹלֵךְ, חַיָּבִים לְוַתֵּר עַל כָּךְ, אֲבָל מִדּוֹת טובוֹת אִי אֶפְשָׁר לְוַתֵּר עַל זֶה בְּשׁוּם אֹפֶן, כִּי בְּלִי מִדּוֹת הֲרֵי זֶה גֵיהִנֹם בַּבַּיִת חָלִילָה, וְחָזַר עַל כָּךְ כַּמָה פְּעָמִים.

פַּעַם בָּא אֵלָיו בָּחוּר בִּשְׁאֵלָה, מֵאַחַר וּמַצִיעִים לוֹ שְׁנֵי שִׁדּוּכִים, וּבְשִׁדּוּךְ הָאֶחָד יֵשׁ חִסָרוֹן זֶה - וּבַשִׁדּוּךְ הַשֵׁנִי יֵשׁ חִסָרוֹן אַחֵר, מַה לְהַעְדִּיף ? מָרָן עָנָה בְּחָכְמָתוֹ שְׁמַע נָא, בָּחוּר יָקָר ! אִי אֶפְשָׁר לִמְצֹא שִׁדּוּךְ עִם כָּל הַמַעֲלוֹת, וְתָמִיד יֵשׁ אֵיזֶה חִסָרוֹן, וְאִם כֵּן, מַאי נַפְקָא מִינַהּ אִם תִּסְבּל מֵחִסָרוֹן זֶה אוֹ תִּסְבּל מֵחִסָרוֹן אַחֵר. עַד כָּאן. סִפֵּר לִי אַחַד הָאַבְרֵכִים, יְרֵא שָׁמַיִם וְנֶאֱמָן, מֵהַכּוֹלֵל בּוֹ לָמַדְנוּ יַחַד, שֶׁבְּמֶשֶׁךְ תְּקוּפָה מְסֻיֶּמֶת, לִפְנֵי כְּעֶשְׂרִים שָׁנָה, הָיָה מְשַמֵשׁ אֶת הָרַב הַמְקֻבָּל רַבִּי יִצְחָק כַּדּוּרִי שְׁלִיטָ''א, וּפַעַם אַחַת בְּקַחְתּוֹ אוֹתו לְבֵית הַכְּנֶסֶת מוּסָיוֹף לִתְפִלַת שַׁחֲרִית עֲצָרָתָם אִמָא מְבֻגֶרֶת וּבִתָהּ בַּת הַשְׁלוֹשִׁים, וְהָאִמָא נָפְלָה לְרַגְלֵי הָרַב וְהֵחֵלָה לִבְכֹּת בְּקוֹל גָדוֹל עַל בִּתָּהּ בַּת הַשְּלוֹשִׁים שֶׁעֲדַיִן לֹא נִשְּׂאָה, וְאוֹתוֹ אַבְרֵךְ רָצָה לַהֲסִיטָהּ מִו הַדֶּרֶךְ וּלְפַנוֹתָהּ לָרַב לִתְפִלַת שַׁחֲרִית, וְהָרַב אָמַר לוֹ: הַמְתֵן. וְנִתְעַכֵּב כָּךְ שְׁתֵּי דַּקוֹת בְּעֵרֶךְ, וּלְבַסוֹף שָׁאַל אֶת הָאִמָא, הַאִם הָיְתָה לְבִתָהּ הַצָעַת בָּחוּר לִפְנֵי כְּעֶשֶׂר שָׁנִים וְהַבַּת דָּחֲתָה הַצָעָה זוֹ לְלֹא סִבָּה, וְעָנְתָה הָאֵם: אָמְנָם כֵּן. עָנָה לָהּ הָרַב: אִם. כֵּן, מָה אֲנִי יָכול לַעֲזֹר לָךְ ?!

@ יב. לא לפרסם את מהלך הפגישות וההתקדמות עד לאחר התנאים

מוּבָא בְּשֵׁם הָרַב שִׂמְחָה כֹּהֵן בְּסִפְרוֹ ''הַבַּיִת הַיְּהוּדִי'' עַל זְהִירוּת מֵהַחֲבֵרִים וְהַקְרוֹבִים:

הַבֵּן וְהַבַּת שֶׁפְּנֵיהֲם לְנִשּׂוּאִין, חַיָּבִים לְהִזָּהֵר מִלְשַׁתֵּף חֲבֵרִים אוֹ קְרוֹבִים שֶׁאֵין זְקוּקִים לַעֲצָתָם כְּדֵי לְהַחְלִיט בַּנושֵׂא. גַם אִם נִרְאֶה לָהֶם שֶׁהֵם 'בְּשֵׁלִים' לְהַחְלָטָה חִיּוּבִית וְ'לִגְמֹר' אֶת הַשִׁדּוּךְ, לֹא כְּדַאי לְהוֹדִיעַ זֹאת לַאֲחֵרִים לִפְנֵי שֶׁהַדָּבָר הֻסְכַּם גַם עַל יְדֵי הוֹרֵיהֶם. זְהִירוּת זוֹ תַחְסֹךְ אִי נְעִימוּת הָעֲלוּלָה לִצְמֹחַ אִם הַהוֹרִים מִשְׁנֵי הַצְדָדִים לֹא יִשְׁתַּוּוּ בֵּינֵיהֶם עַל רֶקַע כַּלְכָּלִי אוֹ אַחֵר. כְּמו כֵן יֵשׁ לְהִמָנַע מִלְסַפֵּר לַחֲבֵרִים וְאַף לֹא לִקְּרוֹבֵי מִשְׁפָּחָה עַל הַהַצָעָה הַמֻצַעַת, וְלָבֶטַח לֹא עַל קִיּוּם הַפְּגִישׁות, גַם אִם הַתַּהֲלִיךְ מָצוּי עַל סַף סִכּוּם חִיּוּבִי. הַפִּרְסוּם עָשׂוּי לִיצֹר לַחַץ חֶבְרָתִי. הַכּל מַמְתִּינִים לְסִיּוּמָהּ הַטוֹב שֶׁל הַשְׁמוּעָה הַנְפוֹצָה. לַחַץ זֶה יִגְרֹם, שֶׁגַם אִם יֵשׁ לַנִפְגָשׁ מַחֲשָׁבוֹת עַל הַפְסָקַת הַקֶּשֶׁר, הוּא עָלוּל לְהַחְלִיט בְּחִיּוּב בְּעִקְּבוֹת הַצִפִּיָּה וְהַבְּשׂוֹרָה שֶׁחֲבֵרָיו מַמְתִּינִים לָהֶן.

@ יג. להמתין בסבלנות להחלטת הצד השני

פְּעָמִים שֶׁנִפְגָשִׁים, וְאֵין תְּשׁוּבָה חִיּוּבִית תֵּכֶף לְאַחַר פְּגִישָׁה רִאשׁוֹנָה, וְיִתָּכֵן מֵחֲמַת גַאֲוָה אוֹ מֵחֲמַת סְתָם פְּזִיזוּת אוֹמֵר הַצַד הָרִאשוֹן: אִם אֵין הַצַד הַשֵׁנִי נותֵן תְּשׁוּבָה תֵּכֶף - אֲנִי לֹא רוֹצֶה וְלֹא מְעֻנְיָן. זֶה לֹא נָכוֹן. יִתָכֵן וְהוּא מְהַסֵס וְחוֹשֵׁב, וְלָכֵן הַמְתֵּן, וְאֵין לְהִפָּגַע אִם הַצַד הַשֵׁנִי עוֹנֶה: אָמְנָם אֲנִי מְהַסֵס, אוּלָם בְּכָל זֹאת מַסְכִּים לְעוֹד פְּגִישָׁה. זֶה דֶּרֶךְ הָעוֹלָם - שֶׁאֲנָשִׁים מִתְלַבְּטִים וּלְבַסוֹף מַחְלִיטִים.

וְעַל כָּךְ יֶשְׁנוֹ מִכְתָּב נִפְלָא מֵהַסְטַיְפֶּלֶר: מִזֶהּ שֶׁהַצַד הַשֵּנִי לֹא עוֹנֶה אַחַר הַפְּגִישׁוֹת הָרִאשׁוֹנוֹת, אֵין עֲדַיִן רְאָיָה שֶׁאֵינוֹ רוֹצֶה. רַק אַחַר הַפְּגִישָׁה הָרְבִיעִית, אָז רְאָיָה מֵהַשְׁתִיקָה שֶׁלֹא רוֹצִים. כִּי בַּפְּגִישׁוֹת הָרִאשׁוֹנוֹת לִפְעָמִים לֹא מוֹצֵא חֵן בְּעֵינֵי הַמְדֻבֶּרֶת דְּבָרִים חִיצוֹנִיִּים, וְלָכֵן הִיא מְהַסֶסֶת, אָמְנָם אַחַר כָּךְ הִיא מִתְפַּכַּחַת וּמִתְיָעֶצֶת, וּמְשִׁיבָה בְּחִיּוּב כַּעֲבֹר זְמַן.

@ יד. גדר החפוש במדותיה של האשה

מַה שֶׁיֵּשׁ לְחַפֵּשׂ בְּאִשָׁה, דָּבָר רִאשׁוֹן - יִרְאַת שָׁמַיִם וְהַשְׁקָפוֹת טוֹבוֹת עַל פִּי רוּחַ הַתּוֹרָה, אֱמוּנָה, אַהֲבַת הַתּוֹרָה וְלוֹמְדֶיהָ, רְצִינוּת לִבְנִיַּת בַּיִת עַל פִּי הַתּוֹרָה, וּלְאַחַר מִכֵּן לִבְחֹן וּלְבָרֵר אִם אֵין בָּהּ מִדּוֹת רָעוֹת וּבִפְרָט מִדַּת ''הָעַקְשָׁנוּת'', כָּךְ הָיָה אוֹמֵר הַחֲזוֹן אִישׁ, כִּי כַּאֲשֶׁר יֵשׁ בְּאִשָׁה אֶת מִדַּת הָעַקְשָׁנוּת - זוֹ סִבָּה לְהַּחֲרִיב אֶת הַבַּיִת. אַחַר שֶׁהוֹלֶכֶת הִיא בְּשִיטַת הַ[['פְּרֶנְצִיפּ']] לַעֲמֹד עַל שֶׁלָהּ לְלֹא טַעַם וְהִגָיוֹן, הֲרֵי מִדָּה זוֹ שָׁרְשָׁהּ בְּגַאֲוָה, וּכְשֶׁהַגַאֲוָה כְּבָר הֵבִיאָה לְטִמְטוּם הָעַקְשָׁנוּת, אִי אֶפְשָׁר לְהָקִים בַּיִת שֶל שָׁלום וְשַׁלְוָה. אַשְׁרֵי הַזּוֹכֶה לִמְצֹא אִשָׁה שֶׁנִחוֹנָה בְּמִדּוֹת טוֹבות. אוּלָם כַּאֲשֶׁר הָאִשָּה בְּמַצָב שֶל נְכוֹנוּת לַעֲבֹד עַל עַצְמָהּ, וְהִנָהּ כְּכָל הָאָדָם, אֵיו זוֹ סִבָּה לִדְחוֹת בִּשְׁבִילָהּ אֶת הַהַצָעָה, שֶׁהֲרֵי כֻּלָנוּ צְרִיכִים תִּקוּן הַמִדּות, וּמִי מֻשְׁלָם ומְתֻקָו בְּמִדּוֹתָיו ? אֶלָא שֶׁאִם יֵשׁ בָּהּ מִדּוֹת רָעוֹת וּמְגֻנוֹת יוצֵא מִדֶּרֶךְ הָרָגִיל, בְּוַדַּאי שֶׁצָרִיךְ לִדְחוֹת, וְלֹא לִסְמֹךְ עַל נְכוֹנוּתָהּ לְהִשְׁתַּנוֹת. וּכְמוֹ כֵן יֵשׁ לְהַקְפִיד שֶׁתִּהְיֶה טוֹבַת לֵב וְלֹא קְשוּחָה וְאַכְזָרִית, וְיִהְיֶה בָּהּ מִדַּת הַחֶסֶד, שֶׁהֲרֵי בָּחַן אֱלִיעֶזֶר אֶת רִבְקָה בִּתְכוּנַת הַחֶסֶד שֶׁבָּהּ, וְלֹא בַּפִּילוֹסוֹפְיָה הַדָּתִית שֶׁלָהּ, וּכְמוֹ שֶׁהָיָה אוֹמֵר הַגָאוֹן רַבִּי יְחֶזְקֵאל לְוִינְשְׁטֵיין כְּפִי שֶׁמוּבָא בַּסֵפֶר בִּנְיָן עֲדֵי עַד: לָמַדְנוּ שֶׁאֱלִיעֶזֶר עֶבֶד אַבְרָהָם שָׂם כָּל הַדָּגֵשׁ עַל מִדַּת הַחֶסֶד, וְאַף שֶׁהָאִשָׁה שֶׁל יִצְחָק הָיְתָה צְרִיכָה לִהְיוֹת גַם הַמַמְשִׁיכָה שֶׁל שָׂרָה אִמֵנוּ ע''ה - לְגַיֵּר אֶת הַנָשִׁים וְלַעֲזֹר בַּהֲפָצַת אֱמוּנַת ה' בָּעוֹלָם, בְּכָל זֹאת אֵין אֱלִיעֶזֶר מְחַפֵּשׂ אִשָׁה בַּעֲלַת מַחֲשָׁבוֹת פִּילוֹסוֹפִיּוֹת דָּתִיּוֹת? אֶלָא בַּעֲלַת חֶסֶד בְּדַוְקָא, מִשׁוּם שֶׁמִי שֶׁהוּא בַּעַל חֶסֶד וְאֵינוֹ ''אָנֹכִיִּי'', הֲרֵי הוּא מֻכְשָׁר לְקַבֵּל אֶת כָּל הָאֱמֶת, וְיוּכַל גַם לְהַעֲנִיקָהּ לַאֲחֵרִים. עַד כָּאן.

כְּמוֹ כֵן אֵין הָאִשָׁה צְרִיכָה לִהְיוֹת גְאוֹנִית וּבַעֲלַת מַחֲשָׁבָה עֲמֻקָה, וּכְמוֹ שֶׁכָּתַב הַגָאוֹן הַצַדִּיק הָרַב ווֹלְבֶּה שְׁלִיטָ''א: ''הֲבָנָה עֲמֻקָה בְּעִנְיְנֵי הַשְׁקָפָה אֵינָהּ הֶכְרֵחִית לְאֵשֶׁת תַּלְמִיד חָכָם'' (חוברת הדרכה). יֵשׁ לְהוֹסִיף שֶׁלָרֹב אֵין הָאִשָׁה בְּאוֹתָהּ רָמָה שֶׁל בָּחוּר יְשִׁיבָה רְצִינִי, אַךְ גַם לֹא נִדְרָשׁ מִמֶנָה, אֶלָא שֶׁהַהַשְׁקָפוֹת וְהַהַנְהָגוֹת שֶׁלָהּ צְרִיכִים לִהְיוֹת גַם לְפִי הַמְקֻבָּל אֵצֶל בְּנוֹת יִשְׂרָאֵל הַחֲרֵדִיּוֹת, הֵן בְּיַחֲסָהּ לְעִנְיַן לִמוּד הַתּוֹרָה בִּכְלָל, וּלְלִמוּד בַּעְלָהּ בִּפְרָט, וְהֵן בִּשְׁאָר עִנְיְנֵי הַיַּהֲדוּת. אִם נִכָּר שֶׁלַמְדֻּבֶּרֶת יֶשְׁנָן הַשְׁקָפוֹת שֶׁהֵן חוֹרְגוֹת מֵהַמְקֻבָּל בַּחִנוּךְ הַחֲרֵדִי, אֲזַי אֵין רָאוּי לְהַמְשִׁיךְ, אֶלָא אִם כֵּן מְדֻבָּר בְּבַעֲלַת מִדּוֹת טוֹבוֹת וְיִרְאַת שָׁמַיִם שֶׁבִּגְלָל נְסִבּוֹת סְבִירות לֹא הִגִיעָה עֲדַיִן לְהַשְקָפוֹת נְכוֹנוֹת. וְחָשׁוּב לְהִתְיָעֵץ עַל כָּךְ עִם רַבּוֹתָיו. עַד כָּאן.

@ טו. האם לשאת אשה מתוך רחמנות

אַל תַּאֲמִין בְּעַצְמְךָ - לִמְדוּנוּ חֲזַ''ל. פְּעָמִים שֶׁמַצִיעִים לְךָ הַצָעָה שֶׁאֵינָהּ תּוֹאֶמֶת לְרוּחֲךָ, אוּלָם הָרַחֲמָנוּת מַטָּה אֶת הַכַּף, וּבִפְרָט כְּשֶׁמֻפְעָלִים עָלֶיךָ רִגְשׁוֹת רַחֲמָנוּת מֵהַצַד הַשֵׁנִי, וְאֵינְךְ יָכוֹל לַעֲמֹד נֶגֶד רִגְשֵׁי הַרַחֲמָנוּת שֶׁבְּקִרְבְּךָ. עָלֶיךָ לָדַעַת ! יִתָּכֵן וְעַתָּה תִּתְגַבֵּר וְתִכְבֹּש אֶת מִדּוֹתֶיךְ וּמִתּוֹךְ רַחֲמָנוּת וְחֶסֶד תִּקַח אֶת הַמֻצַעַֹת לְךָ, אוּלָם מִי מַבְטִיחַ לְךָ, שֶׁתַּעֲמֹד בְּרִגְשֵׁי הָרַחֲמָנוּת כָּל יָמֶיךְ עִם הָאִשָׁה אֲשֶׁר לָקַחְתָּ ?

הֲלֹא יֵשׁ לְהָבִין. שְׁלֹמֹה הַמֶלֶךְ ע''ה אוֹמֵר (קהלת ז, יב): ''אַל תְּהִי צַדִּיק הַרְבֵּה''. הַיּוֹם הִנְךְ רַחֲמָן, וּמֵרֹב רַחֲמָנוּתְךָ לָקַחְתָּ אִשָׁה הַדּוחָה אותְךָ מֵחֲמַת מוּם אוֹ כִּעוּר, הֲלֹא עָלוּל אַתָּה לִשְׂנֹאתָהּ וְלָקוּץ בָּהּ, וְאָז תֵּהָפֵךְ לְאַכְזָרִי עָלֶיהָ, וְלָכֵו עָדִיף שֶׁתִּתְאַכְזֵר עָלֶיהָ עַכְשָׁו לְמָאֵן לְקַחְתָהּ מֵאֲשֶׁר תְּרַחֵם עָלֶיהָ עַתָּה וּלְבַסוֹף לֹא תַּעֲמֹד בַּנִסָיוֹן, וְתַגְדִּיל אַכְזָרִיּוּתְךָ עָלֶיהָ הַרְבֵּה יוֹתֵר מֵהָאַכְזָרִיּוּת שֶׁל עַכְשָׁו בַּמֵאוּן שֶׁתְּמָאֵן לְקַחְתָּהּ. וְלָכֵן אַל יְהֵא אָדָם גִבּוֹר וְאַמִיץ, אֶלָא אִם כֵּן יוֹדֵעַ הוּא הֵיטֵב אֶת טְבָעָיו, וּבְהִתְיָעֲצוּת עֲמֻקָה עִם חָכָם גָדוֹל, שֶׁנִחַן בִּרְאִיַּת הַנוֹלָד, וְחָכָם עָדִיף מִנָבִיא. וּבְנוֹסָף לְכָךְ, כַּמָה בְּנָקֵל תּוּכַל לִפְגֹעַ בְּאִשָׁה זוֹ, שֶׁהֲרֵי עָלוּל אַתָּה בְּכָל וִכּוּחַ לומַר לָהּ שֶׁכָּל נִשּׂוּאֶיךָ אִתָהּ הָיוּ מִתּוֹךְ רַחֲמָנוּת, וְהִנְךָ עָלוּל לְצַעֲרָהּ מְאֹד בְּשׁוֹט לְשׁוֹנְךְ, וּבִשְׁבִיל מַה לְךְ לְהִכָּנֵס לְנִסָיון כָּזֶה. שֶיָּכוֹל אַתָּה לְאַבֵּד שְׁנֵי עוֹלָמוֹת בִּשְׁבִילוֹ.

הַנַח אֶת עֲבוֹדַת הַזִּוּוּגִים לְהַקָדוֹשׁ בָּרוּךְ הוּא, שֶׁהוּא רַחֲמָן הַרְבֵּה יוֹתֵר מִמְךָ, וְהוּא בְּרַחֲמָיו יִמְצָא לָהּ זִוּוּג אַחֵר הַתּוֹאֵם לָהּ שֶׁיּוּכַל שֵׂאת אֶת מַצָבָהּ, וְאֵין מִתַּפְקִידְךָ לִפְתֹר פִּתְרוֹן כָּזֶה בְּאֹפֶן שֶׁתִּגְרֹם לְעַצְמְךָ חֻרְבַּן הַבַּיִת.

@ טז. עד כמה יש להקפיד בנוי האשה

אִשָׁה הַדּוֹחָה בְּצוּרָתָהּ - יֵשׁ לְהִמָנַע מִלְקַחְתָּהּ, וְכָאָמוּר, אַל תִּסְמֹךְ עַל צִדְקוּתְךָ וְעַל רַחֲמָנוּתְךָ. יִתָּכֵן שֶׁעַתָּה תַּעֲמֹד בַּנִסָיוֹן שֶׁל צִדְקוּתְךָ אוֹ רַחֲמָנוּתְךָ, אֲבָל תִּתְבּוֹנֵן שֶׁתִּצְטָרֵךְ לְהִתְמודֵד עִם יִצְרְךָ כָּל יְמֵי חַיֶּיךָ, וּמִי עָרֵב לְךָ שֶׁתַּחֲזִיק מַעֲמָד, הֲלֹא חֲשָׁשׁ גָדול שֶׁתִּמְאַס בָּהּ, כְּמוֹ כֵן חֲשָׁשׁ גָדוֹל שֶׁתִּתֵּן עֵינֶיךָ בְּנָשִׁים אֲחֵרוֹת וְתִתְהֶה עַל הָרִאשׁוֹנָה, וְנָהַמְתָּ בְּאַחֲרִיתְךָ עַל טִפְּשוּתְךָ.

וַאֲנִי הַכּוֹתֵב הִכַּרְתִּי אָדָם שֶׁאָכֵן סָמַךְ עַל צִדְקוּתו, וְהֵחְלִיט, מִאַחַר וְהָעוֹלָם הַזֶּה כֻּלוֹ הֶבֶל, וּבִכְלָלוֹ - שֶׁקֶר הַחֵן וְהֶבֶל הַיֹּפִי, וְאִם כֵּן אַדְּרַבָּה, כְּדֵי לִשְׁבֹּר אֶת הַיֵּצֶר הַמִתְאַוֶּה אֶקַח אִשָׁה הַדּוֹחָה בְּמַרְאִיתָהּ וּבְכָךְ יְהֵא קַל לִגְבֹּר עַל יִצְרִי, וְכַיָּדוּעַ לִי לֹא עָמַד בְּכָךְ, וּלְבַסוֹף מְאָסָהּ וְגֵרְשָׁהּ בְּבוּז וְקָלוֹן בִּהְיוֹתוֹ נוֹשֵׂא עֵינָיו בִּנְשׁוֹת חֲבֵרָיו, וְלֹא עָמַד בְּהִצְטַדְּקוּת לְבָבוֹ עַל מַזָּלוֹ עַד כִּי מָאַס בְּאֵשֶׁת נְעוּרָיו. וְגַם יֵשׁ לַנוֹשֵׂא מְכֹעֶרֶת לַחֲשׁשׁ שֶׁבָּנָיו יהְיוּ כְּמוֹ כֵן מְכֹעָרִים, וְיִקְשֶׁה עָלָיו לְהַשִּׂיאָם אִשָׁה לִכְשֶׁיִּגְדְּלוּ, וּבִכְלָל יִקְשֶׁה עָלָיו גִדּוּלָם. אִשָׁה נָאָה שֶׁאֵינָהּ דּוֹחָה בְּמַרְאִיתָהּ, עַל אַף שֶׁאֵינָהּ מוֹשֶׁכֶת וְקוֹסֶמֶת עֵין הָרוֹאֶה - אֵין לְהִמָנַע מִלְקַחְתָּהּ, הַמְשִׁיכָה תִגְבַּר מֶשֶׁךְ הַזְמַן, וּבִפְרָט כְּשֶמִדּותֶיהָ יָפוֹת - אֵין סָפֵק שֶׁלֹא תִּוָּצֵר מִכָּךְ שוּם בְּעָיָה, וְאַדְּרַבָּה, לָשֵאת אִשָׁה נָאָה הַמוֹשֶׁכֶת עֵין כָּל רואֶיהָ יֵשׁ בַּדָּבָר סַכָּנָה, וְצָרִיךְ לְכָךְ הַרְבֵּה זְהִירוּת, שֶיָּפְיָהּ יְשַׁמֵשׁ לָהּ לְרוֹעֵץ, כְּגון אִם מְנַצֶלֶת אֶת יָפְיָהּ לְהִתְגָאוֹת, לְהִתְבַּלֵט, חֹסֶר צְנִיעוּת בְּדִבּוּר וְהַנְהָגָה, שֶמָצוּי הוּא מְאֹד אֵצֶל הַנָשִׁים הַנָאוֹת. וְהַרְבֵּה הִזְהִירוּנוּ חֲזַ''ל שֶׁלֹא לָשֵׂאת אִשָׁה לְשֵׁם יֹפִי, אֶלָא לְשֵׁם שָׁמַיִם, וְכַמוּבָא בְּתָנָא דְּבֵי אֵלִיָּהוּ, זָכוּר לַטּוב: הַנושֵׂא אִשָׁה לְשֵׁם שָׁמַיִם, סוֹפוֹ הַוְיָן לוֹ בָּנִים שֶׁהֵם מוֹשִׁיעִין אֶת יִשְׂרָאֵל בְּעֵת צָרָה וְהֵן מַרְבִּים תּוֹרָה וּמִצְווֹת בְּיִשְׂרָאֵל.

וּמִנַיִן? צֵא וּלְמַד מֵעַמְרָם, שֶׁנָשָא אִשָׁה לְשֵׁם שָמַיִם וְיָצְאוּ מִמֶנוּ משֶׁה וְאַהֲרֹן שֶׁהָיוּ מוֹשִׁיעִין אֶת יִשְׂרָאֵל וְהָיוּ מַרְבִּים תּוֹרָה וּמִצְווֹת בְּיִשְׂרָאֵל. צֵא וּלְמַד מִן בּוֹעַז בֶּן שַּׂלְמוֹן, שֶׁנָשָׂא אִשָׁה לְשֵם שָמַיִם [בּוֹעַז שֶׁכִּוֵּן לְהָקִים שֵם הַמֵת], וְיָצָא מִמֶנוּ דָּוִד וּשְׁלֹמֹה בְּנוֹ שֶׁהָיוּ מוֹשִׁיעִין אֶת יִשְׂרָאֵל וְהָיוּ מַרְבִּים תוֹרָה וּמִצְוות בְּיִשְׂרָאֵל. וַעֲלֵיהֶם וְעַל כַּיּוֹצֵא בָּהֶם וְעַל הַדּוֹמִים לָהֶם וְעַל הָעוֹשֶה כְּמַעֲשֵׂיהֶן הַכָּתוּב אוֹמֵר (ישעיה סו, כב): ''כִּי כַּאֲשֶׁר הַשָׁמַיִם הַחֲדָשִׁים וְהָאָרֶץ הַחֲדָשָה אֲשֶׁר אֲנִי עוֹשֶׂה עֹמְדִים לְפָנַי נְאֻם ה' כֵּן יַעֲמֹד זַרְעֲכֶם וְשִמְכֶם''. וְשָׁם בְּפֶרֶק ט''ז אִיתָא: וְהַנוֹשֵׂא אִשָׁה לְשֵׁם שָׁמַיִם, עָלָיו הַכָּתוּב אוֹמֵר (דברים כח, ג): ''בָּרוּךְ אַתָּה בָּעִיר וּבָרוּךְ אַתָּה בַּשָּׂדֶה, בָּרוּךְ פְּרִי בִטְנְךָ וּפְרִי אַדְמָתְךָ וּפְרִי בְּהֶמְתֶּךְ שְׁגַר אֲלָפֶיךָ וְעַשְּתְּרוֹת צֹאנֶךָ, בָּרוּךְ טַנְאֲךָ וּמִשְׁאַרְתֶּךָ, בָּרוּךְ אַתָּה בְּבֹאֶךָ וּבָרוּךְ אַתָּה בִּצֵאתְךְ'', וְלֹא עוֹד, אֶלָא שֶׁמוֹצִיאִין מִמֶנוּ בָּנִים זְכָרִים שֶׁמַרְבִּין תּורָה וּמִצְווֹת בְּיִשְׂרָאֵל וּמוֹשִׁיעִין אֶת יִשְׂרָאֵל בְּעֵת צָרָתָם.

@ יז. כמה פגישות יש להפגש עד ההחלטה

הַגָאוֹן רַבִּי אֱלִיעֶזֶר מְנַחֵם שַׁ''ךְ שְׁלִיטָ''א כּוֹתֵב בְּמִכְתָּבוֹ הַמִתְפַּרְסֵם בְּקֹבֶץ מְבַקְשֵׁי תּוֹרָה (בעמוד ח'), וְזֶה לְשׁונוֹ:

דַּעְתִּי, שֶׁאֵין לְהִפָּגֵשׁ עִם הַמְדֻבֶּרֶת הַרְבֵּה פְּעָמִים: שֵׁאִם אַחֲרֵי אַרְבַּע, אוֹ לְכָל הַיּוֹתֵר חָמֵשׁ פְּעָמִים, נִרְאֶה שֶׁזֶּה מַתְאִים - יֵש לְהַחְלִיט, וְאִם לֹא נִרְאֶה שֶׁמַתְאִים - יֵשׁ לְהַחְלִיט, אֲבָל אָסוּר לְהִפָּגֵש יוֹתֵר בְּלִי שׁוּם תּוֹעֶלֶת.

וּבְמִכְתָּב נוֹסָף (המתפרסם בקובץ מבקשי תורה), פּוֹנֶה מָרָן שְׁלִיטָ''א בִּקְרִיאָה נִרְגֶשֶׁת לִבְנֵי הַיְשִׁיבוֹת וְכוֹתֵב: הִנְנִי פּוֹנֶה בָּזֶה בִּקְרִיאָה נִרְגֶשֶׁת, שֶׁהִנְנִי רוֹאֶה חוֹבָה לְעַצְמִי לְהַתְרִיעַ עַל זֶה לְמַעַן ה' וְתוֹרָתוֹ, וּפוֹנֶה אֲנִי בָּזֶה לְכָל בְּנֵי הַיְשִׁיבוֹת בְּכָל מָקוֹם שֶׁהֵם עַל אֲשֶׁר רָאִיתִי וְשָׁמַעְתִּי שֶׁפָּשָׂה עִנְיָן הַנָהוּג בִּפְגִישׁוֹת בְּשִׁדּוּכִים. כַּמוּבָן בְּוַדַּאי מֻתָּר לְהִפָּגֵשׁ כַּמָה פְּעָמִים עַד שֶׁכָּל צַד יַכִּיר בְּמִדָּה מְסֻיֶּמֶת אֶת הַמִדּוֹת שֶׁל הַזּוּלַת וְהַהַשְׁקָפָה עַל דֶּרֶךְ הַחַיִּים לְהַמְשִׁיךְ בְּלִמוּד, וּכְבָר כָּתַבְתִּי שֶׁגַּם בָּזֶה אֵין לְהַפְרִיז, אֲבָל לַעֲשׂוֹת פְּגִישׁוֹת שָׁעוֹת עַל שָׁעוֹת, וְלָלֶכֶת לְטַיֵּל לִמְקוֹמוֹת שֶׁאֵין מָקוֹם שָׁם לְבֶן תּוֹרָה - חוּץ מִמַה שֶּׁאֵין בָּזֶה תּוֹעֶלֶת, זֶה אָסוּר עַל פִּי הַדִּין, וְלֹא יָכוֹל לָצֵאת הַצְלָחָה מִפְּגִישׁוֹת כִּאֵלֶּה. וּדְעוּ נָא, אַחִים יְקָרִים, כִּי הַנְהָגָּה זוֹ הִיא פְּסוּלָה וַאֲסוּרָה, וְיוֹתֵר מִשָּׁלשׁ אוֹ אַרְבַּע פְּגִּישׁוֹת אֵין צָרִיךְ, וְגַם הַזְּמַן שֶׁל כָּל פְּגִּישָׁה אֵין צָרִיךְ לִהְיוֹת יוֹתֵר מִשְּׁתַּיִם עַד שָׁלשׁ שָׁעוֹת.

וְכָל מִי שֶׁיִּתְנַהֵג בַּדֶּרֶךְ שֶׁכָּתַבְתִּי, יִתְבָּרֵךְ מִשּׁוֹכֵן בַּמְרוֹמִים בְּכָל הַטּוֹב, וְיִזְכֶּה לְהָקִים בַּיִת שֶׁל תּוֹרָה וְיִרְאָה וְאשֶׁר.

וּמוּבָא בְּסֵפֶר מְבַקְשֵׁי תּוֹרָה: כָּתַב הָרָמָ''א (סימן נ''ה ס''א) בְּשֵׁם הַכָּלְבּוֹ, דְּאָרוּס עִם אֲרוּסָתוֹ אֵין לָהֶם לָדוּר בְּיַחַד, וְטַעַם הַדָּבָר שֶׁמָא יָקוּצוּ זֶה בָּזֶה. [וְזֶה לְשׁוֹן הַכָּלְבּוֹ (הלכות אישות סימן ה'): כָּתַב הַמַהֲרָ''ם מֵרוֹטְנְבּוּרְגּ: אִישׁ וְאִשָׁה שֶׁנִתְאָרְסוּ יַחַד, אָסוּר לָדוּר בְּבַיִת יַחַד פֶּן יִתְיַחֲדוּ, וְגַם יֵשׁ לָחוּשׁ שֶׁמָא יָבוֹאוּ לִידֵי שִׂנְאָה מֵחֲמַת שֶׁרוֹאִים זֶה אֶת זֶה תָּדִיר.] וַאֲפִלּוּ בְּשִׁדּוּכִין בְּלֹא אֵרוּסִין יֵשׁ לָחוּשׁ.

מְקוֹר דִּבְרֵי הָרָמָ''א דַּאֲפִלּוּ בְּשִׁדּוּכִין בְּלֹא אֵרוּסִין יֵשׁ לָחוּשׁ הוּא בָּאֲגֻדָּה (פ''ק דכתובות סימן ז'). נִמְצָא בְּשֵׁם גְּדוֹלִים, דַּאֲפִלּוּ שִׁדּוּכִין לְבַד בְּלֹא אֵרוּסִין אֵין טוֹב שֶׁיִּהְיוּ בְּיַחַד בַּבַּיִת, וְלֹא מִשּׁוּם אִסוּר, אֶלָּא שֶׁיָּקוּצוּ זֶה בָּזֶה. וְכֵן אִיתָא בַּמִדְרָשׁ (ראה מד''ר בראשית י''ז, ז'): אֲמוּרָה הָיִיתִי לְהִנָשֵׂא לַאֲחִי אִמִי [אָמַרְתִּי אֲנִי בְּלִבִּי לְהִנָשֵׂא לוֹ - מַתְּנוֹת כְּהֻנָה] וְעַל יְדֵי שֶׁגָּדַלְתִּי עִמוֹ בַּבַּיִת הִתְכַּעַרְתִּי בְּעֵינָיו, וְהָלַךְ וְנָשָׂא לוֹ אִשָּׁה אַחֶרֶת וְאֵינָהּ נָאָה כָּמוֹנִי. עַד כָּאן לְשׁוֹן הַמִדְרָשׁ.

חָזִינָן לְהֶדְיָא מִדִּבְרֵי הַמִדְרָשׁ, שֶׁאַף עַל פִּי שֶׁהָיְתָה אֲמוּרָה לְהִנָשֵׂא עִמוֹ, מִכָּל מָקוֹם מֵחֲמַת שֶׁ''גָּדְלָה עִמוֹ'' ''נִתְכַּעֲרָה בְּעֵינָיו'', וְלֹא עוֹד, אֶלָּא שֶּׁהָלַךְ וְנָשָׂא אַחֶרֶת וְאַף שֶׁ''אֵינָהּ נָאָה כְּמוֹתָהּ''. וְהֵם דִּבְרֵי הָרָמָ''א, דְּאַף בְּשִׁדּוּכִין יֵשׁ לָחוּשׁ ''שֶׁמָא יָבוֹא לִידֵי שִנְאָה מֵחֲמַת שֶׁרוֹאִים זֶה אֶת זֶה תָּדִיר''.

וּבֵאֵר בָּזֶה מָרָן הַמַהֲרִי''ל דִּיסְקִין זַצַ''ל (בספרו על התורה בראשית כ''ט, כ'): דְּהָא דְּנַעֲשִׂים שׂוֹנְאִים זֶה לָזֶה מִשׁוּם דְּמַכִּירִים אֶת הַחֶסְרוֹנוֹת זֶה בָּזֶה, וְכַאֲשֶר יָעִיד הַחוּשׁ עַל זֶה.

מָרָן הַחֲזוֹן אִישׁ זַצַ''ל הָיָה אוֹמֵר, שֶׁחָתָן וְכַלָה יִפָּגְשׁוּ בֵּין הַתְּנָאִים לַנִשּׂוּאִין כְּדֵי שֶׁיִּלְמְדוּ לְהַכִּיר זֶה אֶת זֶה וְלֹא יִהְיוּ בְּנִשּׂוּאֵיהֶם כְּזָרִים, וְכֵן כְּדֵי לְיַשֵׁב הַחִלוּקֵי דֵּעוֹת, אִם יֵשׁ כָּאֵלֶה בֵּינֵיהֶם.

כָּךְ אָמַר בִּשְׁמוֹ גַם מָרָן ''הַקְהִלוֹת יַעֲקֹב'' שֶׁהַרְבֵּה לֹא יִפָּגְשׁוּ, וְאָמַר שֶׁמַסְפִיק אַחַת לְחֹדֶשׁ, וְאֶפְשָׁר גַם בְּפָחוֹת מִזֶּה (ארחות רבינו חלק א' עמוד רע''ד).

וְכֵן מוֹרֶה מָרָן הַגָאוֹן רַבִּי אֱלִיעֶזֶר מְנַחֵם שַׁ''ךְ שְׁלִיטָ''א בְּמִכְתָּבוֹ (מבקשי תורה קובץ כ''ג עמוד ח') וְזֶה לְשׁוֹנוֹ: אַחֲרֵי הָאֵרוּסִין אָסוּר לְהִפָּגֵש הַרְבֵּה פְּעָמִים, וּבִפְרָט שֶׁיֵשׁ כַּמָה פְּעָמִים שֶׁבָּא לִידֵי יִחוּד. אֶל הַבַּחוּרִים מִפֹּה אֲנִי אוֹמֵר לְהִפָּגֵשׁ פַּעַם בִּשְׁלשָה שָׁבוּעוֹת, וְאֶפְשָר לְהַסְבִּיר לְהַכַּלָה שֶׁזֶהּ מַפְרִיעַ בְּלִמוּד, וְאַחֲרֵי הָאֵרוּסִין יֵשׁ לְהַרְבּוֹת בְּלִמוּד מַה שֶׁאֶפְשָׁר, וּלְטִיּוּלִים וַדַּאי שֶׁלֹא כְּדַאי, וּלְבַקֵר אֵצֶל קְרוֹבִים עִם הַכַּלָה גַם לֹא לְהַרְבּוֹת. וְשָׁמַעְתִּי מֵהָרַב רְפָאֵל ווֹלְף שְׁלִיטָ''א, שֶׁדַּעַת מָרָן כֵּן גַם כְּשֶׁהַנִשּׂוּאִין סְמוּכִין לִזְמַן הַתְּנָאִים.

וּמַעֲשֶׂה שֶׁהָיָה בְּחָתָן שֶׁסִפֵּר לְמָרָן שְׁלִיטָ''א, שֶׁהוֹרֵי הַכַּלָה גָרִים בְּחֵיפָה וְהִזְמִינוּ אוֹתוֹ כַּנָהוּג לְשַׁבָּת. מָרָן הוֹרָה לוֹ שֶׁרַק בְּלֵיל שַׁבָּת יֹאכַל אֶצְלָם, וְלַמָחֳרָת שֶׁלֹא יֵלֵךְ וְלֹא יִתְרָאֶה עִם הַכַּלָה. וּמָרָן הַגָאוֹן רַבִּי יוֹסֵף שָׁלוֹם אֶלְיָשִׁיב שְׁלִיטָ''א הֵשִׁיב לִי בָּזֶה, דְּבִזְמַנֵנוּ יֶשְׁנָם הַנוֹהֲגִים לְהַרְבּוֹת בִּפְגִישׁוֹת בֵּין הַתְּנָאִים לַנִשּוּאִין, אֲבָל אֵין רָאוּי לִנְהֹג כֵּן, אֶלָא לְמַעֵט בִּפְגִישׁוֹת. עַד כָּאן.

@ יח. סכנת הפגיעה

סַכָּנָה לְבָחוּר לִפְגֹעַ בִּמְשֻׁדַּכְתּוֹ אוֹ לְהֵפֶךְ. עָון זֶה יָכול לְהַוּוֹת מַחְסוֹם לִישׁוּעָה. בְּיָדֵינוּ הַרְבֵּה סִפּוּרִים אֲמִתִּיִּים מִבַּעֲלֵי הַמַעֲשֶה, וְנָבִיא כַּמָה מֵהֶם. בָּחוּר שֶׁעָמַד לִגְמֹר שִׁדּוּךְ וְרָצָה לַעֲזֹב מִסִבּוֹת צְדָדִיּוֹת, בָּא לְהִתְיָעֵץ עִם מָרָן הַ''קְהִלוֹת יַעֲקֹב'' זַצַ''ל. עָנָה לו בְּזֶה הַלָשׁוֹן: כְּשֶׁעוֹמְדִים לִגְמֹר שִׁדּוּךְ וּלְבַסוֹף מְבַטְּלִים אוֹתוֹ, קָרוב הַדָּבָר לִשְׁפִיכוּת דָּמִים, וְעַל כֵּן, אִם הַדָּבָר מוֹצֵא חֵן בְּעֵינֶיךָ, אֶלָא שֶיֵּשׁ לְךָ סִבָּה בִּלְתִּי מַסְפֶּקֶת לְבַטֵּל הַשִׁדּוּךְ, דַּע לְךָ כִּי לֹא תַּרְוִיחַ שוּם דָּבָר, כִּי כַּאֲשֶׁר גוֹרְמִים צַעַר וְעָגְמַת נֶפֶש לַשֵׁנִי, סוֹבְלִים צָרות צְרוּרוֹת כָּל הַחַיִּים, רַחְמָנָא לִצְלַן, אֶלָא אִם כֵּן שֶׁהַשִׁדּוּךְ לֹא מוֹצֵא חֵן בְּעֵינֶיךָ, שֶׁאָז אַתָּה לֹא חַיָּב לִגְמֹר הַשִׁדּוּךְ. וּמַעֲשֶׂה בְּאַבְרֵךְ שֶׁאִשְתּוֹ הָיְתָה מַפֶּלֶת בָּנִים, וּבָא לְמָרָן הַ''קְהִלוֹת יַעֲקֹב'' לְהִתְיָעֵץ אִתּוֹ בְּעִנְיְנֵי רְפוּאָה לְאִשְׁתּוֹ, וְעָנָה לוֹ מָרָן, שֶׁהַבְּעָיָה אֶצְלָם הִיא לֹא מִדַּרְכֵי הָרְפוּאָה, אֶלָא מִשׁוּם שֶאִשְׁתּוֹ עָזְבָה שִדּוּךְ, וּלְכָךְ לֹא זָכְתָה עֲדַיִן לְהִפָּקֵד. וְיָעַץ לוֹ שֶׁיְּפַיְּסוּ אֶת הֶחָתָן הָרִאשׁון בְּמָמוֹן הָגוּן כְּדֵי שֶׁיִּמְחל בִּמְחִילָה גְמוּרָה, וְאָז יִזְכֶּה לְהִפָּקֵד בְּזֶרַע וְכָךְ הָיָה, שֶׁשָּלְחוּ מִיָּד סְכוּם הָגוּן לְפַיְסוֹ, וּמִיָּד נִפְקְדוּ בְּזֶרַע קֹדֶשׁ בְּשָעָה טובָה וּמֻצְלַחַת.

@ יט. אין לזלזל בשום מצוה בשביל השתדלות לשאת אשה

וְאַקְדִּים אֶת כַּוָּנָתִי בְּמַעֲשֶׂה שֶׁקָרָה אִתִּי. פַּעַם בְּאַחַת נְסִיעוֹתַי לַדְּרָשׁות, הָיָה זֶה בִּנְתַנְיָה, נִגְשוּ אֵלַי שְנֵי בַּחוּרִים בְּגִיל הַ-30, חוֹבְשֵׁי כִּפּות עַל רֹאשָׁם, וּשְׁאֵלָתָם אֵלַי הָיְתָה כָּךְ: אָנוּ חוזְרִים בִּתְשׁוּבָה וּמִתְחַזְּקִים, וְכָאן בַּאֲזורֵנוּ מִתְקַשִּים אֲנוּ לִמִצֹא אֵת זִוּוּגֵנוּ. וּבְכֵן, הַאִם יֵשׁ לָנוּ הֶתֵּר לְהוֹרִיד אֶת הַכִּפָּה עַל מְנָת שֶנוּכָל בְּנָקֵל לִמְצֹא אֶת זִוּוּגֵנוּ ? וְעָנִיתִי לָהֶם כָּךְ: מַאֲמִינִים אַתֶּם בַּה' אֱלֹקֵי יִשְׂרָאֵל הַמַשְׁגִיחַ עַל פְּרָט וּפְרָט מִבְּרוּאֵי עוֹלָמוֹ ? וְעָנוּ לִי: בְּוַדַּאי ! וּבְכֵן, מֵאַחַר וְאַתֶּם מַאֲמִינִים, הֲרֵי שֶהִנְכֶם בָּאִים בְּהַצָעָה כָּזו לַה' יִתְבָּרַךְ: רִבּוֹנוֹ שֶׁל עוֹלָם, רוֹאִים אָנוּ שֶׁהִנְךָ מִתְקַשֶּה לִמְצֹא עֲבוּרֵנוּ אֶת בַּת זוּגָתֵנוּ, אִם כֵּן, יֵשׁ לָנוּ הַצָעָה לְהַצִיעַ לְךָ וּלְהָקֵל מֵעָלֶיךָ אֶת אֲשֶׁר אַתָּה מִתְקַשֶׁה בּוֹ: נוֹרִיד אֶת הַכִּפָּה מֵעַל רָאשֵינוּ וּבְכָךְ נָקֵל עָלֶיךָ אֶת מְלַאכְתְּךָ לִמְצֹא לָנוּ אֶת בַּת זוּגָתֵנוּ ! הֲתַעֲלֶה עַל הַדַּעַת הַצָעָה שֶׁכָּזוֹ ?! הַקָדוֹשׁ בָּרוֹךְ הוּא כּל יָכוֹל, אֶלָא שֶׁמַעֲמִיד אֶת בְּנֵי הָאָדָם בְּמִבְחָנִים וּבְנִסְיוֹנוֹת לִרְאוֹת עַד כַּמָה אֱמוּנתָם כֵּנָה וַחֲזָקָה בּוֹ, וְלָכֵן מְנַסֶה אֶתְכֶם הָאֱלֹקִים הֲתִשְׁמְרוּ מִצְוותָיו אִם לֹא, וְחָלִילָה לָכֶם ''לַעֲזֹר לוֹ'' בְּכָךְ שֶׁתִּפְעֲלוּ בִּפְעֻלות שֶׁהֵמָה נֶגֶדּ רְצוֹנוֹ. וְעוֹד יָבִין הַמִתְעַכֵּב מִלִמְצֹא זִוּוּגוֹ, שֶׁבְּכָךְ שֶיָּקֵל בְּמִצְווֹת, הְרֵי בַּת זוּגָתוֹ שֶתִּמָצֵא לוֹ תִּהְיֶה בְּהֶתְאֵם לְרָמָתוֹ, וְאִם אַתָּה רואֶה לְנָכוֹן דַּוְקָא בְּעֵת כָּזֹאת לָרֶדֶת בָּרָמָה הָרוּחָנִית, הֲרֵי שְטָּעִיתָ טָעוּת חֲמוּרָה, וּמִי יוֹדֵעַ אִם תּוּכַל לְתַקֵן אותָהּ אֵי פַּעַם מִכַּמָה סִבּוֹת: רֵאשִׁית, אַחַר שֶׁהִנְךָ מוֹרִיד אֶת רָמָתְךְ הָרוּחָנִית, בַּת זוּגָתְךְ תִּמָצֵא לְךְ בְּהֶתְאֵם לְרָמָתְךָ הַיְרוּדָה, וּמִי מַבְטִיחַ לְךְ שֶׁכְּשֶׁתִּרְצֶה לַחֲזֹר לְעַצְמְךָ, וְכָל שֶׁכֵּן לַעֲלוֹת יוֹתֵר, תַּסְכִּים הַבַּת זוּג לְשַׁנות אֶת אֹרַח הַחַיִּים כְּפִי שֶׁהִכִּירָה אוֹתְךָ בְּשָׁעָה שֶׁנִשֵּׂאתֶם ? וְעוֹד, עַל פִּי רֹב עָלוּל אַתָּה לָרֶדֶת הַרְבֵּה יותֵר מִמַה שֶּהָיִיתָ, אַחַר שֶׁבַּת זוּגָתְךְ גִלְתָה אוֹתְךָ כְּפַשְׁרָן הַמִתְפַּשֵׁר לְמַעֲנָהּ לְהָקֵל מִתּוֹרָה וּמִצְווֹת, אֲזַי תְּנַצֵל אֶת חֹסֶר יַצִיבוּתְךָ לְהוֹבִילְךָ כְּכָל אֲשֶׁר תַּחְפֹּץ, בִּהְיוֹת הָרשֶׁם שֶיָּצַרְתָּ לְעַצְמְךְ רשֶׁם שֶׁל חַלַש הָאֹפִי הַנִתָּן לְהַטּוֹת אֶת לְבָבוֹ עֲבוּר כָּל לַחַץ, וּלְעוֹלָם לֹא תִּתְיָאֵשׁ הִיא, לְפָחוֹת לְנַסוֹת לַעֲמֹד עַל שֶׁלָהּ, אַחַר שֶׁ''הַהַצְלָחָה'' כְּבָר הֵאִירָה לָהּ פָּנִים נֶגְדְּךָ בֶּעָבָר.

@ כ. כשההצעה נראית וההורים מתנגדים

אֵין סָפֵק שֶׁיֵּשׁ לְכָל בֵּן וּבַת לְהִוָּעֵץ בְּחַוַּת דַּעַת שֶל הוֹרֵיהֶם בְּעִנְיַן נִשּׂוּאֵיהֶם. הֵן מִצַד שֶמְבֻגָרִים הֵמָה מֵהֶם וּבַעֲלֵי נִסָיון יֵחָשְבוּ, וְהֵן מִצַד הַדֶּרֶךְ אֶרֶץ - חוֹבָה עַל בְּנֵי הַזּוּג לְשַׁתְּפָם וּלְכַבְּדָם בְּצַעַד גוֹרָלִי זֶה בְּחַיֵּיהֶם, וּבְוַדַּאי שֶׁאֵין זו דֶּרֶךְ אֶרֶץ לַעֲשׂות אֶת כָּל הַהֶסְדֵּרִים בְּהַעֲלָמַת עַיִן מֵהַהוֹרִים - וְלָבוֹא אֲלֵיהֶם כְּשֶנִצְרָכִים הֵם לְמָמוֹנָם וּלְעֶזְרָתָם, הֲלֹא בְּכָךְ הַפְּגִיעָה בָּהֶם קָשָׁה.

אוּלָם לְגַבֵּי הַהַחְלָטָה - יֵשׁ לִנְהֹג כָּךְ:

אִם זָכִיתָ וּמָצָאתָ אִשָּה הַהוֹגֶנֶת לְךָ עַל פִי הַתּוֹרָה, וּלְאַחַר יֵעוּץ עִם רַבּוֹתֶיךָ נוֹכַחְתָּ כִּי זֹאת הָאִשָׁה שֶׁאִתָּהּ תּוּכַל לְהָקִים בַּיִת כָּשֵׁר וְנֶאֱמָן בְּיִשְׂרָאֵל, וּמָצְאָה הַנַעֲרָה חֵן בְּעֵינֶיךָ, וְהוֹרֶיךָ מִתְנַגְדִים לָהּ מִסִבָּה שֶׁאֵינָהּ מֻצְדֶּקֶת לְפִי דַּעַת תּוֹרָה, כְּגוֹן שֶׁטּוֹעֲנִים שֶׁאֵינָהּ מַסְפִּיק יָפָה? אֵינָהּ מַסְפִּיק חֲכָמָה, אֵין לָהּ מִקְצוֹעַ, וְכַדּומֶה טִעוּנִים כָּאֵלֶה שֶׁאֵינָם צְרִיכִים לְהַפְרִיעַ חַיֵּי נִשּׂוּאִין כְּשֵׁרִים, וּבִפְרָט שֶׁבְּעֵינֶיךְ נִרְאֶה שֶׁהוֹגֶנֶת אִשָׁה זוֹ לְקַחְתָּהּ - מֻתָּר וְגַם מִצְוָה עָלֶיךָ לְסָרֵב לָהֶם וּלְהַסְבִּירָם בְּטוּב טַעַם אֶת סִבַּת סֵרוּבְךָ, וְרַשַׁאי אַתָה לַעֲמֹד עַל שֶׁלְךָ לְבִלְתִּי שְׁמֹעַ בְּקוֹלָם.

וְאִם לְסִבַּת סֵרוּבָם יֵשׁ מָקוֹם לְהִסְתַּפֵּק וַחֲשָשָׁם סָבִיר, יֵשׁ לְהִתְיָעֵץ עִם רַב שֶׁמְקֻבָּל עַל שְׁנֵי הַצְדָדִים שֶׁיַּכְרִיעַ - וּכְפִי שֶׁיִּפְסֹק כֵּן יַעֲשׂוּ, וַאֲזַי הַשָׁלוֹם יָבוֹא עַל מְקוֹמו, כְּהַבְטָחַת הַתּוֹרָה: ''תַּלְמִידֵי חֲכָמִים מַרְבִּים שָׁלוֹם בָּעוֹלָם''.

וּמַעֲשֶׂהּ הָיָה בְּעִנְיָן שֶׁכָּזֶה עִם הָרַב ''קְהִלות יַעֲקֹב'' בְּבָחוּר שֶׁהִצִיעוּ לְפָנָיו שִׁדּוּךְ, וְנִפְגְשׁוּ שְׁתֵּי פְּעָמִים וְהוּטַב הַדָּבָר בְּעֵינָיו, אֶלָא שֶׁהוֹרָיו טָעֲנוּ כְּלַפָּיו, שֶׁהֱיוֹת שֶׁזֶה לוֹ הַשִׁדּוּךְ הָרִאשוֹן, וְאִם כֵּן, צָעִיר הוּא וְאֵינוֹ מֵבִין, וְאִם כָּךְ, כְּדַאי שֶיִּפָּגֵש עִם אֲחֵרות. וּבָא לִפְנֵי מָרָן הַ''קְהִלוֹת יַעֲקֹב'', וְהֵשִיב לוֹ, שֶׁאִם יֵש בְּלִבּוֹ סְפֵּקוֹת, הֲרֵי שֶבְּוַדַּאי צָרִיךְ לִשְׁמֹעַ הַצָעוֹת אֲחֵרוֹת, אֲבָל אִם בְּעֵינָיו נִרְאֶה הַדָּבָר וְיִדְחֶה זֹאת רַק כְּדֵי לִרְאוֹת עוֹד הַצָעוֹת, הֲרֵיהוּ מֵסֵב בְּחִנָם צַעַר לְזוּלָתוֹ, וּכְשֶׁגוֹרְמִים צַעַר, סוֹבְלִים הַרְבֵּה צָרוֹת בַּחַיִּים (קונטרס ''בית רבי'' בספר ''אשכבתיה דרבי'').

וְהַרְבֵּה מַעֲשִׂים כָּאֵלּוּ יֶשְׁנָם מִיּוֹם לְיוֹם, וְרָאֹה רָאִינוּ אֲשֶׁר רַבּוֹת מַחֲשָׁבוֹת בְּלֵב אִישׁ וּלְבַסוֹף עֲצַת ה' הִיא תָּקוּם. לִפְעָמִים מוּצָפִים בְּנֵי הַזּוּג בְּהִתְנַגְדְיוֹת רַבּוֹת מִקֶרֶב בְּנֵי מִשְׁפְּחוֹתֵיהֶם, וְרַבּוֹת מַחֲשָׁבוֹת בְּלֵב אֲנָשִׁים רַבִּים לְהַפְרִיד וּלְבַטֵּל אֶת זִמְמַת הַנִשּׂוּאִין, אוּלָם כֵּיוָן שֶׁהוֹלְכִים הֵמָה בַּעֲצַת ה' - שׁוֹאֲלִים חָכָם וּמִתְיָעֲצִים בְּדַעַת תּוֹרָה, אֲזַי מִתְקַיֵּם בָּהֶם ''הִיא תָּקוּם''. הִיא - עֲצַת ה' - שֶׁהִיא דַּעַת תּוֹרָה - קָמָה וּמִתְגַבֶּרֶת, וּלְבַסוֹף מִתְקַיֵּם בָּהֶם ''בִּרְצוֹת ה' דַּרְכֵי אִישׁ גַם אוֹיְבָיו יַשְׁלִם אִתּוֹ''. הַשִּׂמְחָה מִתִפּשֶּׁטֶת בְּקֶרֶב כָּל בְּנֵי הַמִשְׁפָּחָה, וְכֻלָּם מִתְרַצִים לְבַסוֹף לַעֲצַת ה' שֶׁנִהְיְתָה לִמְצִיאוּת. וּבִתְקוּפַת בֵּינַיִם אֶפְשָׁר שֶׁיִּשְׁתַּלְּחוּ אִיּוּמִים: אִם תִּתְחַתֵּן אִתָּהּ, אֲנִי לֹא אֶעֱזֹר בִּפְרוּטָה ! אִם תִּשָּׂא אוֹתָהּ לְאִשָּׁה, אֲנִי יוֹתֵר לֹא אַבָּא שֶׁלְּךָ ! לֹא אָבוֹא לַחֲתֻנָה שֶׁלְּךָ ! וְכַדּוֹמֶה, לָכֵן יֵשׁ לִנְהֹג בִּתְקוּפָה זוֹ בְּהַרְבֵּה. אִפּוּק וְסַבְלָּנוּת, וּלְהִזָּהֵר שֶׁלֹא לִפְגֹעַ בַּהוֹרִים, וְשֶׁלֹּא לְהִכָּשֵׁל בַּעֲוֹן זִלְזוּל אָב וָאֵם, חַס וְחָלִילָה, וּלְהַאֲמִין שֶׁבַּסוֹף הַכּל יִסְתַּדֵּר, אַחַר שֶׁהוֹלֵךְ הוּא בַּעֲצַת ה' - דַּעַת תּוֹרָה - אֵין לּוֹ מַה לִּירָא מֵהַקְפָּדָתִם וּמֵאִחוּלֵיהֶם הַמַבְעִיתִים, סוֹף סוֹף כָּל הַקְלָלוֹת יֵהָפְכוּ לִבְרָכוֹת, לִשְׂבִיעוּת רְצוֹנָם הַמָלֵא שֶׁל קְרוֹבֵי הַמִשְׁפָּחָה.

עַל הַזּוּג לָדַעַת: אֵין דָּבָר קָדוֹשׁ יוֹתֵר מֵאֲשֶׁר לְהִנָשֵׂא בִּקְדֻשָּׁה, וְכַיָּדוּעַ, שֶׁלְּכָל דָּבָר שֶׁבִּקְדֻשָּׁה יֶשְׁנָם מְקַטְרְגִים, וּפְעָמִים כְּשֶׁרוֹאֶה כֹּחַ הָרָע שֶׁיָּכוֹל מִזִּוּוּג שֶׁכָּזֶה לָצֵאת קִדּוּשׁ ה', בַּיִת טָהוֹר, זֶרַע קָדוֹשׁ - יוֹתֵר מַרְבֶּה אֶת קִטְרוּגָיו עֲלֵיהֶם, וּמִתְבַּטֵּא הַדָּבָר בִּלְחָצִים וְהִתְנַגְדֻיּוֹת. אוּלָם עֲלֵיהֶם לָדַעַת שֶׁכָּל זֶה מַעֲשֵׂה שָׂטָן, וַעֲלֵיהֶם לִהְיוֹת יַצִיבִים בְּדַעְתָּם, וְהַכּל בְּנֹעַם וּבְדֶרֶךְ אֶרֶץ, אוּלָם לֹא לְהִכָּנַע, וְלִהְיוֹת צְמוּדִים לַעֲצַת רַב וּמוֹרֵה דֶּרֶךְ.

@ כא. לקצר ככל האפשר את הזמן בין האירוסין לחתונה

מוּבָא בְּסֵפֶר ''מְנוֹרַת הַמָאוֹר'': וְטוֹב לוֹ לָאָדָם שֶׁלֹא יִשְׁהֶה בֵּין אֵרוּסִין לַחֻפָּה, שֶׁלֹא יָבוֹא בָּאֶמְצַע לִידֵי הִרְהוּר, כִּדְגַרְסִינַן בִּפְסִיקְתָּא (דר''כ ה, מד): רַבִּי חִיָּא בַּר אַבָּא אָמַר: ''תוֹחֶלֶת מְמֻשָׁכָה מַחֲלָה לֵב'' (משלי יג, ב) - זֶה הַנוֹשֵׂא - הַמְאָרֵס אִשָׁה - וְנוֹטְלָהּ לְאַחַר זְמַן. 'וְעֵץ חַיִּים תַּאֲוָה בָאָה'' (שם) - זֶה הַמְאָרֵס אִשָׁה וְנוֹטְלָהּ מִיָּד. עַד כָּאן.

הֵעִיד הַגָאוֹן רַבִּי משֶׁה חֶבְרוֹנִי זַצַ''ל, רֹאשׁ יְשִׁיבַת חֶבְרוֹן, כִּי עָבְרוּ תַּחַת יָדוֹ אַלְפֵי בַּחוּרִים, וְהַדָּבָר נִתְבָּרֵר אֶצְלוֹ, כִּי בָּחוּר שֶׁנִכְשַׁל בֵּין הָאֵרוּסִיו לַחֲתֻנָה בְּמַגָע אוֹ בְּיִחוּד וְכַדּוֹמֶה, אֵין הַשָׁלוֹם שׂוֹרֵר בְּבֵיתוֹ [כַּמוּבָן אִם לֹא שֶׁיַּעֲשֶׂה תְּשׁוּבָה שְׁלֵמָה], וּפְעָמִים מַגִיעִים לִידֵי גֵרוּשִׁין, אוֹ שֶׁחַיֵּיהֶם מֻגְדָּרִים חַיֵּי ''דִּיעֲבַד''.

וְהַגָאוֹן רַבִּי מָרְדְּכַי גְרוֹס שְׁלִיטָ''א מְעוֹרֵר (בספרו מילי דבי הילולא פ''ה, ס''ח), שֶׁבִּזְמַן זֶה שֶׁבֵּין הָאֵרוּסִין לַחֲתֻנָה יֵשׁ לְהַרְבּוֹת בִּתְפִלָה וַעֲבוֹדַת ה' וּלְהִתְחַזֵּק הַרְבֵּה בְּיִרְאַת שָׁמַיִם בֵּין הֶחָתָן וּבֵין הַכַּלָה, וְיֵשׁ בִּזְמַן שֶׁכָּזֶה לְהַרְבּוֹת בִּזְכֻיּוֹת כְּדֵי שֶׁיִּזְכּוּ לַהֲקָמַת בִּנְיָן עֲדֵי עַד. וּלְדַאֲבוֹנֵנוּ, דַּוְקָא בִּזְמַן זֶה שֶׁבֵּין הָאֵרוּסִין לַחֲתֻנָה מָצָא לוֹ הַיֵּצֶר לְרַקֵד בֵּין בְּנֵי הַזּוּג, בְּאָמְרוֹ לָהֶם: יָמִים יָפִים וְרִגְשִׁיִּים כָּאֵלֶה לֹא יִמָצְאוּ עוֹד, וּבְכֵן תְּבַלוּ בְּטִיּוּלִים וּשְׂחוֹק וְכדּוֹמֶה. אוֹי לְמִי שֶׁיִּשְׁמַע וְיִתְפַּתֶּה לוֹ לְחַלֵל, חָלִילָה, אֶת כַּוָּנַת ה' בְּצִוּוּיוֹ לְהָקִים לוֹ בַּיִת קָדוֹשׁ כְּבֵית הַמִקְדָּשׁ. כָּל תַּכְלִית כַּוָּנַת הַנִשּׂוּאִין לְהַמְשִׁיךְ אֶת מַלְכוּתוֹ יִתְבָּרַךְ בָּעוֹלָם, וְלָכֵן צָרִיךְ דַּוְקָא הֲכָנָה דִּקְדֻשָׁה גְדוֹלָה מְאֹד, כִּי מִבְּלִי הֲכָנָה רְצִינִית שֶׁל קְדֻשָׁה וְיִרְאָה, בְּקַלוּת יִכָּשְׁלוּ זוּג זֶה וְיָפֵרוּ בְּרִית קֹדֶשׁ, וּמְכִינִים לְעַצְמָם קָטֵגוֹרִים גְדוֹלִים שֶׁיַּקְשׁוּ עֲלֵיהֶם בְּהֶמְשֵׁךְ חַיֵּיהֶם מְאֹד.

@ כב. לאשה המחפשת את בן זוגה

לְאִשָׁה הַמְחַפֶּשֶׂת אֶת בֶּן זוּגָהּ, יֵשׁ לָהּ לְהַקְפִּיד שֶׁיִּהְיֶה בַּעַל עִם מִדּוֹת טוֹבוֹת, וְלֹא שֶׁתִּשְׁמַע שֶׁהִנוֹ עוֹסֵק בַּתּוֹרָה וְלַמְדָן, כִּי אֵין זֶה אוֹמֵר שֶׁמִדּוֹתָיו טוֹבוֹת.

וְכָךְ מְסַפֵּר הָרַב שׁוּלְזִינְגֶר שְׁלִיטָ''א (בספרו פניני רבינו ה''קהילות יעקב''חלק א עמוד יד), שֶׁפַּעַם הָלַךְ אֶל רַבֵּנוּ זַצַ''ל וְדִבֵּר עִמוֹ בְּלִמוּד. אַחַר כָּךְ אָמַר לוֹ רַבֵּנוּ כְּמַמְתִּיק סוֹד: הִנֵה נֶכְדָּה שֶׁלִי הִגִיעַ לְפִרְקָהּ וְהִנְנִי מְבַקֵשׁ שִׁדּוּךְ בַּעֲבוּרָהּ. הָיִיתִי שָׂמֵחַ מְאֹד לְדַבֵּר עִם מָרָן בְּנוֹשֵׂא זֶה, וּמִיָּד שָׁאַלְתִּי אֵיזֶה מַעֲלוֹת צָרִיךְ לִהְיוֹת לַבָּחוּר הַּמְבֻקָשׁ?... וְהֵשִׁיב רַבֵּנוּ: אֵינֵינוּ צְרִיכִים הַרְבֵּה מַעֲלוֹת וְעִנְיָנִים - רַק שְׁלשָׁה דְּבָרִים בִּלְבַד: הַתְמָדָה, שֵׂכֶל הַיָּשָׁר וּמִדּוֹת טוֹבוֹת. וְשָׁאַלְתִּי: אִם מַתְמִיד וְשַׁקְדָן גָדוֹל בַּתּוֹרָה, הֲלֹא כְּבָר מִמֵילָא יֵשׁ לוֹ מִדּוֹת טוֹבוֹת... ? וְהֵשִׁיב רַבֵּנוּ זַצַ''ל: אַסְבִּיר לָכֶם מַה זֶּה מַתְמִיד, הוּא כְּבָר יוֹשֵׁב שֵׁשׁ שָׁנִים בְּהַתְמָדָה רַבָּה לְיַד ''הַסְטֶנְדֶּר'' וְהַגְמָרָא וְלוֹמֵד בִּשְׁקִידָה, וְהִנֵה, עִם ''הַסְטֶנְדֶּר'' וְהַגְמָרָא יֵשׁ לוֹ שְׁלוֹם בַּיִת מֻפְלָג - הֵם לֹא דּוֹרְשִׁים מִמֶנוּ כְּלוּם, עוֹד אַף פַּעַם לֹא קָרָה שֶׁ''הַסְטֶנְדֶּר'' יְבַקֵשׁ מִמֶנוּ עֶזְרָה בְּאֵיזֶה עִנְיָן. לֹא לִשְׁפֹּךְ אֶת הַזֶּבֶל וְלֹא לִקְנוֹת בַּמַכֹּלֶת וְלֹא לָגֶשֶׁת לְסַדֵּר אֵיזֶה עִנְיָנִים. אַף פַּעַם לֹא קָרָה שֶׁ''סְטֶנְדֶּר'' הֶרְאָה לוֹ פָּנִים זוֹעֲפוֹת. אַף פַּעַם לֹא קָרָה שֶׁלַ''סְטֶנְדֶּר'' לֹא הָיָה מַצַב רוּחַ וְצִפָּה מִמֶנוּ שֶׁיְּדַבֵּר עַל לִבּוֹ דְּבָרִים טוֹבִים וְנִחוּמִים וִיעוֹדֵד אוֹתוֹ בְּמִלֵי מְתִיקֵי וּבְסִימֵי, וְאַף פַּעַם לֹא קָרָה שֶׁהַסְטֶנְדֶּר חָלָה וְהָיָה צָרִיךְ לְטַפֵּל בּוֹ, וְהִנֵה פִּתְאוֹם הוּא צָרִיךְ לְהַתְחִיל לָגוּר עִם בֶּן אָדָם שֵׁנִי - אִשָׁה, שֶׁכָּל הַנַ''ל יָכוֹל לִקְרוֹת שָׁם, וְלָזֶה מֻכְרָח שֶׁיִהְיֶה בַּעַל מִדּוֹת טוֹבוֹת, כִּי הַשְׁקִידָה הַמֻפְלֶגֶת לֹא הִרְגִילָה אוֹתוֹ לְכָל הַנַ''ל.

וְשָׁאַלְתִּי: וּמַה זֶה שֶׁהַתּוֹרָה מְעַדֶּנֶת אֶת הַלוֹמֵד?... וְהֵשִׁיב רַבֵּנוּ: בְּוַדַּאי ! יֵשׁ כָּאֵלוּ שֶׁאִלוּ לֹא לָמְדוּ תּוֹרָה הָיוּ, רַחְמָנָא לִצְלַן, בְּגֶדֶר חַיּוֹת טוֹרְפוֹת, רוֹצְחִים, וְעַל יְדֵי הַלִמוּד בִּשְׁקִידָה - פָּלַט לוֹ מִכָּל זֶה, אֲבָל עֲדַיִן אֵינוֹ מֻכְרָח שֶׁהוּא בַּעַל מִדּוֹת טוֹבוֹת, אֶלָא מִי שֶׁעוֹבֵד עַל זֶה בְּלִמוּד הַמוּסָר הַרְבֵּה וּבִבְדִיקַת מַצָב הָרוּחָנִי תָּמִיד וּבִשְׁבִירַת מִדּוֹתָיו וְתַאֲווֹתָיו וּרְצוֹנוֹתָיו, אָז נִהְיֶה לְבַעַל מִדּוֹת... אַשְׁרֵי אֹזֶן שָׁמְעָה כָּל זֹאת מְפֹרָשׁ יוֹצֵא מִפִּי רַבֵּנוּ זַצַ''ל בְּשָׂפָה בְּרוּרָה וּנְעִימָה. עַד כָּאן.

וְאַחֲרֵי כִּכְלוֹת הַכּל, אִשָׁה שֶׁהִתְפַּלְלָה וּבָכְתָה רַבּוֹת לִזְכּוֹת לְבַעַל בֶּן תּוֹרָה וְתַלְמִיד חָכָם, וְלֹא זָכְתָה אֶלָא לְבַעַל יְרֵא שָׁמַיִם קוֹבֵעַ עִתִּים לַתּוֹרָה - אַל תִּצְטַעֵר, וְתֵדַע שֶׁתְּפִלוֹתֶיהָ לֹא הָלְכוּ לְאִבּוּד, וְאִם לֹא נִתְקַיְּמוּ הַתְּפִלוֹת בְּבַעְלָהּ - יִתְקַיְּמוּ בְּבָנֶיהָ שֶׁיִּהְיוּ תַּלְמִידֵי חֲכָמִים גְדוֹלִים וְצַדִּיקִים.

@ כג. סיכום ועוד כמה פרטים למחפשים את זיווגם בקיצור נמרץ

עַל אַף הַ'נֶעְלָם הַגָדוֹל' בְּנִסָיוֹן לִמְצֹא בֶּן זוּג מַתְאִים וְהַהַפְתָּעוֹת הַמִתְגַלוֹת לְאַחַר הַנִשּׂוּאִין, חוֹבָה לִקְרַאת הֲקָמַת בַּיִת בְּיִשְׂרָאֵל לַעֲשׂוֹת כָּל מַאֲמָץ כְּדֵי לְוַדֵּא שֶׁהַמִשְׁתַּדְּכִים יִהְיוּ בַּעֲלֵי מְירַב הַנְתוּנִים הַתּוֹאֲמִים כְּכָל הָאֶפְשָׁר, מִשׁוּם שֶׁגַם הַתְאָמָה חִיצוֹנִית מִינִימָלִית שֶׁל רֶקַע דּוֹמֶה עֲשׂוּיָה לַעֲזֹר לְאַחַר מִכֵּן לְהִתְגַבֵּר עַל קְשָׁיִים גְדוֹלִים וַאֲמִתִּיִּים. הַנְחָיִה זוֹ מוּבֵאת בְּדִבְרֵי הַסְפוֹרְנוֹ (בראשית ב, כד):

''... רָאוּי שֶׁיִּשְׁתַּדֵּל הָאָדָם לִשָּׂא אִשָׁה הוֹגֶנֶת לוֹ וּרְאוּיָה לִדָּבֵק בּוֹ... כִּי לֹא יִהְיֶה דִּבּוּק אֲמִתִּי בְּבִלְתִּי דּוֹמִים, אֲבָל יִהְיֶה בְּדוֹמִים לְבַד, כִּי אָז יְכַוְּנוּ לְדַעַת אַחַת... ''. חוֹבָה זוֹ נִלְמֶדֶת בְּמַסֶכֶת קִדּוּשִׁין (מא, א) מִמִצְוַת ''וְאָהַבְתָּ לְרֵעֲךָ כָּמוֹךָ''. עַל פִּי מִצְוָה זוֹ מְצַיֶּנֶת הַגְמָרָא שֶׁיֵּשׁ לִבְדֹּק אֶת בֶּן הַזּוּג עוֹד לִפְנֵי הַנִשּׂוּאִין, כְּדֵי שֶׁאַחֲרֵי כֵן לֹא יִתְגַלוּ פְּגָמִים שֶׁיִּגְרְמוּ לִדְחִיָּה רִגְשִׁית וּלְאִי קִיּוּם מִצְוַת ''וְאָהַבְתָּ''. לְפִיכָךְ יֵשׁ לְהִשְׁתַּדֵּל, שֶׁהַמֻצָעִים לַשִׁדּוּךְ יִשְׁתַּיְּכוּ לְאוֹתָהּ עֵדָה, וְאַף לְאוֹתוֹ חוּג וּקְהִלָה. כְּמוֹ כֵן, שֶׁהַהוֹרִים שֶׁל שְׁנֵיהֶם יִהְיוּ מְסֻגָלִים לִמְצֹא שָׂפָה מְשֻׁתֶּפֶת, וְכֵן שֶׁבְּנֵי הַזּוּג לָמְדוּ בְּמוֹסְדוֹת חִנוּךְ הַמְחַנְכִים לְדֵעוֹת זֵהוֹת וְלִשְׁאִיפוֹת חַיִּים דּוֹמוֹת. כְּמוֹ כֵן שֶׁרָמַת הַשְׂכָּלָתָם אֵינָהּ שׁוֹנָה בְּאֹפֶן קִיצוֹנִי. כָּל אֵלֶה - כַּמוּבָן בְּנוֹסָף לְבֵרוּר מְדֻקְדָּק עַל כָּל אֶחָד מֵהֶם עַל הִתְנַהֲגוּתוֹ בֵּינוֹ לְבֵיו עַצְמוֹ וּבֵינוֹ לְבֵין חֲבֵרָיו:

* כֵּיצַד הוּא מֵגִיב בִּתְנָאֵי לַחַץ, הַאִם הוּא בַּעַל אִישִׁיּוּת רְגוּעָה אוֹ מְתוּחָה?

* הַאִם הוּא בַּעַל רְגִישׁוּת גְבוֹהָה לְהִתְיַחֲסוּתָם שֶׁל הַסוֹבְבִים אוֹתוֹ, אוֹ הַאִם הוּא נֶעֱלָב מִכָּל דָּבָר פָּעוֹט?

* הַאִם הוּא בַּעַל רְאִיָּה חִיּוּבִית לַנַעֲשֶׂה סְבִיבוֹ, אוֹ שֶׁהוּא רוֹאֶה רַק שְׁחוֹרוֹת?

* הַאִם אֵין הֶבְדֵּלִים מַשְׁמָעוּתִיִּים בְּרָמַת הַפִּקְחוּת שֶׁלָהֶם?

וּמוּבָא בַּסֵפֶר ''רַבּוֹת בָּנוֹת'':

* הַדָּבָר הֶחָשׁוּב בְּיוֹתֵר הוּא - אִם לַמְשֻׁדָּךְ יֵשׁ רַב אֲמִתִּי שֶׁמַכִּיר אוֹתוֹ אִישִׁית.

* אִם יֵשׁ לוֹ מִסְגֶרֶת מְסֻדֶּרֶת, יְשִׁיבָה אוֹ שִׁעוּרֵי עֶרֶב קְבוּעִים בְּנוֹסָף לָעֲבוֹדָה בַּבֹּקֶר, כְּשֶׁאֵינוֹ לוֹמֵד כָּל הַיּוֹם.

* אִם הַמְשֻׁדָּךְ מִתְפַּלֵל בְּצִבּוּר וּמַקְפִּיד עַל שָׁלשׁ תְּפִלוֹת, שֶׁזֶה מַרְאֶה עַל יִרְאַת שָׁמַיִם.

* אִם הוּא בַּעַל מַחֲלֹקֶת, צָרִיךְ לְהִתְרַחֵק מִמֶנוּ כְּמוֹ מֵאֵשׁ.

* צָרִיךְ לִבְדֹּק אֶת הַהַשְׁקָפָה שֶׁלוֹ אִם הִיא עַל פִּי הַתּוֹרָה הַקְדוֹשָׁה וְעַל פִּי גְדוֹלֵי הַדּוֹר.

* אִם יֵשׁ שָׂפָה מְשֻׁתֶּפֶת וְיֵשׁ רָצוֹן לַהֲבָנָה, יֵשׁ סִכּוּי לְשִׁדּוּךְ מֻצְלָח

* לָשִׂים דָּגֵשׁ עַל מִדּוֹתָיו יוֹתֵר מִמַרְאֵהוּ הַחִיצוֹנִי.

* לָשִׂים לֵב אִם הוּא מַקְפִּיד לְכַבֵּד אֶת הוֹרָיו וְאֶת בְּנֵי מִשְׁפַּחְתּוֹ.

*שֶׁלֹא לְהִפָּגֵשׁ לְמַטְּרַת שִׁדּוּכִין בְּ''לוֹבִּי'' שֶׁל בֵּית מָלוֹן.

* לְהִפָּגֵשׁ רַק בְּבַיִת שֶׁיֵּשׁ שָׁם אֲנָשִׁים.

* לֹא לְדַבֵּר עַל הֶעָבָר אִם נָהֲגוּ שֶׁלֹא. כַּשׁוּרָה לִפְנֵי שֶׁחָזְרוּ בִּתְשׁוּבָה.

* שֶׁלֹא לָבוֹא עֲיֵפִים אוֹ עֲצוּבִים, כִּי הַדָּבָר מוֹרִיד מֵהַחֵן שֶׁל בְּנֵי הַזּוּג.

* שֶׁלֹא לָבוֹא לַשִׁדּוּךְ מֻזְנָחִים בַּלְבוּשׁ וְלֹא מְסֻדָּרִים.

* שֶׁלֹא לְהִפָּגֵשׁ יוֹתֵר מִדַּי, וּבְעִקָר לִפְנֵי הַחֲתֻנָה, שֶׁיֵּצֶר הָרָע מְרַקֵד.

* שֶׁלֹא לִדְחוֹת בְּפַעַם רִאשׁוֹנָה אֶת הַמְשֻׁדָּךְ אוֹ הַמְשֻׁדֶּכֶת בִּגְלָל סִבָּה חִיצוֹנִית.

* שֶׁלֹא לְסַפֵּר עַל שִׁדּוּכִים קוֹדְמִים וְלֹא לְהַשְׁווֹת בֵּינֵיהֶם.

@ כד. דַּעת תּוֹרָה הַאִם אֶפְשָׁר לְהַקְדִּים לְהַשִּׂיא אֶת הַצעִיר לִפְנֵי אָחִיו הַמְבֻוגָר

מַעֲשֶׂה שֶׁהָיָה בְּאִשָׁה אַחַת שֶׁעִכְּבָה אֶת בְּנָהּ הַקָטָן לְהִשְׁתַּדֵּךְ לִפְנֵי בְּנָהּ הַגָדוֹל, וְנוֹדַע הַדָּבָר לְמָרָן ''הַחֲזוֹן אִישׁ'', וְשָׁלַח לְהוֹדִיעַ לָאֵם שֶׁאֵין לְעַכֵּב, וּמֻתָר לְשַׁדֵּךְ אֶת הַקָטָן לִפְנֵי הַגָדוֹל. מָרָנָא ''הַחֲזוֹן אִישׁ'' שָׁלַח אִגֶרֶת בָּעִנְיָן (קובץ אגרות ח''א אגרת קס''ו) וְזֶה לְשׁוֹנוֹ:... וּתְשׁוּבָתָהּ שֶׁאֵינָהּ מַסְכֶּמֶת לִתֵּן הַצָעִיר לִפְנֵי הַבְּכוֹר, וְאוּלַי יֵשׁ לְהַסְבִּיר לָהּ שֶׁאֵין זֶה נָכוֹן. גַם מָרָן הַ''קְהִלוֹת יַעֲקֹב'' זַצַ''ל אָמַר, שֶׁמַה שֶׁכָּתוּב בַּשַׁ''ךְ (יורה דעה סימן רמ''ד סקי''ג) שֶׁאֵין לְהַשִּׂיא אָח קָטָן לִפְנֵי הַגָדוֹל אֶלָא יַקְדִּימוּ אֶת הַגָדוֹל, הַכַּוָּנָה - דְּחִיוּב הַקִדְמָה מֻטָּל עַל הָאָב, אֲבָל לֹא עַל הָאָח הַצָעִיר, דְּעָלָיו אֵין כָּל אִסוּר וּקְפִידָה. אֶלָא מֻתָּר לוֹ לְהִנָשֵּׂא קֹדֶם, אִם אָחִיו הַגָדוֹל אֵינוֹ מַצְלִיחַ לִמְצֹא שִׁדּוּךְ וְהַצָעִיר מִתְבַּגֵר (ארחות רבינו ח''א עמוד רע''א).

וּבְשׁוּ''ת אִגְרוֹת משֶׁה (ח''ב סימן א') נִשְׁאָל בְּאָח צָעִיר שֶׁנִזְדַּמֵן לוֹ שִׁדּוּךְ הָגוּן, וַאֲבִי הַכַּלָה רוֹצֶה דַּוְקָא שֶׁיִּשָׂאֶנָה תֵּכֶף וְלֹא יַמְתִּין עַד שֶׁיִּזְדַּמֵן לְאָחִיו שִׁדּוּךְ וְיִשָּׂא תְּחִלָה, וְהוּא מִשׁוּם שֶׁרוֹצֶה שֶׁיִּשָּׂא קֹדֶם שֶׁיִּמְלְאוּ לוֹ עֶשְׂרִים שָׁנָה, וְהִנֵה הָאָח הַגָדוֹל מִצְטַעֵר מִזֶּה, הַאִם רַשַׁאי הַצָעִיר לִשָּׂא תְּחִלָה, וְאִם הָאָב רַשַׁאי לַעֲזֹר לַצָעִיר כְּדֶרֶךְ הָאָב לִבְנוֹ. וְהֵשִׁיב. דְּהִנֵה פָּשׁוּט, לַעֲנִיּוּת דַּעְתִּי, שֶׁאַף לְכַתְּחִלָה יָכוֹל אָח צָעִיר לִשָּׂא אִשָׁה, אַף שֶׁאָחִיו הַגָדוֹל לֹא נִזְדַּמֵן לוֹ עֲדַיִן אִשָׁה לִשָּׂאֶנָה, כִּי הוּא מְחֻיָּב לִשָּׂא אִשָׁה, וְאֵיךְ שַׁיָּךְ שֶׁלֹא יְקַיֵּם חִיּוּבוֹ בִּשְׁבִיל שֶׁאָחִיו הַגָדוֹל לֹא מְקַיֵם? וְאַף שֶׁמַה שֶׁאֵינוֹ מְקַיֵּם הוּא מִצַד הָאֹנֶס שֶׁלֹא נִזְדַּמְנָה הַהוֹגֶנֶת לוֹ, מִכָּל מָקוֹם לֹא שַׁיָּךְ שֶׁלָכֵן יִתְבַּטֵּל גַם הַצָעִיר מִמִצְוָתוֹ אֵיזֶה זְמַן בִּלְתִּי יָדוּעַ. וְכָל שֶׁכֵּן שֶׁהָאִשָׁה שֶׁנִזְדַּמְנָה לְהַצָעִיר אֵינוֹ רוֹצֶה אֲבִי הָאִשָׁה לְחַכּוֹת, מִשׁוּם שֶׁרוֹצֶה שֶׁהַחֲתֻנָה תִּהְיֶה קֹדֶם שֶׁמָלְאוּ לוֹ עֶשְׂרִים שָׁנָה, וְאִם לֹא יִתְבַּטֵּל הָעִנְיָן מִשׁוּם שֶׁאֵינוֹ רוֹצֶה בְּחָתָן שֶׁיִּהְיֶה יוֹתֵר מִבֶּן עֶשְׁרִים שָׁנָה, וְהוּא שִׁדּוּךְ הָגוּן, שֶׁוַּדַּאי אֵין לְהַפְסִיד עִנְיָן חָשׁוּב בִּשְׁבִיל זֶה.

וּמַה שֶׁרָאִיתִי אֵיזֶה מְחַבְּרִים הֵבִיאוּ מֵהַשַׁ''ךְ (יורה דעה סימן רמ''ד סקי''ג) לֶאֱסֹר - הוּא טָעוּת גָמוּר. שֶׁהַשַׁ''ךְ בְּשֵׁם הַבַּ''ח אַיְירוּ, כְּשֶׁעוֹמְדִים שְׁנֵי אַחִים לַעֲשׂוֹת נִשּׂוּאִין, שֶׁכְּבָר נִשְׁתַּדְּכוּ שְׁנֵיהֶם, וְהַנִדּוֹן הוּא רַק לְעִנְיַן כָּבוֹד אֵיזֶה נִשּׂוּאִין יֵעָשׂוּ תְּחִלָה, שֶׁמְחַדְּשִׁים שֶׁיַּעֲשׂוּ נִשּׂוּאֵי הַגָדוֹל תְּחִלָה, אַף שֶׁהַקָטָן גָדוֹל בְּחָכְמָה, שֶׁמְפָרְשִׁים שֶׁגַם זֶה הוּא בִּכְלָל מַה שֶׁאָמַר רַב אָמִי: בִּיְשִׁיבָה הָלַךְ אַחַר הַחָכְמָה, בִּמְסִבָּה הָלַךְ אַחַר הַזִּקְנָה, שֶׁפֵּרֵשׁ רַשְׁבָּ''ם בִּמְסִבָּה שֶׁל מִשְׁתֶּה, וְהוּא הַדִּין לְנִשּׂוּאִין. שֶׁאֵין הַכַּוָּנָה לִסְעוּדַת נִשּׂוּאִין, דְּהוּא סְעוּדָה שֶׁל מִשְׁתֶּה, דְּמַה לָנוּ בִּשְׁבִיל מָה עוֹשִׂין אֶת הַמִשְׁתֶּה? אֶלָא הַפֵּרוּשׁ, וְהוּא הַדִּין לְמַעֲשֵׂה הַנִשּׂוּאִין, וְכֵן פֵּרֵשׁ אַף בִּלְשׁון הַטּוּר וְהַשֻׁלְחָן עָרוּךְ מְסִבָּה שֶׁל מִשְׁתֶּה אוֹ שֶׁל נִשּׂוּאִין, עַיֵּן שָׁם בַּבַּ''ח שֶׁהֶאֱרִיךְ, וְנֶאֱמַר דִּין זֶה בְּיוֹרֵה דֵּעָה בְּהִלְכוֹת כְּבוֹד תַּלְמִיד חָכָם (סימן רמ''ד). אֲבָל בְּאִם הַגָדוֹל אֵין לוֹ עֲדַיִן אִשָׁה לִשָּׂאֶנָה - אַף שֶׁהַגָדוֹל הוּא גַם תַּלְמִיד חָכָם גָדוֹל מִמֶנוּ, אֵינוֹ צָרִיךְ לְחַכּוֹת עַד שֶׁיַּשִּׂיג הַגָדוֹל אִשָׁה, דְּאַף אִישׁ פָּשׁוּט אֵין לוֹ לְבַטֵּל מִצְוָתוֹ בִּשְׁבִיל תַּלְמִיד חָכָם, וְגַם הָא כָּבוֹד לֹא שַׁיָּךְ, אֶלָא בִּקְדִימָה כְּשֶׁיְּכוֹלִים תַּרְוַיְיהוּ לַעֲשׂוֹת, וְלֹא כְּשֶׁאֶחָד מֵהֶם אֵין יָכוֹל לַעֲשׂוֹת עַתָּה, וּכְהָא דְּאָיְירִי הַתָּם בִּמְסִבָּה דְּמִשְׁתֶה. וּבְנוֹת צְלָפְחָד נִזְדַּמְנוּ לְכֻלָן לְמִי לְהִנָשֵׂא בִּזְמַן אֶחָד, וְלָכֵן הִשִּׂיאוּ אוֹתָן לְפִי גַדְלוּתָן, דִּמְסִבָּה הָלַךְ אַחַר הַזִ. קְנָה. עַד כָּאן.

@ כה. האם להמגע מלהנשא לבני נדה

מָרָן הַגָאוֹן רַבִּי אֱלִיעֶזֶר מְנַחֵם שַׁ''ךְ שְׁלִיטָ''א כּוֹתֵב, וְזֶה לְשׁוֹנוֹ: מַה שֶׁשָׁאַל מִפְּנֵי הַחֲשָׁשׁ אוּלַי הוּא מִבְּנֵי נִדָּה, לְדַעְתִּי לְהַעֲלוֹת חֲשָׁשׁוֹת בְּוַדַּאי לֹא צְרִיכִים, אִם הַבָּחוּר אוֹ הַמְדֻבֶּרֶת עַצְמָם הֵם טוֹבִים. וְרַק אִם יָדוּעַ בְּבֵרוּר - כָּל אֶחָד יַעֲשֶׂה לְפִי הַמַצָב. וְהַיְנוּ, שֶׁאִם הַבָּחוּר הוּא מְצֻיָּן גָדוֹל, זְכוּת הַתּוֹרָה יִפְעַל שֶׁהַכּל יִהְיֶה טוֹב וְגַם צֶאֱצָאָיו יִהְיוּ טוֹבִים. עַד כָּאן.

וְיֵשׁ לְהוֹסִיף, שֶׁכַּיּוֹם חוֹזִים אָנוּ בְּמוֹ עֵינֵינוּ בַּעֲלֵי וּבַעֲלוֹת תְּשׁוּבָה יִרְאֵי שָׁמַיִם הַשׁוֹמְרִים תּוֹרָה וּמִצְווֹת בִּמְסִירוּת נֶפֶשׁ, וּמְדַקְדְּקִים בְּקַלָה כְּבַחֲמוּרָה, וְזוֹכִים לְבָנִים וּבָנוֹת כְּשֵׁרִים וְצַדִּיקִים, וּכְלָל גָדוֹל - אֵין הַתּוֹרָה עוֹבֶרֶת בִּירֻשָׁה, וְגָדוֹל מַמְזֵר תַּלְמִיד חָכָם מִכֹּהֵן גָדוֹל עַם הָאָרֶץ.

@ כו. בְּדִיקַת שְׁמוֹת הַזּוג לְהַתְאָמָה

נִצְטַוִּינוּ: ''תָּמִים תִּהְיֶה אִם ה' אֱלֹקֶיךָ'' - הַלֵךְ עִמוֹ בִּתְמִימוּת וְאַל תַּחְקֹר אַחַר הָעֲתִידוֹת, וְאָז תִּהְיֶה עִמוֹ לְחֶלְקוֹ (רש''י).

לְצַעֲרֵנוּ, הַיּוֹם צָצוּ וּפָרְחוּ הַרְבֵּה ''מְגַלֵי עֲתִידוֹת'' לְמִינֵיהֶם, וּבִכְלָלָם הַמַחְלִיטִים עַל עַצְמָם כִּי בְּקִיאִים הֵם בְּהַתְאָמַת שֵׁמוֹת, וּבְכָךְ פּוֹסְקִים וְדָנִים דִּינֵי קִדּוּשִׁין וְגֵרוּשִׁין כִּגְדוֹלֵי הַדַּיָּנִים הַיּוֹשְׁבִים עַל מִדִּין.

וּבְכֵן, אֵין אִתָּנוּ יוֹדְעִים וּמְבִינִים בִּדְבָרִים כָּאֵלוּ כְּלָל, וְלֹא שָׁמַעְנוּ מֵאֲבוֹתֵינוּ שֶׁהָיוּ מְזַהִים שִׁדּוּכִים לְפִי הַתְאָמַת שֵׁמוֹת, וְכִי זוֹ דַּעַת תּוֹרָה?! אֵין זֶה כִּי אִם עוֹד דֶּרֶךְ מִדַּרְכֵי הַשָּׂטָן לְהַפְרִיעַ וּלְקַלְקֵל אֶת הַדָּבָר הַקָדוֹשׁ בְּיוֹתֵר - ''נִשּׂוּאִין'', לִמְנֹעַ זוּגוֹת מִנִשּׂוּאִין, לְהַפְרִיד זוּגוֹת וּלְהַרְבּוֹת מַחֲלוֹקוֹת בְּיִשְׂרָאֵל. לָכֵן כָּלּ יְרֵא שָׁמַיִם יִמָנַע מְאֹד מִ''נְבִיאִים'' אֵלּוּ, וְיֵלֵךְ בִּתְמִימוּת עִם ה' וְיִבְדֹּק בַּסִימָנִים שֶׁנָתְנוּ לָנוּ חֲזַ''ל, כְּגוֹן: יִבְדֹּק בְּאַחֶיהָ, יִבְדֹּק בַּיִּרְאַת שָׁמַיִם שֶׁלָּהּ וּבְמִדּוֹתֶיהָ, כֶּאֱלִיעֶזֶר עֶבֶד אַבְרָהָם שֶׁבָּדַק אֶת רִבְקָה בְּמִדַּת הַחֶסֶד שֶׁבָּהּ, וְלֹא מָצִינוּ שֶׁבְּדָקָהּ בְּהַתְאָמַת שֵׁמוֹת, וּמַה לָּנוּ לְחַדֵּשׁ דְּבָרִים שֶׁהֵם לֹא לְרוּחַ הַתּוֹרָה וְסוֹתְרִים הֵמָה אֶת יְסוֹדוֹת הַתּוֹרָה, וּמִי בִּקֵשׁ מֵאִתָּנוּ ''תּוֹרָה חֲדָשָׁה'' כָּזוֹ שֶׁפְּסוּלָה כַּ''בְּרִית הַחֲדָשָׁה''?!

וּרְאֵה מַעֲשֶׂה מְזַעֲזֵעַ - וּבוֹ דַּעַת תּוֹרָה בָּעִנְיָן הַזֶה - שֶׁסִפֵּר הָרַב הִלֵּל שְׁלִּיטָ''א, רֹאשׁ יְשִׁיבַת ''אַהֲבַת שָׁלוֹם''.

חָתָן אֶחָד קָבַע יוֹם נִשּׂוּאָיו עִם בַּת גִילוֹ? וְהַכּל הָיָה מוּכָן לְיוֹם שִׂמְחַת כְּלוּלוֹתָם, אָמְנָם נֶאֱמַר לוֹ עַל יְדֵי אַחַד הַקְרוֹבִים, שֶׁעָלָיו לִבְדֹּק אֶת שְׁמוֹתֵיהֶם ''כַּנָהוּג'', וּבְרֹב תְּמִימוּתוֹ פָּנָה מִיָּד לְאַחַד הַמְקֻבָּלִים בִּירוּשָׁלַיִם, אֲשֶׁר עִמוֹ ''נְהוֹרָא שַׁרְיָא'' וּבָדִיק בִּשְׁמָא. הַלָּז בָּדַק וּמָצָא שֶׁאֵין הַתְאָמָה, וּ''פָסַק'' עַל אֲתַר לְבַטֵּל הַשִּׁדּוּךְ, כִּי לֹא יַעֲלֶה זִוּוּגָם יָפֶה. הֶחָתָן דְּנָן, חָשְׁכוּ הָאוֹרוֹת בַּעֲדוֹ, וְכִמְעַט יָצָא מִדַּעְתוֹ עַל רֹעַ מַזָּלוֹ - שֶׁנֶהְפָּךְ יוֹם שִׂמְחַת לִבּוֹ לְיוֹם חֻרְבַּן בֵּיתוֹ. וּבָא לְפָנַי וְשָׁאַל בַּעֲצָתִי. הֵשַׁבְתִּי לוֹ מִיָּד שֶׁאֵין מַה לָּחוּשׁ, וְתָמִים תִּהְיֶה עִם ה' אֱלֹקֶיךָ כְּתִיב, אֵין לָנוּ עֵסֶק בַּנִסְתָּרוֹת וְשׁוֹמֵר פְּתָאִים ה', לָכֵן שְׁמָר תָּם וּרְאֵה יָשָׁר. אָמְנָם - הוֹסַפְתִּי וְאָמַרְתִּי - לִבִּי נוֹקְפִי שֶׁתִּסְמֹךְ עָלַּי וְעַל דִּכְוָתִי, לָכֵן תַּעֲלֶה אֶל הַמָקוֹם שֶׁמִשָּׁם יוֹצֵאת הוֹרָאָה לְיִשְׂרָאֵל כְּמֵהָאוּרִים וְתֻמִים בִּשְׁעָתוֹ - אֶל הָרַב הַגָדוֹל הַסְטַיְיפֶּלֶר זַצַ''ל, וְכַאֲשֶׁר יוֹרוּךָ מֵהַמָקוֹם הַהוּא כֵּן תַּעֲשֶׂה, אֲפִלּוּ אִם אוֹמֵר לְּךָ עַל יָמִין שֶׁהוּא שְׂמֹאל, וְכֵן עָשָׂה. וְנִתְלַוָּה עִמוֹ תַלְמִיד חָכָם אֶחָד מִידִידַי, וְנִכְנְסוּ אֶלּ הַקֹדֶשׁ פְּנִימָה, כְּשֶׁבִּידֵיהֶם דַּף אֶחָד אֲשֶּׁר עָלָיו כָּתְבוּ כָּל הַמַעֲשֶׂה.

וְהִנֵה, אַךְ הִתְחִיל הַגָאוֹן הַנַ''ל לִקְרֹא הַכְּתָב, וּמִיָד הִתְחִיל שׁוֹאֵג כַּאֲרִי מֵרֹב כַּעֲסוֹ וְצַעֲרוֹ עַל עִוּוּת הָאֱמֶת, וְהִתְבַּטֵּא בִּלְשׁוֹנוֹת קָשִׁים כְּלַפֵּי נוֹתֵן הָעֵצָה הַנַ''ל, בְּאָמְרוֹ: וּמָה רוֹצֶה - שֶׁלֹּא יִתְחַתְּנוּ?! וְכֹל שֶׁהִמְשִׁיךְ לִקְרֹא, גָבַר כַּעֲסוֹ וְשַׁאֲגוֹ, עַד שֶׁנִכְנְסוּ מִבְּנֵי בֵּיתוֹ הַחַדְרָה פְּנִימָה, וְהוֹכִיחוּ לְהַשׁוֹאֲלִים עַל שֶׁהִטְרִיחוּהוּ וּבִקְשׁוּם לָצֵאת הַחוּצָה. הָרַב מִבִּפְנִים הִמְשִׁיךְ לִקְרֹא הַכְּתָב - וְהֵם מִבַּחוּץ הִקְשִׁיבוּ מִבַּעַד לַחַלוֹן, עַד שֶׁעָבַר קָרוֹב לְעֶשְׂרִים דַּקוֹת שֶׁסִיֵּם הַכְּתָב וְהִתְחִיל לְהֵרָגַע. שׁוּב נִקְרְאוּ הַשׁוֹאֲלִים פְּנִימָה, וּפָנָה הָרַב הקדוֹשׁ הַסְטֵייפֶּלֶר זַצַ''ל אֶל הֶחָתָן וּבֵרְכוֹ, וְהִבְטִיחוֹ שֶׁיַּצְלִיחַ בְּזִוּוּגוֹ, וְהִרְגִיעַ רוּחוֹ וְסִלֵק כָּל סְפֵקוֹתָיו, בְּאָמְרוֹ שֶׁדְּבָרִים אֵלוּ שְׁטֻיּוֹת וַהֲבָלִים וְלֹא מֵה' הוּא זֶה לִהְיוֹת שׁוֹאֲלִים וְדוֹרְשִׁים, אֶלָא הַכּל בְּהַשְׁגָחַת הַבּוֹרֵא יִתְבָּרַךְ וּמִמֶנוּ אִשָׁה לְאִישׁ, וְאֵין לָנוּ לְהִשָׁעֵן אֶלָא עַל אָבִינוּ שֶׁבַּשָׁמַיִם וְתָמִים תִּהְיֶה עִם ה' אֱלֹקֶיךְ. וְיָדוּעַ לִי, שֶׁאָכֵן זָכוּ הַזוּג הַנִזְכַּר לְהָקִים בַּיִת נֶאֱמָן בְּיִשְׂרָאֵל עַל הַתּוֹרָה עַל הָעֲבוֹדָה. עַד כָּאן הָיָה הַמַעֲשֶׂה.

וַאֲפִלוּ גוֹרַל הַגְרָ''א - הַמְקֻבָּל כַּאֲמִתִי - לְאַחַר שֶׁהֻחְלַט הַשִׁדּוּךְ, עָנָה הַסְטַיְפְלֶר וְאָמַר: בְּאֹפֶן שֶׁהֻחְלַט לַעֲשׂוֹת הַשִׁדּוּךְ ''אֵין הַגוֹרָל מֵשִׁיב נְכוֹחָה''.

@ כז. הנהגת יום החפה

חָתָן בְּיוֹם חֻפָּתוֹ מוֹחֲלִין לוֹ עַל כָּל עֲוֹנוֹתָיו - כָּךְ קָבְעוּ חֲזַ''ל, וּמִסְתָמָא, הַיְנוּ כְּשֶׁעוֹשֶׂה תְּשׁוּבָה עַל כָּל עֲבָרוֹ וּמְקַבֵּל בַּחֲרָטָה גְמוּרָה וּבְקַבָּלָה עַל הֶעָתִיד שֶׁלֹא לָשׁוּב לְכִסְלָה עוֹד, אֲזַי זָכָה בִּמְחִילַת כָּל עֲוֹנוֹתָיו.

אוּלָם הַיֵּצֶר הָרָע אֵינוֹ מוּכָן לִתֵּן צַ'אנְס שֶׁכָּזֶה לַחֲתָנִים הַמִתְחַתְּנִים מִדֵּי יוֹם. וְכִי אַחַר שֶׁהִצְלִיחַ לְהַכְשִׁילָם בְּמֶשֶׁךְ כָּל יְמֵי בַּחֲרוּתָם, יִתֵּן שֶׁיָּשׁוּבוּ בִּתְשׁוּבָה שְׁלֵמָה בְּיוֹם חֻפָּתָם וַחֲסַל?! וְלָכֵן, לְדאֲבוֹנֵנוּ, אוֹי לָעֵינַיִם שֶׁכָּךְ רוֹאוֹת שֶׁיּוֹם הַחֻפָּה נִתָּן כֻּלוֹ לִרְשׁוּת הַשָּׂטָן, וּבְיוֹם זֶה שְׁקוּעִים הֶחָתָן וְהַכַּלָה בִּשְׁטֻיּוֹת וַהֲבָלִים, תִּסְרוֹקוֹת בְּמֶשֶׁךְ שָׁעוֹת עַל גַבֵּי שָׁעוֹת, תְּמוּנוֹת, טִיּוּלִים בְּגַנֵי הָעִיר, וּכְשִׁכּוֹרִים וְלֹא מִיַּיִן בָּאִים לְלֵיל הַחֻפָּה בְּשִׁכְחַת הַתַּכְלִית וְרֹאשָׁם בַּל עִמָם בְּכַוָּנַת שֶׁבַע הַבְּרָכוֹת. וּבִמְקוֹם שֶׁיִּתְּנוּ מַחֲשַׁבְתָּם וְכַוָּנָתָם תַּחַת הַחֻפָּה לְכַוָּנַת הַבְּרָכוֹת, כָּל רֹאשָׁם בִּתְמוּנוֹת וּבַמִשְׁפָּחָה הַסוֹבֶבֶת, וּלְאַחַר מִכֵּן בְּקַלוּת נִסְחָפִים לִשְׂחוֹק וְקַלוּת רֹאשׁ בְּמֶשֶׁךְ חֻפָּתָם, וְעָבַר יוֹם הַחֻפָּה לְלֹא תְּשׁוּבָה וּלְלֹא חֲרָטָה, וְהֶחֱמִיצוּ בָּזֶה אֶת הַהִזְדַּמְנוּת שֶׁל מְחִילַת עֲוֹנוֹת בְּיוֹם זֶה.

הֲרֵי קְצָת נִרְאֶה מֶה הָיוּ עוֹשִׂים בְּדוֹרוֹת עָבָרוּ אִמוֹתֵינוּ וַאֲבוֹתֵינוּ הַקְדוֹשִׁים בְּיוֹם חֻפַּת בְּנֵיהֶם וּבְנוֹתָם. כָּךְ סִפְּרוּ לָנוּ אֲבוֹתֵינוּ מִימֵי קֶדֶם.

לַיְלָה קֹדֶם הַחֻפָּה הָיוּ מַשְׁכִּימִים הוֹרֵי הֶחָתָן וְהַכַּלָה, וְכֵן הֶחָתָן וְהַכַּלָה עַצְמָם, וּמִתְחַנְנִים עַל נַפְשָׁם לִמְחִילַת עֲוֹנוֹתֵיהֶם, וּמַתְחִילִים הַתַּעֲנִית מֵעֲלוֹת הַשַׁחַר, וְהוֹרֵי הֶחָתָן וְהַכַּלָה כָּל אוֹתוֹ הַיּוֹם עוֹשִׂים מִצְווֹת לָרֹב, נוֹתְנִים הַרְבֵּה צְדָקָה, מִתְפַּלְלִים וּבוֹכִים וְשׁוֹטְחִים בַּקָשָׁתָם לְבוֹרֵא עוֹלָם בְּקִנְיָן שֶׁיַּשְׁלִים זֶה הַבִּנְיָן לְטוֹבָה בְּבָנִים וּבְנֵי בָּנִים עוֹסְקִים בַּתּוֹרָה וּבַמִצְווֹת, ''מְטַיְּלִים'' אֵצֶל גְדוֹלֵי הַדּוֹר לְהִתְבָּרֵךְ מִפִּיהֶם, וְהוֹלְכִים מֵרַב לְרַב וּמִצַדִּיק לְצַדִּיק, וְעוֹשִׂים בְּיוֹם זֶה חֶשְׁבּוֹן נֶפֶשׁ הַאִם פָּגְעוּ בְּמִישֶׁהוּ, וּמִתְפַּיְּסִים עִם כָּל מִי שֶׁיֵּשׁ לָהֶם אֵיזוֹשֶׁהִי מְרִיבָה, וְסוֹגְרִים כָּל הַחֶשְׁבּוֹנוֹת שֶׁבֵּין אָדָם לַחֲבֵרוֹ, וּבִדְחִילוּ וּרְחִימוּ מַגִיעִים לַחֻפָּה בִּדְמָעוֹת בְּעֵינֵיהֶם וּבִשְׂפָתַיִם הַנָעוֹת בִּתְפִלָה לְלֹא הֶרֶף, וְעוֹד וָעוֹד הַרְבֵּה דְּבָרִים כַּיּוֹצֵא בְּאֵלוּ.

וְכַמָה חָכְמוּ וְהִשְׂכִּילוּ אֲבוֹתֵינוּ וְאִמוֹתֵינוּ לְהַשְׁקִיעַ הַשְׁקָעָה מוּעֶטֶת שֶׁכָּזוֹ עַל מְנָת לְהַבְטִיחַ לְעַצְמָם נַחַת לְדוֹרוֹת, לְעֻמַת הַטִּפְּשִׁים שֶׁנִטַּפְּשׁוּ לְהַעֲבִיר יוֹם גוֹרָלִי זֶה בִּשְׁטֻיּוֹת וּלְהַפְסִיד בְּשֶׁל כָּךְ הַבְטָחַת נַחַת לְדוֹרוֹת, וְעַל כֵּן הִזְהִירוּנוּ חֲכָמֵינוּ: הֱוֵי מְחַשֵׁב הֶפְסֵד מִצְוָה כְּנֶגֶד שְׂכָרָהּ וּשְׂכַר עֲבֵרָה כְּנֶגֶד הֶפְסֵדָהּ.

לָכֵן בְּיוֹם זֶה יַעֲשׂוּ הֶחָתָן וְהַכַּלָה וְהוֹרֵיהֶם כְּכָל הָאֶפְשָׁר מִמַה שֶׁהִזְכַּרְנוּ לְמַעְלָה, וּבִפְרָט יְבַקְשׁוּ מְחִילָה מִכָּל מִי שֶׁצָרִיךְ לְפַיְּסוֹ, וְיִזָּהֲרוּ לְהִתְבּוֹנֵן שֶׁמָא לֹא הִזְמִינוּ מִי שֶׁעָלוּל לְהִפָּגַע, וְיִתְנַצְלוּ וְיַזְמִינוּהוּ מִיָּד.

וּבְלֵיל הַחֻפָּה יִרְאוּ הֶחָתָן וְהַכַּלָה וְהוֹרֵיהֶם לְהִתְיַחֵס לְכָל מִשְׁתַּתְּפֵי הַחֲתֻנָה וּלְהִתְאַמֵץ לָתֵת יַחַס הוֹגֵן לְכָל מִי וָמִי לְפִי כְּבוֹדוֹ וּמַעֲלָתוֹ, כְּדֵי שֶׁלֹא יִפְגְעוּ בְּלַיְלָה זֶה בְּמִישֶׁהוּ, חַס וְחָלִילָה, וְכַסִפּוּר שֶׁסִפְּרָה הַגְמָרָא עַל בִּתּוֹ שֶׁל רַבִּי עֲקִיבָא שֶׁנִגְזַר עָלֶיהָ לָמוּת בְּיוֹם חֻפָּתָהּ, וּבִגְלַל שֶׁנָתְנָה אֶת מְנַת מַאֲכָלָהּ בְּלַיְלָה זֶה לְעָנִי נִצְלָה מִמָוֶת. וּבְעֶזְרַת ה', אִם יַעֲשׂוּ בַּיּוֹם הַזֶּה רְצוֹן ה' כִּרְצוֹנוֹ - יַעֲשֶׂה ה' רְצוֹן אֲחֵרִים כִּרְצוֹנָם לִחְיוֹת חַיִּים מְאֻשָׁרִים וְטוֹבִים כָּל יְמֵיהֶם.

@ כח. קצת הנהגות לחתן והכלה בימיהם הראשונים

הַנְהָגוֹת דִּלְקַמָן חֲשׁוּבוֹת לִנְהֹג בָּהֶם בְּמֶשֶׁךְ כָּל יְמֵי חַיֵּי הַזּוּג, אוּלָם חֲשִׁיבוּת כְּפוּלָה וּמְכֻפֶּלֶת לָהֶם בַּיָּמִים הָרִאשׁוֹנִים. לְמָה הַדָּבָר דּוֹמֶה? לְאָדָם שֶׁעָבַר נִתּוּחַ, אֲזַי בַּיָּמִים הָרִאשׁוֹנִים לְאַחַר הַתְּפָרִים, כְּשֶׁצָרִיךְ מְקוֹם הַנִתּוּחַ לְהִתְאַחוֹת, יֶשְׁנָהּ רְגִישׁוּת מְיֻחֶדֶת וְצָרִיךְ לִנְהֹג בִּזְהִירוּת יְתֵרָה, וְאַחַר כָּךְ אֶפְשָׁר פָּחוֹת לְהַקְפִּיד. כֵּן הֶחָתָן - עַכְשָׁו מְחַבְּרִים לוֹ אֶת הַצֶלַע שֶׁהָיָה חָסֵר מִמֶנוּ, וְעַד שֶׁיִּתְאַחֶה הַצֶלַע וְהָיוּ לְבָשָׂר אֶחָד, יֶשְׁנָהּ רְגִישׁוּת יְתֵרָה הַדּוֹרֶשֶׁת זְהִירוּת יְתֵרָה בְּכַמָה פְּרָטִים, שֶׁמְאֻחָר יוֹתֵר, לְאַחַר שֶׁיִּתְאַחֶה הַצֶלַע, אֶפְשָׁר לְהִתְפַּשֵׁר בָּהֶם.

1. [[הָרשֶׁם הַהַתְחָלָתִי. ]]

חָתָן יָקָר, אַל תְּזַלְזֵל בְּעַצְמְךָ, שְׁמֹר עַל מְתִינוּת מֵהִתְלַהֲבוּת בַּזְּכִיָּה הַגְדוֹלָה שֶׁזָּכִיתָ, וְדַע, שֶׁהָרשֶׁם הַהַתְחָלָתִי שֶׁעִמוֹ תַּתְחִיל אֶת בִּנְיַן בֵּיתְךָ יִשָׁאֵר לָעַד וְלֹא בְּקַלוּת יְהֵא נִתָן. לְשַׁנוֹתוֹ, לָכֵן רְאֵה שֶׁהָרשֶׁם הַהַתְחָלָתִי יְהֵא חִיּוּבִי.

לָכֵן, אָמְנָם יֶשְׁנָהּ מִצְוָה גְדוֹלָה לִשְׂמֹחַ בְּשִׁבְעַת יְמֵי הַחֻפָּה, וְכַיָּדוּעַ שֶׁשִׁבְעַת יְמֵי הַחֻפָּה מְסַמְלִים לְשִׁבְעִים שְׁנוֹת חַיֵּי הָאָדָם לְסִימָנָא טָבָא, וּמְאֹד צָרִיךְ לְהִזָּהֵר בְּיָמִים אֵלוּ מִמַחֲלֹקֶת וְעַצְבוּת שֶׁאֵינָם מְסַמְלִים סִימָן טוֹב, אוּלָם אֵין זֹאת אוֹמֶרֶת שֶׁבְּיָמִים אֵלוּ הֻתְרוּ שְּׂחוֹק וְקַלוּת רֹאשׁ. וְאִם הָרשֶׁם הַהַתְחָלָתִי שֶׁלְךָ עִם בַּת זוּגָתְךָ יְהֵא זוֹל, הֲרֵי שֶׁתְּזֻלְזַל בְּעֵינֶיהָ בִּרְאוֹתָהּ אֶת חֲתָנָהּ שֶׁאֵינוֹ תּוֹפֵס אֲפִלוּ רֶגַע אֶחָד סֵפֶר לִקְרֹא, מִתְבַּטֵּל כָּל הַיּוֹם, יָשֵׁן הַרְבֵּה, מְפַטְפֵּט הַרְבֵּה וְכַדּוֹמֶה, אֲזַי, כְּשֶׁתִּרְצֶה אַחַר כָּךְ לַהֲפֹךְ רשֶׁם זֶה, יִקְשֶׁה עָלֶיךָ מְאֹד, אַחַר שֶׁגִלְתָה אֶת פְּנִימִיּוּתְךְ, וּכְשֶׁתַּחֲזֹר לְעַצְמְךָ וְיַעֲבֹר הַחֲלוֹם שֶׁבּוֹ אַתָּה נָתוּן וְתִרְצֶה לָשׁוּב לְתוֹרָה וּלְיִרְאַת שָׁמַיִם כְּמִקֹדֶם, עָלוּל אַתָּה לַעֲמֹד בִּפְנֵי הִתְנַגְדוּת.

מַה שֶׁאֵין כֵּן אִם יִכְפֶּה עַצְמוֹ בַּתְּחִלָה - בְּשִׁבְעַת יְמֵי חֻפָּתוֹ - לִהְיוֹת יִרְאַת ה' עַל פָּנָיו, וִיקַיֵּם ''וְגִילוּ בִּרְעָדָה'', וְיַעֲסֹק בַּתּוֹרָה שָׁעָה אוֹ שְׁעָתַיִם גַם בַּיָּמִים הָרִאשׁוֹנִים, וְיִנְהַג בַּצְנִיעוּת הָרְאוּיָה וּבִזְהִירוּת בִּבְרָכוֹת וּבְכָל הַמִצְווֹת, אֲזַי רשֶׁם חִיּוּבִי זֶה יִשָׁאֵר לָעַד, וְנָקֵל יִהְיֶה קָבוּעַ בִּקְדֻשָׁה עִם אִשְׁתּוֹ שֶׁתִּהְיֶה לְעֶזְרָה לוֹ כָּל יָמָיו, בִּרְאוֹתָהּ שֶׁבַּעְלָהּ אֵינוֹ זוֹל וְקַל דַּעַת, אֶלָא יִרְאַת ה' הִיא אוֹצָרוֹ, וְתַתְאִים עַצְמָהּ לִרְצוֹנוֹ כְּפִי שֶׁהִרְגִילָהּ מִתְּחִלָה.

וּזְכֹר זֶה! כִּי הוּא כְּלָל גָדוֹל שֶׁהַרְבֵּה מֵהַצְלָחַת הַחַיִּים תָּלוּי בּוֹ.

וְהִכַּרְתִּי חָתָן אֶחָד פִּקֵחַ שֶׁסִפֵּר לִי, שֶׁתֵּכֶף לְאַחַר חֻפָּתוֹ בַּיָּמִים הָרִאשׁוֹנִים הָיָה לוֹ מְאֹד קָשֶׁה לִלְמֹד, הָרִכּוּז הָיָה מִמֶנוּ וָהלְאָה מֵחֲמַת כָּל הַשִּׂמְחָה, אִשָׁה חֲדָשָׁה, כָּל יוֹם שֶׁבַע בְּרָכוֹת, סְפִירַת הַמַתָּנוֹת, טֶלֶפוֹן לַחֲבֵרִים וְלַמִשְׁפָּחָה, אוּלָם יָדַע שֶׁהַרְבֵּה תָּלוּי בַּהַתְחָלָה, וְלָכֵן הָיָה לוֹקֵחַ גְמָרָא גְדוֹלָה וּמַרְאֶה עַצְמוֹ כְּלוֹמֵד, וְעַל אַף שֶׁלֹא הָיָה מְרֻכָּז, הָיָה קוֹרֵא בַּגְמָרָא לְלֹא רִכּוּז, וְאָמַר לִי, שֶׁעָשָׂה זֶה רשֶׁם חִיּוּבִי עַז עַל כַּלָתוֹ לְיָמִים רַבִּים, וַאֲפִלוּ אַחַר שָׁנִים הָיְתָה מִשְׁתַּבַּחַת אִשְׁתּוֹ לֵאמֹר: בַּעְלִי אוֹהֵב לִלְמֹד, וַאֲפִלוּ בַּשֶׁבַע בְּרָכוֹת פָּתַח גְמָרָא לִלְמֹד !

וּבִפְרָט לְאַחַר שִׁבְעַת יְמֵי הַחֻפָּה - זְמַן שֶׁצָרִיךְ אַתָּה לְהַתְחִיל אֶת הַכּוֹלֵל אוֹ זְמַנֵי קְבִיעוּת עִתִּים לַתּוֹרָה, רְאֵה לְהִזָּהֵר שֶׁהָרשֶׁם הַהַתְחָלָתִי יְהֵא שֶׁשְׁעוֹת כּוֹלֵל אוֹ קְבִיעוּת עִתִּים לַתּוֹרָה קֹדֶשׁ הֵם, וְאֵין לָנוּ רְשׁוּת לְהִשְׁתַּמֵשׁ בָּהֶם אֶלָא לַעֲסֹק בַּתּוֹרָה, וְאָז יִוָּצֵר אֶצְלָהּ מוּדָעוּת בְּרוּרָה וְחַד מַשְׁמָעִית שֶׁשְׁעוֹת כּוֹלֵל אֵין לְהִתְפַּשֵׁר עֲלֵיהֶם, וְכֵן תְּפִלָה וּקְבִיעוּת עִתִּים לַתּוֹרָה, אוּלָם אִם יִתְפַּשֵׁר כְּבָר בַּהַתְחָלָה וִיזַלְזֵל בִּשְׁעוֹת לִמוּדָיו, יְהֵא מְאֹד קָשֶׁה אַחַר כָּךְ לְתַקֵן הַמְעֻוָּת.

2. [[וִיתּור. ]]

בַּיָּמִים הָרִאשׁוֹנִים יֶשְׁנָהּ רְגִישׁוּת יֶתֶר וּמֶתַח בֵּין הַזּוּג, וְהַפְּגִיעָה יְכוֹלָה לְהִשְׁתַּלֵחַ מֵאֶחָד לַשֵׁנִי בְּקַלֵי קַלוּת.

כָּל אֶחָד מִבְּנֵי הַזּוּג מְנַסֶה אָמְנָם לָתֵת אֶת הַיַּחַס הַטּוֹב בְּיוֹתֵר - אוּלָם רוֹצֶה גַם לְקַבֵּל אֶת הַיַּחַס הַטּוֹב בְּיוֹתֵר, וְכָל חֹסֶר הִתְחַשְׁבוּת - וְלוּ הַקָטָן בְּיוֹתֵר - פּוֹגֵעַ מְאֹד, מְצַעֵר, וְאַף גַם גוֹרֵם חַשְׁדָּנוּת וּדְאָגָה מֵהֶעָתִיד בְּמַחֲשָׁבָה: אִם מֵעַכְשָׁו הוּא מִתְנַהֵג כָּךְ - מַה יְּהֵא הָלְאָה וְכַדּוֹמֶה.

לָכֵן יֹאחֲזוּ מְאֹד בַּיָּמִים הָרִאשׁוֹנִים בִּמְיֻחָד בְּמִדַּת הַוַּתְּרָנוּת, וְאִם לְמָשָׁל מְבַקֶשֶׁת הִיא לֵילֵךְ עִמוֹ לְמִשְׁפַּחְתָּהּ - יַסְכִּים, וְכֵן לְהֵפֶךְ, וְלֹא יִתְעַקְשׁוּ עַל דַּעְתָם בִּדְבָרִים שֶׁאֵין לָהֶם מַשְׁמָעוּת, וְכַנַ''ל, כְּדֵי לִיצֹר רשֶׁם הַתְחָלָתִי נוֹחַ וְנָעִים.

וְגַם אִם גוֹבֵל הַדָּבָר בְּבִטּוּל תּוֹרָה - יִתְחַשֵׁב בִּרְצוֹנָהּ, שֶׁהֲרֵי מִצְוָה עָלָיו מִן הַתּוֹרָה לְשַׂמֵחַ אֶת אִשְׁתּוֹ, וְאִם מַגְזִימָה הִיא וּמַפְרִיזָה בִּדְרִישׁוֹתֶיהָ, יִתְיָעֵץ עִם חָכָם מֵבִין דָּבָר וְיוֹרֵהוּ עֵצָה.

3. [[תְּשׂוּמֶת לֵב. ]]

תְּשׂוּמֶת לֵב וּפִרְגוּן לָאִשָׁה עַל מַלְבּוּשֶׁיהָ, תַּבְשִׁילֶיהָ, חָכְמָתָהּ וְכַדּוֹמֶה נְחוּצִים הֵם לְכָל חַיֵּי הַזּוּג, וּבִפְרָט בַּיָּמִים הָרִאשׁוֹנִים שֶׁמְחַכָּה הָאִשָׁה וְשָׂמָה לִבָּהּ לְכָל נִדְנוּד עַיִן וּמוֹצָא פֶּה שֶׁל חֲתָנָהּ, לִשְׁמֹעַ וְלִרְאוֹת מַה חַוַּת דַּעְתּוֹ עַל מַעֲלוֹתֶיהָ, וְאִם חָכַמְתָּ - הֲרֵי שֶׁהִרְוַחְתָּ כִּפְלַיִם: רֵאשִׁית, הִנְךָ מְשַׂמֵחַ אֶת זוּגָתְךָ אֲשֶׁר עֵינֶיהָ תְּלוּיוֹת אֵלֶיךָ, וְעוֹד - כְּיַחַסְךְ אֵלֶיהָ כֵּן יְהֵא יַחֲסָהּ אֵלֶיךָ, וְכַמַיִם הַפָּנִים אֶל הַפָּנִים, וְתִרְווּ אשֶׁר וְסִפּוּק זֶה מִזֶה.

4. [[אֵין הֶעָרוֹת!]]

אֵין הֶעָרוֹת בַּיָּמִים הָרִאשׁוֹנִים. בְּיָמִים אֵלוּ הָרְגִישׁוּת פּוֹעֶמֶת בִּמְלֹאָהּ. כָּל הֶעָרָה - וְלוּ הַקְטַנָה - מִתְפָּרֶשֶׁת כִּפְצָצָה, לָכֵן שְׁתֹק וְקַבֵּל שָׂכָר. נְהַג בַּעֲדִינוּת יְתֵרָה וּבְחַשְׁשָׁנוּת מְרֻבָּה, וְתַחְכִּים לִרְאוֹת הַנוֹלָד מִכָּל מִלָה מְיֻתֶּרֶת הָעֲלוּלָה לִפְגֹעַ וּלְהִתְפָּרֵשׁ לֹא נָכוֹן. וְגַם אִם מְאֻכְזָב אַתָּה מֵהוֹרֶיהָ אוֹ מֵאֶחָד מִבְּנֵי הַמִשְׁפָּחָה שֶׁלֹא נָהַג כָּרָאוּי עִמְךָ, אַל תְּעָרֵב אוֹתָהּ, כִּי פְּגִיעָה בְּהוֹרֶיהָ אוֹ בְּמִשְׁפַּחְתָּהּ בַּעֲקִיפִין זוֹ פְּגִיעָה בָּהּ, וְעָלוּל לְהִתְלַקֵחַ מִכָּךְ רִיב, וּלְפָחוֹת פְּגִיעָה, לָכֵן תַּבְלִיג עַל עֶלְבּוֹנְךָ וְצַעַרְךָ וְהַמְתֵּן לְהִזְדַּמְנוּת אַחֶרֶת. וְכָאָמוּר, לְאַחַר שֶׁיִּתְאַחֶה הַצֶלַע וִהְיִיתֶם לְבָשָׂר אֶחָד, שֶׁהָרְגִישׁוּת תָּפוּג קִמְעָה וּכְבָר לֹא יִהְיֶה חֲשָׁשׁ לִפְגִיעָה כָּל כָּךְ, וְאָז, בְּנֹעַם מִלִים וּבְמֶתֶק לָשׁוֹן תָּעִיר אֶת הֶעָרוֹתֶיךָ, וְכָל זֶהּ בְּאֹפֶן שֶׁתְּהֵא בָּטוּחַ שֶׁתֵּצֵא תּוֹעֶלֶת מִדְּבָרֶיךְ, כִּי בְּאִם לָאו - לָמָה תֶּחֱטָא בִּלְשׁוֹנְךָ לְלֹא תּוֹעֶלֶת.

@ כט. להקפיד על תשלום השדכן

מָרָן הַ''חֲזוֹן אִישׁ'' זַצַ''ל אָמַר לְגִיסוֹ הַ''קְהִלוֹת יַעֲקֹב'', שֶׁהַיּוֹתֵר מָצוּי בְּעִנְיְנֵי גְזֵלָה הוּא בְּשִׁדּוּכִים. דְּהִנֵה הַשַׁדְּכָן יֵשׁ לוֹ מַמָשׁ. דִּין פּוֹעֵל, שֶׁעוֹשֶׂה פְּעֻלוֹת נִכְבָּדוֹת בִּשְׁבִיל הַצְדָדִים וּשְׁלִיחוּתַיְהוּ קָא עָבִיד, וּמְכַתֵּת רַגְלָיו מֵהָכָא לְהָתָם, וְגַם בִּזְיוֹנוֹת סוֹבֵל, וְאַחֲרֵי שֶׁנִגְמָר הָעִנְיָן לְטוֹב וְהַצְדָדִים מְאֹד מְרֻצִים שֶׁזָכוּ לַשִׁדּוּךְ - הִנֵה לְפֶתַע נִשְׁכָּח אֵצֶל הַצְדָדִים כָּל הַצַעַר וְעָגְמַת הַנֶפֶשׁ שֶׁהָיָה לָהֶם עַד שֶׁזָכוּ לַשִׁדּוּךְ וְכָל מַה שֶׁעָשָׂה וְהֵיטִיב עֲבוּרָם הַשַׁדְּכָן, וּמַה שֶׁמַגִיעַ לוֹ - עַל פִי דִּין תַּשְׁלוּם כְּדִין פּוֹעֵל וּכְמִנְהַג הַמָקוֹם.

וְכָל מַה שֶׁנוֹתְנִים לְהַשַׁדְּכָן, סְבוּרִים הֵם הַצְדָדִים שֶׁהוּא יוֹתֵר מֵהַמַגִיעַ לוֹ, וּכְאִלוּ נוֹטֵל מָמוֹנָם בְּחִנָם, וּכְאִלוּ מַתָּנָה נוֹתְנִים לוֹ וְעֵינָם צָרָה בּוֹ, וְהַשַׁדְּכָן הֶעָלוּב מְחַזֵּר עַל פִּתְחָם וּתְבִיעָתוֹ בְּפִיו, וְדוֹמֶה בְּעֵינֵיהֶם כְּעָנִי טַרְדָן, וְעוֹשִׂים עַצְמָם כְּאֵינָם מְבִינִים בִּכְלָל מַה הוּא רוֹצֶה, וְדוֹחִים אוֹתוֹ בְּלֵךְ בְּלִי שׁוֹב, וְהוּא שָׁב פַּעֲמַיִם וְשָׁלשׁ, וְלִפְעָמִים מִתְעַיֵּף מִלְחַזֵּר אַחֲרֵיהֶם וּמַפְסִיק לְתָבְעָם, אֲבָל בְּלִבּוֹ אֵינוֹ מוֹחֵל לָהֶם אֶת הַמַגִיעַ לוֹ עַל פִּי דִּין כְּמִנְהַג הַמְדִינָה בָּזֶה.

אָמְנָם כָּל אִישׁ יָשָׁר הוֹלֵךְ, מְכַלְכֵּל דְּרָכָיו בְּמִשְׁפַּט צֶדֶק, וּמְסַלֵק בְּעַיִן יָפָה וּבְסֵבֶר פָּנִים יָפוֹת וּבְהַכָּרַת טוֹבָה מְלֵאָה אֶת הַמַגִיעַ לַשַׁדְּכָן בְּדֶרֶךְ שֶׁל כָּבוֹד, וְאַשְׁרֵי חֶלְקוֹ, וְעָלָיו אָמַר דָּוִד הַמֶלֶךְ עָלָיו הַשָׁלוֹם: ''מִי יָגוּר בְּאָהֳלֶךָ מִי יִשְׁכֹּן בְּהַר קָדְשֶׁךָ וְגוֹ'''. עַד כָּאן שָׁמַעְתִּי מֵרַבֵּנוּ הַ''קְהִלוֹת יַעֲקֹב'' בְּתוֹסֶפֶת נֹפֶךְ, בְּסִיַּעְתָּא דִּשְׁמַיָּא (כל זה נכתב בטוב טעם ודעת על ידי הגרמ''מ שולזינגר שליט''א בספרו רבינו הקהילות יעקב חלק א' עמוד נ''ח).

וְהַגָאוֹן רַבִּי חַיִּים קַנְיֶבְסְקִי שְׁלִיטָ''א כָּתַב עַל הַדְּבָרִים הַנַ''ל (שם עמוד כט), וְזֶה לְשׁוֹנוֹ: בְּעִנְיַן שַׁדְּכָנוּת, שָׁמַעְתִּי בְּשֵׁם מָרָן הַ''חֲזוֹן אִישׁ'' שֶׁאֶחָד בָּא אֵלָיו כַּמָה שָׁנִים אַחֲרֵי הַחֲתֻנָה וַעֲדַיִן לֹא נוֹלַד לוֹ יֶלֶד, וְשָׁאַל לוֹ מָרָן אִם שִׁלֵם לַשַׁדְּכָן, וְהֵשִׁיב שֶׁהָיָה נִרְאֶה שֶׁעַל פִּי דִּין אֵין מַגִיעַ לוֹ. וְאָמַר לוֹ מָרָן: אַף עַל פִּי כֵן לֵךְ לְשַׁלֵם לוֹ. וְהָלַךְ וְשִׁלֵם לוֹ, וּלְשָׁנָה הַבָּאָה הוֹלִיד. עַד כָּאן.

זוּג חֲשׂוּךְ בָּנִים בָּאוּ אֶל הַגָאוֹן רַבִּי משֶׁה פַיְינְשְׁטֵין וּבִקְשׁוּ אֶת בִּרְכָתוֹ שֶׁיִּזְכּוּ לְזֶרַע בֵּרַךְ ה'.

שְׁאָלָם רַבִּי משֶׁה: הַאִם נְתַתֶּם מַתָּנָה לַשַׁדְּכָן שֶׁשִׁדֵּךְ לָכֶם אֶת הַשִׁדּוּךְ ?

מִשֶׁהֵשִׁיבוּ בְּלָאו, צִוָּם רַבִּי משֶׁה לָתֵת מִיָּד לַשַׁדְּכָן אֶת שְׂכָרוֹ, כַּמוּבָא בַּהֲלָכָה, וְלֹא לִמְנֹעַ מִמֶנוּ אֶת הַמַגִיעַ. עָשׂוּ הֵם כִּפְקְדָּתוֹ, וְכַעֲבֹר שָׁנָה נוֹלַד לָהֶם בֵּן, וְאַחַר כָּךְ נִתְבָּרְכוּ בִּילָדִים נוֹסָפִים.

@ ל. הנהגת ארוס עם ארוסתו משודך עם משודכתו

אִסוּר שְׂחוֹק וְקַלוּת רֹאשׁ הִנוֹ גַם בֵּין אָרוּס לַאֲרוּסָתוֹ, וּמְשֻׁדָּךְ לִמְשֻׁדַּכְתּוֹ, אַדְּרַבָּה, הַסַכָּנָה גְדוֹלָה בְּמַצָב כָּזֶה. לְפִי שֶׁרוֹאִים עַצְמָם בֵּין כֹּה קְרוֹבִים לְהִנָשֵׂא זֶה לָזֶה, יָכוֹל הַיֵּצֶר לְפַתּוֹתָם לְהָקֵל רֹאשׁ.

וּבְפֶרֶק זֶה נַאֲרִיךְ בְּחֹמֶר הָאִסוּר שֶׁל קִרְבָה יְתֵרָה בֵּין מְשֻׁדָּךְ לִמְשֻׁדַּכְתּוֹ. וְנַתְחִיל מִדִּבְרֵי הַסֵפֶר ''קְדוֹשִׁים תִּהְיוּ'':

מוּבָן הַדָּבָר שֶׁהִיא עֲבֵרָה כְּפוּלָה וּמְכֻפֶּלֶת לַמָקוֹם, אִם הֶחָתָן נוֹתֵן יָדוֹ מַמָשׁ לְהַכַּלָה, חַס וְשָׁלוֹם. וְכַאֲשֶׁר שָׁאַג עַל זֶה הַשְׁלָ''ה הַקָדוֹשׁ בְּשַׁעַר הָאוֹתִיּוֹת (אות ק' דף ק') וְזֶה לְשׁוֹנוֹ: וְהִזָּהֲרוּ בִּמְאֹד שֶׁקֹדֶם הַחֻפָּה לֹא יֵשֵׁב הֶחָתָן אֵצֶל הַכַּלָה, וְלֹא זוֹ שֶׁמוֹשִׁיבִין הֶחָתָן אֵצֶל הַכַּלָה, אֶלָא מְחַבֵּק אוֹתָהּ - אוֹי לָעֵינַיִם שֶׁכָּךְ רוֹאוֹת, וְאוֹי לָאָזְנַיִם שֶׁכָּךְ שׁוֹמְעוֹת. וְתָמֵהַּ אֲנִי עַל חַכְמֵי הַדּוֹר שֶׁסוֹבְלִים אֶת הֶעָוֹן הַגָדוֹל הַזֶּה וּבְיָדָם לִמְחוֹת וְאֵינָם מוֹחִים. וְזֶה פָּשׁוּט, אִם הַבְּתוּלָה בָּאָה לִכְלַל נִדּוֹת, הִנֵה עָבְרוּ אַדְּאוֹרָיְתָא ''וְאֶל אִשָׁה בְּנִדַּת טֻמְאָתָהּ לֹא תִקְרַב'' - דְּאָסוּר אֲפִלוּ קְרִיבָה בְּיָדוֹ. אֶלָא אֲפִלוּ עֲדַיִן הִיא קְטַנָה, מִכָּל מָקוֹם, הֶחָתָן, בְּתֹקֶף אַהֲבָתוֹ, יִצְרוֹ מִתְגַבֵּר וּבָא לִידֵי קֶרִי וְהוֹצָאַת זֶרַע לְבַטָּלָה. וְאַמְרִינָן בְּמַסֶכֶת נִדָּה (יג) דְּאָמַר רַבִּי יוֹחָנָן: כּל הַמוֹצִיא שִׁכְבַת זֶרַע לְבַטָּלָה חַיָּב מִיתָה. ר' אָסֵי אָמַר: כְּאִלוּ עוֹבֵד עֲבוֹדָה זָרָה. וַאֲפִלוּ אִם לֹא יָצָא מִמֶנוּ זֶרַע, מִכָּל מָקוֹם, אִי אֶפְשָׁר שֶׁלֹא יָב. א לִידֵי קִשׁוּי, וְרַבּוֹתֵינוּ נִדּוּ עַל זֶה, כְּמוֹ שֶׁאָמַר: הַמֵבִיא עַצְמוֹ לִידֵי קִשׁוּי הוּא בְּנִדּוּי (שם רש''י ע''ב). עַל כֵּן, אַתֶּם בָּנִים וְכוּ', וְכָל הַסָרִים לְמִשְׁמַעְתִּי, הִנְנִי מַזְהִיר בְּתֹקֶף אַזְהָרָתִי, שֶׁבַּל יֵרָאֶה וּבַל יִמָצֵא תּוֹעֵבָה זוֹ בְּיִשְׂרָאֵל, וְהֶחָתָן לֹא יִהְיֶה אֵצֶל הַכַּלָה וְלֹא יִגַע בָּהּ כְּלָל וּכְלָל, חַס וְחָלִילָה. עַד כָּאן לְשׁוֹנוֹ הַקְדוֹשָׁה שֶׁל הַשְׁלָ''ה זַ''ל אוֹת בְּאוֹת.

וְהִנֵה אַחֲרָיו שָׁאַג כַּאֲרִי הָאֲרִ''י הַחַי, הוּא רַבֵּנוּ הַגָדוֹל ר' יְהוֹנָתָן בְּחִבּוּרוֹ הַגָדוֹל כְּרֵתִי וּפְלֵתִי (סי' קצה ס''ק ו), דַּאֲפִלוּ בִּנְגִיעָה אִיכָּא לָאו מִן הַתּוֹרָה וְחַיָּב מַלְקוּת, כְּמוֹ שֶׁכָּתַב הָרַמְבַּ''ם בְּמִנְיַן הַמִצְוֹת (מצוה שנ''ג) וְזֶה לְשׁוֹנוֹ: וּמִכָּל זֶה יָצָא לָנוּ עַל כָּל פָּנִים תּוֹכַחַת מְגֻלָה עַל הַמִנְהָג הָרַע וָמַר, אוֹי לָנוּ עַל שִׁבְרֵנוּ וְאוֹי לָנוּ כִּי חָטָאנוּ, אֲשֶׁר יְחַבֵּק הֶחָתָן לְהַכַּלָה וְיֵלֵךְ אֶל הַנַעֲרָה וְהִיא לֹא טְהוֹרָה מִטֻּמְאָתָהּ, וְאָבִיהָ וְאִמָהּ רוֹאִים וּשְׂמֵחִים. אוֹי לָנוּ, שֶׁמִלְבַד הָאִסוּר קִשׁוּי לְדַעַת וְגֵרוּי יֵצֶר הָרָע וַעֲוֹן קֶרִי וְהוֹצָאַת זֶרַע לְבַטָּלָה, רַחֲמָנָא לִצְלַן, בַּעֲוֹנוֹתֵינוּ הָרַבִּים, אַף כִּי הוּא אִסוּר חָמוּר שֶׁל תּוֹרָה, וְנִתָּן לִהְיוֹת בִּכְלַל יֵהָרֵג וְאַל יַעֲבֹר, וּבַעֲוֹנוֹתֵינוּ הָרַבִּים חַכְמֵי הַדּוֹר מֶחֱשִׁים, וְזֶה אֲשֶׁר הוּא גוֹרֵם אֲרִיכַת הַגָלוּת וְאָבְדַּן הוֹד יִשְׂרָאֵל. וְעֵינִי עוֹלְלָה לְנַפְשִׁי לְכָל בְּנֵי יִשְׂרָאֵל, כִּי רַבִּים חֲלָלִים הִפִּילָה עָוֹן זֶה, וַעֲצוּמִים כָּל הֲרוּגֶיהָ, בַּעֲוֹנוֹתֵינוּ הָרַבִּים, וְאוּלַי יְרַחֵם ה' לְהָשִׁיב לָנוּ רוּחַ חָדָשׁ וְלֵב טָהוֹר, וְיִהְיוּ יָדֵינוּ רָמוֹת לִמְחוֹת אֶבֶן הַטּוֹעִים הַזֶּה וּלְבַעֵר עָוֹן הֶחָמוּר הַזֶּה מִיִּשְׂרָאֵל. עַד כָּאן לְשׁוֹן הַפְּלֵתִי.

וְכָזֶה צָעַק מְאֹד בִּצְעָקָה גְדוֹלָה וּמָרָה הַגָאוֹן בַּעַל הַפְּלֵתִי הַנַ''ל גַם בְּסִפְרוֹ הַקָדוֹשׁ יַעֲרוֹת דְּבַשׁ (דף כז) וְזֶה לְשׁוֹנוֹ שָׁם: שִׁמְעוּ נָא, גוֹי קָדוֹשׁ, זַכָּאָה חוּלָקֵיכוֹן, קְדוֹשֵׁי עֶלְיוֹן, אֲשֶׁר מְשַׁמְרִים עֵצִים מֵאִשָׁה נִדָּה בִּנְגִיעָה וְשִׂיחָה וּפְרִישׁוּת. וְהָאִישׁ אֲשֶׁר עוֹבֵר עַל זֶה, הוּא מְתֹעָב בְּעֵינֵי הַבְּרִיּוֹת. בְּרוּכִים אַתֶּם לַה'. אֲבָל מַה תְּפַסְתֶּם הַחֶבֶל בְּמִקְצָת - אֲשֶׁר הוּא נִזְהָר מֵאִשְׁתּוֹ נִדָּה בְּכָל מִינֵי הַרְחָקוֹת, וְאִלוּ אֵצֶל בִּתּוֹ הַבְּתוּלָה, יָבֹא הַמְיֹעָד לָהּ, הַנִקְרָא חָתָן, אֶל הַנַעֲרָה הַנִקְרֵאת כַּלָה, וְהִיא נִדָּה, וְאֵין אוֹמֵר דָּבָר. אוֹי לִי אִמִי כִּי יְלָדַתְנִי לִרְאוֹת הַפִּרְצָה הַזֹּאת, וְכִי יֵשׁ חִלוּק וְהֶפְרֵשׁ בֵּין אִשְׁתּוֹ נִדָּה לִבְתוּלָה נִדָּה?! [וּכְמוֹ שֶׁכָּתַב בְּסֵפֶר לֵב דָּוִד (פט''ז) מֵהָרַב הַגָאוֹן ר' חִידָ''א וְזֶה לְשׁוֹנוֹ: וְאִסוּר נִדָּה הוּא בְּכָל אִשָׁה, כְּמוֹ שֶׁכָּתַב הָרִיבַּ''שׁ (סי' תכ''ה): וְהַמְחַבֵּק נִדָּה, אַף עַל פִּי שֶׁאֵינוֹ נֶהֱנֶה, חַיָּב מַלְקוּת מִן הַתּוֹרָה. וּכְבָר צָוְחוּ קָמָאֵי עַל הַמִנְהָג הָרָע הַזֶּה וְכוּ', שֶׁהַמְשֻׁדָּךְ יָבֹא לִמְשֻׁדַּכְתּוֹ בִּשְׂחוֹק וְקַלוּת רֹאשׁ אֲשֶׁר זֹאת שָׁכִיחַ, רַחֲמָנָא לִצְלַן. עַד כָּאן לְשׁוֹן הַלֵב דָּוִד הַנַ''ל].

וּלְפִי דַּעַת הָרַמְבַּ''ם וְסִיַּעְתּוֹ, וְכֵן בַּשֻׁלְחָן עָרוּךְ בְּהֶדְיָא, דְּאִם יֹאמְרוּ לְאֶחָד חַבֵּק לְנַעֲרָה נִדָּה אוֹ מוֹת תָמוּת - חַיָּב הָאָדָם לִמְסֹר עַצְמוֹ לַהֲרִיגָה טֶרֶם יַעֲשֶׂה כָּזֹאת, כִּי הוּא בִּכְלַל אֲבִיזָרַיְהוּ דְּגִלוּי עִַּרָיוֹת, אֲשֶׁר קַיְמָא לָן יֵהָרֵג וְאַל יַעֲבֹר כוּ', וְהַמְפַקְפֵּק בָּזֶה הוּא [[מִין, רָשָׁע, וְאֶפִּיקוֹרוֹס, וּדְבַר ה' בָּזָה כוּ'. וּבִפְּרָט בְּזֶה הַזְּמַן אֲשֶׁר רֻבָּם כְּכֻלָם יֵשׁ לָהֶם אֹרַח כַּנָשִׁים, אִם כֵּן, מַה נֹאמַר וּמַה נְדַבֵּר בְּאִסוּר נִדָּה וְגֵרוּי הַיֵּצֶר הָרָע בְּקִשׁוּי עַצְמוֹ לְדַעַת וְהוֹצָאַת זֶרַע לְבַטָלָה, שֶׁאַף הָאִסוּר הֶחָמוּר הַזֶּה הוּא אָמוּר בְּתוֹרָתֵנוּ הַקְדוֹשָׁה, כְּמוֹ שֶׁכָּתַב הָרַמְבַּ''ם זַ''ל]] (בהל' א''ב כו' ובש''ע אה''ע סי' כ''ג סעיף א'). עַל כֵּן מְאֹד לְבָבִי הוֹמֶה עַל זֶה הֶעָוֹן הֶחָמוּר הַנִפְרָץ בְּיִשְׂרָאֵל, אֲשֶׁר אֵין אִישׁ שָׂם עַל לֵב כוּ', וְאַתֶּם שׂוֹרְפִים בְּנֵיכֶם וּבְנוֹתֵיכֶם בְּאֵשׁ שֶׁל גֵיהִנָם עַד שְׁאוֹל תִּיקַד, אֵשׁ אֲבַדּוֹן וּשְׂרֵפַת נְשָׁמָה, שְׂרֵפַת נֶצַח, וְהָאָבוֹת וְהָאִמָהוֹת מְלַקְטִים עַצְמָם לְשָׂרְפָם, אֲשֶׁר יִקְרְאוּ לְחָתָן וְכַלָה וְיֹאמְרוּ, יָקוּמוּ הַנְעָרִים וִישַׂחֲקוּ לְפָנֵינוּ בְּחִבּוּק יָדַיִם וְכַדּוֹ' מִקְרִיבַת גִלוּי עֲרָיוֹת, וּשְׂעִירִים יְרַקְדוּ שָׁם, וְשָׁם יְקוֹנְנוּ הַשָּׂטָן וְכַת דִּילֵיהּ. לָכֵן, מִכָּאן וָהָלְאָה, אֶרְאֶה, אִם יִרְצֶה הַשֵׁם, לִגְדֹּר גָדֵר בָּזֶה בְּכָל יְכָלְתִּי, וְלֹא אֶהְיֶה מַרְשֶׁה לִכְתֹּב תְּנָאִים עַד שֶׁיִּתְּנוּ שְׁנֵיהֶם תְּקִיעַת כַּף לַאֲבוֹתֵיהֶם לְבַל יִגְעוּ זֶה בָּזֶה יָד בְּיָד, חַס וְחָלִילָה, וְגַם לֹא יָבֹאוּ אֶחָד לַשֵׁנִי עַד חֲתֻנָתָם.

בְּסֵפֶר עֲבוֹדַת הַקֹדֶשׁ (סי' פ''ד) כָּתַב, וְזֶה לְשׁוֹנוֹ: וְקַל וָחֹמֶר לִגַע בָּהֶן וּבִלְבוּשֵׁיהֶן וְלִשְׂחוֹק עִמָהֶן, חַס וְחָלִילָה, כִּי כָּל זֶה גוֹרֵם לְטַמֵא אֶת נַפְשׁוֹ, וַחֲבָלִים נָפְלוּ לוֹ, חֶבְלֵי עֲבוֹתוֹת, לִירַשׁ גֵיהִנָם. וּבִשְׁעַת פְּטִירָתוֹ, מַלְאֲכֵי חַבָּלָה יַרְאוּהוּ כָּל הַצוּרוֹת הָהֵם וִיצַעֲרוּהוּ. עַד כָּאן לְשׁוֹנוֹ.

וְשָׁם (סי' פ''ה) כָּתַב, וְזֶה לְשׁוֹנוֹ: וְכָל שֶׁכֵּן שֶׁצָרִיךְ לְהִמָנַע מֵהֶן בְּנִדָּתָן, כִּי מַה שֶׁסוֹבְרִים הֶהָמוֹן כִּי אֵין אִסוּר נִדָּה אֶלָא בְּאִשְׁתּוֹ - שֶׁקֶר עָנוּ, כִּי כָל אִשָׁה נִדָּה אֲסוּרָה, וְעוֹבֵר עַל לָאו ''וְאֶל אִשָׁה בְּנִדַּת טֻמְאָתָהּ לֹא תִקְרַב''. עַד כָּאן לְשׁוֹנוֹ.

וְשָׁם (בסי' פ''ז) מוֹסִיף וְהוֹלֵךְ בִּצְעָקָה גְדוֹלָה, וְזֶה לְשׁוֹנוֹ: וְכַמָה צְוָחוֹת צָוְחוּ קָמָאֵי וּבַתְרָאֵי בְּסִפְרֵיהֶם עַל הַמִנְהָג הָרַע הַזֶּה שֶׁנָהֲגוּ קְצָת, שֶׁהַמְשֻׁדָּךְ סוֹבֵר שֶׁעַל יְדֵי עֲשִׂיַּת שְׁטַר הַשִׁדּוּכִים הֻתְּרָה לוֹ מְשֻׁדַּכְתּוֹ בְּחִבּוּק יָדַיִם וְכַיּוֹצֵא, רַחֲמָנָא לִצְלַן, וְלֹא יֵדְעוּ וְלֹא יָבִינוּ, דַּאֲפִלוּ אִם קִדְּשָׁהּ קִדּוּשִׁין גְמוּרִים וְכָתַב לָהּ אֵרוּסִין, הֲלֹא הִיא.

אֲסוּרָה לוֹ לִנְגֹעַ בָּהּ כְּנִדָּה, דְּכַלָה בְּלֹא בְּרָכָה אֲסוּרָה לְבַעְלָהּ כְּנִדָּה אֲפִלוּ אִם הִיא טְהוֹרָה, וְכָל שֶׁכֵּן אִם הִיא נִדָּה מַמָשׁ דְּאוֹרָיְתָא, כָּל זְמַן שֶׁלֹא טָבְלָה בְּוַדַּאי שֶׁהִיא אֲסוּרָה, וַיָּרֶם קֶרֶן בְּאוֹצַר גֵיהִנָם וְכוּ'. עַד כָּאן לְשׁוֹנוֹ שָׁם. וְכֵן כָּתַב הָרַב הַגָאוֹן ר' שְׁלֹמֹה גָאנְצְפְרִיד זַ''ל בְּהַקִצוּר שֻׁלְחָן עָרוּךְ שֶׁלוֹ (סי' קנב אות יג).

כָּתַב בְּשׁוּ''ת שְׂדֵי חֶמֶד (במערכת חתן וכלה אות יב) בְּשֵׁם הָרַמְבַּ''ם זַ''ל: שֶׁכָּל מִין קְרִיבָה בְּיָדוֹ בְּנִדָּה, אָסוּר מֵהַתּוֹרָה, וְלָאו דַּוְקָא חִבּוּק וְנִשׁוּק, אֶלָא אֲפִלוּ נְגִיעָה בְּעָלְמָא מִיָּדוֹ לְיָדָהּ אֲסוּרָה. יָד לְיָד לֹא יְנֻקֶה רַע מִדִּינָהּ שֶׁל גֵיהִנָם, אַף שֶׁאֵין מִתְכַּוֵּן לֵהָנוֹת. וְהֶאֱרִיךְ שָׁם בְּחֹמֶר דְּאִסוּר מַגָע בְּנִדָּה, שֶׁהִיא לְכֻלֵי עָלְמָא מֵהַתּוֹרָה, וּתְקִיעַת כַּף אֶל כַּף, הֵן הֵן גוּפֵי עֲבֵרָה. עַד כָּאן לְשׁוֹנוֹ.

בְּסֵפֶר חֲסִידִים כָּתַב (סי' תתר''ץ) וְזֶה לְשׁוֹנוֹ: בְּעִנְיַן חֻמְרוֹת אִסוּר נְגִיעָה לְיַד הָאִשָׁה שֶׁהִיא אֲפִלוּ בְּיָד מְעֻטָּף עַל יְדֵי בֶגֶד, עַיֵּן שָׁם, וְקַל וָחֹמֶר דְּאָסוּר לִנְגֹעַ בְּאִשָׁה בְּיָדָהּ מַמָשׁ, חַס וְחָלִילָה. וְרַבֵּנוּ הַשַׁ''ךְ בְּסִפְרוֹ פֹּעַל צֶדֶק (מצוה רז) כָּתַב, וְזֶה לְשׁוֹנוֹ: וְלֹא יִקְרַב בְּשׁוּם צַד קֵרוּב וּנְגִיעָה, שֶׁנֶאֱמַר: ''וְאֶל אִשָׁה בְּנִדַּת טֻמְאָתָהּ לֹא תִקְרַב''. עַד כָּאן לְשׁוֹנוֹ.

וּבְסֵפֶר רַחֲמֵי אָב (אות קדושּה) כָּתַב, וְזֶה לְשׁוֹנוֹ: וְחָלִילָה לַעֲשׂוֹת מֻחְזָקוּת הֶחָתָן עִם הַכַּלָה קֹדֶם הַחֲתֻנָה כְּדֶרֶךְ הַקַלִים, וּמוּטָב הָיָה לָהֶם לַהֲלֹךְ עַל גַחֲלֵי אֵשׁ יוֹתֵר מֵהָאֵשׁ הַזָרָה הַזֹאת שֶׁהִיא עַד שְׁאוֹל תַּחְתִית, רַחֲמָנָא לִצְלַן. עַד כָּאן לְשׁוֹנוֹ.

וּפוּקוּ וַחֲזוּ מַה שֶׁכָּתַב הָרַב הַגָאוֹן ר' שְׁלֹמֹה גָאנְצְפְרִיד זַצַ''ל בְּסִפְרוֹ קִצוּר שֻׁלְחָן עָרוּךְ (סי' קנב אות יג), וְזֶה לְשׁוֹנוֹ: כְּבָר הֶאֱרִיכוּ גְדוֹלֵי יִשְׂרָאֵל בְּסִפְרֵיהֶם הַקְדוֹשִׁים בְּתוֹכְחוֹת מוּסָרִים עַל הַמִנְהָג הָרָע הַזֶּה בְּאֵיזֶה מְקוֹמוֹת שֶׁאֵינָם בְּנֵי תוֹרָה וְיִרְאָה, שֶׁמִתְקָרְבִים הֶחָתָן עִם הַכַּלָה בְּחִבּוּק וְנִשׁוּק כוּ'. וּמִלְבַד הָאִסוּר הַגָדוֹל שֶׁל אִסוּר נִדָּה, שֶׁהֲרֵי כָּל הַבְּתוּלוֹת מִסְתָמָא נִדּוֹת הֵן, וְאֵין חִלוּק בְּאִסוּר נִדָּה בֵּין פְּנוּיָה לִנְשׂוּאָה, וְכל הַנוֹגֵעַ בָּהּ דֶּרֶךְ חִבָּה, חַיָּב מַלְקוּת [כְּמִנְהַג.

הָעוֹלָם, שֶׁאֵין נוֹתְנִים יָדָם רַק לְאוֹהֲבֵיהֶם דֶּרֶךְ חִבָּה, וְהוּא חִיּוּב מַלְקוּת מִן הַתּוֹרָה], עוֹד מְגָרֶה יֵצֶר הָרָע בְּנַפְשֵׁיהּ וּמֵבִיא אֶת עַצְמוֹ לִידֵי קִשׁוּי לְדַעַת וְהוֹצָאַת זֶרַע לְבַטָּלָה, רַחֲמָנָא לִצְלַן. [וְאָמַר רַבִּי יוֹחָנָן (נדה יג), כּל הַמוֹצִיא שִׁכְבַת זֶרַע לְבַטָּלָה חַיָּב מִיתָה. וְאָמַר רַב (שם ריש ע''ב), דְהַמַקְשֶׁה עַצְמוֹ לְדַעַת הוּא בְּנִדּוּי. וְאָמַר רַב אָמִי (שם), כּל הַמֵבִיא עַצְמוֹ לִידֵי הִרְהוּר, אֵין מַכְנִיסִין אוֹתוֹ בִּמְחִצָתוֹ שֶׁל הַקָדוֹשׁ-בָּרוּךְ-הוּא] וּבְוַדַּאי כָּל מִי שֶׁיֵּשׁ בְּיָדוֹ לִמְחוֹת, צָרִיךְ לְהִתְאַמֵץ בְּכָל כֹּחוֹ לִמְחוֹת, וּלְכָל הַפָּחוֹת צָרִיךְ כָּל אִישׁ אֲשֶׁר יִרְאַת ה' בִּלְבָבוֹ לִהְיוֹת שׂוֹרֵר בְּבֵיתוֹ וּלְהַשְׁגִיחַ עַל בְּנֵי בֵיתוֹ שֶׁיִּתְרַחֲקוּ מִן הַכִּעוּר הַגָדוֹל הַזֶה. וְכָל מִי שֶׁיֵּשׁ בְּיָדוֹ לִמְחוֹת וְאֵינוֹ מוֹחֶה, חַס וְחָלִילָה, הוּא נִתְפָּס בְּעָוֹן זֶה. וְכל הַמַצִיל אֶת אֲחֵרִים מִן הַחֵטְא - הִצִיל אֶת נַפְשׁוֹ, וְטוֹב לוֹ. עַד כָּאן לְשׁוֹן הַקִצוּר הַשֻׁלְחָן עָרוּךְ.

וְהִנֵה שָׁמַעְתִּי שֶׁיֵּשׁ אֵיזֶה אֲנָשִׁים קַלִים שֶׁמְקִלִים בָּזֶה לְהוֹשִׁיט יָדָם לְאִשָׁה, וְהֵם עוֹשִׂים לְעַצְמָם הֶתֵּר שֶׁל עָבַר וְשָׁנָה, וְטַעְמָם - כִּי גָדוֹל כְּבוֹד הַבְּרִיּוֹת. הֲלֹא גָדוֹל עֲוֹנָם מִנְשׂוֹא לַעֲבֹר עַל אִסוּר דְּאוֹרָיְתָא שֶׁל נְגִיעַת אֵשֶׁת אִישׁ אוֹ אִשָׁה נִדָּה, שֶׁהוּא אִסוּר דְּאוֹרָיְתָא מַמָשׁ, כְּמוֹ שֶׁכָּתַב הַגָאוֹן בַּעַל הַכְּרֵתִי וּפְלֵתִי, וְזֶה לְשׁוֹנוֹ: וַאֲפִלוּ בִּנְגִיעָה אִכָּא לָאו מִן הַתּוֹרָה וְחִיּוּב מַלְקוּת, אַף שֶׁאֵינוֹ מִתְכַּוֵּן לֵהָנוֹת, הַתוֹרָה אָסְרָה, כְּמוֹ שֶׁכָּתַב הָרַמְבַּ''ם (במצוה שנג ובהל' א''ב פרק כא), וּמִכָּל שֶׁכֵּן הִרְהוּר בִּפְנוּיָה, שֶׁהוּא לְכֻלֵי עָלְמָא דְּאוֹרָיְתָא, כַּמְבֹאָר בַּבֵּית שְׁמוּאֵל (סי' כא סק''ב) הַנַ''ל! מִכָּל שֶׁכֵּן נְגִיעָתָהּ, כְּמוֹ שֶׁאָמְרוּ חֲזַ''ל בְּמַסֶכֶת כַּלָה, שֶׁכֹּל הַנוֹגֵעַ אֲפִלוּ בְּאֶצְבַּע קְטַנָה שֶׁל אִשָׁה, כְּאִלוּ נוֹגֵעַ בְּאוֹתוֹ מָקוֹם, רַחֲמָנָא לִצְלַן.

בֹּא וּרְאֵה מַה שֶׁאָמְרוּ רַבּוֹתֵינוּ זַ''ל בְּמִדְרַשׁ תַנְחוּמָא (פ' בראשית אות יב) וְזֶה לְשׁוֹנוֹ: ר' עֲזַרְיָה אוֹמֵר, עַל הַכּל הַקָדוֹשׁ-בָּרוּךְ-הוּא מְוַתֵר - חוּץ מִן הַזִמָה.

וְאִיתָא בְּמִדְרַשׁ רַבָּה (פ' בא פט''ז): אָמַר הַקָדוֹשׁ בָּרוּךְ-הוּא, אִשָׁה שֶׁאֵינָהּ שֶׁלְךָ אָסוּר 'לִגַע' בָּהּ כָּל עִקָר, כִּי לֹא יִנָקֶה כּל הַנוֹגֵעַ בָּהּ.

וְכָל מִי שֶׁנוֹגֵעַ בְּאִשָׁה שֶׁאֵינוֹ שֶׁלוֹ, מֵבִיא מִיתָה עַל עַצְמוֹ, שֶׁנֶאֱמַר: ''רַבִּים חֲלָלִים הִפִּילָה'', וְכָתוּב: ''רַגְלֶיהָּ יֹרְדוֹת מָוֶת שְׁאוֹל צְעָדֶיהָ יִתְמֹכוּ''. עַד כָּאן לְשׁוֹן הַמִדְרַשׁ רַבָּה הַנַ''ל.

וְכַלָתוֹ קֹדֶם הַקִדּוּשִׁין הֲלֹא עֲדַיִן אֵינָהּ שֶׁלוֹ, כַּמְבֹאָר בְּהַדְּרִישָׁה (סי' להּ), דְּהָוֵי רַק שִׁדּוּכִים בְּעָלְמָא, וְאִם כֵּן, אֵיךְ שַׁיָּךְ בָּזֶה לוֹמַר 'גָדוֹל כְּבוֹדּ הַבְּרִיּוֹת', כִּי בְּוַדַּאי כְּבוֹד שָׁמַיִם וּכְבוֹד הַתּוֹרָה שֶׁאָמְרָה דָּבָר זֶה, בְּוַדַּאי הוּא יוֹתֵר גָדוֹל מִכְּבוֹד הַבְּרִיּוֹת, וּמַה שֶׁאָמְרוּ חֲזַ''ל (ברכות יט ע''ב) שֶׁגָדוֹל כְּבוֹד הַבְּרִיּוֹת שֶׁדּוֹחֶה אֶת 'לֹא תַעֲשֶׂה' שֶׁבַּתּוֹרָה, הֲלֹא הֵם אָמְרוּ בְּפֵרוּשׁ בִּבְרָכוֹת (כ ע''א), דְּזֶהוּ דַּוְקָא בְֹּ'שֵׁב וְאַל תַּעֲשֶׂה', אֲבָל לֹא בְּ'קוּם וַעֲשֵׂה', וּבְ'קוּם וַעֲשֵׂה' אָמְרוּ שָׁם בְּפֵרוּשׁ, דְּאֵין חָכְמָה וְאֵין תְּבוּנָה לְנֶגֶד ה'.

וְקַל וָחֹמֶר בֶּן בְּנוֹ שֶׁל קַל וָחֹמֶר הָאִסוּר הֶחָמוּר הַזֶּה, לְהוֹשִׁיט יָדוֹ לְאִשָׁה אֲפִלוּ לִפְנוּיָה, אֲשֶׁר עַל פִּי רֹב הֵמָה נִדּוֹת, דְּחַיָּבִין עָלֶיהָ מַלְקוּת בִּנְגִיעָתָם אוֹתָהּ, אֲפִלוּ בְּלֹא מִתְכַּוֵּן לֵהָנוֹת. וְכָל שֶׁכֵּן בְּאִשָׁה אֲשֶׁר הִיא אֵשֶׁת אִישׁ, אַף שֶׁאֵינָהּ נִדָּה, אֲבָל עֶרְוָה הִיא לוֹ, כְּמוֹ שֶׁכָּתְבוּ כָּל הַפּוֹסְקִים, בְּוַדַּאי גָדוֹל עֲוֹנָם מִנְשׂוֹא, וְחַס וְחָלִילָה לְהַרְהֵר בָּזֶה לוֹמַר שֶׁגָדוֹל כְּבוֹד הַבְּרִיּוֹת בְּמָקוֹם שֶׁיֵּשׁ חִלוּל הַתּוֹרָה הַקְדוֹשָׁה וְחִלוּל כְּבוֹד שָׁמַיִם, שֶׁאֵין חוֹלְקִין כָּבוֹד בָּזֶה אֲפִלוּ לְרַבּוֹ, מִכָּל שֶׁכֵּן בָּעֲבֵרָה הַחֲמוּרָה הַזֹּאת לִנְגֹעַ לְיָדָהּ שֶׁל אִשָׁה, שֶׁיֵּשׁ בָּזֶה אִסוּר תּוֹרָה בְּקוּם וַעֲשֵׂה שֶׁאָסְרָה הַתּוֹרָה בָּזֶה, וְכַנִזְכַּר לְעֵיל אֲשֶׁר הִיא בְּוַדַּאי אִסוּר חָמוּר, אֲבִיזָרַיְהוּ דְּגִלוּי עֲרָיוֹת, וְאֵין שַׁיָּךְ לוֹמַר עַל זֶה כְּבוֹד הַבְּרִיּוֹת, כַּנִזְכַּר לְעֵיל. וּמַה נִימוּס וּמִנְהָג שַׁיָּךְ בָּזֶה אִם הוּא נֶגֶד הַתוֹרָה הַקְדוֹשָׁה אֲשֶׁר צִוָּנוּ הַשֵׁם יִתְבָּרַךְ, בְּהַטוּר וְהַמְחַבֵּר הַקְדוֹשִׁים, דְּצָרִיךְ לְהִתְרַחֵק מִן הַנָשִׁים מְאֹד מְאֹד?! וְאִם כֵּן, בְּוַדַּאי לֹא שַׁיָּךְ נִימוּס לַעֲבֹר עַל שֻׁלְחָן עָרוּךְ מְפֹרָשׁ (באבן העזר ריש סימן כא), כִּי כָּל מִי שֶׁהוּא עוֹבֵר עַל דִּבְרֵי הַשֻׁלְחָן עָרוּךְ מְפֹרָשׁ, הֲלֹא רָשָׁע גָמוּר הוּא, רַחֲמָנָא לִצְלַן.

וְהַדְרִינָן לְדִלְעֵיל, בְּמַה דְּמַתְחִילִינָן מֵהַמִנְהָג הָרָע הַזֶה, מַה דְּיֵשׁ בַּחוּרִים הַמְקִלִים עַצְמָם לֵילֵךְ לְבֵית הַכַּלָה שֶׁלָהֶם וּמַרְאִין לָהּ חִבָּה בְּחִבּוּק יָדַיִם, בִּתְקִיעַת כַּף אֶל כַּף, רַחֲמָנָא לִצְלַן, הֲלֹא עוֹמֵד כְּנֶגְדָּם אִסוּר תּוֹרָה וּגְמָרָא מְפֹרֶשֶׁת, שֶׁאִסוּר דְּאוֹרָיְתָא הוּא אֲפִלוּ לְהִסְתַּכֵּל עָלֶיהָ לְבַד אֲפִלוּ בְּלִי נְגִיעָה, מֵהַפָּסוּק ''וְנִשְׁמַרְתָּ מִכָּל דָּבָר רָע'' - שֶׁלֹא יִסְתַּכֵּל אָדָם בִּפְנוּיָה נָאָה וּבְאֵשֶׁת אִישׁ אֲפִלוּ מְכֹעֶרֶת. וְכָתַב הַתוֹסָפוֹת שָׁם (דבור המתחיל ''שלא''), דְּהַאי קְרָא [דִּוְנִשְׁמַרְתָּ] הוּא דְּרָשָׁה גְמוּרָה וְלֹא אַסְמַכְתָּא. וְכֵן כָּתַב רַשִׁ''י בִּכְתֻבּוֹת (מו ד''ה ונשמרת) וְזֶה לְשׁוֹנוֹ: דְּכָל מָקוֹם שֶׁנֶאֱמַר 'הִשָׁמֶר' 'פֶּן' וְ'אַל', אֵינוֹ אֶלָא לֹא תַעֲשֶׂה, כַּנִזְכַּר לְעֵיל, וּמִכָּל שֶׁכֵּן לִנְגֹעַ בָּהּ, חַס וְחָלִילָה, אֲשֶׁר מֵבִיא מִיתָה עוֹלָמִית עַל עַצְמוֹ כְּהַמִדְרַשׁ רַבָּה (פ' בא) הַנַ''ל.

וְחָזִינָן דְּאָמְרוּ רַבָּנָן בִּכְפִילָא בַּטּוּר וּבְשְׁלְחָן עָרוּךְ אֶבֶן הָעֵזֶר (סי' כא סעיף א) וְזֶה לְשׁוֹנָם: צָרִיךְ אָדָם לְהִתְרַחֵק מִן הַנָשִׁים ''מְאֹד מְאֹד''. וְהַבֵּית שְׁמוּאֵל כָּתַב שָׁם (בס''ק ב), דְּהִרְהוּר פְּנוּיָה לְכֻלֵי עָלְמָא דְּאוֹרָיְתָא. וְעַל כֵּן, מִי הוּא זֶה הַבָּחוּר אֲשֶׁר יִרְאַת הַשֵׁם יִתְבָּרַךְ נָגַע עַל כָּל פָּנִים מְעַט בִּלְבָבוֹ אֲשֶׁר הוּא לֹא יָרֵא לְהִסְתַּכֵּל עַל כַּלָתוֹ אוּלַי יָבוֹא לִידֵי הִרְהוּר, אֲשֶׁר הִיא קָשָׁה מֵעֲבֵרָה, וְהוּא אִסוּר דְּאוֹרָיְתָא כְּהַבֵּית שְׁמוּאֵל הַנַ''ל. וַאֲפִלוּ בְּלִי שׁוּם הִרְהוּר, רַק לְהַבִּיט בְּיָפְיָהּ, הוּא גַם כֵּן אִסוּר דְּאוֹרָיְתָא לְשִׁיטַת רַבֵּנוּ יוֹנָה (כמו שהובא בבית שמואל), וּלְהָרַמְבַּ''ם זַ''ל הוּא אִסוּר דְּרַבָּנָן עַל כָּל פָּנִים.

וּמַה יַּעֲשֶׂה הַבָּחוּר הַזֶּה עִם הַגְמָרָא עֲרוּכָה (נדה יג), כּל הַמֵבִיא עַצְמוֹ לִידֵי הִרְהוּר אֵין מַכְנִיסִין אוֹתוֹ בִּמְחִצָתוֹ שֶׁל הַקָדוֹשׁ-בָּרוּךְ- הוּא, וְכַאֲשֶׁר הֵבֵאתִי לְעֵיל דִּבְרֵי הַשְׁלָ''ה הַקָדוֹשׁ שֶׁצָוַח עַל זֶה כִּכְרוּכְיָא, וְכָתַב שֶׁאֲפִלוּ הִיא קְטַנָה, אִי אֶפְשָׁר שֶׁלֹא יָבֹא לִידֵי קִשׁוּי, רַחֲמָנָא לִצְלַן, אֲשֶׁר רַבּוֹתֵינוּ נִדּוּ עַל זֶה בְּמַסֶכֶת נִדָּה הַנַ''ל. וַאֲקַוֶּהּ שֶׁכָּל מִי שֶׁרָאָה אֶת דְּבָרָיו הַנֶאֱמָנִים מִפִּי הַשַׁ''ס וּגְדוֹלֵי הַפּוֹסְקִים אֶת גֹדֶל הָאִסוּר וְהַמִכְשׁוֹלִים, בְּוַדַּאי יְהֵא נִזְהָר וִיקַיֵּם אֶת דִּבְרֵי הַתּוֹרָה הַזֹּאת.

וְקַל וָחֹמֶר בֶּן בְּנוֹ שֶׁל קַל וָחֹמֶר אִם הֶחָתָן מְטַיֵּל עִם הַכַּלָה, חַס וְחָלִילָה, כְּדֶרֶךְ הַפְּרִיצִים, אֲשֶׁר זֶה מֵבִיא גַם לִידֵי יִחוּד, שֶׁהוּא אִסוּר יָדוּעַ לַכּל, כְּמוֹ שֶׁכָּתַב בְּשֻׁלְחָן עָרוּךְ (אבן העזר סי' נה בחלקת מחוקק סק''א) דְּאָסוּר לְהַמְשֻׁדָּךְ לְיַחֵד עִם הַמְשְׁדֶּכֶת.

וְגַם בִּישׁוּעַת יַעֲקֹב (סי' נה סק''ב) כָּתַב, וְזֶה לְשׁוֹנוֹ: וּמֵהָרָאוּי לִגְדֹּר גָדֵר בָּזֶה בְּעִנְיַן הַחֲתָנִים שֶׁנִכְנָסִים לְבֵית הַמְשֻׁדֶּכֶת, כִּי מְאֹד נִתְפָרֵץ הַדָּבָר הָרָע הַזֶּה [כַּאֲשֶׁר בְּלָאו הָכִי אֲסוּרִים לְהִתְיַחֵד מִשׁוּם אִסוּר הַיִּחוּד כְּאֶבֶן הָעֵזֶר סִימָן נה הַנַ''ל].

וְכֵן בְּסֵפֶר פֶּלֶא יוֹעֵץ (אות כלה) מַרְעִישׁ מְאֹד עַל זֶה, וְזֶה לְשׁוֹנוֹ שָׁם: יֵשׁ מְקוֹמוֹת שֶׁכַּלָה בִּהְיוֹתָהּ מְשֻׁדֶּכֶת יֵשׁ לָהּ קֵרוּב הַדַּעַת עִם הֶחָתָן שֶׁלָהּ, וְיֵשׁ לָהֶם יָמִים מְיֻחָדִים שֶׁמִתְרָאִים יַחַד פָּנִים אֶל פָנִים, כְּגוֹן בַּחֲתֻנָה וּפוּרִים וּבְמוֹעֲדִים וְכַדּוֹמֶה, וְיוֹשְׁבִים זֶה בְּצַד זֶה וּמְדַבְּרִים יַחַד וְשׂוֹחֲקִים יַחַד, וְכָהֵנָה מִנְהָגִים רָעִים, רַחֲמָנָא לִצְלַן, וּכְבָר צָוְחוּ עַל הַמִנְהָג הָרָע הַזֶּה בִּסְפָרִים קְדוֹשִׁים, שֶׁכָּתְבוּ, כְּשֵׁם שֶׁאִי אֶפְשָׁר לְאֵשׁ בִּנְעֹרֶת שֶׁלֹא יְהַבְהֵב, כָּךְ אִי אֶפְשָׁר לְהֶחָתָן לְהִנָצֵל מִקִשׁוּי לְדַעַת שֶׁהוּא עָוֹן פְּלִילִי, עַד שֶׁאָמְרוּ רַבּוֹתֵינוּ זַ''ל (נדה יג) שֶׁהוּא בְּנִדּוּי, רַחֲמָנָא לִצְלַן, וְגַם מִתוֹךְ כָּךְ הוּא בָּא לִידֵי הֶעָוֹן הַגָדוֹל וְהַמַר שֶׁל הוֹצָאַת זֶרַע לְבַטָּלָה, שֶׁהוּא עָוֹן חָמוּר מְאֹד, אֲשֶׁר כָּתַב עָלָיו הַמְחַבֵּר בְּאֶבֶן הָעֵזֶר (סי' כג סע''א) שֶׁעָוֹן זֶה הוּא חָמוּר מִכָּל הָעֲבֵרוֹת שֶׁבַּתוֹרָה, וְאָמְרוּ רַבּוֹתֵינוּ זַ''ל (בנדה יג) שֶׁהוּא כְּהוֹרֵג אֶת הַנֶפֶשׁ וּכְאִלוּ מֵבִיא מַבּוּל לָעוֹלָם וְחַיָּב מִיתָה. וְאִם מִידֵי עֲבֵרָה יָצָא - מִידֵי הִרְהוּר לֹא יָצָא, וְאִי אֶפְשָׁר לוֹמַר וְנִקָה בְּמָקוֹם אֲשֶׁר הַשָּׂטָן מְרַקֵד בֵּינֵיהֶם וְתִבְעַר בָּם אֵשׁ הַיֵּצֶר הָרָע וְלֹא יָכְלוּ מַלֵט מֵעֲבֵרָה אוֹ מֵהִרְהוּרֵי עֲבֵרָה. יִשְׁתַּקַע הַדָּבָר וְלֹא תְהֵא כָּזֹאת בְּיִשְׂרָאֵל. וּמַה טּוֹב וּמַה נָעִים מִנְהַג עָרֵי טוּרְקִיָּה שֶׁאֵין הֶחָתָן רוֹאֶה אֶת פְּנֵי הַכַּלָה מִשְׁעַת הַתְּנָאִים וְקִשׁוּר הַשִׁדּוּךְ עַד שְׁעַת הַחֻפָּה וְקִדּוּשִׁין, וְיֹאחֲזוּ צַדִּיקִים דַּרְכָּם וְטוֹב לָהֶם, וְיִתְבָּרְכוּ בָּזֶה וּבַבָּא. עַדּ כָּאן לְשׁוֹן הַפֶּלֶא יוֹעֵץ הַנַ''ל.

וְהִנֵה, הֲגַם שֶׁשָׁאֲלוּ אוֹתִי אֵיזֶה אֲנָשִׁים אֲשֶׁר רָאוּ בְּעֵינֵיהֶם מֵאֵיזֶה אֲנָשִׁים בְּנֵי תוֹרָה אֲשֶׁר נָתְנוּ אֶת יָדָם לְאִשָׁה, וְהֵשַׁבְתִּי לָהֶם: הַאִם הַבְּנֵי תוֹרָה הָהֵם הֵם יוֹתֵר חֲכָמִים וְיוֹתֵר קְדוֹשִׁים מִשְׁלֹמֹה הַמֶלֶךְ ע''ה מְשִׁיחַ ה', שֶׁהֶחְכִּים עַל הַתּוֹרָה וְאָמַר, אֲנִי אַרְבֶּה וְלֹא אָסוּר. וְאָמְרוּ חֲזַ''ל בְּמִדְרַשׁ רַבָּה (ריש פרשּת וארא), אֲשֶׁר בְּאוֹתָהּ שָׁעָה עָלְתָה הַיּוֹ''ד שֶׁבְּ'יַרְבֶּה' וְנִשְׁתַּטְחָה לִפְנֵי הַקָדוֹשׁ-בָּרוּךְ-הוּא וְאָמְרָה: רִבּוֹנוֹ שֶׁל עוֹלָם, לֹא כָּךְ אָמַרְתָּ אֵין אוֹת בְּטֵלָה מִן הַתּוֹרָה לְעוֹלָם? הֲרֵי שְׁלֹמֹה עוֹמֵד וּמְבַטֵל אוֹתִי. אָמַר לָהּ הַקָדוֹשׁ-בָּרוּךְ-הוּא: שְׁלֹמֹה וְאֶלֶף כַּיּוֹצֵא בוֹ יִהְיוּ בְּטֵלִין, וְקוֹצָהּ מִמֵךְ אֵינוֹ מִתְבַּטֵּל. עַד כָּאן לְשׁוֹנוֹ.

הֲרֵי מְפֹרָשׁ, שֶׁאֵין רְשׁוּת לְשׁוּם אִישׁ לְהַחְכִּים עַל דִּבְרֵי תוֹרָתֵנוּ הַקְדוֹשָׁה וְעַל מִצְווֹתָיו שֶׁל הַקָדוֹשׁ-בָּרוּךְ-הוּא שֶׁצִוָּנוּ בְּתוֹרָתוִֹ הַקְדוֹשָׁה ''לֹא תָסוּר מִכָּל אֲשֶׁר יַגִידוּ לְךָ יָמִין וּשְׂמֹאל'', וַאֲפִלוּ הַגָדוֹל שֶׁבַּגְדוֹלִים הוּא מֻכְרָח לְקַיֵּם וְלִשְׁמֹעַ דִּבְרֵי חֲזַ''ל, וּכְמוֹ שֶׁהֵבֵאתִי לְעֵיל דִּבְרֵי הַשַׁ''ךְ (מפּורש ביורה דעה סי' קיטּ סקט''ז), שֶׁכָּל מִי שֶׁאֵינוֹ מַאֲמִין בְּדִבְרֵי חֲזַ''ל הֲרֵי הוּא חָשׁוּב כְּעַכּוּ''ם. וְעַל כֵּן - יִהְיֶה מִי שֶׁיִּהְיֶה - אִם יַחְכִּימוּ לַעֲבֹר עַל דִּבְרֵי תוֹרָתֵנוּ הַקְדוֹשָׁה אֲשֶׁר הִזְהִירָה לְקַיֵּם וְלִשְׁמֹעַ אֶת דִּבְרֵי חֲזַ''ל הַקְדוֹשִׁים בְּלָאו מְפֹרָשׁ דְּ''לֹא תָסוּר'' הַנַ''ל, הֵם יִהְיוּ בְּטֵלִין וּמְבֻטָּלִין וְקוֹצָהּ שֶׁל תּוֹרָתֵנוּ הַקְדוֹשָׁה לֹא יְבֻטַּל, כַּאֲשֶׁר עָנָה הַקָדוֹשׁ-בָּרוּךְ-הוּא לְהַיּוֹ''ד שֶׁבְּ'יַרְבֶּה', אֲשֶׁר שְׁלֹמֹה וְאֶלֶף כַּיּוֹצֵא בוֹ יִהְיוּ בְּטֵלִין וְקוֹצָהּ מִמֵךְ אֵינוֹ מִתְבַּטֵּל. וְעַל כֵּן, עֲבֵרָה כְּפוּלָה וּמְכֻפֶּלֶת לַמָקוֹם אִם הוּא נוֹתֵן יָדוֹ מַמָשׁ לְאִשָׁה, חַס וְחָלִילָה, אֲפִלוּ פְנוּיָה, בְּוַדַּאי מָרָה תִהְיֶה אַחֲרִיתוֹ בְּמַה שֶׁעוֹבֵר עַל דִּבְרֵי תּוֹרָתֵנוּ הַקְדוֹשָׁה, וְאֵין חָכְמָה וְאֵין תְּבוּנָה וְאֵין עֵצָה נֶגֶד הַשֵׁם יִתְבָּרַךְ וְתוֹרָתוֹ הַקְדוֹשָׁה.

וְהִנֵה כָּתוּב בַּעֲבוֹדַת הַקֹדֶשׁ (חלק ציפורן שמיר סי פ''ח) וְזֶה לְשׁוֹנוֹ: וְהָאִישׁ אֲשֶׁר יָרֵא אֶת ה', יִזְכֹּר שֶׁהוּא יְהוּדִי וְיַאֲמִין בַּתּוֹרָה וּבְדִבְרֵי חֲזַ''ל הַקְדוֹשִׁים, וְלֹא יַשִׁיאֶנוּ יִצְרוֹ הָרָע בְּדִבְרֵי שָׁוְא וּמַדּוּחִים, וְיֵדַע שֶׁעַל הַכּל עָתִיד לִתֵּן דִּין וְחֶשְׁבּוֹן לִפְנֵי מֶלֶךְ מַלְכֵי הַמְלָכִים הַקָדוֹשׁ- בָּרוּךְ-הוּא, וְכל הָאוֹמֵר הַקָדוֹשׁ-בָּרוּךְ-הוּא וַתְּרָן, יִוָּתְרוּ חַיָּיו. עַד כָּאן לְשׁוֹנוֹ שָׁם. וְיָדוּעַ אֲשֶׁר מְרֻבָּה מִדָּה טוֹבָה, וְהַנִזְהָר יִתְבָּרֵךְ בְּכָל טוּב.

וּבֹא וּרְאֵה מַה שֶׁכָּתַב הַגְרָ''א זַ''ל בְּיוֹרֵה דֵעָה (סי' קצה סק''ב, בבאור הגר''א שם) וְזֶה לְשׁוֹנוֹ: וְלֹא יִשְׂחֹק כוּ', בְּאָבוֹת דְּרַבִּי נָתָן (בריש פ''ב) וְאֶל אִשָׁה בְּנִדַּת טֻמְאָתָהּ לֹא תִקְרַב - יָכוֹל יְחַבְּקֶנָה כוּ' וִידַבֵּר עִמָהּ דְּבָרִים בְּטֵלִים? תַּלְמוּד לוֹמַר: לֹא תִקְרַב. עַד כָּאן לְשׁוֹנוֹ. וּמִזֶּה גַם תּוֹכַחַת מְגֻלָה לְהַחֲתָנִים, אֲשֶׁר לְבַד הָאִסוּר לְהַבִּיט עַל כַּלָתוֹ כִּפְסַק הַגָאוֹן בַּעַל הַהַפְלָאָה וְהַמַקְנֶה הַנַ''ל, יֵשׁ גַם אִסוּר דְּאוֹרָיְתָא עַל כָּל דִּבּוּר בָּטֵל שֶׁהוּא מְדַבֵּר עִמָהּ מִ'לֹא תִקְרַב' הַנִזְכַּר, שֶׁאָמְרוּ חֲזַ''ל בָּאָבוֹת דְּרַבִּי נָתָן הַנַ''ל (המובא להלכה בדברי הגר''א ז''ל הנ''ל) שֶׁאָסוּר לוֹ לְדַבֵּר עִם אִשָׁה נִדָּה דְּבָרִים בְּטֵלִים, וְכָל הַנִדּוֹת יֵשׁ לָהֶן דִּין עֶרְוָה, בֵּין פְּנוּיוֹת בֵּין נְשׂוּאוֹת, כְּהַגָאוֹן הַשְׁלָ''ה וְהַכְּרֵתִי וּפְלֵתִי? וְהַחִידָ''א הַנַ''ל זצוקללה''ה, מִמֵילָא הֲלֹא הוּא עוֹבֵר עַל כָּל דִּבּוּר בָּטֵל שֶׁהוּא מְדַבֵּר עִם הַכַּלָה שֶׁלוֹ עַל אִסוּר דְּאוֹרָיְתָא שֶׁל ''וְאֶל אִשָֹׁה בְּנִדַּת טֻמְאָתָהּ לֹא תִקְרַב'' כְּדִבְרֵי הַגְרָ''א הַנַ''ל. עַל כֵּן צָרִיךְ כָּל חָתָן לִזָּהֵר בָּזֶה מְאֹד.

וְקַל וָחֹמֶר בֶּן בְּנוֹ שֶׁל קַל וָחֹמֶר אִם הֶחָתָן הוּא רָשָׁע וְהוֹלֵךְ עִם הַכַּלָה שֶׁלוֹ לְבָתֵּי טַרְטִיָּאוֹת, אֲשֶׁר אֲפִלוּ לֵילֵךְ לְבַדּוֹ לְבָתֵּי טַרְטִיָּאוֹת הוּא אִסוּר גָמוּר מִדִּינֵי הַגְמָרָא (עבודה זרה יח ע''ב): תָּנוּ רַבָּנָן, אֵין הוֹלְכִין לְטַרְטִיָּאוֹת וּלְקִרְקְסִיאוֹת מִשׁוּם מוֹשַׁב לֵצִים לֹא יָשַׁב. וּפֵרֵשׁ רַשִׁ''י שָׁם, שֶׁכֻּלָם מִינֵי לֵיצָנִים הֵם. וְהָרִי''ף וְהָרֹא''שׁ מְבִיאִים הַבָּרַיְתָא הַזּוֹ לַהֲלָכָה. וְכֵן פָסַק הַמָגֵן אַבְרָהָם בְּהִלְכוֹת שַׁבָּת (סי' שז ס''ק כב ד''ה משום מושב לצים) וְזֶה לְשׁוֹנוֹ: וְהוּא הַדִּין לְהוֹלֵךְ לְטַרְטִיָּאוֹת וּלְקִרְקְסִיאוֹת, וְהֵם מִינֵי שְׂחוֹק, כִּדְאִיתָא בַּעֲבוֹדָהּ זָרָה (יח). עַד כָּאן לְשׁוֹנוֹ. וְהוּא לָאו מִדִּבְרֵי קַבָּלָה. וְכֵן אָמְרוּ חֲזַ''ל בְּתוֹרַת כֹּהֲנִים (הובא ברש''י ז''ל פ' אחרי יח, ג) עַל הַפָּסוּק ''בְּחֻקֹתֵיהֶם לֹא תֵלֵכוּ'' - כְּגווֹ טַרְטִיָּאוֹת וְאִצְטַדְיָאוֹת.

וּמִלְבַד זֶה - אִם הוּא הוֹלֵךְ לְטַרְטִיָּאוֹת עִם כַּלָתוֹ, הוּא מוֹסִיף בָּזֶה טְמְאָה עַל טֻמְאָתוֹ בְּכַמָה אִסוּרֵי דְאוֹרָיְתָא:

ֹ א - כַּאֲשֶׁר זֶה יָדוּעַ, אֲשֶׁר בְּעֵת שֶׁפּוֹטְרִים זֶה מִזּוֹ לְבֵיתָם, שֶׁתּוֹקְעִין כַּפָּם זֶה לָזוֹ בְּדֶרֶךְ חִבָּה, כְּדֶרֶךְ כָּל הָאוֹהֲבִים שֶׁבָּעוֹלָם שֶׁנוֹתְנִים כַּפֵּיהֶם זֶה לָזֶה בְּעֵת פְּרֵדָתָם זֶה מִזֶּה, וְהוּא אִסוּר גָמוּר מֵהַתּוֹרָה שֶׁחַיָּבִים עַל זֶה מַלְקוֹת, כִּדְאִיתָא בִּכְרֵתִי וּפְלֵתִי (סי' קצהּ סק''ו) וּבְקִצוּר שֻׁלְחָן עָרוּךְ (סי' קנב אות יג) וּבְסֵפֶר לֵב דָּוִד (פט''ז) מֵהָרַב הַגָאוֹן ר' חִידָ''א, וְזֶה לְשׁוֹנוֹ שָׁם: וְאִסוּר נִדָּה הוּא בְּכָל אִשָׁה, וְהַמְחַבֵּק נִדָּה, אַף עַל פִּי שֶׁאֵינוֹ נֶהֱנֶה, חַיָּב מַלְקוֹת מִן הַתּוֹרָה. עַד כָּאן לְשׁוֹנוֹ. וּבַכְּרֵתִי הַנַ''ל כָּתַב שָׁם וְזֶה לְשׁוֹנוֹ: לְפִי דַעַת הָרַמְבַּ''ם וְסִיַּעְתּוֹ, וְכֵן בַּשֵׁלְחָן עָרוּךְ בְּהֶדְיָא, דְּאִם יֹאמְרוּ לְאֶחָד חַבֵּק לְנַעֲרָה נִדָּה אוֹ מוֹת תָּמוּת - חַיָּב לִמְסֹר עַצְמוֹ לַהֲרִיגָה, כִּי הוּא בִּכְלַל אֲבִיזָרַיְהוּ דְּגִלוּי עֲרָיוֹת אֲשֶׁר קַיְמָא לָן בָּזֶה יֵהָרֵג וְאַל יַעֲבֹר, וְהַמְפַקְפֵּק בָּזֶה הוּא מִין, רָשָׁע וְאֶפִּיקוֹרוֹס. עַד כָּאן לְשׁוֹנוֹ.

הַב' - הֲלֹא אִי אֶפְשָׁר בָּזֶה בְּעֵת שֶׁהוֹלֵךְ עִמָהּ שֶׁלֹא יְדַבֵּר עִמָהּ דְּבָרִים בְּטֵלִים, וְעוֹבֵר עַל הַלָאו ''וְאֶל אִשָׁה בְּנִדַּת טֻמְאָתָהּ לֹא תִקְרַב'', כַּמְבֹאָר בְּבֵאוּר הַגְרָ''א (ביו''ד סי' קצה סעק''ב).

הַג' - שֶׁהוּא מֵרִיחַ בְּהַבְּשָׂמִים שֶׁעָלֶיהָ אֲשֶׁר זֶה אָסוּר מֵהַתּוֹרָה לְהָרִיחַ בִּבְשָׂמִים שֶׁל אִשָׁה נִדָּה, כַּמְבֹאָר בְּהָרַמְבַּ''ם זַ''ל הַמוּבָא לְקַמָן וְעוֹד פּוֹסְקִים, וּמְקוֹרוֹ מִן הַלָאו דְּ'לֹא תִנְאָף'. וְדָרַשׁ בְּהַמְכִילְתָא דְּרַשְׁבִּ''י וְזֶה לְשׁוֹנוֹ: דָּבָר אַחֵר 'לֹא תִנְאָף' - לֹא תֵהָנֶה בָּאַף. מִכָּאן אָמְרוּ: אָסוּר לְהָרִיחַ בִּבְשָׂמִים שֶׁעַל הָעֶרְוָה. עַד כָּאן לְשׁוֹן הַמְכִילְתָא. וְכֵן כָּתַב בְּסֵפֶר הַחֲסִידִים בְּפֶרֶק ד': מִצְוַת לֹא תַעֲשֶׂה מִן הַתוֹרָה הַתְלוּיָה בַּחֹטֶם - דִּבּוּר שְׁבִיעִי שֶׁל עֲשֶׂרֶת הַדִּבְּרוֹת - 'לֹא תִנְאָף' כוּ'. עוֹד דָּרְשׁוּ בּוֹ: 'לֹא תִנְאָף' נוֹטְרִיקוֹן: לֹא תֵהָנֶה לָאַף. וּפֵרְשׁוּ הַמְפָרְשִׁים, שֶׁרוֹצֶה לוֹמַר שֶׁאָסוּר לְהָרִיחַ רֵיחַ אֵשֶׁת אִישׁ הַמְבֻשֶּׂמֶת וְכֵן דִּשְׁאָר עֲרָיוֹת.

הַד' - מַה נֹאמַר וּמַה נְדַבֵּר בְּגֵרוּי יֵצֶר הָרָע בְּקִשׁוּי עַצְמוֹ לְדַעַת וְהוֹצָאַת זֶרַע לְבַטָּלָה, אֲשֶׁר עָוֹן זֶה חָמוּר מִכָּל הָעֲבֵרוֹת שֶׁבַּתּוֹרָה, כַּמְבֹאָר בְּשֻׁלְחָן עָרוּךְ (אבן העזר סי' כג במחבר סעי' א' להדיא). וּפוּקוּ וַחֲזוּ מַה שֶׁכָּתַב בָּזֶה הָרוֹקַח זַ''ל בְּסִפְרוֹ בְּעִנְיַן גֹדֶל הֶעָוֹן שֶׁל הוֹצָאַת זֶרַע לְבַטָּלָה, רַחֲמָנָא לִצְלַן. אֲפִלוּ אִם נוֹלַד בְּמַזָּל טוֹב - מִתְהַפֵּךְ לִהְיוֹת לוֹ לְמַזָּל רָע, וִיהִי גֶבֶר לֹא יִצְלַח בְּיָמָיו, וְכָל אֲשֶׁר הוּא עוֹשֶׂה בִּמְלָאכָה אוֹ סְחוֹרָה הוּא מַפְסִיד, וַאֲפִלוּ אִם זָהָב בְּיָדוֹ - מִתְהַפֵּךְ בְּרֹעַ מַזָּלוֹ לִנְחשֶׁת, מִדָּה כְּנֶגֶד מִדָּה - הוּא שָׁלַח אֶת יָדוֹ וְחִלֵל אֶת בְּרִיתוֹ - בְּרִית קֹדֶשׁ, לָכֵן בְּכָל מַעֲשֵׂה יָדָיו יִשְׁלַח הַשֵׁם יִתְבָּרַךְ אֶת הַמְאֵרָה וְאֶת הַמִגְרַעַת, שֶׁיִּהְיֶה עָנִי וָדַל כָּל יָמָיו. וְזֶה שֶׁאָמַר הַכָּתוּב (ישעיה ג, יא): ''אוֹי לְרָשָׁע רָע כִּי גְמוּל יָדָיו יֵעָשֶׂה לוֹ'', וְלָכֵן, מוֹצִיא זֶרַע לְבַטָּלָה - רָאשֵׁי תֵבוֹת ''מַזָּל'', וְגַם גוֹרֵם לִהְיוֹת נָע וָנָד, כִּי אוֹתוֹ הַמָקוֹם שֶׁהוֹצִיא שָׁם זֶרַע לְבַטָּלָה, תַּשְׁלִיךְ אוֹתוֹ לְמָקוֹם אַחֵר בָּאָרֶץ וְלֹא תִסְבּל אוֹתוֹ הָאֲדָמָה עוֹד בְּאוֹתוֹ מָקוֹם. וְזֶה סוֹד הָאָמוּר אֵצֶל רוֹדְפֵי זִמָה: ''וְלֹא תָקִיא הָאָרֶץ אֶתְכֶם בְּטַמַאֲכֶם אֹתָהּ כַּאֲשֶׁר קָאָה אֶת הַגוֹי אֲשֶׁר לִפְנֵיכֶם''. עַד כָּאן לְשׁוֹנוֹ.

וְאִם הוּא יָרֵא שֶׁבְּאִם לֹא יַעֲשֶׂה רְצוֹנָהּ בָּזֶה יְבֻטַּל הַשִׁדּוּךְ - הֲיִתָּכֵן לַעֲבֹר כַּמָה אִסוּרֵי דְאוֹרָיְתָא בִּשְׁבִיל שֶׁלֹא יְבֻטַל הַשִׁדּוּךְ?! הֲנִשְׁמָע כָּזֹאת, שֶׁאִם הַכַּלָה שֶׁלוֹ תִּגְזֹר עָלָיו שֶׁיֹּאכַל חֲזִיר אוֹ טְרֵפוֹת, יֹאכַל חֲזִיר אוֹ טְרֵפוֹת?! אוֹ אִם תִּגְזֹר עָלָיו שֶׁיְּגַלַח זְקָנוֹ וּבְאִם לֹא יְבֻטַּל הַשִׁדּוּךְ - יְגַלַח זְקָנוֹ וְיַעֲבֹר עַל חֲמִשָׁה לָאוִין שֶׁלֹא יְבֻטַּל הַשִׁדּוּךְ, הֲיִתָּכֵן וַהֲנִשְׁמָע כָּזֹאת?! כִּי מַה לִי לָאו זֶה אוֹ לָאו זֶה, וְחַס וְחָלִילָה לַעֲלוֹת עַל הַדַּעַת כֵּן ! וּכְבָר הִזְכַּרְנוּ לְעֵיל אֶת דִּבְרֵי הָעֲבוֹדַת הַקֹדֶשׁ (בצפורן שמיר סי' פח) וְזֶה לְשׁוֹנוֹ: וְהָאִישׁ הַיָּרֵא אֶת דְּבַר ה', יִזְכֹּר שֶׁהוּא יְהוּדִי, וְיַאֲמִין בַּתּוֹרָה וּבְדִבְרֵי חֲזַ''ל הַקְדוֹשִׁים, וְלֹא יַשִׁיאֶנוּ יִצְרוֹ בְּדִבְרֵי שָׁוְא וּמַדּוּחִים, וְיֵדַע שֶׁעַל הַכּל יָבֹא לְחֶשְׁבּוֹן, כְּמוֹ שֶׁאָמְרוּ חֲזַ''ל בְּפִרְקֵי אָבוֹת (פ''ג משנה א) וְלִפְנֵי מִי אַתָּה עָתִיד לִתֵּן דִּין וְחֶשְׁבּוֹן, לִפְנֵי מֶלֶךְ מַלְכֵי הַמְלָכִים הַקָדוֹשׁ-בָּרוּךְ- הוּא. וְאִם, חַס וְחָלִילָה, אֵינוֹ מַאֲמִין בָּזֶה, הֲלֹא הוּא חָשׁוּב כְּעַכּוּ''ם, כַּמְבֹאָר בַּשַׁ''ךְ (סי' קיט סקט''ז), וּבִפְרָט שֶׁטִּיּוּל עִם הַכַּלָה מְבִיאוֹ לִידֵי יִחוּד, שֶׁהוּא אִסוּר גָמוּר לְיַחֵד עִם מְשֻׁדַּכְתּוֹ עַד אַחַר הַנִשּׂוּאִין, וְעַל כֵּן כָּתַב בְּסֵפֶר שֻׁלְחַן הָעֵזֶר, שֶׁלֹא יְבַקֵר הֶחָתָן לְהַמְשֻׁדֶּכֶת שֶׁלוֹ כְּדֵי שֶׁלֹא יָבֹא לִידֵי יִחוּד, חַס וְחָלִילָה, וּבִפְרָט שֶׁעַל אֲבִיזָרַיְהוּ דְּגִלוּי עֲרָיוֹת הֲלֹא צָרִיךְ לִמְסֹר נַפְשׁוֹ לַהֲרִיגָה, מִכָּל שֶׁכֵּן לְבַטֵל הַשִׁדּוּךְ, כְּמוֹ שֶׁכָּתַב בְּחֶלְקַת מְחוֹקֵק (סי' נה סק''א) דְּאָסוּר לְהֶחָתָן לְיַחֵד עִם הַכַּלָה שֶׁלוֹ מִשְׁעַת קִשׁוּר הַחִתּוּן עַד אַחַר הַנִשּׂוּאִין, וְעַל כֵּן, לֹא יְבַקְרָהּ בְּהֵיכָלָהּ שֶׁלֹא יָבֹא לִידֵי יִחוּד וּשְׁאָר אִסוּרִים, חַס וְחָלִילָה.

וְגַם צְרִיכִים לִמְנֹעַ חֲלִיפַת מִכְתָבִים בֵּין חָתָן וְכַלָה, כִּי זֶה גוֹרֵם הָאִסוּר שֶׁל דְּרִישַׁת הַשָׁלוֹם שֶׁל אִשָׁה, דְּהַיְנוּ לִשְׁאֹל בִּשְׁלוֹמָהּ שֶׁל אִשָׁה, שֶׁאָסוּר אֲפִלוּ דֶּרֶךְ מִכְתָּב, וְכַמְבֹאָר לְהֶדְיָא בַּשֻׁלְחָן עָרוּךְ (אבן העזר סי, כא סעי' ו). וְזֶה לְשׁוֹן הַמְחַבֵּר שָׁם: אֵין שׁוֹאֲלִים בִּשְׁלוֹם אִשָׁה כְּלָל, אֲפִלוּ עַל יְדֵי שָׁלִיחַ, וַאֲפִלוּ עַל יְדֵי בַעְלָהּ אָסוּר לִשְׁלֹחַ לָהּ דִּבְרֵי שְׁלוֹמִים. עַד כָּאן לְשׁוֹן הַמְחַבֵּר אוֹת בְּאוֹת.

וּבֹא וּרְאֵה מַה שֶׁכָּתַב הָרַדַ''ק בְּפָרָשַׁת חַיֵּי שָׂרָה עַל הַפָּסוּק ''וַתִּפּל מֵעַל הַגָמָל'', וְזֶה לְשׁוֹנוֹ: וּבַסִפּוּר הַזֶה לִמְדָה תּוֹרָה דֶּרֶךְ אֶרֶץ וּצְנִיעוּת, שֶׁרָאוּי לְאִשָׁה לִבַּיֵּשׁ מֵאֲרוּסָהּ וְשֶׁלֹא תִתְרָאֶה אֵלָיו עַד שֶׁתִּנָשֵׂא לוֹ. עַד כָּאן לְשׁוֹן הָרַדַ''ק. וּכְבָר הִזְכַּרְנוּ דִּבְרֵי הַיְשׁוּעוֹת יַעֲקֹב (סי, נה ס''ק ב) שֶׁכָּתַב שָׁם, וְזֶה לְשׁוֹנוֹ: וּמֵהָרָאוּי לִגְדֹּר גָדֵר בָּזֶה בְּעִנְיָן שֶׁלֹא יִכָּנְסוּ הַחֲתָנִים לְבֵית הַמְשֻׁדֶּכֶת, כִּי מְאֹד נִתְפָּרֵץ הַדָּבָר, כַּאֲשֶׁר בְּלָאו הָכִי אֲסוּרִים לְהִתְיַחֵד מִשׁוּם יִחוּד דִּפְנוּיָה. עַד כָּאן לְשׁוֹנוֹ.

וְאִם כֵּן, כָּל חָתָן שֶׁיֵּשׁ בּוֹ רֵיחַ תּוֹרָה וְיִרְאַת שָׁמַיִם, צָרִיךְ לִזָּהֵר בָּזֶה מְאֹד שֶׁלֹא יַעֲבֹר עַל דִּבְרֵי חֲכָמִים שֶׁאָסְרוּ לִשְׁלֹחַ דִּבְרֵי שְׁלוֹמִים לְאִשָׁה, וְעַל כֵּן הֲלֹא אָסוּר לוֹ לְהֶחָתָן לִשְׁלֹחַ דְּרִישַׁת שָׁלוֹם לְהַכַּלָה, וְכל הָעוֹבֵר עַל דִּבְרֵי חֲכָמִים חַיָּב מִיתָה לַשָׁמַיִם, וְכַאֲשֶׁר הִזְכַּרְנוּ לְעֵיל דִּבְרֵי הַדְּרִישָׁה וְהַבֵּית שְׁמוּאֵל (בסי' לה ס''ק ב), דְּקֹדֶם הַקִדּוּשִׁין הָוֵי רַק שִׁדּוּכִין בְּעָלְמָא, וְעַל כֵּן הִיא הָוֵי רַק כְּאִשָׁה בְּעָלְמָא, וְחַס וְחָלִילָה לַעֲבֹר עַל אִסוּר דִּבְרֵי חֲכָמִים לִדְרשׁ בִּשְׁלוֹמָהּ, לְהָבִיא עַצְמוֹ לִידֵי חִיּוּב מִיתָה שֶׁל הָעוֹבֵר עַל דִּבְרֵי חֲכָמִים, חַס וְחָלִילָה.

וְקַל וָחֹמֶר בֶּן בְּנוֹ שֶׁל קַל וָחֹמֶר אִם הֶחָתָן הוּא בֶּן תּוֹרָה, הֲלֹא מִלְבַד כָּל הָאִסוּרִים הַנִזְכָּרִים הַנַ''ל הֲלֹא הוּא מְחַלֵל שֵׁם שָׁמַיִם בָּרַבִּים, וְלֹא יְכֻפַּר לוֹ הֶעָוֹן הַגָדוֹל הַזֶּה אֲפִלוּ בִּתְשׁוּבָה עַד הַמִיתָה, רַחֲמָנָא לִצְלַן, כְּמוֹ שֶׁאָמְרוּ זַ''ל בְּיוֹמָא (פו ע''א): מִי שֶׁיֵּשׁ בְּיָדוֹ חִלוּל הַשֵׁם, אֵין כֹּחַ בִּתְשׁוּבָה לִתְלוֹת, וְלֹא בְּיוֹם הַכִּפּוּרִים לְכַפֵּר, וְלֹא בְּיִסוּרִין לְמָרֵק, אֶלָא כֻּלָן תּוֹלִין וּמִיתָה מְמָרֶקֶת. וְאַמְרִינָן שָׁם: הֵיכִי דָּמֵי חִלוּל הַשֵׁם - כּל שֶׁחֲבֵרָיו מִתְבַּיְּשִׁין מֵחֲמַת שְׁמוּעָתוֹ. וְעוֹבָדָא רַבָּה יָדַעְנָא בְּהָרַב הַגָאוֹן הַקָדוֹשׁ הַצַדִּיק הַמְפֻרְסָם, אַדְמוֹ''ר רַבֵּנוּ יְחִיאֵל, הָרַבִּי מֵאַלֶכְּסַנְדֵּר זצוקללה''ה, בְּעֵת שֶׁהָיָה אָז אַב בֵּית דִּין קֹדֶשׁ גְרִיצָא אֲשֶׁר הָיִיתִי אָז דָּר שָׁם, וְהָיוּ שָׁם שְׁנֵי אֲנָשִׁים שֶׁנִתְחַתְנוּ יַחַד וְהָיוּ דָּרִים בְּחָצֵר אַחַת, וְהָיָה כּוֹפֶה אוֹתָם שֶׁמְחֻתָּן אֶחָד יְשַׁנֶה דִּירָתוֹ מִשָׁם, שֶׁלֹא יִהְיוּ הֶחָתָן וְהַכַּלָה בְּחָצֵר אַחַת, חַס וְחָלִילָה, וְדַי בְּהֶעָרָה זוֹ. וְעַל כֵּן, כָּל חָתָן שֶׁיֵּשׁ בּוֹ נִיצוֹץ יַהֲדוּת יִשְׁמֹר אֶת נַפְשׁוֹ וְיַרְחִיק עַצְמוֹ מִלְהִתְגָעֵל בְּהַטֻּמְאָה הַחֲמוּרָה הַזוֹ לְקָרֵב עַצְמוֹ, חַס וְחָלִילָה, אֶל כַּלָתוֹ, אֲשֶׁר כָּתַב עַל זֶה הַיַּעֲרוֹת דְּבַשׁ הַנַ''ל שֶׁהוּא מִין, רָשָׁע וְאֶפִּיקוֹרוֹס.

וּכְהַיּוֹם שָׁמַעְתִּי מְסַפְּרִים לִי, אֲשֶׁר אֵצֶל הֲמוֹן עַם לְאַחַר כְּתִיבַת הַתְּנָאִים מְנַשְׁקִים יַחַד הֶחָתָן וְהַכַּלָה, כַּאֲשֶׁר צָוַח עַל זֶה בְּסֵפֶר שֻׁלְחַן הָעֵזֶר הַנַ''ל (בסימן ד סק''ה) וְזֶה לְשׁוֹנוֹ: כִּי אֲפִלוּ רְאִיָּה לְחוּד חָמוּר, וְכָל שֶׁכֵּן נְגִיעָה אֲפִלוּ בְּכָל שֶׁהוּא כוּ'. וְהֵבֵאתִי דְּבָרָיו מֵחֲמַת מִנְהָג הָרָע הַנָהוּג אֵצֶל הָעַמֵי הָאָרֶץ בִּשְׁעַת קִשׁוּר הַתְּנָאִים, אֲשֶׁר אֲזַי כֻּלָם מֵתִים בִּנְשִׁיקָה, הֶחָתָן בְּיַד אֵם הַכַּלָה, וְכָל שֶׁכֵּן לְהַכַּלָה, וְכֵן הַכַּלָה נוֹשֶׁקֶת לַאֲבִי הֶחָתָן, וְכָל שֶׁכֵּן לְהֶחָתָן, וְאִם לֹא יַעֲשׂוּ כֵן - כְּשׁוֹטִים נֶחֱשָׁבוּ, וְצָרָעַת זוֹ נִתְפַּשְׁטָה אֵצֶל הַרְבֵּה מִכַּת הֶהָמוֹן, וְכָל הַמְחֻתָּנִים וְהַמְחֻתָּנוֹת יִפְשְׁטוּ יְדֵיהֶם זֶה לָזֶה - הַמְחֻתָּן לְהַמְחֻתֶּנֶת הַחֲדָשָׁה, וּכִמְעַט לְהֶתֵר גָמוּר נֶחְשָׁב זֹאת בְּעֵינֵיהֶם. וְכֵן אַחַר הַחֻפָּה מְנַשְׁקִים בְּנֵי הַמִשְׁפָּחָה לְהַכַּלָה, רַחֲמָנָא לִצְלַן, וְכֵן הַכַּלָה לָהֶם, וְכֵן הַמְחֻתָּנִים לְהַמְחֻתֶּנֶת, אֲשֶׁר זֶה אִסוּר גָדוֹל מִצַד הַדִּין וְלֹא מִצַד חֲסִידוּת, וְאֵין כָּאן שׁוּם צַד הֶתֵּר כְּלָל, וְלֹא יִנָקוּ מִדִּינָהּ שֶׁל גֵיהִנָם, כַּאֲשֶׁר כָּתַבְתִּי לְעֵיל בְּשֵׁם הָרַב הַגָאוֹן ר' חִידָ''א (בספרו עבודת הקודש בחלק צפורן שמיר אות פז) וְזֶה לְשׁוֹנוֹ: וְכַמָה צְוָחוֹת צָוְחוּ קַמָאֵי וּבַתְרָאֵי עַל הַמִנְהָג הָרָע הַזֶּה שֶׁנָהֲגוּ קְצָת, כִּי הַמְשֻׁדָּךְ סוֹבֵר שֶׁבַּעֲשִׂיַּת שְׁטַר שִׁדּוּכִין הֻתְּרָה לוֹ מְשֻׁדַּכְתּוֹ בְּחִבּוּק וְנִשׁוּק וְכַיּוֹצֵא, וְאֵין צָרִיךְ לוֹמַר בִּשְׂחוֹק וְקַלוּת רֹאשׁ, וְלֹא יָדְעוּ וְלֹא יָבִינוּ כִּי אֲפִלוּ קִדְּשָׁהּ קִדּוּשִׁין גְמוּרִים וְכָתַב לָהּ כְּתֻבַּת אֵרוּסִין אָסוּר לוֹ לִנְגֹעַ בָּהּ, דְּכַלָה בְּלֹא בְּרָכָה אֲסוּרָה לְבַעְלָהּ כְּנִדָּה, וְלֹא הֻתְּרָה לוֹ אֶלָא לְאַחַר שֶׁבַע בְּרָכוֹת, וְכָל שֶׁכֵּן בְּעֵת שֶׁהִיא נִדָּה דְאוֹרָיְתָא מַמָשׁ, וְקַל וָחֹמֶר כִּי תַּחַת אַהֲבָתוֹ יָקֹד יֻקַד בַּגֵיהִנָם כְּבִשְׂרָא אַגוּמְרָא, וְאֵין סָפֵק שֶׁיָּבֹא לְהַשְׁחִית זַרְעוֹ לְבַטָּלָה, רַחֲמָנָא לִצְלַן, בֵּין בַּחֲלוֹם בֵּין בְּהָקִיץ כוּ', וְעוֹשִׂין בִּנְיָן לְהַסִטְרָא אָחֳרָא, וַיָּרֵם קֶרֶן בְּאוֹצַר גֵיהִנָם. עַד כָּאן לְשׁוֹנוֹ.

וְשָׁם (בסימן פח) כָּתַב, וְזֶה לְשׁוֹנוֹ: וְהָאִישׁ הַיָּרֵא אֶת דְּבַר ה' יִזְכֹּר שֶׁהוּא יְהוּדִי, וְיַאֲמִין בַּתּוֹרָה וּבְדִבְרֵי חֲזַ''ל הַקְדוֹשִׁים [כְּמוֹ שֶׁהִזְהַרְתִּי לְמַעְלָה בְּשֵׁם הַשַׁ''ךְ (סי' קיט ס''ק טז), שֶׁכָּל מִי שֶׁאֵינוֹ מַאֲמִין בַּחֲזַ''ל הֲרֵי הוּא חָשׁוּב כְּעַכּוּ''ם], וְלֹא יַשִׁיאֶנוּ יִצְרוֹ בְּמַשְׂאוֹת שָׁוְא וּמַדּוּחִים, וְיֵדַע שֶׁעַל הַכּל יָבֹא לְחֶשְׁבּוֹן לִפְנֵי מֶלֶךְ מַלְכֵי הַמְלָכִים הַקָדוֹשׁ-בָּרוּךְ-הוּא, גַם עַל אֲשֶׁר לֹא הֶאֱמִין בְּדִבְרֵי חֲזַ''ל, וְכל הָאוֹמֵר הַקָדוֹשׁ-בָּרוּךְ-הוּא וַתְּרָן - יִוָּתְרוּ חַיָּיו. עַד כָּאן לְשׁוֹנוֹ. וּכְבָר צָוַח עַל זֶה בְּהַיַּעֲרוֹת דְּבַשׁ הַנַ''ל, שֶׁבַּעֲוֹנוֹתֵינוּ הָרַבִּים חַכְמֵי הַדּוֹר מֶחֱשִׁים כַּאֲשֶׁר הֵם צְרִיכִים לִצְעֹק בְּקוֹל צוֹרֵחַ: ''גִיוָואלְד !'' (עד כאן מספר ''קדושים תהיו'')

הַגָאוֹן הַצַדִּיק הָרַב דֹּב יָפֶה שְׁלִיטָ''א (מנהל רוחני בישיבת ''כפר חסידים'') הָיָה מְעוֹרֵר אֶת הַחֲתָנִים שֶׁיֵּשׁ לָהֶם לְהִזָּהֵר מִלִשְׂחֹק עִם מְשֻׁדַּכְתּוֹ, וַעֲלֵיהֶם לָדַעַת, שֶׁחָל עֲלֵיהֶם כָּל הַדִּינִים הַמְבֹאָרִים בַּשֻׁלְחָן עָרוּךְ סִימָן כ''א, שֶׁיֵּשׁ לְהִתְרַחֵק מִן הַנָשִׁים מְאֹד מְאֹד, וְאָסוּר לִקְרֹץ בְּיָדָיו אוֹ בְּרַגְלָיו וְלִרְמֹז בְּעֵינָיו לְאַחַת מֵהָעֲרָיוֹת, וְאָסוּר לִשְׂחֹק עִמָהּ וּלְהָקֵל רֹאשׁ כְּנֶגְדָּהּ אוֹ לְהַבִּיט בְּיָפְיָהּ, וַאֲפִלוּ לְהָרִיחַ בַּבְּשָׂמִים שֶׁעָלֶיהָ אָסוּר. עַד כָּאן לְשׁוֹנוֹ. וְכָל הַיֶּתֶר - לְהִסְתַּכֵּל בָּהּ, הוּא דַּוְקָא כַּמְבֹאָר שָׁם בַּשֻׁלְחָן עָרוּךְ סְעִיף ג', וְזֶה לְשׁוֹנוֹ: מֻתָּר לְהִסְתַּכֵּל בִּפְנוּיָה לְבָדְקָהּ אִם הִיא יָפָה שֶׁיִּשָּׂאֶנָה, וְלֹא עוֹד, אֶלָא שֶׁרָאוּי לַעֲשׂוֹת כֵּן וְכוּ'. עַד כָּאן לְשׁוֹנוֹ. וְהוּא דַּוְקָא קֹדֶם שֶׁגָמַר בְּדַעְתּוֹ לִגְמֹר הַשִׁדּוּךְ, אֲבָל אַחַר הַתְּנָאִים חָל עָלָיו כָּל הַדִּינִים שֶׁכָּתוּב בַּשֻׁלְחָן עָרוּךְ, שֶׁצָרִיךְ לְהִתְרַחֵק מִן הַנָשִׁים, וּכְדִלְעֵיל. וְהַגָאוֹן רַבִּי מָרְדְּכַי גְרוֹס שְׁלִיטָ''א כָּתַב בָּזֶה, שֶׁמִכֵּיוָן שֶׁהוּא מְצִיאוּת חֲדָשָׁה לָהֶם, יֵשׁ מְאֹד לְהִזָּהֵר מִלְהִכָּשֵׁל בְּאִסוּרִים, כְּגוֹן: אָסוּר לִשְׂחֹק עִמָהּ וּלְהָקֵל רֹאשׁ כְּנֶגְדָּהּ, אָסוּר לְהִתְבּוֹנֵן בְּיָפְיָהּ וּבְתַכְשִׁיטֶיהָ, אָסוּר לְהָרִיחַ בְּשָּׂמִים שֶׁעָלֶיהָ, אָסוּר לְהִתְבּוֹנֵן בִּבְגָדֶיהָ, אָסוּר לִשְׁמֹעַ קוֹל שִׁירָה שֶׁלָהּ וְגַם כְּשֶׁהוּא בְּטֵיפּ, וְאַף שִׁירָה בִּכְלִי אֵין לָהּ לְהַשְׁמִיעַ לוֹ, וְחָלִילָה מִלְדַבֵּר עַל עִנְיְנֵי צְנִיעוּת וּקְבִיעוּת הַחֲתֻנָה. וְכַמְבֹאָר כָּל דָּבָר בִּמְקוֹמוֹ בַּשֻׁלְחָן עָרוּךְ וּבַפּוֹסְקִים.

וְעוֹד כָּתַב הַגָאוֹן רַבִּי מָרְדְּכַי גְרוֹס שְׁלִיטָ''א בְּעִנְיַן [[שֶׁלֹא לְקַיֵּם הַהִתְרָאוּת עִם הַמְדֻבֶּרֶת בְּבָתֵי מָלוֹן]]: בָּעִנְיָן אֲשֶׁר יֵשׁ נוֹהֲגִים לְקַיֵּם חֵלֶק מִפְּגִישׁוֹת הֶכֵּרוּת שֶׁל הַמֻצַעַת לוֹ, לְהַחְלִיט אִם הִיא בַּת זוּגוֹ, בַּלוֹבִּי שֶׁבְּבָתֵּי מָלוֹן, כְּבָר הֶאֱרַכְתִּי בָּזֶה שֶׁהוּא פִּרְצָה בְּחוֹמַת הַטָהֳרָה וְהַקְדֻשָׁה שֶׁיֵּשׁ לִבְנֵי תּוֹרָה בַּיְשִׁיבָה הַקְדוֹשָׁה, כֵּיוָן שֶׁמְקוֹמוֹת הַלָלוּ הֵם מְלֵאִים בְּשִׁקוּצִים וְגִלוּלִים שֶׁל פְּרִיצוּת וְתַאֲוָה, וְאֵיךְ יֵאוֹת לְבֶן תּוֹרָה לֵישֵׁב שָׁם? וְתַחַת אֲשֶׁר נִצְרָךְ סִיַּעְתָּא דִּשְׁמַיָּא לַהַחְלָטָה, אִם מֵה' יָצָא הַדָּבָר שֶׁהִיא הַמְיֹעֶדֶת לוֹ, וּמְשַׁוֵּעַ לְיַד ה' לְקַיֵּם הַזִּוּוּג (כמבואר במד''ר ויקרא פרשׁה ח', ומו''ק י''ח ע''ב עיי''ש) - מְעַכֵּר מֹחוֹ בִּרְאִיּוֹת אֲסוּרוֹת, וְאֵין מָקוֹם לְסִיַּעְתָּא דִּשְׁמַיָּא לָנוּחַ בּוֹ, וּמַדְחֶה הַשְׁכִינָה מִלְקַיֵּם הַזִּוּוּג. וּדְבָרִים אֵלוּ יְסוֹדָם מֵאַרְצוֹת הַבְּרִית אֲשֶׁר כֵּן הוּא מִנְהָגָם מֵאָז, וְהִדַּרְדְּרוּת זוֹ לְחַקוֹת מְדִינָה הַנַ''ל בְּמִנְהָגֶיהָ וְנִימוּסֶיהָ הֵמָה בְּעָכְרֵינוּ בְּהַרְבֵּה עִנְיָנִים. עַד כָּאן.

@ לא. כֵּיצַד יִהְיֵה נֻסח הַתְּפִלָה לַמִתְפּלֵל עַל זִוּוּגוֹ

''עַל זֹאת יִתְפַּלֵל כָּל חָסִיד אֵלֶיךָ לְעֵת מְצֹא רַק לְשֵׁטֶף מַיִם רַבִּים אֵלָיו לֹא יַגִיעוּ'' (תהלים לב, ו) - וְדָרְשׁוּ חֲזַ''ל: ''לְעֵת מְצֹא'' - זוֹ אִשָׁה.

יֵשׁ לְהַרְבּוֹת בִּתְפִלָה לַה' שֶׁיִּמְצָא לוֹ בַּת זוּגוֹ הָרְאוּיָה לוֹ.

מְסֻפָּר עַל הַגָאוֹן רַבִּי יוֹסֵף חַיִּים זוֹנֶנְפֶלְד זַצַ''ל שֶׁהָיָה מַקְפִּיד מְאֹד לְהַשִּׂיא אֶת בָּנָיו מֻקְדָּם, וְהִנֵה הִגִיעַ אֶחָד מִבָּנָיו לְפִרְקוֹ וְנִמְנָע הָרַב מִלְהִזְדָּרֵז לְהַשִּׂיאוֹ, וּכְשֶׁשְׁאָלוּהוּ, וַהֲלֹא מַקְפִּיד הוּא לְהַשִּׂיא מֻקְדָּם, עָנָה: מִשׁוּם מָה שָׁכַחְתִּי לְהִתְפַּלֵל עַל זִוּוּג לְבֵן זֶה בְּרֹאשׁ הַשָׁנָה שֶׁעָבַר, וְלָכֵן מְפַחֵד אֲנִי לָגֶשֶׁת לְשִׁדּוּךְ לִבְנִי לְלֹא שֶׁהִקְדַּמְתִּי תְּפִלָה.

וּכְמוֹ שֶׁמָצִינוּ בְּאַבְרָהָם אָבִינוּ, שֶׁעִם כָּל חֲסִידוּתוֹ וּקְדֻשָׁתוֹ וּמַעֲשֵׂי צִדְקוּתוֹ, לֹא סָמַךְ עֲלֵיהֶם שֶׁיַּעַמְדוּ לוֹ כְּדֵי לִמְצֹא זִוּוּג לְיִצְחָק בְּנוֹ, אֶלָא בִּתְפִלָה, כַּמְבֹאָר בַּפְּסוּקִים.

וּבְאֵיזֶה נֻסָח רָאוּי שֶׁתְּהֵא הַתְּפִלָה לִמְצִיאַת הַבַּת זוּג?

אֵין לְהִתְפַּלֵל עַל בַּת זוּג מְסֻיֶּמֶת וּלְבַקֵשׁ שֶׁזוֹ פְּלוֹנִית תְּהֵא בַּת זוּגָתִי, שֶׁמָא מְיֹעֶדֶת הִיא לְמִישֶׁהוּ אַחֵר, וְאַף עַל פִּי שֶׁיֵּשׁ בְּכֹחַ הַתְּפִלָה וּבַקָשַׁת הָרַחֲמִים לָקַחַת לְעַצְמְךְ אֶת הַמְיֹעֶדֶת לַחֲבֵרְךָ, אֲבָל אָמְרוּ בַּיְרוּשַׁלְמִי (כתובות ב, א), שֶׁהָעוֹשֶׂה כֵּן לֹא יִתְקַיֵּם הַזִּוּוּג הַזֶּה וְכוּ', רְאֵה שָׁם בְּפֵרוּשׁ ''פְּנֵי משֶׁה''.

וּמְסַפֶּרֶת הַגְמָרָא (במועד קטן יח, כ), שֶׁרָבָא שָׁמַע לְאוֹתוֹ אָדָם שֶׁבִּקֵשׁ רַחֲמִים שֶׁתִּזְדַּמֵן לוֹ אִשָׁה פְּלוֹנִית. אָמַר לוֹ: לֹא תְּבַקֵשׁ כָּךְ, שֶׁהֲרֵי אִם רְאוּיָה הִיא לְךָ - לֹא תֵּלֵךְ מִמְךָ, וְאִם לֹא רְאוּיָה הִיא לְךָ - תָּבוֹא לִידֵי כְּפִירָה בַּה', שֶׁתִּרְאֶה שֶׁתְּפִלָתְךָ לֹא נִתְקַבְּלָה.

וּמַעֲשֶׂה הָיָה בְּבָחוּר אֶחָד שֶׁבָּא לְהִתְבָּרֵךְ מֵהָרַב הַסְטַיְפֶּלֶר זִיעָ''א, וּבִקֵשׁ כָּךְ מֵהָרַב: מֵאַחַר וְיֵשׁ לוֹ הַצָעָה מְסֻיֶּמֶת, אֲזַי אִם זֶהוּ זִוּוּגוֹ - שֶׁיִּגָמֵר בְּהַצְלָחָה. הָרַב זַצַ''ל מְאֹד נֶהֱנָה מִנֻסָח זֶה, וְהוֹסִיף וְאָמַר: כָּךְ צְרִיכִים לְבַקֵשׁ, וְלֹא כְּאוֹתָם שֶׁמְבַקְשִׁים עַל הַמֻצַעַת לָהֶם: פְּלוֹנִית אוֹ פְּלוֹנִית שֶׁיִּגָמֵר אִתָּהּ הַשִׁדּוּךְ בְּהַצְלָחָה, כִּי מֵאַיִן יוֹדְעִים אִם זֶהוּ לְטוֹבָתָם.

הָעוֹלֶה, שֶׁאֵין לְהִתְפַּלֵל בְּנֻסַח הַתְּפִלָה עַל הַצָעָה מְסֻיֶּמֶת שֶׁתִּגָמֵר ֹ לְשָׁלוֹם, אֶלָא יִתְפַּלֵל לַה' וְיֹאמַר: אִם זֶהוּ זִוּוּגוֹ מִן השָׁמַיִם - שֶׁיִּגָמֵר בְּהַצְלָחָה, וְלֹא יְהֵא שׁוּם מְקַטְרְגִים וּמַפְרִיעִים לְהֶמְשֵׁךְ הַצְלָחַת שִׁדּוּךְ זֶה.

@ לב. תְּפִלַת הַשְׁלָ''ה לִמְצֹא בַּת זוּגָתוֹ

יְהִי רָצוֹן מִלְפָנֶיךָ ה' אֱלֹקַי וֵאלֹקֵי אֲבוֹתַי, שֶׁתַּמְצִיא לִי בְּרַחֲמֶיךְ הָרַבִּים וּבַחֲסָדֶיךָ הַגְדוֹלִים אֶת זִוּוּגִי הָרָאוּי לִי בִּזְמַנוֹ לְכָל צָרְכִּי וְתַקָנָתִי, זִוּוּג הָגוּן הָרָאוּי לְהוֹלִיד, מִזֶּרַע תַּלְמִידֵי חֲכָמִים וּמִזֶּרַע צַדִּיקִים וְאַנְשֵׁי אֱמֶת וְיִרְאֵי חֵטְא, כְּמוֹ שֶׁהִמְצֵאתָ זִוּוּג לָאָדָם הָרִאשׁוֹן, לְאַבְרָהָם וְיִצְחָק וְיַעֲקֹב וּמשֶׁה, כָּל אֶחָד וְאֶחָד זִוּוּג בְּעִתּוֹ וּבִזְמַנ וֹ.

וְאוֹתָהּ אִשָׁה שֶׁתַּמְצִיא לִי לְזִוּוּגִי, תְּהֵא אִשָׁה טוֹבָה, אִשָׁה נָאָה בְּמַעֲשֶׂיהָ וְנָאָה בְּמַרְאֶהָ, בַּעֲלַת מַעֲשִׂים טוֹבִים, בַּעֲלַת חֵן, אִשָׁה מַשְׂכֶּלֶת וְיִרְאַת אֱלֹקִים, רוֹדֶפֶת צֶדֶק וְגוֹמֶלֶת חֶסֶדּ. לֹא יְהֵא בָּהּ שׁוּם שֶׁמֶץ פְּסוּל, מוּם וּפְגָם, וְלֹא תְּהֵא כַּעֲסָנִית וְרַגְזָנִית. רַק תְּהֵא בַּעֲלַת עֲנָוָה וּנְמִיכוּת רוּחַ, בְּרִיאָה וּבַעֲלַת כֹּחַ, וְ אל יְעַכֵּב אַכְזָרִיּוּת הַבְּרִיּוֹת וְשׂוֹנְאִים וּמַחְשְׁבוֹתֵיהֶם וְתַחְבּוּלוֹתֵיהֶם וּמוֹעֲצוֹתֵיהֶם לְעַכֵּב אֶת בַּת זוּגִי הַהוֹגֶנֶת לִי. וִיקֻיַּם בִּי מִקְרָא שֶׁכָּתוּב: ''מָצָא אִשָׁה מָצָא טוֹב'', וְגַם מִקְרָא שֶׁכָּתוּב: ''לֹא יָנוּחַ שֵׁבֶט הָרֶשַׁע עַל גוֹרַל הַצַדִּיקִים'', וּמִקְרָא שֶׁכָּתוּב: ''אֶשְׁתְּךָ כְּגֶפֶן פֹּרִיָּה בְיַרְכְּתֵי בֵּיתֶךָ, בָּנֶיךָ כִּשְׁתִלֵי זֵיתִים סָבִיב לְשֻׁלְחָנֶךָ''. כִּי אַתָּה הוּא הַמוֹשִׁיב יְחִידִים בַּיְתָה מוֹצִיא אֲסִירִים בַּכּוֹשָׁרוֹת. יִהְיוּ לְרָצוֹן אִמְרֵי פִי וְהֶגְיוֹן לִבִּי לְפָנֶיךָ, ה' צוּרִי וְגֹאֲלִי. עַד כָּאן.

@ לג. ווֹרְטְלָאךָ!

סִפֵּר כְּבוֹד קְדֻשַׁת הָאַדְמוֹ''ר מִסָאטְמֶר: זְקֵנִי הַקָדוֹשׁ רַבִּי יְקוּתִיאֵל יְהוּדָה טַיְטְלְבּוֹיְם, בַּעַל הַ''יִּיטַב לֵב'', הָיָה אוֹמֵר בְּדֶרֶךְ מְלִיצָה עַל הַבַּחוּרִים, שֶׁיִּשְׁלַח לָהֶם ה' עֶזְרָם מִקֹדֶשׁ בְּשִׁדּוּכִים הֲגוּנִים, שֶׁעֲלֵיהֶם לְהִתְפַּלֵל לַה' כָּךְ: הִנֵה ''אַתָּה בְּחַרְתָּנוּ'' - אַתָּה עָשִׂיתָ אוֹתָנוּ לְבַחוּרִים, אִם כֵּן ''וְהַשִּׂיאֵנוּ ה''' - תַּעֲשֶׂה לָנוּ גַם נִשּׂוּאִין בְּזִוּוּגִים הֲגוּנִים...

*

תָּמַהּ הָאַדְמוֹ''ר רַבִּי יְחֶזְקֵאל מִקוּזְמִיר: אָנוּ מוֹצְאִים בְּמַעֲשֵׂה אֱלִיעֶזֶר עִם רִבְקָה (בראשית כד, יז): ''וַיָּרָץ הָעֶבֶד לִקְרָאתָהּ וַיֹּאמֶר הַגְמִיאִינִי נָא מְעַט מַיִם מִכַּדֵּךְ''. וּמְפָרֵשׁ רַשִׁ''י: לְפִי שֶׁרָאָה שֶׁעָלוּ הַמַיִם לִקְרָאתָהּ. וְקָשֶׁה, לְאַחַר שֶׁרָאָה אֱלִיעֶזֶר מוֹפֵת גָלוּי שֶׁכָּזֶה שֶׁעָלוּ הַמַיִם לִקְרָאתָהּ, מַה צֹרֶךְ הָיָה לוֹ עוֹד לִבְחֹן אֶת רִבְקָה אִם הִיא גוֹמֶלֶת חֲסָדִים וְלוֹמַר לָהּ הַגְמִיאִינִי נָא מְעַט מַיִם, וְכִי לֹא דַּי בְּכָךְ שֶׁעָלוּ הַמַיִם לִקְרָאתָהּ? אֶלָא - הֵשִׁיב רַבִּי יְחֶזְקֵאל - לִמוּד יֵשׁ כָּאן, שֶׁעִקַר הָרְאָיָה הִיא מִמִדּוֹת טוֹבוֹת. מִדָּה טוֹבָה אַחַת עוֹלָה עַל הַרְבֵּה מוֹפְתִים...

*

כְּשֶׁהִצִיעוּ לְרַבִּי נַחוּם, רַבָּהּ שֶׁל בִּיאָלֶא, אֶת זִוּוּגוֹ הַשֵׁנִי, לְאַחַר שֶׁנִתְאַלְמֵן מֵאִשְׁתּוֹ הָרִאשׁוֹנָה וְנִפְגַשׁ עִם הַמְדֻבֶּרֶת, אָמַר לָהּ רַבִּי נַחוּם: כְּדֵי לִמְנֹעַ מֶקַח טָעוּת, הִנְנִי לוֹמַר לָךְ תְּחִלָה מִי אֲנִי. אִם אָמְרוּ לָךְ שֶׁאֲנִי גָדוֹל בַּתּוֹרָה - אַל תַּאֲמִינִי. אִם אָמְרוּ לָךְ שֶׁצַדִּיק אֲנִי - אַל תַּאֲמִינִי. חָכָם אֲנִי - אֵין זֶה נָכוֹן כְּלָל. עָשִׁיר אֲנִי - גַם זֶה לֹא. אָמְרָה לוֹ: מָנִיתָ אֶת חֶסְרוֹנוֹתֶיךָ אַחַת לְאַחַת, אַךְ מַה הֵם מַעֲלוֹתֶיךָ ? הֵשִׁיב רַבִּי נַחוּם: מַעֲלָתִי הַיְחִידָה הִיא שֶׁאֵינֶנִי מַסְתִּיר דָּבָר, וּמְגַלֶה אֶת כָּל הָאֱמֶת...

*

הַצַדִּיק רַבִּי מָרְדְּכַי דָּוִד מִדָּאמְבְּרָאוָא שִׁדֵּךְ אֶת בִּתּוֹ עִם בְּנוֹ שֶׁל הַצַדִּיק רַבִּי אֱלִיעֶזֶר נִיסָן מִדְּרָאבִיטְשׁ. בְּמַהֲלַךְ הַתְּנָאִים הָיָה בֵּינֵיהֶם דִּין וּדְבָרִים אוֹדוֹת הַנְדוּנְיָה. אָמַר רַבִּי מָרְדָּכַי דָּוִד לִמְחֻתָּנוֹ: כְּבוֹדוֹ צָרִיךְ לְהִכָּנַע לִי, שֶׁהֲרֵי אֶת שְׁמִי מַזְכִּירִים בַּשָׁמַיִם - וְאֶת שְׁמוֹ לֹא. תָּמַהּ רַבִּי אֱלִיעֶזֶר נִיסָן: מִנַיִן זֹאת לִכְבוֹדוֹ? הֱשִׁיבוֹ הָרַב מִדָּמְבְּרָאוָא: גְמָרָא מְפֹרֶשֶׁת הִיא. חֲזַ''ל אוֹמְרִים (סוטה ב, א): ''אַרְבָּעִים יוֹם קֹדֶם יְצִירַת הַוָּלָד בַּת קוֹל יוֹצֵאת וְאוֹמֶרֶת בַּת פְּלוֹנִי לִפְלוֹנִי'', וְאֵין מַכְרִיזִין בֶּן פְּלוֹנִי לִפְלוֹנִית, הֲרֵי שֶׁהִזְכִּירוּ אֶת שְׁמִי, וְאִלוּ אֶת שֵׁם כְּבוֹדוֹ לֹא הִזְכִּירוּ.

# פֶּרֵק ב' - שלום בַּית

@ הקדמה

בְּבִרְכַּת הַנִשּׂוּאִין מִתְבָּרְכִים הַזּוּג בְּבִרְכַּת ''מְקַדֵּשׁ עַמוֹ יִשְׂרָאֵל עַל יְדֵי חֻפָּה וְקִדּוּשִׁין''. הֲרֵי שֶׁנִשּׂוּאֵי הַזּוּג הַיְּהוּדִי אֵינָם נִשּׂוּאִין כְּכָל הַגוֹיִם, וּבְעֶצֶם רָאִינוּ הִתְיַחֲסוּת חֲמוּרָה מְאֹד בְּדִבְרֵי חֲכָמֵינוּ לְמִי שֶׁלֹא נָשָׂא אִשָׁה. יְשַׁעְיָה הַנָבִיא בָּא בִּשְׁלִיחוּת נְבוּאִית לְחִזְקִיָּהוּ לוֹמַר לוֹ שֶׁמוֹת יָמוּת בָּעוֹלָם הַזְה וְלֹא יִחְיֶה לָעוֹלָם הַבָּא עַל שֶׁלֹא נָשָׂא אִשָׁה.

וּבְשַׁעַר הַגִלְגוּלִים לְמוֹרֵנוּ הָרַב חַיִּים וִיטָאל בְּשֵׁם הָאֲרִ''י זַ''ל מוּבָא עָנְשׁוֹ שֶׁל מִי שֶׁלֹא נָשָׂא אִשָׁה, שֶׁגוּפוֹ זֶה הַנוֹכְחִי, שֶׁבְּגִלְגוּל זֶה עָבַר וְלֹא נָשָׂא אִשָׁה, לֹא יָקוּם בִּתְחִיַּת הַמֵתִים, וְכָל הַמִצְווֹת שֶׁעָשָׂה אָדָם זֶה בְּגוּפוֹ זֶה, יֻעַבְרוּ לַגוּף שֶׁיָּבוֹא בַּגִלְגוּל הַבָּא כְּשֶׁיְּקַיֵּם מִצְוַת לָשֵׂאת אִשָׁה, וְאֵין זֶה נוֹגֵעַ לְאִם הֵבִיא יְלָדִים לָעוֹלָם אוֹ לֹא - שֶׁאַף אִם לֹא הֵבִיא יְלָדִים, יָקוּם גוּפוֹ בִּתְחִיַּת הַמֵתִים, כֵּיוָן שֶׁנָשָׂא אִשָׁה. הֲרֵי שֶׁיֵּשׁ עִנְיָן בְּעֶצֶם הַנִשּׂוּאִין לְלֹא קֶשֶׁר מִצְוַת פִּרְיָה וְרִבְיָה, וּכְמוֹ שֶׁמָצִינוּ בְּאָדָם הָרִאשׁוֹן, וּלְאָדָם לֹא מָצָא עֵזֶר כְּנֶגְדּוֹ, הֲרֵי שֶׁחָס הַקָדוֹשׁ בָּרוּךְ הוּא עַל אָדָם הָרִאשׁוֹן לִמְצֹא לוֹ אִשָׁה לְשֵׁם עֵזֶר. לֹא נֶאֱמַר אֶעֱשֶׂה לוֹ עֵזֶר לְשֵׁם בָּנִים, אֶלָא עֵזֶר כְּנֶגְדּוֹ, וְהַיְנוּ לְהַשְׁלִימוֹ. הָאִשָׁה מַשְׁלִימָה אֶת הָאָדָם, שֶׁקֹדֶם נִשּׂוּאָיו נֶחְשָׁב הוּא לַחֲצִי גוּף - וְהִיא מַשְׁלִימָתוֹ בַּגוּף וּבַנֶפֶשׁ. אֵין שְׁלֵמוּת לְאָדָם בְּלֹא אִשָׁה, תּוֹרָתוֹ לֹא תּוֹרָה שְׁלֵמָה, שִׂמְחָתוֹ לֹא שְׁלֵמָה, כַּמְבֹאָר בַּגְמָרָא, וְזוֹ גְזֵרַת רְצוֹן ה': ''זָכָר וּנְקֵבָה בְּרָאָם וַיִּקְרָא שְׁמָם אָדָם'' - אֵין הָאָדָם נִקְרָא אָדָם אֶלָא כְּשֶׁנָשׂוּי הוּא לְבַת זוּגוֹ.

וְלָמָה רָצָה הַבּוֹרֵא דַּוְקָא כָּךְ, נִתָּן לְבָאֵר בְּסִיַּעְתָּא דִּשְׁמַיָּא בְּאֶפְשָׁרוּת כָּזוֹ:

''וְעָשׂוּ לִי מִקְדָּשׁ וְשָׁכַנְתִּי בְּתוֹכָם'' - רְצוֹן וְחֵפֶץ ה' לָדוּר בְּתוֹכֵנוּ, וְזֶה לְמַעֲשֶׂה תַּכְלִית בְּרִיאַת הָעוֹלָם, שֶׁהֲרֵי הָיָה הוּא יִתְבָּרַךְ קֹדֶם שֶׁנִבְרָא הָעוֹלָם, וְאִם כֵּן, מָה עָנְגוֹ וְתַכְלִיתוֹ שֶׁל הַבּוֹרֵא בִּבְרִיאַת עוֹלָמוֹ וּמֶה הָיָה חָסֵר, כִּבְיָכוֹל, בִּשְׁלֵמוּת מַלְכוּתוֹ שֶׁהָיָה צָרִיךְ לִבְרֹא עוֹלָמוֹ?

אֶלָא, שְׁלֵמוּת מַלְכוּתוֹ הִיא בְּכָךְ שֶׁמַגַעַת עַד הַחוֹרִים וְהַסְדָקִים הַמְרֻחָקִים. בָּרָא הַבּוֹרֵא יִתְבָּרַךְ עוֹלָמוֹ וְגָזַר עָלָיו שֶׁיְּתַפְקֵד בְּדֶרֶךְ טֶבַע, סִבָּה וּמְסוֹבֵב, וְכִסָה אֶת תֹּקֶף מַלְכוּתוֹ בְּמָסַכִּים רַבִּים לְהַטְעוֹת אֶת בְּנֵי הָאָדָם, וְנִצְטַוּוּ הַדָּרִים עַל אֶרֶץ זוֹ לִמְצֹא אֶת הַבּוֹרֵא בְּתוֹךְ הַחשֶׁךְ, וּלְהַאֲמִין שֶׁאַף שֶׁאֵינוֹ נִרְאֶה וְנִשְׁמָע, בְּעֶצֶם, אַךְ הֲוָיָתוֹ הַבִּלְעָדִית מְחַיָּה וּמְהַוָּה אֶת הַכֹּל. וּבְשָׁלשׁ בְּחִינוֹת רָאִינוּ כִּסוּי זֶה שֶׁל הַטְמָנַת הֲוָיָתוֹ בְּתוֹךְ חֹמֶר גַס וְעָבֶה, הַמֻגְבָּל בִּזְמַן גוּף וּמָקוֹם:

[[א. עוֹלָם - מֻגְבָּלוּת הַזְּמַן.]]

הָעוֹלָם כֻּלֹ בָּנוּי עַל תְּקוּפוֹת וּזְמַנִים - עָבָר, הווֶֹה, עָתִיד, קַיִץ, חֹרֶף, יוֹם, לַיְלָה, יָמִים, שָׁבוּעוֹת, שָׁנִים וְכוּ', וְכָל כֻּלוֹ מַעֲטֶה לַהֲוָיָתוֹ יִתְבָּרַךְ הַבִּלְתִּי מֻגְבֶּלֶת בִּזְמַן. הֲרֵי מֻגְבָּלוּת הָרוּחָנִיּוּת לִתְנָאֵי זְמַן.

[[ב. הָאָדָם - מֻגְבָּלוּת הַגוּף.]]

הָאָדָם - חֹמֶר הֶעָשׂוּי מִבָּשָׂר, גִידִים וַעֲצָמוֹת, וּבְתוֹכוֹ הָרוּחַ, נְשָׁמָה, חֵלֶק אֱלוֹקָ מִמַעַל הַמְחַיֶּה אֶת הַגוּף. הֲרֵי מֻגְבָּלוּת הָרוּחָנִיּוּת לִתְנָאֵי גוּף.

[[ג. בֵּית הַמִקְדָּשׁ - מֻגְבָּלוּת הַמָקוֹם.]]

הִשְׁרָה ה' יִתְבָּרַךְ שְׁכִינָתוֹ שֶׁאֵין לָהּ שׁוּם מֻגְבָּלוּת מָקוֹם בְּתוֹךְ בַּיִת הַמֻגְבָּל בְּמִדּוֹת אֹרֶךְ וְרֹחַב. הֲרֵי כְּלִיאַת הָרוּחַ בְּתוֹךְ הַמָקוֹם.

אִם כֵּן, הֲרֵי שֶׁתַּכְלִית רְצוֹנוֹ שֶׁנְשַׁתֵּף אֶת מְצִיאוּתוֹ יִתְבָּרַךְ בְּכָל חַיֵּי הַחֹמֶר שֶׁלָנוּ וְלֹא נִתְנַתֵּק, חַס וְחָלִילָה, מִמֶנוּ וְנִגָרֵר בְּפִתּוּי הַחֹמֶר הַמְשַׁכֵּחַ וּמַסְתִּיר אֶת הֲוָיָתוֹ יִתְבָּרַךְ.

וּמִשֶׁחָרַב בֵּית הַמִקְדָּשׁ, בְּכָל מָקוֹם שֶׁגָלוּ יִשְׂרָאֵל - שְׁכִינָה גָלְתָה עִמָהֶם וְאֵינָהּ חֲפֵצָה לְהִפָּרֵד מֵהֶם.

וּלְהֵיכָן גָלְתָה? מָצִינוּ לָזֶה כַּמָה מַאַמְרֵי חֲזַ''ל:

אִיתָא בְּאָבוֹת, בְּכָל מָקוֹם שֶׁנִמְצָאִים עוֹסְקֵי תּוֹרָה - שְׁכִינָה בֵּינֵיהֶם, וַאֲפִלוּ אֶחָד שֶׁעוֹסֵק בַּתּוֹרָה - שְׁכִינָה עִמוֹ.

כְּמוֹ כֵן מָצִינוּ, שֶׁהַשְׁכִינָה, מִשֶׁחָרַב בֵּית הַמִקְדָּשׁ, שׁוֹרָה בְּבָתֵּי כְּנֵסִיּוֹת וּבְבָתֵּי מִדְרָשׁוֹת.

וּכְמוֹ כֵן מָצִינוּ בַּחֲזַ''ל: אִישׁ וְאִשָׁה שֶׁזָּכוּ - שְׁכִינָה שְׁרוּיָה בֵּינֵיהֶם.

הֲרֵי שֶׁבְּיַד הַזּוּג הַבּוֹנֶה אֶת בֵּיתוֹ לִהְיוֹת - לֹא שְׁנַיִם בְּבַיִת אֶחָד, אֶלָא שְׁלשָׁה בְּבַיִת אֶחָד, וְהוּא צֵרוּף הַשְׁכִינָה הַקְדוֹשָׁה, וְכַמָה בְּרָכָה וְהַצְלָחָה מֻבְטָח לְאוֹתוֹ זוּג שֶׁיִּזְכֶּה שֶׁהָאוֹרֵחַ הַשְׁלִישִׁי יְהֵא מְזֻמָן תָּמִיד בְּתוֹךְ בֵּיתָם.

אֶלָא שֶׁתְּנַאי לְכָךְ הוּא הַשָׁלוֹם. כְּשֶׁשָׁלוֹם בֵּינֵיהֶם - שְׁכִינָה בֵּינֵיהֶם, וּכְשֶׁחַס וְחָלִילָה מַחֲלֹקֶת בֵּינֵיהֶם - אֲזַי ''אֵשׁ אוֹכַלְתָּם'', וְהִיא אֵשׁ הַשְׁכִינָה שֶׁסִלְקוּהָ מִבֵּיתָם בְּאִוַּלְתָּם. אֲזַי, בִּמְקוֹם בִּרְכָתָהּ שֶׁל אוֹתָהּ אֵשׁ הַשְׁכִינָה לְתוֹךְ בֵּיתָם, גוֹרְמִים אֶת הַלְהֵפֶךְ.

וְכַמוּבָן, שָׁלוֹם בֵּינֵיהֶם - שְׁכִינָה בֵּינֵיהֶם. הַיְנוּ, כְּשֶׁהַשָׁלוֹם בָּנוּי כִּרְצוֹן הַשְׁכִינָה, שָׁלוֹם בְּדֶרֶךְ שְׁמִירַת הַתּוֹרָה וְהַמִצְווֹת, וְלֹא חַס וְחָלִילָה קֶשֶׁר רְשָׁעִים. הַשְׁכִינָה שׁוֹרָה בֵּין בְּנֵי זוּג כְּשֶׁיֶּשְׁנוֹ הַשָׁלוֹם וְהַהִשְׁתַּוּוּת בְּדֵעוֹתֵיהֶם לְקַבֵּל וּלְהִתְבַּטֵּל לְמִצְווֹת ה', וְלֹא חַס וְחָלִילָה כְּשֶׁיֵּשׁ בֵּינֵיהֶם ''שָׁלוֹם'' וְהִשְׁתַּוּוּת הַדֵּעוֹת לִמְרֹד בַּתּוֹרָה. עַל כֵּן נֶאֱמַר: ''אֵין שָׁלוֹם אָמַר ה' לָרְשָׁעִים'', זֶה אֵינוֹ נִקְרָא שָׁלוֹם, שָׁלוֹם נִקְרָא לְאוֹהֲבֵי הַתּוֹרָה, וְכַנֶאֱמַר: ''שָׁלוֹם רָב לְאֹהֲבֵי תוֹרָתֶךָ''.

לְסִכּוּם: רְצון ה' שֶׁנַכְנִיס אֶת שְׁכִינָתוֹ לְתוֹךְ הַחַיִּים הַפְּרָטִיִּים בְּיוֹתֵר שֶׁלָנוּ וּנְשַׁתֵּף אוֹתוֹ בְּכָל פְּרָטֵי חַיֵּי הַזּוּגִיּוּת, שֶׁאֵין פְּרָטִיּוּת כִּפְרָטִיּוּת חַיֵּי הַאִישׁוּת, וְתַכְלִית רְצוֹנוֹ הִיא: ''וְשָׁכַנְתִּי בְּתוֹכָם''. לְצַעֲרֵנוּ, הַיּוֹם מִתְפַּתֵחַ רִיב וּמָדוֹן בֵּין בְּנֵי זוּגוֹת רַבִּים, יְדֵיהֶם שֶׁל הָעוֹסְקִים בִּשְׁלוֹם בַּיִת מְלֵאוֹת בַּעֲבוֹדָה, וְהַרְבֵּה פְּעָמִים סִבּוֹת הָרִיב הִנָן שְׁטֻיּוֹת וַהֲבָלִים.

לוּ הָיָה אָדָם מִתְבּוֹנֵן בְּעֵרֶךְ אִשְׁתּוֹ וּבְטוֹבוֹתֶיהָ כְּלַפָּיו, נִקְיוֹן הַבַּיִת, הַטִּפּוּל בַּיְלָדִים, כְּבִיסָה, בִּשׁוּל, לֹא הָיָה מְמַהֵר לְפָסְלָהּ עֲבוּר סִבָּה קְטַנָה. וְעַל הַכּל - אִם הָיָה לְנֶגֶד עֵינָיו שֶׁבִּשְׁבִיל סִבָּה כָּלְשֶׁהִי מְסַלֵק הוּא אֶת הַשְׁכִינָה וְהַבְּרָכָה מֵהַבַּיִת, הָיָה חוֹשֵׁב הַרְבֵּה לִפְנֵי מַעֲשֵׂהוּ. הֲרֵי זוֹ רָעוּת לֵב וְאַכְזָרִיּוּת לִשְׁכֹּחַ אֶת כָּל טוֹבוֹת צַד הַזּוּג הָאֶחָד לְמִשְׁנֵהוּ בִּשְׁבִיל סִבָּה שֶׁהִתְפַּתְּחָה לְרִיב, וְזֶה פֶּלֶא גָדוֹל בְּהַצְלָחָתוֹ שֶׁל הַיֵּצֶר לְהָפֵר אֶת שְׁלוֹם הַבַּיִת, בְּכָךְ שֶׁכַּאֲשֶׁר מִתְעוֹרֵר אֵיזֶשֶׁהוּ סִבָּה לְרִיב, כְּבָר כָּל הָרֹאשׁ מִתְרַכֵּז בְּאוֹתָהּ סִבָּה וּכְאִלוּ לֹא הָיוּ מֵעוֹלָם זְמַנִים יָפִים, נְתִינוֹת וַחֲסָדִים אֶחָד לַשֵׁנִי, אֶלָא פִּתְאוֹם נֶהְפָּכִים לְאַכְזָרִים וּכְמוֹ שֶׁלֹא הִכִּירוּ זֶה אֶת זֶה מֵעוֹלָם וְרַק רִיב זֶה לְנֶגֶד עֵינֵיהֶם.

@ פתיחה

כָּתַב מוֹרֵנוּ הָרַב הַקָדוֹשׁ רַבִּי חַיִּים וִיטָאל זִיעָ''א, תַּלְמִיד מוֹרֵנוּ הָאֲרִיזַ''ל, וְזֶה לְשׁוֹנוֹ בְּסִפְרוֹ ''שַׁעֲרֵי קְדֻשָׁה'':. יֶשְׁנָם בְּנֵי אָדָם אֲשֶׁר מֵיטִיבִים עִם זוּלָתָם וְעוֹשִׂים חֶסֶד עִם אֲחֵרִים, אוּלָם עִם נְשׁוֹתֵיהֶם וּבְנֵי בֵּיתָם אֻינָם מֵיטִיבִים, וְשׂוֹחֲקִים לְיוֹם אַחֲרוֹן לֵאמֹר, שֶׁבְּבוֹאָם לְבֵית דִּין שֶׁל מַעְלָה יִפָּתְחוּ לָהֶם שַׁעֲרֵי גַן עֵדֶן - אֲבָל אוֹי לָהֶם וְאוֹי לְנַפְשָׁם, כִּי לֹא יֵדְעוּ וְלֹא יָבִינוּ שֶׁכָּל מַעֲשֵׂי הַחֶסֶד שֶׁלָהֶם הֶבֶל וּרְעוּת רוּחַ. כִּי בָּרֹאשׁ וּבָרִאשׁוֹנָה יֵשׁ לָאָדָם לַעֲשׂוֹת חֶסֶד עִם אִשְׁתּוֹ וּבָנָיו, וַעֲנִיֶּיךָ קוֹדְמִים (בבא מציעא עא, ע''ש). וְרַק אָז יֵחָשֵׁב לוֹ הַחֶסֶד אֲשֶׁר הוּא עוֹשֶׂה עִם אֲחֵרִים. וְאַשְׁרֵי הָאָדָם אֲשֶׁר תָּמִיד דָּן אֶת אִשְׁתּוֹ וּבְנֵי בֵּיתוֹ לְכַף זְכוּת, שֶׁבָּזֶה זוֹכֶה שֶׁתָּמִיד יִשְׂרֹר הַשָׁלוֹם וְהַשַׁלְוָה בְּבֵיתוֹ, וְטוֹב לוֹ בָּזֶה וּבַבָּא. עַד כָּאן. חֶסֶד בַּבַּיִת זֶהוּ חֶסֶד שֶׁל אֱמֶת, חֶסֶד שֶׁאֵין אָדָם מְצַפֶּה לִגְמוּל עֲבוּרוֹ, וְלָכֵן דַּוְקָא בְּבֵיתוֹ יִוָּדַע הַאִם אָכֵן הָאָדָם הִנוֹ בַּעַל חֶסֶד אֲמִתִּי.

וְנָבִיא לְכָךְ סִפּוּר מְפֻרְסָם מִמָרָן הֶ''חָפֵץ חַיִּים'':

בְּבֵיתוֹ שֶׁל הֶ''חָפֵץ חַיִּים'' נָהֲגוּ לְהַעֲמִיד אֶת הַסֻכָּה בְּצַד מְסֻיָּם בֶּחָצֵר, וּכְשֶׁהִתְחַתֵּן פַעַם שְׁנִיָּה, הִבִּיעָה הָאִשָׁה אֶת דַּעְתָּהּ, שֶׁעָדִיף לְהַעֲמִיד אֶת הַסֻכָּה בְּצַד אַחֵר. הַכּל יוֹדְעִים, שֶׁשִׁנוּי טִבְעוֹ שֶׁל אָדָם זָקֵן הוּא מִן הַדְּבָרִים הַקָשִׁים, הֲגַם שֶׁהֶ''חָפֵץ חַיִּים'' הָיָה ''מַלְאָךְ'' זָקֵן. בְּלִי אֹמֶר וּדְבָרִים סָתַר הַסָבָא קַדִּישָׁא מֵרָאדִין אֶת סֻכָּתוֹ וְהֶעֱמִידָהּ בַּצַד הַהוּא, כְּפִי שֶׁהִצִיעָה אִשְׁתּוֹ.

לְאַחַר מִסְפַּר דַּקוֹת הֶחְלִיפָה הָאִשָׁה אֶת דַּעְתָּהּ, וְאָמְרָה שֶׁצְרִיכִים לְהַעֲמִיד אֶת הַסְכָּה דַּוְקָא בַּצַד הַשֵׁנִי. שׁוּב, בְּלִי לְהוֹצִיא מִלָה מִפִיו, סָתַר הֶ''חָפֵץ חַיִּים'' אֶת הַסֻכָּה וְהֶעֱמִידָהּ בַּמָקוֹם שֶׁבִּקְשָׁה עֲקֶרֶת הַבַּיִת. חוֹלְפוֹת עוֹד מִסְפַּר דַּקוֹת - וְשׁוּב מְשַׁנָה הָאִשָׁה אֶת דַּעְתָּהּ, וְחָזְרָה וְהִצְבִּיעָה עַל הַמָקוֹם שֶׁבּוֹ הָיְתָה הַסֻכָּה בַּתְּחִלָה.

אֵיךְ הָיָה מֵגִיב אָדָם מִן הַשׁוּרָה בְּמִקְרֶה שֶׁכָּזֶה?

בַּמִקְרֶה הַטּוֹב, אִם לֹא הָיָה מִתְרַגֵז בְּמַהֲלַךְ כָּל הַ'סִבּוּבִים', הָיָה אוֹמֵר לְאִשְׁתּוֹ: ''אַתְּ רוֹאָה?! לֹא הָיִית צְרִיכָה לְבַצֵעַ אֶת כָּל הַשִׁנוּיִים הַלָלוּ... ''

הֶ''חָפֵץ חַיִּים'' לֹא רַק שֶׁלֹא הֵגִיב כָּךְ, אֶלָא עָשָׂה כָּל שֶׁבִּקְשָׁה אִשְׁתּוֹ, וְגַם לְבַסוֹף, כְּשֶׁהַסֻכָּה חָזְרָה אֶל מְקוֹמָהּ הָרִאשׁוֹן, נָתַן לָהּ לְהַרְגִישׁ שֶׁהִיא צוֹדֶקֶת.

אָדָם הַיּוֹדֵעַ לְהָאִיר פָּנִים רַק מִחוּץ לְבֵיתוֹ, שָׁם הוּא גוֹמֵל חֶסֶד לַאֲלָפִים וְלִרְבָבוֹת, אֲבָל בְּשׁוּבוֹ לִמְעוֹנוֹ הוּא סָר וְזָעֵף, צוֹעֵק עַל כָּל דָּבָר וְאֵינוֹ מוּכָן לְוַתֵּר, אֵינוֹ רָאוּי לְהִקָרֵא אִישׁ חֶסֶד גַם אִם פְּעִילוּת הַחֶסֶד שֶׁלוֹ מִחוּץ לַבַּיִת מַקִיפָה עוֹלָם וּמְלֹאוֹ. כָּךְ לִמְדוּנוּ רַבּוֹתֵינוּ בַּעֲלֵי הַמוּסָר.

עַל אִישׁ כָּזֶה קָרָא שְׁלֹמֹה הַמֶלֶךְ ע''ה (משלי יב, י): ''וְרַחֲמֵי רְשָׁעִים - אַכְזָרִי''.

@ א. קצת הנהגות - במיוחד לחתנים - בקיצור נמרץ מאחד הרבנים שליט''א

[[א. מִלָה טוֹבָה]]

הָאִשָׁה הִיא כְּמוֹ חֹמֶר פְּלַסְטָלִינָה. הַבַּעַל יָכוֹל לְעַצֵב וְלִבְנוֹת אוֹתָהּ כְּפִי שֶׁהוּא רוֹצֶה, כִּי טִבְעָהּ לַעֲזֹר לַבַּעַל, רַק שֶׁחֲסֵרָה לָהּ מִלָה טוֹבָה.

אִשָׁה אַחַת, שֶׁכָּעֲסָה עַל בַּעְלָהּ, חִכְּתָה שֶׁיִּכָּנֵס לַבַּיִת לָתֵת לוֹ מָנָה הֲגוּנָה, וּלְבֵינְתַיִם סִדְּרָה אֶת הַבַּיִת כְּדֵי שֶׁלֹא יִהְיֶה פִּתְחוֹן פֶּה לְבַעְלָהּ, וּכְשֶׁבָּא בַּעְלָהּ, מִיָּד הִסְתַּכֵּל עַל סִדּוּר הַבַּיִת וְזָרַק לָהּ מִלָה טוֹבָה, וְהִנֵה כָּל הַכַּעַס יָצָא מִמֶנָה.

וְעוֹד שָׁמַעְתִּי עַל אַבְרֵךְ אֶחָד שֶׁיָּצָא קְצָת מִדַּעְתּוֹ, וְהָיָה הוֹלֵךְ בָּרְחוֹב וְצוֹעֵק שֶׁהוּא הַמָשִׁיחַ, וּכְשֶׁאָמְרוּ לְאִשְׁתּוֹ שֶׁתִּתְגָרֵשׁ מִמֶנוּ, אָמְרָה: אֲבָל הוּא אוֹמֵר לִי מִלִים כָּל כָּךְ יָפוֹת...

[[ב. הָאִשָׁה אֵינָה חַבְרוּתָא]]

יוֹשְׁבִים לֶאֱכל - הָאִשָׁה הִיא לֹא חַבְרוּתָא שֶׁל לִמוּד. צָרִיךְ לְחַפֵּשׂ מִדְרָשִׁים וְסִפּוּרִים שֶׁל צַדִּיקִים אוֹ סְתָם חֲדָשׁוֹת הַמְעַנְיְנוֹת אוֹתָהּ [כַּמוּבָן בְּלִי לָשׁוֹן הָרָע וּרְכִילוּת].

סִפְּרוּ עַל צַדִּיק אֶחָד, שֶׁכָּל בֹּקֶר הָיָה שׁוֹאֵל אֶת הָאֲנָשִׁים 'מַה נִשְׁמָע' וּמְשׂוֹחֵחַ אִתָּם, וּכְשֶׁשְׁאָלוּהוּ מַדּוּעַ עוֹשֶׂה כָּךְ, אָמַר, שֶׁהוּא רוֹצֶה לִשְׁמֹעַ סִפּוּרִים כְּדֵי לְסַפֵּר לְאִשְׁתּוֹ.

[[ג. חָשׁוּב לִשְׁמֹר עַל עֵרֶך עַצְמִי]]

אָסוּר לָתֵת לָאִשָׁה שֶׁתְּזַלְזֵל בַּבַּעַל, וּמִצַד שֵׁנִי צָרִיךְ לְהַרְאוֹת לָהּ כַּמָה הוּא מְאֻשָׁר שֶׁנִמְצָא אִתָּהּ.

אָסוּר שֶׁהַבַּעַל יֵהָפֵךְ לִסְמַרְטוּט. אִם יֵשׁ זִלְזוּל - אָסוּר לְוַתֵּר. אֶפְשָׁר לִהְיוֹת אִתָּהּ בְּרֹגֶז וְלֹא לְדַבֵּר עִמָהּ עַד שֶׁתַּרְגִישׁ בְּמַעֲשֶׂיהָ (אִם הוּא רוֹאֶה שֶׁזֶּה יַעֲזֹר, הַכּל לְפִי הָעִנְיָן). כַּמוּבָן, כָּל זֶה לְאַחַר שֶׁמִלֵא הַבַּעַל אֶת חוֹבוֹתָיו שֶׁלוֹ.

כֵּן אָסוּר לַבַּעַל עַצְמוֹ לְבַזּוֹת עַצְמוֹ וְלֹא לְהַרְאוֹת חֻלְשׁוֹת שֶׁבּוֹ, וְכֵן לֹא לְסַפֵּר לָהּ עַל רִיב אוֹ בִּזָּיוֹן שֶׁקִבֵּל.

שָׁמַעְתִּי עַל זוּג שֶׁאָמַר הַבַּעַל עַל עַצְמוֹ כִּי אֵינוֹ מֻצְלָח וְכוּ'. הָאִשָׁה בַּתְּחִלָה עוֹדְדָה אוֹתוֹ, וְאַף הִצְלִיחָה בָּזֶה, אַךְ מַה שֶׁקָרָה אַחַר כָּךְ, שֶׁנִכְנַס לְרֹאשׁ הָאִשָׁה כִּי בַּעְלָהּ גֶבֶר לֹא יֻצְלַח, וּלְבַסוֹף הִתְגָרְשׁוּ.

צָרִיךְ גַם כֵּן לְהִזָּהֵר לֹא לְהֵהָפֵךְ כְּבַטְּלָן בְּפָנֶיהָ. בִּפְרָט יֵשׁ לְהִזָּהֵר לֹא לְשַׁקֵר אֶת הָאִשָׁה, כִּי בָּזֶה מְאַבֶּדֶת הִיא אֶת כָּל הָאֵמוּן בּוֹ, וְאֶפְשָׁרִי רַק לְהִתְחַמֵק.

אִם הָאִשָׁה מְזַלְזֶלֶת בְּמַחְמָאָה, יִתָּכֵן שֶׁפָּשׁוּט רוֹצָה הִיא לִשְׁמֹעַ זֹאת שׁוּב. רָצוּי לָשֶׁבֶת וּלְשׂוֹחֵחַ אִתָּהּ עַל כָּךְ וּלְהַרְאוֹת לָהּ שֶׁהוּא בֶּאֱמֶת אוֹהֲבָהּ, וְיֵשׁ לָרֶדֶת לְשֹׁרֶשׁ הָעִנְיָן וּלְבָרֵר אֵיךְ מְסַדְּרִים שֶׁלֹא תְּזַלְזֵל בְּמַחְמָאָה, אֲבָל בְּצוּרָה מְכֻבֶּדֶת, שֶׁהַבַּעַל לֹא יֵרָאֶה כְּיֶלֶד קָטָן הָרָץ אַחֲרֶיהָ. לִפְעָמִים גַם אֶפְשָׁר לְהַפְסִיק מִלָתֵת לָהּ מַחְמָאָה, עַד שֶׁתִּשְׁאַל מַדּוּעַ, וְלֹא לַעֲסֹק בְּהַפְגָנוֹת וּבְאִיּוּמִים.

לִחְיוֹת עִם אִשָׁה צָרִיךְ הַרְבֵּה לְוַתֵּר, וִתּוּר מִתּוֹךְ הֲבָנָה שֶׁאֲנִי מֵבִין אוֹתָהּ וְלֹא וִתּוּר שֶׁל כְּנִיעָה, אֶלָא לְהִסְתַּכֵּל עָלֶיהָ כִּזְקוּקָה לְיַחַס מְיְחָד שֶׁל וִתּוּרִים. אוּלָם חָשׁוּב לָדַעַת גַם שֶׁאֵין לְוַתֵּר עַל כָּל דָּבָר, כִּי אָז אֵין הָאִשָׁה מַרְגִישָׁה שֶׁחַיָּה עִם גֶבֶר.

[[ד. בַּשָׁנָה הָרִאשׁוֹנָה אֵין לִמָנַע מֵרִבּוּי דִבּוּרִים]]

מַה שֶׁכָּתוּב 'אַל תַּרְבֶּה שִׂיחָה עִם הָאִשָׁה' - לֹא מְדֻבָּר בַּשָׁנָה הָרִאשׁוֹנָה, כִּי אָז, כַּמָה שֶׁתְּדַבֵּר עִמָהּ, לֹא יִקָרֵא רִבּוּי. עַל יְדֵי שֶׁמַרְבִּים בְּשִׂיחָה לֹא נַעֲשִׂים זָרִים, וּמִתְקָרְבִים אֶחָד לַשֵׁנִי.

[[ה. אָסוּר לְהִתְאַכְזֵב - חַיָּבִים לְהַשְׁלִים]]

אַחֲרֵי הַחֲתֻנָה הַרְבֵּה חֲלוֹמוֹת מִתְנַפְּצִים. צָרִיךְ לְהַשְׁלִים עִם מַה שֶׁקִבַּלְנוּ מֵהַקָדוֹשׁ-בָּרוּךְ-הוּא. צָרִיךְ לִלְמֹד אֶחָד אֶת הַשֵׁנִי וְלַהֲבִינוֹ וּלְהַרְגִישׁוֹ. עַל כָּךְ צָרִיךְ הַרְבֵּה הַשְׁקָעָה וַחֲשִׁיבָה. מִי שֶׁלֹא טוֹרֵחַ בַּשָׁנָה הָרִאשׁוֹנָה, צָרִיךְ אַחַר כָּךְ לַעֲבֹד כָּל הַשָׁנִים עַל כָּךְ.

הַחַיִּים מְלֵאִים מַשְׁבְּרִים, וּמַה שֶׁנִדְמֶה לָנוּ לִפְעָמִים שֶׁאֵצֶל הַשֵׁנִי הַכּל וָרֹד - לֹא כָּל כָּךְ מְדֻיָּק. גַם אֵצֶל הֶחָבֵר וְהַיָּדִיד בְּיוֹתֵר מִתְגַלִים בְּמֶשֶׁךְ הַזְמַן חֶסְרוֹנוֹת, וְלָכֵן לֹא לְהִבָּהֵל מֵחֶסְרוֹנוֹת הַמִתְגַלִים עִם הַזְמַן, אֶלָא לְהִתְעַלֵם בְּמִדַּת הָאֶפְשָׁר, אוֹ לַחְשֹׁב אֵיךְ לְתַקְנָם.

[[ו. לְהִתְיַחֵס בְּעִתּוֹת מְצוּקָה]]

* לִפְעָמִים צָרִיךְ לְדַבֵּר אֲפִלוּ שָׁעוֹת כְּדֵי לְהָבִין מַה מַרְגִישָׁה הָאִשָׁה, מַה חוֹשֶׁבֶת. הָאִשָׁה צְרִיכָה לָדַעַת שֶׁהַבַּעַל מַרְגִישׁ אוֹתָהּ. לְמָשָׁל אִם הָאִשָׁה קִבְּלָה צְעָקוֹת מִבַּעַל הַמַכּלֶת, בְּאוֹתָהּ שָׁעָה זְקוּקָה לְבַעַל שֶׁיָּבִין אוֹתָהּ וְיִשְׁמַע וְיַרְגִישׁ אוֹתָהּ. הִיא לֹא מְעֻנְיֶנֶת בְּעֵצוֹת מַה לַעֲשׂוֹת. זֶה בְּדִיּוּק כְּמוֹ שֶׁמֵתוֹ מְטָּל לְפָנָיו, וְאִם חָלִילָה הַבַּעַל לֹא יִשְׁמַע, הִיא תֵּלֵךְ לְמָקוֹם אַחֵר לְהַשְׁמִיעַ...

אִשָׁה אַחַת בָּאָה לְבַעְלָהּ וְהִתְלוֹנְנָה עַל בְּעָיָה מְסֻיּמֶת. הַבַּעַל נִסָה לָתֵת לָהּ כָּל מִינֵי פִּתְרוֹנוֹת - וְהָאִשָׁה לֹא הִסְכִּימה לְקַבֵּל, עַד שֶׁהַבַּעַל כָּעַס וְאָמַר לָהּ: אִם אַתְּ לֹא שׁוֹמַעַת וְלֹא מְקַבֶּלֶת אֶת הַצָעוֹתַי, אָז בִּשְׁבִיל מָה בָּאת אֵלַי ?! הוּא לֹא מֵבִין שֶׁהִיא רָצְתָה רַק שֶׁיִּשְׁמַע וִיהַנְהֵן בְּרֹאשׁוֹ וְיִשְׁתַּתֵּף בִּכְאֵבָהּ וְיִתֵּן לָהּ כַּמָה מִלִים שֶׁל רֶגֶשׁ. [בְּשָׁלָב יוֹתֵר מְאֻחָר יֹאמַר לָהּ שֶׁהַדָּבָר נָגַע לְלִבּוֹ, וְלָכֵן הוּא מְיָעֵץ לָהּ שֶׁתַּעֲשֶׂה כָּךְ וְכָךְ.]

* כְּשֶׁאִשָׁה בִּזְמַן הַמַחֲזוֹר לֹא לְהָעִיר הֶעָרוֹת. בְּעִנְיַן מִלוֹת חִבָּה וּמַחְמָאוֹת בִּתְקוּפָה זוֹ, נִרְאֶה שֶׁכָּל מַחְמָאָה שֶׁבֵּן אוֹמֵר לְאִמוֹ, אֶפְשָׁר לוֹמַר לְאִשְׁתּוֹ בִּזְמַן שֶׁאֲסוּרָה עָלָיו.

כְּשָׁבוּעַ לִפְנֵי הַמַחֲזוֹר וּבִזְמַן הַמַחֲזוֹר הָאִשָׁה מְאֹד מְתוּחָה וְעַצְבָּנִית [וְיֵשׁ אַף שֶׁמַרְגִישׁוֹת לְחָצִים בַּלֵב וְכַדּוֹמֶה].

* כְּשֶׁנוֹלָד יֶלֶד לִבְנֵי הַזּוּג, לִפְעָמִים אֶחָד מִבְּנֵי הַזּוּג מַרְגִישׁ שֶׁכָּל הָאַהֲבָה זֶה עַל חֶשְׁבּוֹנוֹ. יֵשׁ כָּאן טָעוּת. אִם אֶחָד אוֹהֵב תַּפּוּחֵי אֲדָמָה - זֶה לֹא עַל חֶשְׁבּוֹנִי. אֶפְשָׁר לֶאֱהֹב גַם תַּפּוּחֵי אֲדָמָה וְאֶפְשָׁר לֶאֱהֹב גַם אֶת חֲבֵרִי. מִצַד שֵׁנִי צָרִיךְ הָאוֹהֵב לֹא לִיצֹר מַצָב שֶׁכֵּן יֵרָאֶה

בְּעֵינֵי הַשֵׁנִי, כְּאִלוּ שֶׁבֶּאֱמֶת בָּאָה הָאַהֲבָה עַל חֶשְׁבּווֹ בֶּן הַזּוּג.

* תּוֹךְ שְׁלשָׁה חֳדָשִׁים לְאַחַר לֵדָה הִיא נִפְגַעַת מְאֹד וִיכוֹלָה לְקַבֵּל הִתְמוֹטְטוּת חָלִילָה. לָכֵן בִּזְמַנִים אֵלוּ צָרִיךְ לָתֵת הַרְבֵּה חֹם וְאַהֲבָה וּלְוַתֵר הַרְבֵּה, וְלֹא לְהַעֲלוֹת דְּבָרִים הַשְׁנוּיִים בְּמַחֲלֹקֶת, וְאָז שְׁכִינָה תִּהְיֶה שְׁרוּיָה בֵּינֵיהֶם.

* אִם הָאִשָׁה מַתְחִילָה לְנַדְנֵד וְאוֹמֶרֶת: תַּעֲשֶׂה כָּךְ וְכָךְ [אִם הִיא מַרְגִישָׁה טוֹב וְלֹא בְּהֵרָיון], סִימָן שֶׁלֹא קִבְּלָה תְּשׂוּמֶת לֵב בְּצוּרָה נוֹרְמָלִית, לָכֵן רוֹצָה זֹאת בַּעֲקִיפִין, וְרוֹצָה לְהַרְגִישׁ שֶׁהַבַּעַל עוֹשֶׂה מַשֶׁהוּ בִּשְׁבִילָהּ.

[[ז. כֵּיצַד לְהוֹכִיחַ הָאֶחָד אֶת זוּלָתוֹ]]

גַם אִם הָאֹכֶל לֹא הָיָה לְפִי טַעֲמוֹ, אֶפְשָׁר לוֹמַר בְּדֶרֶךְ רֶמֶז, כְּגוֹן: אֶתְמוֹל הַחֲבִיתָה הָיְתָה טְעִימָה. הַכּל בְּחָכְמָה וּבְלִי לִפְגֹעַ, וְאָז הִיא תָּבִין שֶׁהַיּוֹם הָאֹכֶל לֹא הָיָה לְפִי טַעֲמוֹ.

קָשֶׁה לְאָדָם לִשְׁמֹעַ תּוֹכָחָה, וְלָכֵן עָדִיף חִנוּךְ עָקִיף [כְּמוֹ שֶׁלֹא לְהָעִיר לְיֶלֶד: הַיּוֹם לֹא הִתְפַּלַלְתָ טוֹב! אֶלָא: אֶתְמוֹל הִתְפַּלַלְתָּ יָפֶה!]

אשָׁה שֶׁמְשׂוֹחַחַת בַּטֶּלֶפוֹן הַרְבֵּה זְמַן, וּבִפְרָט בַּשָׁנָה הָרִאֹשׁוֹנָה - אִם יֵשׁ צֹרֶךְ לְנַתֵּק הַטֶּלֶפוֹן, יַעֲשֶׂה זֹאת בְּצוּרָה עֲדִינָה וּבְשֵׂכֶל. כָּל דָּבָר שֶׁמְדַבְּרִים בַּעֲדִינוּת וּבְשֵׂכֶל - בַּסוֹף מַצְלִיחִים. אֶפְשָׁר לְיָעֵץ לָהּ שֶׁתֹּאמַר לַחֲבֶרְתָּהּ: אֲנִי מְאֹד הָיִיתִי מְעֻנְיֶנְתִ לְשׂוֹחֵחַ אִתָּךְ, אֲבָל נַמְשִׁיךְ בְּפַעַם אַחֶרֶת. אַךְ צָרִיךְ לְהִזָּהֵר לֹא לְהָעִיר לָאִשָׁה בִּזְמַן הַמַעֲשֶׂה עַצְמוֹ. אֶפְשָׁר לְסַכֵּם אִתָּהּ, שֶׁכְּשֶׁהוּא בַּבַּיִת אוֹ בִּזְמַן הָאֲרוּחוֹת, שֶׁיְּנַתְּקוּ אֶת הַטֶּלֶפוֹן, כִּי מְאֹד חָשׁוּב לוֹ לִהְיוֹת אִתָּהּ לְבַד וּלְהַרְגִישׁ אֶת טַעַם הָאֹכֶל וְכַדּוֹמֶה.

וּכְלָל גָדוֹל הוּא: לֹא כָּל מַה שֶׁחוֹשְׁבִים צָרִיךְ לְהָעִיר. חוֹשְׁבִים שֶׁצָרִיךְ לִהְיוֹת פְּתוּחִים וּלְסַפֵּר הַכּל. זוֹ טָעוּת. כְּשֵׁם שֶׁיֵּשׁ דְּבָרִים שֶׁמִצְוָה לְאָמְרָם - יֶשְׁנָם דְּבָרִים שֶׁמִצְוָה שֶׁלֹא לְאָמְרָם.

[[ח. נִתּוּק מֵחֲבֵרִים אוֹ מֵהוֹרִים]]

נִתּוּק מֵחֲבֵרוֹת אוֹ מֵהוֹרִים זֶה מְאֹד קָשֶׁה לָאִשָׁה. אֲבָל הַבַּעַל צָרִיךְ לָדַעַת: הָאַהֲבָה לַהוֹרִים לֹא סוֹתֶרֶת אֶת הָאַהֲבָה לַבַּעַל. כְּדֻגְמָה, מִי שֶׁאוֹהֵב צ'וּלְנְט, זֶה לֹא אוֹמֵר שֶׁהוּא לֹא אוֹהֵב שׁוֹקוֹלָד. אֶפְשָׁר לֶאֱהֹב אֶת שְׁנֵיהֶם. גַם לָאַבָּא קָשֶׁה מְאֹד שֶׁגָזְלוּ מִמֶנוּ אֶת הַבַּת. קֶשֶׁר מִשְׁפַּחְתִּי קָשֶׁה לְנַתֵּק. וְכוֹאֵב לָאִשָׁה שֶׁפּוֹגְעִים בְּאַבָּא שֶׁלָהּ [גַם בִּזְמַן שֶׁהִיא עַצְמָהּ יֵשׁ לָהּ בִּקֹרֶת עָלָיו].

לֹא לְהָעֵז לְנַתְּקָהּ מֵהַהוֹרִים. יִתְרוֹ, עַד עֲשָׂרָה דּוֹרוֹת עֲדַיִן נַעֲשָׂה בְּשָׂרוֹ חִדּוּדִין. וְלֹא לִפְגֹעַ בַּהוֹרִים שֶׁלָהּ. זֶה כּוֹאֵב לָאִשָׁה גַם אִם יוֹדַעַת שֶׁבַּעְלָהּ צוֹדֵק בְּטַעֲנוֹתָיו.

[[ט. הִתְעָרְבוּת הַמִשְׁפָחָה - אָסוֹן]]

קָרוֹב לִשְׁמוֹנִים אָחוּז מֵהַגֵרוּשִׁין נוֹצָרִים מֵהִתְעָרְבוּת הוֹרִים ''אוֹהֲבִים'', עַל כֵּן אֵין לְשַׁתֵף הוֹרִים בְּשׁוּם חִלוּקֵי דֵּעוֹת.

מְסֻכָּן מְאֹד לָגוּר לְיַד הֶחָמוֹת. תַּפְקִידָם שֶׁל הַזּוּג לִיצֹר קֶשֶׁר עָמֹק בֵּינֵיהֶם. זוּג מִסְפָרַיִם אֵינוֹ יָכוֹל לְתַפְקֵד אֶלָא רַק כְּשֶׁשְׁנֵי הַחֲלָקִים צְמוּדִים אֶחָד לַשֵׁנִי. זוּג, זֶה לֹא אֶחָד וְעוֹד אֶחָד, אֶלָא זֶה שְׁנַיִם. כְּשֶׁגָרִים לְיַד הַהוֹרִים קָשֶׁה לַזּוּג לִבְנוֹת עַצְמָם לְבַד, כִּי אָז הַהוֹרִים מִתְעָרְבִים. [בַּתְּחִלָה הַדָּג הוּא טָעִים, בְּמֶשֶׁךְ הַזְמַן נַעֲשֶׂה יָשָׁן, וּלְבַסוֹף הוּא מַסְרִיחַ.] רָצוּי לְהִמָנַע גַם מִלָגוּר בִּרְחוֹב סָמוּךְ לַהוֹרִים.

אִם בִּרְצוֹנוֹ לֹא לָלֶכֶת לְהוֹרֶיהָ, אֶפְשָׁר לוֹמַר לָהּ: אֲנִי מְאֹד נִלְחָץ בַּמָקוֹם הַזֶּה, אֲנִי לֹא מַרְגִישׁ בְּנוֹחַ, יֵשׁ לִי טֶבַע מוּזָר, אֲנִי אוֹהֵב לִהְיוֹת אֶצְלָם - רַק שֶׁקָשֶׁה לִי וְכַדּוֹמֶה.

הַזְּמַן בֵּין הָאֵרוּסִין לַחֲתֻנָה זֶה זְמַן קָשֶׁה מְאֹד, כִּי אָז צָרִיךְ לָלֶכֶת בֵּין הַטִּפּוֹת. וְלָכֵן, כְּשֶׁהוֹלְכִים לְהוֹרֶיהָ, לֹא לְדַבֵּר עַל הֶכְשֵׁרִים, וְלֹא לְדַבֵּר נֶגֶד הַהֶכְשֵׁרִים הַנְהוּגִים אֵצֶל הוֹרֶיהָ. אֶפְשָׁר לְדַבֵּר כְּלָלִית בְּעַד הֶכְשֵׁרִים טוֹבִים.

[[י. לְהַחְדִיר עֶקְרוֹנוֹת רוּחָנִיִּים בַּבַּיִת]]

הַדָּבָר הֶחָשׁוּב שֶׁיֵּשׁ לְדַבֵּר וּלְהַחְדִּיר בַּבַּיִת - שֶׁשֻׁלְחָנוֹ גָדוֹל מִשֻׁלְחָנָם. בָּעוֹלָם הַזֶּה אֵין יוֹתֵר גָדוֹל מִתּוֹרָה. כִּתְרָךְ גָדוֹל מִכִּתְרָם [אַהֲבַת תּוֹרָה וְאַהֲבַת לוֹמְדֶיהָ].

מְסֻפָּר עַל תַּלְמִיד חָכָם אֶחָד שֶׁנִכְנַס לְבַיִת מְפֹאָר, וְאָמַר עַל זֶה: דַּפֵּי גְמָרָא תְּלוּיִים עַל הַחַלוֹנוֹת, עַל הַוִּילוֹנוֹת וְהַשְׁטִיחִים. כִּי בַּזְמַן הַזֶּה שֶׁהַבַּעַל הָלַךְ לְהַשִּׂיג כֶּסֶף לִקְנוֹת אֶת הַקִשׁוּטִים, יָכל לִלְמֹד עוֹד גְמָרָא [וְגַם זֶה דֻּגְמָה לַיְלָדִים].

הָאִשָׁה מִטִּבְעָהּ אוֹהֶבֶת יֹפִי, רָהִיטִים, לְכָךְ צָרִיךְ לְהַכְנִיס אֲוִירָה שֶׁל תּוֹרָה. הַבַּעַל בַּכּוֹלֵל מִתְמַלֵא בְּיִרְאַת שָׁמַיִם, אֲבָל לִפְעָמִים הָאִשָׁה מִתְרוֹקֶנֶת וּמִתְנַוֶּנֶת, שְׁקוּעָה בַּחַרְסִינוֹת וּבַקָרָמִיקוֹת. צָרִיךְ לְהַרְבּוֹת בְּסִפּוּרִים עַל תּוֹרָה, לְנַצֵל אֶת זְמַן הַסְעוּדָה לִלְמֹד בִּקְבִיעוּת בְּסֵפֶר מְסֻיָּם, וְכֵן בְּשַׁבָּת [וְיִזָהֵר לְבַל יַכְבִּיד]. וְיִשְׁתַּדֵּל לִלְמֹד קְצָת בַּבַּיִת בְּנִגוּן הַמוֹשֵׁךְ אֶת הַלֵב. הָאִשָׁה אוֹהֶבֶת לִשְׁמֹעַ וְלִרְאוֹת זֹאת.

[[יא. הִזָהֵר בִּכְבוֹד חָמִיךָ]]

כְּשֶׁהִנְךְ רוֹאֶה אֵצֶל הַחוֹתֵן הֶכְשֵׁר לֹא כָּל כָּךְ טוֹב, אַל תַּגִיד שֶׁזֶּה הֶכְשֵׁר לֹא טוֹב, אֶלָא תֹּאמַר שֶׁהַהֶכְשֵׁר הַשֵׁנִי עוֹד יוֹתֵר טוֹב.

כְּשֶׁהוֹלְכִים לַחוֹתֵן, יֵשׁ דְּבָרִים שֶׁצָרִיךְ לְוַתֵּר. אִם לֹא מְוַתְּרִים חָלִילָה, יָכוֹל הָדָּבָר לְהָבִיא לִידֵי קֶרַע. לֹא לְהִכָּנֵס לְוִכּוּחִים עִם הַחוֹתֵן. כְּשֶׁאַתָה מְכַבֵּד אוֹתוֹ, הוּא יוֹתֵר יְקַבֵּל דֵּעוֹתֶיךָ. צָרִיךְ לִהְיוֹת חֲכָמִים לְכַבֵּד. אֵין תַּפְקִיד הַבַּעַל לְתַקֵן אֶת חָמִיו וְלֹא לְהִתְוַכֵּחַ עִמוֹ. אֶפְשָׁר לְהָעִיר בְּשָׂפָה רָפָה, אוֹ לוֹמַר: אֲנִי חוֹשֵׁב אַחֶרֶת, וּמִיָּד לְחַפּוֹת: כַּמָה אַתָּה טוֹב. בְּדֶרֶךְ כְּלָל הַבַּת הוֹלֶכֶת לְבַסוֹף אַחַר דֵּעוֹת הַבַּעַל, וְלֹא לְצַד הוֹרֶיהָ.

בְּעִנְיָן שֶׁל צֶבַע, רָהִיטִים, וְכָל הַקָשׁוּר לְעִנְיְנֵי הַבַּיִת אֵיךְ לַעֲשׂוֹת, תֵּן לָהּ לְהַחְלִיט, כִּי זֶה בְּנַפְשָׁהּ. אוּלָם בְּכָל זֹאת צָרִיךְ לְהָבִין כִּי הָאִשָׁה רוֹצָה בַּעַל שֶׁיְּהֵא שֻׁתָּף עִמָהּ, שֶׁנוֹטֵל חֵלֶק בְּדֵעוֹתֶיהָ, לָכֵן לֹא לוֹמַר לָהּ: תַּעֲשִׂי מַה שֶׁאַתְּ רוֹצָה ! צָרִיךְ שֶׁגַם הוּא יַגִיד מַשֶׁהוּ, וּלְבַסוֹף יַעֲשֶׂה מַה שֶׁהִיא תַּגִיד.

[[יג. לְהַזְמִין זוּגוֹת צְעִירִים אוֹ לְהִתְאָרֵחַ אֶצְלָם - יֵהָרֵג וְאַל יַעִַבוֹר. ]] 

לֹא לְהַזְמִין זוּגוֹת צְעִירִים - יֵהָרֵג וְאַל יַעֲבֹר ! כִּי אָז מַתְחִילִים הַשְׁוָאוֹת בֵּין הַבְּעָלִים וְהַנָשִׁים, וְזֶה גוֹרֵם מַמָשׁ לְצָרוֹת. [כְּשֶׁמִתְבַּגְרִים אָז אֶפְשָׁר לְאָרֵחַ, שָׁם זֶה בְּסֵדֶר.] וְכֵן יֵשׁ לְהִמָנַע מִבִּקוּרִים אֵצֶל זוּגוֹת צְעִירִים.

בְּשָׁנָה רִאשׁוֹנָה זֶה לֹא הַזְמַן לְאָרֵחַ אוֹרְחִים [לְהִתְאָרֵחַ כֵּן], הֱיוֹת וְדָבָר זֶה מַכְנִיס מְאֹד לְלַחַץ וּמְסַבֵּךְ.

וּכְמוֹ כֵן יֵשׁ לְהִזָּהֵר מְאֹד שֶׁלֹא תְּשַׁבַּח הָאִשָׁה אֶת חַבְרוֹתֶיהָ, וְכֵן לֹא יְסַפֵּר הַבַּעַל בְּשֶׁבַח חֲבֵרָיו, וְכָל שֶׁכֵּן שֶׁלֹא תְּסַפֵּר אִשָׁה בְּשֶׁבַח אִישׁ אַחֵר וְהַבַּעַל בְּשִׁבְחָהּ שֶׁל אִֹשָׁה אַחֶרֶת. וּכְמוֹ כֵן יֵשׁ לַבַּעַל לְהִזָּהֵר מִלְסַפֵּר לַאֲחֵרִים בְּשֶׁבַח אִשְׁתּוֹ.

[[יד. לְהִתְחַנֵך בְּמִדַת הַנְתִינָה]]

צָרִיךְ לְהִתְחַנֵךְ בַּבַּיִת לָתֵת לַשֵׁנִי, לַחְשֹׁב לָתֵת וְלֹא לַחְשֹׁב אֵיךְ לְקַבֵּל. אִם חוֹשְׁבִים לְקַבֵּל - זֶה הַסוֹף שֶׁל הַבַּיִת, וְאָז הָאֹשֶר עָלוּל לְהֵעָלֵם.

[[טו. כַּלָה וַחֲמוֹתָה]]

אָסוּר לְסַפֵּר בְּשֶׁבַח אִמוֹ בְּפָנֶיהָ. הָאִשָׁה וְהֶחָמוֹת שׂוֹנְאוֹת אַחַת אֶת הַשְׁנִיָּה וְצָרוֹת זוֹ לָזוֹ [וְכֵן הָאֲחָיוֹת שֶׁל הַבַּעַל]. יֵשׁ לָאִמָא פַּחַד פְּנִימִי. הִיא מַרְגִישָׁה כְּאִלוּ גָנְבוּ לָהּ אֶת הַבֵּן, וְלָכֵן הִיא אֲכוּלָה מִבִּפְנִים. מִסִבָּה זוֹ מֻתָּר לְאִישׁ לְהִתְיַחֵד עִם כַּלָה וַחֲמוֹתָהּ אוֹ עִם אָחוֹת שֶׁל הֶחָתָן וְהַכַּלָה, כִּי הֵן צָרוֹת, וְאַחַת תְּגַלֶה עַל חֲבֶרְתָּהּ. אָסוּר שֶׁתִשְׁמַע הָאִמָא בְּשֶׁבַח הָאִשָׁה, זֶה גוֹרֵם לָהּ דְּקִירוֹת בַּלֵב [אֲפִלוּ שֶׁהִיא נִרְאֵית מְאֹד שְׂמֵחָה כְּשֶׁשׁוֹמַעַת בְּשִׁבְחָהּ]. הָאִשָׁה נִפְגַעַת יוֹתֵר מַהֵּר מֵהָאִמָא, כְּשֶׁהָאִמָא בָּאָה לַבַּיִת וּמַתְחִילָה בְּהֶעָרוֹת. [הֶחָתָן יָכוֹל עוֹד לְהִסְתַּדֵּר עִם חָמִיו.]

כְּשֶׁיֵּשׁ בִּקֹרֶת עַל הָאִשָׁה, יִזָּהֵר הַבַּעַל לֹא לָשֶׁבֶת וּלְהַסְבִּיר וּלְשַׁכְנֵעַ אֶת אִמוֹ שֶׁהִיא לֹא הִתְכַּוְּנָה וְכוּ'. תַּפְקִיד הַבַּעַל רַק לְנַעְנֵעַ בָּרֹאשׁ, לְהַרְאוֹת שֶׁהוּא שׁוֹמֵעַ, וְלֹא לְהִתְוַכֵּחַ, וּכְשֶׁיָּבוֹא לַבַּיִת יִשְׁתֹּק וְלֹא יַעֲבִיר דִּוּוּחַ.

גַם אִם לָאִשָׁה יֵשׁ תְּלוּנוֹת עַל הוֹרָיו, יְהַנְהֵן בְּרֹאשׁוֹ כְּשׁוֹמֵעַ, וּמַסְפִיק. לְאַחַר שֶׁיַּרְאֶה לָהּ הַבַּעַל שֶׁהוּא שׁוֹמֵעַ וּמֵבִין אוֹתָהּ, יֹאמַר לָהּ: סוֹף סוֹף אָנוּ מְחֻיָּבִים וּמְצֻוִּים לְכַבֵּד אֶת הַהוֹרִים. וְלֹא יִתְוַכַּח עִם אִשְׁתוֹ, כִּי זֶה גוֹרֵם לְרִחוּק.

לֹא לְנַתֵּק אוֹתָהּ מֵהוֹרֶיהָ. כְּשֶׁנִמְצָאִים בְּבֵית הַחוֹתֵן, צָרִיךְ לָתֵת לָהּ הַרְבֵּה תְּשׂוּמֶת לֵב, כִּי הָאִשָׁה מַרְגִישָׁה כְּאִלוּ עַכְשָׁו גוֹנְבִים לָהּ אֶת הַבַּעַל. וְכֵן יִזָּהֵר הַבַּעַל שֶׁאִמוֹ לֹא תִּרְאֶה שֶׁהוּא נוֹתֵן לְאִשְׁתּוֹ הַרְבֵּה תְּשׂוּמֶת לֵב, כִּי בָּזֶה עֲלוּלָה לְקַנֵא.

[[טז. אָסוּר לְהַעִַלוֹת נִשְׁכָּחוֹת וְלֹא לִמְשׁוֹך מְרִיבוֹת]]

אִם קוֹרֶה שֶׁרָבִים אֶחָד עִם הַשֵׁנִי, אָסוּר לְהַתְחִיל לְהַעֲלוֹת נִשְׁכָּחוֹת. צָרִיךְ לָדוּן עַל מַה שֶׁרָבִים עַכְשָׁו. וְכֵן אָסוּר לְהִשְׁתַּמֵשׁ בְּמֵידָע שֶׁגִלָה אֶחָד מִבְּנֵי הַזּוּג וּלְהַתְקִיפוֹ בִּזְמַן הַוִּכּוּחַ, כִּי זֶה גוֹרֵם לַחֲסִימָה.

אָסוּר לַהֲפֹךְ וִכּוּחַ לִמְרִיבָה וְתִגְרָה. צָרִיךְ לָדוּן רַק עַל עַכְשָׁו וְלֹא לְהַזְכִּיר עוֹד וִכּוּחִים.

אָסוּר לַבַּעַל לַעֲזֹב אֶת הַבַּיִת מִבְּלִי לוֹמַר מָתַי חוֹזֵר וּלְאָן הוֹלֵךְ.

לֹא לִשְׁמֹר טִינָה בַּלֵב וְלֹא לִמְשֹׁךְ מְרִיבוֹת, וְלֹא לָלֶכֶת לִישׁוֹן לִפְנֵי שֶׁגוֹמְרִים עִנְיָן אוֹ מְוַתְּרִים עַד הַסוֹף.

[[יז. עֲשֵׂה לְךָ רַב]]

רָצוּי תָּמִיד לִשְׁאל אָדָם גָדוֹל אוֹ חָכָם.

חָשׁוּב מְאֹד שֶׁיִּהְיֶה לַבַּעַל רַב שֶׁמִתְבַּטֵּל אֵלָיו וּמְקַבֵּל אֶת מָרוּתוֹ בְּכָל דָּבָר, שֶׁאָז יוּכַל הָרַב לְיַשֵׁר אֶת שִׂכְלוֹ בְּהַנְהָגַת הַבַּיִת, וְלֹא יִתְבַּצֵר הֶחָתָן בְּתוֹךְ עַצְמוֹ עַל פִּי מִדּוֹתָיו [דָּבָר הֶעָלוּל לְהַגִיעַ לְהִתְפָּרְצְיּוֹת].

[[יח. לְחַפֵּשׂ מַעִַלוֹת וְלָדוּן לְכַף זְכוּת בַּיַּחַס לַחֶסְרוֹנוֹת]]

לְכָל אָדָם יֵשׁ מַעֲלוֹת וְחֶסְרוֹנוֹת. כְּשֶׁאֲנִי אוֹהֵב חָבֵר, אֲנִי כָּרֶגַע מִסְתַּכֵּל עַל מַעֲלוֹתָיו, וּכְשֶׁאֲנִי נִפְרָד מִמֶנוּ כְּשׂוֹנֵא, אֲנִי נִפְגָשׁ עִם חֶסְרוֹנוֹתָיו. גַם בָּאִשָׁה תָּמִיד צָרִיךְ לְחַפֵּשׂ מַעֲלוֹתֶיהָ. הַסוֹד לְהַצְלִיחַ בְּבִנְיַן הַבַּיִת הוּא תָּמִיד לְחַפֵשׂ מַעֲלוֹת וּלְהִתְפַּעֵל מִזֶּה וּלְהִתְעַלֵם מֵהַחֶסְרוֹנוֹת, כִּי גַם אָנוּ יֵשׁ לָנוּ חֶסְרוֹנוֹת, אֶלָא שֶׁאָנוּ לֹא מוּכָנִים לִרְאוֹת חֶסְרוֹנוֹתֵינוּ.

[[יט. מְכַבְּדָה כְּגוּפוֹ]]

מִי שֶׁמְכַבֵּד אֶת אִשְׁתּוֹ, מִתְבָּרֵךְ בַּעֲשִׁירוּת. כָּל הַפַּרְנָסָה עוֹבֶרֶת דֶּרֶךְ הָאִשָׁה, כְּעַם יִשְׂרָאֵל הַמְקַבְּלִים אֶת שִׁפְעָם דֶּרֶךְ הַשְׁכִינָה.

[[כ. עֵצָה לִמְנֹע כַּעַס]]

פְּעָמִים יֵשׁ כַּעַס בִּגְלַל שֶׁאֲנִי חוֹשֵׁב שֶׁהַשֵׁנִי יוֹדֵעַ מָה אֲנִי רוֹצֶה וְהוּא מִתְעַלֵם. לְדֻגְמָה, אִם הָאִשָׁה רוֹצָה פְּרָחִים, תֹּאמַר בְּפִיהָ: אֲנִי רוֹצָה פְּרָחִים. לֹא לִשְׁמֹר בַּלֵב וְלַחְשֹׁב שֶׁהוּא כְּבָר הֵבִין [בְּעִנְיַן אִישׁוּת תִּרְמֹז בְּצוּרָה שֶׁיָּבִין].

[[כא. הַכָּרַת הַטוֹב]]

לְאַחַר הַחֲתֻנָה חָשׁוּב לְהָרִים לְעִתִים תְּכוּפוֹת טֶלֶפוֹן לַהוֹרִים, לְהַרְאוֹת בָּזֶה הַכָּרַת הַטּוֹב.

[[כב. כַּמָה עֵצוֹת מִתּוֹך קַלָטוֹת שֶׁל הָרַב שִׂמְחָה כֹּהֵן שְׁלִיטָ''א]]

א. לְהוֹדִיעַ כְּשֶׁיּוֹצֵא, וּבְשׁוּבוֹ יֹאמַר מֶה עָשָׂה, וַאֲפִלוּ בִּדְבָרִים קְטַנִים. דָּבָר זֶה יוֹצֵר שֻׁתָּפוּת.

ב. רָצוּי לְהוֹצִיא אֶת הַכֵּלִים מֵהַשְׁלְחָן.

ג. לֹא לִדְרֹךְ עַל רִצְפָּה רְטֻבָּה.

ד. כְּבִיסָה - לְהַכְנִיס לַמָקוֹם הַמַתְאִים.

ה. טֶלֶפוֹן מְצַלְצֵל בְּאֶמְצַע הָאֲרוּחָה - זֶה פּוֹגֵם בְּטַעַם הָאֹכֶל. כֵּן לֹא לְצַלְצֵל בְּאֶמְצַע הָאֲרוּחָה, זֶה מַרְאֶה כְּעֵין זִלְזוּל בַּהֲכָנַת הָאֹכֶל.

ו. לֹא לְגַמֵד אֶת עֲבוֹדַת הַזּוּלַת.

ז. הָאִשָׁה מַרְגִישָׁה צֹרֶךְ שֶׁבַּעְלָהּ יִתְלַוֶּה אֵלֶיהָ לָרוֹפֵא אוֹ לִקְנִיָּה גְדוֹלָה.

ח. לִישׁוֹן בְּאוֹתָהּ שָׁעָה שֶׁהִיא יְשֵׁנָה [אִם אֶפְשָׁר].

ט. לְעוֹלָם הָאִשָׁה תִּמְזֹג וְתַגִישׁ לוֹ אֶת אֲרוּחָתוֹ [יֵשׁ לָהּ כָּבוֹד בָּזֶה].

י. כְּשֶׁהוֹלְכִים בְּיַחַד, יֵשׁ לִצְעֹד יַחַד, וְלֹא שֶׁהַבַּעַל יְמַהֵר קָדִימָה.

יא. כְּשֶׁמְכִינִים מַשְׁקֶה [תֵּה אוֹ קָפֶה], תָּמִיד יֵשׁ לְהָכִין גַם לַצַד הַשֵׁנִי.

יב. לְהִתְעַנְיֵן בִּבְדִיקָה רְפוּאִית, בְּמַתַּן שִׁעוּרִים בְּמִבְחָן וְכַדּוֹמֶה.

יג. לְעוֹלָם לֹא יֹאמַר: זֶה כֶּסֶף שֶׁלִי ! זֶה מֵהַהוֹרִים !

יד. יֵשׁ לַעֲשׂוֹת חֶשְׁבּוֹן מְשֻׁתָּף בַּבַּנְק, וְכֵן יֵשׁ לְהַשְׁאִיר תָּמִיד כֶּסֶף בַּבַּיִת וּדְמֵי כִּיס לָאִשָׁה.

טו. לֹא לְהַפְרִיעַ לַתַּחְבִּיב שֶׁל הַשֵׁנִי.

טז. בִּשְׁעַת הִתְפַּיְּסוּת, לְבַקֵשׁ סְלִיחָה בְּלִי לְהִתְנַצֵל וּלְהַסְבִּיר מַדּוּעַ עָשָׂה כָּךְ אוֹ שֶׁהוּא לֹא אָשֵׁם, מִשׁוּם שֶׁבָּרֶגַע שֶׁמִתְנַצְלִים אָז מַרְגִישׁ הַנִפְגָע שֶׁהַפּוֹגֵעַ לֹא מְיַחֵס חֲשִׁיבוּת רַבָּה לְעָצְמַת הַפְּגִיעָה, וּלְכָךְ אֵין דַּעְתּוֹ מִתְקָרֶרֶת. יֵשׁ לוֹמַר: טָעִיתִי, נִכְשַׁלְתִּי, אֲקַוֶּה שֶׁלֹא אֶעֱשֶׂה שׁוּב, אֲנִי מַאֲמִין שֶׁנִפְגַעְתָּ קָשׁוֹת...

[[כג. עוֹד הַנְהָגוֹת מֵהַגה''צ רַבִּי בֶּן צִיּוֹן אַבָּא שָׁאוּל זַצַ''ל]] 
(אור לציון עמ' קפב) 

א. אוֹהֲבָהּ כְּגוּפוֹ - לְפִי פֵּרוּשׁ רַשִׁ''י, כָּבוֹד זֶה מִתְבַּטֵּא בִּקְנִיַּת תַּכְשִׁיטִים נָאִים (יבמות סב: סנהדרין עו:). לְדַעַת הָרַב, הֱיוֹת וְגַם בִּקְנִיַּת בְּגָדִים נָאִים לְבָנָיו הָאִשָׁה מִתְכַבֶּדֶת בָּהֶם לְיַד חַבְרוֹתֶיהָ, לָכֵן יִשְׁתַּדֵּל כְּמֵיטַב יְכָלְתּוֹ לַעֲשׂוֹת זֹאת.

ב. הַכָּבוֹד מִתְבַּטֵּא גַם בַּדִּבּוּר. עַל כֵּן יִשְׁתַדֵל לְהַחְמִיא לָהּ בְּמִלִים טוֹבוֹת עַל פְּעֻלוֹתֶיהָ. הָאִשָׁה מוּכָנָה לַעֲבֹד יוֹם שָׁלֵם בִּשְׂכַר מִלָה טוֹבָה שֶׁתְּקַבֵּל עַל כָּךְ.

ג. בִּפְרָט אֵלוּ הַשְׁקוּעִים בְּלִמוּדֵיהֶם אוֹ בְּעִסְקֵיהֶם, יִזָּהֲרוּ שֶׁלֹא יַחְשְׁבוּ רַק עַל עִנְיְנֵיהֶם, שֲׁהֲרֵי אִשְׁתּוֹ כְּגוּפוֹ, וּמִי הוּא אֲשֶׁר יָסִיר מַחֲשַׁבְתּוֹ מִגוּפוֹ? וַאֲפִלוּ אִם הִתְאַכְזְבוּ מִלִמוּדֵיהֶם אוֹ מֵעִסְקֵיהֶם, לֹא יַרְאוּ עַצְבוּת לְיַד נְשׁוֹתֵיהֶן, כִּי הֵן מְצַפּוֹת שֶׁבַּעֲלֵיהֶן יִשְׂאוּ בָּעל עִמָהֶן וְיָאִירוּ לָהֶן פָּנִים שְׂמֵחוֹת בַּשָׁעוֹת הַמוּעָטוֹת שֶׁהֵם שׁוֹהִים עִמָהֶם בַּבַּיִת. וְרָצוּי שֶׁיִּקְבַּע אִתָּהּ כַּמָה דַּקוֹת בְּיוֹם לַחְשֹׁב רַק עַל עִנְיַן זֶה - מַה צָרִיךְ לְתַקֵן וְאֵיךְ, וּבִכְדֵי שֶׁלֹא יִשְׁכַּח יַעֲשֶׂה סִימָן תָּמִיד [אֶפְשָׁרִי לְאַחַר לִמוּד הַמוּסָר].

ד. לֹא יַרְגִישׁ עֶלְיוֹנוּת עָלֶיהָ גַם כְּשֶׁהוּא הַמְפַרְנֵס הַיְחִידִי, שֶׁלִפְעָמִים מַזָּלוֹ בִּגְלַל אִשְׁתּוֹ, שֶׁהִיא מְבִיאָה אֶת הַבְּרָכָה.

ה. הַדֶּרֶךְ לִקְנוֹת שָׁלוֹם - כְּשֶׁכָּל אֶחָד מִבְּנֵי הַזוּג יַחְדִּיר לְעַצְמוֹ שֶׁהַצַד הַשֵׁנִי חוֹשֵׁב עָלָיו רַק טוֹב, וַאֲפִלוּ בְּמִקְרִים שֶׁנִרְאֶה לִפְעָמִים לֹא כָּךְ, יֵדַע שֶׁזֶּה רַק מֵהַשָּׂפָה וְלַחוּץ, אֲבָל לִבּוֹ שָׁלֵם עִמוֹ.

ו. כְּשֶׁבָּרוּר לוֹ שֶׁאִשְׁתוֹ צְרִיכָה לִקְנוֹת דָּבָר מְסֻיּם לְעַצְמָהּ, עָדִיף שֶׁהוּא יִקְנֶה לָהּ, וּבְוַדַּאי תִּשְׂמַח בָּזֶה וְיִתוֹסֵף שָׁלוֹם בֵּינֵיהֶם [אַךְ כַּמוּבָן כְּשֶׁזֶּה בְּאֹפֶן שֶׁהַקְנִיָּה כְּשֶׁלְעַצְמָהּ אֵין בָּהּ חֶסְרוֹנוֹת אֲחֵרִים, כְּגוֹן בִּטּוּל תּוֹרָה, מַרְאוֹת נְגָעִים, וְד''ל].

ז. הַנִסָיוֹן הוֹכִיחַ, שֶׁאַבְרֵךְ הַלוֹמֵד כָּרָאוּי בַּשָׁנָה הָרִאשׁוֹנָה לְנִשּׂוּאָיו, מַמְשִׁיךְ כָּךְ גַם בַּשָׁנִים הַבָּאוֹת.

ח. סְגֻלָה בְּדוּקָה: אַבְרֵךְ שֶׁבָּנָיו הִפְרִיעוּ לוֹ לִישׁוֹן בַּלַיְלָה, אִם לַמָחֳרָת יָבוֹא לַיְשִׁיבָה וְיִלְמַד כָּרָגִיל, מֻבְטָח לוֹ שֶׁשׁוּב לֹא יַפְרִיעוּ לוֹ, אַךְ אִם לַמָחֳרָת יִתְרַשֵׁל בְּלִמוּדָיו בְּטַעֲנַת אֹנֶס, יִתָּכֵן שֶׁלַמָחֳרָת שׁוּב יַפְרִיעוּ לוֹ.

וְכָךְ אוֹמְרִים בְּשֵׁם הַחִדּוּשֵׁי הָרִי''ם זַצַ''ל, שֶׁבְּדֶרֶךְ כְּלָל מִי שֶׁנִצֵל כָּרָאוּי אֶת זְמַן שְׁהִיָּתוֹ בַּיְשִׁיבָה וְאֵינוֹ מְבַטֵּל אֶת זְמַנוֹ - גַם מִצַד בְּנֵי בֵּיתוֹ יְסַיְּעוּהוּ לִלְמֹד, וְאָז יִזְכֶּה לִלְמֹד וְלִקְנוֹת אֶת הַתוֹרָה מַמָשׁ.

@ ב. הַתּוֹרָה - יְסוֹד הַ''שְׁלוֹם בַּיִת''

כָּל אֶחָד - לְפִי גִילוֹ וּמַעֲמָדוֹ - מִשְׁתַּעֲשֵׁעַ בַּיָּקָר לוֹ. הַיֶּלֶד הַקָטָן - בְּצַעֲצוּעָיו, הַנַעַר - בְּאוֹפַנָיו וּבְמִשְׂחֲקֵי הַבַּגְרוּת שֶׁלוֹ, הַבּוֹגֵר - בְּכַסְפּוֹ וּבְחֶסְכוֹנוֹתָיו, הֶעָשִׁיר - בְּיַהֲלוֹמָיו וּבִפְנִינֵי חֵן אֲשֶׁר לוֹ, הַמֶלֶךְ - בְּאִמְפֶּרְיַת מְדִינִיּוּתוֹ, צְבָאוֹ, כֹּחוֹ.

גַם הַקָדוֹשׁ בָּרוּךְ הוּא יִשְׁתַּבַּח שְׁמוֹ יֵשׁ לוֹ שַׁעֲשׁוּעִים מִשֶׁלוֹ, וְלִכְאוֹרָה, הֲיִתָּכֵן?! מַה כְּבָר יָכוֹל לְשַׁעֲשֵׁעַ אֶת הַקָדוֹשׁ בָּרוּךְ הוּא? כֶּסֶף וְזָהָב?! עוֹלָם וּמְלֹאוֹ הֲלֹא כְּאַיִן וּכְאֶפֶס נֶחְשְׁבוּ לוֹ.

מַכְרֶזֶת הַתּוֹרָה וְאוֹמֶרֶת: ''וָאֶהְיֶה שַׁעֲשׁוּעִים יוֹם יוֹם'' (משּלי ח, ל).

מְעִידָה הַתּוֹרָה עַל עַצְמָהּ: אֲנִי - וְרַק אֲנִי - הָיִיתִי שַׁעֲשׁוּעָיו שֶׁל בּוֹרֵא כָּל הָעוֹלָמִים. בִּי הָיָה מִשְׁתַּעֲשֵׁעַ, בִּי הָיָה מִתְעַנֵג.

מִי יְפָאֵר וְיַעֲרִיךְ עֵרֶךְ הַתּוֹרָה?! אוּלָם בְּעֵדוּתָהּ זוֹ עַל עַצְמָהּ נִתְבּוֹנֵן מַה יָּקָר עֶרְכָּהּ אַחַר שֶׁהַמֶלֶךְ שֶׁהַכּל שֶׁלוֹ רָאָה בָּהּ כְּבַעֲלַת הָעֵרֶךְ הַגָדוֹל בְּיוֹתֵר.

''ה' עֹז לְעַמוֹ יִתֵּן ה' יְבָרֵךְ אֶת עַמוֹ בַשָׁלוֹם'', וְאֵין עֹז אֶלָא תּוֹרָה שֶׁנִתְּנָה לְיִשְׂרָאֵל, וְעַל יָדָהּ יְבָרֵךְ אֶת עַמוֹ בַּשָׁלוֹם.

הָכֵיצַד הַשָׁלוֹם שׂוֹרֵר בְּתוֹךְ בֵּיתוֹ שֶׁל הָאָדָם בְּאֶמְצָעוּת הַתּוֹרָה? לְדַאֲבוֹנֵנוּ, חַיִּים אָנוּ בִּרְחוֹב פָּרוּץ, מָלֵא בְּזֻהֲמָה שֶׁל טְמְאָה. הָאֲוִיר מֻרְעָל מִפִּצוּץ פִּצְצוֹת הָעֲרָיוֹת וְהַכְּפִירָה, אֵין פֶּסַע לְלֹא פֶּשַׁע. וּבְכֵן, בַּעַל הַבַּיִת הוֹלֵךְ לַעֲבוֹדָתוֹ לֵהָנוֹת מִיגִיעַ כַּפָּיו וּלְפַרְנֵס אֶת בְּנֵי מִשְׁפַּחְתּוֹ. אָכֵן, כַּוָּנָתוֹ טוֹבָה וּמַעֲשָׂיו טוֹבִים וּרְצוּיִים אוּלָם, בְּעַל כָּרְחוֹ שֶׁלֹא בְּטוֹבָתוֹ נִפְגָשׁ עִם מְפֵרֵי בְּרִית, עִם נָשִׁים חֲצוּפוֹת וַחֲשׂוּפוֹת לְלֹא בּשֶׁת פָנִים, עִם אֲנָשִׁים מְרֻחָקִים מִתּוֹרָה וּמִצְווֹת הַמַשְׁמִיעִים לִרְצוֹנָם אוֹ לְאָנְסָם דִּבְרֵי כְּפִירָה וְאֶפִּיקוֹרְסוּת, הַשְׁמָצוֹת עַל הַתּוֹרָה וַחֲכָמֶיהָ.

עִמָם הוּא עוֹבֵד, עִמָם הוּא מְדַבֵּר, וְעִמָם מְבַלֶה אֶת רֹב יוֹמוֹ. וּבְכֵן, כַּמָה מִן הַזֻּהֲמָה נִדְבֶּקֶת בְּנִשְׁמָתוֹ, כַּמָה יָכוֹל הוּא לִשְׁקֹעַ בְּתוֹךְ עַצְמוֹ וּלְהִתְעַלֵם מֵהַסוֹבֵב? הֲלֹא הָעַיִן רוֹאָה וְהַלֵב חוֹמֵד, וּמְסַבְּבִים הֵמָה אוֹתָנוּ כְּכִסְלָא לְאוּגְיָא.

נַמְשִׁיךְ בְּקוֹרוֹת אוֹתוֹ בַּעַל הַבַּיִת בְּשֶׁל מַצָבוֹ הַמַתְמִיד יוֹם יוֹם, וּבְהַקְדִּים הַמוּבָא בַּסְפָרִים הַקְדוֹשִׁים, אֲשֶׁר כָּל אִשָׁה הַמִתְהַלֶכֶת בִּלְבוּשׁ חָשׂוּף בִּרְחוֹבָהּ שֶׁל עִיר מְסַבְּבִים אוֹתָהּ אֲלָפִים שֶׁל מַזִּיקִים וּמְקַטְרְגִים הַנִבְרָאִים מֵחֲצִיפוּתָהּ, שֶׁהֲרֵי נֶאֱמַר בְּאָבוֹת: עָשָׂה מִצְוָה אַחַת - קָנָה לוֹ סָנֵגוֹר אֶחָד, עָשָׂה עֲבֵרָה אַחַת - קָנָה לוֹ קָטֵגוֹר אֶחָד. הֲרֵי שֶׁאִשָׁה זוֹ נַעֲשֵׂית בֵּית חֲרשֶׁת לְיִצוּר מַלְאֲכֵי חַבָּלָה, שֶׁהֲרֵי בְּכָל פְּסִיעָה וּפְסִיעָה וּבְכָל רֶגַע וְרֶגַע מְיַצֶרֶת הִיא מַלְאֲכֵי קִטְרוּג וּמְסַבְּבִים הֵמָה אוֹתָהּ מִכָּל כִּוּוּן וָעֵבֶר, וּבְעֶצֶם, הֵמָה הַמַזִּיקִים הַמִתְעוֹפְפִים בָּעוֹלָם לְהַעֲנִישׁ בְּנֵי אָדָם, שֶׁהֲרֵי יֵצֶר הָרָע - הוּא מַלְאַךְ הַמָוֶת הַנִבְרָא מֵחֵטְא - הוּא הַמַזִּיק בְּעַצְמוֹ.

וּמוּבָא עוֹד בַּסְפָרִים הַקְדוֹשִׁים, שֶׁאֵין רְשׁוּת לְשׁוּם מַזִּיק הַנִבְרָא מִפְּלוֹנִי הַבּוֹרְאוֹ, לְהַזִּיק לְאַחֵר שֶׁאֵינוֹ שַׁיָּךְ לוֹ. אוּלָם כַּאֲשֶׁר אָדָם עוֹבֵר וְנֶהֱנֶה בְּמַרְאִית הָעַיִן בְּאוֹתָהּ אִשָׁה וּמְטַמֵא עַצְמוֹ בְּטֻמְאַת עֲרָיוֹת וְעוֹבֵר עַל לָאו ''וְלֹא תָתוּרוּ אַחֲרֵי עֵינֵיכֶם'', הֲרֵי שֶׁתֵּכֶף מִשְׁתַּיֵּךְ הוּא לְאוֹתָהּ ''מְיַצֶרֶת מַזִּיקִים'' וְחֶלְקוֹ עִם חֶלְקָהּ. הִיא בְּתוֹרַת ''מַחֲטִיאָה'' וְהוּא בְּתוֹרַת ''חוֹטֵא''. וּבָזֶה עָשׂוּ עִסְקָה ''הָעוֹקֵד וְהַנֶעֱקָד'' לְהִשְׁתַּתֵּף בַּבַּעֲלוּת עַל אוֹתָם הַמַזִּיקִים - מַלְאֲכֵי חַבָּלָה - הַסוֹבְבִים אֶת אוֹתָהּ חוֹטֵאת, שֶׁכָּאָמוּר, אֵין לָהֶם רְשׁוּת לִפְגֹעַ רַק לְמִי שֶׁנִכְשַׁל בְּמַרְאִית אוֹתָהּ אִשָׁה שֶׁאָז מְשַׁתֵּף הוּא אֶת עַצְמוֹ בְּפִשְׁעָהּ, וְאָז אוֹתָם מַזִּיקִים מְקַבְּלִים רְשׁוּת לְהִצָמֵד עִם אוֹתוֹ חוֹטֵא שֶׁנֶהֱנָה בְּמַרְאִית הָעַיִן מֵאוֹתָהּ מַחֲטִיאַת הָרַבִּים.

עוֹבֵר אָדָם יוֹם שָׁלֵם בִּפְגָמֵי עֵינַיִם, בְּהִרְהוּר הַלֵב, בִּשְׁמִיעַת שִׁירֵי עֲגָבִים, בִּשְׁמִיעַת דִּבְרֵי מִינוּת וְלֵיצָנוּת שֶׁהֲרֵי אֵלוּ מַעֲשֵׂיהֶם שֶׁל פּוֹרְקֵי על בְּכָל אֲתַר וַאֲתַר, וּבְכָךְ מִתְלַוִּים סְבִיבוֹ וּמַקִיפִים אוֹתוֹ בְּלִוּוּי צָמוּד בְּכָל מְקוֹם הִלוּכוֹ כָּל אוֹתָם מַזִּיקִים עַד בּוֹאוֹ לְבֵיתוֹ. וּבְהִכָּנְסוֹ לְבֵיתוֹ וְאִתּוֹ כָּל ''כְּבֻדַּת הַפָּמַלְיָה'', מַתְחִילִים הֵמָה בַּעֲבוֹדָתָם: מַחֲלֹקֶת, חֳלָיִים, קְשָׁיֵי פַּרְנָסָה, צַעַר גִדּוּל בָּנִים, מְאֵרָה וְהֶפְסֵד בְּכָל עִנְיְנֵי הַבַּיִת.

וְאֵיךְ לֹא - אַחַר שֶׁתַּחַת קוֹרַת גַג אַחַת עִם בְּנֵי הַזּוּג וּבְנֵי הַבַּיִת מְאֻכְלָסִים כָּל מִנֵי מַרְעִין בִּישִׁין הַמְשַׁבְּשִׁים אֶת הַחַיִּים?!

וּבְכֵן, מַה הַפִּתְרוֹן?

לֹא לַעֲבֹד - זֶה הֲרֵי אִי אֶפְשָׁר. צְרִיכִים לַעֲבֹד, לְהִתְפַּרְנֵס וְלִחְיוֹת. אָמְנָם צָרִיךְ לְהִשָׁמֵר עַד כַּמָה שֶׁאֶפְשָׁר מֵאוֹתָם פּוֹרְקֵי על שֶׁאָנוּ בִּסְבִיבָתָם כָּל הַיּוֹם, אֲבָל הֲרֵי לְגַמְרֵי אִי אֶפְשָׁר לְהִבָּדֵל מֵהֶם, שֶׁהֲרֵי עִסְקֵינוּ עִמָהֶם, וּבְהֶכְרֵחַ נִדְבָּק בָּנוּ מִזֻּהַמְתָּם.

מַה שֶׁצָרִיךְ הוּא פָּשׁוּט לְהִתְרַחֵץ, וּבְאוֹתוֹ יוֹם דַּוְקָא, כְּשֶׁהַלִכְלוּךְ עֲדַיִן טָרִי וְלֹא נִסְרַךְ וְנִסְבַּךְ בַּנֶפֶשׁ עָמֹק. וְהָכֵיצַד אֶפְשָׁר לִרְחֹץ אֶת כָּל הַזֻּהֲמָה הַנִדְבֶּקֶת בָּנוּ? - בְּמֵימֵי הַתּוֹרָה.

בְּאוֹתוֹ יוֹם לֵךְ לְשִׁעוּר תּוֹרָה, שֵׁב מוּל הֶחָכָם אוֹ מוּל הַחַבְרוּתָא לִבְלֹע אֶת מֵימֵי הַתּוֹרָה, לְהִכָּנֵס בְּתוֹכָהּ וְלִטְבּל בָּהּ, וּבָזֶה הַפִּתְרוֹן הַיָּחִיד לַחֲזֹר נָקִי הַבַּיְתָה, לָבוֹא לַבַּיִת נָקִי מִכָּל זֻהֲמָה וּבְהִתְפָּרְדוּת מֻחְלֶטֶת מִכָּל אוֹתָהּ ''כְּבֻדָּה'' שֶׁנִתְלַוֵּית אֵלֶיךָ.

וְלֹא דַּי בָּזֶה ! הַבֵּט וּרְאֵה לְאֵיזֶה הֶשֵּׂג מַהְפְּכָנִי הִגַעְתָּ ! מִכָּל מִלָה שֶׁל תּוֹרָה נִבְרָא סָנֵגוֹר אֶחָד, סָנֵגוֹר מִשַׁעֲשׁוּעָיו שֶׁל הַקָדוֹשׁ בָּרוּךְ הוּא. שֶׁהֲרֵי זֶה סָנֵגוֹר שֶׁשָׁקוּל כְּכָל הַסָנֵגוֹרִים הַנִבְרָאִים מִכָּל מִצְווֹת הַתּוֹרָה, וְכַמוּבָא בִּירוּשַׁלְמִי עַל הַפָּסוּק ''יְקָרָה הִיא מִפְּנִינִים וְכָל חֲפָצֶיךָ לֹא יִשְׁווּ בָהּ'', שֶׁכָּל מִצְווֹת הַתּוֹרָה אֵינָם מַשִּׂיגִים בְּמִשְׁקָלָם דִּבּוּר אֶחָד שֶׁל תּוֹרָה. אִם כֵּן, בְּכָל מִלַת תּוֹרָה בּוֹרֵא אַתָּה סָנֵגוֹר עָצוּם וְנִשְׂגָב הַשָׁקוּל בְּכַף מֹאזְנַיִם כְּכָל הַסָנֵגוֹרִים שֶׁיְּכוֹלִים לְהִתְהַוּוֹת מִיֶּתֶר מִצְווֹת הַתּוֹרָה. וְאִם כֵּן, תַחַת אֲשֶׁר הָיִיתָ מְלֻוֶּה בִּ''כְבֻדָּה'' שֶׁל מַלְאֲכֵי חַבָּלָה וּמְקַטְרְגִים, מְלֻוֶּה הִנְךָ בִּכְבוֹדָהּ שֶׁל תּוֹרָה וּבִכְבֻדָּה שֶׁל פָּמַלְיַת אֲלָפִים וּרְבָבוֹת מַלְאֲכֵי הַשָׁרֵת עֲצוּמִים וְאַדִּירִים וּבְרֹאשָׁם נִכְנָס אַתָּה אִתָּם לְתוֹךְ בֵּיתְךָ. וּבְכָאן טָמוּן סוֹד אָשְׁרְךָ - לֹא רַק בָּעוֹלָם הַבָּא, אֶלָא גַם בָּעוֹלָם הַזֶּה, הַכּוֹלֵל רְפוּאָה וְחַיִּים, פַּרְנָסָה וּבְרָכָה, שָׁלוֹם אֲמִתִּי, בָּנִים צַדִּיקִים וַחֲסִידִים.

לְסִכּוּם:

רַבּוֹת וּמְגֻוָּנוֹת הֵמָה הַסִבּוֹת הַגוֹרְמוֹת לְהֶעְדֵּר שְׁלוֹם בַּיִת, וּמֵעַל הַשֶׁטַח נִרְאֶה שֶׁסִבָּה זוֹ גָרְמָה אוֹ סִבָּה אַחֶרֶת גָרְמָה, וְהָאֱמֶת שֶׁהַגוֹרֵם הַגָדוֹל הוּא פְּנִימִי וִיסוֹדִי, נֶעְלָם מִתַּחַת פְּנֵי כָּל אוֹתָם סִבּוֹת חִיצוֹנִיּוֹת הַנִרְאוֹת לָעַיִן, הֲלֹא הוּא בִּטּוּל תּוֹרָה.

@ ג. עֵזֶר כְּנֶגְדּוֹ

וְעַתָּה נַפְּנֶה דְּבָרֵינוּ לַעֲקֶרֶת הַבַּיִת וּנְשַׁתְּפָהּ בְּחֵלֶק לֹא מְבֻטָּל בְּנוֹשֵׂא זֶה שֶׁל קְבִיעוּת עִתִּים לַתּוֹרָה, שֶׁאָמְנָם לֹא נִצְטַוְּתָה עָלָיו. עַל הָאִשָׁה לָדַעַת ! בְּיָדָהּ לִטּל חֵלֶק וְלִהְיוֹת לְעֵזֶר, וְעֵזֶר זֶה שֶׁתְּהֵא לְנֶגְדּוֹ יַחֲזֹר לִהְיוֹת כְּנֶגְדָּהּ - הִיא שֶׁתֵּהָנֶה מֵעֵזֶר זֶה.

בַּעַל חוֹזֵר הַבַּיְתָה מֵהָעֲבוֹדָה, טוֹעֵם מַשֶׁהוּ, נָח מְעַט וְרוֹצֶה לָלֶכֶת לְשִׁעוּר תּוֹרָה. כְּשֶׁהָאִשָׁה מַשְׂכֶּלֶת, עָלֶיהָ לְעוֹדְדוֹ וּלְשַׁבְּחוֹ, וְלוֹמַר לוֹ: בַּעְלִי הַיָּקָר, דַּע שֶׁהַתַּכְשִׁיט הַיָּקָר בְּיוֹתֵר שֶׁהִנְךָ יָכוֹל לִקְנוֹת לִי הוּא בָּזֶה שֶׁתֵּלֵךְ לְשִׁעוּר תּוֹרָה, אֵין בִּשְׁבִילִי תַּכְשִׁיט יוֹתֵר יָקָר מִזֶּה. וּכְשֶׁחוֹזֵר מֵהַשִׁעוּר מוֹצֵא הוּא אֶת אִשְׁתּוֹ - אֵשֶׁת חַיִל - מַמְתִּינָה לוֹ וּמְצַפָּה לְבוֹאוֹ וּבְשִׂמְחָה מְכִינָה לוֹ אֶת אֲרוּחָתוֹ, וְכֻלָהּ מְלֵאָה שִׂמְחָה וּשְׂבִיעוּת רָצוֹן מִכָּךְ שֶׁבַּעְלָהּ הָלַךְ לְשִׁעוּר תּוֹרָה.

וּלְעֻמָתָהּ - אִשָׁה שֶׁלֹא הִשְׂכִּילָה לְהָבִין עֵרֶךְ לִמוּד תּוֹרָה, כַּאֲשֶׁר בַּעְלָהּ שָׁב מֵעֲבוֹדָתוֹ וּלְאַחַר מְנוּחָה מוּעֶטֶת רוֹצֶה הוּא לֵילֵךְ לְשִׁעוּר תּוֹרָה, תֵּכֶף תִזְעַק בְּמַר נַפְשָׁהּ: כָּל הַיּוֹם לֹא רְאִיתִיךָ... אֵין לִי שׁוּם עֶזְרָה מִמְךָ... שֵׁב וּנְשׂוֹחַח קְצָת... תַּעֲזֹר קְצָת... תַּעֲבֹד קְצָת... וְאֵין סָפֵק שֶׁשָׁעָה זוֹ תְּהֵא מוּעֶדֶת לְפֻרְעָנוּת, לְפִי שֶׁכְּלָל גָדוֹל בְּיָדֵינוּ - ''עַל חֶשְׁבּוֹן שִׁעוּר תּוֹרָה שׁוּם פְּעְלָה לֹא תִּצְלַח''. כֵּן הֵם דִּבְרֵי קָדְשׁוֹ. שֶׁל מָרָן הֶ''חָפֶץ חַיִּים'' זיע''א, וּבְהֶחְלֵט יִתָּכֵן שֶׁאוֹתָהּ שָׁעָה תְּהֵא שָׁעָה שֶׁל מַחֲלֹקֶת וּמְרִיבוֹת, כֵּיוָן שֶׁשָׁעָה זוֹ הִנָהּ שֶׁל בַּטָּלָה עַל חֶשְׁבּוֹן שִׁעוּר תוֹרָה.

אוֹ שֶׁתָּבוֹא אִשָׁה זוֹ בְּתוֹאֲנָה: הַיּוֹם אֵינְךָ הוֹלֵךְ לְשִׁעוּר תּוֹרָה ! יֶשְׁנָהּ שִׂמְחָה מִשְׁפַּחְתִית שֶׁל גִיסָה זוֹ, אוֹ קְרוֹבָה זוֹ, אוֹ רְחוֹקָה זוֹ. וְלִפְעָמִים תִּשְׁתַּמֵשׁ בְּמֶתֶק לָשׁוֹן לְפַתּוֹתוֹ שֶׁיִּבָּטֵל מִשִׁעוּר תּוֹרָה, וְלִפְעָמִים בְּשׁוֹט לְשׁוֹנָהּ תִּגְזַר אֹמֶר, וְיָקוּם לֵילֵךְ אַחֲרֶיהָ לְכָל מָקוֹם אֲשֶׁר תַּחְפֹּץ, וְעָלָיו נֶאֱמַר בַּגְמָרָא: כָּל הַהוֹלֵךְ אַחַר עֲצַת אִשְׁתּוֹ - נוֹפֵל בַּגֵיהִנֹם. וְכַנֶאֱמַר לְמַעְלָה, אִשָׁה שֶׁכָּזוֹ הוֹרֶסֶת לְעַצְמָהּ אֶת שְׁלוֹם בֵּיתָהּ. הַבַּיִת רֵיק מִתּוֹרָה, רֵיק מִיִּרְאַת שָׁמַיִם, הַבַּעַל - אֶת כָּל זֻהֲמַת הָרְחוֹב שֶׁבְּקִרְבּוֹ מֵרִיק וְשׁוֹפֵךְ לְתוֹךְ בֵּיתוֹ - וְהַתּוֹצָאוֹת הֵמָה מְרִיבוֹת, קִנְאָה וְתַחֲרוּת, חִנוּךְ הַרְסָנִי לְבָנִים וּבָנוֹת.

וּפְעָמִים יִתָּכֵן וְהִתְגַבְּרָה הָאִשָׁה לְהַשְׂכִּיל בְּדַעְתָּהּ שֶׁחָשׁוּב שִׁעוּר תּוֹרָה, וְאָכֵן הָלַךְ בַּעְלָהּ לְשִׁעוּר תּוֹרָה, אוּלָם, כְּשֶׁחוֹזֵר הוּא מִשִׁעוּר תּוֹרָה, מוֹצֵא הוּא אֶת אִשְׁתּוֹ עֲיֵפָה, שְׁמוּטָה, בְּקשִׁי מְחַיֶּכֶת, בְּקשִׁי שׁוֹאֶלֶת בִּשְׁלוֹמוֹ, הָלְכָה כְּבָר לַמִטָה לִישׁוֹן, וְצָרִיךְ הוּא לְתַפְקֵד וּלְשָׁרֵת אֶת עַצְמוֹ, לְהוֹצִיא אֶת הָאֹכֶל מֵהַמַקְרֵר, לְחַמֵם לְעַצְמוֹ אֶת מַאֲכָלוֹ וּלְאָכְלוֹ לְבַדּוֹ, וְאַחַר כָּךְ לִישֹׁן בְּלִי הַחְלָפַת מִלִים עִם אִשְׁתּוֹ. גַם אִשָׁה שֶׁכָּזוֹ סוֹפָהּ לְהַרְחִיק אֶת בַּעְלָהּ מִשִׁעוּרֵי תּוֹרָה, שֶׁהֲרֵי אָדָם שֶׁכָּזֶה יָקוּץ בְּצוּרַת חַיִּים שֶׁכָּזוֹ, וְיֹאמַר לָמָה אֵלֵךְ לִי אֶל בֵּית ה', וּבִשְׁבִיל כָּךְ אֶחְיֶה כְּאִישׁ בּוֹדֵד שֶׁאֵינוֹ חָשׁ בְּעֹנֶג בְּנֵי מִשְׁפַּחְתּוֹ.

עַל כֵּן, אִם בִּרְצוֹן אִשָׁה מַשְׂכֶּלֶת שֶׁיַּמְשִׁיךְ בַּעְלָהּ וְיַתְמִיד בְּשִׁעוּרֵי תוֹרָה, עָלֶיהָ לַעֲשׂוֹת שֶׁהַתּוֹרָה תִּתְחַבֵּב עַל בַּעְלָהּ, וּכְמַאֲמַר הַגְמָרָא, שֶׁזְכוּתָן שֶׁל נָשִׁים צִדְקָנִיּוֹת שֶׁמְנַדְּדוֹת שֵׁנָה מֵעֵינֵיהֶן וּמַמְתִּינוֹת לְבַעֲלֵיהֶן עַד שֶׁבָּאִים מִבֵּית הַמִדְרָשׁ. וּבְכֵן, אִשָׁה שֶׁמַמְתִּינָה לְבַעְלָהּ, וַאֲפִלוּ שֶׁעַפְעַפֶיהָ דוֹרְשׁוֹת תְּנוּמָה, וּכְשֶׁמַגִיעַ בַּעְלָהּ מִבֵּית הַמִדְרָשׁ - עַל אַף עֲיֵפוּתָהּ וְלֵאוּתָהּ מֵעֹמֶס עֲבוֹדוֹת הַיּוֹם - מְקַבֶּלֶת הִיא אוֹתוֹ בִּמְאוֹר פָּנִים כְּאִלוּ וְעַתָה אֶמְצַע הַיּוֹם, וּמְחַמֶמֶת לוֹ אֶת מַאֲכָלוֹ וְיוֹשֶׁבֶת לְצִדּוֹ עַד שֶׁיִּגְמֹר לֶאֱכל, שֶׁיַּרְגִישׁ חֲמִימוּת וְעֹנֶג מִמִשְׁפַּחְתּוֹ, וּכְמוֹ כֵן שׁוֹאֶלֶת אוֹתוֹ מַה חִדֵּשׁ הָרַב הַיּוֹם, הֲיֵשׁ אֵיזוֹ הֲלָכָה לְמַעֲשֶׂה שֶׁלֹא יְדַעְנוּהָ וְכַדּוֹמֶה, וְשָׂחִים גַם בְּדִבְרֵי תּוֹרָה - אֵיזוֹ קְדֻשָׁה וְהֶאָרָה נִשְׁפֶּכֶת וְנִשְׁפַּעַת עַל אוֹתוֹ זוּג וְעַל כָּל בְּנֵי הַמִשְׁפָּחָה כֻּלָהּ, הֲלֹא אוֹר הַתוֹרָה מוּפָץ בְּכָל הַבַּיִת. כַּמָה שָׁלוֹם, שֶׁפַע וּבְרָכָה יְקַבְּלוּ בְּנֵי אוֹתוֹ הַזּוּג מִמְקוֹר הַבְּרָכָה בִּזְכוּת הַתּוֹרָה, כַּמָה עִדּוּד יְקַבֵּל הַבַּעַל לֵילֵךְ מָחָר שׁוּב לְשִׁעוּר תוֹרָה וּבְיִשׁוּב הַדַּעַת וּבְשִׁמְחָה יִבְלַע כָּל מִלָה וּמִלָה מִפִּי הֶחָכָם, בִּהְיוֹתוֹ יוֹדֵעַ אֵיזֶה אֵשֶׁת חַיִל מְחַכָּה בְּשִׂמְחָה לְבוֹאוֹ, וְלֹא פָּחוֹת שְּׂמֵחָה הִיא בְּכָל רֶגַע וָרֶגַע שֶׁיּוֹשֵׁב הוּא וְשׁוֹמֵעַ דִּבְרֵי תּוֹרָה.

וְאַשְׁרֵי הָאִשָׁה שֶׁזָּכְתָה לִהְיוֹת בְּצַעַר כַּאֲשֶׁר בִּטֵּל בַּעְלָהּ יוֹם אֶחָד מִשִׁעוּר תּוֹרָה, שֶׁהֲרֵי יֶשְׁנָן נָשִׁים שֶׁאָמְנָם שְׂמֵחוֹת שֶׁבַּעְלֵיהֶן הוֹלְכִיו לְשִׁעוּר תּוֹרָה, אָמְנָם לֹא פָּחוֹת שְׂמֵחוֹת כַּאֲשֶׁר יוֹם אֶחָד וִתֵּר הַבַּעַל עַל שִׁעוּר תּוֹרָה, וּשְׂמֵחוֹת בְּכָךְ שֶׁנִזְדַּמֵן שֶׁהַבַּעַל קְצָת בַּבַּיִת. אִשָׁה מַשְׂכֶּלֶת תֵּכֶף צְרִיכָה לְשַׁדֵּר לְבַעְלָהּ אֶת צַעְרָהּ וְעֶצְבוֹנָהּ בְּיוֹם שֶׁכָּזֶה, וְלֹא לְהַרְאוֹת לוֹ שֶׁיּוֹם שִׂמְחָה הוּא בִּשְׁבִילָהּ, לְהֵפֶךְ - יוֹם הֶפְסֵד, יוֹם שֶׁלֹא עָבַר בְּהַצְלָחָה הוּא בִּשְׁבִילָהּ, יוֹם שֶׁעֲמָלָהּ וִיגִיעָהּ הָיָה לָרִיק וּלְבֶהָלָה, עָמְלָה וְיָגְעָה אוֹתוֹ יוֹם - וְעָבַר הַיּוֹם לְלֹא תּוֹרָה ! אוֹי, אֵיזֶה הֶפְסֵד ! וּכְשֶׁתַּעֲבִיר מֶסֶר זֶה לְבַעְלָהּ בְּרֶמֶז אוֹ בְּפֵרוּשׁ, הַכּל לְפִי הָעִנְיָן, וְהָעִקָר בְּנֹעַם וְלֹא בִּמְרִיבוֹת וּבְתוֹכָחוֹת עוֹקְצָנִיּוֹת, אֲזַי תַּצְלִיחַ שֶׁמִקְרֶה לֹא טָהוֹר אֲשֶׁר כָּזֶה לֹא יַחֲזֹר עַל עַצְמוֹ כָּל כָּךְ מַהֵר, בִּרְאוֹת הַבַּעַל שֶׁבְּיוֹם שֶׁאֵינוֹ הוֹלֵךְ לְשִׁעוּר תּוֹרָה וּבָא לְבֵיתוֹ כִּבְיָכוֹל לַעֲזֹר לְאִשְׁתּוֹ, אֵינוֹ עוֹזֵר לָהּ בָּזֶה, לְהֵפֶךְ - מְצַעֲרָהּ וְגוֹרֵם לָהּ בְּכָךְ עָגְמַת נֶפֶשׁ, וְעַל כֵּן יַעְדִּיף אֶת קַבָּלַת פָּנָיו בִּמְאוֹר פָּנִים וּבְשִׂמְחָה, וְזֹאת הֲלֹא חֶלְקוֹ רַק כַּאֲשֶׁר הוֹלֵךְ לְשִׁעוּר תּוֹרָה. זוֹ הָאִשָׁה הַיּוֹדַעַת לְכַלְכֵּל בֵּיתָהּ בְּמִשְׁפַּט הָאֱמֶת וְנַחֲלָתָהּ לְעוֹלָם וָעֶד לְהַצִיל אֶת עַצְמָהּ וְאֶת בַּעְלָהּ מִגֵיהִנֹם הַמְיֹעָד לִמְבַטְּלֵי תּוֹרָה.

@ ד. ערך הבעל ועיצוב אישיותו מבסס את שלום הבית

נִפְתַּח בִּשְׁאֵלָה,

מַדּוּעַ הַנִסָיוֹן מוֹרֶה בַּעֲלִיל כִּי אֲחוּזֵי הַסִכְסוּךְ וְהַמְרִיבוֹת מְצוּיִים יוֹתֵר בְּמִשְׁפָּחוֹת שֶׁהַשֶׁפַע וְהַלֻקְסוּס שׁוֹפֵעַ בְּבָתֵּיהֶם כִּמְעַט לְלֹא הַגְבָּלָה, דַּוְקָא בְּבָתִּים שֶׁהַמוֹדָה וְהַחַדְּשָׁנוּת הֵמָה הַפְּאֵר שֶׁל בֵּיתָם, וְכַאֲשֶׁר רַק מַתְחִילָה לָצוּף אֵיזֶה מוֹדָה חֲדָשָׁה אוֹ מֻצָר חָדָשׁ - כְּבָר הוּא מוּבָא אַחַר כָּבוֹד לְבֵיתָם, וְדַוְקָא בְּבָתִּים הַמְמַלְאִים רְצוֹן בְּנֵי בֵּיתָם בְּכָל אֲשֶׁר תִּשְׁאַל נַפְשָׁם - בִּגוּד חָדָשׁ, מַאֲכָלִים מְשֻׁבָּחִים וִיקָרִים, רִהוּט וְחֶפְצֵי עֵרֶךְ לְמִינֵיהֶם, דַּוְקָא אֶצְלָם תִּמְצָא מְרִיבוֹת, וִכּוּחִים וְחֹסֶר שָׁלוֹם וְשַׁלְוָה.

וְאִלוּ בְּבַיִת הַמְמֻצָע, הַנוֹטֶה יוֹתֵר לְפַשְׁטוּת וּלְחִסָכוֹן, בַּית שֶׁאֵינוֹ מֵכִיל וַאֲפִלוּ לֹא מִקְצָת מֵאוֹתוֹ לֻקְסוּס הַמִתְפַּרְסֵם בָּרְחוֹב, וְהוֹצָאוֹת הַבַּיִת מִתְנַהֲלִים בְּשִׁקוּל הַדַּעַת, וּבְסֵדֶר הַעְדָּפָה לַהֶכְרֵחִי בִּלְבַד - שָׁם הַוִּכּוּחִים וְהַמְרִיבוֹת פְּחוּתִים בְּהַרְבֵּה. וַהֲלֹא אַדְּרַבָּא - לִכְאוֹרָה, בְּבַיִת שֶׁלֹא חָסֵר שָׁם דָּבָר צָרִיךְ לִהְיוֹת יוֹתֵר שָׁלוֹם וְרֹגַע מֵאֲשֶׁר בְּבַיִת שֶׁחֲסֵרִים הַרְבֵּה מֵהֲנָאוֹת הָעוֹלָם הַזֶה.

הַתְּשׁוּבָה לְכָךְ הִיא לֹא אַחַת בִּלְבַד, וְכָל הָעוֹסְקִים בִּתְחוּם שְׁלוֹם הַבַּיִת תְּשׁוּבוֹת שׁוֹנוֹת בְּפִיהֶם, וְאָכֵן כֻּלָם מְשִׁיבִים בְּהַשְׂכֵּל וּבִתְבוּנָה.

אוּלָם אָנוּ נְנַסֶה לְהַסְבִּיר תּוֹפָעָה זוֹ בְּהֶקְשֵׁר לְמַה שֶׁבֵּאַרְנוּ בַּפְּרָקִים הַקוֹדְמִים.

הַבַּזְבְּזָן הוּא אָמְנָם גֶבֶר זָהָב, קוֹנֶה הַכּל, נְדִיב לֵב, לַרְג', אֵינוֹ מְהַסֵס לְמַלֵא רְצוֹן אִישׁ וָאִישׁ מִבְּנֵי מִשְׁפַּחְתּוֹ, אוּלָם דַּוְקָא בְּכָךְ יֵשׁ לְאוֹתוֹ קַל דַּעַת, זֶה שֶׁעוֹבֵד כָּל הַיּוֹם, טוֹרֵחַ, עָמֵל, וּלְבַסוֹף בַּקָשָׁה וּתְחִנָה קְטַנָה שֶׁל אִשְׁתּוֹ אוֹ אֶחָד מִבְּנֵי בֵּיתוֹ כְּבָר מְמִסָה אֶת לִבּוֹ וְעָלֶיהָ נוֹתֵן הוּא אֶת כָּל טָרְחוֹ וַעֲמָלוֹ לְבַזְבֵּז עֲלֵיהֶם אֶת אֲשֶׁר יָגְעוּ כַּפָּיו בְּעָמָל וָיֶגַע. אָדָם זֶה עוֹשֶׂה זֹאת בִּהְיוֹת שֶׁאֵין לוֹ שׁוּם עֵרֶךְ אַחֵר בְּחַיָּיו, וּבְכָךְ מִתְבַּטֵאת אִישִׁיּוּתוֹ הַזּוֹלָה, וְנִקְלֶה וְזוֹל הוּא גַם בְּעֵינֵי אֵלֶה שֶׁהוּא מוֹצִיא עֲבוּרָם, שֶׁהֲרֵי אִשְׁתּוֹ וּבְנֵי בֵּיתוֹ לֹא צְרִיכִים לִהְיוֹת כָּל כָּךְ חֲכָמִים לִרְאוֹת בְּרֹאשׁ מִשְׁפַּחְתָּם כְּאָדָם הַמְנֻצָל בְּיוֹתֵר [הַמְכֻנֶה בְּפִי הָרְחוֹב ''פְרַיֵּר'']. עוֹבֵד הוּא כַּחֲמוֹר וּמַזִּיעַ לְהַרְוִיחַ אֶת פַּרְנָסָתוֹ, וְקַל בְּעֵינָיו לְהוֹצִיאָהּ וּלְבַזְבְּזָהּ כְּאֶחָד שֶׁהִרְוִיחַ אֶת כַּסְפּוֹ בִּירֻשָׁה שֶׁלֹא טָרַח וְלֹא עָמַל עָלֶיהָ. וּבְכֵן, אִישׁ אֲשֶׁר כָּזֶה, אִישִׁיּוּתוֹ זוֹלָה, חֲסַר עֵרֶךְ עַצְמִי וְכָבוֹד עַצְמִי, שֶׁהֲרֵי כְּשֶׁיַּחְלִיט לִהְיוֹת תַּקִיף עַל דָּבָר מְסֻיָּם, הֲיִהְיוּ נִשְׁמָעִים דְּבָרָיו? וְכִי אוֹתוֹ מְנֻצָל וְזוֹל יֵשׁ לוֹ בִּכְלָל זְכוּת דִּבּוּר בְּבַיִת זֶה? הֲלֹא כָּל תַּפְקִידוֹ כִּמְשָׁרֵת מְמֻשְׁמָע הַמְצַיֵּת לְכָל מְפַקֵד קָטָן בַּבַּיִת, וְשֶׁיְּהֵא זֶה גַם בְּנוֹ בֶּן הַשָׁלשׁ. הָכֵיצַד יֵהָפֵךְ פִּתְאוֹם מִמְשָׁרֵת לְאָדוֹן אַחַר שֶׁנִכְנָע הוּא בִּקְבִיעוּת לְמַלֵא רְצוֹן.

אִישׁ וָאִישׁ קָטָן וְגָדוֹל מִבְּנֵי בֵּיתוֹ?! הָכֵיצַד יָקוּם עֲלֵיהֶם?! הֲיִתְנַשֵּׂא עֶבֶד עַל אֲדוֹנָיו?! הֲלֹא תֵּכֶף יָבוֹזוּ לוֹ וְיַשְׁתִּיקוּהוּ וְיִקְחוּ מִמֶנוּ אֶת זְכוּת הַדִּבּוּר לוֹמַר: אַתָּה הַמְשָׁרֵת, הַמְשֵׁךְ בְּתַפְקִידְךָ הַנֶאֱמָן לְהָבִיא אֵלֵינוּ אֶת אֲשֶׁר יַחְפֹּץ לִבֵּנוּ, וּמִלְבַד זֹאת - הִשָׁמֵר מִלָשֵׂאת תַּפְקִיד אַחֵר בְּתוֹךְ בֵּיתְךָ !

וְאָכֵן, בְּבַיִת כָּזֶה, מִי תּוֹפֵס אֶת שִׁפּוּט הַהַנְהָגָה כְּשֶׁמִתְעוֹרֵר וִכּוּחַ? פָּשׁוּט, כָּל אֶחָד וְאֶחָד מִבְּנֵי הַבַּיִת הוּא הָרֹאשׁ, כֵּיוָן שֶׁאֵין כָּאן רֹאשׁ אֶחָד לְכֻלָם, וְכָל אֶחָד מַחְלִיט כְּפִי אֲשֶׁר יַעֲלֶה בְּדַעְתּוֹ - וְהַבַּיִת כְּמֶרְקָחָה.

לְעֻמַת זֹאת, בַּעַל הַבַּיִת שֶׁאָמְנָם אֵינוֹ ''אָדָם זָהָב'' כָּל כָּךְ, עוֹצֵר וּמוֹנֵעַ בִּפְקֻדָּתוֹ מַה שֶׁלֹא נִרְאֶה בְּעֵינָיו, וְהַכּל מִתּוֹךְ שֵׂכֶל וְיִשׁוּב הַדַּעַת בְּטוּב טַעַם, וּמַנְהִיג וּמְנַוֵּט אֶת בְּנֵי בֵּיתוֹ כְּקַבַּרְנִיט הַמַנְהִיג אֶת סְפִינָתוֹ וְעַל פִּיו יִשַׁק כָּל דָּבָר, וְכָל בַּקָשָׁה וּבַקָשָׁה שֶׁל בְּנֵי הַבַּיִת בָּאָה לְשִׁפּוּטוֹ, וְכַאֲשֶׁר יִגְזֹר וְיִשְׁפֹּט כֵּן יִהְיֶה, אָדָם זֶה הִנוֹ מֶלֶךְ בְּתוֹךְ בֵּיתוֹ, וְכָל בְּנֵי בֵּיתוֹ הִנָם שָׂרִים וּמְכֻבָּדִים הַמִתְנַהֲגִים בְּרָמָה אֲצִילִית כְּשָׂרִים עִם מַלְכָּם, שׁוֹמֵר הוּא עַל הַכָּבוֹד הָעַצְמִי שֶׁלוֹ, וְכַמוּבָן בְּטוּב טַעַם, לֹא בְּדֶרֶךְ רוֹדָנִית וְדִקְטָטוּרָה, אֶלָא בְּדֶרֶךְ מְכֻבֶּדֶת וַאֲצִילָה הַמְלֻוָּה בְּהֶסְבֵּרִים וְנִמוּקִים שִׂכְלִיִּים עַל כָּל שִׁפּוּט וְשִׁפּוּט אֲשֶׁר יֵצֵא מִתַּחַת יָדוֹ. וְאָכֵן, בְּנֵי הַבַּיִת, בִּרְאוֹתָם שֶׁיֵּשׁ לָהֶם אָב חָכָם וְאָצִיל, שְׂמֵחִים הֵמָה שֶׁזָּכוּ לִהְיוֹת עַם עִם מֶלֶךְ, וְלֹא עַם עָזוּב וְנָטוּשׁ וְאִישׁ הַיָּשָׁר בְּעֵינָיו יַעֲשֶׂה.

וְכַיָּדוּעַ בַּמַעֲשֶׂה שֶׁל אֵלִיָּהוּ הַנָבִיא בְּעִיר אַחַת שֶׁנִתְאָרַח שָׁם עִם תַּלְמִידוֹ רַבִּי יְהוֹשֻׁעַ בֶּן לֵוִי, וּכְשֶׁאֵרְחוּהוּ בְּכָבוֹד, אָמַר לָהֶם: יְהִי רָצוֹן שֶׁיִּהְיֶה לָכֶם רֹאשׁ אֶחָד, וּכְשֶׁהִגִיעוּ לְעִיר אַחֶרֶת שֶׁלֹא אֵרְחוּם וְלֹא נָתְנוּ לָהֶם צָרְכָּם, אָמַר לָהֶם: יְהִי רָצוֹן שֶׁתִהְיוּ כֻּלְכֶם רָאשִׁים. וְלִתְמִיהַת תַּלְמִידוֹ רַבִּי יְהוֹשֻׁעַ בֶּן לֵוִי עַל מַעֲשֵׂהוּ, עָנָהוּ אֵלִיָּהוּ הַנָבִיא: אֵין בְּרָכָה יוֹתֵר גְדוֹלָה מֵעִיר שֶׁיֵּשׁ בָּהּ רֹאשׁ אֶחָד, וְאֵין קְלָלָה גְדוֹלָה מֵעִיר שֶׁכְּלָם רָאשֶׁיהָ.

@ ה. יועץ משפחתי - צמוד!

כְּשֶׁנוֹצָר וִכּוּחַ בֵּין הַזוּג וְאֵינָם מִסְתַּדְּרִים, הוֹלְכִים הֵם לְיוֹעֲצֵי מִשְׁפָּחָה לְמִינֵיהֶם. הָבָה וְנִרְאֶה, שֶׁבֶּעֶצֶם, בַּיִת הַמִתְנַהֵל בְּאֹרַח חַיִּים הָגוּן, הֲרֵי שֶׁבְּיָדָם לְהַשִּׂיג יוֹעֵץ מִשְׁפַּחְתִּי - מַטִּיל שָׁלוֹם - לְלֹא תַּשְׁלוּם וּלְלֹא תּוֹר.

הָכֵיצַד ?

הַגְמָרָא בְּמַסֶכֶת נִדָּה אוֹמֶרֶת: ''שְׁלשָׁה שֻׁתָּפִים בִּיצִירַת הָאָדָם - אָבִיו וְאִמוֹ וְהַקָדוֹשׁ בָּרוּךְ הוּא. אָבִיו נוֹתֵן אֶת חֶלְקוֹ בְּהַזְרָעַת חֵלֶק הַלֹבֶן שֶׁבַּבֵּן - עֲצָמוֹת, גִידִים, צִפָּרְנַיִם, מֹחַ שֶׁבָּרֹאשׁ וְלֹבֶן שֶׁבָּעַיִן. אִמוֹ נוֹתֶנֶת אֶת חֶלְקָהּ בִּבְנָהּ בַּחֵלֶק הָאָדֹם - עוֹר וּבָשָׂר, דָּם וּשְׂעָרוֹת, וְשָׁחוֹר שֶׁבָּעַיִן, וְהַקָדוֹשׁ בָּרוּךְ הוּא נוֹתֵן חֶלְקוֹ בַּנוֹלָד - רוּחַ וּנְשָׁמָה, קְלַסְתֵּר פָּנִים, רְאִיַּת הָעַיִן, שְׁמִיעַת הָאֹזֶן, דִּבּוּר הַפֶּה, הִלוּךְ הָרַגְלַיִם וּבִינָה וְהַשְׂכֵּל.

הֲרֵי שֶׁבְּעִסְקָה זוֹ שֶׁל יְצִירַת הַוָּלָד מִשְׁתַּתְּפִים שְׁלשָׁה שֻׁתָּפִים: אָב, אֵם וְהַקָדוֹשׁ בָּרוּךְ הוּא. וּבְכֵן, זוּג יָקָר הַבָּאִים לְהַמְשִׁיךְ אֶת קִיּוּם הָעוֹלָם בְּבָנִים וּבָנוֹת שֶׁיָּבוֹאוּ לָעוֹלָם, צְרִיכִים לִזְכֹּר, שֶׁכְּשֵׁם שֶׁבִּיאָתָם הֵם עַצְמָם לָעוֹלָם נֶעֶשְׂתָה מִשְׁלשָׁה שֻׁתָּפִין, כָּךְ בִּיאַת בְּנֵיהֶם לָעוֹלָם תֵּעָשֶׂה מִשְׁלשָׁה שֻׁתָּפִין. וְלָכֵן עֲלֵיהֶם לֹא לִשְׁכֹּחַ אֶת הַשֻׁתָּף הַשְׁלִישִׁי, שֶׁהוּא הַקָדוֹשׁ בָּרוּךְ הוּא, שֶׁיַּחַד אִתּוֹ יִבְנוּ אֶת בֵּיתָם.

וּבְכֵן, אִם יְשַׁתְּפוּ אֶת הַשֻׁתָּף הַשְׁלִישִׁי לֹא רַק בְּשֻׁתָּפוּת חֶלְקִית, אֶלָא בְּשֻׁתָּפוּת מְלֵאָה - יַרְוִיחוּ רֶוַח גָדוֹל.

אוֹמְרִים חֲזַ''ל, אִישׁ וְאִשָׁה שֶׁזָכוּ - שְׁכִינָה שְׁרוּיָה בֵּינֵיהֶם. דְּהַיְנוּ, אֵינָם שְׁנַיִם הַחַיִּים תַּחַת קוֹרַת גַג אַחַת, אֶלָא שְׁלשָׁה. הַשְׁכִינָה מִצְטָרֶפֶת לָדוּר בֵּינֵיהֶם.

וּבָזֶה נַסְבִּיר מַדּוּעַ שִׁתָּף שְׁלִישִׁי זֶה, שֶׁהוּא הַשְׁכִינָה הַקְדוֹשָׁה בִּכְבוֹדָהּ וּבְעַצְמָהּ הַשּׂוֹרֶרֶת בְּתוֹךְ בַּיִת שֶׁזָּכוּ, תְּהֵא מֵעַתָּה גַם הַיּוֹעֵץ הַמִשְׁפַּחְתִּי לְהַטִּיל שָׁלוֹם בֵּין בְּנֵי הַזּוּג.

כְּשֶׁמַחְלִיטִים בְּנֵי הַזוּג לְקַבֵּל עַל עַצְמָם דֵּעָה שְׁלִישִׁית שֶׁהִיא תַּכְרִיעַ בֵּין כָּל נוֹשֵׂא וְנוֹשֵׂא שֶׁיָּדוּנוּ בֵּינֵיהֶם, הֲרֵי שֶׁמִתְקַיֵּם בָּהֶם: ''... וְכֵן שְׁנֵי כְּתוּבִים הַמַכְחִישִׁים זֶה אֶת זֶה, עַד שֶׁיָּבוֹא הַכָּתוּב הַשְׁלִישִׁי וְיַכְרִיעַ בֵּינֵיהֶם''.

כְּשֶׁיֶּשְׁנָהּ דֵּעָה שְׁלִישִׁית מַכְרַעַת, מַה מָקוֹם יֵשׁ לְוִכּוּחַ בֵּין שְׁנֵי הַצְדָדִים הָרִאשׁוֹנִים? כְּשֶׁמַסְכִּימִים בְּנֵי הַזּוּג לְהִתְבַּטֵּל וּלְהִשָׁמַע לַדֵּעָה הַשְׁלִישִׁית הַשֻׁתָּפָה בִּבְנִיַּת בֵּיתָם, שֶׁהוּא הַקָדוֹשׁ בָּרוּךְ הוּא שֶׁנָתַן אֶת הַדְרָכָתוֹ בַּתּוֹרָה הַקְדוֹשָׁה, וּכְדֵעָה אַחַת מַסְכִּימִים לְצַיֵּת לְהַכְרָעַת דַּעְתּוֹ מִתּוֹךְ נֶאֱמָנוּת שֶׁמַטִּילִים הֵמָה עַל דַּעְתּוֹ שֶׁאָכֵן הִיא הַצוֹדֶקֶת וְהַבְּרִיאָה בְּיוֹתֵר, הֲרֵי שֶׁהַשָׁלוֹם יִשְׂרֹר בְּתוֹךְ בֵּיתָם תָּמִיד.

וְנִתְבּוֹנֵן, שֶׁבְּעֶצֶם אִי אֶפְשָׁר שׁוּם פְּרָט בְּחַיֵּי הַיְּהוּדִי שֶׁהַתּוֹרָה לֹא קוֹבַעַת אֶת דַּעְתָּהּ בָּזֶה, וְרָגִיל אֲנִי לְהָבִיא דְּגְמָה חַיָּה לִפְרָט אִישִׁי בְּיוֹתֵר בְּחַיֵּי הַזּוּג הָכֵיצַד הַתּוֹרָה יְכוֹלָה גַם בָּזֶה לִקְבֹּעַ וְלִמְנֹעַ וִכּוּחַ.

זוּג חָדָשׁ נִכְנָסִים לְדִירָה חֲדָשָׁה שָׂשִׂים וּשְׂמֵחִים, מַזְמִינִים רִהוּט יָפֶה לְתוֹךְ בֵּיתָם וּמְסַדְּרִים כָּל דָּבָר עַל מְקוֹמוֹ. נִכְנָסִים הֵם עִם הַמִטּוֹת שֶׁרָכְשׁוּ לַחֲדַר שֵׁנָה וּמִתְעוֹרֵר וִכּוּחַ: הָאִשָׁה רוֹצָה שֶׁהַמִטּוֹת יִהְיוּ מִכִּוּוּן זֶה - וְהַבַּעַל רוֹצֶה מִכִּוּוּן זֶה. זֶה אוֹמֵר בְּכֹה וְזֹאת אוֹמֶרֶת בְּכֹה. וּבְכֵן, בִּשְׁבִיל דָּבָר כָּזֶה יֵלְכוּ לְיוֹעֵץ מִשְׁפָּחָה שֶׁיָּדוּן בְּרִיבָם? וּבְכֵן, בְּיוֹעֵץ הַמִשְׁפָּחָה, שֶׁהִיא הַתּוֹרָה שֶׁל הַקָדוֹשׁ בָּרוּךְ הוּא, יֵשׁ פִּתְרווֹ גַם לָזֶה. פּוֹתֵחַ צַד אֶחָד לְמִשְׁנֵהוּ שֻׁלְחָן עָרוּךְ סִימָן ג' סָעִיף ו', וְשָׁם נֶאֱמַר: הַמִטּוֹת יִהְיוּ בֵּין צָפוֹן לְדָרוֹם, רֹאשׁ הַמִטָּה לְצָפוֹן - וּמַרְגְלוֹתֶיהָ לְדָרוֹם. וְהִנֵה נִפְתְּרָה הַבְּעָיָה - שְׁנֵיהֶם מִתְבַּטְּלִים וּשְׂמֵחִים לְקַיֵּם אֶת דְּבַר יוֹעֵץ הַפֶּלֶא - ''שֻׁלְחָן עָרוּךְ'' !

וְכֵן בְּכָל פְּרָט וּפְרָט בְּחַיֵּיהֶם - אִם אָכֵן שִׁתְּפוּ אֶת הַשֻׁתָּף הַשְׁלִישִׁי שֶׁיַּכְרִיעַ בֵּינֵיהֶם וּבְמֻסְכָּמוּת מְלֵאָה מִשְׁנֵי הַצְדָדִים לְצַיֵּת אֵלָיו, הֲרֵי שֶׁהַוִּכּוּחִים וְהַמְרִיבוֹת מֵהֶם וָהָלְאָה.

בְּהֶקְשֵׁר לָזֶה נְסַפֵּר סִפּוּר מַדְהִים !

הַגָאוֹן הַגָדוֹל רַבִּי שְׁלֹמֹה זַלְמָן אוֹיֶרְבַּךְ נִפְטְרָה לוֹ אִשְׁתּוֹ. בִּשְׁעַת פְּטִירָתָהּ אָמַר: בַּנֹהַג שֶׁבָּעוֹלָם, שֶׁהַקוֹבֵר אֶת מֵתוֹ מְבַקֵשׁ מִמֶנוּ מְחִילָה עַל אֲשֶׁר פָּגַע בּוֹ אוֹ נָהַג בּוֹ שֶׁלֹא כַּשׁוּרָה. בַּמִקְרֶה שֶׁלִי אֵינִי צָרִיךְ לְבַקֵשׁ מִמֶנָה מְחִילָה, כֵּיוָן שֶׁהִנְהַגְנוּ אֶת עַצְמֵנוּ עַל פִּי הַשְׁלְחָן עָרוּךְ וְלֹא זַזְנוּ מִמֶנוּ בְּכָל אֹרַח חַיֵּינוּ !

אַגַב ! בַּנוֹשֵׂא הַנֶאֱמַר לְמַעְלָה - וִכּוּחַ שֶׁמִתְעוֹרֵר לְסִדּוּר חֶפְצֵי הַבַּיִת, בְּדֶרֶךְ כְּלָל יֵשׁ לָתֵת הַהַנְהָגָה בְּיַד הָאִשָׁה, הַנְחוֹנָה יוֹתֵר בְּרֶגֶשׁ לְעֻמַת הַבַּעַל שֶׁנָחוֹן יוֹתֵר בְּשֵׂכֶל, אֶלָא שֶׁהֵבֵאנוּ זֹאת רַק לְדֻגְמָה הָכֵיצַד הַתּוֹרָה מְאַלֶפֶת עֵצָה עַד הַפְּרָטִים הַזְּעִירִים בְּיוֹתֵר.

@ ו. לֹא אֲנִי נִצַחְתִּי וְלֹא אַתְּ נִצַחַתְּ - הוּא נִצַח!

כְּשֶׁמִתְעוֹרֵר וִכּוּחַ בֵּין הַזּוּג, פְּעָמִים רַבּוֹת יִתָּכֵן וּמוּדָע צַד אֶחָד לְטָעוּתוֹ, אֶלָא שֶׁיֵּצֶר גַאֲוַת הַנִצוּחַ אֵינוֹ מְאַפְשֵׁר לוֹ בְּשׁוּם אֹפֶן לְהִכָּנַע, וְאָכֵן הוֹלְכִים לְבוֹרֵר שֶׁיַּטִּיל שָׁלוֹם בֵּינֵיהֶם.

לֹא תָּמִיד סוֹד הַהַצְלָחָה שֶׁל אוֹתוֹ בּוֹרֵר הוֹדוֹת לְפִקְחוּתוֹ וּלְהַמְצָאָתוֹ אֵיזוֹשֶׁהִי אַמְצָאָה חֲדָשָׁה לְתוֹעֶלֶת הַשָׁלוֹם, אֶלָא יִתָּכֵן וּדְבָרָיו פְּשׁוּטִים הֵמָה וְיָדְעוּ בְּנֵי הַזּוּג אֶת רַעְיוֹנוֹתָיו, וְעִם כָּל זֶה מַצְלִיחַ הוּא לְהַטִּיל שָׁלוֹם בֵּינֵיהֶם לְלֹא שׁוּם אַמְצָאָה חֲדָשָׁה.

וְהַסִבָּה לְכָךְ -

אַחַד הַצְדָדִים הָיָה מוּדָע לְטָעוּתוֹ, אֶלָא שֶׁיֵּצֶר הַנִצוּחַ מָנַע מִמֶנוּ לְהוֹדוֹת, וְעַתָּה, כְּשֶׁהִסְכִּימוּ לָלֶכֶת לְצַד שְׁלִישִׁי שֶׁהוּא יִקְבַּע וְיַכְרִיעַ, קַל יוֹתֵר לַצַד הַמִתְעַקֵשׁ לְהַסְכִּים לְהַכְרָעָתוֹ, כֵּיוָן שֶׁבָּזֶה לֹא נִזְקָק לִהְיוֹת נִכְנָע וּמְנֻצָח לַצַד שֶׁכְּנֶגְדּוֹ, וּכְאוֹמֵר הוּא לְאִשְׁתּוֹ: אֲנִי לֹא נִכְנָע לְמַה שֶׁאַתְּ אָמַרְתְּ, אֶלָא אִם כָּךְ אוֹמֵר הַבּוֹרֵר וְיוֹעֵץ הַמִשְׁפָּחָה, אֲזַי אֲנִי מוּכָן לְהִכָּנַע וּלְהַסְכִּים לוֹ וְלֹא לָךְ. וּכְשֶׁמַרְפֶּה מִמֶנוּ יֵצֶר הַגַאֲוָה, קַל לוֹ יוֹתֵר לְהַשְׁלִים עִם הַצַד שֶׁכְּנֶגֶד.

לְעִנְיָנֵנוּ, כַּמָה קַל לִבְנֵי הַזּוּג כְּשֶׁמְשַׁתְּפִים הֵמָה אֶת הוֹרָאַת וּפְסִיקַת הַתּוֹרָה בְּמַהֲלַךְ הַחַיִּים, הֲרֵי יֵצֶר וְתַאֲוַת הַנִצוּחַ מֵהֶם וָהָלְאָה, אֵין צֹרֶךְ לְהִכָּנַע אֶחָד לַשֵׁנִי וּלְהִתְמוֹדֵד עִם מִלְחֶמֶת יְצָרִים קָשָׁה זוֹ. נִכְנָעִים וּמִתְבַּטְּלִים לַתּוֹרָה, וְאֵין דָּבָר קַל יוֹתֵר מִזֶּה כְּשֶׁהַמֻסְכָּמוּת עַל כָּךְ מֻסְכֶּמֶת עַל יְדֵי שְׁנֵיהֶם.

לְסִכּוּם - עֵצָה נִפְלָאָה לְכָל וִכּוּחַ שֶׁמִתְעוֹרֵר בֵּין בְּנֵי הַזּוּג, שֶׁיֹּאמְרוּ אֶחָד לַשֵׁנִי: בּוֹא ! אֲנִי לֹא אֶכָּנַע לָךְ - וְאַתְּ לֹא תִּכָּנְעִי לִי. שְׁנֵינוּ נִכָּנַע לַתּוֹרָה. וְאִם כָּךְ, הָבָה וְנִתְבּוֹנֵן מַה דַּעַת תּוֹרָה בְּמִקְרֶה זֶה וּמָה רְצוֹן ה' שֶׁנַעֲשֶׂה עַתָּה וְהָבָה וְנִכָּנַע שְׁנֵינוּ אֵלָיו בִּלְבַד.

@ ז. הוּא שֶׁהָרס לָנוּ אֶת שְׁלוֹם הַבַּיִת!

שָׁמַעְתִּי פַּעַם סִפּוּר מִפִּיו שֶׁל הָרַב הַגָאוֹן הַצַדִּיק רַבִּי שָׁלוֹם שְׁבַדְרוֹן זַצַ''ל דִּלְהַלָן: פַּעַם בָּאוּ אֵלַי זוּג מָסָרְתִּיִּים, וְיוֹתֵר נוֹטִים לְדָתִיִּים, בְּנֵי חֲמִשִׁים בְּעֵרֶךְ, וּבִרְצוֹתָם לְהִתְגָרֵשׁ. הִתְפַּלֵאתִי מְאֹד: זוּג דָּתִיִּים שֶׁכְּבָר חַיִּים עֶשְׂרִים וְחָמֵשׁ שָׁנָה וְיוֹתֵר עִם מִשְׁפָחָה, מַה לָהֶם וּלְהִתְגָרֵשׁ זֶה עַתָּה?

אוֹתָהּ תְּקוּפָה הֵחֵלָה לְהִכָּנֵס הַטֶּלֶוִיזְיָה בְּזֶרֶם גָדוֹל לְתוֹךְ בָּתֵּיהֶם שֶׁל בְּנֵי הָאָדָם. וּבְכֵן, מִיָּד הֶעֱלֵיתִי בְּדַעְתִּי שֶׁזֶּהוּ הַגוֹרֵם, וּשְׁאַלְתִּים: הַאִם הִשְׁתַּנָה מַשֶׁהוּ בְּאֹרַח חַיֵּיכֶם בַּזְּמַן הָאַחֲרוֹן בְּאֵיזֶה דָּבָר שֶׁלֹא הֱיִיתֶם רְגִילִים בּוֹ עַד הַיּוֹם? וְאָכֵן הָאִשָׁה אָמְרָה: כֵּן, לָאַחֲרוֹנָה הִכְנַסְנוּ טֶלֶוִיזְיָה לְתוֹךְ הַבַּיִת.

עָנִיתִי לָהֶם: אָכֵן נוֹדָע הַדָּבָר !

קָרָאתִי לָאִשָׁה הַצִדָּה וְאָמַרְתִּי לָהּ: יֵשׁ לִי מַה לוֹמַר לָךְ. עַד עַכְשָׁו תְּמוּנַת פַּרְצוּפֵךְ הָיְתָה חֲקוּקָה בְּעֵינֵי בַּעְלֵךְ וְכָל מַחְשְׁבוֹתָיו הָיוּ בָּךְ. בַּבֹּקֶר הוֹלֵךְ לָעֲבוֹדָה - נִפְרָד מִמֵךְ, בָּעֶרֶב שׁוּב נִפְגָשׁ אִתָּךְ. אוּלָם דְּעִי לָךְ, מִשֶׁנִכְנַס מַכְשִׁיר זֶה לְתוֹךְ בֵּיתֵךְ, וְשָׁם צוֹפֶה וְרוֹאֶה בְּכָל מִינֵי דְּמֻיּוֹת נָשִׁים צְעִירוֹת וְיָפוֹת, הֲרֵי שֶׁאַתְּ כְּקוֹף בִּפְנֵי אָדָם בְּעֵינָיו, וּמַדּוּעַ שֶׁיִּתְיַחֵס אֵלַיִךְ כְּמִקֹדֶם, אַחַר שֶׁמֵעַתָּה נֶחְשֶׁבֶת אַתְּ כְּחַסְרַת עֵרֶךְ אֶצְלוֹ לְעֻמַת דְּמֻיּוֹת שֶׁהוּא צוֹפֶה בָּהֶם וּמְבַלֶה שָׁעוֹת עַל שָׁעוֹת בְּהִתְבּוֹנְנוּת עַל נָשִׁים יָפוֹת וְנָאוֹת מִמֵךְ?!

וּבְכֵן, אִשָׁה הָרוֹצָה שְׁלוֹם בַּיִת אֲמִתִּי, תַּשְּׂכִּיל, שֶׁהַבַּעַל, הַתָּר אַחַר לְבָבוֹ וְאַחַר עֵינָיו, עוֹשֶׂה ''הַשְׁוָאוֹת'' בֵּין מַה שֶׁיֵּשׁ בַּחוּץ לְבֵין מַה שֶׁיֵּשׁ לוֹ בִּפְנִים, וּכְשֶׁרוֹאֶה שֶׁהַפַּעַר ''דֵּי גָדוֹל'', לֹא יוּכַל לְהַמְשִׁיךְ לְהִתְיַחֵס בַּכָּבוֹד וּבַיְקָר הָרָאוּי אֲפִלוּ לֹא לְאֵשֶׁת נְעוּרָיו. וּפָשׁוּט הוּא, הֲרֵי צָרִיךְ לִהְיוֹת מַלְאָךְ כְּדֵי לְהִתְגַבֵּר וְלִכְבּשׁ אֶת מִדּוֹתָיו לָתֵת אֶת הָעֵרֶךְ לְאִשְׁתּוֹ בַּאֲשֶׁר הִיא אִשְׁתּוֹ מֵאֲשֶׁר לִדְמֻיּוֹת מַרְהִיבוֹת עַיִן וּמְנַצְנְצוֹת הַשׁוֹבוֹת אֶת לִבּוֹ לִבְגֹד בְּאֵשֶׁת נְעוּרָיו.

וְלִפְעָמִים חוֹשֵׁב אֲנִי וּמִתְפַּלֵא מְאֹד, הָכֵיצַד זוּג חִלוֹנִי שֶׁיֵּשׁ בְּתוֹךְ בֵּיתָם טֶלֶוִיזְיָה, וִידֵיאוֹ, תְּמוּנוֹת תּוֹעֵבָה וְכַדּוֹמֶה יְכוֹלִים לִחְיוֹת תַּחַת קוֹרַת גַג אַחַת, אֵיזֶה סִפּוּק יֵשׁ לְאֶחָד מֵהַשֵׁנִי, וַהֲלֹא כָּל חַיֵּי מִשְׁפַּחְתָּם רַק כְּהַצָגָה בִּלְבַד. לֹא יִתָּכֵן שֶׁיֵּשׁ בֵּינֵיהֶם קֶשֶׁר פְּנִימִי נֶאֱמָן וַאֲמִתִּי, שֶׁהֲרֶי טֶבַע הָאָדָם תָּמִיד לִרְצוֹת חָדָשׁ, טֶבַע הָאָדָם לִרְצוֹת אֶת הַגָנוּב וְאֶת הָאָסוּר, וְלֹא אֶת הַמֻתָּר. מֵהַמֻתָּר לְעוֹלָם לֹא תִּשְׂבַּע נַפְשׁוֹ. וְאִם כֵּן, הָעֵצָה הַיְחִידָה הִיא אַךְ וְרַק לְהִמָנַע בּוֹא בְּמַגָע, בִּרְאִיָּה וּבְעֵסֶק עִם כָּל הַגוֹרֵם לְעוֹרֵר אֶת הַחֵשֶׁק לִרְצוֹת, וְהָכֵיצַד יִתָּכֵן לִחְיוֹת בְּהֶפְקֵרוּת וּמַתִּירָנוּת וְחָפְשִׁיּוּת וְעִם כָּל זֶה לְהִשָׁאֵר זוּג נֶאֱמָן וְאוֹהֵב, וּלְהִתְעַלֵם מֵהַחוּץ וּלְיַקֵר רַק מַה שֶׁיֵּשׁ בִּפְנִים. אָכֵן זוֹ פְּלִיאָה מִמֶנִי, נִשְׂגָבָה עַד מְאֹד !

@ ח. הָאַבְּסוּרְד !!!

הִתְחַתַּנְתָּ אִתִּי - זֶהוּ ! אֲנִי לֹא מַרְשָׁה שֶׁתִּסְתַּכֵּל עַל נָשִׁים אֲחֵרוֹת, זוֹהִי בְּגִידָה ! אֲנִי אֶתְלַבֵּשׁ אֵיךְ שֶׁאֲנִי רוֹצָהּ ! אֲנִי אֲדַבֵּר אֵיךְ שֶׁאֲנִי רוֹצָה ! אֲנִי אֶתְנַהֵג אֵיךְ שֶׁאֲנִי רוֹצָה ! וְעִם כָּל זֶה אַתָּה חַיָּב לְכַבֵּד וּלְהוֹקִיר אֶת אִשְׁתְּךְ !

עַד כָּאן שָׁמַעְנוּ אֶת זַעֲקַת הָאִשָׁה הַזּוֹעֶקֶת מִתּוֹךְ מוּעָקַת לִבָּהּ עַל בַּעְלָהּ הַבּוֹגֵד וְלֹא נֶאֱמָן בַּהֲפִירוֹ הֶסְכֵּמֵי בְּרִית לְאֵשֶׁת נְעוּרָיו.

הַגְמָרָא בְּתַעֲנִית מְסַפֶּרֶת עַל הַצַדִּיק ''אַבָּא חִלְקִיָּה'' שֶׁהָיוּ לוֹ נְהָגִים נִפְלָאִים בַּחֲסִידוּת וּבְיַשְׁרוּת, וּמִשׁוּם כָּךְ תְּפִלָתוֹ הָיְתָה מִתְקַבֶּלֶת. פַּעַם אֵרְעָה עֲצִירַת גְשָׁמִים וּבָאוּ חֲכָמִים לְבַקֵשׁ מִמֶנוּ שֶׁיְּבַקֵשׁ רַחֲמִים מִלִפְנֵי ה' לְהוֹרִיד גֶשֶׁם. הָלַךְ אַבָּא חִלְקִיָּה לְהִתְפַּלֵל - וְלֹא נַעֲנָה. כֵּיוָן שֶׁרָאֲתָה אִשְׁתּוֹ שֶׁתְּפִלַת בַּעְלָהּ לֹא נַעַנְתָה, אָזְרָה כֹּחַ גַם הִיא לְהִתְפַּלֵל, וְהִתְפַּלְלָה בְּרִחוּק מָקוֹם מִמֶנוּ. כְּשֶׁהִתְפַּלְלָה הִיא, נִזְדַּקֵף וְנִרְאָה עָנָן קַל עוֹלֶה מִצַד אִשְׁתּוֹ, מִמֶנוּ הֵחֵלוּ לְהִתְפַּזֵּר עֲנָנִים וְיָרְדוּ גִשְׁמֵי בְּרָכָה. הֵחֵלוּ אֲנָשִׁים מְרַנְנִים מַה כֹּחָהּ שֶׁל אִשְׁתוֹ יוֹתֵר מִמֶנוּ.

וְעַל כָּךְ מְשִׁיבִים, מֶה הָיְתָה צִדְקוּתָהּ שֶׁל אִשָׁה זוֹ - שֶׁכְּשֶׁהָיָה בַּעְלָהּ שָׁב מֵעֲבוֹדָתוֹ מִדֵּי עֶרֶב, הָיְתָה יוֹצֵאת לִקְרָאתוֹ לְבוּשָׁה שָׁנִים וְתַכְשִׁיטִים יְקָרִים וּמְיַפָּה עַצְמָהּ לְפָנָיו כְּדֵי לְהַצִילוֹ שֶׁלֹא יִתֵּן אֶת עֵינָיו בְּאִשָׁה אַחֶרֶת, וְלָכֵן בְּצִדְקוּת זוֹ זָכְתָה שֶׁנַעַנְתָה תְּפִלָתָהּ קֹדֶם לְבַעְלָהּ.

אִם אָכֵן קוֹרֵאת הַגְמָרָא צִדְקוּת לְאִשָׁה שֶׁבְּבֵיתָהּ וּבִפְנֵי בַּעְלָהּ מִתְקַשֶׁטֶת בְּמִכְלוֹל הַתַכְשִׁיטִים שֶׁיֵּשׁ לָהּ בְּכַוָּנָה טְהוֹרָה לְהַצִיל אֶת בַּעְלָהּ מֵחֶמְדַּת נָשִׁים זָרוֹת, הֲרֵי שֶׁרִשְׁעוּת תֵּחָשֵׁב לְאִשָׁה הָעוֹשָׂה לְהֵפֶךְ - שֶׁבְּבֵיתָהּ לוֹבֶשֶׁת חֲלוּקִים מְשֻׁפְשָׁפִים וִישָׁנִים, וּשְׂעָרָהּ מְפֻזָּר וּמְכֹעָר, וּמִטְפַּחַת רֹאשָׁהּ שְׁמוּטָה לָהּ עַל חֲצִי רֹאשָׁהּ, וּפָּנֶיהָ מְעֻוָּתִים וְזוֹעֲפִים, וְהָרְצִינוּת וְהָעֲיֵפוּת נִכָּרִים בְּכָל תְּנוּעָה שֶׁבָּהּ, וְקוֹלָהּ מִתְהַלֵךְ בַּבַּיִת כְּעוֹרֵב וּכִזְאֵב בִּצְעָקוֹת וּבְגַסוּת, וּבְצוּרָה כָּזוֹ מְקַבֶּלֶת הִיא אֶת בַּעְלָהּ בְּבוֹאוֹ מִן הָרְחוֹב הַשָׁטוּף זִמָה, הַפָּרוּץ בִּלְבוּשֵׁי חֲצִיפוּת וּפְרִיצוּת, וּדְרִישָׁתָהּ בְּתֹקֶף: שִׂים עֵינֶיךָ רַק לִדְיוֹקְנִי ! שִׂים אָזְנְךָ רַק לְמוֹצָא דְּבָרַי ! תֵּן חִשְׁקְךָ רַק בִּי ! שִׂים לִבְּךָ רַק לִ'זְמִירוֹתַי''.

הֲלֹא נִתְבּוֹנֵן, אִם רָאֲתָה לְנָכוֹן אֵשֶׁת אַבָּא חִלְקִיָּה לַעֲשׂוֹת מַעֲשֶׂיהָ הַנְבוֹנִים בָּרְחוֹב שֶׁל ''זְמַן הַתַּלְמוּד'', שֶׁהָיָה רְחוֹב כָּשֵׁר וְטָהוֹר נָקִי מִכָּל זֻהֲמָה, הַצְנִיעוּת וְהַטֹהַר הָיוּ בְּכָל פִּנָה, וְעִם כָּל זֶה רָאֲתָה חוֹבָה לִנְהֹג כְּמִנְהָגָהּ כְּדֵי לְהַצִיל אֶת בַּעְלָהּ מִן הַחֵטְא, וְעַל כָּךְ מְשַׁבַּחַת אוֹתָה הַגְמָרָא וּמְצַיֶּנֶת אוֹתָה לְצַדֶּקֶת מֻפְלָאָה שֶׁבִּזְכוּת זֶה בְּכֹחָהּ לְהוֹרִיד גֶשֶׁם לִכְלַל יִשְׂרָאֵל יוֹתֵר מִבַּעְלָהּ, עַל אַחַת כַּמָה וְכַמָה אִשָׁה שֶׁהַיּוֹם תִּנְהַג בְּצוּרָה שֶׁכָּזוֹ תְּהֵא בְּכָךְ חֲסוּדָה וְצַדֶּקֶת בְּכָךְ שֶׁמַצֶלֶת הִיא אֶת בַּעְלָהּ מֵחֲטָאִים חֲמוּרִים וּשְׁכִיחִים רֶגַע רֶגַע. הָכֵיצַד יוּכַל בַּעַל לָשֵׂאת הַנְהָגָה שֶׁכָּזוֹ וְלִרְכּשׁ אֵמוּן בְּאִשְׁתּוֹ אֲשֶׁר רַק בְּצֵאתָהּ לָרְחוֹב לוֹבֶשֶׁת הִיא אֶת מֵיטַב מַלְבּוּשֶׁיהָ הַיְפֵהפֵיִּים וְתַכְשִׁיטֶיהָ הַיְקָרִים, וְגַם אִם אֵין כַּוָּנָתָהּ לְרָעָה - אֶלָא סְתָם כְּדֵי לְהֵרָאוֹת ''נוֹרְמָלִית'' בָּרְחוֹב, עִם כָּל זֶה יִרְאֶה בָּהּ אֶגוֹאִסְטִיּוּת נוֹרָאָה, אוֹהֶבֶת הִיא רַק אֶת עַצְמָהּ, מִמֶנִי דּוֹרֶשֶׁת אֶת מְלֹא הָאַהֲבָה וְהַשִּׂימַת לֵב, וְאִלוּ מִצִדָּהּ אֵין שׁוּם הַקְרָבָה לְכָךְ.

וְאֵין מַה לוֹמַר כְּשֶׁרוֹאֶה הַבַּעַל אֶת הַנְהָגַת אִשְׁתּוֹ זוֹ עִם כַּוָּנָה לֹא טְהוֹרָה, שֶׁרְצוֹנָהּ לְהִתְיַפּוֹת וְלָשֵׂאת חֵן בְּעֵינֵי זָרִים הַחֲשׁוּבִים לָהּ מִבַּעְלָהּ, אֲזַי רוֹאֶה הוּא בָּהּ כְּבוֹגֶדֶת, וְכַמָה לְעַזּוּת פָּנִים תֵּחָשֵׁב כַּאֲשֶׁר תִּדְרשׁ מִבַּעְלָהּ אֶת הַמוּסָרִיּוּת וְהַצִדְקוּת בִּשְׁמִירַת הָעֵינַיִם וְהַמַחֲשָׁבָה בּוֹ בִּזְמַן שֶׁהִיא טוֹמֶנֶת לוֹ מוֹקְשִׁים בְּדַרְכּוֹ.

@ ט. וְדָבַק בְּאִשְׁתּוֹ - גַם עַל חֶשְׁבּוֹן עֲזִיבַת אָבִיו וְאִמוֹ

נֶאֱמַר בַּפָּסוּק: ''עַל כֵּן יַעֲזֹב אִישׁ אֶת אָבִיו וְאֶת אִמוֹ וְדָבַק בְּאִשְׁתּוֹ''. וְיֵשׁ לְהָבִין, בִּשְׁבִיל שֶׁמִתְחַתֵּן אִישׁ עִם אִשָׁה צָרִיךְ לַעֲזֹב אֶת אָבִיו וְאִמוֹ? וַהֲלֹא כַּמָה יֶשְׁנָם שֶׁחַיִּים בְּשָׁלוֹם וּבְאַהֲבָה עִם נְשׁוֹתֵיהֶם מִבְּלִי לַעֲזֹב וְלִנְטשׁ אֶת אֲבִיהֶם וְאִמָם.

אֶלָא, כָּאן בָּא הַפָסוּק לוֹמַר לָנוּ כְּלָל גָדוֹל הַמָצוּי מְאֹד לְהַפְרִיד וּלְסַכְסֵךְ בֵּין בְּנֵי הַזוּג.

פְּעָמִים רַבּוֹת הַבַּעַל רָב עִם אִשְׁתּוֹ, אוֹ לְהֵפֶךְ, לְצֹרֶךְ אָבִיו וְאִמוֹ. כְּגוֹן שֶׁאִשְׁתּוֹ לֹא מִסְתַּדֶּרֶת עִם חֲמוֹתָהּ, וְהַבַּעַל, כֵּיוָן שֶׁאוֹהֵב אֶת אִמוֹ, אֵינוֹ יוֹדֵעַ אֵיךְ לִנְהֹג, וַהֲרֵי הוּא בֵּין הַפַּטִישׁ לַסַדָּן - בֵּין אִמוֹ לְאִשְׁתּוֹ. וְכָאן פּוֹסֶקֶת לָנוּ הַתּוֹרָה, שֶׁבְּמִקְרֶה שֶׁכָּזֶה יַעֲזֹב אִישׁ אֶת אָבִיו וְאֶת אִמוֹ וְדָבַק בְּאִשְׁתּוֹ. גַם אִישׁ הַמְצֻוֶּה עַל כִּבּוּד אָבִיו וְאִמוֹ גַם לְאַחַר נִשּׂוּאָיו, בְּמִקְרֶה שֶׁיִּצְטָרֵךְ לְוַתֵּר עַל חַיֵּי הַשָׁלוֹם עִם אִשְׁתּוֹ - עָלָיו לַעֲזֹב אֶת אָבִיו וְאִמוֹ כְּדֵי לְהַמְשִׁיךְ אֹרַח חַיִּים כָּשֵׁר וְהָגוּן עִם אִשְׁתּוֹ.

וְכַמוּבָן, יֵשׁ לְהִשְׁתַּדֵּל בְּכָל עֹז שֶׁיִּהְיֶה שָׁלוֹם בֵּין הַכַּלָה לַחֲמוֹתָהּ וְחָתָן לְחָמִיו, אוּלָם דְּבָרֵינוּ כַּאֲשֶׁר הַדָּבָר בִּלְתִּי אֶפְשָׁרִי בְּשׁוּם אֹפֶן, וְהַבְּרֵרָה - אוֹ אָבִיו וְאִמוֹ אוֹ אִשְׁתּוֹ, הֲרֵי שֶׁלְאִשְׁתּוֹ חַיָּב לָתֵת עֲדִיפוּת רִאשׁוֹנָה, וּלְהַסְבִּיר לְהוֹרָיו בְּצוּרָה יָפָה וּנְעִימָה אֶת מַעֲשֵׂהוּ לְבִלְתִּי יִפָּגְעוּ מִמֶנוּ, וְיִשְׁתַּדֵּל בְּכָל כֹּחוֹ לְהַמְעִיט אֶת הַמְרִיבָה, וּמֻתָּר אֲפִלוּ לְשַׁנוֹת מֵהָאֱמֶת וְאַף לְשַׁקֵר בִּשְׁבִיל הַשָׁלוֹם.

כַּיּוֹצֵא בָּזֶה, פְעָמִים רַבּוֹת נִגְרָמוֹת מְרִיבוֹת מִסִבּוֹת מִשְׁפַּחְתִּיּוֹת, וְזֹאת מִשׁוּם שֶׁאֵין נוֹהֲגִים בְּסֵדֶר הָעֲדִיפֻיּוֹת הַנָכוֹן. כְּשֶׁמְבִינִים שֶׁהַתּוֹרָה קָבְעָה סֵדֶר עֲדִיפוּת לְחַיֵּי הַזּוּג בְּשָׁלוֹם וּבְשַׁלְוָה עַל פְּנֵי הַשָׁלוֹם עִם בְּנֵי הַמִשְׁפָּחָה, כּוֹלֵל הוֹרִים, הֲרֵי שֶׁאָז לֹא יֵהָרְסוּ חַיֵּי הַזּוּג, וּבְסוֹפוֹ שֶׁל דָּבָר יִסְתַּדְּרוּ גַם עִנְיְנֵי הַמִשְׁפָּחוֹת. שֶׁהֲרֵי בֵּן וּבַת עִם הוֹרֵיהֶם יִסְתַּדְּרוּ אֵי פַּעַם, וְהַרְבֵּה יֵשׁ לַחֲשׁשׁ בְּפֵרוּד חַיֵּי הַזּוּג מֵאֲשֶׁר לְהִסְתַּכֵּן בְּפֵרוּד בֵּן מֵהוֹרָיו, שֶׁסַכָּנָה זוֹ כִּמְעַט וְלֹא מְצוּיָה כְּמוֹ שֶׁמְצוּיָה סַכָּנַת פֵּרוּד בֵּין הַזּוּג. וְלָכֵן, לַחֲשָׁשׁ שֶׁל פֵּרוּד חַיֵּי הַזּוּג יֵשׁ לָתֵת אֶת מִשְׁנֵה הַזְּהִירוּת מִבְּלִי לְהִתְחַשֵׁב בְּשׁוּם חֶשְׁבּוֹן מִשְׁפַּחְתִּי אַחֵר.

@ י. לֹא לְעָרֵב מִשְׁפָחָה

כְּלָל גָדוֹל אָמְרוּ בְּנוֹשֵׂא ''שְׁלוֹם הַבַּיִת'', וְהוּא - לֹא לְעָרֵב בְּנֵי מִשְׁפָּחָה. וְגַם כְּלָל זֶה אֶפְשָׁר לְהַעֲמִיס עַל אַזְהָרַת הַפָּסוּק ''עַל כֵּן יַעֲזֹב אִישׁ אֶת אָבִיו וְאֶת אִמוֹ'' - מִלְעָרְבָם בְּוִכּוּחֵי אִשְׁתּוֹ, ''וְדָבַק בְּאִשְׁתּוֹ'' - לְסַדֵּר אֶת עִנְיְנֵי מְרִיבוֹתֵיהֶם בֵּינֵיהֶם דַּוְקָא, וְזָר לֹא יִקְרַב אֲלֵיהֶם. וְהַסִבָּה לְכָךְ פְּשׁוּטָה, כְּשֶׁבֵּן מִתְיָעֵץ עִם אָבִיו וְאִמוֹ עַל מַעֲלָלֶיהָ שֶׁל אִשְׁתּוֹ, הֲרֵי נוֹגְעִים הֵמָה בַּדָּבָר, וְאִם כֵּן, דִּינָם כְּדִין הַמְשֻׁחָד, וַהֲדַעְתָּם דַּעַת אֱמֶת?! מִשְׁפָּטָם מִשְׁפַּט אֱמֶת?! הֲלֹא רַק יַהַרְסוּ לוֹ אֶת הַשָׁלוֹם, בְּכָךְ שֶׁיַּצְדִּיקוּ אֶת בְּנָם, בֵּין עִם הַצֶדֶק אִתּוֹ בֵּין עִם לָאו. וְכֵן בַּת הַמְשִׂיחָה אֶת רִיבָהּ לְאִמָהּ וּלְאָבִיהָ, לְאַחֶיהָ וּלְאַחְיוֹתֶיהָ, וְכִי יַעֲלֶה עַל הַדַּעַת שֶׁיַּרְשִׁיעוּ אוֹתָהּ?! הֲלֹא מֵאַהֲבָתָם וְרַחֲמָנוּתָם יַכְרִיזוּ מִלְחָמָה עַל הַצַד הַשֵׁנִי הַגַם שֶׁהַצֶדֶק עִמוֹ, וּשְׁנֵי בְּנֵי אוֹתָם מִשְׁפָּחוֹת יִנְהֲגוּ כִּ''שְׁבָטִים'' הַמְצוּיִים אֵצֶל הָעַרְבִים הַנִלְחָמִים לְמַעַן כְּבוֹד הַמִשְׁפָּחָה אֵלוּ עִם אֵלוּ.

וּלְדַאֲבוֹנֵנוּ אֵין מִסְפָּר לַזּוּגוֹת שֶׁהִתְגָרְשׁוּ רַק מִסִבַּת הִתְעָרְבוּת בְּנֵי הַמִשְׁפָּחָה. וּבְשֵׁם גָדוֹל אֶחָד, כִּי לְמַעְלָה מִשְׁמוֹנִים אָחוּז מֵהַגֵרוּשִׁים נִגְרָמִים מֵהִתְעָרְבוּת הַמִשְׁפָּחוֹת. וּבָרוּר, שֶׁאִלוּ הָיוּ הַהוֹרִים נְבוֹנִים וּמִתְעַקְשִׁים לִמָנַע מִלְהִתְעָרֵב, וּבְתֹקֶף הָיוּ דּוֹרְשִׁים מֵהַזּוּג לְהִסְתַּדֵּר בְּעַצְמָם וְהָיוּ כּוֹבְשִׁים רַחֲמָנוּתָם בִּשְׁעַת כַּעֲסָם, מִסְפָר לֹא מְבֻטָּל שֶׁל גֵרוּשִׁים הָיָה נִפְחָת מִמַה שֶׁהִנוֹ הַיּוֹם. וְכָךְ שָׁמַעְנוּ שֶׁהָיוּ נוֹהֲגִים בְּדוֹרוֹת קוֹדְמִים, שֶׁהָיוּ חֲכָמִים יוֹתֵר, שֶׁכַּאֲשֶׁר הָיְתָה מְרִיבָה בֵּין בְּנֵי זוּג, לֹא הָיוּ מְקַבְּלִים אוֹתָם לְבֵיתָם וּמְחַזְּקִים אֶת הַמַחֲלֹקֶת, אֶלָא שׁוֹלְחִים אוֹתָם לְבֵיתָם לְעוֹד נִסָיוֹן וְעוֹד נִסָיוֹן, עַד שֶׁבְּרֹב הַמִקְרִים הָיוּ מִסְתַּדְּרִים לְבַד וְהַשָׁלוֹם הָיָה שָׁב לְבֵיתָם. לְכֵן, כַּמָה יַשְׂכִּילוּ בְּנֵי הַזּוּג אִם יְקַבְּלוּ עַל עַצְמָם בְּמֻסְכָּמוּת מְפֹרֶשֶׁת וּבַהֲבָנָה מְלֵאָה שֶׁבְּשׁוּם אֹפֶן לֹא יְעָרְבוּ אַף אֶחָד מִבְּנֵי מִשְׁפַּחְתָּם בְּשׁוּם נוֹשֵׂא מְרִיבוֹתֵיהֶם, וְיִקְחוּ אֶת הַמִשְׁפָּט לִידֵיהֶם, אוֹ בִּשְׁעַת הַצֹרֶךְ - לְצַד שְׁלִישִׁי שֶׁאֵין לוֹ שׁוּם נְגִיעָה בַּדָּבָר, וְהַכּל בְּסוֹדִיּוּת וּבְנֶאֱמָנוּת אֶחָד לַשֵׁנִי.

וּבָזֶה בְּנָקֵל תָּשׁוּב הָאַהֲבָה וְהָאֵמוּן הַהֲדָדִי בֵּין בְּנֵי הַזוּג, בְּכָךְ שֶׁרוֹאֶה כָּל צַד כַּמָה יָקָר וְנַעֲלֶה הוּא בְּעֵינֵי בֶּן זוּגוֹ, עַד שֶׁאֲפִלוּ בִּשְׁעַת כַּעַס וּמְרִיבָה מִתְאַפֵּק הוּא מִלָשׂוּחַ אֶת צַעֲרוֹ לִקְרוֹבָיו וְלִבְנֵי מִשְׁפַּחְתּוֹ, בִּהְיוֹתוֹ נוֹתֵן אֶת הָעֲדִיפוּת לְחַיֵּי הַזוּגִיּוּת, וּבְקִוּוּי וְצִפִּיָּה.

לְהֶסְדֵּר שָׁלוֹם מַמְתִּין הוּא בְּסַבְלָנוּת וְעוֹצֵר עַצְמוֹ מִלְשַׁתֵּף אֶת קְרוֹבָיו וּבְנֵי מִשְׁפַּחְתּוֹ - עִם כָּל אַהֲבָתוֹ אֲלֵיהֶם, כִּי רוֹאֶה חֲשִׁיבוּת בְּבֶן זוּגוֹ וּבְעֵרֶךְ הַשָׁלוֹם אִתּוֹ הַרְבֵּה יוֹתֵר מֵאֲשֶׁר לְהִשְׁתַּפֵּךְ וְלִפְרֹק אֶת סִבְלוֹ בְּקֶרֶב מִשְׁפַּחְתּוֹ מֵחֲשָׁשׁ שֶׁיֵהָרֵס הַשָׁלוֹם עַל יָדָם. אִם כֵּן, הֲרֵי שֶׁחָשׁוּב לוֹ הַשָׁלוֹם עִם בֶּן זוּגוֹ יוֹתֵר מֵאֲשֶׁר לִפְרֹק סֶבֶל שֶׁיַּעֲלֶה לוֹ בִּמְחִיר הֶפְסֵד הַשָׁלוֹם.

וּמְסַפֵּר הָרַב זִילְבֶּרְשְׁטֵיין שְׁלִיטָ''א (טובךָ יביעו), שֶׁפַּעַם נִזְדַּמֵן לוֹ לִרְאוֹת וְלִשְׁמֹעַ מִקְרֶה שֶׁאִמָא הֵסִיתָה אֶת בִּתָּהּ נֶגֶד בַּעְלָהּ. נִגַשׁ הָרַב לַבַּת וְאָמַר לָהּ: ''אִם אַתְּ רוֹצָה לְקַיֵּם מִצְוַת עֲשֵׂה מֵהַתּוֹרָה, אֲזַי, כְּשֶׁאִמֵךְ תָּבוֹא אֵלַיִךְ לַהֲסִיתֵךְ נֶגֶד בַּעְלֵךְ, סִגְרִי לָהּ אֶת הַדֶּלֶת בְּפָנֶיהָ. אִמֵךְ דּוֹמָה בְּמַעֲשֶׂיהָ לְקֹרַח וַעֲדָתוֹ''.

@ יא. הָאִשָׁה נוֹעָדָה לְעֵזֶר וְלֹא לְתוֹכָחָה

אָמַר רַבִּי עֲקִיבָא: אֵין בְּיָמֵינוּ מִי שֶׁיּוֹדֵעַ לְהוֹכִיחַ. כְּבָר בִּזְמַנוֹ הִתְאוֹנֵן רַבִּי עֲקִיבָא עַל חֹסֶר אֻמָנוּת הַתּוֹכָחָה, וְעַל אַחַת כַּמָה וְכַמָה הַיּוֹם, וְעַל אַחַת כַּמָה וְכַמָה תּוֹכַחַת אִשָׁה לְבַעְלָהּ.

אִשָׁה צְרִיכָה לָדַעַת: בַּעַל לֹא אוֹהֵב תּוֹכָחוֹת מֵאִשְׁתּוֹ. הַרְבֵּה סִבּוֹת לְכָךְ, וּנְצַיֵּן אַחַת מֵהֶן.

אָדָם אוֹהֵב לִשְׁמֹעַ תּוֹכָחָה מִנָאֶה דּוֹרֵשׁ וְנָאֶה מְקַיֵּם. וּבְכֵן, לֹא שֶׁהָאִשָׁה אֵינָהּ נָאֶה מְקַיֶּמֶת, אֶלָא שֶׁלָרֹב, סוּגֵי תּוֹכְחוֹת הָאִשָׁה אֶת בַּעְלָהּ הֵם בִּדְבָרִים שֶׁלֹא שַׁיָּךְ שֶׁתְּקַיְּמֵם, כְּגוֹן לַהֲרִיצוֹ לְשִׁעוּר תּוֹרָה, תְּפִלָה בְּצִבּוּר, נְתִינַת צְדָקָה, הַשְׁכָּמַת הַבֹּקֶר, שְׁמִירַת הָעֵינַיִם וְכַדּוֹמֶה. דְּרִישׁוֹת אֵלוּ מְקוֹמְמוֹת אֶת הַבַּעַל, בְּאָמְרוֹ: זֹאת הָאִשָׁה יוֹדַעַת לִדְרשׁ וְלִתְקֹף בִּדְבָרִים שֶׁאֵין לָהּ נִסָיוֹן בָּהֶם כְּלָל, וְאֵינָהּ יוֹדַעַת כְּלָל אֶת קְשִׁי הַנִסָיוֹן שֶׁבְּקִיּוּם הַדְּבָרִים לְמַעֲשֶׂה. וְאֵיךְ יִסְבּל אוֹתוֹ בַּעַל לִשְׁמֹעַ דִּבְרֵי תּוֹכָחָה עַל דְּבָרִים שֶׁאֵין אִשְׁתּוֹ שַׁיֶּכֶת בָּהֶם, בּוֹ בַּזְּמן שֶׁבִּדְבָרִים שֶׁהִיא כֵּן שַׁיֶּכֶת בָּהֶם אֵינָהּ מֻשְׁלֶמֶת בְּעַצְמָהּ. אֵין סָפֵק שֶׁדָּבָר זֶה מְאֹד מְקוֹמֵם וּמַמְרִיד לִשְׁמֹעַ דִּבְרֵי תּוֹכָחָה, וּבִפְרָט שֶׁנֶאֱמָרִים בְּלָשׁוֹן תַּקִיפָה וְנֻדְנִיקִית מִצַד אֶחָד שֶׁאֵינוֹ מֵבִין כְּלָל אֶת טִרְדוֹתָיו וּקְשָׁיָיו שֶׁל הַצַד הַשֵׁנִי.

וּבְכֵן, מָה הָעֵצָה כְּשֶׁאִשָׁה רוֹצָה שֶׁבַּעְלָהּ יִתְקַדֵּם בְּרוּחָנִיּוּת אוֹ בְּכָל דָּבָר אַחֵר? לְהִתְנַהֵג בְּאִפּוּק רַב וּלְטַפְטֵף בְּנֹעַם וּבַעֲדִינוּת, וְגַם זֶה בִּשְׁעוֹת רָצוֹן, כְּשֶׁהַבַּעַל רָגוּעַ וּבְמַצַב רוּחַ טוֹב, וְלֹא בִּשְׁעַת קַלְקָלָתוֹ, וּבְמַצָב שֶׁכָּזֶה תַּבִּיעַ אֶת מֹרַת רוּחָהּ בְּלָשׁוֹן רַכָּה וּבְתַחֲנוּנִים. וְאִם תִּרְאֶה שֶׁכָּל דְּבָרֶיהָ לְלֹא הוֹעִיל וּמַצַב בַּעְלָהּ חָמוּר וּמְסֻכָּן וְעָלוּל לְהִדַּרְדֵּר, יְכוֹלָה הִיא לְהִתְקַשֵׁר לְרַבּוֹ שֶׁל בַּעְלָהּ, אוֹ לְחָבֵר טוֹב וִירֵא שָׁמַיִם שֶׁיֵּשׁ לְבַעְלָהּ בְּאוֹתוֹ אֵזוֹר מְגוּרֶיהָ, וּלְהַסְבִּיר לוֹ אֶת מַצַב בַּעְלָהּ, וּלְבַקֵשׁ מִמֶנוּ שֶׁיּוֹעִיל בְּטוּבוֹ לְחַזֵּק אֶת הַבַּעַל, וּבְאֹפֶן כָּזֶה תְּקַיֵּם מִצְוַת תּוֹכָחָה לְבַעְלָהּ.

@ יב. אֵין לָאִשָׁה לְהִתְעָרֵב בְּאָפְנֵי עֲבוֹדַת ה' שֶׁל בַּעְלָה

סִפוּר נִפְלָא רָאִיתִי בְּסֵפֶר ''נַחֲלַת צְבִי'' הַמָלֵא מֶסֶר בְּהַנְהָגַת אִשָׁה בְּיַחַס לַעֲבוֹדַת ה' שֶׁל בַּעְלָהּ. אַבְרֵךְ צָעִיר לְיָמִים בָּא לְהַגָאוֹן הַצַדִּיק ר' משֶׁה אַהֲרֹן שְׁטֶרְן זַצַ''ל, מַשְׁגִיחַ יְשִׁיבַת קָמֵנִיץ בִּירוּשָׁלַיִם, שֶׁמִזְּמַן הַנִשּׂוּאִין בֵּיתוֹ הוֹפֵךְ לִהְיוֹת כִּמְדוּרַת אֵשׁ, וְזֹאת מִכֵּיוָן שֶׁבַּלַיְלָה לוֹמֵד מִשְׁנָה בְּרוּרָה, וְאִשְׁתּוֹ בָּאָה בְּטַעֲנָה שֶׁלֹא לָזֶה צִפְּתָה מִמֶנוּ, אֶלָא שֶׁיִּלְמַד בְּעִיּוּן. הָאַבְרֵךְ טָעַן בִּפְנֵי ר' משֶׁה אַהֲרֹן, מִכֵּיוָן שֶׁכָּל הַיּוֹם הוּא לוֹמֵד בְּעִיּוּן, הֲרֵי בַּלַיְלָה רוֹצֶה לְבָרֵר וְלָדַעַת הֲלָכָה, וְהָאִשָׁה בְּשֶׁלָהּ - לֹא לָזֶה נִתְכַּוַּנְתִּי, עַד שֶׁכִּמְעַט וְהַבַּיִת חָרַב בְּגִין זֶה. רַבִּי משֶׁה אַהֲרֹן חָשַׁב לְתֻמוֹ, שֶׁבְּשִׂיחָה אַחַת עִם הָאִשָׁה יִפְתֹּר הַבְּעָיָה, וּפָנָה לְבֵיתָהּ וְהִסְבִּיר לָהּ מַעֲלַת לִמוּד הַהֲלָכָה - אַךְ הִיא בְּשֶׁלָהּ: ''רַבִּי, לֹא לָזֶה הִתְכַּוַּנְתִּי !'' ר' משֶׁה אַהֲרֹן נִדְהַם מִדְּבָרֶיהָ, וְלֹא מָצָא דֶּרֶךְ אֵיךְ לְהַשְׁכִּין שְׁלוֹם בַּיִת.

לְאַחַר זְמַן קָצָר פָּגַשׁ ר' משֶׁה אַהֲרֹן אֶת מָרָן הָרַב שַׁךְ שְׁלִיטָ''א וְסִפֵּר לוֹ עַל הַבְּעָיָה. אָמַר לוֹ הָרַב שַׁךְ: תִּשְׁלַח אוֹתָהּ אֵלַי, וְאִם תּוּכַל - תָּבוֹאוּ גַם אַתֶּם. מִיָּד חָזַר וּבָא לְבֵיתָהּ וְאָמַר לָהּ שֶׁהָרַב שַׁךְ קוֹרֵא לָהּ. נִבְהֲלָה הָאִשָׁה, וְסִכְּמוּ בֵּינֵיהֶם לָבוֹא לְבֵית הָרַב שַׁךְ שְׁלִיטָ''א. כְּשֶׁהִגִיעַ רַבִּי משֶׁה אַהֲרֹן עִם הָאִשָׁה לְבֵית הָרַב שַׁךְ, הָיָה הַבַּיִת מָלֵא אֲנָשִׁים. רַבִּי משֶׁה אַהֲרֹן מָסַר לַמְשַׁמֵשׁ בַּקֹדֶשׁ שֶׁהוּא הִגִיעַ עַל פִּי בַּקָשַׁת מָרָן שְׁלִיטָ''א. מִיָּד נִכְנַס הַמְשַׁמֵשׁ לְהָרַב שַׁךְ, וְצִוָּה הָרַב שֶׁמִיָּד יַכְנִיסוּ אוֹתָם.

כְּשֶׁיָּשְׁבוּ לִפְנֵי מָרָן שְׁלִיטָ''א, צִוָּה לִמְשַׁמְשׁוֹ לְהַכְנִיס עוּגָה מֵהַמִטְבָּח, וְצִוָּה עַל הָאִשָׁה לְאָכְלָהּ. הָאִשָׁה הִרְגִישָׁה שֶׁנֶחְנֶקֶת בְּעַצְמָהּ בָּאֲכִילָה, וּכְשֶׁגָמְרָה אֶת פְּרוּסַת הָעוּגָה, צִוָּה הָרַב שַׁךְ לִמְשַׁמְשׁוֹ בַּקֹדֶשׁ לְהָבִיא פְּרוּסַת עוּגָה נוֹסֶפֶת מִסוּג אַחֵר, וְאָמַר לָהּ לֶאֱכל גַם מֵעוּגָה זוֹ. הַדָּבָר הָיָה פֶּלֶא - מָה רוֹצֶה הָרַב מֵהָעוּגָה. כַּאֲשֶׁר סִיְּמָה אֲכִילַת פְּרוּסָה זוֹ, שְׁאָלָהּ הָרַב שַׁךְ שְׁלִיטָ''א מַה הַהֶבְדֵּל בֵּין עוּגָה זוֹ לְעוּגָה זוֹ. הָאִשָׁה לֹא הֵבִינָה הַשְׁאֵלָה...

אָמַר לָהּ הָרַב: ''בְּתוֹרַת אִשָׁה, מַה נִרְאֶה לָךְ, אֵיזֶה חֳמָרִים הִכְנִיסוּ בְּעוּגָה זוֹ וְאֵיזֶה בְּעוּגָה זוֹ?'' הָאִשָׁה הִרְגִישָׁה שֶׁנִפְתַּח הַקֶבֶר תַּחְתֶּיהָ, וְאָמְרָה: ''חוֹשְׁבַנִי שֶׁבְּזוֹ יֵשׁ יוֹתֵר קָקָאוֹ וּבְזוֹ יֵשׁ יוֹתֵר סֻכָּר... '' עוֹדְדָהּ הָרַב שַׁךְ: ''טוֹב, טוֹב... מָה עוֹד יֵשׁ שִׁנוּיִים?'' וְכָךְ שָׁאַל אוֹתָהּ שְׁאֵלוֹת שׁוֹנוֹת וּמְשֻׁנוֹת אוֹדוֹת הָעוּגָה. לְאַחַר שֶׁעָנְתָה לוֹ עַל הַשְׁאֵלוֹת, סִיֵּם: ''אֲנִי רוֹאֶה שֶׁאַתְּ מְבִינָה הֵיטֵב בַּאֲפִיָּה. חִזְרִי לְבֵיתֵךְ, וְכָל רֹאשֵׁךְ תַּכְנִיסִי בַּאֲפִיָּה וּבִשׁוּל. יוֹתֵר אֵין לָךְ מַה לְדַבֵּר אוֹדוֹת לִמוּד בַּעְלֵךְ. '' פָּנֶיהָ שֶׁל הָאִשָׁה חָפוּ, אַךְ הִרְגִישָׁה פִּתְאוֹם שֶׁהָאֱמֶת עִם מָרָן שְׁלִיטָ''א, וּמֵאָז נֶהֶפְכוּ חַיֵּיהֶם לִשְׁלֵוִים וּשְׁקֵטִים.

@ יג. כְּדַאי לִתְרוֹם רַבּוֹת לְמַעַן שְׁלוֹם הַבַּיִת לְשֵׁם דְּוּגְמָה אִישִׁית

גְדוֹלֵי הַמֻמְחִים בְּחִנוּךְ, כֻּלָם פֶּה אֶחָד עוֹנִים וְאוֹמְרִים שֶׁאֵין חִנוּךְ כְּחִנוּךְ דְּגְמָה אִישִׁית שֶׁל הַהוֹרִים הַנוֹהֲגִים כַּשׁוּרָה בַּאֲצִילוּת.

הַנֶפֶשׁ. הַיֶּלֶד - עַל אַף גִילוֹ הָרַךְ - נָחוֹן הוּא בְּעֵינָא פְּקִיחָא לְהִתְחַקוֹת עַל דַּרְכֵיהֶם שֶׁל הוֹרָיו. יֶלֶד הָרוֹאֶה שֶׁכָּל שִׂיחָם וְשִׂיגָם שֶׁל הוֹרָיו בְּעִנְיְנֵי יִרְאַת שָׁמַיִם, תּוֹרָה, חֶסֶד, עֲנָוָה, וִתּוּר, דִּבּוּר בְּלָשׁוֹן רַכָּה, הֶאָרַת פָּנִים זֶה לָזֶה - אֵין חִנוּךְ בָּעוֹלָם שֶׁיַּזְרִים לְנֶפֶשׁ הַיֶּלֶד נְהָגִים אֵלוּ כְּמוֹ ''דֻּגְמָא חָיָה'' זוֹ, שֶׁרוֹאֶה הוּא בְּמוֹ עֵינָיו אֶת הוֹרָיו, שֶׁאִתָּם הוּא מִתְגוֹרֵר כָּל שְׁעוֹת הַיּוֹם וְהַלַיְלָה. שׁוּם חִנוּךְ בָּעוֹלָם לֹא יִשְׁוֶה לְחִנוּךְ שֶׁכָּזֶה, וְהוֹרָיו מַצְלִיחִים בַּחִנוּךְ הַטּוֹב בְּיוֹתֵר בְּלִי עָמָל וּבְלִי טֹרַח, בְּדְגְמָה אִישִׁית בִּלְבַד, כָּךְ שֶׁרַק מִסִבָּה זוֹ. כְּדַאי וּכְדַאי לְהִתְמוֹדֵד עִם הַבְּעָיוֹת הַקְטַנוֹת שֶׁל שְׁלוֹם הַבַּיִת וְלַחְסֹךְ אֶת הַבְּעָיוֹת הַגְדוֹלוֹת שֶׁל חִנוּךְ יְלָדִים.

וּמְסֻפָּר, שֶׁכְּשֶׁהִשְׁתַּחְרֵר אַחַד הַיְּהוּדִים הַמְפֻרְסָמִים מִן הַכֶּלֶא הָרוּסִי, בּוֹ סָבַל יִסוּרִים אֲיֻמִים, שְׁאָלוּהוּ כָּל הָעִתּוֹנָאִים: אֵיךְ הֶחֱזַקְתָּ מַעֲמָד בְּמַצָבִים שֶׁגְדוֹלִים וְטוֹבִים מִמְךְ לֹא הֶחֱזִיקוּ בּוֹ אֲפִלוּ זְמַן קָצָר?

הַתְּשׁוּבָה שֶׁהָיְתָה בְּפִיו מְלַמֶדֶת אוֹתָנוּ לֶקַח עָצוּם. וְכָךְ אָמַר: ''הַחִזוּק הַיָּחִיד שֶׁהֶעֱנִיק לִי אֶת הָאֶפְשָׁרוּת לְהִתְגַבֵּר עַל כָּל הַמִכְשׁוֹלִים הָיָה, שֶׁמֵעוֹלָם לֹא רָאִיתִי אֶת הוֹרַי כּוֹעֲסִים הָאֶחָד עַל הַשֵׁנִי. כָּל יְמֵיהֶם הִתְיַחֲסוּ זֶה לָזוֹ בְּנַחַת וּמִתּוֹךְ קִרְבַת הַדַּעַת, וְכָל אֶחָד סִיַּע לְזוּלָתוֹ בְּכָל מַה שֶׁאֶפְשָׁר, וְכָךְ הִתְגַבְּרוּ הֵם עַצְמָם עַל כָּל נִסְיוֹנוֹת הַחַיִּים בְּהַצְלָחָה... ''

וְאֶפְשָׁר לִלְמֹד מִכָּאן עַד כַּמָה מַשְׁפִּיעָה הִתְנַהֲגוּת הַהוֹרִים עַל יַלְדֵיהֶם, עַד שֶׁגַם בֵּן כָּזֶה, שֶׁיָּשַׁב שָׁנִים רַבּוֹת בַּכֶּלֶא, יָכוֹל הָיָה לִשְׁאֹב עִדּוּד וְחִזּוּק כֹּה מֻפְלָאִים בִּגְלַל שֶׁלֹא רָאָה אֶת הוֹרָיו צוֹעֲקִים אֶחָד עַל הַשֵׁנִי, לֹא רָאָם סוֹתְרִים זֶה אֶת זֶה בְּדִבְרֵיהֶם, וּבְכָךְ קִבֵּל חִסוּן נַפְשִׁי.

@ יד. אין זו ''חסידות'' אלא ''חסרות'' (לשון השלה''ק)

אֵין לְתָאֵר עַד כַּמָה נִלְחָם הַיֵּצֶר לַהֲרֹס אֶת שְׁלוֹם הַבַּיִת, וְזֹאת בְּיָדְעוֹ כִּי אִישׁ וְאִשָׁה שֶׁזָכוּ שְׁכִינָה בֵּינֵיהֶם, וְאֶת זֹאת אֵינוֹ יָכוֹל לִסְבּל, כִּי מַעְדִּיף הוּא לִשְׁכֹּן בֵּינֵיהֶם, וְלָכֵן בְּכָל כֹּחוֹ מְנַסֶה לְסַלֵק אֶת הַשְׁכִינָה מִבֵּינֵיהֶם וְלִכְבּשׁ אֶת מְקוֹמָהּ.

וְיֵצֶר הָרָע אֵינוֹ בּוֹחֵל גַם מִלָבוֹא בְּדֶרֶךְ חֲסִידוּת יְתֵירָה, דְּהַיְנוּ, לְהַחְשִׁיק אֶת הָאִשָׁה בַּאֲמִירַת תְּהִלִים בְּמֶשֶׁךְ כַּמָה מִשְׁעוֹת הַיּוֹם, לְהַאֲרִיךְ בִּתְפִלָה, לָצֵאת מֵהַבַּיִת לְמַעֲשֵׂה חֶסֶד, וּבְכָךְ הַבַּיִת מֻזְנָח ֹ לְלֹא אֲרוּחוֹת מְסֻדָּרוֹת, לְלֹא נִקָיוֹן וּכְבִיסָה, הַיְלָדִים מֻזְנָחִים לְלֹא טִפּוּל מָסוּר וְחַם, וְהָאִמָא שָׂשָׂה וּשְׂמֵחָה עַל רִבּוּי מִצְווֹתֶיהָ וּמַעֲשֶׂיהָ הַטּוֹבִים. הַבַּעַל חוֹזֵר מֵעֲבוֹדָתוֹ עֲדֵי עָרֶב וְרוֹאֶה אֶת הַבָּלָגָן שֶׁבַּבַּיִת, וְאֵשׁ הַמַחֲלֹקֶת מֵחֵלָה לִבְעֹר בְּבַיִת ''קָדוֹשׁ'' זֶה, הַמָלֵא בְּמִצְווֹת וּמַעֲשִׂים טוֹבִים.

וּבְכֵן, כַּמָה לֹא הִשְׂכִּילָה אִשָׁה שֶׁכָּזוֹ בְּמַעֲשֶׂיהָ, בְּחָשְׁבָה שֶׁאֶת הַמִצְווֹת אֶפְשָׁר לִמְצֹא רַק מִחוּץ לַבַּיִת, וְאֵינָהּ מְבִינָה, שֶׁכָּל תְּנוּעָה וּתְנוּעָה בְּנִקְיוֹן הַבַּיִת, בְּסִדּוּר הַבַּיִת, בִּכְבִיסָה, בְּבִשׁוּל, בְּחִנוּךְ וְטִפּוּל מָסוּר לַיְלָדִים אֵין עָרוֹךְ לְמִצְוָה זוֹ.

שֶׁהֲרֵי בִּמְנִיעַת הַמַחֲלֹקֶת וְרִבּוּי הַשָׁלוֹם תַּשְׁרֶה אֶת הַשְׁכִינָה בַּבַּיִת וְתִזְכֶּה לְבָנִים תַּלְמִידֵי חֲכָמִים, וּמַה יִּשְׁוֶה לְיוֹתֵר מִזֶּה? וְלָכֵן אֵין זוֹ [[חֲסִידוּת]] אֶלָא [[חֲסֵרוּת]].

וּמְסֻפָר עַל הָרַב רַבִּי יְשַׁעְיָה מֻשְׁקָט, רַבָּהּ שֶׁל פְּרָאג, שֶׁהָיְתָה לוֹ אִשָׁה רָעָה שֶׁמֵרְרָה לוֹ אֶת הַחַיִּים, וּבְנוֹסָף לְכָךְ הָיְתָה ''צַדֶּקֶת'' לְהַפְלִיא. וְהָיָה רַבִּי יְשַׁעְיָה אוֹמֵר, שֶׁזוֹהִי כַּוָּנַת חֲזַ''ל שֶׁאָמְרוּ בַּגְמָרָא (יבמות סג) עַל הַפָּסוּק: ''אֶעֱשֶׂה לוֹ עֵזֶר כְּנֶגְדּוֹ'', וְאָמַר רַבִּי אֱלִיעֶזֶר: זָכָה - עוֹזַרְתּוֹ, לֹא זָכָה - כְּנֶגְדּוֹ. וְהַיְנוּ, אִם זָכָה הַבַּעַל וּמָצָא אִשָׁה טוֹבָה - נַעֲשֵׂית עֵזֶר לַבַּעַל. הוּא יוֹשֵׁב וְלוֹמֵד - וְהִיא מַגִישָׁה לוֹ כּוֹס תֵּה, קָפֶה, וְכַיּוֹצֵא. הוּא מִתְפַּלֵל - וְהִיא מְכִינָה לוֹ אֲרוּחָה. אוּלָם אִם אֵינוֹ זוֹכֶה - תִּהְיֶה כְּנֶגְדּוֹ, מִתְנַגֶדֶת וּמִתְחָרָה עִמוֹ. הוּא מִתְפַּלֵל בְּפִנָה אַחַת - וְהִיא בַּשְׁנִיָּה, הוּא לוֹמֵד תְּהִלִים - וְהִיא מַעֲמָדוֹת, הוּא לוֹמֵד גְמָרָא - וְהִיא בְּסֵפֶר ''מְנוֹרַת הַמָאוֹר''. סִיֵּם רַבִּי יְשַׁעְיָה וְאָמַר: רַע וָמַר לְבַעַל אִם אִשְׁתּוֹ מְרֻשַׁעַת, אֲבָל שִׁבְעָתַיִם רַע וָמַר לוֹ. כְּשֶׁהִיא ''מִרְשַׁעַת אֲדוּקָה''.

וְשׁוּב רָאִיתִי לְהַגָאוֹן רַבִּי דָּוִד אַבּוּדְרְהָם זַ''ל שֶׁכָּתַב בְּדִינֵי סֵדֶר תְּפִלוֹת שֶׁל חוֹל (דף י), וְזֶה לְשׁוֹנוֹ: וְהַטַּעַם שֶׁנִפְטְרוּ הַנָשִׁים מִמִצְווֹת עֲשֵׂה שֶׁהַזְּמן גְרָמָא, לְפִי שֶׁהָאִשָׁה מְשֻׁעְבֶּדֶת לְבַעְלָהּ לַעֲשׂוֹת צְרָכָיו, וְאִם הָיְתָה מְחֻיֶּבֶת בְּמִצְוֹת עֲשֵׂה שֶׁהַזְּמן גְרָמָא, אֶפְשָׁר שֶׁבִּשְׁעַת עֲשִׂיַּת הַמִצְוָה יְצַוֶּה אוֹתָהּ הַבַּעַל לַעֲשׂוֹת מִצְוָתוֹ, וְתַנִיחַ מִצְוַת הַבּוֹרֵא - אוֹי לָהּ מִיּוֹצְרָהּ ! לְפִיכָךְ פְּטָרָהּ הַבּוֹרֵא מִמִצְווֹתָיו, כְּדֵי לִהְיוֹת לָה שָׁלוֹם עִם בַּעְלָהּ, עַיֵּן שָׁם.

@ טו. קמצנות - הרס שלום הבית

בָּתִּים רַבִּים נֶחְרְבוּ בִּגְלָל מִדַּת ''הַקַמְצָנוּת''. הַקַמְצָנוּת מִדָּה רָעָה הִיא. וְגַם מֵרֵיחַ הַטֻמְאָה יֵשׁ בָּהּ, כַּמְבֹאָר בַּזּוֹהַר הַקָדוֹשׁ. שֶׁיֵּשׁ מַלְאָךְ לִקְמֹץ יְדֵיהֶם שֶׁל בְּנֵי אָדָם וּלְהַקְשׁוֹת עֲלֵיהֶם הוֹצָאַת פְּרוּטָה כְּהוֹצָאַת נְשָׁמָה, וְהַנָגוּעַ בְּמִדָּה זוֹ, יֵשׁ בּוֹ גַם מִמִדַּת ''הָאַכְזָרִיּוּת'', לִהְיוֹתוֹ מְסֻגָל לִשְׁמֹעַ תְּחִנַת אִשְׁתּוֹ וּבָנָיו לִקְנוֹת לָהֶם צָרְכֵיהֶם, וּלְבָבוֹ לֵב בְּלִיַּעַל לְבִלְתִּי תֵּת לָהֶם.

וּמִדָּה זוֹ הוֹרֶסֶת אֶת שָׁלוֹם בֵּיתוֹ שֶׁל הָאָדָם, לְפִי שֶׁאֵין לְךָ שָׂנְאוּי לַבְּרִיּוֹת כְּאָדָם הָאוֹהֵב לְנַצֵל אֶת אֲחֵרִים וְשׁוֹמֵר מִכָּל מִשְׁמָר אֶת עַצְמוֹ לְבִלְתִּי יְנֻצַל וְלוּ אֲפִלוּ בְּמַשֶׁהוּ. הֲרֵי אָדָם כָּזֶה יְהֵא מָאוּס גַם אֵצֶל אִשְׁתּוֹ וּבְנֵי בֵּיתוֹ בִּהְיוֹתָם רוֹאִים אֶת אֲדוֹנָם כְּאַכְזָר וּמְנַצֵל, הָרוֹצֶה רַק אֶת טוֹבַת עַצְמוֹ וְצִיּוּת פְּקֻדּוֹתָיו, וּכְשֶׁמִתְבַּקֵשׁ הוּא לִתְרֹם אֶת מַה שֶׁחוֹבָתוֹ לִתְרֹם - מִשְׁתַּמֵט בְּאַכְזָרִיּוּת. וּמִדָּה זוֹ גוֹרֶמֶת לִמְרִיבָה רְצוּפָה וְעִקְבִית לְלֹא מָנוֹחַ. שֶׁהֲרֵי שְׁאָר הַסִבּוֹת הַגוֹרְמוֹת מְרִיבוֹת הִנָם לְעִתִּים, אָמְנָם מִסִבָּה שֶׁכָּזוֹ, הַמְרִיבָה הִיא יוֹם וָלַיְלָה לֹא יִשְׁבּוֹת וּכְמַאֲמַר הַגְמָרָא: אֵין מְרִיבָה [[מְצוּיָה]] בְּבֵיתוֹ שֶׁל אָדָם אֶלָא עַל עִסְקֵי מְזוֹנוֹת.

וּבִגְלָל מִדַּת קְפִיצַת יָד שֶׁנָגוּעַ הָאָדָם, הֲלֹא בְּנֵי בֵּיתוֹ יְבַקְשׁוּ בְּלֵית בְּרֵרָה אֶת צָרְכֵיהֶם בִּדְרָכִים לֹא כְּשֵׁרוֹת, וַעֲלוּלִים לְהִכָּשֵׁל בְּגָזֵל וּבְרַמָאוּת וּבְכָל מִינֵי דְּרָכִים פְּסוּלוֹת לְהַשִּׂיג אֶת צָרְכֵיהֶם, וּמִכָּךְ יָבוֹאוּ לְכָל הַמִדּוֹת וְהַמַעֲשִׂים הַמְקְלְקָלִים.

לָכֵן כַּמָה טוֹב שֶׁיִּתְרַגֵל הָאָדָם לָתֵת לְבָנָיו וּבְנוֹתָיו מִדֵּי פַּעַם מָעוֹת וּפְרָסִים לְעוֹדְדָם וְלִהְיוֹת לָהֶם לִכְסוּת עֵינַיִם לְבִלְתִּי יִתְּנוּ עֵינֵיהֶם בְּמַה שֶׁלֹא שֶׁלָהֶם.

וְהֵן אֱמֶת, שֶׁגַם הַפַּזְּרָנוּת וְהַבִּזְבּוּז רָעָה חוֹלָה הִיא, וְאוּלַי יוֹתֵר מֵהַקַמְצָנוּת, אוּלָם בְּנוֹגֵעַ לְנוֹשְׂאֵנוּ ''שְׁלוֹם בַּיִת'', הֲרֵי שֶׁמִדַּת הַקַמְצָנוּת מַסְפִּיק סִבָּה לַהֲרֹס אֶת הָאַחְוָה וְהַשָׁלוֹם וּלְהַשְׂנִיא אֶת אֲדוֹן הַבַּיִת, עַד שֶׁיְּקֻיַּם בּוֹ ''אוֹיְבֵי אִישׁ אַנְשֵׁי בֵּיתוֹ''. וּבְתִקוּן מִדָּה רָעָה זוֹ יְקֻיַּם בּוֹ ''בִּרְצוֹת ה' דַּרְכֵי אִישׁ גַם אוֹיְבָיו יַשְׁלִם אִתּוֹ''.

וְאָמְנָם, אֵין לָאִשָׁה לִקְנוֹת דָּבָר לְלֹא רְשׁוּת בַּעְלָהּ. אוּלָם אִם בְּכָל זֹאת טָעֲתָה הָאִשָׁה וְקָנְתָה לַבַּיִת קְצָת דְּבָרִים בְּשֶׁפַע, לֹא יִתֵּן עֵינָיו בָּהּ בְּקֶצֶף וּבִזָּיוֹן, אֶלָא בְּיִשׁוּב הַדַּעַת וּבְטוּב טַעַם, פַּעַם לְהַעֲלִים עַיִן - וּפַעַם לְהָעִיר וּבְנֹעַם וְכַדּוֹמֶה.

וְזֹאת לָדַעַת,

אָדָם קַמְצָן בְּסוֹפוֹ שֶׁל דָּבָר צָרִיךְ לְבַזְבֵּז יוֹתֵר מִכַּמָה סִבּוֹת. סִבָּה אַחַת פְּשׁוּטָה, שֶׁהֲרֵי קַמְצָן קוֹנֶה אֶת הַדְּבָרִים הַפְּשׁוּטִים מִסוּג הֶעָשׂוּי לְהִתְקַלְקֵל מַהֵר, וּבְכָךְ מַפְסִיד יוֹתֵר.

וּבְנוֹסָף לְכָךְ, אָדָם הַמַנְהִיג בֵּיתוֹ בְּקַמְצָנוּת, לוֹחֲצִים אוֹתוֹ בְּנֵי בֵּיתוֹ לְלֹא רַחֲמָנוּת לְהוֹצִיא מִמֶנוּ אֶת מָמוֹנוֹ וְאֵין לָהֶם שׁוּם רַחֲמִים עָלָיו, וְאֵינָם מַאֲמִינִים לוֹ כְּשֶׁהוּא לָחוּץ בְּכֶסֶף, כֵּיוָן שֶׁכַּאֲשֶׁר אֵינוֹ לָחוּץ גַם אֵינוֹ מוֹצִיא. וְזֶה עָנְשׁוֹ שֶׁל בַּדַּאי, שֶׁאֲפִלוּ אוֹמֵר אֱמֶת - אֵין שׁוֹמְעִין לוֹ, וְאַדְּרַבָּה, מְבִינִים לוֹמַר: מֵאָדָם שֶׁכָּזֶה מִצְוָה לְהוֹצִיא מַה שֶׁיּוֹתֵר, מִצְוָה לְסָחֲטוֹ וּלְעַרְטְלוֹ מִכָּל אֲשֶׁר לוֹ, וּבְוַדַּאי מְשַׁקֵר הוּא כְּשֶׁאוֹמֵר שֶׁאֵין לוֹ, שֶׁהֲרֵי קַמְצָן הוּא וּמֵחֲמַת הַקַמְצָנוּת טוֹעֵן שֶׁאֵין לוֹ. וּלְעְמַת זֹאת, אָדָם שֶׁמוֹצִיא לְעֵת הַצֹרֶךְ כְּפִי הַצֹרֶךְ, מְרַחֲמִים עָלָיו בְּנֵי בֵּיתוֹ וְלֹא מַכְבִּידִים עָלָיו לְלָחֲצוֹ כְּשֶׁאֵין לוֹ, וּמַאֲמִינִים לוֹ בֶּאֱמוּנָה שְׁלֵמָה כְּשֶׁאוֹמֵר שֶׁאֵין לוֹ.

וְעוֹד, גַם אִם מַאֲמִינִים לַבַּעַל שֶׁאָכֵן אֵין לוֹ, אוּלָם בִּהְיוֹתוֹ קַמְצָן שֶׁאַף כְּשֶׁיֵּשׁ לוֹ אֵינוֹ מוֹצִיא, אֵין שׁוּם רֶגֶשׁ רַחֲמִים עָלָיו וְיִתְאַכְזְרוּ עָלָיו בְּנֵי בֵּיתוֹ. וְזֶהוּ עָנְשׁוֹ - מִדָּה כְּנֶגֶד מִדָּה: כָּל הַמְרַחֵם עַל הַבְּרִיּוֹת, מְרַחֲמִים עָלָיו מִן הַשָׁמַיִם, וּלְהֵפֶךְ - לְהֵפֶךְ.

וּכְמוֹ שֶׁסִפְּרָה לָנוּ אִשָׁה אַחַת, שֶׁבַּעְלָהּ קַמְצָן, וְאֵינָהּ יְכוֹלָה לִסְבּל הַנְהָגַת בַּעְלָהּ בָּזֶה, וְלָכֵן בְּדַוְקָא וּבְחֹסֶר לֵב מַשְׁאִירָה אֶת הַבּוֹיְלֶר דָּלוּק שֵׁשׁ-שֶׁבַע שָׁעוֹת לְלֹא שׁוּם רֶגֶשׁ וְחֶמְלָה עַל מָמוֹן בַּעְלָהּ, וְזֹאת מִשׁוּם שֶׁאֵין לָהּ רֶגֶשׁ רַחֲמִים עַל בַּעַל שֶׁאֵין לוֹ רֶגֶשׁ רַחֲמִים עָלֶיהָ. וּכְמוֹ כֵן כְּשֶׁבַּעְלָהּ מִתְאַנֵחַ עַל הֶפְסֵדִים בַּעֲסָקָיו וּבְמָמוֹנוֹ, אֵינָהּ מְרַחֶמֶת עָלָיו כְּלָל, אַחַר שֶׁבֵּין כֹּה אֵינָהּ נֶהֱנֵית מִמֶנוּ כְּלָל, וְאַדְּרַבָּה, בִּמְקוֹם לְנַחֲמוֹ וּלְפַיְּסוֹ - תֹּאמַר לוֹ ''כָּכָה יֵעָשֶׂה לָאִישׁ... ''

וְעוֹד, אָדָם שֶׁכָּזֶה מְבֻזֶה הוּא עַל הַבְּרִיּוֹת מְאֹד, שֶׁהֲרֵי אִשָׁה שֶׁכָּזוֹ לֹא תִּשָּׂא חֶרְפַּת מָוֶת הַקַמְצָנוּת עָלֶיהָ, וּתְפַרְסֵם מַעֲלָלָיו וְאַכְזָרִיּוּתוֹ אֵצֶל כָּל בְּנֵי מִשְׁפַּחְתָּהּ, וַאֲזַי יְהֵא הוּא לְלַעַג וּלְקֶלֶס בְּעֵינֵי הַבְּרִיּוֹת, וְהַמְרִיבָה וְהַשִּׂנְאָה תִּתְפַּתַּח בֵּינֵיהֶם כְּתוֹצָאָה מִכָּךְ שֶׁבִּזְתָה אוֹתוֹ, וּבָזֶה יֵחָרֵב הַבַּיִת.

@ טז. לְאִשָׁה שֶׁנָפַל בְּגוֹרָלָה בַּעַל קַמְצָן

אִשָׁה שֶׁנָפַל בְּגוֹרָלָהּ בַּעַל קַמְצָן, עָלֶיהָ לִקְרֹא אֶת הַפֶּרֶק הַזֶּה וְלֹא אֶת הַפֶּרֶק הַקֹדֶם. אֶת הַפֶּרֶק הַקֹדֶם יִעַדְנוּ לְבַעַל הַנָגוּעַ בְּמִדָּה זוֹ.

וּבְכֵן, אִשָׁה הַמַשְּׂכֶּלֶת, יְכוֹלָה לְהוֹצִיא אֶת בַּעְלָהּ מִמִדָּה רָעָה זוֹ, אֶלָא שֶׁצְרִיכָה בְּסַבְלָנוּת רַבָּה, מְעַט מְעַט, לְגָרֵשׁ רָעָה חוֹלָה זוֹ מִמֶנוּ.

עֵצָה מֻפְלָאָה מוּבֵאת בַּסְפָרִים הַקְדוֹשִׁים לַעֲקֹר מִדַּת הַקַמְצָנוּת - לְהִתְרַגֵל לָתֵת בִּתְחִלָה וַאֲפִלוּ מְעַט. לָכֵן בְּנֹעַם וּבְסַבְלָנוּת תְּמַעֵט בִּדְרִישׁוֹתֶיהָ, וְתִצְטַמְצֵם לְבַקֵשׁ מִמֶנוּ אַךְ וְרַק דְּבָרִים שֶׁאֵין בָּהֶם כָּל כָּךְ כְּדֵי לְעוֹרֵר אֶת מִדַּת קַמְצָנוּתוֹ, וּבְלָשׁוֹן רַכָּה תְּרַכֵּךְ אֶת קַשְׁיוּת אִמוּץ לְבָבוֹ, וְלָשׁוֹן רַכָּה תְּשַׁבֵּר גָרֶם, וּבַתְּחִלָה יְהֵא לוֹ אָמְנָם מְאֹד קָשֶׁה לְהוֹצִיא, אֲבָל לָשׁוֹן רַכָּה הֲרֵי יְכוֹלָה לַעֲשׂוֹת הַכּל, וּבְעַל כָּרְחוֹ יוֹצִיא כָּל פַּעַם מְעַט, וּבְדֶרֶךְ זוֹ תֵּעָקֵר מִמֶנוּ מִדָּה זוֹ.

וְהוּא בָּדוּק וּמְנֻסֶה שֶׁמִדָּה זוֹ נִתָּן לְעָקְרָהּ, וְכַאֲשֶׁר מַתְחִילִים בִּפְתִיחַת יָד - אֲזַי מִתְקַדְּמִים וּמַמְשִׁיכִים לִפְתֹּחַ יָד, וּמִצְוָה גוֹרֶרֶת מִצְוָה. כִּי כָּל עִקַר הַקשִׁי בְּמִדָּה זוֹ הוּא הַהַתְחָלָה, וּכְשֶׁשׁוֹבְרִים אֶת הַהַתְחָלָה, אֲזַי מֵאֵלָיו הָאָדָם נִגְמָל מִנֶגַע זֶה, וְלָכֵן כָּל עִקַר הָעֲבוֹדָה בָּזֶה הוּא הַהַתְחָלָה. וְהַרְבֵּה נָשִׁים, מֵחֹסֶר סַבְלָנוּת וּמִמְצוּקַת הַבַּיִת, מִיָּד מַתְחִילוֹת בְּבַקָשׁוֹת גְדוֹלוֹת, בִּמְרִיבוֹת וּמַחֲלוֹקוֹת - דָּבָר הַמַמְרִיד יוֹתֵר וּמְחַזֵק אֶת אִמוּץ הַלֵב וְקִפּוּץ הַיָּדַיִם, בְּחָשְׁבָן שֶׁלֹא נִתָן לַעֲקֹר מִדָּה זוֹ אֶלָא בְּיָד קָשָׁה וּבִזְרוֹעַ נְטוּיָה. אוּלָם רַק בְּסַבְלָנוּת וּבְלָשׁוֹן רַכָּה נִתָן [[לְהַתְחִיל]] לַעֲקֹר מִדָּה זוֹ, וְדַי בְּשִׁבּוּר טֶבַע רַע זֶה בִּתְחִלָתוֹ, וּכְשֶׁתְּחִלָתוֹ שֶׁל טֶבַע זֶה יִשְׁתַּנֶה, מֵאֵלָיו יִמָשֵׁךְ הָאָדָם לְהוֹצִיא וּלְפַזֵּר.

@ יז. לאדם שנפלה בחלקו אשה מכוערת או בעלת מום

לִפְעָמִים יִתָּכֵן שֶׁנוֹשֵׂא אָדָם אִשָׁה מִתּוֹךְ רַחֲמִים, וְעַל אַף הֱיוֹתָהּ דּוֹחָה אוֹ בַּעֲלַת מוּם, כּוֹבֵשׁ יִצְרוֹ וְלוֹקְחָהּ, וּלְאַחַר מִכֵּן מִתְעוֹרְרִים ''רִגְשֵׁי חֲרָטָה''. וּבְכֵן, מָה הַנָכוֹן לִנְהֹג בְּמִקְרֶה שֶׁכָּזֶה?

רֵאשִׁית, לְהִתְבּוֹנֵן בַּנֶאֱמַר: ''שֶׁקֶר הַחֵן וְהֶבֶל הַיֹּפִי''. יֹפִי וְחֵן אֵין זֶה תַּכְלִית הַטּוֹב. ''אִשָׁה יִרְאַת ה' הִיא תִּתְהַלָל'', וּמֵה' אִשָׁה לְאִישׁ, וּמַה שֶׁפָּחוֹת לֵהָנוֹת וְלִסְחֹט אֶת הַהֲנָאוֹת מֵהָעוֹלָם הַזֶּה - עָדִיף, לְפִי שֶׁהֲרֵי עַל כָּל עֹנֶג וְעֹנֶג שֶׁמִתְעַנֵג אָדָם בָּעוֹלָם הַזֶּה שֶׁלֹא לְשֵׁם שָׁמַיִם, מְנַקִים לוֹ מִשְּׂכָרוֹ וּמִמִצְווֹתָיו לָעוֹלָם הַבָּא. וְאִם כֵּן, תִּשְׂמַח שֶׁעָלָה בְּגוֹרָלְךָ פָּחוֹת לֵהָנוֹת מִיֹּפִי וְחֵן שֶׁל שֶׁקֶר עוֹלָם הַזֶּה.

וּבִפְרָט אִם הִיא בַּעֲלַת מִדּוֹת טוֹבוֹת וּמְתַפְקֶדֶת בְּסֵדֶר הַבַּיִת כָּרָאוּי, כַּמָה צָרִיךְ אִישׁ כָּזֶה לִשְׂמֹחַ וְלִרְאוֹת עַצְמוֹ הַרְבֵּה יוֹתֵר טוֹב מֵאֲחֵרִים שֶׁאָמְנָם ''זָכוּ'' בְּאִשָׁה יָפָה - אוּלָם אֵין מַעֲשֶׂיהָ נָאִים, וְהַבְּדֶרֶךְ כְּלָל - שֶׁאִשָׁה נָאָה יֵשׁ לָה הַרְבֵּה נִסְיוֹנוֹת קָשִׁים לִהְיוֹת נִשְׁמַעַת וְנִכְנַעַת לְבַעְלָהּ, וְכֵן קָשֶׁה לָהּ לְהִתְמוֹדֵד בְּנוֹשֵׂא הַצְנִיעוּת שֶׁלֹא לִהְיוֹת דַּבְּרָנִית, יַצְאָנִית, בַּזְבְּזָנִית וְכַדּוֹמֶה, וְכָל זֶה חָסַכְתָּ לְךָ בְּכָךְ שֶׁזָּכִיתָ בְּאִשָׁה צְנוּעָה, בֵּיתִית וּפְשׁוּטָה הָעוֹשָׂה רְצוֹן בַּעְלָה.

וְעוֹד יִתְבּוֹנֵן וְיָשִׂים לֵב, כִּי מְעַט מְאֹד שָׁמַעְנוּ עַל גֵרוּשִׁין מִסִבָּה זוֹ לְבַד - שֶׁהָאִשָׁה אֵינָהּ נָאָה. אֲחוּזֵי סִבָּה זוֹ לְגֵרוּשִׁין אַפְסִיִּים הֵם לְעֻמַת סִבּוֹת אֲחֵרוֹת הַגוֹרְמוֹת לְגֵרוּשִׁין גַם אֵצֶל נָשִׁים נָאוֹת. הֲרֵי שֶׁהַיֹּפִי וְהַחֵן אֵין בְּכֹחוֹ לַעֲצֹר מִלְהַפְרִיד בֵּין הַזּוּג, רַק הַמַעֲשִּׂים הַטוֹבִים וְהַהַנְהָגָה הָרְאוּיָה הֵמָה הַמְקַשְׁרִים וּמְחַזְּקִים אֶת הַבַּיִת.

וְכַיָּדוּעַ הַסִפּוּר הַמְפֻרְסָם עַל בִּתּוֹ שֶׁל ''הַחֲתַם סוֹפֵר'', הַגָאוֹן רַבִּי משֶׁה סוֹפֵר זַצַ''ל, שֶׁאָדָם אֶחָד הִתְפַּעֵל מִיָּפְיָהּ שֶׁל בִּתּוֹ וְעָקַב אַחֲרֶיהָ בְּכָל מָקוֹם שֶׁהָלְכָה, וּכְשֶׁהִרְגִישָׁה בַּדָּבָר, הָלְכָה לְבֵיתָהּ, נִכְנְסָה לְחַדְרָהּ וּפָרְצָה בִּבְכִי וּתְפִלָה. כְּשֶׁהִבְחִין אָבִיהָ הַדָּגוּל בַּדָּבָר, שְׁאָלָהּ לְסִבַּת בִּכְיָהּ.

עָנְתָה לוֹ בִּתּוֹ, [[שֶׁהִיא בּוֹכָה וּמִתְחַנֶנֶת לַבּוֹרֵא שֶׁיִּקַח מִמֶנָה אֶת יָפְּיָה כְּדֵי שֶׁלֹא תְהַוֶּה מִכְשׁוֹל לִבְנֵי אָדָם]], וּבֵרְכָהּ אָבִיהָ שֶׁבִּזְכוּת זֶה תֵּלֵד בֵּן שֶׁיָּאִיר אֶת עֵינֵי יִשְׂרָאֵל, וְכָךְ הָיָה. אָמְנָם נִלְקַח מִמֶנָה יָפְיָהּ, כְּבַקָשָׁתָהּ, אוּלָם זָכְתָה לָלֶדֶת בֵּן גָדוֹל בְּיִשְׂרָאֵל.

לְכָךְ, מַה לְךָ לְהִצְטַעֵר עַל מַזָּלְךָ, הֲלֹא תָּבִין, אִשָׁה שֶׁכָּזוֹ, הַנְטוּלָה מֵחֵן וְיֹפִי, הֲרֵי יְכוֹלָה הַרְבֵּה יוֹתֵר בְּקַלוּת לִהְיוֹת עֲשִׁירָה בְּיִרְאַת שָׁמַיִם, וְכַמָה שְׁטֻיּוֹת וּבִלְבּוּלִים שֶׁיֶּשְׁנָם הַיּוֹם לְנָשִׁים רַבּוֹת בִּגְלָל יָפְיָן וְחִנָן - אֵינָם אֵצֶל אִשָׁה כָּזוֹ. לָכֵן שְׁמַח בְּחֶלְקְךָ, כִּי מֵאַהֲבַת ה' אוֹתְךָ נָתַן לְךָ אִשָׁה כָּזוֹ, וְהַלְוַאי וְאֵלוּ יִהְיוּ יִסוּרֶיךָ, וְלֹא תִּזְדַּקֵק לְיִסוּרִים אֲחֵרִים, חַס וְחָלִילָה.

וּבְעִנְיָן זֶה רָאִיתִי סִפּוּר יָפֶה בַּסֵפֶר ''שָׁלוֹם אָהֳלֶךָ'' עַל הָרַב הַקָדוֹשׁ הֶחָכָם הַשָׁלֵם רַבִּי יִצְחָק הַכֹּהֵן זַצַ''ל, בְּנוֹ שֶׁל הָרַב הַגָאוֹן כְּלִיל הַמַדָּעִים הָרַב הַקָדוֹשׁ רַבִּי משֶׁה הַכֹּהֵן זַצַ''ל, מְחַבֵּר הַסֵפֶר ''פְּנֵי משֶׁה'' עַל הַשֻׁלְחָן עָרוּךְ וְעַל הַתּוֹרָה. שֶׁכְּשֶׁהִגִיעַ לְפִרְקוֹ, הִצִיעָה לוֹ אִמוֹ כַּלָה מֵאֵיזוֹ מִשְׁפָּחָה, וְהוּא זַ''ל בִּקֵשׁ מֵאִמוֹ שֶׁתִּתֵּן לוֹ שִׁבְעָה שֵׁמוֹת וְהוּא יִבְחַר אַחַת מֵהֶם. וְכָל לַיְלָה הָיָה מַנִיחַ שֵׁם אֶחָד מֵהַמֻצָעוֹת לוֹ תַּחַת הַכָּרִית, וּלְמָחֳרָת הָיָה אוֹמֵר לְאִמוֹ שֶׁהוֹרוּ לוֹ מִן הַשָׁמַיִם שֶׁפְּלוֹנִית אֵינָהּ רְאוּיָה לוֹ, כֵּיוָן שֶׁיֵּשׁ לָהּ אַחִים שֶׁאֵינָם כְּשֵׁרִים כָּל כָּךְ וְכַיּוֹצֵא, וְכָךְ דָּחָה אֶת כֻּלָם. וּבַיּוֹם הַשְׁבִיעִי הִנִיחַ שֵׁם אִשְׁתּוֹ הָאִשָׁה הַצַדֶּקֶת עֲזִיזָה נ''ע, וּלְמָחֳרָת אָמַר לְאִמוֹ שֶׁהוֹרוּ לוֹ מִן הַשָׁמַיִם שֶׁהִיא רְאוּיָה, כֵּיוָן שֶׁכָּל מִשְׁפַּחְתָּהּ כְּשֵׁרִים הֵם. וּכְשֶׁאָמְרָה לוֹ אִמוֹ, וַהֲלֹא הִיא אֵינָהּ כָּל כָּךְ יָפָה, הֱשִׁיבָהּ שֶׁאֵינוֹ מְחַפֵּשׂ יֹפִי, אֶלָא מְחַפֵּשׂ יִרְאַת ה', שֶׁהֲרֵי שֶׁקֶר הַחֵן וְהֶבֶל הַיֹּפִי, אִשָׁה יִרְאַת ה' הִיא תִּתְהַלָל. וְנָשָׂא אוֹתָהּ לְאִשָׁה, וְזָכָה שֶׁכָּל בָּנָיו הָיוּ תּלְמִידֵי חֲכָמִים רְשׁוּמִים, וְעַל רֹאשָׁם מוֹרֵנוּ הָרַב רֹאשׁ אַב בֵּית דִּין, רַבִּי מָרְדְּכַי אַמייס הַכֹּהֵן זַצַ''ל (כן שמעתי מאמי מנשים באוהל תבורך). וְרָאִיתִי לִידִידֵנוּ, שֶׁאַף בְּנוֹ הָרַב הַגָאוֹן רַבִּי בִּנְיָמִין הַכֹּהֵן נר''ו כָּתַב בְּסִפְרוֹ ''מַלְכֵי תַּרְשִׁישׁ'' (ערך רבי יצחק כהן), שֶׁאֵשֶׁת רַבֵּנוּ, מֵרֹב שִׂמְחָתָהּ שֶׁזָכְתָה שֶׁכָּל בָּנֶיהָ תַּלְמִידֵי חֲכָמִים וּגְדוֹלֵי הַדּוֹר, הָיְתָה יוֹצֵאת גַם בְּעֵת זִקְנוּתָהּ עִם תַּכְשִׁיטֶיהָ - דָּבָר שֶׁלֹא מְקֻבָּל בְּגֶ'רְבָּא, וּכְשֶׁהָיוּ שׁוֹאֲלוֹת אוֹתָהּ הַנָשִׁים בְּלַעַג, הַאִם עוֹדֵךְ צְעִירָה כָּל כָּךְ שֶׁאַתְּ מִתְקַשֶׁטֶת בְּתַכְשִׁיטַיִךְ? הָיְתָה מְשִׁיבָה לָהֶם: וְכִי לֹא מַגִיעַ לִי שֶׁאֶשְׂמַח שֶׁכָּל בָּנַי רַבָּנִים וְתַלְמִידֵי חֲכָמִים?! וְכִי דָּבָר שֶׁל מַה בְּכָךְ הוּא?!

@ יח. לְאָדָם שֶׁנָפְלָה בְּחֵלְקוֹ אִשָׁה רָעָה אוֹ לְהֵפֶךָ

הַגְמָרָא בִּיבָמוֹת (ס''ג) אוֹמֶרֶת: ''הִנְנִי מֵבִיא רָעָה עַד אֲשֶׁר לֹא יוּכַל לָצֵאת מִמֶנָה'' - זוֹ אִשָׁה רָעָה וּכְתֻבָּתָהּ מְרְבָּה.

וּמַה יֵּשׁ לְנַחֵם אָדָם זֶה יוֹתֵר מֵאֲשֶׁר דִּבְרֵי הַגְמָרָא שֶׁאֵינוֹ רוֹאֶה פְּנֵי גֵיהִנָם. אוּלָם בְּכָל זֹאת עָלָיו לָדַעַת, שֶׁזְכוּת זוֹ, כְּשֶׁהִיא רָעָה אֵלָיו מִטִּבְעָהּ וּמֵאָפְיָהּ הַקָשֶׁה וְהַגָרוּעַ, אֲבָל אִם הוּא הַמְגָרֶה אֶת הָרִיב בַּבַּיִת, וְגוֹרֵם לָהּ לִכְעֹס עָלָיו וּלְקַלְלוֹ וּלְבַזּוֹתוֹ, אֵין זֶה בִּכְלָל. וְלָכֵן יִשְׁתַּדֵּל הוּא בְּכָל יְכָלְתּוֹ לַעֲשׂוֹת אֶת הַמֻטָּל עָלָיו, וְ?לֵךְ לְחָכָם וְלִירֵא שָׁמַיִם שֶׁיְּחַזְּקֵהוּ. כְּמוֹ כֵן יִתְבּוֹנֵן יוֹם יוֹם בְּסִפְרֵי מוּסָר, כִּי אִם לֹא יְחַזֵּק עַצְמוֹ - מִי יְחַזְּקֵהוּ בְּנִסְיוֹנוֹת קָשִׁים וּמָרִים אֵלוּ? וְרַק אִם כָּךְ יַעֲשֶׂה יוֹם יוֹם וְיִקְרָא בְּסִפְרֵי מוּסָר מַהִי מַעֲלַת הַיִּסוּרִים, מַהִי מַעֲלַת הַשְׁתִיקָה בְּשָׁעָה שֶׁמְבַזִּים אוֹתוֹ, הֲרֵי בָּזֶה מֵכִין תַּבְלִין לַיֵצֶר הָרָע, שֶׁהֵם דִּבְרֵי חֲזַ''ל וְתוֹכַחְתָּם, כְּמוֹ שֶׁפֵּרַשׁ הָרַב חִידָ''א.

וְכֵן לְהֵפֶֹךְ - אִשָׁה שֶׁנָפַל בְּגוֹרָלָהּ אִישׁ רַע, עָלֶיהָ גַם נֶאֱמַר שֶׁלֹא תִּרְאֶה פְּנֵי גֵיהִנָם, וּצְרִיכָה הִיא לְהִשְׁתַּדֵּל בְּסַבְלָנוּת מְרֻבָּה לְסָבְלוֹ וּלְכַבְּדוֹ, וְיִזְכּוּ לְמַה שֶׁנֶאֱמַר: ''בִּרְצוֹת ה' דַּרְכֵי-אִישׁ גַם-[[אוֹיְבָיו]] יַשְׁלִם אִתּוֹ''. וּמִי הֵם אוֹיְבָיו? ''[[אֹיְבֵי]] אִישׁ אַנְשֵׁי בֵיתוֹ''.

וְיֵדְעוּ שֶׁהַכּל מֵעֲווֹנוֹתֵיהֶם, וְזֶהוּ תִּקוּנָם בְּהַשְׁגָחָה פְּרָטִית, וּבִרְצוֹת ה' מַעֲשֵׂיהֶם עַל יְדֵי תְּשׁוּבָה וּמַעֲשִׂים טוֹבִים, יִתְהַפְּכוּ הַלְבָבוֹת לְאַהֲבָה וּלְשָׁלוֹם.

וְגַם אִם תַּחְשֹׁב: לוּ הָיְתָה לִי אִשָׁה טוֹבָה, הָיִיתִי צַדִּיק יוֹתֵר וְכַיּוֹצֵא - גַם זוֹ מַחֲשֶׁבֶת טָעוּת, כִּי מִי אָמַר לְךָ שֶׁהַקָדוֹשׁ-בָּרוּךְ-הוּא רוֹצֶה אֶת עֲבוֹדָתְךָ הַנִרְאֵית לְךָ? אוּלַי, וְכָךְ מִסְתָמָא, חָפֵץ הוּא יוֹתֵר בַּעֲבוֹדָתְךָ זוֹ, וְדַוְקָא כָּךְ, בְּתֹקֶף נִסְיוֹנוֹתֶיךָ.

וְדוֹמֶה לִדְבָרֵינוּ רָאִיתִי בְּסֵפֶר ''טוּבְךָ יַבִּיעוּ'': לִפְעָמִים מְזַוֵּג הַקָדוֹשׁ בָּרוּךְ הוּא לָאָדָם אִשָׁה רָעָה כְּדֵי לַהֲבִיאוֹ לְמִצוּי עַצְמִי מָלֵא, וִיתֵרָה מִכָּךְ - גַם אִם בֶּאֱמֶת רוֹאֶה הָאָדָם שֶׁמִן הַשָׁמַיִם זִוְּגוּ לוֹ אִשָׁה רָעָה כִּפְשׁוּטוֹ, יֵשׁ לוֹ לְהִתְבּוֹנֵן וְלָדַעַת שֶׁהַדָּבָר נַעֲשָׂה לְטוֹבָתוֹ. הָרַב צִטֵּט אֶת דִּבְרֵי הַגָאוֹן בַּעַל הַ''זַּיִת רַעֲנָן'' הַמַסְבִּיר בְּדֶרֶךְ מִשֶׁלוֹ אֶת לְשׁוֹן הַפָּסוּק ''עֵזֶר כְּנֶגְדּוֹ'', וּמִמֶנָה יוֹצֵא הֶסְבֵּר מֻפְלָא מַדּוּעַ מֵבִיא הַקָדוֹשׁ-בָּרוּךְ-הוּא עַל הָאָדָם אִשָׁה רָעָה.

יֵשׁ אֲנָשִׁים, אוֹמֵר הַ''זַּיִת רַעֲנָן'', שֶׁהַקָדוֹשׁ-בָּרוּךְ-הוּא, הַצוֹפֶה הַגָדוֹל, יוֹדֵעַ שֶׁהַהִתְפַּתְּחוּת שֶׁלָהֶם תִהְיֶה רַק בְּאֶמְצָעוּת אִשָׁה רָעָה, שֶׁאֵינָהּ עוֹשָׂה רְצוֹן בַּעְלָהּ. דְּהַיְנוּ, שֶׁאִם יִהְיֶה לוֹ טוֹב בַּחַיִּים וְהַכּל יֵלֵךְ לְמֵישָׁרִין וּמְאוּמָה לֹא יַטְרִיד אֶת דַּעְתּוֹ, לֹא יַגִיעוּ כִּשְׁרוֹנוֹתָיו לִידֵי מִצוּי מָלֵא. דַּוְקָא הָאִשָׁה הַלֹא טוֹבָה, הַ''כְּנֶגְדּוֹ'', הִיא - וְרַק הִיא - מְבִיאָה לוֹ ''עֵזֶר'' בַּחַיִּים.

לָכֵן, מַמְשִׁיךְ הַ''זַּיִת רַעֲנָן'' וְאוֹמֵר, זוֹ הַסִבָּה שֶׁרָאִינוּ הַרְבֵּה אֲנָשִׁים גְדוֹלִים שֶׁהָיְתָה לָהֶם אִשָׁה רָעָה, וְזֶה מִפְּנֵי שֶׁהַקָדוֹשׁ-בָּרוּךְ- הוּא צָפָה לְמֵרָחוֹק וְרָאָה שֶׁהַגַדְלוּת שֶׁלָהֶם תַּגִיעַ לִידֵי מִצוּי רַק בְּצוּרָה זוֹ. יוֹצֵא אֵפוֹא, שֶׁאִם רוֹאֶה הָאָדָם בְּאִשְׁתּוֹ דְּבָרִים שֶׁאֵינָם מוֹצְאִים חֵן בְּעֵינָיו, וְאַף גָרוּעַ מִזֶּה - אַל יְמַהֵר לְהַחְלִיט שֶׁהִיא אֵינָהּ מַתְאִימָה לוֹ, כִּי אוּלַי מֵאֵת ה' הָיְתָה זֹאת כְּדֵי לְהַכְשִׁירוֹ לִגְדוֹלוֹת. עַד כָּאן.

@ יט. סגולה גדולה להבאת אהבה בין הזוג

(מספר שלום אהלך)

בִּזְכוּת קְבִיעוּת עִתִּים לַתּוֹרָה יוּכַל הַבַּעַל לְשַׁנוֹת הַטְּבָעִים וְלַהֲפֹךְ הַלְבָבוֹת. וְרָאִיתִי לְהָרַב הַגָאוֹן רַבִּי יוֹסֵף מָשָׁאשׁ זַ''ל בְּסִפְרוֹ ''נַחֲלַת אָבוֹת'' חֵלֶק ב' (דרוש קיג עמוד שז מדפי הספר), שֶׁסִפֵּר מַעֲשֶׂה שֶׁרָאָה בְּעֵינָיו וְשָׁמַע מֵאָבִיו הָרַב חַיִּים מָשָׁאשׁ זַצַ''ל, וְהֵא לְךָ תָּאֳרוֹ: יוֹם אֶחָד הָיָה אָבִי לוֹמֵד עִמִי, וְאַחַר גְמַר הַלִמוּד תֵּכֶף בָּא לְפָנָיו חָכָם אֶחָד צַדִּיק וְיָשָׁר כְּבוֹד מוֹרֵנוּ הָרַב אֱלִישָׁע נַחְמָנִי זַצַ''ל, וְאִתּוֹ עוֹמֵד אִישׁ אֶחָד נִכְבָּד בְּעַמָיו, וְשָׁפַךְ שִׂיחוֹ לִפְנֵי אַבָּא בִּבְכִי וַאֲנָחָה שֶׁאִשְׁתּוֹ מְמָרֶרֶת חַיָּיו, וְלֹא יָכוֹל לַעֲשׂוֹת כְּלוּם כְּדֵי לְפַיֵּס אוֹתָהּ, וְלֹא הוֹעִילוּ בָּהּ לֹא כְּשָׁפִים וְלֹא כְּסָפִים, תַּכְשִׁיטִין וַחֲפָצִים, וּלְגָרְשָׁהּ אִי אֶפְשָׁר. וּבְכֵן, בְּבַקָשָׁה, רַבִּי, מִלֵב נִשְׁבָּר הוֹדִיעֵנִי דֶּרֶךְ זוֹ אֵלֵךְ וּבַקֵשׁ עָלַי רַחֲמִים. וְהֶחָכָם הַנִזְכַּר מִלֵא אֶת דְּבָרָיו, כִּי הוּא יוֹדֵעַ רֹעַ מַצָבוֹ עִם אִשְׁתּוֹ, וְנִלְאָה לְתַוֵּךְ בֵּינֵיהֶם שָׁלוֹם וְלֹא הוֹעִיל, וְאֶמֶשׁ נִרְאָה אֵלָיו פַּעֲמַיִם בַּחֲלוֹם אִישׁ נוֹרָא, וְאָמַר לוֹ: עֲשֵׂה חֶסֶד וּמִצְוָה רַבָּה הוֹלֵךְ אֶת אִישׁ הַזֶה אֵצֶל הָרַב רַבִּי חַיִּים מָשָׁאשׁ, וְהוּא יְרַפְּאֵהוּ מִצָרָעָתוֹ. וַיְהִי בַּבֹּקֶר וְהִנֵה חֲלוֹם פָּשׁוּט, וְעָשִׂיתִי כַּאֲשֶׁר צֻוֵּיתִי. וַיֹּאמֶר לָהֶם אַבָּא בְּצָהֳלַת פָּנִים: דְּעוּ, בָּנַי, כִּי סְגֻלָה אַחַת בְּדוּקָה וּמְנֻסָה מְקֻבָּל אֲנִי מֵאַבָּא, עָלָיו הַשָׁלוֹם, שֶׁכָּל הַקוֹבֵעַ עִתִּים לַתּוֹרָה בַּיּוֹם וּבַלַיְלָה, יִמְצָא חֵן בְּעֵינֵי אִשְׁתּוֹ, וְיִהְיֶה תָּמִיד שָׁלוֹם בְּבֵיתוֹ, וּמִקְרָא מָלֵא דִּבֵּר הַכָּתוּב: ''שָׁלוֹם רָב לְאֹהֲבֵי תוֹרָתֶךָ וְאֵין לָמוֹ מִכְשׁוֹל'' (תהילים קיט, קסה). [וְאָמְרוּ חֲזַ''ל בַּגְמָרָא (עבודה זרה חי.): אָמַר רַבִּי אַבְדִימִי בַּר חָמָא, כָּל הָעוֹסֵק בַּתּוֹרָה, הַקָדוֹשׁ בָּרוּךְ הוּא עוֹשֶׂה לוֹ חֲפָצָיו, שֶׁנֶאֱמַר: ''כִּי אִם בְּתוֹרַת ה' חֶפְצוֹ'' (תהילים א, ב). וְכֵן כַּוָּנַת הַפָּסוּק: ''כִּי אִם בְּתוֹרַת ה''' - ה' עוֹשֶׂה לוֹ חֶפְצוֹ, עַיֵּן שָׁם. הַמְחַבֵּר.] וּמִי שֶׁאוֹהֵב תּוֹרָה, קוֹבֵעַ לָהּ עִתִּים בְּכָל יוֹם. וְהוֹסִיף אַבָּא וְאָמַר, וּפַעַם אַחַת הִקְשֵׁיתִי לְאַבָּא מָארִי זַצַ''ל, מֵרַב שֶׁהָיָה עוֹסֵק בַּתּוֹרָה כָּל הַיּוֹם וְכָל הַלַיְלָה, וְהָיְתָה אִשְׁתוֹ מְצַעֶרֶת אוֹתוֹ, כַּמְבֹאָר בַּגְמָרָא (יבמות סג). וְהֵשִׁיב לוֹ, שֶׁיֵּשׁ הֶבְדֵּל, שֶׁהָרִאשׁוֹנִים זַ''ל הָיוּ מְחַבְּבִין אֶת הַיִּסוּרִין וּשְׂמֵחִים בָּהֶם, כְּמוֹ שֶׁאָמְרוּ עַל רַבִּי אֱלִיעֶזֶר בְּנוֹ שֶׁל רַבִּי שִׁמְעוֹן בַּר יוֹחַאי שֶׁהָיָה מְחַבֵּב הַיִּסוּרִין, וְקוֹרֵא לָהֶם בּוֹאוֹ אַחַי ! בּוֹאוֹ רֵעַי ! כַּמְבֹאָר בַּגְמָרָא (בבא מציעא פד:). וְהִסְבִּיר טַעֲמָם עַל פִּי מַה שֶׁאָמַר רַבִּי יְהוֹשֻׁעַ בֶּן לֵוִי בַּגְמָרָא (תענית ח'): כָּל הַשָּׂמֵחַ בְּיִסוּרִים - מֵבִיא תְּשׁוּעָה לָעוֹלָם בִּזְכוּתוֹ. כָּל זֶה דִּבֵּר אָבִי זַצַ''ל, וּבִקֵשׁ עָלָיו רַחֲמִים וּפְטָרָם לְשָׁלוֹם. וְאוֹתוֹ הָאִישׁ קִיֵּם הַדְּבָרִים, וְקָבַע עִתִים לַתּוֹרָה יוֹם יוֹם. וְאַחַר כַּחֲמִשָׁה עָשָׂר יוֹם, זְכוּרָנִי, שֶׁבָּא לִפְנֵי אַבָּא הוּא וְרֵעֵהוּ הֶחָכָם הַנַ''ל בְּלֵב שָׂשׂ וְשָׂמֵחַ, וְהִגִיד, כִּי הַדְּבָרִים עָשׂוּ רשֶׁם מֵהַיּוֹם הָרִאשׁוֹן, וְהוֹדוֹת לָאֵ-ל יִתְבָּרַךְ שְׁמוֹ, כִּי הֵם עַתָּה בְּשָׁלוֹם רַב. עַד כָּאן.

וְאֵיךְ שֶׁלֹא יִהְיֶה, זוֹכֶהּ לְכַפָּרָת עֲוֹנוֹת עַד שֶׁלֹא רוֹאֶה פְּנֵי גֵיהִנֹם וְכַנַ''ל, וְרָאִיתִי עַל מַעֲשֶׂה שֶׁהָיָה, כִּי מְסֻפָּר עַל אִישׁ אֶחָד מֵעִיר מָרָקֶשׁ שֶׁבְּמָרוֹקוֹ שֶׁהָיְתָה לוֹ אִשָׁה רָעָה מְאֹד, וּמֵרֹב צַעֲרוֹ, כָּל יוֹם הָיָה קוֹרֵא אֶת כָּל סֵפֶר תְּהִלִים. אַחַר כַּמָה שָׁנִים שֶׁרָאָה כִּי בָּאוּ מַיִם עַד נָפֶשׁ, פָּנָה לְרַב שֶׁהָיָה אָב בֵּית דִּין, וּבִקֵשׁ מִמֶנוּ שֶׁיָּכִין לוֹ גֵט עֲבוּר אִשְׁתוֹ. הָרַב אָמַר לוֹ, שֶׁהוּא מַסְכִּים לְהָכִין אֶת הַגֵט, רַק בִּתְנַאי אִם יֵדַע לְהַסְבִּיר לוֹ פָסוּק בִּתְהִלִים. אוֹתוֹ אָדָם עָנָה לָרַב: אַדְּרַבָּא, אֲנִי גוֹמֵר כָּל יוֹם סֵפֶר תְּהִלִים, וְאֵין לִי בְּעָיָה לְהַסְבִּיר לָרַב מַה שֶׁיִּרְצֶה. הָרַב שָׁאַל אוֹתוֹ, מַה פֵּרוּשׁ הַפָּסוּק ''כִּי אֲנִי לְצֶלַע נָכוֹן וּמַכְאוֹבִי נֶגְדִּי תָּמִיד, כִּי עֲוֹנִי אַגִיד אֶדְאַג מֵחַטָּאתִי'' (תהילים לח. יח- יט). הָאִישׁ הַנַ''ל נִסָה לְהַסְבִּיר לָרַב אֶת הַפְּסוּקִים הַנִזְכָּרִים בְּכַמָה אֳפָנִים, אוּלָם הָרַב דָּחָה אֶת כָּל הַפֵּרוּשִׁים עַל הַסַף. אָז אָמַר לוֹ אוֹתוֹ הָאִישׁ: אוּלַי הָרַב יִתֵּן לִי פָּסוּק אַחֵר יוֹתֵר קַל לְהַסְבִּיר ! אָמַר לוֹ הָרַב: רַק פָּסוּק זֶה אֲנִי צָרִיךְ לְהָבִין. וְאָז אָמַר לוֹ: אוּלַי כְּבוֹד הָרַב יַסְבִּיר לִי. וְהָרַב הִסְכִּים, וְכֹה פֵּרֵשׁ לוֹ: ''כִּי אֲנִי לְצֶלַע נָכוֹן'' - הַיְנוּ, שֶׁהָאִשָׁה נִבְרְאָה מֵהַצֶלַע, כִּדְאִיתָא בַּמִדְרָשׁ (בראשית רבה יח. ב). נָכוֹן ! נָכוֹן ! הֵשִׁיב הַנַ''ל. ''וּמַכְאוֹבִי נֶגְדִּי תָּמִיד'' - הַיְנוּ, שֶׁאִשְׁתְּךָ מַכְאִיבָה לְךָ תָמִיד. וְהַטַּעַם הוּא: ''כִּי עֲוֹנִי אַגִיד'' - הַיְנוּ, כֵּיוָן שֶׁיֵּשׁ לְךָ עֲוֹנוֹת, הִיא מְצַעֶרֶת אוֹתְךָ כְּדֵי לְכַפֵּר לְךָ עַל זֶה. פָּנָה אֵלָיו אוֹתוֹ הָאִישׁ וְאָמַר: הֲרֵי אֲנִי כָּל יוֹם קוֹרֵא אֶת כָּל סֵפֶר הַתְּהִלִים, וּמָתַי יִהְיֶה לִי בִּכְלָל זְמַן לַעֲשׂוֹת עֲוֹנוֹת?! עָנָה לוֹ הָרַב: תַּמְשִׁיךְ אֶת הַפָּסוּק, ''אֶדְאַג מֵחַטָּאתִי'' - שֶׁמָא הָיוּ לְךְ עֲוֹנוֹת בַּגִלְגוּל הַקֹדֶם וְהַצַעַר מֵאִשְׁתְּךָ בָּא לְכַפֵּר עַל זֶה, וְלָכֵן עָלֶיךָ לְהִתְפַּלֵל לַה' יִתְבָּרַךְ שֶׁיַּעֲזֹר לְךָ, שֶׁתַּחֲזֹר אִשְׁתְּךָ בִּתְשׁוּבָה וְיִיטַב לְךָ. וְכָךְ הָיָה (שמעתי מידידי רבי אברהם ויזמן הי''ו מאשדוד יע''א). וְכֵן כָּתוּב בַּסְפָרִים, מִי שֶׁיֵּשׁ לוֹ אִשָׁה רָעָה, בַּר מִנָן יִתָּכֵן שֶׁבַּגִלְגוּל הַקֹדֶם עָשָׂה עֲוֹנוֹת, וְהַצַעַר שֶׁיֵּשׁ לוֹ מֵאִשְׁתּוֹ בָּא לְכַפֵּר לוֹ עַל זֶה. וְשׁוּב רָאִיתִי בְּסֵפֶר תִּקוּנֵי הַזּהֹר (תיקון ע) שֶׁכֵּן מְפֹרָשׁ לְהֶדְיָא, עַיֵּן שָׁם.

וְאַחֲרֵי כִּכְלוֹת הַכּל, אֵין כְּמוֹ כֹּחַ הַתְּפִלָה לְשַׁנוֹת הַטְבָעִים וְלִרְאוֹת נִסִים גְלוּיִים, וְכַמוּבָא בְּסֵפֶר ''חֲסִידִים'' לְרַבִּי יְהוּדָה הֶחָסִיד זַ''ל (סימן שּמ''טּ): ''אִם אָדָם שׂוֹנֵא אֶת אִשְׁתּוֹ, אוֹ אִם מַכְעִיסָתוֹ וְאֵינָהּ טוֹבָה בְּעֵינָיו, יְבַקֵשׁ מֵה' שֶׁיַּהֲפֹךְ אֶת לִבָּהּ, וּכְמוֹ כֵן שֶׁתִּשָּׂא חֵן בְּעֵינָיו וְשֶׁיֶּאֱהָבֶנָה''.

@ כ. לאשה חשדנית או להפך

פְּעָמִים רַבּוֹת טוֹעֲנוֹת נָשִׁים: בַּעֲלִי אֵינוֹ שׁוֹמֵר אֶת עֵינָיו. לְאִשָׁה יֵשׁ קִנְאָה עַל בַּעְלָהּ, וּמַלְבִּישָׁה זֹאת בְּדֶרֶךְ ''צִדְקוּת'' - שֶׁרוֹצָה הִיא שֶׁבַּעְלָהּ יִתְקַדֵּשׁ וְיִתְעַלֶה. וּבְכֵן, עֲלֵיהֶן לָדַעַת: בְּהַרְבֵּה בָּתִּים נֶהֱרַס שְׁלוֹם בֵּיתָם מִסִבַּת הֶעָרוֹת אֵלוּ שֶׁל נְשׁוֹתֵיהֶם הַ''צִדְקָנִיּוֹת''.

קֹדֶם כּל תִּשְׁאַל אִשָׁה שֶׁכָּזוֹ אֶת עַצְמָהּ, מֵאַיִן בֶּאֱמֶת נוֹבֵעַ מְקוֹר רְצוֹנָהּ שֶׁבַּעְלָהּ לֹא יִסְתַכֵּל אֶלָא בְּמַה שֶׁשַׁיָּךְ לוֹ וְלֹא יִתֵּן עֵינָיו בְּמַה שֶׁאֵינוֹ שֶׁלוֹ. מִסְתָמָא נוֹבֵעַ הַדָּבָר מֵרָצוֹן טִבְעִי שֶׁיֵּשׁ לְכָל אִשָׁה לְקַבֵּל אֶת מְלֹא תְּשׂוּמֶת לֵב בַּעְלָהּ, וְאֵין בִּרְצוֹנָהּ שֶׁתְּשׂוּמַת לִבּוֹ תִּתְחַלֵק גַם לַאֲחֵרִים.

וְעֻבְדָּה הִיא, פְּעָמִים רַבּוֹת מָצִינוּ שֶׁאִשָׁה צָרָה עֵינָהּ כְּשֶׁבַּעְלָהּ מְשׂוֹחֵחַ עִם אַחְיוֹתָיו אוֹ גִיסוֹתָיו, וַאֲפִלוּ עִם חֲבֵרָיו וְרֵעָיו, וּמַקְדִּישׁ לָהֶם אַהֲבָה וּתְשׂוּמֶת לֵב. גַם אָז אֵין הָאִשָׁה מַסְכֶּמֶת לְהַשְׁלִים עִם מַעֲשָׂיו, לְפִי שֶׁנִדְמֶה לָהּ שֶׁגוֹזְלִים הֵם אֶת חֶלְקָהּ מִתְּשׂוּמַת לִבּוֹ שֶׁל בַּעְלָהּ מִמֶנָה.

וּבְכֵן, אִם אָכֵן רוֹצָה אִשָׁה זוֹ לְהַטוֹת תְּשׂוּמֶת לֵב בַּעְלָהּ יוֹתֵר אֵלֶיהָ וּלְמַעֵט אֶת תְשׂוּמַת לִבּוֹ מֵאֲחֵרִים, עָלֶיהָ לִנְהֹג בִּדְרָכִים שֶׁיּוֹבִילוּ לְכָךְ, וְלֹא לַעֲשׂוֹת אֶת הַלְהֵפֶךְ.

וּכְמוֹ שֶׁהִסְבַּרְנוּ לְעֵיל, שֶׁעַל הָאִשָׁה לְהִתְיַפּוֹת בִּפְנֵי בַּעְלָהּ בְּיֹפִי חִיצוֹנִי וּבִיפִי הַנְהָגוֹתֶיהָ וּמִדּוֹתֶיהָ, וּבָזֶה תִּשְׁבֶּה אֶת לִבּוֹ לָתֵת לָהּ אֶת מְלֹא תְּשׂוּמַת לִבּוֹ, וְזֶה יַעֲזֹר הַרְבֵּה יוֹתֵר מִמַה שֶׁתִּנְהַג בְּשִׁיטָה אַלִימָה שֶׁל צְעָקוֹת וּמְרִיבוֹת, כִּי לֹא תָּמִיד הַבַּעַל מֵבִין לְרוּחָהּ שֶׁל אִשְׁתּוֹ כְּשֶׁמְעִירָה לוֹ עַל שְׁמִירַת עֵינָיו אוֹ עַל רִבּוּי שִׂיחָתוֹ עִם נָשִׁים שֶׁזֶה נוֹבֵעַ מֵרְצוֹנָהּ לְקַבֵּל אֶת תְּשׂוּמַת לִבּוֹ, אֶלָא חוֹשֵׁב הוּא שֶׁזּוֹ אֵינָהּ אֶלָא חַשְׁדָנוּת שְׁטוּתִית בְּקִרְבָּהּ אוֹ סְתָם צִדְקוּת טִפְּשִׁית הַבּוֹעֶרֶת בָּהּ, וְאֵינוֹ רוֹאֶה בְּכָךְ שֶׁזֶּה בְּעֶצֶם רַק הִתְבַּטְּאוּת חִיצוֹנִית לִרְצוֹנָהּ הַפְנִימִי לִחְיוֹת בְּאַהֲבָה מְלֵאָה עִם בַּעְלָהּ, וּמִמֵילָא מַשִּׂיגָה הִיא בְּכָךְ מַטָּרָה הֲפוּכָה - שֶׁבַּעְלָהּ יָקוּץ בָּהּ יוֹתֵר וְיִשְׂנָא אֶת הִתְנַהֲגוּתָהּ, וּמְעַט מְעַט תִּתְרוֹקֵן תְּשׂוּמֶת הַלֵב וְאֶת מְקוֹמָהּ יְמַלֵא מַה שֶׁהוּא הֵפֶךְ רְצוֹנָהּ.

וְכַמוּבָן שֶׁעַל הַבַּעַל לְהָבִין, שֶׁאִם אִשְׁתּוֹ מְעִירָה לוֹ בָּזֹאת, זֶה נוֹבֵעַ מִדְּרִישָׁתָהּ לִתְשׂוּמַת לִבּוֹ, אֶלָא שֶׁמִתְבַּטֵּאת הִיא בְּהִתְפָּרְצֻיּוֹת שֶׁכָּאֵלֶה, וְאִם עֵינֵי שֵׂכֶל לוֹ לְהַשְׁקִיט הַמְרִיבָה, יִתֵּן עֵינוֹ וְלִבּוֹ עָלֶיהָ לְשַׁבְּחָהּ וּלְהַלְלָהּ, לַעֲזֹר לָהּ וּלְהַרְבּוֹת בְּשֶׁבַח מַעֲשֵׂי יָדֶיהָ. כִּי עָלָיו לָדַעַת, שֶׁמִדַּת הַחַשְׁדָנוּת אֵין לָהּ גְבוּלוֹת, וְיִתָּכֵן שֶׁאִשְׁתּוֹ בְּסֵתֶר לִבָּהּ - וּכְמוֹ שֶׁפְּעָמִים אַף אוֹמְרוֹת זֹאת אַף בְּגָלוּי - חוֹשֶׁדֶת בּוֹ עַל הַגָרוּעַ בְּיוֹתֵר. וְרָאִינוּ רַבּוֹת נָשִׁים שֶׁחוֹשְׁדוֹת בְּבַעְלֵיהֶן עַל הַרְבֵּה דְּבָרִים שֶׁלֹא הָיוּ וְלֹא נִבְרְאוּ, אוּלָם אֵין עָשָׁן לְלֹא אֵשׁ, וּמַשֶׁהוּ יֵשׁ כָּאן. וְהוּא הֶפְקֵרוּת הָעֵינַיִם שֶׁל הַבַּעַל. זֶהוּ תְּחִלַת הַסִבָּה לַחֲשָׁד, וּבְהִסְתַּלֵק הַסִבָּה יִסְתַּלֵק הַמְסוֹבֵב.

וְלִפְעָמִים יֶשְׁנָהּ חַשְׁדָנוּת מִסוּג אַחֵר - שֶׁאַחַד הַצְדָדִים חוֹשֵׁב עַל הַשֵׁנִי שֶׁהִנוֹ מַזְנִיחַ אוֹתוֹ, לֹא אוֹהֲבוֹ וְאֵינוֹ דּוֹאֵג לוֹ, וְיִתָּכֵן שֶׁיֵּשׁ מָקוֹם לַחֲשָׁד זֶה, וּכְגוֹן שֶׁצַד אֶחָד מִבְּנֵי הַזּוּג כַּעֲסָן וַחֲסַר סַבְלָנוּת. אוּלָם מִבְחָן פָּשׁוּט יֶשְׁנוֹ לְאַבְחֵן הַאִם בֶּאֱמֶת זֶה נוֹבֵעַ מֵחֹסֶר אַהֲבָה וּדְאָגָה לַזּוּלַת אוֹ מֵחֹסֶר סַבְלָנוּת בִּלְבַד.

וּמִבְחָן פָּשׁוּט זֶה רָאִיתִי מִמַעֲשֶׂה שֶׁל אֶחָד מִמַכִּירַי הַסוֹבֵל מֵחֹסֶר סַבְלָנוּת שֶׁל אִשְׁתּוֹ בְּאֹפֶן מְשַׁוֵּעַ, כִּמְעַט בְּכָל יוֹם מִתְחַדֵּשׁ רִיב מִצִדָּהּ וְחַשְׁדָנוּתָהּ מוֹצִיאָה אוֹתוֹ מִדַּעְתּוֹ, זְעָקוֹת וּמְחָאוֹת עַל חֹסֶר תְּשׂוּמֶת לֵב מִצִדּוֹ וְעַל מֶחְדָּלוֹ בְּעֵזֶר הַבַּיִת וְכוּ', אוּלָם הַמְעַנְיֵן הוּא, שֶׁכַּאֲשֶׁר אוֹתוֹ בַּעַל לֹא מַרְגִישׁ בְּטוֹב, אוֹתָהּ אִשָׁה נֶהְפֶּכֶת לְאִשָׁה אַחֶרֶת לְגַמְרֵי. דַּאֲגוֹתֶיהָ לִשְׁלוֹם בַּעְלָהּ תּוֹפְסוֹת לָהּ אֶת עוֹלָמָהּ, וְאֶת הִתְמַסְרוּתָהּ אֵלָיו בִּזְמַן חָלְיוֹ אֵין לְשַׁעֵר וּלְתָאֵר. כָּךְ מְסַפֵּר אוֹתוֹ בַּעַל.

וּבְכֵן, בְּכָךְ נִתָּן לִרְאוֹת וּלְהוֹכִיחַ הַאִם אַתָּה חַי עִם אוֹהֵב אוֹ עִם שׂוֹנֵא. וְתִתְבּוֹנֵן, כִּי אִם בִּזְמַנִים קָשִׁים מִתְגַלֵית מְסִירוּת בְּנֶאֱמָנוּת מֻפְלָאָה, הֲרֵי מִכָּאן, שֶׁגַם כַּאֲשֶׁר יֶשְׁנָן תְּקוּפוֹת וִכּוּחַ, אֵין זֶה אֶלָא מִסִבַּת מַצְבֵי רוּחַ, חֹסֶר שִׂמְחָה וְסַבְלָנוּת, וְיֵשׁ לָדוּן לְכַף זְכוּת, וְלֹא לְפָרֵשׁ מִכָּךְ פֵּרוּשִׁים הַמְבִיאִים לְמַצָב הַרְבֵּה יוֹתֵר חָמוּר מִמַה שֶׁזֶה בֶּאֱמֶת.

@ כא. הַכְנָסַת אוֹרְחִים וּשְׁלוֹם בַּיִת

דַּרְכֵי הַיֵּצֶר רַבּוֹת הֵן, וְהַקָשָׁה שֶׁבָּהֶן כַּאֲשֶׁר בָּא הוּא לַהֲרֹס חַיֵּי זוּג בְּדֶרֶךְ שֶׁל מִצְוָה. לְדְגְמָה: מִצְוַת הַכְנָסַת אוֹרְחִים. הַבַּעַל בִּרְצוֹנוֹ. לְקַיֵּם מִצְוָה גְדוֹלָה זוֹ, וְעוֹד מֵבִיא רְאָיָה, שֶׁאָמְנָם אִישׁ וְאִשָׁה שֶׁזָכוּ - שְׁכִינָה שׁוֹרָה בֵּינֵיהֶם, אוּלָם גְדוֹלָה הַכְנָסַת אוֹרְחִים יוֹתֵר מֵהַקְבָּלַת פְּנֵי שְׁכִינָה. וְאֵין הוּא מֵבִין, שֶׁאָכֵן הַכְנָסַת אוֹרְֹחִים יוֹתֵר מִ''קַבָּלַת'' פְּנֵי שְׁכִינָה, אוּלָם לֹא שֶׁהַכְנָסַת אוֹרְחִים יוֹתֵר מִ''סִלוּק'' פְּנֵי שְׁכִינָה. מִי הִתִּיר לְסַלֵק אֶת הַשָׁלוֹם וְאֶת הַשְׁכִינָה מֵהַבַּיִת בִּשְׁבִיל מִצְוַת הַכְנָסַת אוֹרֵחַ זָר וּבִשְׁבִיל כָּךְ לַהֲרֹס וּלְקַלְקֵל אֶת ''הָאוֹרֵחַ'' הַקָבוּעַ שֶׁלְךָ, וּבִפְרָט שֶׁבְּרֹב הַמִקְרִים הָאוֹרֵחַ לֹא מַרְגִישׁ בְּנוֹחַ, וּפָגוּעַ הוּא בְּמֵישָׁרִין אוֹ בַּעֲקִיפִין בִּרְאוֹתוֹ מֶתַח וְעַצְבָּנוּת בַּבַּיִת וְתוֹלֶה זֹאת בִּגְלָלוֹ. וְכָךְ שֶׁלֹא עָלָה בְּיָדָם לֹא מִצְוַת הַכְנָסַת אוֹרְחִים וְלֹא מִצְוַת שְׁלוֹם הַבַּיִת.

וְרָאִיתִי מַעֲשֶּׂה בְּהֶ''חָפֵץ חַיִּים'', שֶׁפַּעַם אַחַת בְּיוֹם שִׁשִׁי פָּנָה אֵלָיו אַלְמוֹנִי בִּשְׁאֵלָה אִם בְּאֶפְשָׁרוּתוֹ לִשְׁבּוֹת אֶצְלוֹ בְּשַׁבָּת. אָמַר לוֹ הֶ''חָפֵץ חַיִּים'': הַמְתֵּן לִי כָּאן וְאֵלֵךְ לִשְׁאל אֶת אִשְׁתִּי וְתֵכֶף אֲשִׁיבְךָ דָּבָר. הִנֵה לָנוּ מַעֲשֶּׂה רַב, שֶׁאֵין לַעֲשׂוֹת מִצְווֹת, וַאֲפִלוּ כְּהַכְנָסַת אוֹרְחִים, עַל חֶשְׁבּוֹן שְׁלוֹם הַבַּיִת. וְכַמוּבָן שֶׁכָּל דְּבָרֵינוּ בְּאֹפֶן כְּלָלִי, וּכְשֶׁהַדָּבָר לְמַעֲשֶׂה, יֵשׁ לְהִתְיָעֵץ עִם חָכָם. וְיֵשׁ עוֹד לְהָעִיר, שֶׁפְּעָמִים רַבּוֹת יֶשְׁנָן תַּקָלוֹת גְדוֹלוֹת בְּהַכְנָסַת אוֹרְחִים. וּכְגוֹן שֶׁאוֹתוֹ אוֹרֵחַ לֹא צָנוּעַ כָּל כָּךְ בְּדִבּוּרָיו וּבְהִסְתַּכְּלוּתוֹ בִּנְשׁוֹת בְּנֵי הַבַּיִת, אוֹ שֶׁנִפְתָּחוֹת שִׂיחוֹת בֵּין גְבָרִים לְנָשִׁים, וּפָשׁוּט שֶׁכָּל שְׂכַר הַכְנָסַת הָאוֹרְחִים עָלָה בְּהֶפְסֵד גָדוֹל.

@ כב. הַדְרָכָה לְבַעֲלֵי תְּשׁוּבָה לְטוֹבַת שְׁלוֹם בֵּיתָם

1. [[אֵיך מַתְחִילִים. ?]]

בְּעָיָה כְּאוּבה אֵצֶל הַחוֹזְרִים בִּתְשׁוּבָה.

זוּג שֶׁנְשׂוּאִים כְּבָר שָׁנִים, מְשַׁנִים קַו בְּחַיֵּיהֶם, מַהֲלַךְ חַיִּים חָדָשׁ, אֶחָד דּוֹחֵף אֶת הָעֲגָלָה יוֹתֵר מֵהַשֵׁנִי, הַשֵׁנִי מְפַגֵר עֲדַיִן, וְהָרִאשׁוֹן צוֹעֵק, דּוֹחֵף, כּוֹפֶה, וְהִנֵה מָקוֹם הִנִיחוּ לַיֵּצֶר הָרָע לְאֵשׁ הַמַחֲלֹקֶת, ה' יִשְׁמְרֵנוּ.

וּבִפְרָט כְּשֶׁאֶחָד מִבְּנֵי הַזּוּג בִּכְלָל לֹא הִשְׁלִים עִם קַבָּלַת הַתְּשׁוּבָה שֶׁל הַשֵׁנִי, אֲזַי בִּכְלָל יֵשׁ מָקוֹם לְחֻרְבַּן הַבַּיִת. וְאֶפְשָׁר עוֹד לִטְעֹן שֶׁכֵּן הָאֱמֶת.

אֲבָל לֹא ! דְּרָכֶיהָ דַּרְכֵי נֹעַם.

לְנַסוֹת, וְשׁוּב לְנַסוֹת...

רֹב כְּכָל הַחוֹזְרִים בִּתְשׁוּבָה, לֹא חָזְרוּ בִּתְשׁוּבָה יַחַד בְּיוֹם אֶחָד, וְרַק לְאַחַר סַבְלָנוּת רַבָּה שֶׁל הַצַד הַשֵׁנִי, יִתְקַיֵּם בּוֹ: בִּרְצוֹת ה' דַּרְכֵי-אִישׁ - גַם-אוֹיְבָיו יַשְׁלִם אִתּוֹ. וְאָמְרוּ חֲזַ''ל: אוֹיְבָיו - אֵלוּ אַנְשֵׁי בֵּיתוֹ.

וּבְדֶרֶךְ כְּלָל, כְּלַל הַהַנְהָגָה צְרִיכָה לִהְיוֹת כְּשֶׁאֶחָד מִבְּנֵי הַזּוּג זָכָה וְחָזַר בִּתְשׁוּבָה וְהַשֵׁנִי לֹא חָזַר בִּכְלָל, אוֹ שֶׁעֲדַיִן הִנוֹ מְפַגֵר בִּתְשׁוּבָתוֹ, אֲזַי עַל אוֹתוֹ הַמְחֻזָּק לַעֲשׂוֹת אֶת שֶׁלוֹ בְּשֶׁקֶט וּבִמְנוּחָה.

דְּהַיְנוּ,

אַתָּה - שְׁמֹר שַׁבָּת, הָכֵן לְעַצְמְךָ צָרְכֵי שַׁבָּת לְבַדְּךָ, כְּשֶׁהַצַד הַשֵׁנִי אֵינוֹ מוּכָן עֲדַיִן לְקַבֵּל שְׁמִירַת שַׁבָּת. קַדֵּשׁ קִדּוּשׁ לְעַצְמְךָ, אֱכל לְבַדְּךָ, זַמֵר זְמִירוֹת שַׁבָּת לְבַדְּךָ, וְאַף שֶׁהַצַד הַשֵׁנִי רוֹאֶה וְעוֹסֵק בְּמַה שֶׁעוֹסֵק, אַתָּה אֶת שֶׁלְךָ תַּעֲשֶׂה, וְאַל תִּדְרשׁ מֵהַצַד הַשֵׁנִי לָלֶכֶת בְּדַרְכְּךָ. וְכֵן בְּדַרְכֵי נֹעַם וּבְלָשׁוֹן רַכָּה מִפַּעַם לְפַעַם דַּבֵּר דְּבָרֶיךָ, וּלְאַחַר סַבְלָנוּת רַבָּה תִּרְאֶה שֶׁגַם אוֹיְבֶיךָ יַשְׁלִימוּ אִתְּךָ.

וְהִזָּהֵר מִלִּהְיוֹת עַקְשָׁן בְּעִנְיְנֵי דְּעָלְמָא וּבִדְבָרִים שֶׁאֵין לָהֶם חֲשִׁיבוּת, כִּי אִם תִּתֵּן תְּמוּנַת עַקְשָׁן עַל עַצְמְךָ, לֹא תֵּחָשֵׁב וְלֹא תִּשָּׁמַע עַקְשָׁנוּתְךָ בַּדְּבָרִים הַהֶכְרֵחִיִּים, שֶׁהָעַקְשָׁנוּת בֶּאֱמֶת חִיּוּבִית בָּהֶם.

וְרַק אִם תִּיצֹר בְּבֵיתְךְ אֲוִירָה שֶׁל שָׁלוֹם וּוִתּוּר מֻפְלָג בְּעִנְיְנֵי עוֹלָם הַזֶּה, וְרַק תִּתְעַקֵשׁ בְּעִנְיְנֵי תּוֹרָה וְכַשְׁרוּת, יְהֵא עֵרֶךְ לְעַקְשָׁנוּתְךָ, וְיַעֲרִיכוּ וְיַצְדִּיקוּ אֶת עַקְשָׁנוּתְךָ, לְפִי שֶׁיִּרְאוּ שֶׁאֵינָהּ נוֹבַעַת עַקְשָׁנוּת זוֹ מִמִדַּת הָעַקְשָׁנוּת הָרָעָה, וְהָעוּבְדָה שֶׁהִנְךָ וַתְּרָן בִּשְׁאָר עִנְיָנִים, וּמִמֵילָא יָבִינוּ שֶׁעַקְשָׁנוּתְךָ בְּעִנְיְנֵי תּוֹרָה נוֹבַעַת מִתּוֹךְ רְצוֹנְךָ הַקָדוֹשׁ לִשְׁמֹר תּוֹרַת ה'.

מַה שֶּׁאֵין כֵּן אִם תִּהְיֶה עַקְשָׁן גַם בִּדְבָרִים שֶׁל מַה בְּכָךְ, לֹא יְהֵא עֵרֶךְ לְעַקְשָׁנוּתְךָ לְעִנְיְנֵי תּוֹרָה, כִּי תֵּחָשֵׁב כִּסְתָם בַּעַל מִדָּה רָעָה - עַקְשָׁן - וְיֹאמְרוּ שֶׁכָּל מֻנָחֶיךָ יְסוֹדָם בָּעַקְשָׁנוּת הָרָעָה.

[[לְסִכּוּם, הַכְּלָל הוּא: עַשֵׂה דְּבָרִים חִיּוּבִיִּים, עִַמֹד עַל דַּעְתְךָ בָּהֶם, וַתֵר עַל עִנְיָנִים שֶׁאֵינָם נוֹגְדִים לַתוֹרָה וְלַמִצְווֹת, וְהִשְׁתַדֵּל בְּוִתוּר מֻפְּלָג בָּהֶם, וְאָז, בְּסִיַּעַתָא דִשְׁמַיָּא, תִרְאֶה נִפְּלָאוֹת, כִּי ה' לֹא יִמְנַע טוֹב לַהוֹלְכִים בְּתָמִים.

וְהָאַחֲרוֹן הֶחָשׁוּב - בִּמְקוֹם לִכְפּוֹת וְלִדְרֹשׁ מִבֶּן זוּגְךָ, נְהַג בְּדֶרֶךָ אַחֶרֶת, הִתְפַּלֵל עַלָיו, וּשְׁפֹּךָ שִׂיחָה לִפְּנֵי ה' שֶׁיַּחֲזִירֵהוּ בִּתְשׁוּבָה, וְיָשִׁיב לְבָבוֹ בִּמְהֵרָה לַתוֹרָה וְלַתְשׁוּבָה, וְהַקָדוֹשׁ-בָּרוּךְ-הוּא הֲלֹא מִתְאַוֶּה לִתְפִלָּתָן שֶׁל צַדִּיקִים. וּכְמוֹ שֶׁפֵּרְשׁוּ: הַקָדוֹשׁ-בָּרוּךָ-הוּא מִתְאַוֶּה לְסוּג תְפִלָּה כָּזוֹ שֶׁמְבַקְשִׁים לִהְיוֹת צַדִּיקִים, וְכַמְבֹאָר בַּסְפָּרִים, שֶׁעַל תְפִלָּה כָּזוֹ אֵין קִטְרוּגִים וּמְמַהֶרֶת לְהִתְקַבֵּל. ]]

2. [[אַל תַּפְרִיז בְּחֻמְרוֹת יְתֵרוֹת]]

לְקִדּוּם הַשָּׁלוֹם חָשׁוּב, שֶׁבִּתְחִלַּת דַּרְכְּךְ כְּבוֹדֵד בַּמַעֲרָכָה, לַעֲשׂוֹת רַק אֶת הַחִיּוּבִים מֵעִקַר הַדִּין, וְלֹא לְהַפְרִיז בְּחְמְרוֹת - דָּבָר שֶׁיְּעוֹרֵר זַעַם וְכַעַס מְיְתָּר.

וְרָאוּי וְנָכוֹן לְהִתְיָעֵץ עִם חָכָם, בַּמֶה לְבַסֵס אֶת עֶמְדָּתְךָ וּלְהִתְעַקֵשׁ, וּבַמֶה לְוַתֵּר, וְאֶל בִּינָתְךָ אַל תִּשָׁעֵן, כִּי אֶת רַמָאוּת יֵצֶר הָרָע וְעֹמֶק חָכְמָתוֹ מִי יָבִין? מְסֻגָל הוּא לָבוֹא אֵלֶיךָ בְּמַחֲשָׁבָה שֶׁל מִצְוָה, וְיֹאמַר לְךָ: כְּדַאי, תַּחְמִיר בְּזֶה, וְתַחְמִיר גַם בְּזֶה !, וּבְסַךְ הַכּל אֵינָם אֶלָא חֻמְרוֹת שֶׁאֵין זְמַנָם עַתָּה בְּמַצַב הַמֶתַח שֶׁבְּבֵיתְךָ, וְכָל עֲצָתוֹ זוֹ כְּדֵי לְהַמְרִיד אֶת הַצַד הַשֵׁנִי, שֶׁיַּעֲשֶׂה הוּא הַמִלְחָמָה אִתְּךָ בִּמְקוֹמוֹ, וִיבַטֵּל אוֹתְךָ מִכּל וָכל, גַם מִיסוֹדוֹת הַתּוֹרָה הַהֶכְרְחִיִּים.

וּלְדוּגְמָה: גִדּוּל זָקָן, כַּמוּבָן גִדּוּל זָקָן הוּא מַעֲלָה חֲשׁוּבָה. אָמְנָם כְּשֶׁדָּבָר זֶה מְעוֹרֵר זַעַם וּלְחָצִים, הֲרֵי שֶׁעָלֶיךָ לְוַתֵּר עַל זֶה בִּשְׁלַב הַמֶתַח. אוֹ לְמָשָׁל לְבִישַׁת מִגְבַּעַת וַחֲלִיפָה, וַדַּאי דְּבָרִים חֲשׁוּבִים הֵם, אוּלָם אֵינָם עִקָרִיִּים וִיסוֹדִיִּים כָּעֵת, שֶׁעֲבוּרָם כְּדַאי לִגְרֹם מַחֲלֹקֶת וְנִסְיוֹנוֹת. וַאֲפִלוּ יוֹתֵר מִזֶּה - שִׁעוּרֵי תּוֹרָה יוֹם יוֹם, עִם כָּל הַמַעֲלָה וְהַחוֹבָה הָעֲצוּמָה שֶׁל קְבִיעַת שִׁעוּר תּוֹרָה יוֹם יוֹם, אִם מְהַוֶּה דָּבָר זֶה לַחַץ כָּבֵד בִּתְחִלַת הַדֶּרֶךְ, וּמַשְׁפִּיעַ מְאֹד עַל מְתָחִים בֵּין הַזּוּג, יַעֲשֶׂה זֹאת בְּהַדְרָגָה, פַּעַם אוֹ פַּעֲמַיִם שִׁעוּר שְׁבוּעִי, עַד שֶׁיִּזְכֶּה לְ''בִּרְצוֹת ה' דַּרְכֵי-אִישׁ וְגוֹ'''.

3. [[לְהַזְרִיחַ קֶרֶן אוֹרָה וְשִׂמְחָה בַּבַּיִת]]

וְעוֹד פְּרָט חָשׁוּב, מִלְבַד הָאָמוּר לְעֵיל, שֶׁתַּעֲשֶׂה מַעֲשֶׂיךָ הַחִיּוּבִים בְּלֹא דְּרִישׁוֹת וּכְפִיּוֹת מִבֶּן הַזּוּג הַשֵׁנִי. רָאוּי שֶׁתַּעֲשֵׂם בְּשִׂמְחָה וּבְנַחַת, כִּי כְּלָל גָדוֹל בִּשְׁלוֹם בַּיִת: בְּנֵי זוּג הָאוֹהֲבִים זֶה לָזֶה, כְּשֶׁרוֹאֶה צַד אֶחָד מַה שֶׁטּוֹב לַשֵׁנִי וְשֶׁהוּא שָׂמֵחַ בּוֹ - מְבַטֵּל דַּעְתּוֹ לְשַׂמְחוֹ.

וְלָכֵן, אִם הַבֵּן זוּג יִרְאֶה שֶׁאַתָּה שָׂמֵחַ בַּתּוֹרָה, בִּשְׁמִירַת שַׁבָּת, טָהֳרָה, וְזֶהוּ מַמָשׁ מְחַיֶּה וּמְשַׂמֵחַ אוֹתְךָ, יִרְצֶה וְיִשְׁתַּדֵּל לְבַטֵּל דַּעְתּוֹ, כְּדֵי לְהַמְשִׁיךְ לְךָ שִׂמְחָה זוֹ שֶׁלֹא תִּפָסֵק מִמְךָ.

מַה שֶׁאֵין כֵּן אִם רוֹאֶה הַבֵּן זוּג שֶׁאַתָּה כּוֹפֶה אֶת עַצְמְךָ וַחֲסַר שִׂמְחָה בְּמַעֲשֶׂיךָ, וְאֵין הַנְהָגָה זוֹ מַהוּת חַיֶּיךָ אֶלָא בְּדִיעֲבַד, הֲלֹא אָמוֹר יֹאמַר: לָמָה אֶכָּנַע לוֹ, וַהֲלֹא הוּא עַצְמוֹ אֵינוֹ שָׂמֵחַ מִדַּרְכּוֹ, אַמְתִּין עַד שֶׁיָּשׁוּב הוּא מִדַּרְכּוֹ וְיָשׁוּב לְאָחוֹר כְּבָרִאשׁוֹנָה.

@ כג. עַל מָה מֻתָּר לָרִיב?

זוּג הַמִתְחַזְּקִים זֶה עַתָּה בְּמִצְווֹת ה', בְּוַדַּאי שֶׁעַל כָּל צַד לְהָבִין אֶת הַשֵׁנִי בְּמֶחְדָּלוֹ וּבְפִגוּרוֹ עֲדַיִן בְּהִתְקַדְּמוּת שְׁמִירַת הַתּוֹרָה וְהַמִצְווֹת, וַעֲלֵיהֶם לְהַלֵךְ בְּדַרְכֵי נֹעַם.

אוּלָם זוּג חֲרֵדִים, אוֹ זוּג שֶׁנִשְׂאוּ לְאַחַר שֶׁכְּבָר הִתְחַזְּקוּ, וּבְדֵעָה אַחַת הֵקִימוּ בַּיִת נֶאֱמָן בְּיִשְׂרָאֵל וְהַכּל הָלַךְ לְמֵישָׁרִין וְזָכוּ לְבָנִים וּבָנוֹת, וּפִתְאוֹם נִכְנְסָה רוּחַ שְׁטוּת זָרָה מֵהָרְחוֹב הַקְלוֹקֵל לְשַׁנוֹת קְצָת אֶת דַּרְכֵי הַצְנִיעוּת מֵהָאִשָׁה וְהַבָּנוֹת לִפְרֹץ גָדֵר, שֶׁלֹא הָיוּ רְגִילִין בָּהּ זֶה תְּקוּפָה - עַל כָּךְ אֵין לְוַתֵּר בְּשׁוּם אֹפֶן. אַחַר שֶׁהַבַּיִת כְּבָר הָלַךְ לְמֵישָׁרִים בְּדַרְכֵי ה' בְּדֵעָה מְשֻׁתֶּפֶת, וּפִתְאוֹם בָּא הַשָּׂטָן לָדוּר בְּתוֹכָם - חוֹבָה בְּכָל מְחִיר לְגָרְשׁוֹ, וְאֵין לְחַשְׁבֵּן כָּאן שׁוּם חֶשְׁבּוֹן שֶׁל שְׁלוֹם בַּיִת, וְלָצֵאת מִלְחָמָה עַל כָּל פִּרְצָה. וּבִפְרָט כְּשֶׁנִכְנְסָה רוּחַ שְׁטוּת עַל לְבִישַׁת מַלְבּוּשִׁים שֶׁלֹא כַּהֲלָכָה, אוֹ, חַס וְחָלִילָה, לְהַכְנִיס אֶת מַכְשִׁיר הַתּוֹעֵבָה לְתוֹךְ הַבַּיִת - עַל כָּךְ אֵין לְהִתְפַּשֵׁר בְּשׁוּם פְּשָׁרָה, כִּי אַחֶרֶת יֵהָרֵס הַבַּיִת. וּבִמְנִיעַת הַדָּבָר בְּכָל תֹּקֶף, אֵין חֲשָׁשׁ לְקִלְקוּל הַשָׁלוֹם, הֱיוֹת וְכָךְ הֻרְגְלוּ מֵאָז לִחְיוֹת בְּדֶרֶךְ הַתּוֹרָה, וְאָכֵן תְּהֵא זוֹ עַתָּה מְרִיבָה עַל חֲשַׁשׁ קִלְקוּל הַבַּיִת - אוּלָם תִּסְתַּיֵּם בְּ''אֶת וָהֵב בְּסוּפָה'', וְיַחֲזֹר הַבַּיִת לִשְׁלוֹמוֹ וּלְשַׁלְוָתוֹ, לְלֹא סָפֵק. וּלְהֵפֶךְ - אִם בִּשְׁבִיל הַ''שָׁלוֹם'' יִתְפַּשְׁרוּ לְקַלְקֵל אֶת הַבַּיִת, אֲזַי ''מְבְטָח'' לְבַיִת זֶה שֶׁתִשְׁרֶה בּוֹ הַמַחֲלֹקֶת וְהַמְרִיבָה לְעוֹלָם, אַחַר שֶׁפָּרְצוּ גָדֵר, וְלָכֵן עֲלֵיהֶם לְהָבִין שֶׁזֶּה עֲצַת הַיֵּצֶר לְהָקֵל לִפְרֹץ אֶת גֶדֶר הַתּוֹרָה מִבַּיִת שֶׁהֻרְגְלוּ בּוֹ בְּדַרְכֵי הַתּוֹרָה בִּשְׁבִיל ''שְׁלוֹם הַבַּית'', וְרַק לְהִזָהֵר שֶׁאֹפֶן הַמְחָאָה תְּהֵא בְּיֵעוּץ מַתְמִיד עִם אָדָם גָדוֹל.

וְרָאִיתִי לְנָכוֹן לְהַעְתִּיק בָּזֶה פֶרֶק חָשׁוּב מֵרַבֵּנוּ הַגָאוֹן הַקָדוֹשׁ ''שׁוֹמֵר אֱמוּנִים'' שֶׁמֵבִיא שָׁם מִ''סֵפֶר הַצַוָּאָה'': בָּנַי, הֲגַם כִּי תָּמִיד הִנְהַגְתִּי אֶתְכֶם עַל הַשָׁלוֹם וְלֹא לְחַרְחֵר רִיב עִם שׁוּם אָדָם, חַס וְשָׁלוֹם, וְכָל שֶׁכֵּן עִם אִשְׁתּוֹ שֶׁהוֹרֵיתִי אֶתְכֶם תָּדִיר לְקַבֵּל כָּל מִינֵי בִּזְיוֹנוֹת וְחֵרוּפִים מֵאִשְׁתּוֹ וְלִשְׁתֹּק עַל דְּבַר כְּבוֹד ה', כִּי זֶה טוֹבָה כְּפוּלָה וּמְכֻפֶּלֶת לָאִישׁ לִסְבּל חֵרוּפֵי אִשְׁתּוֹ וְלִבְלִי לְהָשִׁיב כְּלוּם. וְעַד כַּמָה עֲצוּמָה וְנִשְׂגָבָה זוֹ הַטוֹבָה, וְכַמָה צַדִּיקִים שֶׁזָכוּ בִּשְׁבִיל זֶה לְמַדְרֵגוֹת רַבּוֹת וּלְהַרְבֵּה מַתָּנוֹת מִן הַשָׁמַיִם. גַם לְכָל אִישׁ פָּשׁוּט זֶה טוֹבָה עֲצוּמָה, כְּאָמְרָם זַ''ל (עירובין דף מא ע''ב), שֶׁאֵינוֹ רוֹאֶה פְּנֵי הַגֵיהִנֹם.

[[הֲגַם כִּי עַל הָאִשָׁה בְּעַצְמָה הוּא רַחֲמָנוּת גְדוֹלָה]], כִּי הַרְבֵּה תִּהְיֶה צְרִיכָה לִסְבּל עַל זֶה עֳנָשִׁים קָשִׁים עַל שֶׁמְצַעֶרֶת בַּעְלָהּ, אֲבָל לָאִישׁ הוּא טוֹבָה גְדוֹלָה וַעֲצוּמָה לַעֲשׂוֹת עַצְמוֹ כְּחֵרֵשׁ לֹא יִשְׁמַע וְלִשְׁתֹּק וְלִסְבּל בְּשִׂמְחָה, וְהָעִקָר שֶׁלֹא לַעֲנוֹת כְּלוּם, חַס וְשָׁלוֹם, רַק לְהָשִׁיב רַכּוֹת, (משלי טו) ''מַעֲנֶה רַךְ יָשִׁיב חֵמָה'', וּלְהַאֲמִין בְּהַשְׁגָחָה פְּרָטִית כִּי כָּל אֵלוּ הַדִּבּוּרִים הוּא מִלְמַעְלָה עַל פְּגַם הַדִּבּוּרִים שֶׁלוֹ, וְעוֹד - שֶׁמְרַמְזִין לוֹ מִן הַשָׁמַיִם פְּגָמָיו, אִם יֵשׁ לוֹ שֵׂכֶל לְהָבִין, וְעוֹד - מִפְּנֵי חִלוּל ה' בַּמַחֲלֹקֶת.

אֲבָל כָּל זֶה בִּמְצַעֶרֶת אוֹתוֹ בְּמִלֵי דְּעָלְמָא. אֲבָל דָּבָר שֶׁשַׁיָּךְ לְעִנְיַן פִּרְצַת עִנְיְנֵי צְנִיעוּת אוֹ גִדּוּל בָּנִים וּלְהַדְרִיכָם עַל דֶּרֶךְ הַצְנִיעוּת וְיִרְאַת שָׁמַיִם וְהַנְהָגַת הַצְנִיעוּת שֶׁל הַיְרֵאִים הָאֲמִתִּיִּים - עַל זֶה, חַס וְשָׁלוֹם, לֹא תִהְיוּ עֲנָוִים, רַק תֵצְאוּ בָּאֵשׁ וּבַמַיִם, [[כִּי כָּל אֵלוּ הָאָבוֹת וּבַעִַלֵי רַחֲמָנִים שֶׁרוֹצִים רַק הַשָׁלוֹם בְּעִנְיָן זֶה, רָאִינוּ בְּחוּשׁ כִּי כָּל בְּנֵיהֶם, רַחֲמָנָא לִצְלַן, יוֹצְאִים לְתַרְבּוּת רָעַה, וְאִם לֹא בְּנֵיהֶם אָז בְּנֵי בְנֵיהֶם, חַס וְשָׁלוֹם]]. וְאִם מָסַר נַפְשׁוֹ וְלֹא הוֹעִיל, אָז אֵין לוֹ עֹנֶשׁ מִן הַשָׁמַיִם, כַּאֲשֶׁר כָּתַבְתִּי בַּשֻׁלְחָן הַטָּהוֹר בְּמַאֲמַר הַצְנִיעוּת, וְעַל פִּי רֹב, בְּעֶזְרַת ה' יִתְבָּרַךְ, בְּוַדַּאי יוֹעִיל וְיוֹעִיל הַרְבֵּה.

וְצָרִיךְ לַעֲשׂוֹת כָּל מִינֵי תַקִיפוּת שֶׁבָּעוֹלָם שֶׁלֹא לָחוּס וְלַחְמל כְּלָל לֹא עַל אִשְׁתּוֹ וְלֹא עַל בָּנָיו רַחֲמָנוּת שֶׁל פְּתָאוּת, כִּי זֶה הָרַחֲמָנוּת הוּא מִס''ם וְכַת דִּילֵהּ, רַחֲמָנָא לִצְלַן. אוֹי עַל רַחֲמָנוּת כָּזוֹ. רַק צָרִיךְ תֵּכֶף לָצֵאת בְּכָל מִינֵי תֹקֶף עֹז וּבִמְסִירַת נֶפֶשׁ לִמְחוֹת בְּכָל הַכֹּחַ שֶׁבָּעוֹלָם, כְּמוֹ שֶׁרְאִיתֶם מִמֶנִי, בָּנַי אֲהוּבַי, וְשֶׁלֹא לִשְׁתֹּק וְלַחֲנֹף וּלְרַחֵם בָּזֶה, חַס וְשָׁלוֹם. לְמַעַן ה' תְרַחֲמוּ עַל נַפְשׁוֹתֵיכֶם וְעַל נַפְשׁוֹת נְשֵׁיכֶם וְעַל בְּנֵיכֶם יוֹתֵר מֵעַל הַגוּף הַבָּזוּי, עָפָר וּמַיִם, טִפָּה סְרוּחָה, וְתִרְאוּ לָחוּס עַל כְּבוֹד שְׁמוֹ הַגָדוֹל שֶׁלֹא יִתְחַלֵל, חַס וְשָׁלוֹם. וְאִם תִּתְנַהֲגוּ עַל דֶּרֶךְ הַטּוֹבָה, יַעֲזֹר לָכֶם ה' לְגַדֵּל שַׁעֲשׁוּעִין קַדִּישִׁין, עַל כָּל פָּנִים לְפִי עֵרֶךְ הַדּוֹר.

וְאִם יֵשׁ לוֹ אִשָׁה שֶׁפּוֹרֶצֶת גִדְרֵי הַקְדֻשָׁה, צָרִיךְ לִמְסֹר נַפְשׁוֹ. מַמָשׁ עַל זֶה בְּכָל מַה שֶׁיָּכוֹל, כִּי זֶה יוֹתֵר גָרוּעַ מֵאִם בָּא גַזְלָן וְרוֹצֵחַ וְרוֹצֶה לְהָרְגוֹ, שֶׁבְּוַדַּאי עוֹשֶׂה כָּל מַה שֶׁבְּכֹחוֹ לְהִנָצֵל מִזֶּה הָרוֹצֵחַ. וּכְמוֹ שֶׁאָמְרוּ זַ''ל, שֶׁקָשֶׁה הַמַחֲטִיאוֹ יוֹתֵר מֵהַהוֹרְגוֹ. וְאִשָׁה כָּזֹאת הִיא בִּכְלַל מֵסִית וּמַדִּיחַ, אֲשֶׁר נֶאֱמַר עָלָיו בְּכַמָה לָאוִין בַּתּוֹרָה: ''וְלֹא תָחוֹס וְכוּ' וְלֹא תַחְמל וְלֹא תְכַסֶה עָלָיו''.

וְאִם תִּתְנַהֲגוּ כְּמַעֲשֵׂה הַפְּתָאִים שֶׁרוֹצִים לֵישֵׁב בְּהַשְׁקֵט וּמְנוּחָה וְיֹאמַר תֵּרוּץ, שֶׁאֵינוֹ רוֹצֶה לַעֲשׂוֹת מְרִיבוֹת וְאֵינוֹ רוֹצֶה לְצַעֵר בְּנֵי בֵּיתוֹ - [[כִּי זֶה אֵינוֹ נִקְרָא, חַס וְשָׁלוֹם, בְּשֵׁם מַחֲלֹקֶת, רַק נִקְרָא קִדּוּשׁ הַשֵׁם, מְסִירַת נֶפֶּשׁ וְקִנְאַת ה' צְבָאוֹת]]. כִּי גַם הַרְבֵּה גְדוֹלִים מְפֻרְסָמִים אֲשֶׁר הָלְכוּ בְּזֶה הַדֶּרֶךְ שֶׁלֹא לְצַעֵר בְּנֵי בֵּיתָם וְהָלְכוּ בְּרִפְיוֹן, גָרְמוּ כִּי נִשְׂרְפוּ נִשְׁמוֹת בְּנֵיהֶם. וְאִם לֹא בְּנֵיהֶם - בְּנֵי בְנֵיהֶם נַעֲשׂוּ פּוֹרְקִים לְבַסוֹף, כַּאֲשֶׁר רָאִינוּ זֹאת בְּעֵינֵינוּ בְּחוּשׁ הַרְבֵּה.

וּכְבָר רָאִינוּ אֶחָד קָדוֹשׁ בְּדוֹר אַחֲרוֹן, בּוּצִינָא קַדִּישָׁא מִצָאנְז, אֲשֶׁר מָסַר בָּזֶה לְהַנְהִיג צְנִיעוּת בְּיִשְׂרָאֵל וּפָעַל עַל כַּמָה דּוֹרוֹת עַל יוֹצְאֵי חֲלָצָיו וְעַל כָּל הָעוֹלָם, וְכֵן כַּמָה צַדִּיקִים בְּדוֹרוֹ חֲבֵרָיו. 

[[וְכֵן. כָּל אֶחָד מִיִּשְׂרָאֵל אֲשֶׁר מוֹסֵר נַפְשׁוֹ עַל הַנְהָגַת צְנִיעוּת קְדֻשַׁת הַבַּיִת, אָז מְשַׁבֵּר בָּזֶה כָּל טִינָרִין תַקִיפִין]], וְהַקָדוֹשׁ-בָּרוּךְ-הוּא אֵינוֹ מְקַפֵּחַ שְׂכָרוֹ בָּזֶה וּבָבָא, וְרַב שְׂכָרוֹ וְחֵילוֹ וּפְעְלָתוֹ מִן קֳדָם ה'.

אֲבָל עַכְשָׁו, בַּעֲוֹנוֹתֵינוּ הָרַבִּים, שֶׁיָּרַדְנוּ בְּסֵתֶר הַמַדְרֵגָה וּבְהַשָּׂגַת הַדַּעַת, אֲטוּמִים וּסְתוּמִים, בַּעֲוֹנוֹתֵינוּ הָרַבִּים, וְנִמְצָאִים גַם כָּאֵלֶה אֲשֶׁר עֲלֵיהֶם אָמַר הַנָבִיא: (ירמיה ו): ''הִנֵה דְּבַר ה' הָיָה לָהֶם לְחֶרְפָּה לֹא יַחְפְּצוּ בוֹ'', וְזֶה מִגֹדֶל כִּסְלוּת וּפְתָאוּת שֶׁיָּרְדָה בָּעוֹלָם. וְעִקָר שֶׁבָּעִקָרִים הַהַתְחָלָה מִגֹדֶל יְרִידָה זוֹ נִצְמָח מִנָשִׁים הַשְׁחוּצוֹת שֶׁמוֹרְדִין עַל מִנְהַג רַבּוֹתֵינוּ וַאֲבוֹתֵינוּ וְאִמוֹתֵינוּ הַקְדוֹשִׁים וּמוֹשְׁלִים עַל בַּעְלֵיהֶם. וְרְבָּא דְּעָלְמָא עַכְשָׁו נִמְשָׁכִין אַחֲרֵיהֶן כַּצֹאן לַטֶּבַח. יוּבַל.

בַּתְּחִלָה נִמְשָׁךְ אַחַר הַיֵּצֶר בַּחֲבִילֵי תֵרוּצִין, שֶׁאֵין רוֹצֶה לַעֲשׂוֹת פֵרוּד וְכַדּוֹמֶה וְיֵשׁ לוֹ רַחֲמָנוּת, וְאַחַר כָּךְ בְּהֶמְשֵׁךְ הַזְמַן שֶׁמַרְגִישׁ בְּעַצְמוֹ גֹדֶל נְפִילָתוֹ וִירִידָתוֹ מֵהַקְדֻשָׁה וְגֹדֶל חֻרְבַּן הַבַּיִת בִּכְלָל וּבִפְרָט, אֲבָל אָז כְּבָר אֵינוֹ יָכוֹל לְהוֹשִׁיעַ כִּי אֵינוֹ בִּרְשׁוּתוֹ, וּכְבָר נִמְסָר בְּיַד הַחִיצוֹנִים, רַחֲמָנָא לִצְלַן, הוּא וְרוּחוֹ וְכָל אֲשֶׁר לוֹ. כִּי כֵּיוָן שֶׁנִפְרַץ קְדֻשָׁה וּצְנִיעוּת מֵהַבַּיִת, בּוֹרַחַת הַשְׁכִינָה מִשָׁם, וְשָׁם הָרְגִיעָה הַפְּלוֹנִית וְכָל מַחֲנוֹתֶיהָ, רַחֲמָנָא לִצְלַן מֵהֶם. וְהִנֵה הֵם אוֹמְרִים שֶׁכַּוָּנָתָם עַל שְׁלוֹם בַּיִת לְהַשְׁרָאַת הַשְׁכִינָה, וְהַשְׁכִינָה הַקְדוֹשָׁה בְּוַדַּאי אֵינָהּ שׁוֹרָה בְּבַיִת כָּזֶה, חַס וְשָׁלוֹם, שֶׁמָלֵא זֻהֲמָא שֶׁל פְרִיצוּת וַחֲצִיפוּת, כִּי אֵין אָדָם הָעֶלְיוֹן דָּר עִם נָחָשׁ בִּכְפִיפָה אַחַת וְכוּ'.

וְנֶאֱמַר ''כְּגַנֹת עֲלֵי נָהָר'', שֶׁנָהָר רוֹמֵז לְשָׁלוֹם, כְּמוֹ שֶׁאָמַר הַכָּתוּב (ישעיה סו): ''הִנְנִי נֹטֶה אֵלֶיהָ כְּנָהָר שָׁלוֹם''. וְאָמְרוּ רַזַ''ל בִּבְרָכוֹת: 'הָרוֹאֶה נָהָר בַּחֲלוֹם, רָאָה שָׁלוֹם'. דְּהַיְנוּ: שֶׁשְׁנֵיהֶם יַסְכִּימוּ אִישׁ וְאִשְׁתּוֹ לְדַרְכֵי הַצְנִיעוּת וְהַקְדֻשָׁה, אָז יִהְיֶה שְׁלוֹמִים דִּקְדֻשָׁה וְנִתְקַדֵּשׁ הַבַּיִת מִנָהָר הָעֶלְיוֹן מִגַן עֵדֶן דִּלְעֵלָא. מַה שֶׁאֵין כֵּן אִם הַשָׁלוֹם הוּא לְהֵפֶךְ הַצְנִיעוּת, אָז הַשְׁכִינָה הַקְדוֹשָׁה מִתְאַנַחַת וּמִצְטַעֶרֶת עַל שָׁלוֹם כָּזֶה שָׁלוֹם דִּקְלִפּוֹת. כִּי שָׁלוֹם כְּמִסְפַּר עֵשָׂו, שֶׁאוֹמֵר: אֵין לְחַרְחֵר רִיב בַּבַּיִת לַעֲשׂוֹת מַחֲלֹקֶת וּלְהַפְרִיד שָׁלוֹם בִּשְׁבִיל הַנְהָגוֹת הַצְנִיעוּת, כִּי גָדוֹל הַשָׁלוֹם שֶׁהַקָדוֹשׁ-בָּרוּךְ-הוּא הִתִּיר לִמְחוֹת שְׁמוֹ הַקָדוֹשׁ בִּשְׁבִיל שָׁלוֹם. וְכַדּוֹמֶה דִּבְרֵי חֲלָקוֹת שֶׁל חֲנֻפִּים וּשְׁקָרִים שֶׁל פִּתּוּי הַיֵּצֶר, וְזֶה שָׁלוֹם שֶׁל עֵשָׂו הָרָשָׁע. עַד כָּאן.

@ כד. אל יהיו גירושין קלים בעיניך

חוֹשְׁבִים הַרְבֵּה, שֶׁהַפִּתְרוֹן הַטּוֹב בְּיוֹתֵר לְמַחֲלֹקֶת וּלְסִדּוּר הַשָׁלוֹם - ''גֵרוּשִׁין'', וּבְעֵינֵי הֶהָמוֹן וְעַמֵי הָאָרָץ הַדָּבָר נִרְאֶה קַל. הַדִּמְיוֹן עוֹבֵד: אֶקַח אִשָׁה אַחֶרֶת? נָאָה, מְנֻמֶסֶת, עֲשִׁירָה, וְאֶחְיֶה מֵעַתָּה חַיִּים מְאֻשָׁרִים.

הַגְמָרָא אוֹמֶרֶת (גיטין צ' ע''ב, סנהדרין כב ע''א): אָמַר רַבִּי אֱלִיעֶזֶר, כָּל הַמְגָרֵשׁ אִשְׁתּוֹ רִאשׁוֹנָה, אֲפִלוּ מִזְבֵּחַ מוֹרִיד עָלָיו דְּמָעוֹת, שֶׁנֶאֱמַר: ''וְזֹאת שֵׁנִית תַּעֲשׂוּ כַּסוֹת דִּמְעָה אֶת מִזְבַּח ה' בְּכִי וַאֲנָקָה מֵאֵין [עוֹד] פְּנוֹת אֶל הַמִנְחָה וְלָקַחַת רָצוֹן מִיֶּדְכֶם. וַאֲמַרְתֶּם עַל מָה? עַל כִּי ה' הֵעִיד בֵּינְךָ וּבֵין אֵשֶׁת נְעוּרֶיךָ אֲשֶׁר אַתָּה בָּגַדְתָּה בָּהּ וְהִיא חֲבֶרְתְּךָ וְאֵשֶׁת בְּרִיתֶךָ'' (מלאכי ב'. יג יד).

וּבַסֵפֶר ''נִשְׁמַת חַיִּים'' מֵבִיא בְּשֵׁם רַבּוֹ רַבִּי שָׁאוּל נַחְמִיָּאס זַ''ל פֵּרוּשׁ נִפְלָא:

וְלִכְאוֹרָה אֵינוֹ מוּבָן מַה הַקֶשֶׁר שֶׁהַמִזְבֵּחַ מוֹרִיד דְּמָעוֹת עַל אִשְׁתּוֹ רִאשׁוֹנָה? אֶלָא שֶׁהַמִזְבֵּחַ, בִּרְאוֹתוֹ אָדָם מְגָרֵשׁ אִשְׁתּוֹ רִאשׁוֹנָה עַל שֶׁהִקְדִּיחָה תַּבְשִׁילוֹ אוֹ מָצָא אַחֶרֶת נָאָה הֵימֶנָה, מִתְעוֹרֵר לִבְכּוֹת עַל דָּבָר זֶה שֶׁלֹא הָיָה צָרִיךְ לְהָבִיא אוֹתָהּ לִידֵי גֵרוּשִׁין, שֶׁהֲרֵי הַמִזְבֵּחַ מַקְרִיבִים עָלָיו קָרְבָּן. וּפְעָמִים שֶׁאָדָם מֵבִיא לְקָרְבָּן שֶׂה דַּל וְרָזֶה, בְּשָׁעָה שֶׁיֵּשׁ בְּעֶדְרוֹ זָכָר מֻבְחָר וְטוֹב הָרָאוּי יוֹתֵר, וּבְכָל זֹאת מִתְעַלֵם מִזֶּה הַמִזְבֵּחַ וְסוֹבֵל זֶה, וְאֵיךְ הָאָדָם לֹא יִסְבּל מֵאִשְׁתּוֹ אִם הִקְדִּיחָה תַּבְשִׁילוֹ, אוֹ מָצָא אַחֶרֶת נָאָה הֵימֶנָה לְגָרְשָׁהּ !? לָכֵן הוּא בּוֹכֶה עָלָיו, עַל הַטָּעוּת שֶׁלוֹ, וְגַם עַל עַצְמוֹ - אֵיךְ מַעֲלִיבִים אוֹתוֹ וְלֹא יָכוֹל לְהִתְנַגֵד. עַד כָּאן.

וּלְצַעֲרֵנוּ, הַרְבֵּה זוּגוֹת תְּמִימִים הוֹלְכִים לְכָל מִינֵי אִנְשֵׁי דְּלֹא מַעֲלֵי חַסְרֵי אַחְרָיוּת, חוֹמְדֵי בֶּצַע, הַמַרְשִׁים לְעַצְמָם לִפְסֹק לַזּוּגוֹת לְהִתְגָרֵשׁ אוֹ לֹא, אוֹ קֹדֶם שֶׁנִשְׂאוּ, אוֹמְרִים לָהֶם שֶׁאֵינָם מַתְאִימִים וַעֲלֵיהֶם לְהִפָּרֵד. אוֹי לָהֶם וְאוֹי לְנַפְשָׁם ! לְעוֹלָם לֹא יְכֻפַּר לָהֶם עָוֹן שֶׁכָּזֶה לְהַפְרִיד בֵּין אִישׁ לְאִשְׁתוֹ ! עָוֹן זֶה הַשָּׂנוּי וְהַמַקְצִיף בְּיוֹתֵר אֶת מִדַּת הַדִּין עַל עוֹשֶׂה עָוֶל זֶה.

וּבִפְרָט שֶׁרָאִינוּ הַרְבֵּה זוּגוֹת שֶׁרָבוּ מְרִיבוֹת וּמַחֲלוֹקוֹת גְדוֹלוֹת וּלְבַסוֹף הִתְיַשְׁרוּ כָּל הַדְּבָרִים בְּמֶשֶׁךְ הַזְּמַן, כִּי לִפְעָמִים לוֹקֵחַ זְמַן עַד שֶׁהַהֲבָנָה וְהַהִשְׁתַּוּוּת בֵּין בְּנֵי הַזּוּג וְהַשַׁלְוָה וְהַשָׁלוֹם בֵּינֵיהֶם, וְרוֹאִים לְבַסוֹף נַחַת מִכָּל בְּנֵיהֶם וּבְנוֹתֵיהֶם, עַל אַף שֶׁהַיָּמִים הָרִאשׁוֹנִים לֹא הָיוּ כָּל כָּךְ טוֹבִים.

וְכַמְסֻפָּר עַל הַגָאוֹן רַבִּי עֶזְרָא עֲטִיָּה זַצַ''ל (ראש ישיבת ''פורת יוסף''), שֶׁהָיָה תָּמִיד מַרְבֶּה לְהַשְׁכִּין שְׁלוֹם בַּיִת בֵּין אִישׁ לְאִשְׁתּוֹ. פַּעַם אַחַת בָּאוּ אֵלָיו בְּנֵי זוּג שֶׁהָיָה בֵּינֵיהֶם מְרִיבָה, וְכָל אֶחָד מֵהֶם טָעַן בְּמֶשֶׁךְ שָׁעוֹת אֲרְכּוֹת שֶׁהַשֵׁנִי אֵינוֹ מֵבִין, אֵינוֹ מַעֲרִיךְ, אֵינוּ קַשׁוּב... וְכַיּוֹצֵא. שָׁאַל אוֹתָם הָרַב: ''כַּמָה שָׁנִים אַתֶּם נְשׂוּאִים?'' נָקְבוּ בְּמִסְפַּר הַשָׁנִים. אָמַר לָהֶם הָרַב: ''לְאַחַר אַרְבָּעִים שְׁנוֹת נִשּׂוּאִין תָּבִינוּ זֶה אֶת זֶה טוֹב יוֹתֵר. '' וְהֵם הָלְכוּ לְבֵיתָם... (''המורה'' עמוד רעז, הובא בספר ''אבותינו ספרו לנו''  [הגדה] עמוד 171).

לָכֵן, כְּשֶׁיֵּשׁ וִכּוּחַ בֵּין הַזּוּג וְאֵינָם מִסְתַּדְּרִים בְּעַצְמָם, יֵשׁ לָלֶכֶת רַק לְתַלְמִיד חָכָם יְרֵא שָׁמַיִם בְּתַכְלִית, שֶׁיֵּשׁ אַהֲבַת יִשְׂרָאֵל גְדוֹלָה בְּקִרְבּוֹ וְעוֹשֶׂה כָּל מַעֲשָׂיו לְשֵׁם שָׁמַיִם, שֶׁבְּוַדַּאי נִשְׁמָר הוּא מֵהַשָׁמַיִם שֶׁלֹא תָּבוֹא תַּקָלָה עַל יָדוֹ.

וּרְאֵה בַּגְמָרָא מַעֲשֶׂה דְּבָבָא בֶּן בּוּטָא כַּמָה מָחַל עַל כְּבוֹדוֹ. וְהִסְכִּים לְבַזּוֹת עַצְמוֹ עַל מְנַת לִמְנֹעַ סִכְסוּךְ בֵּין אִישׁ לְאִשְׁתּוֹ, וְכֵן רַבִּי מֵאִיר בַּעַל הַנֵס שֶׁהִסְכִּים לְאִשָׁה שֶׁתִּירַק בְּעֵינוֹ שֶׁבַע פְּעָמִים לְמַעַן הַשָּׁלוֹם.

וְעוֹד מַעֲשֶׂה נוֹרָא רָאִיתִי בַּסֵפֶר ''שָׁלוֹם אָהֳלֶךָ'' שֶׁאֵרַע בְּמָרוֹקוֹ עַד כַּמָה יֵשׁ לְהָרַב הַמַשְׁכִּין שָׁלוֹם לִּמְסֹר נַפְשּׁוֹ לְמַעַן שְּׁלוֹם הַזּוּג לְבַל יִפָּרְדוּ:

שְׁנֵי סוֹחֲרִים יְהוּדִים בָּעִיר סְוִירָה שֶׁבְּמָרוֹקוֹ הָיוּ יְדִידִים, וְכֵן הָיוּ גַם יְדִידֵי הַפָּאשָׁה. לְעָשִׁיר אֶחָד בְּשֵׁם חַיִּים בֶּן בְּכָאץ הָיְתָה בַּת יָפָה מְאֹד, וּכְשֶׁרָאָה הַסוֹחֵר יְדִיד אָבִיהָ אוֹתָהּ, חָשְׁקָה נַפְשׁוֹ בָּהּ וַיְבַקֵשׁ אֶת אָבִיהָ לְתִתָּהּ לוֹ לְאִשָּׁה. חַיִּים בֶּן בְּכָאץ הִסְכִּים, הֵכִין כָּל מַה שֶּׁנָחוּץ לְבִתּוֹ וְלַּחֲתֻנָתָהּ, וַיְסַדְּרוּ אֶת הַחֻפָּה בְּרֹב עַם וּבְשִׂמְחָה גְדוֹלָה. הַבַּת עָבְרָה לָּגוּר בְּבֵית בַּעְלָהּ הֶעָשִׁיר, וְהוּא אָהַב אוֹתָהּ מְאֹד מְאֹד. כָּעֲבֹר תְּקוּפָה קְצָרָה הָיוּ וִכּוּחִים בֵּינֵיהֶם וְהַסוֹחֵר רָב עִם אִשְׁתּוֹ הַצְעִירָה. הָאִשָּׁה נֶעֶלְבָה מְאֹד, וַתֵּלֵךְ לְבֵית אָבִיהָ. הַסוֹחֵר הֶעָשִׁיר, בַּעְלָהּ, בִּקֵשׁ אֶת יְדִידוֹ לְשַׁלֵּחַ חֲזָרָה אֶת בִּתּוֹ אֵלָיו, אַךְ חַיִּים בֶּן בְּכָאץ סֵרַב לִשְׁלֹחַ מִבֵּיתוֹ אֶת בִּתוֹ. וַיֹּאמֶר: לֹא חִתַּנְתִּי אֶת בִּתִּי בִּכְדֵי שֶׁתִּחְיֶה חַיֵּי מְרִיבוֹת. בַּעְלָהּ יָכוֹל לָתֵת לָהּ גֵט, וְאִם אֵינוֹ רוֹצֶה - הִיא תִּשָּׁאֵר בְּבֵיתִי כָּל יְמֵי חַיֶּיהָ. הַבַּעַל שָׁלַח שְׁלִיחִים וּבִקֵשׁ לְהַחֲזִיר אֶת אִשְׁתּוֹ, אַךְ אָבִיהָ חַיִּים סֵרַב לְהַחֲזִיר אֶת בִּתּוֹ לְבַעְלָהּ. הַבַּעַל פָּנָה לַפָּאשָׁה שֶׁיִּתְעָרֵב גַם הוּא בַּדָּבָר. הַפָּאשָׁה שָׁלַח מִכְתָּב לְחַיִּים בֶּן בְּכָאץ וַיְּבַקְשֵׁהוּ לְהַחֲזִיר אֶת בִּתּוֹ לְבַעְלָהּ, אַךְ כָּתַב תְּשׁוּבָה מְנֻמֶסֶת לַפָּאשָׁה, וַיֹּאמֶר לוֹ: הַפַּעַם לֹא אוּכַל לְמַלֵּא בַּקָשָׁתְךָ. מוּטָב תּוֹרִיד רֹאשִׁי מֵעָלַי מֵאֲשֶׁר לְהַחֲזִיר אֶת בִּתִּי לְאִישׁ שֶׁמְעַנֶה אוֹתָהּ. הַבַּעַל, שֶׁאָהַב אֶת אִשְׁתוֹ, לֹא יָכל לְהַשְׁלִים עִם הָעְבְדָּה שֶׁאִשְׁתּוֹ. אֵינָהּ חוֹזֶרֶת אֵלָיו, פָּנָה לְרַבִּי מֵאִיר בֶּן עָטָאר וַיִּתְחַנֵן לְפָנָיו לְהַשְׁפִּיעַ עַל חַיִּים בֶּן בְּכָאץ לְשַׁלֵּחַ אֶת בִּתּוֹ מִבֵּיתוֹ. אָמַר רַבִּי מֵאִיר לַבַּעַל: בִּשְׁבִיל שְׁלּוֹם בַּיִת אֲנִי מוּכָן לַעֲזֹר. בְּאַחַד הָעֲרָבִים הָלַךְ הָרַב לְבֵיתוֹ שֶׁל חַיִּים בֶּן בְּכָאץ, וּבַחֲדַר הָאוֹרְחִים יָשְׁבוּ סוֹחֲרִים וְאוֹרְחִים רַבִּים. [רְגִילִים בְּמָרוֹקוֹ, שֶׁכָּל הַנִכְנָס לַחֲדַר הָאוֹרְחִים, חוֹלֵץ נְעָלָיו לְיַד הַפֶּתַח וְנִכְנָס לַחֲדַר הָאוֹרְחִים.] רַבִּי מֵאִיר בֶּן עָטָאר רָאָה כָּל זוּגוֹת הַנַעֲלַיִם לִפְנֵי הַפֶתַח, וַיַּכִּיר אֶת נַעֲלֵי בַּעַל הַבַּיִת חַיִּים בֶּן בְּכָאץ. מִיָּד הִתְכּוֹפֵף, וַיַּחֲזִיק בַּנַעַל שֶׁל חַיִּים בֶּן בְּכָאץ וַיְּנַשֵׁק אוֹתָהּ. חַיִּים בֶּן בְּכָאץ רָאָה אֶת הָרַב מֵאִיר בֶּן עָטָאר מְנַשֵׁק נְעָלוֹ, מִיָּד צָעַק לִקְרָאתוֹ וַיֹּאמֶר לוֹ: רַבִּי ! מָה אַתָּה עוֹשֶׂה? מַדּוּעַ אַתָּה מַעֲלִיבֵנִי? אֲנִי מוּכָן לְכָל בַּקָשׁוֹתֶיךָ, רַק אַל תַּעֲשֶׂה אֶת הַמַעֲשֶׂה הַזֶּה לְנַשֵׁק נְעָלַי. וַיֹּאמֶר לוֹ רַבִּי מֵאִיר: אִם כֵּן, שְׁלַח מִיָּד אֶת בִּתְּךָ לְבֵית בַּעְלָהּ, וְאָז אַפְסִיק. הָאָב הֻכְרַח לְמַלֵא בַּקָשַׁת הָרַב. חַיִּים בֶּן בְּכָאץ אָמַר לְבִתּוֹ: הָעֶרֶב אַתְּ חוֹזֶרֶת לְבֵית בַּעְלֵךְ. הָרַב אָמַר: אֲנִי אוֹלִיךְ אוֹתָהּ לְבֵית בַּעְלָהּ. וַיַּשְׁלִימוּ אִישׁ עִם רֵעֵהוּ. רַבִּי מֵאִיר שָׂמַח וַיּוֹדֶה לַה' עַל אֲשֶׁר הֵשִׁיב שְׁלוֹם בַּיִת וְהֶחֱזִיר אִשָׁה לְבֵית בַּעְלָהּ, וּמֵאָז קִבֵּל עָלָיו הַבַּעַל לִחְיוֹת בְּשָׁלוֹם וְשַׁלְוָה עִם אִשְׁתּוֹ. חַיֵּי הַזּוּג הָיוּ מֻצְלָחִים, וַיִּבְנוּ בַּיִת נֶאֱמָן, וַיּוֹלִידוּ בָּנִים וַיִּחְיוּ חַיֵּי נַחַת וָעשֶׁר. עַד כָּאן.

וְעוֹד רָאִיתִי שָׁם מַעֲשֶׂה מֻפְלָא עַל מְסִירוּת נֶפֶשׁ בִּתְפִלָה שֶׁיִּתְפַּלֵל הֶחָכָם עַל הַצְלָחַת הַזּוּג לְבִלְתִּי יִפָּרְדוּ, וּמַעֲשֶׂה שֶׁהָיָה כָּךְ הָיָה: מְסֻפָּר עַל מוֹרֵנוּ הָרַב הדה''מ רַבֵּנוּ חַיִּים חוֹרִי זצוק''ל וְזיע''א (מחבר ספר ''מצא חיים'' ועוד), כִּי טֶרֶם שֶׁנוֹלַד, לְאַחַר שֶׁיָּלְדָה אִמוֹ אַרְבַּע בָּנוֹת, עָמְדוּ הוֹרָיו עַל סַף גֵרוּשִׁין, מִפְּנֵי שֶׁלֹא נִפְקְדוּ בְּבֵן זָכָר. בַּתְּחִלָה חָשַׁב אָבִי לָשֵׁאת אִשָׁה שְׁנִיָּה, אֶלָא שֶׁבְּשֶׁל אִי הַסְכָּמָה בֵּינוֹ לְבֵין אִשְׁתּוֹ לֹא יָצָא הָעִנְיָן לַפֹעַל. אִי לְכָךְ הִגִיעוּ בְּנֵי הַזּוּג לְבֵית הַדִּין לִפְנֵי מוֹרֵנוּ הָרַב הָרֹאשׁ אַב בֵּית דִּין רַבִּי משֶׁה זָקֵן מָאזוּז זצוק''ל וְזיע''א (מחבר ספר ''שערי משה'' ועוד ספרים רבים). הָרַב הִפְצִיר בַּבַּעַל שֶׁיַּסְכִּים לְהַשְׁאִיר אֶת הַמַצָב כְּמוֹת שֶׁהוּא וּלְחַכּוֹת לִישׁוּעַת ה'. הַבַּעַל הִסְכִּים לְהַמְתִין חֹדֶשׁ יָמִים, וּבְסוֹפוֹ נִקְבַּע זְמַן לִמְסִירַת הגֵט. בְּמֶשֶׁךְ חֹדֶשׁ זֶה הִשְׁתַּדֵּל הַדַּיָּן לְהַשְׁכִּין שָׁלוֹם בֵּין בְּנֵי הַזּוּג, וְהִצְלִיחַ בְּהִשְׁתַדְּלוּתוֹ. בְּלֵיל טְבִילַת מִצְוָה הָלְכָה הָאִשָׁה לַמִקְוֶה, שֶׁהָיָה בֶּחָצֵר שֶׁל מוֹרֵנוּ הָרַב הַנִזְכַּר, וּכְשֶׁעֵינֶיהָ זוֹלְגוֹת דְּמָעוֹת נָשְׂאָה תְּפִלָה וּתְחִנָה לַה' יִתְבָּרַךְ שֶׁיִּפְקְדֶנָה בְּבֵן זָכָר חָכָם וְכָשֵׁר כְּמוֹ מוֹרֵנוּ הָרַב רַבִּי משֶׁה זָקֵן מָאזוּז, שֶׁהָיְתָה אֶצְלוֹ עִם בַּעְלָהּ. הָאִשָׁה הָרְתָה, וּבְמֶשֶׁךְ כָּל חָדְשֵׁי הַהֵרָיווֹ הָיוּ בְּנֵי הַזּוּג בִּדְרִיכוּת וּבִמְתִיחוּת לִקְרַאת הַלֵדָה הָעֲתִידָה, הַאִם יִזְכּוּ סוֹף סוֹף לְבֵן זָכָר, אוֹ שֶׁמָא תִּוָּסֵף לָהֶם בַּת חֲמִישִׁית? בְּסוֹפוֹ שֶׁל דָּבָר נוֹלַד, בְּשָׁעָה טוֹבָה וּמֻצְלַחַת, הַמָאוֹר הַגָדוֹל שֶׁדָּמָה בְּמַרְאֵהוּ לְרַבִּי משֶׁה מָאזוּז, הַדַּיָּן. הַדִּמְיוֹן בֵּינֵיהֶם הָיָה כָּל כָּךְ גָדוֹל, עַד שֶׁכַּאֲשֶׁר גָדַל הַתִּינוֹק וְהָיָה לְאִישׁ, הָיוּ כְּאִלוּ שֶׁפָּנוּ אֵלָיו בְּטָעוּת, בְּחָשְׁבָם שֶׁהוּא הָרַב משֶׁה זָקֵן מָאזוּז (''חיי חיים'' עמ' 32)

מְסֻפָּר עַל מוֹרֵנוּ הָרַב הדה''מ רַבִּי חַיִּים חוֹרִי זצוק''ל וְזיע''א, כִּי לִפְנֵי שֶׁנִתְמַנָה רַבֵּנוּ כְּרַב רָאשִׁי וְרֹאשׁ אַב בֵּית דִּין בְּעִיר גָאבֶּס בְּחוּץ לָאָרֶץ, הָיוּ בָּאִים מִגָאבֶּס לְגֶ'רְבָּא לְסַדֵּר גִטִּין כָּל שֵׁנִי וַחֲמִישִׁי [מִפְּנֵי שֶׁבְּגָאבֶּס לֹא הָיוּ כּוֹתְבִים גִטִּין, אֶלָא שׁוֹלְחִים לְגֶ'רְבָּא]. וּמֵאָז שֶׁנִתְמַנָה, כִּמְעַט שֶׁלֹא הָיוּ מִקְרֵי גֵרוּשִׁין, שֶׁכֵּן מִלְבַד הַמִדָּה הַגְדוּשָׁה שֶׁל אַהֲבַת שָׁלוֹם שֶׁהָיְתָה בּוֹ, הִתְבָּרֵךְ בִּיכֹלֶת מְרֻבָּה בַּהֲבָאַת שָׁלוֹם. הוּא תִּקֵן מִסְפַּר תַּקָנוֹת לְהַגְבִּיל הַגֵרוּשִׁין, כְּגוֹן: שֶׁלֹא יוּכַל אַף אֶחָד לְגָרֵשׁ אִשְׁתוֹ הָרִאשׁוֹנָה, אֶלָא אִם כֵּן מָצָא בָּה עֶרְוַת דָּבָר - וּכְמִנְהֲגֵי גֶ'רְבָּא, שֶׁהָעִיר גָאבֶּס נִגְרֶרֶת אַחֲרֶיהָ (עיין למורינו הרב הראש אב בית דין מקודש רבי משה כלפון הכהן ז''ל בספרו ''ברית כהונה'' חאה''ע מערכת א אותיות א-ג). וְכָךְ הָיָה מִשְׁתַּדֵּל בְּכָל עֹז לְפַשֵׁר בֵּין בְּנֵי הַזּוּג וּלְהַשְׁכִּין שָׁלוֹם, וּבְיִחוּד כְּשֶׁלְאַחַר שִׂיחָה עִם בְּנֵי הַזוּג הִתְבָּרֵר לוֹ שֶׁתְּבִיעַת הַגֵרוּשִׁין הָיְתָה לֹא מִתּוֹךְ רְצוֹנוֹ הַגָמוּר שֶׁל הַבַּעַל, אֶלָא מִתּוֹךְ שֶׁהָיָה נָתוּן לְהַשְׁפָּעָה אוֹ לְלַחַץ שֶׁל קְרוֹבָיו. בְּמִקְרִים כָּאֵלֶה לֹא הִרְשָׁה לְשׁוּם קָרוֹב לְהִתְעָרֵב בָּעִנְיָן. וּמַעֲשֶׂה בִּגְבִיר אֶחָד שֶׁבָּא בְּלֵיל בְּדִיקַת חָמֵץ לְבֵית הָרַב לְבָרֵר מֶה עָלָה בְּגוֹרַל תְּבִיעַת הַגֵרוּשִׁין שֶׁל אָחִיו הַגָדוֹל מִמֶנוּ, וְהָרַב עָנָה בְּשִּׂמְחָה, שֶׁהַשֶׁבַח לָאֵ-ל, עָלָה בְּיָדָיו לְהַשְׁכִּין שָׁלוֹם בֵּינוֹ וּבֵין אִשְׁתּוֹ. הַגְבִיר הֵגִיב בְּאַכְזָבָה רַבָּה, וְאָמַר: ''עַכְשָׁו נִזְכַּרְתֶּם?!'' תְּגוּבַת רַבֵּנוּ הָיְתָה חֲרִיפָה בְּיוֹתֵר: הוּא קָם מִמְקוֹמוֹ וְקָרָא בְּקוֹל: ''מַה פֵּרוּשׁ 'עַכְשָׁו נִזְכַּרְתֶּם' ? אִם לֹא מַשְׁכִּינִים שָׁלוֹם בְּעֶרֶב חַג הַחֵרוּת, אֵימָתַי מַשְׁכִּינִים שָׁלוֹם? בְּלֵיל תִּשְׁעָה בְּאָב?!'' הַגְבִיר יָצָא מִבֵּית הָרַב בְּבשֶׁת פָּנִים, כְּשֶׁקְרִיאוֹת הַתּוֹכָחָה שֶׁל רַבֵּנוּ.

מְלַוּוֹת אֶת יְצִיאָתוֹ. לְאַחַר דַּקוֹת אֲחָדוֹת חָזַר אֶל הָרַב, נִשֵׁק אֶת יָדָיו וּבִקֵשׁ אֶת סְלִיחָתוֹ. בְּנֵי הַזּוּג חָזְרוּ, בָּרוּךְ ה', לִחְיוֹת בְּשָׁלוֹם וּבְמִישׁוֹר, עָלוּ אַרְצָה וְהִתְגוֹרְרוּ בְּאֶחָד מִיִּשׁוּבֵי הַנֶגֶב.

וּכְמוֹ כֵן מְסֻפָּר שֶׁפַּעַם אַחַת פָּרַץ בְּגָאבֶּס סִכְסוּךְ חָרִיף בֵּין חָתָן לְכַלָה שֶׁנִגְרַם בְּשֶׁל כַּעֲסוֹ שֶׁל הֶחָתָן עַל אִי מִלוּי הַבְטָחָה מִצַד הוֹרֵי הַכַּלָה, שֶׁהִבְטִיחוּ לְסַפֵּק לָהּ נִזְמֵי זָהָב. בְּרֹב כַּעֲסוֹ אָמַר הֶחָתָן לַכַּלָה שֶׁתַּחֲזֹר לְבֵית הוֹרֶיהָ, וְהִיא עָזְבָה אֶת הַבַּיִת בְּבשֶׁת פָּנִים וּבְקוֹל בִּכְיָה. כְּשֶׁהִגִיעוּ הַדְּבָרִים לְאָזְנֵי רַבֵּנוּ, קָם מִיָּד, לָקַח אֶת נִזְמֵי הַזָּהָב מִתַּכְשִׁיטֵי אִשְׁתוֹ, וְנָתַן לַכַּלָה, וּבְכָךְ חָזַר הַשָׁלוֹם לִשְׂרֹר בֵּין בְּנֵי הַזּוּג (''חיי חיים'' עמוד 225-226). עַד כָּאן.

# פרק ג' - חינוך ילדים

@ הקדמה

[[עִקַר מִלְחֶמֶת הַקְדֻשָׁה וְהַסִטְרָא אָחֳרָא בְּאַחֲרִית הַיָּמִים - מִי יִקַח אֶת הַיְלָדִים. ]]

כּוֹתֶרֶת זוֹ - מִדְּבָרָיו שֶׁל הַגָאוֹן הַצַדִּיק רַבִּי אֵלִיָּהוּ לָאפְּיָאן זַצַ''ל. לְעֵינֵינוּ נִרְאֶה וִכּוּחַ טִבְעִי בֵּין הַחִלוֹנִים לַחֲרֵדִים - מִי יִקַח אֶת תִּיק הַחִנוּךְ, וְעַל וִכּוּחַ זֶה יַעַמְדוּ בְּחֵרוּף גַם עַד כְּדֵי הַפָּלַת מֶמְשָׁלָה. אוּלָם אֵין זוֹ מִלְחָמָה בֵּין בְּנֵי הָאָדָם כָּאן, שׁוֹכְנֵי עָפָר גְרֵידָא - זוֹ מִלְחָמָה הַרְבֵּה יוֹתֵר עֲמֻקָה וַעֲקֻבָּה, מִלְחָמָה שְׁמֵימִית בֵּין כֹּחוֹת הַקְדֻשָׁה לְהַסִטְרָא אָחֳרָא: מִי יִשְׁתַּלֵט עַל חִנוּךְ הַיְלָדִים, וְרַק מִתְבַּטֵּאת הִיא כָּאן לְעֵינֵינוּ בְּצוּרַת וִכּוּחַ בֵּין דָּתִיִּים לְחִלוֹנִיִּים.

כֹּחוֹת הַסִטְרָא אָחֳרָא יוֹדְעִים, כִּי בְּבוֹא קִצָם, הֲרֵי שֶׁנֶעְלָמִים הֵמָה לְגַמְרֵי, וְכַנֶאֱמַר (זכריה יג, ב): ''וְאֶת רוּחַ הַטֻּמְאָה אַעֲבִיר מִן הָאָרֶץ''. וְלָכֵן, כְּדֵי לְהִשָּׂרֵד לְמֶשֶׁךְ זְמַן נוֹסָף, לְהַמְשִׁיךְ חִיּוּת לְנַפְשָׁם, מְנַסִים בְּכָל עֹז לִשְׁבּוֹת שֶׁבִי תִּינוֹקוֹת קְטַנִים וּנְשָׁמוֹת קְדוֹשׁוֹת בַּשִׁבְיָה תַּחַת רְשׁוּתָם, שֶׁבְּכָךְ יְהֵא הֶכְרֵחַ לְקִיּוּמָם בִּהְיוֹת תַּחַת יָדָם נְשָׁמוֹת קְדוֹשׁוֹת עֲשׁוּקוֹת. וּבֵין כֹּה, עַד הַזְּמַן שֶׁיַּגִיעַ לָהֶם לִהְיוֹת נִפְסָדִים מִכֹּחוֹת הַטֻמְאָה, בֵּינֵי וּבֵינֵי זוֹכִים הֵמָה לְהַרְוָחַת זְמַן קִיּוּמָם וְהִשָּׂרְדוּתָם.

וּבִמְיֻחָד נְעוּצוֹת צִפָּרְנֵיהֶם בַּנֹעַר, וּבְיוֹתֵר בְּתִינוֹקוֹת שֶׁל בֵּית רַבָּן, שֶׁהֵם, בְּעֶצֶם, עַמוּד הָעוֹלָם, וְהֵמָה הָעֲרֵבִים עַל קִיּוּם הָעוֹלָם, כַּמְבֹאָר בַּחֲזַ''ל, שֶׁלֹא נִתְרַצָה הַקָדוֹשׁ-בָּרוּךְ-הוּא לָתֵת אֶת הַתּוֹרָה עַד שֶׁהִבְטִיחוּ לוֹ יִשְׂרָאֵל לִתֵּן לוֹ כְּעַרְבוּת אֶת בְּנֵיהֶם, תִּינוֹקוֹת שֶׁל בֵּית רַבָּן, שֶׁיְּלַמְדוּם תּוֹרָה, וּבִשְׁבִיל עַרְבוּת זוֹ הִסְכִּים הַקָדוֹשׁ-בָּרוּךְ- הוּא לָתֵת אֶת הַתּוֹרָה. וַהֲרֵי, כְּשֶׁהָעַרְבוּת תִּסְתַּלֵק, הֲרֵי תּוּפַר בְּרִית הַתּוֹרָה, וַאֲזַי - ''חֻקוֹת שָׁמַיִם וָאָרֶץ לֹא שָׂמְתִּי'', חֻרְבַּן הָעוֹלָם וְהַקְדֻשָׁה.

וְעַל הַבָּנִים וְהַבָּנוֹת צְרִיכִים הַיּוֹם לָתֵת אֶת מֵיטַב הַהַשְׁקָעָה מִבְּלִי לְהִתְעַצֵל וּלְקַמֵץ - לֹא בְּטִרְחָא דְגוּפָא וְלֹא בְּטִרְחָא דְמָמוֹן. כִּי זֹאת לָדַעַת: עֵינֵי הַסִטְרָא אָחֳרָא אוֹרְבִים לְכָל בֵּן וּבַת מִשֶׁלָנוּ לְצוּדָם בְּרִשְׁתָּם, וְאֵין אֱמוּנָה אֲפִלוּ עַל יוֹם אֶחָד שֶׁלֹא יוּסַר בֵּן אוֹ בַּת מִשֶׁלָנוּ מִדֶּרֶךְ ה', וְלָכֵן צְרִיכָה לִהְיוֹת עַל כָּךְ הַהַשְׁגָחָה בְּיֶתֶר שְׂאֵת וּבְהַתְמָדַת הַתְּפִלָה וְהַבְּכִיָּה יוֹם וָלַיְלָה.

שֶׁהֲרֵי מִי לֹא יִפְחַד בְּשָׁמְעוֹ ''מִלְחֶמֶת גוֹג וּמָגוֹג''? הֲלֹא רַק לְמִשְׁמַע אֹזֶן מִלְחָמָה זוֹ תִּרְעַד כָּל נֶפֶשׁ. וְאִלוּ עַל תַּרְבּוּת רָעָה בְּתוֹךְ בֵּיתוֹ שֶׁל אָדָם נֶאֱמַר שֶׁקָשָׁה הִיא מִמִלְחֶמֶת גוֹג וּמָגוֹג - כַּמָה הוֹרִים דִּמְעָתָם בְּמִטָּתָם עַרְשָׂם תִּמְסֶה עַל אָבְדַן בְּנֵיהֶם וּבְנוֹתֵיהֶם.

וּלְבֵיתִי הִגִיעָה פַּעַם אִשָׁה אַחַת שֶׁסָבְלָה רַבּוֹת מִבְּנָהּ הַקָטָן בֶּן הֶחָמֵשׁ, שֶׁנוֹלַד מְשֻׁתָּק, רָתוּק לְכִסֵא גַלְגַלִים, וְהֻצְרַךְ לְעֵרוּי דָּם וְנִתּוּחִים בְּחוּץ לָאָרֶץ, וְהַהוֹצָאוֹת הַכַּסְפִּיּוֹת עָלָיו הָיוּ בְּאַלְפֵי אַלְפֵי דּוֹלָרִים וְטִלְטוּלִים רַבִּים לְחוּץ לָאָרֶץ וּבִזְבּוּז זְמַן וַעֲבוֹדָה, וּמַמָשׁ נֶהֶרְסָה הַמִשְׁפָּחָה, וּלְבַסוֹף נִפְּטַר אוֹתוֹ בֵּן. תְּהֵא מְנוּחָתוֹ עֵדֶן.

וּכְשֶׁפַּעַם הִשְׁתַּפְּכָה אִשָׁה זוֹ בְּבֵיתֵנוּ, אָמְרָה: רַבּוֹת סָבַלְתִּי מִבְּנִי בֶּן הֶחָמֵשׁ - שֶׁחָלָה הַרְבֵּה וּלְבַסוֹף נִפְטַר, אוּלָם אֵין זֶה אָחוּז אֶחָד מִסִבְלִי הַנַפְשִׁי עַל בְּנִי הָאַחֵר בֶּן הַשְׁבַע עֶשְׂרֵה שֶׁהָיָה בִּישִׁיבָה וְסָטָה מִדֶּרֶךְ הַתּוֹרָה !

גְזֵרָה נוֹרָאָה נִחֲתָה עָלֵינוּ, קָשָׁה שִׁבְעָתַיִם מִגְזֵרַת הַשׁוֹאָה, שֶׁשָׁם מָסַרְנוּ לְמַעְלָה מִמִילְיוֹן נִשְׁמוֹת תַּשְׁבָּ''ר טְהוֹרִים וּקְדוֹשִׁים לְיוֹצְרָם. גוּפָם מֵת - אוּלָם נִשְׁמָתָם חָזְרָה טְהוֹרָה וְזַכָּה. אוּלָם בִּגְזֵרָה זוֹ שֶׁל חֲמִשִׁים וּשְׁתַּיִם שְׁנוֹת קִיּוּם מְדִינַת יִשְׂרָאֵל נִרְצְחוּ נִשְׁמוֹת יִשְׂרָאֵל דּוֹרוֹת עַל דּוֹרוֹת, מִילְיוֹנִים שֶׁל נְשָׁמוֹת יָרְדוּ לִבְאֵר שַׁחַת.

וְעַל זֹאת יִדְוֶה כָּל לֵב, שֶׁאָמְנָם אָכֵן מִצַד אֶחָד חוֹזִים אָנוּ בְּמוֹ עֵינֵינוּ חֲזוֹן הַנְבוּאָה ''וְשַׁבְתָּ עַד ה' אֱלֹקֶיךָ'', מֵאוֹת וַאֲלָפִים שָׁבִים לִמְקוֹר מַחֲצַבְתָּם, אוּלָם, לְדַאֲבוֹנֵנוּ, אֵיךְ נִתְעַלֵם מֵעֲמָלֵק הָרָשָׁע הַמְזַנֵב בָּנוּ אֶת כָּל הַנֶחֱשָׁלִים - בַּחוּרֵי חֶמֶד וּבָנוֹת כְּשֵׁרוֹת בְּיִשְׂרָאֵל - לְכָרְתָם מִכֶּרֶם יִשְׂרָאֵל בַּעֲווֹנוֹת חֲמוּרִים חַיָּבֵי כְּרִיתוּת וּמֵיתוֹת בֵּית דִּין. וְאוֹחֵז אוֹתוֹ עֲמָלֵק שֶׁל יָמֵינוּ מַעֲשֵׂה אֲבוֹתָיו בְּיָדָיו לְזַנֵב בָּנוּ אֶת הַחַלָשִׁים הַמִתְפַּתִּים לָרָע הַמִשְׁתּוֹלֵל, וְחַבְרָא וְחַבְרָא אִית לֵיהּ, וּמַרְקִיבִים אֶחָד אֶת הַשֵׁנִי, עַד אֲשֶׁר רַבִּים הַהוֹרִים שֶׁקָצָה נַפְשָׁם בַּעֲמַל טֹרַח סִרְחוֹן בְּנֵיהֶם וּבְנוֹתֵיהֶם.

הֲלֹא אֵין צַעַר כְּצַעֲרָם וְאֵין כְּאֵב כִּכְאֵבָם וְאֵין בַּמֶה לְנַחֲמָם מִיגוֹנָם, לְפִי שֶׁמֵילָא, עַל מִיתַת הַגוּף יֵשׁ נֶחָמָה, אוּלָם עַל מִיתַת הַנְשָׁמָה - אֵיזוֹ נֶחָמָה יְכוֹלָה לִהְיוֹת?

לָכֵן עָלֵינוּ לָדַעַת ! אָנוּ בְּדוֹר שֶׁהַבֵּרוּר וְהַצֵרוּף חַד וְקָשֶׁה עַל כָּל רֹאשׁ וְרֹאשׁ לִבְחֹן וְלִבְדֹּק אֶת נֶאֱמָנוּתוֹ וְכֵנוּתוֹ לֵאלֹקָיו. וְעַל דּוֹרֵנוּ נֶאֱמַר: ''תְּנוּ עֹז לֵאלֹקִים'', לָתֵת עֹז לְכֹחוֹת הַקְדֻשָׁה, וְזֹאת רַק בְּכָךְ שֶׁנִתֵּן אֶת כָּל כֹּחֵנוּ לְמַעַן קְדֻשַׁת בָּנֵינוּ וּבְנוֹתֵינוּ בְּכָל נַפְשֵׁנוּ וּבְכָל. מְאֹדֵנוּ.

וְעָלֵינוּ לִזָּהֵר מֵרַחֲמָנוּת שֶׁאֵין אַכְזָרִיּוּת כְּמוֹתָהּ, וְהִיא - לְרַחֵם עַל הַיְלָדִים וְלִשְׁמֹעַ לְקוֹל בְּכִיָּתָם לְהִדָּמוֹת לָרְחוֹב בִּלְבוּשׁ וְהַנְהָגָה, אֶלָא לַעֲמֹד בַּפֶּרֶץ בְּכָל עֹז שֶׁיִּהְיוּ בָּנֵינוּ וּבְנוֹתֵינוּ קֹדֶשׁ לַה'. וְאֵין רַחֲמָנוּת יוֹתֵר גְדוֹלָה מִכָּךְ שֶׁנִתְאַכְזֵר וְלֹא נִשְׁמַע לְקוֹל הַשָּׂטָן הַבּוֹכֶה מִגְרוֹנָם שֶׁל תִּינוֹקוֹתֵינוּ. אֵיךְ נְרַחֵם וְנֵרָתַע מִקוֹל בְּכִיָּתוֹ שֶׁל הַשּׂוֹנֵא וְהָרוֹצֵחַ הַגָדוֹל הָרוֹצֶה לִרְצֹחַ אֶת נַפְשׁוֹתָם וְנִשְׁמָתָם שֶׁל בָּנֵינוּ וּבְנוֹתֵינוּ, וְכָל חֶפְצוֹ לְהוֹרִיד אֶת שֵׂיבָתֵנוּ בְּיָגוֹן שְׁאוֹלָה?! הַעַל כָּזֶה נְרַחֵם?! הַעַל כָּזֶה נָחוּס?! הֲלֹא נָקוּם עָלָיו בְּחֵימָה וָזַעַם עַד כַּלוֹתוֹ אוֹתוֹ מֵעָלֵינוּ, לְמַעַן הַצִיל אֶת נַפְשֵׁנוּ וְנַפְשׁוֹת בְּנֵי בֵּיתֵנוּ מֵהַשָּׂטָן וּמִגוּנְדָא דִּילֵהּ.

וְרַבִּים הֵמָה הַטּוֹעִים לוֹמַר: לֹא טוֹב לִסְגֹר אֶת הַיֶּלֶד יוֹתֵר מִדַּי, שֶׁהֲרֵי לְבַסוֹף הוּא מִתְפָּרֵץ וְיוֹצֵא לָרְחוֹב...

וּבְכֵן, הָבָה וְנִשְׁאַל שְׁאֵלָה פְּשׁוּטָה:

אֵלוּ הַדּוֹגְלִים בִּפְתִיחוּת וּמְתִירָנוּת וְלָקְחוּ לְעַצְמָם לִדְגל בְּשִׁיטָה לִפְתֹּחַ אֶת הַיֶּלֶד וְלָתֵת לוֹ כְּחֶפְצוֹ, כַּמָה אֲחוּזִים מִכָּאֵלֶה הִצְלִיחוּ אָכֵן בְּחִנוּךְ בְּנֵיהֶם וּבְנוֹתֵיהֶם לְתוֹרָה וְיִרְאַת שָׁמַיִם? הֲלֹא כִּמְעַט וְאֶפֶס ! וְגַם אִם הָיוּ כָּאֵלֶה שֶׁהָלְכוּ בְּשִׁיטָה זוֹ, וְרָאוּ בָּנִים וּבָנוֹת יִרְאֵי ה', הֲרֵי זֶה רַק שֶׁאֵרַע לָהֶם נֵס גָמוּר שֶׁלֹא כְּדֶּרֶךְ הַטֶּבַע.

לְעְמָתָם - אֵלֶה שֶׁדָּגְלוּ בְּשִׁיטָה שֶׁל חִנוּךְ טָהוֹר וַחֲרֵדִי, לִשְׁמֹר אֶת בְּנֵיהֶם בְּמִשְׁמָר קָדוֹשׁ מִכָּל זֻהֲמַת הָרְחוֹב [וְכַמוּבָן שֶׁמִשְׁמָר זֶה נַעֲשָׂה בְּדֶרֶךְ נֹעַם וְהֶסְבֵּר. לֹא בְּדֶרֶךְ דִּיקְטָטוּרָה] - כַּמָה מִכָּאֵלֶה הִצְלִיחוּ וְכַמָה נִכְשְׁלוּ? וְגַם אִת נִתְלֶה לוֹמַר שֶׁאֲחוּזֵי הַכִּשָׁלוֹן אֵצֶל כָּאֵלֶה הִיא מִסִבַּת הַסְגִירוּת [עַל אַף שֶׁזֶּה אֵינוֹ נָכון כְּלָל, וּכְמוֹ שֶׁיִּתְבָּאֵר] - הֲלֹא אֲחוּזֵי כִּשָׁלוֹן לְכָאֵלֶה לְעֻמַת אֵלֶה שֶׁדָּגְלוּ בִּפְתִיחוּת וּמְתִירָנוּת הֵם אַפְסִיִּים בְּיוֹתֵר, וְאִם כֵּן, לָמָה לֹא תַּחְלִיט ''לְסַכֵּן'' אֶת בָּנֶיךָ בְּחִנוּךְ טָהוֹר וְקָדוֹשׁ מֵאֲשֶׁר לְסַכְּנָם בְּחִנוּךְ קְלוֹקֵל, שֶׁבְּזֶה הָאַחֲרוֹן כִּמְעַט מֻבְטָח לְךְ לְאַבֵּד אֶת בָּנֶיךָ וּבְנוֹתֶיךָ, וּמִי יוֹדֵעַ אִם יָשׁוּבוּ אֵלֶיךָ עוֹד...

לָכֵן אֵין מַסְקָנָה אַחֶרֶת לְכָל מִי שֶׁמְעַט מִתְבּוֹנֵן מֵאֲשֶׁר לָתֵת אֶת הַכּל בִּשְׁבִיל הַחִנוּךְ הַתּוֹרָנִי הַחֲרֵדִי לַבָּנִים וְהַבָּנוֹת. וְ''לָתֵת הַכּל'' פֵּרוּשׁוֹ - לִמְסֹר אֶת כָּל אֲשֶׁר לָנוּ, וְאַף אִם צָרִיךְ לְכָךְ הוֹצָאוֹת מָמוֹן - לֹא לְוַתֵּר, וִכּוּחַ עִם הָאִשָׁה - לֹא לְוַתֵּר, לַעֲבֹר דִּירָה - עוֹבְרִים דִּירָה. אֵין לְהִתְפַּשֵׁר עַל חִנוּךְ הַיְלָדִים ! (כל דברינו, כמובן, באופן כללי. אולם למעשה יש להיות ביעוץ עם רב עד כמה ובאיזה אופן לפעול בצורה הנכונה).

וְאַחֲרוֹן חָבִיב - לֹא לְהַרְפּוֹת מִתְּפִלָה וּבְכִיָּה, וְלֹא לְהִתְעַצֵל לְהַשְׁקִיעַ יוֹם יוֹם דִּמְעָה וּבְכִיָּה עַל הַבָּנִים וְהַבָּנוֹת.

סִפֵּר רַב אֶחָד בִּירוּשָׁלַיִם, שֶׁפַּעַם בָּאָה אֵלָיו אִמָא אַחַת בִּתְלוּנָה, שֶׁבִּתָּהּ סָטְתָה מִדֶּרֶךְ הַתּוֹרָה. וְאָמַר לָהּ: רְאִי, יֵשׁ לִי קַבָּלָה שֶׁשָׁמַעְתִּי מֵאִמִי, עָלֶיהָ הַשָׁלוֹם, וְהִיא - כְּשֶׁאַתְּ אוֹפָה עוּגָה, תִּבְכִי בִּדְמָעוֹת לַה' שֶׁבִּתֵּךְ תַּחֲזֹר בִּתְשׁוּבָה, וּרְאִי שֶׁהַדְּמָעוֹת יִפְּלוּ לָעִסָה שֶׁאַתְּ לָשָׁה, וּלְאַחַר שֶׁתֶּאֱפִי אֶת הָעוּגָה הַזֹּאת תַּאֲכִילִי אוֹתָהּ אֶת בִּתֵּךְ. וְכֵן עָשְׂתָה וְרָאֲתָה נִפְלָאוֹת.

וּמוּבָא בְּתָנָא דְבֵי אֵלִיָּהוּ פֶּרֶק י''ח, מַעֲשֶׂה בְּכֹהֵן אֶחָד שֶׁהָיוּ לוֹ עֲשָׂרָה בָּנִים - שִׁשָׁה בָּנִים וְאַרְבַּע בָּנוֹת, וְהָיָה בְּכָל יוֹם [[מִשְׁתַטֵחַ וּמְלַחֵךָ עַפָר]] בִּתְפִלָה וְתַחֲנוּנִים לְהַקָדוֹשׁ-בָּרוּךְ-הוּא שֶׁלֹא יֵצֵא שׁוּם פְּסוּל מִשׁוּם אֶחָד מִזַּרְעוֹ, וְלֹא עָבְרוּ יָמִים רַבִּים עַד שֶׁבָּא עֶזְרָא וְהֶעֱלָה אֶת יִשְׂרָאֵל מִבָּבֶל, וְזָכָה אוֹתוֹ כֹּהֵן לִרְאוֹת דּוֹרוֹת יְשָׁרִים מְשָׁרְתִים בִּכְהֻנָה גְדוֹלָה בְּבֵית הַמִקְדָּשׁ.

סִפּוּר זֶה הָיָה בִּתְקוּפַת גָלוּת שִׁבְעִים שָׁנָה שֶׁבֵּין בַּיִת רִאשׁוֹן לְבַיִת שֵׁנִי, שֶׁאָז יָרְדוּ יִשְׂרָאֵל לִדְיוֹטָה תַּחְתּוֹנָה מִבְּחִינָה רוּחָנִית עַד כְּדֵי שֶׁנָשְׂאוּ נָשִׁים נָכְרִיּוֹת, וְשָׁכְחוּ אֶת כָּל הַתוֹרָה, וְהָיָה אוֹתוֹ כֹּהֵן יָרֵא וְחָרֵד עַל בָּנָיו וּבְנוֹתָיו וְעַל כֵּן הָיָה מִשְׁתַּטֵּחַ בִּתְפִּלָה בְּכָל יוֹם וּמְלַחֵךְ עָפָר, וְזָכָה שֶׁנִתְקַבְּלָה תְּפִלָתוֹ וְנִשְׁמַר זַרְעוֹ מִכָּל קִלְקוּל.

וְסִפֵּר לִי מוֹר חָמִי ר' דָּוִד צְבִי שְׁלִיטָ''א, שֶׁסִפֵּר לוֹ הַמַגִיד הַיְרוּשַׁלְמִי רַבִּי צְבִי מִיכְל הֶלֶר זַצַ''ל, שֶׁפַּעַם אַחַת הָיָה מְהַלֵךְ בִּשְׁכוּנַת מֵאָה שְׁעָרִים בְּשָׁעָה מְאְחֶרֶת בַּלַיְלָה, וְרָאָה יְהוּדִי מִתְגוֹלֵל שָׁם לְיַד הָאַשְׁפָּה הַמֶרְכָּזִית. הִתְקָרֵב הָרַב צְבִי מִיכְל לִרְאוֹת שֶׁמָא מַכִּיר הוּא אֶת אוֹתוֹ יְהוּדִי, וְהִנֵה זֶה רֵעֵהוּ וִידִידוֹ. עָשָׂה עַצְמוֹ כְּלֹא רוֹאֶה, וְהִמְשִׁיךְ בְּדַרְכּוֹ כְּדֵי שֶׁלֹא לְבַיְּשׁוֹ. לְאַחַר זְמַן, כְּשֶׁפְּגָשׁוֹ, בִּקֵשׁ מִמֶנוּ לְהִוָּדַע פֵּשֶׁר דָּבָר, וְהֶרְאָהוּ יְדִידוֹ אֶת הַתָּנָא דְבֵי אֵלִיָּהוּ שֶׁהֵבֵאנוּ לְמַעְלָה, וְאָמַר לוֹ שֶׁמִמֶנוּ לָמַד, וְכֹה מַעֲשֵׂהוּ מִדֵּי פַּעַם לְהִתְגוֹלֵל בֶּעָפָר לְהִשְׁתַּטֵּחַ בִּתְפִלָה לְהַקָדוֹשׁ-בָּרוּךְ-הוּא שֶׁיִּשָׁמֵר זַרְעוֹ מִכָּל קִלְקוּל.

בְּפֶרֶק זֶה נָבִיא כַּמָה קְטָעִים חֲשׁוּבִים, וּמִצְוָה גְדוֹלָה לְקָרְאָם, לְפִי שֶׁבָּהֶם מֶסֶר גָדוֹל בָּרוּר וְנִפְלָא לְצֹרֶךְ חִנוּךְ הַיְלָדִים.

[[הַהֶבְדֵל בֵּינְךָ לְבֵין אוֹתוֹ חַלְבָן]]

מסופר, שבא פעם יהודי תלמיד חכם להגאון רבי שלמה זלמן אויירבך זצ"ל ושאל אותו: "רבי למה בני לא גדלו תלמידי חכמים, ולעומת זאת שכני החלבן - בניו גדלו תלמיד חכמים "

שאל אותו רבי שלמה זלמן: "אמור לי, כשהיית שומע איזו דרשה ולא היה מוצא חן בעיניך מה שהרב דרש, מה היית אומר " אמר לו: "רבי, אגיד לכבודו את האמת - הייתי אומר, שאינו יודע לדרוש ואני לא מבין למה הלך לדרוש. " המשיך לשאול אותו רבי שלמה זלמן: "מה עשית אם היה לך שאלה והרב פסק משהו שלא היה נראה לך " אמר לו אותו יהודי: הייתי אומר, שהרב אינו יודע ללמוד וכדומה. "

אמר לו רבי שלמה זלמן: "זה ההבדל בינך לבין אותו חלבן. שכנך החלבן - לעומתך - כשהיה שומע את הדרשה, היה באמת ובתמימות אומר שדרש יפה מאוד ללא שום ביקורת, ומקבל את האמת ממי שאמרה, וכן כשהלך לשאול את הרב שאלה, היה מקבל את פסקו ללא עוררין, ועל כן, כשבניו ראו איך שאביהם מכבד את התורה ואת התלמידי חכמים בכל אתר ואתר, זה המריץ אותם להיות תלמידי חכמים. ומה שאין כן אצלך - כשראו הבנים איך שהנך מבטל את התלמידי חכמים והרבנים, גם הם ביטלו אותם בלבם, ולכן גדלו עמי הארץ... ''

[[הַנְהָגוֹת בְּחִנוּך מִמָרָן בַּעַל הַ''קְהִלוֹת יַעֲקֹב'' זצוק''ל]]

(כפי שרשם מפיו הק' חכ''א שליט''א)

א. יד רכה ובדרך נועם.

ב. ללמוד מוסר כל יום כעשר רגעים.

ג. להחדיר בהם שאין העולם הפקר. יש שכר ועונש.

לא להתייאש, למרות הקושי בחינוך.

ה. לחיות ולהרגיש את התלמידים. אם התלמיד מתרשל, לחקור אצל התלמיד סיבת הדבר, וזה מביא לקשר ואהבה עם התלמידים.

וזה לשונו באורחות יושר (עמ' לט): ואאמו"ר זלה"ה היה מייעץ ללמוד עם הילדים מגיל שבע מוסר, אפילו חמש דקות בכל יום, כדי שידעו שהעולם אינו הפקר ואדם אין חי לעולם, יש גן עדן וגיהנם וכו'. ויש ללמוד איתם בספר קל שגם ילדים יבינו, כגון ארחות צדיקים וכהאי גונא, ובמשך הזמן ידבק בהם יראת שמים ויראו תועלת. וכשיהיה בהם יראת שמים, יהיה הכל טוב, בעזרת ה'. עד כאן לשונו, עיין שם.

@ פְּתִיחָה

[[כֵּיצַד מְחַנְכִים ?! / עֻבְדּוֹת לְמַעֲשֶׂה]]

אֶת תְּחִלַת פִּרְקֵנוּ זֶה - פֶּרֶק ''חִנוּךְ הַיְלָדִים'' - נִפְתַּח בִּדְבָרָיו הַמְאִירִים שֶׁל אֶחָד מִגְדוֹלֵי הַחִנוּךְ, הָרַב נָתָן חַיִּים אַיְנְפֶלְד שְׁלִיטָ''א, מִסִפְרוֹ ''חֲנֹךְ לַנַעַר'', כִּי מִמֶנוּ פִּנָה וּמִמֶנוּ יְסוֹד וְהוֹרָאָה לְחִנוּךְ הַנַעַר, הֵן מִצַד הַמְחַנֵךְ וְהֵן מִצַד הַהוֹרֶה. וְזֶה לְשׁוֹנוֹ:

סִפּוּרִים רַבִּים שָׁמַעְתִּי מֵהוֹרִים וּמְחַנְכִים אֵיךְ שֶׁקָרָה פְּעָמִים שֶׁלֹא הִכִּירוּ טוֹב אֶת הַתַּלְמִיד, וְטָעוּ בַּפְּנִימִיּוּת וּבַנְשָׁמָה שֶׁל הַתַּלְמִיד. וְאָבִיא כַּמָה מֵהֶם:

א. מְחַנֵךְ אָמַר לָאַבָּא בְּסוֹף שְׁנַת הַלִמוּדִים בְּכִתָּה ח': 'הַבֵּן שֶׁלָכֶם הוּא לֹא בִּשְׁבִיל גְמָרָא, אַל תַּכְנִיסוּ אוֹתוֹ לִישִׁיבָה. תְּחַפְּשׂוּ בֵּית סֵפֶר מִקְצוֹעִי, אוּלַי יִהְיֶה פַּעַם סַנְדְּלָר. הוּא פָּשׁוּט לֹא בִּשְׁבִיל גְמָרָא וַחֲבָל עַל הַזְמַן !' וְהִזְהִיר עוֹד פַּעַם בְּהֶחְלֵטִיּוּת: 'אַל תַּכְנִיסוּ אוֹתוֹ לִישִׁיבָה !' הָאַבָּא לֹא שָׁמַע בְּקוֹלוֹ, הִכְנִיסוֹ לִישִׁיבָה שֶׁהָרַ''מ וְהַמְחַנֵךְ זָכוּ לְהַכִּיר טוֹב אֶת הַתַּלְמִיד כְּבָחוּר צָנוּעַ, שָׁקֵט, אָצִיל וַעֲדִין הַנֶפֶשׁ, וּבְקִצוּר - כְּהַיּוֹם הוּא רֹאשׁ יְשִׁיבָה גְדוֹלָה בְּחוּץ לָאָרֶץ, וּכְבָר חִבֵּר כַּמָה סְפָרִים עֲמֻקִים עַל כַּמָה מַסֶכְתוֹת... הָאַחֲרָיוּת הִיא כַּבִּירָה וּגְדוֹלָה, וּמִי יוֹדֵעַ כַּמָה רָאשֵׁי יְשִׁיבוֹת הִפְסִיד כְּלַל יִשְׂרָאֵל...

ב. סִפֵּר לִי תַּלְמִיד חָכָם חָשׁוּב, שֶׁהַמְחַנֵךְ שֶׁלוֹ הָיָה קַפְּדָן מְאֹד וְהִשְׁתַּמֵשׁ הַרְבֵּה עִם הַיָּדַיִם... עַד כְּדֵי שֶׁקָרְאוּ לוֹ ''אַכְזָר'', וְהַסוֹף הָיָה, שֶׁיּוֹתֵר מֵחֲצִי הַכִּתָּה לֹא הָלְכוּ לַיְשִׁיבוֹת בִּגְלַל זֶה... פֵּרוּשִׁים מְיְתָּרִים... וּבִכְלָל - אֵיזֶה פָּנִים יֵשׁ לִמְחַנֵךְ כָּזֶה אֵצֶל תַּלְמִידִים?!. ג. מְחַנֵךְ אֶחָד הִתְחִיל אֶת הַשָׁנָה עִם עֶשְׂרִים וְאַרְבָּעָה תַּלְמִידִים, וְהָלַךְ בְּכֹחַ, בְּתַקִיפוּת וּבְמִדַּת הַדִּין. תַּלְמִיד זֶה הוּא מֻשְׁחָת מְאֹד, וְזֶה חָצוּף מְאֹד וְכוּ' וְכוּ'. אָמְרוּ לוֹ, לֹא זוֹ הַדֶּרֶךְ ! הִתְוַכְּחוּ אִתּוֹ הַרְבֵּה, וְתָמִיד הוּא צָדַק [לְדַעְתּוֹ...] כִּי אֵיךְ יִתָּכֵן אַחֶרֶת לְכָזֶה. חָצוּף, לְכָזֶה מֻשְׁחָת, לְכָזֶה שַׁקְרָן וְכוּ'... עַד שֶׁלְסוֹף הַשָׁנָה נָשְׁרוּ תַּלְמִידִים, וְהוּא נִשְׁאַר עִם שְׁמוֹנָה תַּלְמִידִים מִתּוֹךְ עֶשְׂרִים וְאַרְבָּעָה... וּכְשֶׁרָאָה הַתּוֹצָאוֹת, עָשָׂה חֶשְׁבּוֹן הַנֶפֶשׁ, וּפָנָה לְתַלְמִיד חָכָם בִּשְׁאֵלָה קְצָרָה: מֻתָּר לִי לַעֲבֹד בְּחִנוּךְ? עָנָה לוֹ לֹא, וְעָזַב. הִתְחָרֵט וְהִצְטַעֵר צַעַר רַב עַל הֶעָבָר.

וּכְאֶחָד שֶׁעוֹסֵק בְּחִנוּךְ, אֲנִי יוֹדֵעַ שֶׁכֵּן הִיא הַמְצִיאוּת - שֶׁעַל יְדֵי אַהֲבָה מַצְלִיחִים מְאֹד מְאֹד אֲפִלוּ עִם תַּלְמִידִים קָשִׁים בְּיוֹתֵר. לְהַרְאוֹת לָהֶם אַהֲבָה, וּלְהַרְבּוֹת בְּשִׂיחוֹת עִם כָּל אֶחָד וְאֶחָד, וְשֶׁיִּרְאוּ הַתַלְמִידִים שֶׁהָרַב וְהַמוֹרֶה אוֹהֵב אוֹתָם מְאֹד וּמִתְכַּוְּנִים אַךְ וְרַק לְטוֹבָתָם מַה שֶׁמַקְפִּידִים עֲלֵיהֶם שֶׁיַּקְשִׁיבוּ טוֹב לַשִׁעוּרִים וְשֶׁיַּחְזְרוּ הַרְבֵּה וְשֶׁיִּתְנַהֲגוּ טוֹב, וְעַל יְדֵי אַהֲבָה מַשְׁפִּיעִים מְאֹד אֲפִלוּ עַל תַּלְמִיד הַקָשֶׁה בְּיוֹתֵר. הַטִפּוּל עַל יְדֵי יָד חֲזָקָה וָעֳנָשִׁים שׁוֹנִים וּמְשֻׁנִים, קַלִים וְקָשִׁים, מְקַלְקֵל מְאֹד, וְלִפְעָמִים זֶה מֵבִיא שִׂנְאָה גְדוֹלָה לְהָרַב וְהַמוֹרֶה וְשִׂנְאָה כְּלָלִית לַלִמוּדִים, רַחֲמָנָא לִצְלַן.

וּכְבָר הָיָה מַעֲשֶׂה בִּמְחַנֵךְ וָתִיק וּבַעַל נִסָיוֹן רַב, שֶׁהֶחֱזִיק כִּתָּתוֹ יָפֶה בַּאֲוִירָה טוֹבָה וּבְמִשְׁמַעַת חֲזָקָה וּרְצִינִית [וְאֵין בָּזֶה שׁוּם סְתִירָה, כַּיָּדוּעַ לַמְבִינִים...] וּבְלֹא עֳנָשִׁים כְּלָל, וּמִבְּלִי לִרְאוֹת כְּלָל אֶת הַהוֹרִים [חוּץ מֵאֲסֵפַת הוֹרִים פַּעַם בְּשָׁנָה, וּבִמְסִבַּת הַסִיּוּם], וְלַמְנַהֵל הָיוּ טְעָנוֹת: לָמָה אַתָּה לֹא מַעֲנִישׁ, תַּזְמִין הוֹרִים, תִּשְׁלַח יְלָדִים הַבַּיְתָה, אַתָּה עַצְלָן, אַתָּה לֹא עוֹבֵד, אֵינְךָ מַכִּיר הַתַּלְמִידִים וְכוּ' וְכוּ', וְהַמְחַנֵךְ הִמְשִׁיךְ בְּדַרְכּוֹ. טִפֵּל בְּהַצְלָחָה גְדוֹלָה בַּתַּלְמִידִים - מַה שֶׁצָרִיךְ וְאֵיךְ שֶׁצָרִיךְ, וּלְלֹא כָּל עֳנָשִׁין הִסְתַּדֵּר, כְּשֶׁאֵינוֹ עוֹזֵב שׁוּם בְּעָיָה קְטַנָה כִּגְדוֹלָה לְלֹא טִפּוּל.

אֲנִי מַכִּיר הַרְבֵּה תַּלְמִידִים, שֶׁעַל יְדֵי אַהֲבָה וְשִׂיחוֹת פְּרָטִיּוֹת הִשְׁתַּנוּ מִקָצֶה אֶל קָצֶה. וְכַמוּבָן שֶׁאֵין הַמְדְבָּר בְּתַלְמִיד רָע בִּמְיֻחָד. הַמְקַלְקֵל וּמַשְׁחִית אֲחֵרִים, רַחֲמָנָא לִצְלַן.

וּבְוַדַּאי שֶׁלְקָרֵב עַל יְדֵי אַהֲבָה צָרִיךְ לְגַלוֹת סַבְלָנוּת רַבָּתִי וְכֹחוֹת מְרֻבִּים עַד לִמְאֹד, אֲבָל זֶה תַפְקִידֵנוּ וְחוֹבָתֵנוּ בַּחִנוּךְ. וְצָרִיךְ

לַעֲקֹב יוֹם יוֹם אַחֲרֵי כָּל תַּלְמִיד וְתַלְמִיד. אִם רוֹאִים מוּעָקָה אֵצֶל מִישֶׁהוּ, לָקַחַת אוֹתוֹ הַצִדָּה וּלְשָׁאֳלוֹ מַה שְׁלוֹמְךָ? וּמַה נִשְׁמָע? וְלָמָה נָפְלוּ פָּנֶיךְ? זֶה מֵבִיא לְקֶשֶׁר חָזָק עִם הַתַּלְמִיד. וּבְלִי זֶה יָכוֹל לִהְיוֹת מַצָב שֶׁלֹא מַכִּירִים כְּלָל אֶת הַתַּלְמִידִים וְאֵין כָּל קֶשֶׁר אִתָּם, וְאִי אֶפְשָׁר כְּלָל לַעֲצֹר הַיְרִידָה וְהָרִפְיוֹן, וְגוֹרֵם אֲדִישׁוּת וּקְרִירוּת בֵּין הַתַּלְמִיד לִמְחַנְכוֹ.

וְכָל הַנַ''ל שַׁיָּךְ גַם לַהוֹרִים, לָאַבָּא וְלָאִמָא. שֶׁהַהוֹרִים צְרִיכִים לִהְיוֹת גַם מְחַנְכִים, לַעֲקֹב אַחַר הַבֵּן, לְשׂוֹחֵחַ אִתּוֹ הַרְבֵּה, וּכְשֶׁרוֹאִים שֶׁאֵין לַבֵּן מַצַב רוּחַ, לִשְׁאל אוֹתוֹ עַל זֶה וּמַה קָרָה, לְחַזְּקוֹ וּלְעוֹדְדוֹ. קָרוּ הַרְבֵּה מִקְרִים שֶׁבָּנִים וּבָנוֹת הִתְקַלְקְלוּ, וְכַמוּבָן שֶׁזֶּה לֹא בָּא בְּפַעַם אַחַת פִּתְאוֹמִי, אֶלָא בִּנְפִילוֹת רַבּוֹת שֶׁמַתְחִילוֹת מִדְּבָרִים קְטַנִים, כְּשֶׁהַהוֹרִים לֹא הִרְגִישׁוּ כְּלָל, וּמִמֵילָא לֹא מָנְעוּ הִדַּרְדְּרוּת, וּכְשֶׁעַכְשָׁו רוֹצִים לַעֲצֹר וּמַתְחִילִים לִשְׁאל מַה קָרָה - זֶה כְּבָר מְאֻחָר...

אַבָּא צָרִיךְ לָדַעַת, שֶׁחוּץ מִמַה שֶׁהוּא אַבָּא - צָרִיךְ לִהְיוֹת גַם ''מְחַנֵךְ'', לְהַחֲזִיק קֶשֶׁר תְּמִידִי עִם הַבֵּן, שֶׁהַבֵּן יַרְגִישׁ שֶׁאַבָּא אוֹהֵב אוֹתוֹ וְרוֹצֶה טוֹבָתוֹ וְשֶׁהוּא הַיָּדִיד הֲכִי גָדוֹל שֶׁלוֹ. וְאָז, בְּכָל מַשְׁבֵּר קָטָן מְסַפֵּר לְאָבִיו, וּמְקַבֵּל כָּל מַה שֶׁאַבָּא יַגִיד לוֹ. וּבְלִי הַנְהָגָה כָּזוֹ יָכוֹל לִהְיוֹת מַצָב שֶׁאֵין כָּל קֶשֶׁר בֵּין אַבָּא לַבֵּן... גָרִים בְּיַחַד שְׁנַיִם - וְאֵין שׁוּם קֶשֶׁר... וְזֶה נוֹרָא וְאָיֹם ! אֲנִי יוֹדֵעַ מִקְרִים, שֶׁהַבֵּן טָעַן שֶׁלְאַבָּא לֹא מְעַנְיֵן כְּלָל מִמֶנוּ.

שָׁאַלְתִּי פַּעַם לְאַבְרֵךְ קְצָת קַל דַּעַת, מַה קָרָה לְךָ וּמַה הוֹלֵךְ אִתְּךְ? עָנָה לִי: 'תַּאֲמִין לִי שֶׁאֲנִי צַדִּיק. אַבָּא שֶׁלִי לֹא דִּבֵּר אִתִּי אַף פַּעַם בִּלְשׁוֹן חִבָּה וְאַהֲבָה. תָּמִיד רַק צָעַק עָלַי. אַף מִלָה טוֹבָה לֹא אָמַר לִי, לְרַבּוֹת בְּיוֹם בַּר הַמִצְוָה שֶׁלִי. וּבְיוֹם חֻפָּתִי - אֵינֶנִי מַגְזִים - מִלָה אַחַת, עִדּוּד אֶחָד לֹא קִבַּלְתִּי מִמֶנוּ, לְדַאֲבוֹנִי. כָּל כָּךְ רָצִיתִי לִשְׁמֹעַ מִלָה טוֹבָה, אֵיזֶה חִזוּק וְעִדּוּד - וְלֹא זָכִיתִי. כָּל מִלָה הָיְתָה מוֹסִיפָה לִי הֲמוֹן. וּבְמַצָב כָּזֶה, אִם נִשְׁאַרְתִּי יְהוּדִי דָּתִי זֶה מַמָשׁ.

נִסִים. פַּעַם אָמַרְתִּי לְאַבָּא, כְּשֶׁצָעַק עָלַי: אֵיזֶה טְעָנוֹת יֵשׁ לְךְ עָלַי? כַּמָה שֶׁהִשְׁקַעְתָ - הוֹצֵאתָ... אוֹי, כַּמָה הָיָה חָסֵר לִי חִזּוּק וְעִדּוּד, נְשִׁיקָה מֵאַבָּא... ' סִיֵּם דְּבָרָיו. וְכַמָה מְרַגְשִׁים דְּבָרִים כָּאֵלוּ מִבֵּן, שֶׁמְחַכֶּה שָׁנִים לְמִלָה, נְשִׁיקָה - וְאֵינוֹ מְקַבֵּל...

וְאֵין זֶה מִקְרֶה בּוֹדֵד יוֹצֵא מִן הַכְּלָל, וְיָדוּעַ וּמְפֻרְסָם מֵהַרְבֵּה מִקְרִים, לֹא עָלֵינוּ. בְּאַחַד הַמִקְרִים בְּחוּץ לָאָרֶץ פִּתְאוֹם נוֹדַע לְאַבָּא שֶׁבִּתוֹ עוֹמֶדֶת לְהִתְחַתֵּן עִם חִלוֹנִי מַמָשׁ, וְגַם אָז לֹא יָדַע אֵיךְ לְהִתְנַהֵג, וּבָא אֶל בִּתּוֹ בִּצְעָקוֹת. וּכְשֶׁרָאָה שֶׁזֶּה לֹא עוֹזֵר כְּלוּם, בָּא בְּדִבְרֵי אַהֲבָה לְבִתוֹ וְאָמַר לָהּ: אֲנִי אֶקְנֶה לָךְ תַּכְשִׁיטֵי זָהָב וְיַהֲלוֹמִים וְכוּ' וְכוּ'. עָנְתָה לוֹ הַבַּת: אַבָּא, זֶה כְּבָר מְאֻחָר... כָּל הַשָׁנִים לֹא הִרְגַשְׁתִּי כְּלָל שֶׁיֵּשׁ לִי אַבָּא אוֹהֵב... לֹא הָיָה לְךָ שׁוּם קֶשֶׁר אִתִּי...

הָאַבָּא חוֹשֵׁב, שֶׁחִנוּךְ הַבָּנִים זֶה הוֹלֵךְ מֵעַצְמוֹ, וּמְאַבְּדִים בַּיָּדַיִם בָּנִים וּבָנוֹת, לֹא עָלֵינוּ, וּבְלֹא יוֹדְעִין מִתְאַכְזְרִים לַיְלָדִים וְלַתַּלְמִידִים, אֲבָל אָדָם מוּעָד לָעוֹלָם, וְאֵין שׁוּם תֵּרוּץ עַל זֶה. גַם אַבָּא לֹא יָכוֹל לַעֲשׂוֹת לִבְנוֹ מַה שֶׁרוֹצֶה...

אָמַר לִי מְחַנֵךְ גָדוֹל: כְּשֶׁאֲנִי עוֹמֵד לִגְעֹר עַל תַּלְמִיד, אֲנִי סוֹגֵר אֶת הָעֵינַיִם וְחוֹשֵׁב בֶּאֱמֶת וּבְתָמִים, הַאִם גַם עַל בְּנִי הָיִיתִי צוֹעֵק עַל מִקְרֶה כָּזֶה, וְאֵיךְ וּמָה הָיִיתִי צוֹעֵק. וּכְשֶׁאֲנִי מַחְלִיט שֶׁהָיִיתִי צוֹעֵק עַל בְּנִי גַם כֵּן, אֲנִי מְבַקֵשׁ וּמִתְפַּלֵל לְהַקָדוֹשׁ-בָּרוּךְ-הוּא שֶׁאַצְלִיחַ לְקַיֵּם הַחוֹבָה לַתּוֹכָחָה וּלְחַנֵךְ כַּדָּת וְכַדִּין.

צָרִיךְ לְטַפֵל בַּבָּנִים, בַּתַּלְמִידִים, עִם הַרְבֵּה סַבְלָנוּת וּמִתּוֹךְ אַהֲבָה יְתֵרָה בֶּאֱמֶת וּבְתָמִים, וְלֹא לְזַלְזֵל בְּשׁוּם תַּלְמִיד וּבֵן, וּלְהַרְבּוֹת בְּשִׂיחוֹת כְּלָלִיּוֹת וּבִפְרָטוּת, לְפִי הַצֹרֶךְ לְכָל אֶחָד וְאֶחָד. יֵשׁ לָדַעַת, שֶׁשׁוּם שִׂיחָה אֵינָהּ הוֹלֶכֶת לְאִבּוּד, וַאֲפִלוּ אִם נִרְאֵית שֶׁאֵינָהּ מַשְׁפִּיעָה כָּעֵת, אֲבָל זֶה נִקְלָט אֵצֶל הַתַּלְמִיד, וּלְאַחַר שָׁנִים נִזְכָּר וְרוֹאֶה, שֶׁמַה שֶׁלֹא הֵבִין כָּל כָּךְ בִּהְיוֹתוֹ צָעִיר - מֵבִין הוּא אַחַר שָׁנִים, כְּשֶׁיֵּשׁ לוֹ יוֹתֵר הֲבָנָה. הַרְבֵּה פְּעָמִים שָׁמַעְתִּי מִתַּלְמִידִים אַחַר שָׁנִים שֶׁאָמְרוּ: הַיּוֹם אֲנִי מֵבִין מַה שֶׁהָרַב אָמַר פַּעַם לִפְנֵי כַּמָה שָׁנִים.

אֶחָד מִגְדוֹלֵי הַתּוֹרָה וְרֹאשׁ יְשִׁיבָה בָּא אֵלַי בַּזְּמַן הָאַחֲרוֹן וְאָמַר לִי: אֲנִי רוֹצֶה לְסַפֵר לָכֶם דָּבָר שֶׁתֵּדְעוּ אֵיךְ הִשְׁפִּיעוּ שִׂיחוֹת הַמוּסָר שֶׁאֲמַרְתֶּם בַּיְשִׁיבָה בִּבְאֵר שֶׁבַע. לָמַד אֶצְלְכֶם תַּלְמִיד לִפְנֵי כְּעֶשְׂרִים שָׁנָה, שֶׁבָּא מִבַּיִת חִלוֹנִי. גְמָרָא הוּא לֹא הֵבִין כָּל כָּךְ, וְלָכֵן אַחֲרֵי שְׁבוּעַיִם עָזַב, אֲבָל בִּשְׁבוּעַיִם אֵלוּ הִסְפִּיק לִשְׁמֹעַ אַרְבַּע שִׂיחוֹת מוּסָר בְּשַׁבָּת וּבְאֶמְצַע הַשָׁבוּעַ, וְגַם קֵרְבוּ אוֹתוֹ מְאֹד. הוּא שָׁמַע דְּבָרִים פְּשׁוּטִים, אֵין הָעוֹלָם הֶפְקֵר, יֵשׁ בּוֹרֵא עוֹלָם וְהוּא מַנְהִיג הָעוֹלָם, וְצָרִיךְ לַעֲשׂוֹת מַה שֶׁהַמְנַהֵל מְצַוֶּה. יְהוּדִי זֶה לֹא חֲמוֹר שֶׁמֵת וְזֶהוּ. יֵשׁ נְשָׁמָה קְדוֹשָׁה לְכָל אֶחָד, יֵשׁ עוֹלָם הַבָּא, יֵשׁ גֵיהִנֹם וְיֵשׁ גַן עֵדֶן, יֵשׁ תְּחִיַּת הַמֵתִים לְמִי שֶׁזּוֹכֶה עַל יְדֵי תּוֹרָה וּמִצְווֹת, וּבְלִי תּוֹרָה וּמִצְווֹת - מַה זֶּה יְהוּדִי בִּכְלָל וְכוּ' וְכוּ'. כָּל זֶה קָלַט טוֹב וְנִכְנַס בְּדָמוֹ, וְגַם כְּשֶׁעָזַב אֶת הַיְשִׁיבָה חָשַׁב תָּמִיד בַּמִלִים הַפְּשׁוּטוֹת לִכְאוֹרָה, וּלְמַעֲשֶׂה הִתְנַהֵג כְּחִלוֹנִי גָמוּר וְעָבַר אֶת הַצָבָא כְּחִלוֹנִי, אֲבָל כָּל הַמִלִים הַנַ''ל לֹא נָתְנוּ לוֹ מְנוּחָה, וְתָמִיד הֵעִיק מַצְפּוּנוֹ: הַאִם הָרַב אַיְנְפֶלְד צוֹדֵק אוֹ לֹא. אַחֲרֵי שֶׁגָמַר הַצָבָא הֶחְלִיט, שֶׁזֶּה נָכוֹן שֶׁיְּהוּדִי הוּא לֹא חֲמוֹר וְלֹא גוֹי כְּכָל הַגוֹיִם וְכוּ' וְכוּ', וְחָזַר בִּתְשׁוּבָה שְׁלֵמָה, וּכְהַיּוֹם לוֹמֵד אֶצְלֵנוּ בַּכּוֹלֵל וְהוּא מֵחֲשׁוּבֵי הַתַּלְמִידֵי חֲכָמִים. כָּל זֶה סִפֵּר לִי הַתַּלְמִיד שֶׁהָיָה אֶצְלְכֶם רַק שְׁבוּעַיִם, וּבִגְלַל שִׂיחוֹת הַמוּסָר שֶׁשָׁמַע וְחָשַׁב עַל זֶה כָּל הַשָׁנִים וְשֶׁזָּכָה לְקִרְבָה מְיֻחֶדֶת, חָזַר בִּתְשׁוּבָה. וְאָמַרְתִי, אֲנִי חַיָּב וּמֻכְרָח לָבוֹא וּלְסַפֵּר לָכֶם כָּל זֶה, וְלָדַעַת שֶׁשׁוּם שִׂיחָה שֶׁיָּצְאָה מִקֶרֶב לֵב אֵינָהּ הוֹלֶכֶת לְאִבּוּד. עַד כָּאן מַה שֶׁסִפֵּר רֹאשׁ הַיְשִׁיבָה הַנַ''ל.

עוֹד סִפֵּר רֹאשׁ יְשִׁיבָה אֶחָד: פַּעַם הִגִיעַ בָּחוּר אֶחָד, שֶׁבְּקשִׁי הִכַּרְתִּי אוֹתוֹ, וְאָמַר שֶׁמְאֹד מְבַקֵשׁ שֶׁאָבוֹא הַיּוֹם לַחֲתֻנָתוֹ. וְלִשְׁאֵלָתִי - מַה כָּל כָּךְ מְבַקֵשׁ מִמֶנִי לָבוֹא, וַהֲרֵי בְּקשִׁי אֲנִי מַכִּיר אוֹתְךָ? - עָנָה לִי בְּזֶה הַלָשׁוֹן: הָיָה לִי פַּעַם מַשְׁבֵּר רְצִינִי, וְהָרַב עָבַר לְיָדִי בְּבֵית הַכְּנֶסֶת וְנָתַן לִי טְפִיחָה שֶׁל עִדּוּד עַל כְּתֵפִי בְּתוֹסֶפֶת כַּמָה מִלִים טוֹבוֹת שֶׁל חִזּוּק, צָרִיךְ לְהִתְחַזֵּק וּלְהִתְגַבֵּר עַל הַנִסְיוֹנוֹת וּבְעֶזְרַת ה' יִהְיֶה טוֹב, אָסוּר לְהִתְיָאֵשׁ חַס וְחָלִילָה, וּבְתוֹסֶפֶת אֲמִירָה שֶׁל כ''ק הָאַדְמוֹ''ר מִקוֹצְק זַצַ''ל: יֵאוּשׁ - שֶׁלֹא מִדַּעַת. שֶׁכָּל יֵאוּשׁ הוּא שֶׁלֹא מִדַּעַת, בְּלִי שֵׂכֶל, וּמִי שֶׁיֵּשׁ לוֹ שֵׂכֶל אֵינוֹ מִתְיָאֵשׁ אַף פַּעַם. כָּל זֶה אֲמַרְתֶּם לִי כִּבְדֶרֶךְ אַגַב, יִתָּכֵן שֶׁאֵינְכֶם זוֹכְרִים מִזֶּה כְּלָל, אֲבָל אֲנִי קִבַּלְתִּי חִזּוּק מִכָּל זֶה וְיָצָאתִי מֵהַמַשְׁבֵּר, וּפָשׁוּט הִצַלְתֶּם אוֹתִי, וְלָכֵן אֲנִי מְאֹד מְבַקֵשׁ לִרְאוֹת אֶתְכֶם בַּחֲתֻנָתִי... וְהִנֵה זֶה דָּבָר נִפְלָא אֵיךְ כַּמָה מִלִים הִצִילוּ נֶפֶשׁ.

עוֹד סִפּוּר קָצָר רָאִיתִי בְּהַלְוָיָתוֹ שֶׁל הַמַשְׁגִיחַ בִּישִׁיבַת ''אִמְרֵי אֱמֶת'', רַבִּי בּוּנִים רוֹזְנְשְׁטְרוֹךְ זַצַ''ל, שֶׁבָּא אֵיזֶה בָּחוּר מִחוּץ לָעִיר וְהָיָה בּוֹכֶה מְאֹד, וְלִשְׁאֵלָתִי - הַאִם הוּא קְרוֹב מִשְׁפָּחָה - אָמַר: אֵינִי קְרוֹבוֹ וְלֹא תַּלְמִידוֹ, אֶלָא בִּצְעִירוּתִי, בִּשְׁעַת מַשְׁבֵּר, עָבַר בְּמִקְרֶה לְיָדִי, וּבְכַמָה מִלִים חִזֵק אוֹתִי, וְלָכֵן רָאִיתִי חוֹבָה לְהַגִיעַ אֲפִלוּ מִחוּץ לָעִיר לִלְוָיָתוֹ, כְּשֶׁדִּמְעוֹתַי נוֹזְלוֹת מֵאֲלֵיהֶן...

קִצוּר הַדְּבָרִים: כְּלָל וִיסוֹד בַּחִנוּךְ לְכָל הוֹרֶה וּמְחַנֵךְ - סַבְלָנוּת בְּמִדָּה גְדוֹלָה, וְלֹא לְעַרְבֵּב, חַס וְחָלִילָה, נְגִיעוֹת פְּרָטִיּוֹת נֶגֶד יְלָדִים וְתַלְמִידִים, וְלִרְאוֹת וְלִמְדֹּד כָּל מַעֲשֶׂה וְדִבּוּר אִם הוּא לְטוֹבַת הַתַּלְמִיד אוֹ שֶׁבְּמַעֲשֶׂה זֶה הוּא מַשְׁקִיט אֶת כַּעֲסוֹ. יֵשׁ תָּמִיד לִזְכֹּר, שֶׁמְדֻבָּר בְּפִקוּחַ נֶפֶשׁ, וְשֶׁחַס וְחָלִילָה לֹא לִגְרֹם לִדְחִיַּת שׁוּם נֶפֶשׁ מִיִּשְׂרָאֵל עֲבוּר אִי סַבְלָנוּת.

וּבִפְרָט בְּדוֹרֵנוּ - דּוֹר עָנִי זֶה, שֶׁנִתְקַיֵּם בָּנוּ הַפָּסוּק ''כִּי הַחשֶׁךְ יְכַסֶה אֶרֶץ'', מַמָשׁוּת שֶׁל חשֶׁךְ בִּבְחִינַת וַיָּמֶשׁ חשֶׁךְ, הַהֶסְתֵּר פָּנִים הוּא גָדוֹל וְהָרְחוֹב הוּא נוֹרָא - בְּוַדַּאי וּבְוַדַּאי שֶׁצָרִיךְ סַבְלָנוּת מְרֻבָּה, כְּדֵי שֶׁלֹא לִגְרֹם חַס וְחָלִילָה דְּחִיַּת נֶפֶשׁ אַחַת מִתּוֹרָה הַקְדוֹשָׁה בִּגְלַל אִי סַבְלָנוּת. וּכְבָר הוֹרָה לָנוּ מָרָן הַחֲזוֹן אִישׁ זצוק''ל, הַמְחַנֵךְ הַגָדוֹל וְהַפּוֹסֵק שֶׁל דּוֹרֵנוּ, שֶׁהוֹרִידוֹ הַקָדוֹשׁ-בָּרוּךְ- הוּא בְּדוֹר עָנִי וְשָׁפָל זֶה כְּדֵי לְהַרְגִישׁ הִתְגַלוּת אֱלוֹקִית וְגִלוּי שְׁכִינָה עַל יְדֵי צַדִּיק קָדוֹשׁ וְטָהוֹר זֶה, וְשֶׁנִרְאֶה בְּחוּשׁ שֶׁתוֹרָה מֵהַשָׁמַיִם - שֶׁצָרִיךְ לָלֶכֶת עִם הַדּוֹר רַק בַּעֲבוֹתוֹת אַהֲבָה.

וְזֶה לְשׁוֹנוֹ בְּיוֹרֵה דֵעָה סִימָן ב' אוֹת ט''ז: וְעָלֵינוּ לְהַחֲזִירָם בַּעֲבוֹתוֹת אַהֲבָה וּלְהַעֲמִידָם בְּקֶרֶן אוֹרָה כַּמָה שֶׁיָּדֵינוּ מַגַעַת. עַד כָּאן לְשׁוֹנוֹ הַקְדוֹשָׁה. וְעַיֵּן שָׁם בְּמֶתֶק לְשׁוֹנוֹ בְּכָל הָעִנְיָן, וּבִפְרָט עִם צְעִירִים מִבָּתִּים חֲרֵדִים שֶׁיֵּשׁ לְטַפֵּל בָּהֶם רַק בַּעֲבוֹתוֹת אַהֲבָה.

וְכַמוּבָן שֶׁצְרִיכִים גַם הַרְבֵּה לְהִתְפַּלֵל הַהוֹרִים וְהַמוֹרִים עֲבוּר הַיְלָדִים - הַתַּלְמִידִים, וְכַמוּבָא בַּפּוֹסְקִים, שֶׁיֵּשׁ לְכַוֵּן בִּתְפִלַת ''לְמַעַן לֹא נִיגַע לָרִיק וְלֹא נֵלֵד לַבֶּהָלָה'' עַל הַבָּנִים וְהַתַּלְמִידִים. וְעַיֵּן בְּמִשְׁנָה בְּרוּרָה (סי' מז אות י).

וּרְאֵה עוֹד מַה שֶׁכָּתַב בְּקֹבֶץ אִגְרוֹת (ח''א ע''ד), שֶׁמָרָן הַחֲזוֹן אִישׁ סִדֵּר נֻסַח תְפִלָה לְאֵם לְמַעַן בְּנָהּ שֶׁתֹּאמַר בְּבִרְכַּת ''שְׁמַע קוֹלֵנוּ'' בְּזֶה הַלָשׁוֹן: ''יְהִי רָצוֹן מִלְפָנֶיךָ ה' אֱלֹקֵינוּ וֵאלֹקֵי אֲבוֹתֵינוּ, שֶׁתְּרַחֵם עַל בְּנִי... וְתַהֲפֹךְ אֶת לְבָבוֹ לְאַהֲבָה וּלְיִרְאָה אֶת שְׁמֶךָ וְלִשְׁקֹד בְּתוֹרָתְךָ הַקְדוֹשָׁה, וְתָסִיר מִלְפָנָיו כָּל הַסִבּוֹת הַמוֹנְעוֹת אוֹתוֹ מִשְׁקִידַת תּוֹרָתְךָ הַקְדוֹשָׁה, וְתָכִין אֶת כָּל הַסִבּוֹת הַמְבִיאוֹת לְתוֹרָתְךָ הַקְדוֹשָׁה, כִּי אַתָּה וְכוּ'''.

זֶה הַיְסוֹד שֶׁעָלֵינוּ לַעֲשׂוֹת כַּמָה שֶׁאֶפְשָׁר כְּדֵי שֶׁלֹא תִּדָּחֶה עַל יָדֵינוּ. נֶפֶשׁ מִיִּשְׂרָאֵל, שֶׁעֲתִידִין לָתֵת הַדִּין עַל כָּךְ.

@ א. חובת החינוך

כָּל אָב צָרִיךְ לְחַנֵךְ אֶת בְּנוֹ בְּהַדְרָגָה בַּתּוֹרָה וּבַמִצְוֹת בְּעוֹדוֹ בִּנְעוּרָיו, עַד שֶׁיִּהְיֶה לוֹ הַמִדּוֹת וְהַמִצְוֹת הֶרְגֵל כָּל כָּךְ, עַד שֶׁיֵּהָפְכוּ לוֹ לְטֶבַע שֵׁנִי, וּכְדִכְתִיב (משלי כב, ו): ''חֲנֹךְ לַנַעַר עַל פִּי דַרְכּוֹ גַם כִּי יַזְקִין לֹא יָסוּר מִמֶנָה''. וְכָל מַה שֶׁיִּתְרַשֵׁל הָאָב כָּל דְּהוּא בְּחִנוּךְ בְּנוֹ, לֹא יַחְשֹׁב שֶׁזֶּהוּ הֶפְסֵד וְחִסָרוֹן רַק לְאֵיזֶה זְמַן קָצָר, אֶלָא הַחִסָרוֹן יִשָׁאֵר לוֹ לְכָל יְמֵי חַיָּיו. וְעַל הָאָב לָדַעַת כִּי מְעַט הַיַּהֲדוּת וְהַמִדּוֹת וְקִיּוּם הַמִצְוֹת שֶׁמְקַיֵּם בְּעַצְמוֹ, הֲלֹא זֶה גַם כֵּן הוֹדוֹת לְאָבִיו שֶׁהִשְׁתַּדֵּל עַל זֶה בְּעוֹדוֹ בִּנְעוּרָיו.

וְהַדֶּרֶךְ הָאֲמִתִּי לְהַשְׁרִישׁ בִּבְנוֹ הָאֱמוּנָה בַּד' וְתוֹרָתוֹ הוּא, שֶׁיְּדַבֵּר תָּמִיד הָאָב עִם בְּנוֹ בְּדִבְרֵי תוֹרָה וּמוּסָר, וְיַסְבִּיר לוֹ שֶׁיֵּשׁ גַן עֵדֶן בָּעוֹלָם לֶעָתִיד לָבוֹא, הַמְיֻחָד לְעַבְדֵי ד' וְשׁוֹמְרֵי מִצְוֹתָיו, וְשֶׁהַתַּעֲנוּג שֶׁל גַן עֵדֶן הוּא תַּעֲנוּג אֲמִתִּי גָדוֹל, רוּחָנִי וְנִצְחִי, שֶׁאִי אֶפְשָׁר לְתָאֵר, וְכִדְאִיתָא בְּאָבוֹת פ''ד: ''יָפָה שָׁעָה אַחַת שֶׁל קֹרַת רוּחַ בָּעוֹלָם הַבָּא מִכָּל חַיֵּי הָעוֹלָם הַזֶה ''. וּלְהֵפֶךְ - יֵשׁ גֵיהִנָם שֶׁהוּא אֵשׁ נוֹרָא מְאֹד, וְהוּא מָקוֹם הַמוּכָן לִפְרֹעַ מִן הָאָדָם בְּעַד בִּטּוּלוֹ מִתּוֹרַת ד' וּמְנִיעַת מִצְוֹתָיו. וְכֵן יַרְגִיל אֶת בְּנוֹ בְּלִמוּד הָאַגָדוֹת שֶׁבַּתַּלְמוּד, שֶׁמֵהֶם יִרְאֶה וְיַכִּיר גְדֻלַת הַקָדוֹשׁ-בָּרוּךְ-הוּא, בּוֹרֵא הָעוֹלָם וּמַנְהִיגוֹ, שֶׁהֵם דְּבָרִים הַפּוֹעֲלִים מְאֹד עַל נֶפֶשׁ הַנַעַר בְּעוֹדוֹ בִּנְעוּרָיו. וְגַם יִמְצָא בָּהֶם מִדּוֹת טוֹבוֹת וְדֶרֶךְ אֶרֶץ שֶׁיַּעֲשֶׂה רֹשֶם חָזָק עַל בְּנוֹ לְהִתְרַגֵל גַם כֵּן בְּאֵיזוֹ. מִדָּה מִן הַמִדּוֹת לְפִי מִזְגוֹ וְטִבְעוֹ. (מכתבי ''החפץ חיים'')

@ ב. בעוון הבנים יענשו האבות

-

''וְגַם בָּאתִי לְבַקֵשׁ מֵאִתֵּךְ מְאֹד מְאֹד, בְּבַקָשָׁה גְדוֹלָה וַעֲצוּמָה, שֶׁתַּדְרִיכִי בְּנוֹתַיִךְ מְאֹד שֶׁלֹא יֵצֵא מִפִּיהֶן קְלָלָה וּשְׁבוּעָה וְכָזָב וּמַחֲלֹקֶת, רַק הַכּל בְּשָׁלוֹם, בְּאַהֲבָה וּבְחִבָּה וָנַחַת.

וְהִנֵה יֵשׁ לִי כַּמָה סִפְרֵי מוּסָר עִם לְשׁוֹן אַשְׁכְּנַז, יִקְרָאוּהוּ תָּמִיד, וְכָל שֶׁכֵּן בְּשַׁבַּת קֹדֶשׁ קָדָשִׁים - לֹא יִתְעַסְקוּ אֶלָא בְּסִפְרֵי מוּסָר. וְתַדְרִיכִי אוֹתָם תָּמִיד בְּסִפְרֵי מוּסָר. וְעַל קְלָלָה וּשְׁבוּעָה וְכָזָב - תַּכִּי אוֹתָם, וְלֹא תְרַחֲמִי עֲלֵיהֶם כְּלָל ! [[כִּי, חַס וְשָׁלוֹם, בְּקִלְקוּל הַבָּנִים יֵעַנְשׁוּ אָב וָאֵם מְאֹד. וְאַף אִם תַדְריכִי אוֹתָם תָמִיד בְּמוּסָר, וְלֹא יְקַבְּלוּם, אוֹי לְאוֹתָה בּוּשָׁה וְהַצַעַר וְהַבִּזָּיוֹן לָעוֹלָם הַבָּא]] - ''אֶת אָבִיהָ הִיא מְחַלֶלֶת'' [קָרֵינָן לְרָשָׁע בֶּן צַדִּיק 'רָשָׁע בֶּן רָשָׁע']. וְכֵן שְׁאָר דְּבָרִים: לָשׁוֹן הָרָע וּרְכִילוּת, וְשֶׁלֹא יֹאכְלוּ וְיִשְׁתּוּ, כִּי אִם בִּבְרָכָה רִאשׁוֹנָה וְאַחֲרוֹנָה וּבִרְכַּת הַמָזוֹן וּקְרִיאַת שְׁמַע, וְהַכּל בְּכַוָּנָה. (מאיגרת הגר''א)

@ ג. לקבוע זמן ללמוד מוסר עם הבן בכל יום

... בְּוַדַּאי צְרִיכִין לִקְבֹּעַ זְמַן מָה בְּכָל יוֹם, אֲפִלוּ כְּרֶבַע שָׁעָה, וּבִלְבַד בְּכָל יוֹם מַמָשׁ לִלְמֹד עִמוֹ סִפְרֵי מוּסָר כְּסִדְרָן, וּלְהַשְׁרִישׁ יִרְאַת שָׁמַיִם, יִרְאַת הָעֹנֶשׁ וּשְׂכַר מִצְוָה בְּעוֹלַם הָאֱמֶת, וּלְהַסְבִּיר לוֹ תָּמִיד כִּי לֹא לְעוֹלָם יִחְיֶה הָאָדָם. וּבָרוּר שֶׁאִם הַלִמוּד הַזֶּה יִתְקַיֵּם, סוֹף יֵיטִיב וְיַעֲלֶה מַעְלָה בְּיִרְאַת שָׁמַיִם, וְצָרִיךְ לְהִתְפַּלֵל תָּמִיד לְהַשׁם יִתְבָּרַךְ שֶׁהַבָּנִים יַצְלִיחוּ בְּיִרְאַת שָׁמַיִם. (מתוךָ מכתב ממרן הקהלות יעקב בענין תקון לילד בגיל 10-12 שהדליק חשמל בשבת בשוגג. מובא בקריינא דאיגרתא - ח''א ק''ה)

@ ד. הַחֲזֵק בַּמוּסָר אַל תֶּרֶף

שָׁאַלְתִּי אֶת מָרָן (הקהילות יעקב): עַל מָה צָרִיךְ לְהַכּוֹת אֶת הַבָּנִים מִשׁוּם חִנוּךְ? וְהֵשִׁיב לִי: זֶה תָּלוּי בְּטִבְעוֹ שֶׁל הַיֶּלֶד, אִם הוּא יֶלֶד נוֹחַ אוֹ עַקְשָׁן, וּכְשֶׁמַכִּים - לְהַכּוֹת קְצָת, וְלֹא בִּשְׁעַת כַּעַס, דְּאִיתָא בְּאִגֶרֶת הַגְרָ''א, שֶׁהַכָּאָה בִּשְׁעַת כַּעַס יֵשׁ בָּזֶה צַד אִסוּר.

אֲבָל הָעִקָר הוּא לִלְמֹד עִמוֹ מוּסָר וְיִרְאַת שָׁמַיִם, וַאֲפִלוּ עִם קָטָן בֶּן שֵׁשׁ, וַאֲפִלוּ אִם נִרְאֶה שֶׁאֵינֶנוּ מֵבִין מַה שֶׁמְדַבְּרִים עִמוֹ, מִכָּל מָקוֹם הַדְּבָרִים נִשְׁרָשִׁים בְּלִבּוֹ. וְצָרִיךְ לַחֲזֹר וּלְשַׁנֵן לוֹ שֶׁאֵין הָעוֹלָם הֶפְקֵר, שֶׁיֵּשׁ רִבּוֹנוֹ שֶׁל עוֹלָם שֶׁהוּא בַּעַל הַבַּיִת, וְעַל כָּל דָּבָר עֲתִידִים לִתֵּן דִּין וְחֶשְׁבּוֹן, וּמְשַׁלְמִים בְּיֹקֶר רַב. וְעוֹד צָרִיךְ לְשַׁנֵן לוֹ שֶׁגַאֲוָה זֶה טְרֵפָה. וְצָרִיךְ לְדַבֵּר אִתּוֹ דִּבּוּרִים אֵלוּ בְּכָל יוֹם כְּעֶשֶׂר דַּקוֹת לֹא יוֹתֵר, וְלֹא לְהַפְסִיק בָּזֶה, כִּי הֶפְסֵק שֶׁל יוֹם אֶחָד מְצַנֵן כְּמוֹ הַפְסָקָה שֶׁל שְׁלשָׁה חֳדָשִׁים. (פניני רבינו הקהילות יעקב - ח''ב עמוד נ''ה)

*

אַבְרֵךְ פָּנָה אֶל מָרָן בְּטַעֲנָה שֶׁבְּנוֹ הַקָטָן אֵינֶנוּ שׁוֹמֵעַ בְּקוֹלוֹ וְכוּ'. מָרָן עָנָה לוֹ: וְכִי עָשִׂיתָ מַשֶׁהוּ בִּשְׁבִילוֹ? אִם תִּלְמַד אִתּוֹ [[כָּל יוֹם מוּסָר עֶשֶׂר דַּקוֹת]] בְּוַדַּאי תִּרְאֶה בּוֹ שִׁנוּי לְטוֹבָה.

בְּהִזְדַּמְנוּת אַחֶרֶת הִתְבַּטֵּא מָרָן זַצַ''ל: שֶׁכְּשֶׁלוֹמְדִים מוּסָר עִם יְלָדִים, הֲרֵי זֶה נִקְלָט בְּרֹאשָׁם כְּפִי הֲבָנָתָם, וּלְאַחַר מִכֵּן, כְּשֶׁגְדֵלִים, הֲרֵי מוּסָר זֶה גָדֵל בְּיַחַד אִתָּם, כְּמוֹ אֵצֶל בְּנֵי יִשְׂרָאֵל בַּמִדְבָּר שֶׁלְבוּשָׁם הָיָה גָדֵל עִמָם, וּכְמוֹ עוֹר הַחֹמֶט הַגָדֵל עִמוֹ. (עיין דברים פרק ח, ד, ברש''י שם. מפי ר' חיים נודלר שליט''א).

בְּהִזְדַּמְנוּת אָמַר לִמְחַנֵךְ יְלָדִים, שֶׁתַּלְמִידָיו הָיוּ בְּגִיל 8 בְּעֵרֶךְ, שֶׁיַּרְבֶּה לְדַבֵּר בְּדִבְרֵי מוּסָר וְיִרְאַת שָׁמַיִם, שָׂכָר וָעֹנֶשׁ, וּכְשֶׁהַמְחַנֵךְ אָמַר לוֹ: וַהֲרֵי הַיְלָדִים אֵינָם מְבִינִים, עָנָה לוֹ בְּמֶתֶק שְׂפָתָיו: [[הֵם מְבִינִים יוֹתֵר טוֹב מֵהַמְבֻגָרִים]]. (אשכבתיה דרבי ח''ב - קס''א)

@ ה. רושם חיובי משפיע על הילד

כְּמוֹ כֵן יָעַץ רַבֵּנוּ הַ''קְהִלוֹת יַעֲקֹב'' לְאַבְרֵךְ שֶׁבְּנוֹ הָיָה בֶּן אַרְבַּע וָחֵצִי, לִקְנוֹת לוֹ מָקוֹם בַּיְשִׁיבָה לִתְפִלָה בַּיָּמִים הַנוֹרָאִים, וּבֵאֵר דְּבָרָיו: שֶׁהֲרֵי כָּל הַיִּרְאַת שָׁמַיִם שֶׁיֵּשׁ לָנוּ זֶהוּ מִמַה שֶׁהַיֶּלֶד רוֹאֶה בְּכִיּוֹת וּתְקִיעוֹת הַשׁוֹפָר שֶׁבְּבֵית הַכְּנֶסֶת, וְזֶה מַשְׁאִיר רֹשֶם רַב לְכָל הַחַיִּים. כַּאֲשֶׁר אָמְרוּ לוֹ שֶׁבַּיְשִׁיבָה אֵין מַסְפִּיק מְקוֹמוֹת עֲבוּר הַיְלָדִים, יָעַץ שֶׁהַהוֹרִים יִתְפַּלְלוּ בְּמִנְיָן שֶׁל בַּעֲלֵי בָּתִּים, וּבִלְבַד שֶׁיִּהְיֶה לַיֶּלֶד מָקוֹם מְסֻדָּר בַּיְשִׁיבָה.

כְּמוֹ כֵן הָיָה אוֹמֵר, שֶׁהַהַקָפוֹת בְּשִׂמְחַת תּוֹרָה אַף הֵן מְבִיאוֹת לִידֵי יִרְאַת שָׁמַיִם לַיְלָדִים, וּמַשְׁאִיר לָהֶם ר-שֶם לְכָל הַחַיִּים.

מָרָן הַ''קְהִלוֹת יַעֲקֹב'' עוֹדֵד וְזֵרַז אֶת הָאָבוֹת לִלְמֹד בְּעַצְמָם עִם יַלְדֵיהֶם, מִלְבַד מִסְגֶרֶת הַלִמוּדִים בַּ'חֶדֶר'.

@ ו. להקפיד על מלמד ירא שמים

כְּשֶׁבָּאוּ לִשְׁאל לְמָרָן הַ''קְהִלוֹת יַעֲקֹב'' זַצַ''ל לְאֵיזֶה תַּלְמוּד תּוֹרָה לִשְׁלֹחַ אֶת הַבֵּן, הָיָה אוֹמֵר: הַכּל תָּלוּי בַּמְלַמֵד, מְלַמֵד טוֹב (הַגְמָרָא בְּדֶרֶךְ כְּלָל כְּלָם יוֹדְעִים) הוּא הַמְלַמֵד הַיְּרֵא שָׁמַיִם - מִי שֶׁלוֹמֵד עִם הַיְלָדִים שָׂכָר וָעֹנֶשׁ בְּלִי הֶפְסֵק. בִּזְמַנֵנוּ הָיוּ שׁוֹמְעִים זֹאת מִן הָאִמָהוֹת, כַּיּוֹם צָרִיךְ לִשְׁמֹעַ מִן הַמְלַמֵד. ''תְּבָרֵר הֵיכָן יֵשׁ מְלַמֵד, שֶׁכְּשֶׁהַיֶּלֶד עוֹשֶׂה דָּבָר אָסוּר, מִיָּד הוּא צוֹעֵק: אֵשׁ, גֵיהִנָם'', וְאֵלוּ הָיוּ דִּבְרֵי הֶ''חָפֵץ חַיִּים'', וְהַפְּרָצוֹת הָרַבּוֹת שֶׁיֵּשׁ כַּיּוֹם בַּחִנוּךְ, הֵן מֵחֲמַת חֶסְרוֹן דְּבָרִים אֵלוּ. (ועיין בסוף מדור מדת האמת מעשה מעיו זה)

*

פַּעַם הִדְלִיקוּ יְלָדִים אֶת הַחַשְׁמָל בְּבֵית הַכְּנֶסֶת דַּקָה אוֹ שְׁתַּיִם קֹדֶם יְצִיאַת הַתּוֹסֶפֶת שַׁבַּת קֹדֶשׁ, מָרָן הַקְהִלוֹת יַעֲקֹב קָם מִמְקוֹמוֹ, רָץ לְעֵבֶר הַיְלָדִים, [[וּבְכָל כֹּחוֹ צָעַק: ''מְחַלְלֵי שַׁבָּת, מְחַלְלֵי שַׁבָּת'']]. (שם ח''א - רס''ו)

@ ז. להשריש יראת שמים ושכר ועונש

הַצְלָחַת עֲבוֹדָה זֹאת תְּלוּיָה בְּהַמוֹרִים וְהַמְלַמְדִים, שֶׁאִם יִהְיוּ מֻכְשָׁרִים לִמְלַאכְתָּם, לְהַמְשִׁיךְ לִבּוֹת הַשׁוֹמְעִים אֲלֵיהֶם - יִתְרַבּוּ הַתַּלְמִידִים, כִּי בֶּאֱמֶת בְּלֵב כָּל זֶרַע יִשְׂרָאֵל טָמוּן בִּפְנִימִיּוּתָם נִיצוֹץ שֶׁל אַהֲבַת תּוֹרָה, אֶלָא דְּ''גַחֶלֶת כְּמָה דְשָׁבִיק לָהּ מֵעַמְיָא עַמְיָא וְאַזְלָא'' (ב''ק ט:), וְרַק צָרִיךְ מַפּוּחַ לַהֲפִיחוֹ לְמַעַן יִתְלַהֵב וְיָאִיר. וְאִם כָּכָה יַעֲשׂוּ, יִכָּתְבוּ בְּסֵפֶר זִכָּרוֹן בַּשָׁמַיִם לְיִרְאֵי ה' וּלְחוֹשְׁבֵי שְׁמוֹ (מלאכי ג, טז), וִיהֵא חֶלְקָם מִמְזַכֵּי הָרַבִּים, שֶׁצִדְקָתָם עוֹמֶדֶת לָעַד, וְאוֹכְלִין פֵּרוֹתֵיהֶם בָּעוֹלָם הַזֶּה. (קטע ממאמר מהגאון הקדוש ר' אלחנן וסרמן)

@ ח. חנוך לנער על פי דרכו

לָכֵן עַתָּה, אֲשֶׁר, בַּעֲוֹנוֹתֵינוּ הָרַבִּים, נִתְמַעֲטָה הַיִּרְאַת שָׁמַיִם בַּדּוֹר הַזֶּה, הַחוֹבָה בְּיוֹתֵר עַל כָּל אִישׁ אֲשֶׁר עוֹד שְׁבִיב הַיִּרְאָה בְּלִבּוֹ, לִתְקֹעַ לוֹ יָתֵד בְּמָקוֹם נֶאֱמָן, לִדְאֹג עֲבוּר יוֹצְאֵי חֲלָצָיו, כִּי לֹא תִשָׁכַח הַתּוֹרָה וְהַיִּרְאָה מֵהֶם, וִיקַיֵּם בָּהֶם מַאֲמַר הֶחָכָם מִכָּל אָדָם (משלי כ''ב): ''חֲנֹךְ לַנַעַר עַל פִּי דַרְכּוֹ, גַם כִּי יַזְקִין לֹא יָסוּר מִמֶנָה''. וִיחַנֵךְ אוֹתָם בְּנַעֲרוּתָם בְּיִרְאַת שָׁמַיִם, וְיִתְנַהֵג בְּחִנוּךְ הַבָּנִים בְּלִמוּד הַתּוֹרָה, כַּאֲשֶׁר הִתְנַהֲגוּ אֲבוֹתֵינוּ וְרַבּוֹתֵינוּ, וְלֹא יַהֲרֹס, חַס וְשָׁלוֹם, אֶת סֵדֶר הַלִמוּד, כִּי הֶחָדָשׁ אָסוּר מִן הַתּוֹרָה, וְכל הַמְשַׁנֶה - יָדוֹ עַל הַתַּחְתּוֹנָה. וְרַבִּים הֵמָה הַמְקַלְקְלִים בָּזֶה, וַיַּהַרְסוּ אֶת מַצַב הַתּוֹרָה הַקְדוֹשָׁה. וְהָעִקָר לְהַרְגִילָם בְּקַטְנוּתָם בְּמִדּוֹת טוֹבוֹת, לְכַבֵּד אָב וָאֵם וּלְכָל הַגָדוֹל מֵהֶם בַּשָׁנִים, וּלְרַחֵם עַל כָּל נִדְכֶּה, וְשֶׁלֹא לְהִתְנַהֵג בְּגַאֲוָה וּבְגָאוֹן, וּלְהַקְדִּים בִּשְׁלוֹם כָּל אָדָם וּלְהִתְבַּיֵּשׁ מִכָּל אָדָם. וּבְקִצוּר, יַרְגִילֵם מִקַטְנוּתָם שֶׁתִּהְיֶה מְגַמַת פְּנֵיהֶם תָּמִיד קָדִימָה, אַךְ לְהֵיטִיב וּלְהוֹעִיל לָאוֹהֲבִים וּלְאוֹיְבִים, וְלַעֲבֹר עַל פִּשְׁעֵי רֵעֵיהֶם, כִּי אִם לֹא יְחַנְכוּם בְּקַטְנוּתָם בְּאֵלֶה הַמִדּוֹת, אָז כְּשֶׁיִּגְדְּלוּ, כִּמְעַט בְּטֵלָה הַבְּחִירָה מֵהֶם. וְכַמָה אָבוֹת סְכָלִים נִמְצָאִים, אֲשֶׁר מִצַד הָרַחֲמָנוּת הַטִבְעִית בָּאָבוֹת עַל בָּנִים, מְוַתְּרִים לָהֶם עַל כַּמָה הֲבָלִים שֶׁעוֹשִׂים, וְאוֹמְרִים: עֲדַיִן הוּא קָטָן, וּבֵין כָּךְ וּבֵין כָּךְ הוּא מִשְׁתָּרֵשׁ בְּמִדּוֹת רָעוֹת וְנִשְׁחָתוֹת, אֲשֶׁר קָשֶׁה לוֹ כַּמָוֶת לַעֲזֹב אוֹתָם אַחַר כָּךְ, כִּי נַעֲשׂוּ כְּטֶבַע בְּלִבּוֹ שֶׁל אָדָם. וּכְבָר נוֹדַע עַל זֶה הַמַאֲמָר: הֶחָכָם עֵינָיו בְּרֹאשׁוֹ לְחַנֵךְ אוֹתָם בְּקַטְנוּתָם בְּמִדּוֹת טוֹבוֹת, כִּי אָז יַכּוּ דִּבְרֵי מוּסָרוֹ שֹׁרֶשׁ בִּלְבַב הַבָּנִים. וְזֶהוּ הָעִקָר וּכְלָל גָדוֹל בִּדְבַר הַחִנוּךְ, כִּי כָּל אִישׁ יִרְאֶה לְהַפְרִישׁ אֶת בָּנָיו מֵחֲבֵרִים רָעִים, כִּי הַרְבֵּה חֲבֵרִים רָעִים עוֹשִׂים, וּלְהַרְגִילָם לְמַעֵט בַּדִּבּוּר בְּכָל מַה דְּאֶפְשָׁר. וְאִם כֹּה יַעֲשֶׂה, אָז כָּל רוֹאֵיהֶם יַכִּירוּם כִּי הֵם זֶרַע קֹדֶשׁ, וִיקַבֵּל מֵהֶם עֹנֶג בָּזֶה וּבַבָּא. (מספר דברי אמת)

@ ט. מדברי ה''חזון איש'' ביסודות החינוך

בְּנוֹגֵעַ לַתַּלְמִידִים - לְהַשְׁרִישׁ בַּלְבָבוֹת אֱמוּנָה בְּהַשְׁגָחָה פְּרָטִית... דָּבָר זֶה מַשְׁפִּיעַ מְאֹד עַל לֵב רַךְ, וְנֶחְרָת לָעַד שֶׁאֵין הֶפְקֵר בָּעוֹלָם, הַכּל מִתְנַהֵל בְּהַשְׁגָחָה פְּרָטִית, וְעַל הַכּל אֶפְשָׁר לְהִתְפַּלֵל... זוֹהִי הַדֶּרֶךְ הַסְלוּלָה לְהַצְלִיחַ... הָעִקָר הוּא אוֹתָהּ פָּרָשָׁה שֶׁכָּל גוּפֵי הַתּוֹרָה תְּלוּיִים בָּהּ - ''בְּכָל דְּרָכֶיךָ דָּעֵהוּ'' - [בְּכָל מַה שֶׁאַתָּה הוֹלֵךְ לַעֲשׂוֹת וְרוֹצֶה לְהַשִּׂיג - דָּעֵהוּ, פְּנֵה אֵלָיו וּמִמֵילָא הוּא יְיַשֵׁר אוֹרְחוֹתֶיךָ, הוּא יַצְלִיחַ דַּרְכֶּךָ, בֵּין דָּבָר גָדוֹל וּבֵין דָּבָר קָטָן, בְּכָל דְּרָכֶיךָ]. (פאר הדור ח''ב עמ' רנה)

@ י. ולמדתם אותם את בניכם

הַגָאוֹן ר' בִּנְיָמִין דִּיסְקִין (אָבִיו שֶׁל מַהֲרִי''ל דִּיסְקִין) הָיָה יָדוּעַ בְּגֹדֶל הַתְמָדָתוֹ וְצִדְקוּתוֹ, וְהָיָה מְשַׁמֵשׁ בַּקֹדֶשׁ כְּרַב הָעִיר הוֹרוֹדְנָא. פַּעַם אַחַת בְּיוֹם הַכִּפּוּרִים, בְּעֵת שֶׁכָּל הַקָהָל חִכּוּ לִתְפִלַת ''כָּל נִדְרֵי'', וְהָרַב עֲדַיִן מִשְׁתָּהֶה בְּבֵיתוֹ וַעֲדַיִן לֹא הִגִיעַ לְבֵית הַכְּנֶסֶת, הִגִיעַ הַשַׁמָשׁ לְבֵית הָרַב, וְהִנֵה לְהַפְתָּעָתוֹ הָרַב יוֹשֵׁב וְלוֹמֵד עִם בָּנָיו הַקְטַנִים. הָרַב הִתְנַצֵל בִּפְנֵי הַשַׁמָשׁ, שֶׁכַּאֲשֶׁר עָשָׂה הַיּוֹם חֶשְׁבּוֹן נֶפֶשׁ עַל מַעֲשָׂיו בְּאוֹתָהּ שָׁנָה, נוֹכַח שֶׁאֵין לוֹ זְכֻיּוֹת לָבוֹא לְיוֹם הַדִּין הַקָדוֹשׁ, וְעַל כֵּן נִתְיַשֵׁב לִלְמֹד עִם בָּנָיו, כְּדֵי שֶׁיִּהְיֶה לוֹ זְכוּת לִקְרַאת יוֹם הַדִּין הַמְמַשְׁמֵשׁ וּבָא.

@ יא. חנוך של הרב מבריסק

בְּעֵת מִלְחֶמֶת הָעוֹלָם הָרִאשׁוֹנָה, כְּשֶׁרַבִּים מִבְּנֵי הַיְשִׁיבוֹת גָלוּ לְרוּסְיָה, וּכְשֶׁנִגְמְרָה הַמִלְחָמָה וְחָזְרוּ לִמְקוֹמָם, וְהִגִיעוּ לִבְרִיסְק רַבִּים מִבְּנֵי הַיְשִׁיבוֹת, חָשַׁשׁ מָרָן הַגָאוֹן רַבִּי יִצְחָק זְאֵב זַצַ''ל, שֶׁבְּמֶשֶׁךְ זְמַו הַמִלְחָמָה, כְּשֶׁשָׁהוּ הַבַּחוּרִים בְּרוּסְיָה, שֶׁמָא קָלְטוּ הַבַּחוּרִים לְאָזְנֵיהֶם דְּבָרִים שֶׁאֵינָם כְּשֵׁרִים כָּל כָּךְ, וְלֹא הִרְשָׁה לְבָנָיו לְשׂוֹחֵחַ עִם אוֹתָם הַבַּחוּרִים שֶׁשָׁבוּ מֵרוּסְיָה. בְּדוֹמֶה לָזֶה, בַּתְּקוּפָה שֶׁבְּנוֹתָיו לָמְדוּ עִם חַבְרוֹתֵיהֶן, עָמַד הַגָאוֹן רַבִּי יִצְחָק זְאֵב מֵאֲחוֹרֵי הַדֶּלֶת לִשְׁמֹעַ אֵיךְ שֶׁהֵן לוֹמְדוֹת (וְיָדוּעַ שֶׁאֶצְלוֹ כָּל רֶגַע קֹדֶשׁ קָדָשִׁים).

@ יב. כה תאמר לבית יעקב

''כֹּה תֹאמַר לְבֵית יַעֲקֹב וְתַגֵיד לִבְנֵי יִשְׂרָאֵל'' (שמות יט, ג). בְּשָׁעָה שֶׁנִתְּנָה תוֹרָה, נִצְטַוָּה מֹשֶה רַבֵּנוּ ע''ה לוֹמַר תְּחִלָה לְבֵית יַעֲקֹב, וְהֵן הַנָשִׁים, שֶׁיֹּאמַר לָהֶן רָאשֵׁי פְרָקִים וּדְבָרִים קְצָרִים שֶׁהֵן מַשִּׂיגוֹת לְהָבִין. וְלָמָה נִצְטַוָּה לְדַבֵּר עִם הַּנָשִׁים תְּחִלָה? מִפְּנֵי שֶׁהֵן שׁוֹלְחוֹת בְּנֵיהֶם לְבֵית הַסֵפֶר, וּמְשִׂימוֹת עֵינֵיהֶם עֲלֵיהֶם שֶׁיִּתְעַסְקוּ בַּתוֹרָה, וּמְרַחֲמוֹת עֲלֵיהֶם בְּבוֹאָם מִבֵּית הַסֵפֶר, וּמוֹשְׁכוֹת לִבָּם בִּדְבָרִים טוֹבִים כְּדֵי שֶׁיִּהְיוּ חֲפֵצִים בַּתּוֹרָה, וְשׁוֹמְרוֹת אוֹתָם שֶׁלֹא יִבָּטְלוּ מֵהַתּוֹרָה, וּמְלַמְדוֹת אוֹתָם יִרְאַת חֵטְא בְּיַלְדוּתָם, שֶׁנֶאֱמַר (משלי כב, ו): ''חֲנֹךְ לַנַעַר עַל פִּי דַרְכּוֹ גַם כִּי יַזְקִין לֹא יָסוּר מִמֶנָה'', וְנִמְצָא לְפִי זֶה - שֶׁהַנָשִׁים הַצְנוּעוֹת מְסַבְּבוֹת הַתּוֹרָה וְהַיִּרְאָה. (אגרת הּתשובה לרבנו יונה, עב)

@ יג. קמו בניה ויאשרוה

כָּתַב רַבֵּנוּ יוֹנָה בְּאִגֶרֶת הַתְּשׁוּבָה (אות ע''ט) וְזֶה לְשׁוֹנוֹ: תְּהֵא הָאִשָׁה זְהִירָה לְהִתְפַּלֵל עֶרֶב וָבֹקֶר וְצָהֳרַיִם, וּבְסוֹף תְּפִלָתָהּ יְהֵא עִקַר תַּחֲנוּנֶיהָ עַל בָּנֶיהָ וּבְנוֹתֶיהָ, שֶׁיִּהְיוּ יִרְאֵי שָׁמַיִם, וְשֶׁיִּהְיוּ בָּנֶיהָ מַצְלִיחִים בַּתּוֹרָה, כִּי עִקַר זְכוּתָהּ שֶׁל אִשָׁה לָעוֹלָם הַבָּא. שֶׁבָּנֶיהָ עוֹבְדִים לְהַשֵׁם יִתְבָּרַךְ, וְעוֹשִׂים רְצוֹנוֹ וִירֵאִים אוֹתוֹ. וּכְשֶׁהִיא בְּבֵית עוֹלָמָהּ, וּבָנֶיהָ יֵשׁ בְּלִבָּם יִרְאַת שָׁמַיִם וְעוֹסְקִים בַּתּוֹרָה וּבַמִצְוֹת, נֶחְשָׁב לָהּ הַדָּבָר הַזֶּה כְּאִלוּ הִיא בַּחַיִּים וְעוֹשָׂה כָּל הַמִצְוֹת, וְהִיא בְּמַעֲלוֹת עֶלְיוֹנוֹת לָעוֹלָם הַבָּא.

כְּשֶׁהִיא נוֹתֶנֶת צְדָקָה, תִּתְפַּלֵל בְּאוֹתָהּ שָׁעָה בְּיָדַיִם נְקִיּוֹת, שֶׁיִּהְיוּ בָּנֶיהָ יִרְאֵי שָׁמַיִם וּמַצְלִיחִים בַּתּוֹרָה וּבַמִצְוֹת, מִפְּנֵי שֶׁתְּפִלָתוֹ שֶׁל אָדָם נִשְׁמַעַת בְּשָׁעָה שֶׁהוּא עוֹשֶׂה מִצְוָה. אֶחָד מִן הַחֲכָמִים הָיָה נוֹתֵן פְּרוּטָה לִצְדָקָה כָּל שָׁעָה וְשָׁעָה שֶׁהָיָה בָּא לְהִתְפַּלֵל, שֶׁנֶאֱמַר (תהלים יז! טו): ''אֲנִי בְּצֶדֶק אֶחֱזֶה פָנֶיךָ''.

@ יד. כִּי נֵר מִצְוָה וְתוֹרָה אוֹר

כְּשֶׁהָאִשָׁה מַדְלֶקֶת אֶת הַנֵר בְּעֶרֶב שַׁבָּת, תִּזָּהֵר בְּנַפְשָׁהּ מִבְּעוֹד יוֹם שֶׁהַשֶׁמֶשׁ נִרְאֵית, וְאִם הִיא פּוֹשַׁעַת בְּנַפְשָׁהּ לְהַדְלִיק אַחַר שְׁקִיעַת הַחַמָה, הֲרֵי הִיא מְחַלֶלֶת אֶת הַשַׁבָּת, וְאוֹי לְנַפְשָׁהּ. וּבַיּוֹם הַמְעֻנָן, אִם יֵשׁ בּוֹ סָפֵק בָּעוֹלָם אִם שָׁקְעָה הַחַמָה אוֹ לָאו, תַּנִיחַ לְיִשְׁמְעֵאלִית לְהַדְלִיק. וּמִצְוָה גְדוֹלָה שֶׁלֹא תְאַחֵר לְהַדְלִיק, כְּדֵי שֶׁלֹא תִצְטָרֵךְ הַנָכְרִית לְהַדְלִיק, אֶלָא תַּדְלִיק מִבְּעוֹד יוֹם. וְתַדְלִיק הִיא בְּעַצְמָהּ לֹא עַל יְדֵי עַבְדָּהּ וְשִׁפְחָתָהּ וַאֲפִלוּ הֵם יְהוּדִים, וְלֹא עַל יְדֵי חֲבֶרְתָּהּ, כְּדֵי שֶׁתִּטּל הִיא שְׂכַר הַמִצְוֹת, שֶׁיְּהֵא נִכָּר לַכּל הַחִבָּה שֶׁהִיא מְחַבֶּבֶת הַמִצְוֹת. וּתְבָרֵךְ בְּיָדַיִם נְקִיּוֹת: ''בָּרוּךְ אַתָּה ה', אֱלֹקֵינוּ מֶלֶךְ הָעוֹלָם, אֲשֶׁר קִדְּשָׁנוּ בְּמִצְוֹתָיו וְצִוָּנוּ לְהַדְלִיק נֵר שֶׁל שַׁבָּת''. וְתִתְפַּלֵל בְּאוֹתָהּ שָׁעָה עַל בָּנֶיהָ שֶׁיִּהְיוּ מְאִירִים בָּעוֹלָם בַּתּוֹרָה וּבַמִצְוֹת וּבְיִרְאַת שָׁמַיִם, מִפְּנֵי שֶׁתְּפִלָה זוֹ נָאָה לְהִתְפַּלֵל בְּשָׁעָה שֶׁהֵאִירָה נֵר שֶׁל שַׁבָּת, כָּעִנְיָן שֶׁנֶאֱמַר: ''כִּי נֵר מִצְוָה וְתוֹרָה אוֹר''.

אֶחָד מִן הַחֲכָמִים הָיָה רָגִיל לַעֲבֹר עַל פֶּתַח אַחַת מִנְשֵׁי הַגְדוֹלִים, וְהָיָה רוֹאֶה שֶׁהָיְתָה בַּעֲלַת הַבַּיִת זְהִירָה מְאֹד לְהַדְלִיק נֵר שֶׁל שַׁבָּת בְּעִתּוֹ וְנֵר חֲנֻכָּהֹ בְּעִתּוֹ. אָמַר הֶחָכָם: בֶּאֱמֶת תֵּדְעוּ כִּי מִן הַבַּיִת הַזֶּה יֵצְאוּ ב' אֲנָשִׁים גְדוֹלִים. וַיְהִי כֵן. וַתֵּלֵד הָאִשָׁה הַהִיא שְׁנַיִם מֵחַכְמֵי יִשְׂרָאֵל שֶׁהֵאִירוּ אֶת הָעוֹלָם בְּחָכְמָתָם, עַל דְּבַר אֲשֶׁר הֵאִירָה הָאִשָׁה הַהִיא נֵר מִצְוָה בְּעִתּוֹ.

@ טו. פיה פתחה בחכמה

כָּל הַיָּמִים שֶׁהָאִשָׁה הָרָה, תִּתְפַּלֵל תָּמִיד שֶׁיְּהֵא הַוָּלָד יְרֵא שָׁמַיִם וַחֲכַם לֵב וּמַצְלִיחַ בַּתוֹרָה וּבַמִצְוֹת. וְתִפְתַּח יָדָהּ תָּמִיד לַעֲנִיִּים. וְתִתְפַּלֵל הַתְּפִּלָה הַזֹּאת. דָּוִד הַמֶלֶךְ ע''ה הָיוּ לוֹ נָשִׁים רַבּוֹת, וּבִימֵי הַהֵרָיוֹן הָיוּ נוֹדְרוֹת נְדָרִים וּמִתְפַּלְלוֹת שֶׁיִּהְיֶה בְּנָם גִבּוֹר הַחַיִל וּכְלִיל הַיֹּפִי, עַד שֶׁיֹּאמְרוּ הַכּל: הֲגוּנִים הֵם לְכָל מַעֲלוֹת וְיַצְלִיחוּ לִמְלוּכָה. אָמְרָה בַּת שֶׁבַע, אֵשֶׁת דָּוִד הַמֶלֶךְ ע''ה: כִּי לֹא כַּנָשִׁים אֲשֶׁר לְאִישִׁי אֲדוֹנִי הַמֶלֶךְ אָנֹכִי, אֲבָל כָּל נְדָרַי הָיוּ בִּהְיוֹתִי הָרָה, לְמַעַן אֶזְכֶּה לִהְיוֹת בְּנִי חָכָם בַּתּוֹרָה וִירֵא שָׁמַיִם, וְיַצְלִיחַ לִנְבִיאוּת. וַיִּשְׁמַע הַשֵׁם אֶת קוֹלִי וַיֶּחְכַּם שְׁלֹמֹה בְּנִי מִכָּל הָאָדָם, וְגַם אֲשֶׁר לֹא שָׁאַלְתִּי נָתַן לִי הַשֵׁם יִתְבָּרַךְ, כִּי שְׁלֹמֹה בְּנִי יִמְלֹךְ אַחֲרֵי אָבִיו. וּבְנֵי נְשֵׁי אֲדוֹנִי אֲשֶׁר הִתְפַּלְלוּ אִמוֹתָם עֲלֵיהֶם שֶׁיִּזְכּוּ לַמַלְכוּת, לֹא הָיָה לָהֶם כֵּן, תַּחַת אֲשֶׁר שָׂמוּ הַמַלְכוּת עִקָר, וַאֲנִי שַׂמְתִּי עֲבוֹדַת הַשֵׁם יִתְבָּרַךְ עִקָר. וְזֶהוּ שֶׁאָמְרָה בַּת שֶׁבַע: מַה בְּרִי וּמַה בַּר בִּטְנִי וּמַה בַּר נִדְרִי.

@ טז. אשתך כגפן פוריה... בניך כשתילי זיתים סביב לשלחנך

בַּזֹּהַר (פרשת נשא) הֶחְמִיר מְאֹד שֶׁלֹא יִתְרָאֶה שׁוּם שֵׂעָר מֵאִשָׁה. וְזֶה לְשׁוֹנוֹ (בדף קכ''ה): אָמַר רִבִּי חִזְקִיָּה, יָחִיל שִׁעֲמוּם עַל מִי שֶׁיִּתֵּן לְאִשְׁתּוֹ לְגַלוֹת שַׂעֲרוֹתֶיהָ, וְזֶה אֶחָד מִדִּינֵי הַצְנִיעוּת אֲשֶׁר הֵם חוֹבַת הָאִשָׁה. וְאִשָׁה הַמְגַלָה מִשַּׂעֲרוֹת רֹאשָׁהּ לְהִתְנָאוֹת בָּהֶם, מְבִיאָה עֲנִיּוּת לְבֵיתָהּ, וְגוֹרֶמֶת לְבָנֶיהָ שֶׁיִּהְיוּ פְּחוּתִים, בִּלְתִּי חֲשׁוּבִים, וְעוֹד מְמוֹטֶטֶת בֵּיתָהּ בִּדְבָרִים רָעִים. מַה גוֹרֵם זֹאת - הַשֵּׂעָר הַיּוֹצֵא חוּץ.

לְכִסוּיָהּ. וְאִם בְּבֵיתָהּ כֵּן, עַל אַחַת כַּמָה וְכַמָה מַה גְדוֹלָה הַחֻצְפָּה בְּצֵאתָהּ לַשׁוּק. וְכֵן כְּתִיב: ''אֶשְׁתְּךָ כְּגֶפֶן פֹּרִיָּה בְּיַרְכְּתֵי בֵיתֶךָ''. לָכֵן צְרִיכָה אִשָׁה לְהִזָּהֵר שֶׁאֲפִלוּ שַׂעֲרָה אַחַת לֹא תֵרָאֶה אַף לְקוֹרוֹת בֵּיתָהּ. רְאֵה וְהִזָּהֵר כַּמָה תַּקָלוֹת גוֹרֵם גִלוּי שְׂעַר רֹאשׁ הָאִשָׁה: מְקַלְקֵל לְמַעְלָה (בָּעוֹלָמוֹת הָעֶלְיוֹנִים) וּלְמַטָּה בָּעוֹלָם הַזֶּה, גוֹרֵם קְלָלָה לְבַעְלָהּ וַעֲנִיּוּת לְבֵיתָהּ, וְעוֹד דְּבָרִים רָעִים אֲחֵרִים - נוֹטֵעַ בְּקֶרֶב הַיְלָדִים חֻצְפָּה, וּמִמֵילָא נוֹפֶלֶת חֲשִׁיבוּתָם, יִשְׁמְרֵנוּ ה' מֵחֻצְפָּה זוֹ. וְלָזֶה צְרִיכָה הָאִשָׁה לְהִתְכַּסוֹת בִּצְנִיעוּת בְּבֵיתָהּ. וְאִם תַּעֲשֶׂה כֵּן, נֶאֱמַר בָּהּ הַכָּתוּב: ''בָּנֶיךָ כִּשְׁתִלֵי זֵיתִים'', כְּמוֹ הַזַּיִת הַזֶּה שֶׁאֵינוֹ מַשִׁיר עָלָיו, בֵּין בַּחֹרֶף בֵּין בַּקַיִץ, וּבָזֶה נִכְבָּד הוּא מִשְׁאָר אִילָנוֹת, כֵּן יִהְיוּ בָּנֶיהָ חֲשׁוּבִים בֵּין אֲנָשִׁים. זֹאת וָעוֹד, בַּעְלָהּ מִתְבָּרֵךְ בִּבְרָכוֹת מִלְמַעְלָה וּבִבְרָכוֹת מִלְמַטָּה, בְּעשֶׁר, בְּבָנִים וּבְנֵי בָנִים, כְּמַאֲמַר הַכָּתוּב: ''הִנֵה כִי כֵן יְבֹרַךְ גָבֶר יְרֵא ה'''.

@ יז. בכח התפלה - לראות בנים טובים

אִיתָא בְּתָנָא דְּבֵי אֵלִיָּהוּ: מַעֲשֶׂה בְּכֹהֵן אֶחָד שֶׁהָיָה יְרֵא שָׁמַיִם בַּסֵתֶר, וְהָיוּ לוֹ עֲשָׂרָה בָּנִים וְאִשָׁה אַחַת, שִׁשָׁה זְכָרִים וְאַרְבַּע נְקֵבוֹת, וּבְכָל יוֹם הָיָה מִתְפַּלֵל וּמִשְׁתַּטֵּחַ וּמְלַחֵךְ עָפָר בִּלְשׁוֹנוֹ, כְּדֵי שֶׁלֹא יָבוֹא אֶחָד מֵהֶם לִידֵי עֲבֵרָה וְלִידֵי דָּבָר מְכֹעָר. אָמְרוּ: לֹא יָצָאת אוֹתָהּ שָׁנָה שְׁלֵמָה, עַד שֶׁבָּא עֶזְרָא, וְהֶעֱלָה הַקָדוֹשׁ-בָּרוּךְ-הוּא אֶת יִשְׂרָאֵל מִבָּבֶל, וְהֶעֱלָה אוֹתוֹ כֹּהֵן, וְלֹא נִכְנַס אוֹתוֹ כֹּהֵן לְעוֹלָמוֹ עַד שֶׁרָאָה כֹּהֲנִים גְדוֹלִים וּפִרְחֵי כְהֻנָה מִבָּנָיו עַד חֲמִשִׁים שָׁנָה, וְאַחַר כָּךְ נִכְנַס לְעוֹלָמוֹ. וְעָלָיו הוּא אוֹמֵר: ''בְּטַח בַּה' וַעֲשֵׂה טוֹב'', וּכְתִיב: ''בִּטְחוּ בַה' עֲדֵי עַד'', שֶׁשְׁנֵי עוֹלָמוֹת שֶׁלוֹ, שֶׁנֶאֱמַר: ''כִּי בְיָהּ ה' צוּר עוֹלָמִים'' עַיֵּן שָׁם. וְהַכַּוָּנָה, שֶׁמִי שֶׁמִשְׁתַּטֵּחַ לַה' וּמַשְׁלִיךְ כָּל בִּטְחוֹנוֹ עָלָיו, וּמְבַקֵשׁ רַחֲמִים שֶׁיִּהְיוּ בָּנָיו הוֹלְכִים בְּדֶרֶךְ הַתּוֹרָה וְהַיִּרְאָה, הַקָדוֹשׁ-בָּרוּךְ-הוּא עוֹזְרוֹ שֶׁיִּהְיֶה לוֹ מֵהֶם גַם כָּבוֹד וּגְדְלָה בָּעוֹלָם הַזֶּה, מִלְבַד שְׂכָרוֹ הַגָדוֹל הַצָפוּן לוֹ לָעוֹלָם הַבָּא. (גדר עולם סוף פ''ח)

@ יח. להתפלל בהתמדה על הבנים

-

וְתָמִיד תִּהְיֶה תְּפִלַת הָאָב וְהָאֵם שְׁגוּרָה בְּפִיהֶם, לְהִתְפַּלֵל עַל בְּנֵיהֶם שֶׁיִּהְיוּ לוֹמְדֵי תּוֹרָה וְצַדִּיקִים וּבַעֲלֵי מִדּוֹת טוֹבוֹת, וִיכַוֵּן מְאֹד בְּבִרְכַּת אַהֲבָה רַבָּה וּבְבִרְכַּת הַתּוֹרָה בְּשָׁעָה שֶׁאוֹמְרִים ''וְנִהְיֶה אֲנַחְנוּ וְצֶאֱצָאֵינוּ'', וְכֵן כְּשֶׁאוֹמֵר בְּ''וּבָא לְצִיּוֹן גוֹאֵל'', ''לְמַעַן לֹא נִיגַע לָרִיק וְלֹא נֵלֵד לַבֶּהָלָה''. (מ''ב ס' מ''ז סק''י)

@ יט. דמעות של אם

כְּשֶׁהֵבִיאוּ לִפְנֵי הֶ''חָפֵץ חַיִּים'' אֶת סֵפֶר הַתְּהִלִים הַיָּשָׁן שֶׁל אִמוֹ הַצִדְקָנִית, הִתְרַגֵשׁ וּבָכָה וְאָמַר: אַתֶּם יוֹדְעִים כַּמָה דְּמָעוֹת אִמִי שָׁפְכָה לִפְנֵי הַקָדוֹשׁ-בָּרוּךְ-הוּא עַל סֵפֶר הַתְּהִלִים הַזֶּה, שֶׁהַבֵּן שֶׁלָהּ יִהְיֶה ''עֶרְלִיכֶער-אִיד''...

מָרָן הַגָאוֹן ר' אֱלִיעֶזֶר מְנַחֵם שַׁךְ שְׁלִיטָ''א אָמַר: כְּדֵי שֶׁסֵפֶר יַצְלִיחַ וְיִתְקַבֵּל בַּצִבּוּר, צָרִיךְ זְכוּת מְיֻחֶדֶת, וְלִפְעָמִים בִּזְכוּת הַדְּמָעוֹת וְהַתְּפִלוֹת שֶׁל הָאֵם.

@ כ. תפלה לעולם אינה חוזרת ריקם

.

מָרָן הַקְהִלוֹת יַעֲקֹב זַצַ''ל הָיָה אוֹמֵר, שֶׁלִפְעָמִים רוֹאִים שֶׁבְּבַיִת פָּשׁוּט יוֹתֵר יוֹצֵא תַּלְמִיד חָכָם וְצַדִּיק, וְזֶהוּ מֵחֲמַת שֶׁאֵיזוֹ סַבְתָּא שֶׁלוֹ שָׁפְכָה לִבָּהּ בִּתְפִלוֹת וּבִדְמָעוֹת שֶׁתִּזְכֶּה לְבָנִים תַּלְמִידֵי חֲכָמִים. וְאִם זֶה לֹא עָזַר אָז לַבָּנִים, הֲרֵי זֶה עוֹזֵר לַנְכָדִים. וּבַדּוֹר הָרִאשׁוֹן שֶׁל הַסַבְתָּא, שֶׁלֹא רָאוּ אֶת הַנְכָדִים, חוֹשְׁבִים מִתּוֹךְ רְאִיָּה קְצָרָה שֶׁהַתְּפִלוֹת שֶׁל הַסַבְתָּא הָלְכוּ לְאִבּוּד וּלְבַטָּלָה, חַס וְחָלִילָה, וּלְבַסוֹף מִתְבָּרֵר שֶׁשׁוּם תְּפִלָה לֹא חוֹזֶרֶת רֵיקָם - אִם לֹא עֲבוּרוֹ אָז עֲבוּר בָּנָיו וּנְכָדָיו. וְעַיֵּן עוֹד בְּחַיֵּי עוֹלָם לְמָרָן הַקְהִלוֹת יַעֲקֹב (חלק א' פרק כ''ח). (מספר שיחות חיים)

@ כא. חכמות נשים בנתה ביתה

כָּתַב רַבֵּנוּ יוֹנָה בְּאִגֶרֶת הַתְּשׁוּבָה (אות צ''ו) וְזֶה לְשׁוֹנוֹ: יְכוֹלוֹת הַנָשִׁים הַצְנוּעוֹת לְמַלֵט נַפְשָׁם וְנֶפֶשׁ בַּעְלֵיהֶם וְנֶפֶשׁ בְּנֵיהֶם, כַּאֲשֶׁר יָבוֹאוּ בַּעְלֵיהֶם אִישׁ אִישׁ מִמְלַאכְתּוֹ, אֲשֶׁר הֵמָה עוֹשִׂים וְהֵם עֲיֵפִים וִיגֵעִים, וְאֵינָם זוֹכְרִים לָתֵת חֵלֶק מִיגִיעָתָם וּמִמַחְשְׁבוֹת לִבָּם לַתּוֹרָה, עַל הַנָשִׁים לְהַזְכִּירָם לִפְתֹּחַ סֵפֶר אֶחָד מִכִּתְבֵי הַקֹדֶשׁ וְלַעֲסֹק בְּדִבְרֵי תוֹרָה, וְלֹא יִשְׁעוּ בְּדִבְרֵי בַּטָּלָה, כְּדֵי שֶׁלֹא יְהֵא עַל נַפְשָׁם עָוֹן גָדוֹל וְאַשְׁמָה, שֶׁבָּטַל יוֹם אוֹ לַיְלָה מִן הַתּוֹרָה, שֶׁעֹנֶשׁ בִּטּוּל תּוֹרָה גָדוֹל מִכָּל הָעֲבֵרוֹת שֶׁבַּתּוֹרָה. וְגַם יַזְכִּירוּ לְבַעְלֵיהֶם לְהַבִּיט בְּאִגֶרֶת הַתְּשׁוּבָה הַזֹּאת אֲשֶׁר חִבַּרְנוּ, וְיוֹדִיעוּ לָהֶם וְלִבְנֵיהֶם דִּבְרֵי הָאִגֶרֶת הַזֹּאת, כִּי בָּהֶם יִזְכּוּ לְחַיֵּי הָעוֹלָם הַבָּא.

@ כב. כיצד מגדלים בנים יראי שמים

מכאן עד עמוד 180 נלקח ממאמר חנוך שתרגם מאידיש ללשון הקדש, ובו העקרונות שעליו מצביע האדמו''ר מתולדות אהרן, רבי אברהם יצחק קאהן זצוקללה''ה. מאמר זה, הכולל עצות והדרכה מעשית לישום עקרונות אלו בחיי היום יום, מפנה תמרור הכונה וצופר אזעקה הקורא לכל יחיד מאתנו לאזור מתניו להחלץ חושים ולערך חשבון הנפש ובדק בית. בל נכנס במבוכה, כי לזאת מחכה היצר. נלך בסיסמה: ''העבר אי העתיד עדין תשועת ה' כהרף עיו'' וה' יהא בעזרנו.

*

הַיֶּלֶד הוּא הַדָּבָר הַיָּקָר בְּיוֹתֵר, וְטָעוּת לַחְשֹׁב שֶׁאֶפְשָׁר לִסְמֹךְ רַק עַל הַ'חֶדֶר' !

כְּפִּי שֶׁמְחַנְכִים אֶת הַיֶּלֶד - כָּךְ הוּא גָדֵל. הַיְסוֹד בַּיַּהֲדוּת שֶׁהַיֶּלֶד יִגְדַּל עִם תוֹרָה וְיִרְאַת שָׁמַיִם תָלוּי בַּחִנוּךְ שֶׁנוֹתְנִים לַיֶּלֶד.

הַדָּבָר הַיָּקָר בְּיוֹתֵר לָאָדָם, אֵלוּ הֵם בָּנָיו. אַף אָדָם בַּר דַּעַת לֹא יִמְכֹּר אֶת בָּנָיו בְּשׁוּם מְחִיר שֶׁבָּעוֹלָם. אֲבָל, לְדַאֲבון לֵב, כֵּיוָן שֶלֹא מַשְׁקִיעִים מַחֲשָׁבָה וְדַעַת לְחִנוּךְ הַיְלָדִים, מוֹכְרים, אִם כֵּן, אוֹתָם לִשְׁטוּת וְהֶבֶל.

אִם יַצִיעוּ לוֹ לִמְכֹּר אֶת יְלָדָיו, יְסָרֵב וְיֵרָתַע מַמָשׁ, אֲבָל כְֹּשֶׁאֵינוֹ מְחַנְכָם כָּרָאוּי, פְּשִׁיטָא שֶׁהוֹלְכִים לְטִמְיוֹן, וְנִמְצָא שֶׁמְכָרָם.

הוֹרִים רַבִּים מַשְׁלִים אֶת עַצְמָם וְטוֹעִים בְּכָךְ שֶׁמַסְפִּיק שֶׁהַיֶּלֶד לוֹמֵד בַּ'חֶדֶר', וְלֹא מְעַנְיֵן אוֹתָם כֵּיצַד הֵם מִתְנַהֲגִים בְּדֶרֶךְ כְּלָל, כְּלוֹמַר, מָהֵן מִדּוֹתֵיהֶם, יָשְׁרָם, הֲגִינוּתָם וְכוּ', זֹאת אוֹמֶרֶת טוֹב בְּתַכְלִית, כִּי הֵם חוֹשְׁבִים בְּטָעוּת שֶׁאִם הַיֶּלֶד לוֹמֵד, מִמֵילָא יִגְדַּל, וּבְמֶשֶׁךְ הַשָׁנִים יִשְׁתַּפֵּר וְיֵלֵךְ.

אֲבָל לַאֲמִתּוֹ שֶׁל דָּבָר זוֹהִי טָעוּת יְסוֹדִית, וְיֵשׁ לִשְׁמֹר תָּמִיד עַל הַיְלָדִים מַמָשׁ בִּפְרָטֵי פְּרָטִים, וְתָמִיד לַחְקֹר מַה קוֹרֶה עִמָם, וּמַה נַעֲשֶׂה אִתָּם.

@ כג. היסוד - חינוך ליראת שמים

מוּבָא בְּסֵפֶר עֲבוֹדַת יִשְׂרָאֵל (אבות פרק ג' בסוף ד''ה וכל שחכמתו) וְזֶה לְשׁוֹנוֹ: וּכְמוֹ כֵן יֵשׁ כַּמָה פְּתָאִים בָּעוֹלָם שֶׁאֵין מַשְׁגִיחִים עַל בְּנֵיהֶם בְּיִרְאַת ה' וַעֲבוֹדָתוֹ בִּימֵי הַבַּחֲרוּת, וּמַנִיחִים לִבְנֵיהֶם לַעֲשׂוֹת כָּל הָרָעוֹת שֶׁבָּעוֹלָם, וְעִקַר מְגַמָתָם הוּא רַק בְּעִנְיַן לִמוּדָם שֶׁיִּהְיוּ לַמְדָנִים, וְאוֹמְרִים שֶׁלְעֵת זִקְנוּתָם וְעָמְדָם עַל דַּעְתָּם יַחֲזִיקוּ אָז בְּיִרְאַת ה' וַעֲבוֹדָתוֹ, וְהֵם עֲנִיֵּי דַעַת, חַסְרֵי לֵב, כִּי מַה תּוֹעֶלֶת יָבוֹא לָהֶם בְּלִמוּדָם, כִּי אַף אִם יַזְקִינוּ יִשְׁגוּ בְּאִוַּלְתָּם וּבְעִוְרוֹנָם, רַחֲמָנָא לִצְלַן. עַד כָּאן לְשׁוֹנוֹ.

וְכֵן מוּבָא בְּסֵפֶר נוֹצֵר חֶסֶד (אבות פרק ג' על המשנה ''כל שיראת חטאו קודמת לחכמתו'') וְזֶה לְשׁוֹנוֹ: אָמַר יִרְאַת חֶטְאוֹ, וְלֹא אָמַר כּל הַמַקְדִּים יִרְאַת חֵטְא לְחָכְמָה, שֶׁתָּמִיד מִנְעוּרָיו בִּהְיוֹתוֹ יֶלֶד יַקְדִּים יִרְאַת חֵטְא לְפִי הַשָּׂגָתוֹ לְחָכְמָתוֹ, דְּלֹא כְּמוֹ אֵיזֶה שׁוֹטִים שֶׁאֵין מְחַנְכִים אֶת הַיֶּלֶד בְּיִרְאָה, וְאוֹמְרִים שֶׁזֶּה יִהְיֶה לוֹ זְמַן בְּעֵת שֶׁיִּתְגַדֵּל, אָז יִתְפַּלֵל וְיַעֲנֶה אָמֵן, אֶלָא מְחַנְכִין הַיֶּלֶד עִקָר בְּיִרְאָה, שֶׁיּטֹּל יָדָיו תֵּכֶף בְּעֵת נֵעוֹר מִשְׁנָתוֹ, וְיֹאמַר עִמוֹ בְּרָכוֹת וּשְׁבָחִים לְפִי שָׁנָיו וְהַשָּׂגָתוֹ, וְיִטּל יָדָיו לַאֲכִילָה, וִיבָרֵךְ כָּל הַבְּרָכוֹת בְּמָתוּן וְיַעֲנֶה אָמֵן, וְאַחַר כָּךְ מְחַנְכִין אוֹתוֹ שֶׁיִּתְפַּלֵל מִלָה בְּמִלָה, וִיחַנְכוֹ בְּדֶרֶךְ אֶרֶץ, וְעִקָר הוּא יִרְאַת חֵטְא, לְפִי שָׁנָיו יַמְשִׁיךְ עָלָיו יִרְאַת חֶטְאוֹ, וְאָז בְּוַדַּאי חָכְמָתוֹ שֶׁיַּשִּׂיג, הֵן אִם זָכָה לְמִקְרָא אוֹ לְמִשְׁנָה אוֹ לִגְמָרָא אוֹ לְפוֹסְקִים, יִתְקַיֵּם בְּיָדוֹ. אֲבָל אִם מַקְדִּים כְּדֶרֶךְ אֵיזֶה שׁוֹטִים שֶׁאוֹמְרִים: יִהְיֶה יָכוֹל לִלְמֹד וְיִהְיֶה חָכָם, וּדְבָרִים אֵלוּ שֶׁל יִרְאָה יִהְיֶה לוֹ עוֹד זְמַן כְּשֶׁיִּתְגַדֵּל, אָז זֶה וָזֶה לֹא מִתְקַיֵּם בְּיָדוֹ, וְאֵין צָרִיךְ לוֹמַר יִרְאַת חֵטְא, כִּי מִנַיִן יִהְיֶה לוֹ אַחַר שֶׁלֹא הֻרְגַל כְּלָל, עַד כָּאן לְשׁוֹנוֹ.

רוֹאִים אִם כֵּן, שֶׁצְרִיכִים לְהַשְׁקִיעַ כֹּחוֹת גְדוֹלִים גַם בְּעִנְיַן יִרְאַת שָׁמַיִם (וְלֹא לִסְמֹךְ עַל הַלִמוּד שֶׁלוֹ בִּלְבַד), וְכַאֲשֶׁר (מַקְדִּישִׁים) שָׂמִים דָּגֶשׁ חָזָק עַל יִרְאַת הַשָׁמַיִם שֶׁל הַיְלָדִים, אֶפְשָׁר לְקַוּוֹת לִרְאוֹת נַחַת מֵהֶם, הֵם יִגְדְּלוּ יְהוּדִים אֲמִתִּיִּים עִם תּוֹרָה וְיִרְאַת שָׁמַיִם גַם יַחַד.

@ כד. בבחרות קל לעקור את הרע

מוּבָא בְּסֵפֶר עֲבוֹדַת יִשְׂרָאֵל (אבות פרק ג', סוף ד''ה רבי דוסא בו הרכינס אומר) וְזֶה לְשׁוֹנוֹ: וְגַם צָרִיךְ הָאָדָם לְעוֹרֵר עַצְמוֹ בִּימֵי בַחֲרוּתוֹ לַעֲבוֹדָתוֹ יִתְבָּרַךְ, כִּי כָּל זְמַן שֶׁהָאִילָן רַךְ וְדַק, נוֹטִין אוֹתוֹ לְכָל צַד, מַה שֶׁאֵין כֵּן כְּשֶׁמִתְקַשֶׁה, וּכְמוֹ אֱגוֹז - כָּל זְמַן שֶׁהוּא רַךְ, אָז בְּקַל יְכוֹלִין לְנַתֵק הַקְלִפָּה הַדַּקָה שֶׁעַל הַפְּרִי מִבִּפְנִים, מַה שֶׁאֵין כֵּן כְּשֶׁמַזְקִין - צְרִיכִין לְגָרְרוֹ בְּחֹזֶק. כְּמוֹ כֵן הָאָדָם בִּימֵי בַחֲרוּתוֹ - אַף שֶׁחָטָא קְצָת - עִם כָּל זֶה, בִּמְעַט יָכוֹל לְהִתְגַבֵּר עַל יִצְרוֹ וְלָסוּר מֵהָרָע וְלָלֶכֶת בְּהַטּוֹב, וְאַף הָרָע שֶׁעָשָׂה יוּכַל לְהַעֲלוֹת וּלְתַקְנוֹ אַחַר כָּךְ אֶחָד אֶחָד, מַה שֶׁאֵין כֵּן כְּשֶׁמַזְקִין וּמֻשְׁרָשׁ בְּהֶבְלֵי עוֹלָם, וּמִכָּל שֶׁכֵּן בַּחֲטָאָיו, וְיִצְרוֹ מִתְגַבֵּר עָלָיו בְּכָל יוֹם, אָז צָרִיךְ אַחַר כָּךְ לְסִגוּפִים גְדוֹלִים לְהַכְרִית אֶת הָרָע מֵעָלָיו, עַד כָּאן לְשׁוֹנוֹ (עיין בספר דברי אמונה דף קפ''ג ע''ב).

@ כה. יש לעקור מהילד מידות רעות אחרת ישאר אתם כל החיים

יֵשׁ לְהַשְׁגִיחַ גַם עַל מִדּוֹתֵיהֶם שֶׁל הַיְלָדִים, שֶׁלֹא תְהֵא בָּהֶם רִשְׁעוּת וְרֹעַ לֵב.

יֶשְׁנָם יְלָדִים נֶהֱנִים לְצַעֵר מִישֶׁהוּ אוֹ לְהַזִּיקוֹ, זֶה נוֹבֵעַ כַּמוּבָן מֵרֹעַ לֵב, צְרִיכִים אֶת הַמִדָּה הַזּוֹ לַעֲקֹר.

כְּמוֹ כֵן יֵשׁ לְחַנֵךְ אֶת הַיְלָדִים וּלְהַרְגִילָם לַעֲדִינוּת, שֶׁקֶט וְדֶרֶךְ אֶרֶץ, שֶׁיֵּדְעוּ לְדַבֵּר עִם זוּלָתָם בְּדֶרֶךְ אֶרֶץ. יֶשְׁנָם יְלָדִים שֶׁיֵּשׁ בָּהֶם חֻצְפָּה וְעַזּוּת, וְהֵם גַם מִתְחַצְפִים לְהוֹרֵיהֶם וּלְכָל אָדָם.

עַל יְלָדִים כָּאֵלוּ צְרִיכִים לַעֲבֹד קָשֶׁה כְּדֵי לְשַׁנוֹתָם, וּלְנַסוֹת בְּטוֹב אוֹ בְּרַע כְּדֵי לִגְמל אוֹתָם מִמִדּוֹתֵיהֶם הָרָעוֹת עוֹד בִּשְׁנוֹתֵיהֶם הָרִאשׁוֹנוֹת, שֶׁאִם לֹא כֵן, הֵם עֲלוּלִים לְהִשָׁאֵר תָּמִיד חֲצוּפִים וְעַזֵּי פָּנִים.

צְרִיכִים גַם לִגְמל אֶת הַיְלָדִים מִגֵאוּת וְעַקְשָׁנוּת. הַיְלָדִים צְרִיכִים לָדַעַת שֶׁעֲלֵיהֶם לִשְׁמֹעַ וּלְצַיֵּת לְהוֹרֵיהֶם וּלְמוֹרֵיהֶם, וְלֹא לָתֵת לָהֶם לְנַצֵחַ. אִם לֹא יַעַקְרוּ אֶת הַמִדּוֹת הָרָעוֹת גֵאוּת וְעַקְשָׁנוּת בְּעוֹד הַיְלָדִים רַכִּים בַּשָׁנִים, יִשָׁאֲרוּ הֵם תָּמִיד רָעִים וְתַקִיפִים וּבַעֲלֵי מִדּוֹת רָעוֹת.

מוּבָא בְּסֵפֶר מָאוֹר וָשֶׁמֶשׁ (פרשת מטות ד''ה ואשּה כי תדור נדר לה') וְזֶה לְשׁוֹנוֹ: לָכֵן מֻטָּל עַל כָּל אֶחָד וְאֶחָד מִיִּשְׂרָאֵל לְהַדְרִיךְ בָּנָיו תֵּכֶף בְּקַטְנוּתָם, שֶׁעֲדַיִן אֵינָם נִתָּנִים בּוֹ יֵצֶר טוֹב, וְהוּא ''לַפֶּתַח חַטָּאת רֹבֵץ'', וְכָל עֲשִׂיּוֹתָיו הֵן מַעֲשֵׂה יֵצֶר הָרָע. לָכֵן צָרִיךְ לְהַדְרִיכָם לְהַשְׁגִיחַ עֲלֵיהֶם שֶׁלֹא יִהְיֶה קְשֵׁה עֹרֶף וְכַעֲסָן, רַק שֶׁיִּהְיֶה מָתוּן. וּכְשֶׁאֵין רוֹצֶה לֶאֱכל אֵיזֶה דָּבָר, עַל הָאָב לְכוּפוֹ שֶׁיֹּאכַל דַּוְקָא, כְּדֵי לַהֲנִיעוֹ מִמִדָּה הַגְרוּעָה הַזֹּאת. וְאִם הֶחֱרִישׁ לוֹ הָאָב פַּעַם אַחַת וּשְׁתַּיִם, אֲזַי הוּא מַרְגִיל אֶת עַצְמוֹ בְּמִדָּה זוֹ, וּבְכָל יוֹם מִתְגַבֵּר וְהוֹלֵךְ בּוֹ, וְנִשְׁאָר כָּל יָמָיו כַּעֲסָן וְגֵאֶה.

וּמַה שֶׁאָמַר בַּגְמָרָא: הַמְקַדֵּשׁ אֶת הָאִשָׁה עַל מְנָת שֶׁאֵין עָלֶיהָ נְדָרִים, וְנִמְצָא עָלֶיהָ נְדָרִים, אֵינָהּ מְקֻדֶּשֶׁת, לְפִי שֶׁיָּכוֹל לוֹמַר אִי אִפְשִׁי בְּאִשָׁה נַדְרָנִית, לִכְאוֹרָה אֵינוֹ מוּבָן - מַה בְּכָךְ שֶׁהִיא נַדְרָנִית מֵאֵיזֶה מַאֲכָל אוֹ מֵאֵיזֶה מַשְׁקֶה אוֹ מֵאֵיזֶה תַּכְשִׁיט, וּמַה חִסָרוֹן יֵשׁ בָּזֶה? וּלְפִי מַאֲמָרֵנוּ נִתְיַשֵׁב, כִּי מִסְתָמָא, כְּשֶׁנִמְצָא עָלֶיהָ נְדָרִים, הִיא כַּעֲסָנִית מִקַטְנוּתָהּ, בִּלְתִי אֶפְשָׁר עוֹד לַהֲנִיעוֹתָהּ מִמִדָּתָהּ, מֵחֲמַת שֶׁהִיא נִשְׁרֶשֶׁת בַּמִדָּה הַגְרוּעָה הַזֹּאת וְכוּ', אֲבָל בְּנוֹתָיו צָרִיךְ הַכָּתוּב לְהַזְהִיר אֶת הָאָב, כִּי אִם לֹא יַשְׁגִיחַ עֲלֵיהֶם, בְּקַל יִשָׁאֲרוּ בְּקִלְקוּלָם, חָלִילָה, עַד כָּאן לְשׁוֹנוֹ.

@ כו. להשקיע כוחות בעקירת הכעס והשקר

- - - -

יֵשׁ לְהַשְׁקִיעַ כֹּחוֹת בְּעִנְיַן מִדַּת הַכַּעַס. יֶשְׁנָם יְלָדִים שֶׁעַל הַדָּבָר הַפָּעוֹט בְּיוֹתֵר מִתְרַתְּחִים וּמְקִימִין צְעָקוֹת וְשַׁעֲרוּרִיּוֹת, וְכַאֲשֶׁר עוֹלֶה חֲרוֹן אַפָּם עַל חַבְרֵיהֶם, הֵם מַכִּים אוֹתוֹ אוֹ מְיַדִּים בּוֹ אֶבֶן, וַעֲלוּלִים לְהַזִּיקוֹ חָלִילָה אוֹ לְהַזִּיק לַחֲפָצָיו. צְרִיכִים לָכֵן לִגְמל אוֹתָם מִמִדָּה רָעָה זוֹ בְּעוֹדָם קְטַנִים.

יֵשׁ לִגְמל אֶת הַיְלָדִים מִדְּבַר שֶׁקֶר, לֵיצָנוּת וּקְלָלוֹת. וְכָל הַתְּכוּנוֹת הַלָלוּ, אִם אֵין עוֹקְרִים אוֹתָן בְּעוֹד הַיְלָדִים רַכִּים בַּשָׁנִים, בְּוַדַּאי יִקְשֶׁה מְאֹד מְאֹד לְעָקְרָם כַּאֲשֶׁר הָרָע מִשְׁתָּרֵשׁ.

וְזֶה לְשׁוֹן הַשְׁלָ''ה הַקָדוֹשׁ (שער האותיות אות ד'): כְּלָל גָדוֹל יִהְיֶה לָאָב הַמְיַסֵר בְּנוֹ, וְשֶׁיִּהְיֶה בָּטוּחַ שֶׁהַבֵּן הוֹלֵךְ בְּדֶרֶךְ הַיָּשָׁר אַף בַּסֵתֶר, שֶׁלֹא בִּפְנֵי הָאָב - יִרְאֶה בְּכָל כֹּחוֹ לְהַדְרִיכוֹ בְּמִדַּת אֱמֶת, כְּמוֹ שֶׁכָּתוּב (זכריה ח, טז): ''דַּבְּרוּ אֱמֶת אִישׁ אֶת רֵעֵהוּ'', וְיַגְדִּיל לוֹ עֹנֶשׁ הַשֶׁקֶר, אֲפִלוּ בְּשִׂיחָה בְּטֵלָה, וִיפָאֵר לוֹ הַשָּׂכָר הַגָדוֹל מֵהָאוֹמֵר אֱמֶת, וְיַטִּיל מוֹרָא גָדוֹל עָלָיו בְּאִם יוֹצִיא מִפִּיו דִּבּוּר אֶחָד שֶׁל שֶׁקֶר וְיַתְרֶה בּוֹ הַתְרָאוֹת גְדוֹלוֹת. נִמְצָא, כְּשֶׁתִּהְיֶה מִדָּה זוֹ שֶׁל אֱמֶת תְּקוּעָה בְּלֵב הַבֵּן, אָז יְקַיֵּם הַבֵּן כָּל מִצְוֹת אָבִיו, כִּי יָרֵא שֶׁיִּשְׁאֲלֶנוּ אָבִיו: עָשִׂיתָ כָּךְ וְכָךְ, אוֹ מַה הַמַעֲשֶׂה הַזֶּה אֲשֶׁר עָשִׂיתָ? וְהוּא יָשִׁיב לוֹ מִפְּנֵי הַיִּרְאָה אֱמֶת, כִּי יָרֵא אוּלַי יֹאחַז וְנִמְצָא בַּדַּאי וְעָנְשׁוֹ יִהְיֶה מְרְבֶּה, וּמִכֹּחַ שֶׁמֻכְרָח לוֹמַר אֱמֶת, נִמְצָא מֻכְרָח לִהְיוֹת סוּר מֵרָע. וַעֲשֵׂה טוֹב. וְהִנֵה פֹּה בִּירוּשָׁלַיִם עִיר הַקֹדֶשׁ תובב''א הָיָה רָגִיל אֶצְלִי חָסִיד גָדוֹל מֵחֲסִידֵי עֶלְיוֹן מֵהַסְפָרַדִּים, וְאִם הָיוּ נוֹתְנִים לוֹ כָּל חַלְלֵי דְּעָלְמָא, לֹא הָיָה, חַס וְחָלִילָה, מוֹצִיא מִפִּיו דָּבָר שֶׁאֵינוֹ אֱמֶת בְּבֵרוּר. וְסִפֵּר לִי מִנְהַג אָבִיו בְּעוֹדוֹ הָיָה נַעַר הוּא וְאָחִיו, וּבָא קוּבְלָנָא שֶׁנַעֲשָׂה אֵיזֶה עִנְיָן שֶׁלֹא כַּהֹגֶן, אָמַר: מִי שֶׁיּוֹדֶה עַל חֶטְאוֹ וְיֹאמַר אֱמֶת? אֲזַי אֶמְחל לוֹ, רַק יִזָּהֵר מֵהַיּוֹם וָהָלְאָה שֶׁלֹא יִשְׁנֶה בְּאִוַּלְתּוֹ, וְאֵיזֶה שֶׁיִּכְפֹּר וַאֲנִי אֶחְקֹר וְאֶדְרֹש שֶׁאָחַז בַּשֶׁקֶר וְכָפַר, אֲזַי אֶעֱשֶׂה לוֹ עֳנָשִׁים בְּכִפְלֵי כִפְלַיִם. וְכֵן עָשָׂה. מִי שֶׁהוֹדָה, מָחַל לוֹ וְנָתַן לוֹ מַתָּנָה עוֹד אֵיזֶה מַטְבְּעוֹת בַּעֲבוּר שֶׁהוֹדָה בָּאֱמֶת, וּלְהָאַחֵר שֶׁשִׁקֵר, עֲנָשׁוֹ בָּעֳנָשִׁים גְדוֹלִים. כָּךְ הָיָה מְגַדֵּל בָּנָיו בְּמִדַּת הָאֱמֶת, וְהָיָה קוֹנֶה הָאֱמֶת בְּמַטְבְּעוֹת, לְקַיֵּם ''אֱמֶת קְנֵה'', וְנַעֲשָׂה בִּבְנוֹ הֶחָסִיד הַנַ''ל טֶבַע הָאֱמֶת עוֹלָמִית, וְכָל עָרוּם יַעֲשֶׂה בְּדַעַת אֵיךְ יְגַדֵּל בָּנָיו בְּמַעֲשִּׂים טוֹבִים וּבִצְדָקוֹת וּבַחֲסִידוּת וּבְכָל מִדּוֹת יְשָׁרוֹת, עַד כָּאן לְשׁוֹנוֹ.

@ כז. יש לחנך לחיי קדושה והסתפקות

יֵשׁ לִגְמל אֶת הַיְלָדִים מִתַּאֲווֹת זְלִילָה, עִשׁוּן וְכַדּוֹמֶה. זֶה נַעֲשֶׂה הֶרְגֵל מְעֻוָּת אֵצֶל הַיְלָדִים, וּמְאֻחָר יוֹתֵר קָשֶׁה מְאֹד לִגְמל אוֹתָם מִמִנְהָג רַע זֶה.

כְּמוֹ כֵן יֵשׁ לִשְׁמֹר עַל הַיְלָדִים וּלְהַזְהִירָם הַזְהֵר הֵיטֵב לְבַל יִפְגְמוּ בְּמִדַּת הַיְסוֹד. יֶשְׁנָם יְלָדִים רַבִּים שֶׁמֵחֲמַת חֶסְרוֹן יְדִיעָה נִכְשָׁלִים בְּעוֹדָם צְעִירִים, וּבְמֶשֶׁךְ הַשָׁנִים הֵם כְּבָר רְגִילִים בְּכָךְ, וּמְאֹד קָשֶׁה לָהֶם לְהִמָנַע מֵעֲבֵרָה זוֹ.

בְּקֶשֶׁר לָזֶה צָרִיךְ כָּל אָב לָשִׂים דָּגֶשׁ חָזָק לְבַל יִכָּשְׁלוּ חָלִילָה, וּלְהַשְׁקִיעַ מַאֲמַצִים וְהֶסְבֵּרִים כְּדֵי שֶׁיְּלָדָיו לֹא יִכָּשְׁלוּ, חַס וְחָלִילָה. וְרָאִיתִי בְּסֵפֶר מַשְׂכִּיל אֶל דַּל מֵהַגָאוֹן הַקָדוֹשׁ ר' הִלֵל קָאלָאמְיֶער זַצַ''ל בַּהַקְדָּמָה, וְזֶה לְשׁוֹנוֹ: וְגַם אוֹדֶה לַאדוֹנִי אָבִי מוֹרִי זלה''ה שֶׁקִיֵּם וְעָשָׂה מִצְוֹת הַשֵׁם, שֶׁשֶׁמֶן וְחַמִין שֶׁסָכוּ לִי בְּיַלְדוּתִי עָמְדָה לִי, כִּי הִשְׁגִיחַ עָלַי בְּקַטְנוּתִי לִלְמֹד עִמִי כִּמְעַט כָּל אַגָדוֹת חֲכָמֵינוּ זַ''ל, כִּי בְּכָל סְעוּדָה וּסְעוּדָה, הֲגַם שֶׁהָיָה טָרוּד בַּעֲסָקָיו, לָמַד עִמִי עֵין יַעֲקֹב, יַלְקוּט שִׁמְעוֹנִי, מְנוֹרַת הַמָאוֹר, בָּאֵר הֵיטֵב, אוֹר הַחַיִּים, וְגַם הָיְתָה עֵינוֹ פְּקִיחָא עָלַי לְהַדְרִיכֵנִי בְּדַרְכֵי הַיִּרְאָה. וּלְדוּגְמָא אֲסַפְּרָה כְּמוֹ, דַּכִרְנָא כַּד הֲוֵינָא טַלְיָא (זְכוּרָנִי כַּאֲשֶׁר הָיִיתִי צָעִיר) וְיֶלֶד שַׁעֲשׁוּעִים לְאָבִי, וּמֵאַהֲבָתוֹ עָלַי הָיִיתִי שׁוֹכֵב אֶצְלוֹ בְּמִטָּתוֹ, כַּמָה וְכַמָה הַכָּאוֹת עַל יָדַי הָיָה לִי לְשָׁלָל, כְּשֶׁנָתַתִּי אוֹתָם בַּלַיְלָה בְּעֵת שֵׁנָה לְמַטָּה מִטַּבּוּרִי, וְלֹא יָדַעְתִּי אָז עַל מַה זֶה וּמֶה חֳרִי הָאַף הַגָדוֹל הַזֶּה, וּכְשֶׁעָמַדְתִּי עַל דַּעְתִּי נוֹדַע לִי לְמַפְרֵעַ, כִּי נֶאֱמָנִים פִּצְעֵי אוֹהֵב, וְאוֹהֲבִי שׁוֹחֲרִי מוּסָר, עַד כָּאן לְשׁוֹנוֹ.

@ כח. חינוך לתפילה בהתלהבות

יֵשׁ לִשְׁמֹר הֵיטֵב עַל הַיְלָדִים שֶׁיִּתְפַּלְלוּ. בַּדּוֹרוֹת הַקוֹדְמִים שֶׁהִתְפַּלְלוּ בְּהִתְעוֹרְרוּת גְדוֹלָה, הָיָה הַדָּבָר מִמֵילָא מַשְׁפִּיעַ עַל הַיְלָדִים לְהִתְפַּלֵל הֵיטֵב וּבְהִתְלַהֲבוּת כְּמוֹ הַהוֹרִים, וְלֹא הָיָה צֹרֶךְ לְהַשְׁקִיעַ בְּדָבָר זֶה כֹּחוֹת גְדוֹלִים כָּל כָּךְ. אֲבָל הַיּוֹם בִּזְמַנֵנוּ, בַּעֲוֹנוֹתֵינוּ הָרַבִּים, שֶׁהַתְּפִלָה אֵינָהּ כָּל כָּךְ בְּהִתְלַהֲבוּת, אִם לֹא יַשְׁגִיחוּ עַל הַיְלָדִים, הֵם יַחֲסִירוּ הַרְבֵּה פְּעָמִים לְגַמְרֵי אֶת הַתְּפִלָה, וּכְמוֹ שֶׁרָאִיתִי בִּמְקוֹמוֹת אֲחָדִים בִּשְׁעַת הַתְּפִלָה, הַיְלָדִים מֻפְקָרִים וְאֵינָם מִתְפַּלְלִים כִּמְעַט, חוּץ מִילָדִים בּוֹדְדִים, שֶׁמִתּוֹךְ דַּחַף עַצְמִי מִתְפַּלְלִים מִבְּלִי שֶׁיַּשְׁגִיחוּ בָּהֶם, אֲבָל רֹב הַיְלָדִים הַקְטַנִים כִּמְעַט שֶׁאֵינָם מִתְפַּלְלִים כְּלוּם, וּמִמֵילָא כַּאֲשֶׁר הֵם גְדֵלִים וּבְנֵי מִצְוָה וָהַלְאָה, מַחֲסִירִים הֵם תְּפִלוֹת פְּעָמִים רַבּוֹת, וְקָשֶׁה מְאֹד מְאֻחָר יוֹתֵר לְהַרְגִילָם אַחַר כָּךְ לְהִתְפַּלֵל.

וּבְמִשְׁלֵי כ''ב: ''חֲנֹךְ לַנַעַר עַל פִּי דַרְכּוֹ גַם כִּי יַזְקִין לֹא יָסוּר מִמֶנָה'', וְזֶה גוֹרֵם לִילָדִים רַבִּים, שֶׁכַּאֲשֶׁר מִתְבַּגְרִים הֵם מִתְדַּרְדְּרִים לְגַמְרֵי מִן הַדֶּרֶךְ, רַחֲמָנָא לִצְלַן.

לַתְּפִלָה יֵשׁ כֹּחַ עָצוּם לְחַזֵּק אֶת הַיַּהֲדוּת (היידישקייט), וְאִם אֵין מִתְפַּלְלִים, לְבַסוֹף מִתְקַלְקְלִים לְגַמְרֵי, רַחֲמָנָא לִצְלַן.

לָכֵן צָרִיךְ מְאֹד לִשְׁמֹר עַל הַיְלָדִים לְמִן הַגִיל הָרַךְ שֶׁלֹא יַחֲסִירוּ אֶת הַתְּפִלוֹת וְשֶׁלֹא יִתְפַּלְלוּ בַּחֲטָף, שֶׁלֹא יְשׂוֹחֲחוּ בַּחֲזָרַת הַשַׁ''ץ, וְשֶׁיֹּאמְרוּ אָמֵן יְהֵא שְׁמֵיהּ רַבָּא, וְזֶה יְהֵא לְטוֹבָתָם לְעוֹלָם וָעֶד (מספר דברי אמונה, דף נט ע''א).

@ כט. זהירות ממאכלים שכשרותם מפוקפקת

יֶשְׁנָם כָּאֵלוּ שֶׁמַתִּירִים לְעַצְמָם לָתֵת לִילָדִים קְטַנִים מַאֲכָלִים שֶׁאֵין עֲלֵיהֶם הֶכְשֵׁר מְדֻקְדָּק, וְסוֹמְכִין עַל אַנְשֵׁי הָרְחוֹב. דָּבָר זֶה מַזִּיק מְאֹד לַיֶּלֶד, כִּי זֶה גוֹרֵם לַיֶּלֶד לְטִמְטוּם הַמֹחַ, וְכַאֲשֶׁר הוּא גָדֵל, הוּא צָרִיךְ בִּגְלַל זֶה (שֶׁאָכַל מַאֲכָלוֹת אֲסוּרִים) לְהִלָחֵם בְּכָל כֹּחוֹ בְּכֹחוֹת הָרָע (שם בדף קג ע''א).

כָּתוּב בְּיוֹרֵה דֵעָה בָּרָמָ''א (סימן פ''א סעיף ז) שֶׁמִצַד הַהֲלָכָה מֻתָּר לְיֶלֶד לִינוֹק מִגוֹיָה, וּבְכָל זֹאת זֶה גוֹרֵם לַיֶּלֶד שֶׁיָּנַק הֵימֶנָה לְטִמְטוּם הַלֵב.

וְאִם הָאֵם הַיְּהוּדִית אֵינָהּ בְּרִיאָה, חָלִילָה, וּמַתִּירִים לָהּ לֶאֱכל אֹכֶל בִּלְתִּי כָּשֵׁר, מוּטָב שֶׁלֹא תִתֵּן לַתִּינוֹק בִּכְלָל לִינוֹק. כְּמוֹ כֵן לֹא לָתֵת לַיֶּלֶד לֶאֱכל דָּבָר שֶׁאָסוּר לֶאֱכל, זֶה מַזִּיק לַיֶּלֶד כַּאֲשֶׁר הוּא גָדֵל. הַשַׁ''ךְ אוֹמֵר שָׁם, אֲפִלוּ שֶׁמִדִּינָא מֻתָּר, אֲבָל מִכָּל מָקוֹם יַפְרִישׁוּ מִפְּנֵי שֶׁמַזִּיק לוֹ בְּזִקְנוּתוֹ, שֶׁמְטַמְטֵם הַלֵב וְגוֹרֵם לוֹ טֶבַע רַע, עַד כָּאן לְשׁוֹנוֹ. רוֹאִים אֵיפוֹא עַד כַּמָה צָרִיךְ לְהִזָּהֵר לִמְנֹעַ מִיֶּלֶד כָּל מָזוֹן שֶׁבּוֹ חֲשַׁשׁ אִסוּר, וְדָבָר זֶה יָבִיא אֶת הַיֶּלֶד לִהְיוֹת יְרֵא שָׁמַיִם (ועיין בדרכי משה או''ח סי' תרי''ז). (שם)

@ ל. הנאה מכסף בילתי כשר מקלקלת ילדים בגדלותם

וְרָאִיתִי לְנָכוֹן לְהָבִיא כָּאן מִסֵפֶר אִגְרָא דְפִרְקָא (סי' קכ''ו) וְזֶה לְשׁוֹנוֹ: אָמַר כְּבוֹד אַדְמוֹ''ר הַקָדוֹשׁ מוֹרֵנוּ הָרַב מְנַחֵם מֶענְדְּל מֵרִימְנוֹב עַל מַה שֶׁהוּא מִן הַתֵּמַהּ, שֶׁאֲנַחְנוּ רוֹאִים כַּמָה פְּעָמִים הַיְלָדִים בְּקַטְנוּתָם הוֹלְכִים לְבֵית רַבָּם, וּמַתְמִידִים בְּלִמוּד תּוֹרָתָם, וּמִתְפַלְלִים בְּכַוָּנָה, וְעוֹנִים אָמֵן יְהֵא שְׁמֵיהּ רַבָּא, וְאָמֵן, וּמְיַשְׁרִים אָרְחוֹתָם, וְאַחַר כָּךְ, כְּשֶׁמִתְגַדְּלִים, מִתְהַפְּכִים, חַס וְחָלִילָה, בְּמִדּוֹת גְרוּעוֹת, וּמְבַטְּלִים הַתּוֹרָה וְהַתְּפִלָה וְכַיּוֹצֵא, וּמֵאַיִן יִתְהַוֶּה זֶה? הֲרֵי הַתּוֹרָה שֶׁלָמְדוּ בְּקַטְנוּתָם, וְהוּא הֶבֶל שֶׁאֵין בּוֹ חֵטְא, הָיָה מֵהָרָאוּי שֶׁתַּעֲמֹד לְמִשְׁעָן לָהֶם, וְיוֹסִיפוּ אֹמֶץ בְּנַפְשׁוֹתָם, כִּי מִצְוָה גוֹרֶרֶת מִצְוָה. וְאָמַר הוּא זַ''ל, שֶׁהוּא עַל שֶׁאֲבוֹתֵיהֶם הֶאֱכִילוּ אוֹתָם מָמוֹן גָזוּל שֶׁסִגְלוּ עַל יְדֵי מַשָּׂא וּמַתָּן שֶׁאֵינוֹ בֶּאֱמוּנָה, וְנִתְפַּטְּמוּ בְּאִסוּרִים, וְשָׁב לָהֶם לְבָשָׂר מִבְּשָׂרָם, וְעַל יְדֵי זֶה נוֹלָדִים תַּאֲווֹת וּמִדּוֹת גְרוּעוֹת. וְהֵבִיא רְאָיָה מִזֶּפֶק הָעוֹף - עַל שֶׁנֶהֱנָה מִגָזֵל לֹא נִתְקָרֵב לְגַבֵּי הַמִזְבֵּחַ, כִּי לֹא לְרָצוֹן יִהְיֶה, וַהֲגַם שֶׁהָעוֹף לֹא נִצְטַוָּה, הִנֵה הַשֵׁם יִתְבָּרַךְ שׂוֹנֵא הֶּחָמָס, עַד כָּאן לְשׁוֹנוֹ. עַיֵּן שָׁם.

@ לא. אם תייסר בנך בקטנותו - תשב בשקט בבגרותו

מוּבָא בְּסוֹף סֵפֶר רֵאשִׁית חָכְמָה (תחילת פרק גדול בנים), וְזֶה לְשׁוֹנוֹ: גַרְסִינָן בְּמִדְרַשׁ מִשְׁלֵי: ''יַסֵר בִּנְךָ וִינִיחֶךָ'' (משלי כט, יז) - אִם תִּרְצֶה לִהְיוֹת בִּמְנוּחָה וְהַשְׁקֵט וּבְשַׁלְוָה בָּעוֹלָם הַזֶּה, יַסֵר אֶת בִּנְךָ, שֶׁאִם תְּיַסֵר אֶת בִּנְךָ בְּקַטְנוּתוֹ וְתַדְרִיכֵהוּ עַל דֶּרֶךְ טוֹבָה וִישָׁרָה, תִּהְיֶה בִּמְנוּחָה וְהַשְׁקֵט וְשַׁלְוָה, מִפְּנֵי שֶׁלֹא תִּצְטַעֵר עָלָיו שֶׁיֵּצֵא לְתַרְבּוּת רָעָה לַעֲשׂוֹת עֲבֵרוֹת, לֹא לִגְנֹב וְלִרְצֹחַ, הוֹאִיל וְיִסַרְתָּ אוֹתוֹ בְּקַטְנוּתוֹ לָלֶכֶת בְּדַרְכֵי הַשֵׁם יִתְבָּרַךְ, וְאָז יִהְיֶה מְקוֹרְךָ בָּרוּךְ וְזַרְעֲךָ כָּשֵׁר, וְעוֹשֶׂה הַטּוֹב וְהַיָּשָׁר בְּעֵינֵי הַקָדוֹשׁ-בָּרוּךְ-הוּא, וְיִמְצָא חֵן וְשֵׂכֶל.

טוֹב בְּעֵינֵי אֱלֹקִים וְאָדָם.

וְעוֹד גַרְסִינָן בַּמִדְרָשׁ (שם) ל''ב מִדּוֹת: ''יַסֵר בִּנְךָ וִינִיחֶךָ'' - לַמֵד בִּנְךָ תּוֹרָה וִינִיחֲךְ מִדִּינָהּ שֶׁל גֵיהִנָם, ''וְיִתֵּן מַעֲדַנִים לְנַפְשֶׁךָ'' - שֶׁיַּכְנִיסְךָ בְּגַן עֵדֶן עִם הַצַדִּיקִים, דִּכְתִיב (משלי יט, יח): ''יַסֵר בִּנְךָ כִּי יֵשׁ תִּקְוָה וְאֶל הֲמִיתוֹ אַל תִּשָּׂא נַפְשֶׁךָ'', רְצוֹנוֹ לוֹמַר, כִּי יֵשׁ תִּקְוָה. אִם תִּרְאֶה בִּנְךָ שֶׁהוּא טִפֵּשׁ, אַל תֹּאמַר: מַה יּוֹעִיל בּוֹ הַמוּסָר, הוֹאִיל וְאֵין לוֹ דַּעַת לְהָבִין, אַנִיחוֹ, אֶלָא אֲפִלוּ הוּא טִפֵּשׁ עֲדַיִן, יֵשׁ לוֹ תִּקְוָה בַּלִמוּד וּבַמוּסָר אִם תְּלַמְדֶנוּ מוּסָר. וְאִם לֹא הֵבִין עַד עַתָּה, אֶפְשָׁר שֶׁיָּבִין מִכָּאן וָאֵילָךְ. וְאִם לֹא יָבִין תּוֹרָה הַרְבֵּה מִפְּנֵי שֶׁהוּא טִפֵּשׁ, יִלְמֹד לְפָחוֹת לִקְרוֹת בַּתּוֹרָה וּלְהִתְפַּלֵל כְּדֵי שֶׁיֵּצֵא מִכְּלַל עַם הָאָרֶץ, וְאַל תֹּאמַר: אִם אַגְדִּיל עָלָיו הַמוּסָר יָמוּת תַּחת הַשֵׁבֶט, הֱוֵי ''וְאֶל הֲמִיתוֹ אַל תִּשָּׂא נַפְשֶׁךָ''.

@ לב. ההכאה תהא בישוב הדעת ושלא בכעס

עוֹד שָׁם בַּמִדְרָשׁ: אִם תִּרְאֶה בֵּן חָכָם, בַּיָּדוּעַ שֶׁאָבִיו יִסְרוֹ בְּקַטְנוּתוֹ וְהִדְרִיכוֹ עַל הַדֶּרֶךְ הַטּוֹבָה, שֶׁנֶאֱמַר: ''בֵּן חָכָם מוּסַר אָב''. וְאִם רָאִיתָ לֵץ, בַּיָּדוּעַ שֶׁלֹא שָׁמַע גְעָרָה, רְצוֹנוֹ לוֹמַר, שֶׁלֹא שָׁמַע מֵאָבִיו גְעָרָה, וְאוֹמֵר: ''חוֹשֵׂךְ שִׁבְטוֹ וְגוֹ'''. אִם יַחְשֹךְ אָדָם אֶת שִׁבְטוֹ מִלִרְדּוֹת אֶת בְּנוֹ בְּקַטְנוּתוֹ, הֲרֵי זֶה שׂוֹנֵא בְּנוֹ, שֶׁסוֹפוֹ בָּא לְתַרְבּוּת רָעָה, מִפְּנֵי שֶׁלֹא יִסְרוֹ אָבִיו בְּקַטְנוּתוֹ וְכוּ', אֲבָל הָאוֹהֵב אֶת בְּנוֹ - שִׁחֲרוֹ מוּסָר, רְצוֹנוֹ לוֹמַר, שֶׁיְּיַסְרֵהוּ בְּקַטְנוּתוֹ כְּדֵי שֶׁלֹא יֵצֵא לְתַרְבּוּת רָעָה וְלִידֵי מִיתָה מְשֻׁנָה, פֵּרוּשׁ - שֶׁיְּחַנְכוֹ בְּיַלְדוּתוֹ מִגְזֵרַת הַיַּלְדוּת וְהַשַׁחֲרוּת. וְגַרְסִינָן בִּ''וְאֵלֶה שְׁמוֹת'' רַבָּה, ''חוֹשֵׂךְ שִׁבְטוֹ וְגוֹ''' - לְלַמֶדְךָ, שֶׁכּל הַמוֹנֵעַ בְּנוֹ מִלִרְדּוֹתוֹ, בָּא לְתַרְבּוּת רָעָה וְשׂוֹנְאֵהוּ וְכוּ', וְכל הַמְיַסֵר אֶת בְּנוֹ, מוֹסִיף עָלָיו אַהֲבָה, שֶׁנֶאֱמַר: ''וְאֹהֲבוֹ שִׁחֲרוֹ מוּסָר'', רְצוֹנוֹ לוֹמַר, הַבֵּן הוּא אוֹהֵב אֶת אָבִיו, מִפְּנֵי שֶׁשִׁחֲרוֹ מוּסָר, עַד כָּאן לְשׁוֹנוֹ.

עוֹד מוּבָא שָׁם (שּער הענוה פרק א') וְזֶה לְשׁוֹנוֹ: וְכֵן לְיַסֵר לִבְנוֹ וּלְתַלְמִידוֹ, כְּמוֹ שֶׁכָּתוּב: ''חוֹשֵּׂךְ שִׁבְטוֹ שׂוֹנֵא בְנוֹ וְאֹהֲבוֹ שִׁחֲרוֹ מוּסָר'', אֲבָל צָרִיךְ שֶׁיִּהְיֶה בְּיִשׁוּב הַדַּעַת וְשֶׁלֹא בְּכַעַס, אֶלָא שֶׁיַּחְשֹׁב בְּדַעְתּוֹ שֶׁהַהַכָּאָה הַהִיא שֶׁהוּא מַכֶּה לִבְנוֹ וּלְתַלְמִידוֹ, גְמִילוּת חֶסֶד עוֹשֶׂה עִמוֹ כְּדֵי לְקָרְבוֹ אֶל הַקְדֻשָׁה וּלְהַכְנִיעַ מִמֶנוּ הַקְלִפָּה, עַד כָּאן. לְשׁוֹנוֹ.

@ לג. בימינו יש לכל זמן, רק לא לחינוך הילדים

בְּשָׁנִים קַדְמוֹנִיּוֹת הָיוּ הַהוֹרִים מִתְמַסְרִים בְּיוֹתֵר לְחִנוּךְ יַלְדֵיהֶם, וְעַל כָּךְ הִשְׁקִיעוּ כֹּחוֹת מְרֻבִּים, כְּדֵי שֶׁהַיְלָדִים יִגְדְּלוּ לִיהוּדִים מֻשְׁלָמִים, וּבֶאֱמֶת הֵם חִנְכוּ דּוֹרוֹת טוֹבִים יוֹתֵר מֵהַדּוֹרוֹת שֶׁל הַיּוֹם.

הַיּוֹם, לְדַאֲבוֹנֵנוּ, רָאשֵׁינוּ וְרֻבֵּינוּ נִמְצָאִים בְּתוֹךְ הָעֲסָקִים וּבִדְבָרִים שׁוֹנִים - רַק לֹא בְּחִנוּךְ הַיְלָדִים, זֹאת מוֹסְרִים לְיָדַיִם זָרוֹת, וְזֶה נִרְאֶה בַּיְלָדִים, וְגָדֵל לָנוּ בֶּאֱמֶת דּוֹר חַלָשׁ וְיָרוּד.

אֶפְשָׁר אֲפִלוּ לָשֶׁבֶת וְלִלְמֹד וְלַעֲסֹק בַּמִצְוֹת, וְלַכּל יֵשׁ זְמַן - רַק לֹא לְחִנוּךְ הַיְלָדִים ! לָזֶה לֹא נִמְצָא זְמַן, כִּי הַיֵּצֶר הָרָע מַפְרִיעַ יוֹתֵר מֵאֲשֶׁר לְכָל דָּבָר אַחֵר, כִּי בָּזֶה תָּלוּי כָּל עֲתִיד הַדּוֹר הַגָדֵל עַתָּה. הַדָּבָר הָרִאשׁוֹן וְהֶחָשׁוּב מִכּל צָרִיךְ לִהְיוֹת אֵצֶל כָּל אָדָם - [[חִנוּךְ הַיְלָדִים]].

כַּמָה שֶׁיִּהְיוּ עֲסוּקִים וַעֲמוּסִים וּמְחֻסְרֵי זְמַן, צָרִיךְ לַעִַשׂוֹת זְמַו כְּדֵי לְחַנֵךְ אֶת הַיְלָדִים, זֶה עִקַר הַחַיִּים, כִּי אִם, חָלִילָה, הַיְלָדִים יִתְקַלְקְלוּ, נִגְרָם נֶזֶק לְכָל הַחַיִּים, וְהַחַיִּים לֹא 'חַיִּים' יִקָרְאוּ.

מוּבָא בְּסֵפֶר רֵאשִׁית חָכְמָה (פרק גדול בנים) וְזֶה לְשׁוֹנוֹ: וְטוֹב לוֹ לָאָדָם שֶׁיָּמוּת אוֹ שֶׁתִּכְהֶינָה עֵינָיו, וְאַל יַעֲמִיד בֵּן רָשָׁע וְכוּ'.

וְעוֹד שָׁם: כּל הַמִשְׁתַּדֵּל לְלַמֵד אֶת בְּנוֹ תּוֹרָה וְדֵעָה וְחָכְמָה נוֹחֵל הָעוֹלָם הַזֶּה וְהָעוֹלָם הַבָּא. הָעוֹלָם הַזֶּה מִנַיִן, דִּכְתִיב (משלי יז, כא): ''ילֵד כְּסִיל לְתוּגָה לוֹ וְלֹא יִשְׂמַח אֲבִי נָבָל'', רְצוֹנוֹ לוֹמַר, מִי. שֶׁיֵּשׁ לוֹ בֵּן כְּסִיל שֶׁ לָמַד תּוֹרָה, כָּל יָמָיו שֶׁל אָבִיו בְּעֶצֶב וּבִדְאָגָה בָּעוֹלָם הַזֶּה, לֹא יִשְׂמַח כָּל יָמָיו, אֲבָל מִי שֶׁיֵּשׁ לוֹ בֵּן חָכָם הוּא שָׂמֵחַ וְטוֹב לֵב, שֶׁנֶאֱמַר (משלי כג, יד): ''בְּנִי אִם חָכַם לִבֶּךָ יִשְׂמַח לִבִּי גַם אָנִי'', עַד כָּאן לְשׁוֹנוֹ.

הוֹרִים רַבִּים שׁוֹאֲלִים אֶת עַצְמָם: הַהוֹרִים הָאֲחֵרִים לֹא נָתְנוּ לְיַלְדֵיהֶם חִנוּךְ טוֹב יוֹתֵר מִמַה שֶׁאֲנַחְנוּ נָתַנוּ, וְאוּלַי גָרוּעַ מִשֶׁלָנוּ, וּמַדּוּעַ זָכוּ הֵם לִילָדִים טוֹבִים, וְאִלוּ אָנוּ לֹא זָכִינוּ?

וְהָאֱמֶת הִיא שֶׁיֶּשְׁנָם הוֹרִים הַמַצְלִיחִים מְאֹד בְּחִנוּךְ הַיְלָדִים, לַמְרוֹת שֶׁאֵינָם מַשְׁקִיעִים בַּחִנוּךְ כֹּחוֹת מְיֻחָדִים. זֶה יִתָּכֵן שֶׁפְּעָמִים בִּגְלַל זְכוּת אָבוֹת, הַרְבֵּה פְּעָמִים שְׁמוֹ שֶׁל הַיֶּלֶד מְסַיֵּעַ, וְיֶשְׁנָן עוֹד סִבּוֹת שׁוֹנוֹת לְכָךְ.

וְיֵשׁ מִקְרִים הֲפוּכִים שֶׁהוֹרִים מְחַנְכִים אֶת יַלְדֵיהֶם בְּכָל כֹּחָם, וּבְכָל זֹאת הַיְלָדִים מִתְקַלְקְלִים, רַחֲמָנָא לִצְלַן, אַךְ דָּבָר זֶה יוֹצֵא מִן הַכְּלָל, כִּמְעַט נָדִיר.

אַךְ בְּדֶרֶךְ כְּלָל תָּלוּי חִנוּךְ הַיְלָדִים בַּחִנוּךְ הַטוֹב שֶׁקִבְּלוּ, וְכַאֲשֶׁר מַשְׁקִיעִים כֹּחוֹת גְדוֹלִים, רוֹאִים בְּעֶזְרַת הַשֵׁם יִתְבָּרַךְ אֶת הַפֵּרוֹת שֶׁל עֲבוֹדַת הַחִנוּךְ.

@ לד. ילד מקלקל אחד עלול לקלקל הרבה

שׁוֹלְחִים אֶת הַיְלָדִים לַ'חֶדֶר', וְסוֹמְכִים לְגַמְרֵי עַל זֶה, כְּאִלוּ שֶׁזּוֹ הָיְתָה כָּל הַהַצָלָה שֶׁל הַיֶּלֶד. יֵשׁ לְהִתְעַנְיֵן עִם מִי הַיֶּלֶד מִתְחַבֵּר בַּ'חֶדֶר', כִּי אִם יֵשׁ בַּכִּתָּה יֶלֶד אֶחָד שֶׁהוּא מְקֻלְקָל, רַחֲמָנָא לִצְלַן, וְיֵשׁ בּוֹ דְּבָרִים מְגֻנִים, רַחֲמָנָא לִצְלַן, הַיֶּלֶד הַזֶּה יָכוֹל לְקַלְקֵל בַּ'חֶדֶר' יְלָדִים רַבִּים, כְּמוֹ שֶׁאָנוּ נוֹכְחִים לִרְאוֹת, וְצָרִיךְ כָּל אָב לְהַזְהִיר אֶת בְּנוֹ לְבַל יִתְחַבֵּר לִילָדִים שֶׁאֵינָם טוֹבִים בְּכָל מְאַת הָאֲחוּזִים.

וְגַם לְבַקֵשׁ מֵהָרַבִּי לְבַל יַרְשֶׁה לַיֶּלֶד לְהִתְיַדֵּד עִם הַיְלָדִים הָרָעִים. וְקָשֶׁה פָּשׁוּט לְהַבִּיעַ בְּמִלִים אֶת הַנֶזֶק שֶׁנִגְרָם מֵהִתְחַבְּרוּת עִם יְלָדִים רָעִים (וְכַמָה חָבֵר רַע גוֹרֵם נֶזֶק, רַחֲמָנָא לִצְלַן).

@ לה. לשים עין פקוחה היכן הילד בשעות הפנאי

יֵשׁ אָבוֹת שֶׁהוֹלְכִים לַ'חֶדֶר' פְּעָמִים אֲחָדוֹת בְּמֶשֶׁךְ הַשָׁבוּעַ, וּמִתְעַנְיְנִים כֵּיצַד הַיֶּלֶד לוֹמֵד וּמִתְפַּלֵל, וְכֵיצַד מִתְנַהֵג בִּכְלָל, וּמִי הֵם חֲבֵרָיו. וְיֵשׁ הוֹרִים הַמְשַׁלְמִים בִּמְיֻחָד לַמְלַמֵד, חוּץ מֵהַתַּשְׁלוּם לַחֶדֶר שֶׁבּוֹ הַיֶּלֶד לוֹמֵד, כְּדֵי שֶׁהַמְלַמֵד יִתְמַסֵר יוֹתֵר לְיַלְדּוֹ, וְהָאָבוֹת עַצְמָם מְדַבְּרִים תָּמִיד עִם הַיֶּלֶד דִּבְרֵי חִזוּק בְּתוֹרָה וְיִרְאַת שָׁמַיִם. וְכָל הַדְּבָרִים הַלָלוּ מְסַיְּעִים שֶׁהַיְלָדִים אָמְנָם יֵלְכוּ בַּדֶּרֶךְ הַיְשָׁרָה, וְיִגְדְּלוּ יְהוּדִים כְּשֵׁרִים וּשְׁלֵמִים.

כְּמוֹ כֵן צָרִיךְ הָאָב לָדַעַת הֵיכָן נִמְצָא הַיֶּלֶד בְּכָל אוֹתָן שָׁעוֹת שֶׁאֵין לוֹמְדִים בַּ'חֶדֶר': בַּבֹּקֶר - עַד לִתְחִלַת הַלִמוּד, בַּצָהֳרַיִם - עַד לִזְמַן הָאֲרוּחָה וּלְאַחֲרֶיהָ, וְכֵן בָּעֶרֶב - עַד לִשְׁעַת הָאֹכֶל, הֵיכָן הוּא מִסְתּוֹבֵב, שֶׁמָא בָּחַר לוֹ חֲבֵרִים רָעִים לְאוֹתָן שָׁעוֹת פְּנוּיוֹת. עַל כֵּן, עַל זֹאת יֵשׁ לָשִׂים עֵינָא פְּקִיחָא וְלֹא לִסְמֹךְ עַל אִישׁ, כֵּיוָן שֶׁהַמְלַמֵד עוֹשֶׂה אֶת שְׁעוֹת עֲבוֹדָתוֹ בְּעֵרֶךְ שֶׁבַע אוֹ שְׁמוֹנֶה שְׁעוֹת לִמוּד וְהוֹלֵךְ לְבֵיתוֹ, וְאֵינוֹ יוֹדֵעַ מָה עוֹשִׂים אָז הַתַּלְמִידִים.

@ לו. לשוחח עם הילד בעניני יראת שמים

כָּל אָב צָרִיךְ לְחַשֵׁב בְּצוּרָה מְדֻקְדֶּקֶת אֶת שְׁעוֹתָיו וּרְגָעָיו שֶׁל יַלְדּוֹ, וּמִדֵּי פַעַם לְדַבֵּר עִמוֹ דִּבְרֵי חִזּוּק, דְּבָרִים הַנִכְנָסִים אֶל הַלֵב, לְהַחְדִּיר יִרְאַת שָׁמַיִם וְחַשְׁקוּת הַתּוֹרָה, וּבְצוּרָה כָּזוֹ יֵשׁ לְקַוּוֹת לְהַשֵׁם יִתְבָּרַךְ שֶׁהַיְלָדִים יִגְדְּלוּ יִרְאֵי ה' וְתַלְמִידֵי חֲכָמִים.

אֲבָל הַהוֹרִים שֶׁמְמַעֲטִים לָשִׂים לֵב עַל חִנוּךְ יַלְדֵיהֶם, וְהֵם סוֹמְכִים עַל הַמְלַמְדִים אוֹ עַל הַהַנְהָלָה, מַעֲמִידִים אֶת יַלְדֵיהֶם בְּסַכָּנָה.

@ לז. חובה להשקיע כוחות - במיוחד בילדים שובבים

יֶשְׁנָם יְלָדִים יוֹצְאִים מִגֶדֶר הָרָגִיל, שֶׁהֵם מִטִּבְעָם עֲדִינִים וּשְׁקֵטִים וּמִסְתַּיְּגִים מֵחַבְרוּתוֹת רָעוֹת, וְהֵם בֶּאֱמֶת גְדֵלִים לַאֲנָשִׁים יְרֵאִים וּשְׁלֵמִים, אַף שֶׁלֹא הִשְׁקִיעוּ בָּהֶם בִּמְיֻחָד, וְרַק נָתְנוּ לָהֶם חִנוּךְ חֲרֵדִי. אֲבָל בְּדֶרֶךְ כְּלָל, בִּמְיְחָד אֵצֶל הַיְלָדִים שֶׁהֵם מִטִּבְעָם. שׁוֹבָבִים, וְשֶׁנוֹסָף לְכָךְ גַם הַחִנוּךְ שֶׁמְקַבְּלִים וְגַם הַמַצָב הַחַבְרוּתִי אֵינוֹ טוֹב (אֵינָם מֵאָה אָחוּז - בְּתַרְגוּם מְדְיָּק), יְלָדִים כָּאֵלוּ הֵם. מַמָשׁ בְּמַצָב מְסֻכָּן, בְּאִם הוֹרֵיהֶם לֹא יַשְׁקִיעוּ בָּהֶם כֹּחוֹת מְרְבִּים.

@ לח. מסירות לילד פירושה לפעול למען התכלית

יֶשְׁנָם הוֹרִים הַמַשְׁלִים עַצְמָם שֶׁהִנָם מְסוּרִים לְיַלְדֵיהֶם, וְהַחִנוּךְ עוֹלֶה לָהֶם כֶּסֶף וְטִרְחָה, אֲבָל לַאֲמִתּוֹ שֶׁל דָּבָר הֵם אֵינָם מְסוּרִים כְּלָל, כֵּיוָן שֶׁאֵינָם פּוֹעֲלִים לְכִוּוּן הַתַּכְלִית הָאֲמִתִּית, וּמִמֵילָא מִתְקַלְקְלִים הַיְלָדִים, רַחֲמָנָא לִצְלַן.

@ לט. יש לשים דגש לפתח כשרונות הילד על ידי התמסרות מתאמת

יֶשְׁנָם יְלָדִים שֶׁלָהֶם כִּשְׁרוֹנוֹת גְדוֹלִים, שֶׁהָיוּ יְכוֹלִים לַהֲפֹךְ לִגְדוֹלֵי יִשְׂרָאֵל בְּאִם הָיוּ מִתְמַסְרִים לָהֶם בְּהֶתְאֵם.

וְהַהוֹרִים וּבִמְיֻחָד הָאִמָהוֹת, ''מֵרֹב'' מְסִירוּת אֵינָן שׁוֹלְחוֹת אֶת הַבָּנִים לַיְשִׁיבוֹת הַמַתְאִימוֹת לְפִי כִּשְׁרוֹנוֹתֵיהֶם, וְזֶה בִּבְחִינַת ''נָשִׁים רַחֲמָנִיּוֹת בִּשְׁלוּ יַלְדֵיהֶן''.

עַל יְדֵי כָּךְ נִמְנָע מִן הַיְלָדִים הַמֻצְלָחִים הַלָלוּ לְקַבֵּל אֶת הַחִנוּךְ הַגָבוֹהַּ הַמַתְאִים לָהֶם, אוֹ שֶׁנִטְפָּלִים אֲלֵיהֶם חֲבֵרִים רָעִים, וּלְבַסוֹף הֵם מִתְדַּרְדְּרִים, רַחֲמָנָא לִצְלַן.

הַהוֹרִים הַלָלוּ בּוֹכִים אַחַר כָּךְ כַּאֲשֶׁר רוֹאִים מַה שֶׁאֵרַע, אֲבָל הַכּל כְּבָר אָבוּד, וּלְעִתִּים הַהוֹרִים מַשְׁלִימִים עִם מַצָב כָּזֶה, וְהֵם חוֹשְׁבִים לְתֻמָם: יְהִי כָּךְ, מַה לַעֲשׂוֹת? הוּא עוֹד לֹא הַגָרוּעַ בְּיוֹתֵר, יֵשׁ גְרוּעִים מִמֶנוּ... וְיֵשׁ לוֹ גַם הַרְבֵּה מַעֲלוֹת, וּבְדִיעֲבַד מְרְצִים מִמֶנוּ. כְּפִי שֶׁהוּא.

אֲבָל הַהוֹרִים הַמְחַפְּשִׂים אֶת הַתַּכְלִית הָאֲמִתִּית לְיַלְדֵיהֶם כְּדֵי שֶׁיַּתְאִימוּ לְהוֹרֵיהֶם וּלְסָבוֹתֵיהֶם, וְשֶׁיִּגְדְּלוּ יְהוּדִים אֲמִתִּיִּים, מַנִיחִים אֶת הַדָּגֵשׁ עַל עִנְיָן זֶה בְּעוֹד הַיְלָדִים צְעִירִים בְּכָל כֹּחָם וּמִרְצָם (שֶׁל הַהוֹרִים), וְאָז בֶּאֱמֶת אֶפְשָׁר לְצַפּוֹת לְנַחַת יְהוּדִי מֵהֶם בִּרְצוֹת הַשֵׁם יִתְבָּרַךְ.

@ מ. שגיאה טראגית היא להכניס ילד למוסד מסויים בגלל חשבונות צדדיים

מָצוּי כְּמוֹ כֵן, שֶׁהָאָב הוּא בִּידִידוּת עִם מְנַהֵל הַמוֹסָד אוֹ הַיְשִׁיבָה, וּמְבַקֵשׁ מִמֶנוּ שֶׁיַּכְנִיס אֶת בְּנוֹ לַיְשִׁיבָה הַזּוֹ, וְלָאָב לֹא נָעִים לִדְחוֹתוֹ וּלְסָרֵב לוֹ, וּמַכְנִיס אֶת הַבֵּן לַיְשִׁיבָה, לַמְרוֹת שֶׁהִיא אֵינָהּ בְּמֵאָה אָחוּז עוֹנָה עַל דְּרִישׁוֹת הַחִנוּךְ הַטּוֹב (רַק בִּגְלַל אִינְטְרֵסִים מְיֻחָדִים הִכְנִיס אֶת בְּנוֹ לְכָאן). זוֹ שְׁגִיאָה גְדוֹלָה לְהַפְקִיר יֶלֶד בִּגְלַל חֶשְׁבּוֹנוֹת קַטְנוּנִיִּים, אָסוּר לְוַתֵּר אַף עַל [[אָחוּז אֶחָד]] ! כִּי זֶה עָלוּל לַהֲרֹס אֶת הַיֶּלֶד לָעַד, רַחֲמָנָא לִצְלַן.

יֵשׁ, לְדַאֲבוֹנֵנוּ, אָבוֹת רַבִּים שֶׁבִּגְלַל 'פּוֹלִיטִיקָה מְזֻיֶּפֶת' הוֹרְסִים אֶת יַלְדֵיהֶם לְעוֹלָמִים, וּלְעִתִּים קְרוֹבוֹת הֵם עַצְמָם מִתְחָרְטִים כַּאֲשֶׁר נוֹכְחִים לִרְאוֹת כֵּיצַד הַיְלָדִים הִתְקַלְקְלוּ, אֲבָל כְּבָר אֵחֲרוּ אֶת הַמוֹעֵד.

וּלְעִתִּים קְרוֹבוֹת דָּבָר זֶה מַשְׁפִּיעַ עַל הַהוֹרִים עַצְמָם שֶׁהֵם מֻשְׁפָּעִים מִן הַיְלָדִים, וְגַם הַהוֹרִים מִתְדַּרְדְּרִים עִמָם, כְּפִי שֶׁאוֹמֵר הַחִידָ''א זַ''ל פְּשָׁט עַל הַפָּסוּק ''חֲנֹךְ לַנַעַר עַל פִּי דַרְכּוֹ גַם כִּי יַזְקִין לֹא יָסוּר מִמֶנָה'', וְהוּא שׁוֹאֵל: מַדּוּעַ כָּתוּב ''גַם כִּי יַזְקִין'' וְלֹא וְכִי יַזְקִין לֹא יָסוּר? וְהוּא עוֹנֶה: ''גַם'' זֶה לְשׁוֹן רִבּוּי, הוּא גוֹרֵם לְרִבּוּי הַקִלְקוּל, וְסוֹחֵף אֶת הוֹרָיו לְדַרְכּוֹ הַנְלוֹזָה. גַם זֶה בָּא לְרַבּוֹת אֶת הוֹרָיו, כִּי כַּאֲשֶׁר הַיְלָדִים מִתְקַלְקְלִים הֵם מַשְׁפִּיעִים לְרָעָה עַל הוֹרֵיהֶם, רַחֲמָנָא לִצְלַן.

@ מא. לימודי חול בשנות הקודש - סכנה ניצחית

לְעִתִּים קְרוֹבוֹת יֶשְׁנָם הוֹרִים שֶׁמֵרֹב 'מְסִירוּת' הֵם הוֹרְסִים אֶת יַלְדֵיהֶם, הֵם דּוֹאֲגִים שֶׁלְיַלְדֵיהֶם תְּהֵא פַּרְנָסָה בְּעָתִיד, וְשׁוֹלְחִים אוֹתָם לְלִמוּדֵי חל, וְזֶה מַזִּיק מְאֹד לִילָדִים - גַם לִמוּדֵי הַחל וְגַם הַחֲבֵרִים, וְהַיְלָדִים לְגַמְרֵי נַעֲשִׂים תְּלוּשִׁים מִן הַתּוֹרָה, רַחֲמָנָא לִצְלַן, עַד אֲשֶׁר לְאַט לְאַט הֵם מַפְנִים עֹרֶף לַיַּהֲדוּת כֻּלָהּ, רַחֲמָנָא לִצְלַן.

הַהֵפֶךְ הוּא הַנָכוֹן - שֶׁבַּחוּרִים שֶׁלָמְדוּ תּוֹרָה עַד לַנִשּׂוּאִים, וְאַחַר כָּךְ הֵחֵלוּ בְּמַשָּׂא וּמַתָּן לְשֵׁם פַּרְנָסָה, הִצְלִיחוּ בְּכָךְ מְאֹד יוֹתֵר מֵאֲשֶׁר אֵלוּ שֶׁעָזְבוּ בִּצְעִירוּתָם אֶת הַיְשִׁיבָה וְלָמְדוּ מִקְצוֹעַ, וְטָעוּת הוּא בְּיַד הַהוֹרִים לַחֲשֹׁב כֵּן.

מוּבָא בְּסֵפֶר רֵאשִׁית חָכְמָה (פרק גידול בנים) וְזֶה לְשׁוֹנוֹ: לְעוֹלָם יִשְׁתַּדֵּל אָדָם לְלַמֵד אֶת בְּנוֹ תּוֹרָה וְחָכְמָה, וְאַל יָחוּשׁ לְעשֶׁר, שֶׁאֵין עֹשֶר בָּעוֹלָם כְּעָשְׁרָהּ שֶׁל תוֹרָה, שֶׁנֶאֱמַר: ''יְקָרָה הִיא מִפְּנִינִים וְגוֹ''', וְיִלְמַד תּוֹרָה בְּקַטְנוּתוֹ, כִּי לַסוֹף מִתְעַשֵׁר, עַד כָּאן לְשׁוֹנוֹ.

@ מב. להשקיע מירב הכוחות בילד הסקרן לדברים מגונים

יֶשְׁנָם יְלָדִים שֶׁמִטִבְעָם נִמְשָׁכִים לִדְבָרִים טְפֵלִים, רַחֲמָנָא לִצְלַן, וּמְחַפְּשִׂים תָּמִיד לִרְאוֹת וְלִשְׁמֹעַ דְּבָרִים אֲסוּרִים.

אֶצְלָם זֶהוּ 'רֶוַח' לְהָצִיץ לְעִתּוֹן שֶׁיֵּשׁ בּוֹ פְּרוֹנוֹגְרַפְיָה אוֹ תְּמוּנוֹת כְּעוּרוֹת וְכוּ'. הַיְלָדִים הַלָלוּ נִמְצָאִים בְּמַצָב מְסֻכָּן עִם כָּל יַהֲדוּתָם, וּזְקוּקִים לְרַחֲמִים מְרֻבִּים שֶׁיִּגְדְּלוּ יְהוּדִים טוֹבִים. וְאִם, חָלִילָה, רוֹאִים הַהוֹרִים שֶׁיַּלְדָּם שַׁיָּךְ לְסוּג זֶה שֶׁל יְלָדִים, עֲלֵיהֶם לְהַשְׁקִיעַ בּוֹ כֹּחוֹת גְדוֹלִים, וְתָמִיד לְהַשְׁגִיחַ עָלָיו וְלִבְדֹּק מַה בְּדִיּוּק הוּא קוֹרֵא וּמַה הוּא עוֹשֶׂה, וְכֵיצַד הוּא מְדַבֵּר, וְתָמִיד רַק לְדַבֵּר עִמוֹ דִּבְרֵי חִזּוּק שֶׁל מוּסָר וְיִרְאַת שָׁמַיִם וּמַעֲשִׂיּוֹת הַגוֹרְמוֹת לְהִתְעוֹרְרוּת, וְהֵיטֵב לְהַשְׁגִיחַ מִי הֵם חֲבֵרָיו, שֶׁמָא הַנְטִיָּה לִנְבּל נוֹבַעַת מֵאַחַד הַחֲבֵרִים, אוֹ שֶׁמָא לְהֵפֶךְ - הוּא הַמַשְׁפִּיעַ לְרָעָה עַל חֲבֵרָיו. וְצָרִיךְ לַחְקֹר וְלִדְרשׁ אִם אֵינוֹ מְדַבֵּר עִם חֲבֵרָיו בִּדְבָרִים מְגֻנִים, כֻּלֵי הַאי וְאוּלַי - אִם יַשְׁקִיעוּ בּוֹ הַרְבֵּה כֹּחוֹת וּמַחֲשָׁבָה עוֹד בִּהְיוֹתוֹ רַךְ בַּשָׁנִים, יֵשׁ לְקַוּוֹת לְהַשֵׁם יִתְבָּרַךְ שֶׁיּוּכְלוּ לְהַצִיל יֶלֶד כָּזֶה וּלְהַעֲלוֹתוֹ לְדַרְגָה שֶׁל יִרְאַת שָׁמַיִם וְהַתְמָדָה בַּתּוֹרָה.

כְּמוֹ כֵן יֵשׁ לְהַרְבּוֹת בִּתְפִלָה וּבְתַחֲנוּנִים שֶׁהַיֶּלֶד הַזֶּה יִשָׁאֵר יְהוּדִי טוֹב, וְשֶׁלִבּוֹ יִמְשְׁכֶנוּ רַק לְתוֹרָה וְיִרְאַת שָׁמַיִם.

@ מג. להזהיר ולהיזהר מילד סורר ומושחת

יֵשׁ יְלָדִים שֶׁמִטִּבְעָם הֵם מְאֹד שְׁפָלִים וּפְשׁוּטִים, וַעֲלֵיהֶם לֹא מַשְׁפִּיעִים דִּבּוּרִים וּמוּסָר, וְכַאֲשֶׁר מְיַסְרִים אוֹתָם וּמוֹכִיחִים, הַדָּבָר דּוֹמֶה כְּאִלוּ דִּבְּרוּ אֶל הָאֲבָנִים, אֵין לָהֶם שׁוּם רְגָשׁוֹת וּמוּסָרִיּוּת, רַע וָמַר לַהוֹרִים שֶׁיֵּשׁ לָהֶם יֶלֶד כָּזֶה, וְהָאֱמֶת שֶׁזּוֹהִי אַשְׁמַת הַהוֹרִים.

(עיין בזוהר הקדוש וירא דף קי''ב, ע''א במדרש הנעלם, ובפרשת חיי שרה דף ק''ל ע''ב ד''ה כגוונא דא כל בר נש דעלמא, ובפרשת ויצא דף קנ''ה ע''א בסתרי תורה בד''ה כל מלין דעלמא, ובזוהר חדש בראשית במדרש הנעלם ד''ה ת''ר אמר ר' יהודה בר יעקב תמה אני עיי''ש, ועיין בסה''ק אור החיים תחלת פרשת תזריע).

הַיְלָדִים הַלָלוּ, מִלְבַד שִׁפְלוּתָם הַטִּבְעִית, יֵשׁ לָהֶם שְׁאִיפָה לְצַנֵן וּלְהוֹרִיד עִמָם אֶת חַבְרֵיהֶם, וְהֵם צוֹחֲקִים וְלוֹעֲגִים לְכֻלָם וּמְקַלְקְלִים אוֹתָם, בִּפְרָט בִּפְגָם שֶׁל מִדַּת הַיְסוֹד.

הַיְלָדִים הַלָלוּ, אִם לֹא יָשִׂימוּ לֵב אֲלֵיהֶם, יֵהָפְכוּ בִּרְבוֹת הַיּמים לִרְשָׁעִים חוֹטְאִים וּמַחֲטִיאִים, רַחֲמָנָא לִצְלַן, וְלֹא דַּי שֶׁהֵם עַצְמָם שְׁקוּעִים בַּעֲבֵרוֹת, רַחֲמָנָא לִצְלַן - רַע לָהֶם כָּאן וְרַע לָהֶם לָעוֹלָם הַבָּא, כֵּיוָן שֶׁהָעֲבֵרָה הַזּוֹ שֶׁל פְּגִימָה בְּמִדַּת הַיְסוֹד הִיא הָעֲבֵרָה הַגְדוֹלָה בְּיוֹתֵר מִכָּל הָעֲבֵרוֹת, וְאֵין גָדוֹל וְשִׁעוּר לָעֳנָשִׁים שֶׁעוֹנְשִׁים בִּגְלַל עֲבֵרָה זוֹ, בִּפְרָט בָּעוֹלָם הַבָּא, וְהֵם עוֹד מְחַפְּשִׂים חֲבֵרִים שֻׁתָּפִים לְהַחֲטִיא בְּחֵטְא גָדוֹל זֶה, רַחֲמָנָא לִצְלַן.

כְּבָר הָיוּ אֶצְלִי יְלָדִים רַבִּים, שֶׁבָּכוּ וְשָׁפְכוּ אֶת לִבָּם לְפָנַי, עַל כִּי רְשָׁעִים אֵלוּ אִמְלְלוּ אוֹתָם, הֵם סָחֲפוּ אוֹתָם לַעֲבֵרוֹת, רַחֲמָנָא לִצְלַן.

נִקְרָע הַלֵב לִשְׁמֹעַ מַה שֶׁיָּכוֹל לִקְרוֹת בִּמְיֻחָד בַּמִקְוָאוֹת, וּבְעִקָר בְּיוֹם שִׁשִׁי אַחַר הַצָהֳרַיִם.

אֲנִי נוֹכַחְתִּי לָדַעַת שֶׁהַמַחֲלָה הַיְדוּעָה ''קרעפס'', רַחֲמָנָא לִצְלַן, אֵצֶל יְלָדִים וּבַחוּרִים, מְקוֹרָהּ בְּשִׁבְעִים עַד שְׁמוֹנִים אֲחוּזִים בָּעֲבֵרָה הַזּוֹ, שֶׁנַעֲשִׂים שְׁקוּעִים בָּהּ, רַחֲמָנָא לִצְלַן.

בְּקֶשֶׁר לָזֶה יֵשׁ לְהַשְׁגִיחַ מְאֹד עַל יְלָדִים כָּאֵלוּ שֶׁלֹא תְהֵא לָהֶם הַשְׁפָּעָה בַּבַּיִת עַל הָאַחִים הָאֲחֵרִים וְעַל הַחֲבֵרִים. הוֹרִים הָרוֹצִים לִרְווֹת נַחַת מִיַּלְדֵיהֶם, שֶׁיַּזְהִירוּ אוֹתָם בְּכָל הַתַקִיפוּת שֶׁיִּתְרַחֲקוּ כִּמְטַחֲוֵי קֶשֶׁת מֵהַיְלָדִים הַלָלוּ.

כָּל הַדְּבָרִים הַמוּבָאִים כָּאן שָׁמַעְתִּי אוֹדוֹתָם פְּעָמִים רַבּוֹת מֵהוֹרִים שֶׁבָּכוּ עַל מַצָבִים כָּאֵלוּ אֵצֵל יַלְדֵיהֶם, וְהֶאֱשִׁימוּ בְּכָךְ אֶת עַצְמָם שֶׁלֹא הִזְהִירוּם דֵּי הַצֹרֶךְ, וְעַתָּה הַמַצָב לֹא נִתָּן לְתִקוּן.

@ מד. אישיותו של המלמד מטביעה חותמה על עיצוב נפש הילד

יֵשׁ מְאֹד לָשִׂים לֵב מִי הוּא הַמְלַמֵד שֶׁל הַיְלָדִים, כִּי לִשְׁלֵמוּתוֹ שֶׁל הַמְלַמֵד יֵשׁ הַשְׁפָּעָה נִכֶּרֶת עַל הַיֶּלֶד כֹּחַ הַפּוֹעֵל בַּנִפְעָל, וְאִם הַמְלַמֵדּ אֵינוֹ מְחֻנָךְ וּמֻשְׁלָם דֵּי הַצֹרֶךְ, מַזִיק הַדָּבָר מְאֹד לַיֶּלֶד, וּבְסוֹפוֹ שֶׁל דָּבָר זֶה מִתְבַּטֵא בַּיֶּלֶד. לְעִתִּים מִיָּד, וּלְעִתִּים לְאַחַר זְמַן (ועיין בספר שומר אמונים מאמר האמונה דף ס''ח ע''א).

כָּתוּב בְּסֵפֶר ''תִּפְאֶרֶת בָּנִים'' (מבעל ''דרכי תשובה'' פרשת תצא בד''ה וכי יהיה לאיש בשם אביו הגאון הקדוש ר' שלמה זצ''ל): ''וְכִי יִהְיֶה לְאִישׁ בֵּן [[סוֹרֵר]]''... שֶׁסָר מִדֶּרֶךְ הַתּוֹרָה, זֶה נוֹבֵעַ מִכָּךְ, שֶׁ''[[וּמוֹרֶה]], אֵינוֹ שׁוֹמֵעַ בְּקוֹל אָבִיו וּבְקוֹל אִמוֹ'' - הַמוֹרֶה שֶׁלוֹ, כְּלוֹמַר הַמְלַמֵד, אֵינוֹ שׁוֹמֵעַ בְּקוֹל אָבִיו שֶׁבַּשָׁמַיִם. 'אִמוֹ'' - מִתְכַּוְּנִים כָּאן לַתּוֹרָה שֶׁבְּעַל פֶּה. וּמֵאַחַר שֶׁיֵּשׁ לוֹ מְלַמֵד כָּזֶה, אֲפִלוּ שֶׁהוֹרָיו מְיַסְרִים אוֹתוֹ וְקִיְּמוּ אֶת ''וְיִסְרוּ אוֹתוֹ'', וּבְכָל זֹאת ''וְלֹא יִשְׁמַע אֲלֵיהֶם'' - אֵינוֹ שׁוֹמֵעַ בְּקוֹלָם, מִכֵּיוָן שֶׁהָרָע כְּבָר טָבוּעַ בּוֹ, כְּלוֹמַר עָבַר מִמְלַמְדוֹ אֵלָיו.

@ מה. התנהגות ההורים משמשת יסוד לכל חייו של הילד

כְּמוֹ כֵן, אַחַד הָעִקָרִים בְּחִנוּךְ יְלָדִים הוּא הִתְנַהֲגוּת הַהוֹרִים, כֵּיוָן שֶׁדָּבָר זֶה מַשְׁאִיר רשֶׁם עָצוּם בְּנֶפֶשׁ הַיֶּלֶד. הַהוֹרִים עַצְמָם אֵינָם יוֹדְעִים כְּלָל עַד כַּמָה הַיְלָדִים מִתְבּוֹנְנִים בְּכָל מַעַשֵׂיהֶם בִּכְלָל וּבִפְרָט, וְזֶה מְשַׁמֵשׁ יְסוֹד לְכָל חַיָּיו שֶׁל הַיֶּלֶד. הוֹרִים שֶׁאֵינָם מִתְנַהֲגִים בִּצְנִיעוּת, אוֹ שֶׁאֵינָם חַיִּים בְּשָׁלוֹם וְרָבִים בֵּינֵיהֶם בְּנוֹכְחוּת הַיְלָדִים, זֶה גוֹרֵם לְהַשְׁפָּעָה שְׁלִילִית עַל הַיְלָדִים, וְדָבָר זֶה רוֹאִים בְּחוּשׁ.

@ מו. צניעות האמהות - יסוד חשוב בחינוך

יְסוֹד חָשׁוּב בְּחִנוּךְ הַבָּנִים הוּא צְנִיעוּתָן שֶׁל הָאִמָהוֹת, יֵשׁ לְכָךְ הַשְׁפָּעָה חֲזָקָה עַל הַיְלָדִים, כְּפִי שֶׁמוּבָא בַּגְמָרָא (מסכת יומא דף מ''ז ע''א) הַמַעֲשֶׂה בְּקִמְחִית, שֶׁעַל יְדֵי צְנִיעוּתָהּ זָכְתָה שֶׁשִׁבְעַת בָּנֶיהָ הָיוּ כֹּהֲנִים גְדוֹלִים, וְאוֹמֵר רַשִׁ''י בַּמָקוֹם (בד''ה ולא ראו קורות ביתי) וְזֶה לְשׁוֹנוֹ: רָאִיתִי בְּשַׁ''ס יְרוּשַׁלְמִי, ''כָּל כְּבוּדָּהּ בַת מֶלֶךְ פְּנִימָה מִמִשְׁבְּצוֹת זָהָב לְבוּשָׁהּ'' - אִשָׁה צְנוּעָה רְאוּיָה לָצֵאת מִמֶנָה כֹּהֵן גָדוֹל, הַלָבוּשׁ מִשְׁבְּצוֹת זָהָב, עַד כָּאן לְשׁוֹנוֹ.

אַעְתִּיק כָּאן הַשַׁיָּךְ לְעִנְיָנֵנוּ מִסֵפֶר תִּפְאֶרֶת בָּנִים (פרשה הנ''ל בד''ה הנ''ל), וְזֶה לְשׁוֹנוֹ: וְהִנֵה מִי שֶׁיֵּשׁ לוֹ בָּנִים כִּשְׁתִילֵי זֵיתִים סָבִיב לְשֻׁלְחָנוֹ, וְהוֹלְכִים עִמוֹ לְבֵית הַכְּנֶסֶת אוֹ לְבֵית הַמִדְרָשׁ, אִם רוֹאִים הֵמָה שֶׁאֲבִיהֶם מִתְפַּלֵל כָּרָאוּי בְּקוֹל נְעִימָה וּבְכַוָּנָה, אָז גַם הֵם יִתְלַהֵב בָּהֶם רִשְׁפֵי אֵשׁ דִּקְדֻשָׁה, וְיֶעֱרַב לָהֶם לְהִתְפַּלֵל כָּרָאוּי, וּמִמֵילָא גַם כִּי יִגְדְּלוּ, הוֹלְכִים תָּמִיד בְּדֶרֶךְ ה', בַּמְסִלָה הָעוֹלָה בֵּית- אֵל. אֲבָל אִם בָּא לְבֵית הַכְּנֶסֶת וּלְבֵית הַמִדְרָשׁ וְאֵינוֹ מִתְפַּלֵל בְּפִיו, רַק עוֹמֵד כְּעֵץ נִדְהָם וּכְאִלֵם לֹא יִפְתַּח פִּיו, אָז גַם בְּנוֹ הָעוֹמֵד אֶצְלוֹ יִדְבַּק בְּמַעֲשֵׂה אֲבוֹתָיו שֶׁלֹא לְהִתְפַּלֵל וְכוּ'. וּבְתַהֲלוּכוֹת בֵּיתוֹ - אִם רוֹאֶה הַבֵּן שֶׁאָבִיו וְאִמוֹ לֹא יְדַקְדְּקוּ וְיִזָּהֲרוּ בְּמִצְוֹת ה', לְבָרֵךְ בִּרְכַּת הַנֶהֱנִין וּבִרְכַּת הַמָזוֹן וּבִרְכַּת אֲשֶׁר יָצַר וּקְרִיאַת שְׁמַע עַל הַמִטָה כְּדָת שֶׁל תּוֹרָה וְכַדּוֹמֶה, אָז אַף אִם אָבִיו וְאִמוֹ יְיַסְרוּהוּ בִּדְבָרִים לִלְמֹד וּלְהִתְפַּלֵל וּלְבָרֵךְ בִּרְכַּת הַמָזוֹן, לֹא יִשְׁמַע לָהֶם, כֵּיוָן שֶׁרוֹאֶה שֶׁאָבִיו וְאִמוֹ בְּעַצְמָם יִתְרַשְׁלוּ בָּזֶה, וְזֶהוּ: ''כִּי יִהְיֶה לְאִישׁ בֵּן סוֹרֵר וּמוֹרֶה (מִדֶּרֶךְ הַתּוֹרָה כַּנַ''ל, הוּא מִשׁוּם) אֵינֶנוּ שׁוֹמֵעַ בְּקוֹל אָבִיו וּבְקוֹל אִמוֹ (בִּשְׁעַת הַתְּפִלָה, וּבִרְכַּת הַנֶהֱנִין וְכַיּוֹצֵא, אָז אֲפִלוּ) וְיִסְרוּ אוֹתוֹ וְלֹא יִשְׁמַע אֲלֵיהֶם'' (בִּרְאוֹתוֹ שֶׁהֵם הַמוֹכִיחִים לֹא יִנְהֲגוּ בְּעַצְמָם כֵּן). עַד כָּאן לְשׁוֹנוֹ.

מוּבָא בְּסֵפֶר רֵאשִׁית חָכְמָה (סוף פרק גידול בנים) וְזֶה לְשׁוֹנוֹ: וְצָרִיךְ אָדָם לִזָּהֵר בְּיוֹתֵר וְלִשְׁמֹר פִּיו וּלְשׁוֹנוֹ שֶׁלֹא יְדַבֵּר בִּפְנֵי בְנוֹ בְּדָבָר מְגֻנֶה, וְכָל שֶׁכֵּן לַעֲשּׂוֹתוֹ, וְאַף עַל פִּי שֶׁהוּא מְגֻנֶה, בֵּין אִם עֲשָׂאוֹ בִּפְנֵי הַבֵּן, אוֹ עֲשָׂאוֹ שֶׁלֹא בְּפָנָיו, מִכָּל מָקוֹם, יוֹתֵר מְגֻנֶה הוּא הָאָב אִם דִּבֵּר אוֹ עָשָׂה דָּבָר מְגֻנֶה בִּפְנֵי בְנוֹ, שֶׁמָא יִלְמַד בְּנוֹ מִמֶנוּ. וְאִם יֹאמַר לוֹ הָאָב: לָמָה עָשִׂיתָ כָּךְ וְכָךְ? יֹאמַר לוֹ הַבֵּן: וַהֲלֹא כָּךְ וְכָךְ עָשִׂיתָ אַתָּה ! וְעַל זֶה אָמַר הַנָבִיא: ''הִתְקוֹשְׁשׁוּ וָקוֹשׁוּ'', פֵּרוּשׁ - קְשֹׁט עַצְמְךָ וְאַחַר כָּךְ קְשֹׁט אֲחֵרִים. וְאִם יִשְׁמַע הָאָב דָּבָר מְגֻנֶה וְיַעֲשׂוּהוּ אֲחֵרִים, יְתַעֲבֶנוּ מְאֹד בִּפְנֵי הַבֵּן וְיַפְלִיג בִּגְנוּתוֹ, וְיֹאמַר: תָּבוֹא קְלָלָה עַל פְּלוֹנִי שֶׁעָשָׂה כָּךְ וְכָךְ וְעַל כּל הָעוֹשֶׂה כְּמַעֲשֵׂהוּ, כְּדֵי שֶׁיִּתְגַנֶה הַדָּבָר בְּעֵינֵי הַבֵּן וְיִתְרַחֵק מִמֶנוּ וּמִכַּיּוֹצֵא בּוֹ וְכוּ'. סוֹף דָּבָר - יִשְׁתַּדֵּל מְאֹד לְהַרְחִיק אֶת בְּנוֹ מִן הַכִּעוּר וּמִן הַדּוֹמֶה לוֹ, וִיקָרְבֶנוּ לְמִדַּת הַחֲסִידִים וְהַיְשָׁרִים, עַד כָּאן לְשׁוֹנוֹ.

@ מז. מגורים בסביבה חרדית חיונית לחינוך הילד

יְסוֹד נוֹסָף חָשׁוּב בְּחִנוּךְ הַבָּנִים - לָגוּר בִּסְבִיבָה חֲרֵדִּית, בִּמְיֻחָד בִּזְמַנֵנוּ, שֶׁהַפְּרִיצוּת, רַחֲמָנָא לִצְלַן, גְדוֹלָה מְאֹד, וּמְטַמֵאת אֶת הָעֵיניִם וְאֶת הָאָדָם בִּכְלָל, וְאַף לִקְטַנִים שֶׁעֲדַּיִן אֵינָם מְבִינִים מַהִי שְׁמִירַת הָעֵינַיִם זֶה מַזִּיק מְאֹד, וְגַם לַיְלָדִים בִּסְבִיבָה חִלוֹנִית יֵשׁ חֲבֵרִים רָעִים.

וְרָאִיתִי אֲנָשִׁים רַבִּים שֶׁהָיָה לָהֶם קָשֶׁה מְאֹד לַעֲבֹר דִּירָה, גַם בִּגְלַל כֶּסֶף וְגַם בִּגְלַל פַּרְנָסָה, וְעָשׂוּ זֹאת בִּמְסִירוּת נֶפֶשׁ, וְהַכּל כְּדֵי לֹא לִפְגֹעַ בְּחִנוּךְ הַיְלָדִים. וְלָכֵן חַיָּבִים הַהוֹרִים לְהַשְׁקִיעַ כֹּחוֹת עֲצוּמִים וּמְסִירוּת נֶפֶשׁ גְדוֹלָה לְמַעַן חִנוּךְ הַיְלָדִים, וְלֹא לַחְסֹךְ זְמַן, וּבִזְכוּת זֶה הַשֵׁם יִתְבָּרַךְ יַעֲזֹר לָהֶם וּלְכֻלָנוּ שֶׁנִרְאֶה מֵהֶם הַרְבַּה נַחַת, וְיִגְדְּלוּ יְהוּדִים אֲמִתִּיִּים וּשְׁלֵמִים וְדוֹרוֹת קְדוֹשִׁים, אָמֵן כֵּן יְהִי רָצוֹן. 

(עד כאן מתרגום ממאמר חנוך הבנים לאדמו''ר מתולדות אהרן זצוק''ל)

@ מח. דברים להורים

קונטרס זה נכתב על ידי צוות תלמידי חכמים בהסכמתם של גדולי ומאורי הדור הקודם ודורנו, הלא המה: מרן ה'בבא סאלי' זיע''א, האדמו''ר מויז'ניץ שליט''א, הרה''ג יעקב לנדא זצ''ל, הרה''ג שמואל וואזנר שליט''א, הרה''ג נסים קרליץ שליט''א, ועוד. והוא בנושא חינוך לשמירת הקדושה התלויה בשמירת ברית קודש.

*

מִמִכְתְּבֵי עִדּוּד וְחִזּוּק שֶׁקִבַּלְנוּ מֵאַדְמוֹרִי''ם קְדוֹשֵׁי עֶלְיוֹן, מֵרַבָּנִים גְאוֹנִים גְדוֹלֵי הַדּוֹר, שָׁאַבְנוּ וְהִרְהַבְנוּ עֹז וְאֹמֶץ לְהוֹצִיא אֶת הַקוּנְטְרֵס הַזֶּה. מַה שֶׁרוֹצִים אָנוּ לְהַדְגִישׁ בְּהוֹצָאָה זוֹ, הִיא הָאַחֲרָיוּת הַגְדוֹלָה וְהַנוֹרָאָה הַמֻטֶּלֶת עַל הַהוֹרִים, וּבְעִקָר עַל הַמְלַמְדִים, בְּחִנוּךְ הַדּוֹר הַצָעִיר לִקְדֻשָׁה וְטָהֳרָה. זוּלַת הַחוֹב הַקָדוֹשׁ הַמֻטָּל עַל תַּלְמִידֵי חֲכָמִים הַצְרִיכִים לְהִתְנַהֵג בִּצְנִיעוּת יְתֵרָה, וּבִפְרָט הַמְלַמְדִים שֶׁצְרִיכִים לִהְיוֹת סֵמֶל הַקְדֻשָׁה וְהַצְנִיעוּת לִבְנֵי הַנְעוּרִים בְּהִתְנַהֲגוּתָם. עוֹד מֻטָּל חוֹב קָדוֹשׁ עֲלֵיהֶם, לְהַדְרִיךְ וּלְחַנֵךְ אֶת הַתַּלְמִידִים בְּגִדְרֵי הַצְנִיעוּת וְהַקְדֻשָׁה. הַהִתְעַלְמוּת וְהַסֵרוּב מִלְדַבֵּר. עִם הַתַּלְמִידִים בְּעִנְיָנִים אֵלוּ, תּוֹצָאוֹת חֲמוּרוֹת וְסַכָּנוֹת נוֹרָאוֹת כְּרוּכוֹת בָּהֶם, כְּפִי שֶׁנוֹדַעְנוּ מִמִקְרִים נוֹרָאִים שֶׁקָרוּ, בַּעֲוֹנוֹתֵינוּ הָרַבִּים, אֲשֶׁר יִסָמְרוּ שְׂעָרוֹת וְיַחֲרִידוּ לְבָבוֹת, הַיְדַעְתֶּם מִזֶּה וְלֹא נִזְדַּעְזַעְתֶּם? ? ? יְעַיֵּן נָא כָּל אֶחָד בִּפְנִים הַסֵפֶר הַקָדוֹשׁ ''פֶּלֶא יוֹעֵץ''. (אות ז' סעיף ב'), וְיֵדַע לְמַה דְּבָרֵינוּ מְכֻוָּנִים.

וְאָנוּ מְבִיאִים בָּזֶה לִתְשׂוּמֶת-לֵב הַהוֹרִים וְהַמְלַמְדִים דִּבְרֵי הַתָּנָא דְּבֵי אֵלִיָּהוּ (פרק י''א), שֶׁיְּשַׁנְנוּ לְעַצְמָם וְיִזְכְּרוּ אֶת הָאַחֲרָיוּת הָרוֹבֶצֶת עֲלֵיהֶם, וְזֶה לְשׁוֹנוֹ: ''וְשֶׁמָא תֹּאמְרוּ, אוֹתָם שִׁבְעִים אֶלֶף אִישׁ שֶׁנֶהֶרְגוּ בְּגִבְעַת בִּנְיָמִין, מִפְּנֵי מַה נֶהֶרְגוּ? לְפִי שֶׁהָיָה לָהֶם, לְסַנְהֶדְרֵי גְדוֹלָה שֶׁהִנִיחוּ משֶׁה, יְהוֹשֻׁעַ וּפִינְחָס, לֵילֵךְ וְלִקְשֹׁר חֲבָלִים שֶׁל בַּרְזֶל בְּמָתְנֵיהֶם, וּלְהַגְבִּיהַּ בִּגְדֵיהֶם לְמַעְלָה מֵאַרְכֻּבּוֹתֵיהֶם, וִיחַזְּרוּ בְּכָל עָרֵי יִשְׂרָאֵל - יוֹם אֶחָד לְלָכִישׁ וְיוֹם אֶחָד לְחֶבְרוֹן, יוֹם אֶחָד לְבֵית-אֵל וְיוֹם אֶחָד לִירוּשָׁלַיִם, וִילַמְדוּ אֶת יִשְׂרָאֵל דֶּרֶךְ-אֶרֶץ בְּשָׁנָה שְׁתַּיִם וְשָׁלשׁ, כְּדֵי שֶׁיִּתְגַדֵּל וְיִתְקַדֵּשׁ שְׁמוֹ שֶׁל הַקָדוֹשׁ-בָּרוּךְ-הוּא: וְהֵם לֹא עָשׂוּ כֵן, אֶלָא נִכְנְסוּ כָּל אֶחָד לְכַרְמוֹ וְכוּ', וְאָמְרוּ: שָׁלוֹם עָלַיִךְ נַפְשִׁי, כְּדֵי שֶׁלֹא לְהַרְבּוֹת עֲלֵיהֶם הַטֹּרַח וְכוּ'. וּמִי הִכָּה אֶת כָּל אֵלֶה? - סַנְהֶדְרֵי גְדוֹלָה שֶׁהִנִיחוּ מֹשֶה, יְהוֹשֻׁעַ וּפִינְחָס''. עַד כָּאן לְשׁוֹנוֹ.

וְהַדְּבָרִים בּוֹטִים כְּמַדְקְרוֹת חֶרֶב, כִּי כָּל מִי שֶׁיֵּשׁ בְּיָדוֹ לְחַנֵךְ וּלְהַצִיל נְפָשׁוֹת קְדוֹשׁוֹת מֵרֶדֶת שַׁחַת, וְהוּא לֹא עָשָׂה כֵּן, הוּא רָשָׁע, בַּעֲוֹנוֹ יָמוּת, וְדָמוֹ מִיָּדְךָ אֲבַקֵשׁ (יחזקאל), כִּי מִנַיִן יֵדַע הַיֶּלֶד שֶׁאָסוּר.

וּמְכֹעָר אִם לֹא מְדַבְּרִים עִמוֹ אוֹדוֹת זֶה? לָמָה כְּשֶׁיֶּלֶד יִגַע בְּשַׁבָּת בִּמְנוֹרָה דּוֹלֶקֶת אוֹ בְּמֻקְצֶה, יִשְׁמַע צְעָקָה מַחֲרִידָה: ''שַׁבָּת הַיּוֹם !'' ''מֻקְצֶה !'', וְלֹא יִתָּכֵן שֶׁיֶּלֶד מִיִּשְׂרָאֵל לֹא יֵדַע כִּי אָסוּר לְהַדְלִיק אֵשׁ בְּשַׁבָּת, וְלָמָה לֹא יֵדַע אֶת יְסוֹד הַיְסוֹדוֹת שֶׁל הַקְדֻשָׁה, שֶׁאָסוּר לִנְגֹעַ בְּיָדָיו בִּמְקוֹמוֹת מְסֻיָּמִים בְּגוּפוֹ?

נָחוּס נָא עָלֵינוּ, עַל עַצְמֵנוּ וְעַל נֶפֶשׁ בָּנֵינוּ וּבְנוֹתֵינוּ, וְנָסִיר אֶת מַסְוֵה הַבּוּשָׁה הַמְדֻמָה מֵעַל פָּנֵינוּ, וְנִתְלַבֵּשׁ בַּבּוּשָׁה הָאֲמִתִּית הַמְבִיאָה לִידֵי יִרְאַת חֵטְא. וְאָדָם הַמְקַדֵּשׁ עַצְמוֹ מְעַט - מְקַדְּשִׁים אוֹתוֹ הַרְבֵּה. וְנִזְכֶּה כֻּלָנוּ לִהְיוֹת קְדוֹשִׁים וּטְהוֹרִים, כִּי בְּכָל מָקוֹם שֶׁאַתָּה מוֹצֵא גֶדֶר עֶרְוָה, אַתָּה מוֹצֵא קְדֻשָׁה. ה' יְזַכֵּנוּ לְעָבְדוֹ בֶּאֱמֶת, וִיטַהֵר לִבֵּנוּ לְאַהֲבָה וּלְיִרְאָה אוֹתוֹ, אָמֵן.

[[אַחִים יְקָרִים, אֲהוּבִים וּקְדוֹשִׁים !]]

אָנוּ בָּאִים בִּדְבָרִים אֵלֶה אֲלֵיכֶם, לְעוֹרֵר אֶתְכֶם וּלְהַזְכִּיר אוֹדוֹת עִנְיָן קָדוֹשׁ וְנִשְׂגָב, שֶׁחַיֵּי בְּנֵיכֶם וּבְנוֹתֵיכֶם, בָּזֶה וּבַבָּא, וְכָל קְדֻשָׁתֵנוּ תְּלוּיִים בּוֹ, הֲלֹא הוּא עִנְיַן קְדֻשַׁת הַבְּרִית שֶׁקִדְּשָׁנוּ בּוֹ הַבּוֹרֵא יִתְבָּרַךְ, וְהִבְדִּילָנוּ בָּזֶה מִכָּל הָעַמִים, לִהְיוֹת לוֹ לְעַם קָדוֹשׁ. הַשֵׁם יִתְבָּרַךְ צִוָּה לְאָבִינוּ הָרִאשׁוֹן ע''ה: ''וְאַתָּה אֶת בְּרִיתִי תִשְׁמֹר אַתָּה וְזַרְעֲךָ אַחֲרֶיךָ לְדֹרֹתָם'' (בראשית יז, ט).

'תִּשְׁמֹר'' זֶה יֵשׁ לוֹ שְׁנֵי מוּבָנִים: [[א. ]] וְאַתָּה הֱוֵה זָהִיר לְשָׁמְרָם, וּמַהִי שְׁמִירָתוֹ? ''זֹאת בְּרִיתִי אֲשֶׁר תִשְׁמְרוּ וְגוֹ' - הִמוֹל לָכֶם כָּל זָכָר'' (רש''י), לְקַיֵּם עֶצֶם הַמִצְוָה כְּהִלְכָתָהּ. [[ב. ]] לִשְׁמֹר מִצְוָה זוֹ בִּקְדֻשָׁה וְטָהֳרָה, וּלְהִזָהֵר שֶׁלֹא לְחַלֵל וְשֶׁלֹא לִפְגֹם, חַס וְחָלִילָה, קְדֻשָׁתָהּ, כִּי מִצְוָה זוֹ הִיא ''לְאוֹת בְּרִית וְזִכָּרוֹן תְּמִידִי לָלֶכֶת בִּדְרָכָיו, בִּהְיוֹתוֹ כְּחוֹתַם הָאָדוֹן בְּעַבְדּוֹ'' (ספורנו). ''וְהָיָה לְאוֹת בְּרִית בֵּינִי וּבֵינֵיכֶם'' - מִצְוָה ב' תְּלוּיָה בַּלֵב, שֶׁיַּעֲלֶה הָאָדָם כָּל יוֹם עַל לִבּוֹ שֶׁהוּא עֶבֶד חָתוּם לְמַלְכּוֹ שֶׁל עוֹלָם וְלֹא יִמְרֹד בּוֹ וְכוּ'. וּלְכָךְ שָׂם הָאוֹת בְּאֵבָר זֶה, לְפִי שֶׁהוּא יִתְבָּרַךְ קָדוֹשׁ וְשׂוֹנֵא זִמָה הוּא, יְפַחֵד וְיִמְנַע אָדָם עַצְמוֹ מֵעֲבֵרָה'' (ספר החרדים) ''שֶׁשָּׂם זִכָּרוֹן בְּאֵבַר הַתַּאֲוָה, רַב הַמְהוּמָה וְהַחֵטְא, לְבַל יִשְׁתַּמְשׁוּ בּוֹ רַק בְּמִצְוָה וּבְמֻתָּר'' (רמב''ן). וְהִנֵה קִיּוּם הַמִצְוָה הַזֹּאת בַּקְדֻשָׁה הָרְאוּיָה לָהּ, כְּפִי צִוּוּי וּרְצון הַשֵׁם יִתְבָּרַךְ, הִיא אַחַת מֵהָעֲבוֹדוֹת הַקָשׁוֹת שֶׁצָרִיךְ לָזֶה יְגִיעָה וַעֲבוֹדָה גְדוֹלָה, ''כִּי אֵין לְךְ דָּבָר בְּכָל הַתּוֹרָה כֻּלָהּ שֶׁהוּא קָשֶׁה לְרֹב הָעָם לִפְרֹשּ, אֶלָא מִן הָעֲרָיוֹת, שֶׁנַפְשׁוֹ שֶׁל אָדָם מִתְאַוָּה לָהֶן וּמְחַמַדְתָּן. לְפִיכָךְ רָאוּי לָאָדָם לָכוֹף יִצְרוֹ בְּדָבָר זֶה, וּלְהַרְגִיל עַצְמוֹ בִּקְדֻשָׁה יְתֵרָה וּבְמַחֲשָׁבָה טְהוֹרָה וּבְדֵעָה נְכוֹנָה כְּדֵי לְהִנָצֵל מֵהֶן'' (רמב'').

וְהִנֵה אִם כֵּן, הֲלֹא צָרִיךְ לָזֶה הֶרְגֵל וְחִנוּךְ רַב, זְהִירוּת וּשְׁמִירָה יְתֵרָה. נִשְׁאַל נָא אֶת עַצְמֵנוּ, הַאִם שַׂמְנוּ לֵב לְדָבָר קָדוֹשׁ זֶה, לְחַנֵךְ בָּנֵינוּ וּבְנוֹתֵינוּ בִּקְדֻשָׁה זוֹ? הַאִם דִּבַּרְנוּ פַּעַם, וְהִסְבַּרְנוּ לִילָדֵינוּ אוֹדוֹת זוֹ? הַאִם נָתַנוּ לָהֶם הוֹרָאוֹת וְעֵצוֹת אֵיךְ לְהִזָּהֵר וּלְהִשְׁתַּמֵר מִמִכְשׁוֹלִים וּשְׁגִיאוֹת בְּעִנְיָנִים אֵלֶה? הַאִם עָלָה פַּעַם עַל לִבֵּנוּ לְהִתְחַקוֹת אַחַר תַּהֲלוּכוֹתֵיהֶם וְהַנְהֲגוֹתֵיהֶם? הַאִם דָּאַגְנוּ לָדַעַת מִשְׂחֲקֵיהֶם וְדִבּוּרֵיהֶם, כְּדֵי לַעֲמֹד מִתּוֹךְ זֶה עַל תְּכוּנוֹתֵיהֶם וּנְטִיּוֹתֵיהֶם? וְאִם כֵּן - מַה פֶּלֶא אִם רַבִּים מְאֹד נִכְשָׁלִים בַּעֲווֹנוֹת וּפְשָׁעִים חֲמוּרִים הַקְשׁוּרִים בְּחִלוּל וּפְגַם הַקְדֻשָׁה, קְדֻשַׁת הַבְּרִית. כִּי דָּבָר זֶה פָּשׁוּט - ''מִילְתָא דְלָא רַמְיָא אָאִינֵשׁ לָאו אֲדַעְתֵּיהּ'', וְלָכֵן נִכְשָׁלִים הַרְבֵּה מִבְּלִי דַּעַת חֹמֶר הֶעָוֹן וְדַרְכֵי הָאֲבַדּוֹן מִשְׁנֵי הָעוֹלָמוֹת הַכְּרוּכִים בְּחֵטְא זֶה. וּלְלִמוּד זְכוּת יֵאָמֵר זֶה, שֶׁהַנִכְשָׁלִים בָּזֶה, רַחֲמָנָא לִצְלַן, הוּא מֵחֹסֶר יְדִיעַת הֶעָוֹן וְחֹמֶר הַחֵטְא, וּמִבְּלִי יְדִיעַת גִדְרֵי הַזְּהִירוּת וְהַשְׁמִירָה בָּזֶה, וּבִפְרָט בְּדָבָר שֶׁלֹא חֻנַךְ בּוֹ מִקַטְנוּתוֹ, אֵיךְ יִשָׁמֵר בָּזֶה בְּגַדְלוּתוֹ? וְהִנֵה עִנְיָן קָדוֹשׁ כָּזֶה, הַצָרִיךְ כָּל כָּךְ חִנוּךְ, זְהִירוּת וּשְׁמִירָה, הְזְנַח בְּהֶחְלֵט בְּחִנוּךְ הַיֶּלֶד וְהַנַעַר, לֹא הָאָב וְלֹא הַמְלַמֵד מְדַבְּרִים אוֹדוֹת זֶה עִם יַלְדֵיהֶם, אִם כֵּן מֵאַיִן יֵדְעוּ זֶה? וְעַד שֶׁיִּגְדְּלוּ וְיִלְמְדוּ וְיִמְצְאוּ בְּעַצְמָם מַה שֶׁנוֹגֵעַ לָזֶה, יוּכְלוּ, חַס וְחָלִילָה, לְהִלָכֵד בְּהֶרְגֵל רַע מִנְעוּרֵיהֶם, וְיִשְׁתָּרְשׁוּ, חַס וְחָלִילָה, בַּחֲטָאִים גְדוֹלִים כְּשֶׁיִּגְדְּלוּ, וְאָז - אַף שֶׁכְּבָר יֵדְעוּ הָאִסוּר, יִקְשֶׁה מְאֹד לִפְרֹש מִזֶּה. וְהִנֵה כָּל סִפְרֵי הַיְרֵאִים מַרְעִישִׁים עוֹלָמוֹת אוֹדוֹת חֵטְא נוֹרָא זֶה, וּמְעוֹרְרִים לִתְשׁוּבָה עַל חֶטְאַת נְעוּרִים. וּפֶלֶא הוּא, לָמָה אֵין סְפָרִים מְיֻחָדִים אוֹדוֹת זֶה, אֵיךְ לְהִתְחַנֵךְ שֶׁלֹא לָבוֹא לְחֶטְאַת נְעוּרִים? הֲלֹא תִינוֹקוֹת שֶׁל בֵּית רַבָּן, קְדוֹשִׁים וּטְהוֹרִים, בֶּטַח קַל מְאֹד לְחַנְכָם וּלְהַדְרִיכָם מִקַטְנוּתָם בִּקְדֻשָׁה וּצְנִיעוּת, וּלְלַמְדָם דַּרְכֵי קְנִיַּת הַקְדֻשָׁה וְגִדְרֵי הַזְּהִירוּת בָּזֶה, וַ''חֲנֹךְ לַנַעַר עַל פִּי דַרְכּוֹ גַם כִּי יַזְקִין לֹא יָסוּר מִמֶנָה'' (משלי). אָנוּ תְּפִלָה וְתִקְוָה, שֶׁדְּבָרֵינוּ אֵלֶה יְעוֹרְרוּ צַדִּיקֵי עוֹלָם, קְדוֹשֵׁי עֶלְיוֹן, לְחַבֵּר חִבּוּר כָּזֶה. עַל כֵּן בָּאנוּ לְעוֹרֵר אֶת אַחֵינוּ הַקְדוֹשִׁים, עַל כַּמָה פְּרָטִים שֶׁצָרִיךְ כָּל אָב וּמְלַמֵד תִּינוֹקוֹת לְחַנֵךְ בָּהּ, וּלְהַרְגִיל אֶת הַיְלָדִים בִּשְׁמִירַת קְדֻשַׁת הַבְּרִית. וְהִנֵה הֵבֵאנוּ כָּאן רַק פְּרָטִים אֲחָדִים. בְּקִצוּר, וְיֵשׁ בְּדַעְתֵּנוּ, אִם יִרְצֶה הַשֵׁם, לְהוֹצִיא חוֹבְרוֹת וְקוּנְטְרֵסִים בְּעִנְיָנִים אֵלֶה, בְּהַרְחָבָה וְהַסְבָּרָה, וַה' יִהְיֶה בְּעֶזְרֵנוּ לְבַצֵעַ מַחֲשַׁבְתֵּנוּ הַטּוֹבָה, לְמַעַן שְׁמוֹ יִתְבָּרַךְ וּלְמַעַן אַהֲבַת יִשְׂרָאֵל. כָּעֵת בָּאנוּ בִּדְבָרִים קְצָרִים אֵלוּ, שֶׁמַטְרָתָם רַק לְעוֹרֵר וּלְהַזְכִּיר וּלְהָעִיר אֶת תְּשׂוּמֶת-לִבָּם שֶׁל הוֹרִים וּמוֹרִים, שֶׁיַּתְחִילוּ לְהִתְעַנְיֵן בְּחִנוּךְ יַלְדֵיהֶם בִּקְדֻשַׁת הַבְּרִית, כִּי אוֹי לְאוֹתָהּ בּוּשָׁה, וְאוֹי לְאוֹתָהּ כְּלִמָה, שֶׁתַּשִּׂיגֶנוּ, חַס וְחָלִילָה, לְיוֹם הַדִּין, אִם נַזְנִיחַ מֵחֲמַת בּוּשָׁה, הַדִּבּוּר, הַפִּקוּחַ וְהַהִתְעַנְיְנוּת בְּעִנְיָנִים קְדוֹשִׁים אֵלוּ.

בִּשְׁעַת הֲרַת עוֹלָם זוֹ, בְּשָׁעָה שֶׁקוֹל ה' חוֹצֵב לַהֲבוֹת אֵשׁ, וּמִתּוֹךְ הָאֵשׁ הַגְדוֹלָה הַזֹּאת רוֹעֵם אֵלֵינוּ קוֹל ה': ''שׁוּבָה יִשְׂרָאֵל !'' בְּשָׁעָה זוֹ חוֹבָה קְדוֹשָׁה שׂוּמָה עָלֵינוּ לְעוֹרֵר וּלְהַזְכִּיר, לִזְעֹק וּלְהָרִיעַ עַל חִלוּל הַקְדֻשָׁה וְהַצְנִיעוּת, חַיָּבִים אָנוּ לָצֵאת לִרְחוֹב הָעִיר, וְלִזְעֹק זְעָקָה גְדוֹלָה וּמָרָה עַל הֶעָרִיצִים הַמְחַלְלִים אֶת מִקְדַּשׁ ה', אֶת בֵּית יִשְׂרָאֵל הַקָדוֹשׁ וְהַטָּהוֹר. אֵשׁ גְדוֹלָה וְנוֹרָאָה, שֶׁעַד אֲבַדּוֹן תֹּאכַל, אָחֲזָה בְּקִירוֹת בָּתֵּינוּ, אוֹי לָעֵינַיִם שֶׁכָּךְ רוֹאוֹת - בְּרֵישׁ גָלֵי, בִּרְחוֹבוֹת עִיר וְקִרְיָה, מִתְחַלֵל שֵׁם שָׁמַיִם עַל יְדֵי דּוֹר סוֹרֵר וּמוֹרֶה, שֶׁפָּרַק מֵעָלָיו על תּוֹרָה וֶאֱנוֹשִׁיּוּת, הַחַי חַיֵּי הֶפְקֵרוּת וְהוֹלֵלוּת כְּחַיְתוֹ יַעַר, בְּלִי שׁוּם קָרְטוֹב שֶׁל בּוּשָׁה וְהִתְחַשְׁבוּת עִם מִישֶׁהוּ. בְּמַצָב נוֹרָא כָּזֶה עָלֵינוּ לְהַצִיל אֶת בָּנֵינוּ וַעֲתִידֵנוּ מֵהַתַּבְעֵרָה הַזֹּאת - לְחַנְכָם בִּקְדֻשָׁה וְטָהֳרָה, לְמָסְרָם לְבָתֵּי חִנוּךְ כְּשֵׁרִים וּקְדוֹשִׁים. אַל נָסִיחַ דַּעַת אַף רֶגַע מִמַחֲשָׁבָה זוֹ - מָה רוֹאִים וְשׁוֹמְעִים בָּנֵינוּ וּבְנוֹתֵינוּ בָּרְחוֹב, וְאֵיזוֹ הַשְׁפָּעָה מַרְעִילָה וּמַזִּיקָה יֵשׁ לוֹ, לָרְחוֹב, עַל נִשְׁמוֹת יְלָדֵינוּ. הָרִימוּ כַּשׁוֹפָר קוֹלְכֶם, זַעֲקוּ וְהָרִיעוּ עַל סַכָּנַת הַחִנוּךְ הַחָפְשִׁי ! עַל חוֹמוֹתַיִךְ יְרוּשָׁלַיִם הִפְקַדְתִּי שׁוֹמְרִים יוֹמָם וָלַיְלָה אַל יֶחֱשׁוּ ! הַשֵׁם יִתְבָּרַךְ יְרַחֵם עָלֵינוּ וְיַעֲרֶה עָלֵינוּ רוּחַ מִמָרוֹם, וִיטַהֵר לִבֵּנוּ לְעָבְדוֹ בֶּאֱמֶת, וְנָשׁוּב אֵלָיו בְּלֵב שָׁלֵם, וְיִשְׁלַח לָנוּ בִּמְהֵרָה מְבַשֵּׂר שָׁלוֹם, אָמֵן.

@ מט. סדר הכנסת הילד ביום הראשון לבית מלמדו

כָּתַב הָרוֹקַח: מִנְהַג אֲבוֹתֵינוּ שֶׁמוֹשִׁיבִין הַתִּינוֹקוֹת לִלְמוֹד בְּשָׁבוּעוֹת, לְפִי שֶׁנִתְּנָה בּוֹ תּוֹרָה.

מְכַסִין הַנַעַר שֶׁלֹא יִרְאֶה גוֹי וְכֶלֶב, בְּיוֹם שֶׁמְחַנְכִין אוֹתוֹ לְאוֹתִיּוֹת הַקֹדֶשׁ, רֶמֶז (מִן הַתּוֹרָה): ''גַם הַצֹאן וְהַבָּקָר אַל יִרְעוּ אֶל מוּל הָהָר הַהוּא'' (שמות לד, ג).

כַּעֲלוֹת הַשַׁחַר (יוֹם עֲצֶרֶת) מְבִיאִין הַנַעַר, רֶמֶז עַל שֵׁם ''בִּהְיֹת הַבֹּקֶר וַיְהִי קלֹת וּבְרָקִים'' (שם יט, יח). מְכַסִין אוֹתוֹ תַּחַת הַמִקְטֹרֶן (טַלִית) מִבֵּיתוֹ עַד בֵּית הַכְּנֶסֶת, אוֹ עַד בֵּית הָרַב, עַל שֵׁם ''וַיִּתְיַצְבוּ בְּתַחְתִּית הָהָר'', וְנוֹתְנִין אוֹתוֹ בְּחֵיקוֹ שֶׁל הָרַב שֶׁמוֹשִׁיבָן לִלְמֹד, עַל רֶמֶז''כַּאֲשֶׁר יִשָּׂא הָאֹמֵן אֶת הַיֹּנֵק'' (במדבר יא, יב), ''וְאָנֹכִי תִּרְגַלְתִּי לְאֶפְרַיִם קָחָם עַל זְרוֹעֹתָיו'' (הושע יא, ג).

וּמְבִיאִין הַלוּחַ שֶׁכָּתוּב עָלָיו א ב ג ד, ת ש ר ק, תּוֹרָה צִוָּה לָנוּ, תּוֹרָה תְּהֵא אֻמָנוּתִי וְאֵל שַׁדַּי בְּעֶזְרָתִי, וַיִּקְרָא אֶל משֶׁה. וְקוֹרֵא הָרַב כָּל אוֹת וָאוֹת מִן א''ב, וְהַתִּינוֹק אַחֲרָיו, וְכָל תֵּבָה שֶׁל ת ש ר ק, וְהַתִּינוֹק אַחֲרָיו, וְכֵן ''תּוֹרָה תְּהֵא'' וְכֵן ''וַיִּקְרָא''. וְנוֹתֵן עַל הַלוּחַ מְעַט דְּבַשׁ, וְלוֹקֵק הַדְּבַשׁ שֶׁעַל הָאוֹתִיּוֹת בִּלְשׁוֹנוֹ. (בר''ח פ' גדול בנים מביא, שמכניסין הילד ללמוד האותיות ביום שמלאו לו ג' שנים, וכן אנו נוהגין ומעטיפין הילד בטלית של מצוה וכו'. הרוקח).

וּבְסֵפֶר יְסוֹד יוֹסֵף פֶּרֶק ס''ט: וְכָל אָדָם יִהְיֶה עֵינוֹ וְלִבּוֹ פָּקוּחַ עַל יְלָדָיו, לְהַדְרִיכָם וּלְלַמֵד חֻקִים טוֹבִים וִישָׁרִים מִיַּלְדוּתָם, וּבְהַגִיעַ הַזְּמַן, לְתִתָּם לְבֵית הַמְלַמֵד לִלְמֹד תּוֹרָה.

יַשְׁכִּים הָאָב בַּבֹּקֶר וְיִקַח הַיֶּלֶד, וְיוֹלִיכוֹ בְּעַצְמוֹ לְבֵית הָרַב, וְאַף אִם הוּא זָקֵן אוֹ גָדוֹל וּפַרְנָס, לֹא יֵבוֹשׁ בּוֹ שֶׁמוֹלִיךְ בְּנוֹ בַּהַתְחָלָה לְבֵית רַבּוֹ, וְיִתֵן שֶׁבַח וְהוֹדָיָה לְהַשֵׁם יִתְבָּרַךְ בָּרוּךְ הוּא שֶׁזִּכּה אוֹתוֹ לְהוֹלִיךְ בְּנוֹ לַתוֹרָה. וִיכַסֶה הַיֶּלֶד תַּחַת מִקְטֹרֶן שֶׁלוֹ בַּהֲלִיכָתוֹ, שֶׁלֹא יִסְתַּכֵּל בְּשׁוּם דָּבָר טָמֵא בָּעוֹלָם.

וּכְשֶׁיְּבִיאֶנוּ לְבֵית הַמְלַמֵד, יִתֵּן אֶת הַיֶּלֶד בְּחֵיקוֹ שֶׁל הַמְלַמֵד, עַל שֵׁם הַכָּתוּב ''כַּאֲשֶׁר יִשָּׂא'' וְכוּ'. וּמְבִיאִים הַלוּחַ שֶׁכָּתוּב בּוֹ אָלֶף בֵּית, וְיִקְרָא הַמְלַמֵד לִפְנֵי הַתִינוֹק אָלֶף בֵּית וְכוּ', תשר''ק וְכוּ', וְכָל אוֹת יֹאמַר הַתִּינוֹק אַחֲרָיו. וְאַחַר כָּךְ יִקְרָא לְפָנָיו ''תּוֹרָה צִוָּה'' וְכוּ', ''תּוֹרָה תְהֵא'' וְכוּ', וְאַחַר כָּךְ יֹאמַר פָסוּק רִאשׁוֹן שֶׁל קְרִיאַת שְׁמַע, וְהַתִּינוֹק יַעֲנֶה אַחֲרָיו כָּל תֵּבָה וְתֵבָה, וְאַחַר כָּךְ יִתֵּן מְעַט דְּבַשׁ עַל הַלוּחַ, וִילַחֵךְ הַתִּינוֹק הַדְּבַשׁ. וְיוֹלִיכֶנוּ לְבֵיתוֹ גַם כֵּן תַּחַת הַמִקְטֹרֶן.

וְנָכוֹן מְאֹד שֶׁהָאָב וְהָאֵם יִתְעַנוּ וְיִתְפַּלְלוּ בְּאוֹתוֹ יוֹם שֶׁיִּהְיֶה הַיֶּלֶד מֻצְלָח בְּתוֹרָה וּבְיִרְאָה.

בָּעֶרֶב אַחַר הַתַּעֲנִית יַעֲשׂוּ סְעוּדָה לַעֲנִיִּים, וְיִתְּנוּ לָהֶם צְדָקָה כְּפִי מַסַת יָדָם, וַה' יִרְאֶה לְבָבָם אֲשֶׁר חֲפֵצִים בְּתוֹרָתֵנוּ הַקְדוֹשָׁה, וְחֵפֶּץ ה' יַצְלִיחַ, וְיִרְאוּ זֶרַע בְּרוּכֵי ה'.

# פרק ד' - איסור הטלויזיה ואסונה

@ א. ''ולא תביא תועבה אל ביתך''

יְהוּדִי יָקָר,

לוּ הָיוּ אוֹמְרִים לְךְ: הַשְׂכֵּר לָנוּ אֶת בֵּיתְךָ בְּכֶסֶף מָלֵא, עַל מְנָת שֶׁבְּכָל יוֹם נַכְנִיס לְשָׁם אֶפִּיקוֹרְסִים, כּוֹפְרִים, שׂוֹנְאֵי ה', שׂוֹנְאֵי תַלְמִידֵי חֲכָמִים, שׂוֹנְאֵי הַתּוֹרָה הַקְדוֹשָׁה, שֶׁיְּדַבְּרוּ אֵלוּ בְּבֵיתְךְ דִּבְרֵי נְאָצָה נֶגֶד ה' וְנֶגֶד לוֹמְדֵי הַתּוֹרָה - הֶהָיִיתָ מוּכָן?!

יְהוּדִי יָקָר,

לוּ הָיוּ אוֹמְרִים לְךָ: הַשְׂכֵּר לָנוּ אֶת בֵּיתְךָ, וּבְכֶסֶף מָלֵא, עַל מְנָת שֶׁנַכְנִיס לְשָׁם בְּכָל יוֹם מְגַלֵי עֲרָיוֹת פְּרוּצִים וּפְרוּצוֹת שֶׁיַּעֲשׂוּ וִידַבְּרוּ שָׁם כָּל מִינֵי עִנְיְנֵי תוֹעֵבָה - הֶהָיִיתָ מוּכן?!

בָּרוּר, כָּל יְהוּדִי אֲשֶׁר נְפוּחָה בּוֹ נְשָׁמָה, חֵלֶק אֱלוֹקָ מִמַעַל, וְלוּ הַפָּשׁוּט בְּיוֹתֵר, הָיָה עוֹנֶה: חַס וְחָלִילָה, וְכִי בֵּיתִי מָעוֹן וּמִשְׁכָּן לַעֲבַרְיָנִים, אוֹ בֵּית מוֹשַׁב לֵצִים?! בְּכָל הוֹן שֶבָּעוֹלָם לֹא אֶתֵּן שֶׁבֵּיתִי יְהֵא בֵּית וַעַד לְמִינוּת וְלִזְנוּת. אוּלָם, לְצַעֲרֵנוּ, יֶשְׁנָם יְהוּדִים רַבִּים בְּתוֹכֵנוּ, וְּאַף מִתְפַּלְלִים ג' תְּפִלוֹת בְּכָל יוֹם, שׁוֹמְרֵי שַׁבָּת, וּבְכָל זֹאת נוֹתְנִים אֶת בֵּיתָם חִנָם אֵין כָּסֶף לַמַטָּרוֹת הַנִזְכָּרוֹת לְמַעְלָה, וְלֹא עוֹד, אֶלָא גַם מְשַׁלְמִים כֶּסֶף עַל מְנָת לְהָבִיא פּוֹרְקֵי על, הַנִזְכָּרִים לְעֵיל, לְבֵיתָם !

הָכֵיצַד?!

טֶלֶוִיזְיָה ! ! !

יַקִירִי, הֲלֹא תֵדַע, בְּהַכְנִיסְךָ אֶת מַכְשִׁיר הַטֶּלֶוִיזְיָה לְתוֹךְ בֵּיתְךָ, הִנְךְ מְאַפְשֵׁר לְאַנְשֵׁי כְפִירָה וּמְגַלֵי עֲרָיוֹת לִהְיוֹת בַּעֲלֵי בֵיתְךָ. וְכִי מַה בְּכָךְ שֶׁאֵינָם אֲנָשִׁים בְּפֹעַל, שֶׁאֶפְשָׁר לְמַשְׁשָׁם בְּחוּשׁ הַמִשׁוּשׁ? סוֹף- סוֹף בְּבֵיתְךָ מוֹפִיעִים מֵאַחֲרֵי הַזְּכוּכִית אֲנָשִׁים כּוֹפְרִים, מְנָאֲצֵי ה' וְתוֹרָתוֹ, דּוֹבְרִים דִּבְרֵי מִינוּת - הִפּוּךְ דַּעַת תּוֹרָתֵנוּ הַקְדוֹשָׁה.

בְּבֵיתְךָ מוֹפִיעִים מְגַלֵי עֲרָיוֹת, תּוֹעֲבַת ה', אֲנָשִׁים וְנָשִׁים הַמַכְעִיסִים אֶת ה' בְּכָל עִנְיְנֵי תוֹעֲבוֹתָם.

וְעָלֵינוּ לִזְכֹּר ! הַדָּבָר הַשָּׂנְאוּי בְּיוֹתֵר עַל הַבּוֹרֵא יִתְבָּרַךְ וּמְעוֹרֵר חֲרוֹן אַף עָלֵינוּ הוּא הַזִּמָה, וּכְמוֹ שֶׁכְּבָר יָדַע זֹאת אַף בִּלְעָם הָרָשָׁע, שֶׁאָמַר: אֱלֹהֵיהֶם שֶׁל אֵלוּ שׂוֹנֵא זִמָה הוּא, וּבְדֶרֶךְ זוֹ אָבְדוּ עֶשְׂרִים וְאַרְבָּעָה אֶלֶף אִישׁ מִיִּשְׂרָאֵל בְּמַגֵפָה.

וְכִי הָיִיתָ, יְהוּדִי יָקָר, בַּעַל נִשְׁמַת אֱלֹקִים חַיִּים, מַסְכִּים שֶׁיְּמַלְאוּ אֶת קִירוֹת בֵּיתְךָ בִּתְמוּנוֹת תּוֹעֵבָה, תְּמוּנוֹת רְשָׁעִים וְעַמֵי הָאָרֶץ, אוֹ תְּמוּנוֹת שֶׁל פְּרִיצוּת נוֹרָאוֹת? וַדַּאי שֶׁלֹא !

וַהֲלֹא בְּהַכְנִיסְךָ מַכְשִׁיר זֶה לְתוֹךְ בֵּיתְךָ, הֲרֵי שֶׁבְּבֵיתְךָ תְּמוּנוֹת זְוָעָה אֵלוּ, וְכִי מַה בְּכָךְ שֶׁבְּכִבּוּי הַמַכְשִׁיר נֶעֱלָמוֹת אוֹתָן תְּמוּנוֹת, אַחֲרֵי הַכּל מוֹפִיעִים תְּמוּנוֹת אֵלוּ בְּבֵיתְךָ, בִּמְקוֹם לְהוֹפִיעַ תְּמוּנוֹת גְדוֹלֵי וּקְדוֹשֵׁי יִשְׂרָאֵל, כְּמוֹ הַ''בֶּן אִישׁ חַי'', הַ''בַּבָּא סָאלִי'' וְכַדּוֹמֶה. יְהוּדִי, חָבִיב וַאֲהוּב ה',

לוּ הָיִיתָ יוֹדֵעַ כַּמָה אָהוּב וְנֶחְמָד כָּל יְהוּדִי לַה' אֱלֹקָיו, לֹא הָיִיתָ מַעֲלֶה עַל דַּעְתְּךָ לְהַכְנִיס מַכְשִׁיר מְתֹעָב זֶה לְבֵיתְךָ, כִּי מַכְשִׁיר זֶה מְשַׁמֵשׁ כִּכְלִי מִלְחָמָה עַל כָּל רְצוֹן ה' מִמְךָ וְכֻלוֹ נֶגֶד תַּכְלִית וּמַטְּרַת הַבְּרִיאָה.

נִמְצָאִים אָנוּ דֵּי מַסְפִּיק בְּיַם נִסְיוֹנוֹת שֶׁל כְּפִירָה, וְדָרוּשׁ לָנוּ הָמוֹן חִזּוּק בֶּאֱמוּנָה תְּמִימָה, אֱמוּנָה פְּשׁוּטָה בַּה', בְּתוֹרָתוֹ וּבְחַכְמֵי יִשְׂרָאֵל.

וּמַה מַסְבִּיר לָנוּ מַכְשִׁיר זֶה? בְּדִיּוּק לְהֵפֶךְ ! וּנְנַתַּח אֶת כַּוָּנָתֵנוּ.

עַם יִשְׂרָאֵל יָדוּעַ כְּאֻמָה נִרְדֶּפֶת. דָּבָר זֶה לֹא נֶעְלָם מֵאַף אֶחָד. הַדָּבָר הִתְחִיל כְּבָר מִזְמַן פַּרְעֹה מֶלֶךְ מִצְרַיִם וְעַד יָמֵינוּ, מַמָשׁ כִּמְעַט שֶׁלֹא רָאִינוּ יָמִים יָפִים. וּבִפְרָט מֵאַחַר חֻרְבַּן בֵּית הַמִקְדָּשׁ, כָּל שְׁנוֹת גָלֻיּוֹתֵינוּ שֶׁגָלִינוּ מֵעַל אַדְמָתֵנוּ, נִרְדָּפִים אָנוּ, וּבְכָל יוֹם עוֹמְדִים עָלֵינוּ לְכַלוֹתֵינוּ, וַה' מַצִילֵנוּ מִיָּדָם.

בְּעֶשְּׂרוֹת הַשָׁנִים הָאַחֲרוֹנוֹת קָמָה מְדִינַת יִשְׂרָאֵל, הִתְקַבְּצוּ לְתוֹכָהּ מִכָּל הַגָלֻיּוֹת, וְזָכִינוּ בְּמַשֶׁהוּ לְמִקְצָת הַתְחָלַת קִבּוּץ גָלֻיּוֹת. אֶת הַנִסִים הַכְּרוּכִים בְּכָךְ אֵין לְשַׁעֵר וְאֵין לְתָאֵר, אִם זֶה בְּמִלְחֶמֶת הַשִׁחְרוּר, סִינַי, שֵׁשֶׁת הַיָּמִים, כִּפּוּר וְעוֹד וָעוֹד.

אֲבָל לֹא נְדַבֵּר עַל הַיְשָׁנוֹת, בּוֹא וּנְדַבֵּר עַל הַקוֹרוֹת הָאַחֲרוֹנוֹת, לְמָשָׁל מִלְחֶמֶת הַמִפְרָץ, שֶׁהָיְתָה בֶּאֱמֶת אַחַת מֵהַגִלוּיֵי פָּנִים הַגְדוֹלִים שֶׁהֵאִיר לָנוּ ה' יִתְבָּרַךְ וְהִצִילָנוּ מֵהַצַר הַצוֹרֵר, מוֹשֵׁל עִירָק. 39 סְקָאדִים נָפְלוּ עָלֵינוּ, וְאֶחָד מֵהֶם לֹא פָּגַע בְּנַפְשׁוֹתֵינוּ לְרָעָה, עַל אַף שֶׁיֵּשׁ בְּכֹחַ כָּל סְקָאד וּסְקָאד לְאַבֵּד מֵאוֹת נְפָשׁוֹת לְכָל הַפָּחוֹת, וּכְמוֹ שֶׁכֵּן אֵרַע בְּאוֹתוֹ סְקָאד שֶׁנָפַל לְסָעוּדְיָה.

וּבִכְלָל, אֵיךְ הִתְחִיל הַנֵס?

הֲלֹא אוֹתוֹ רָשָׁע, כָּל חֶשְׁבּוֹנוֹ לְחַסֵל אֶת עַם יִשְׂרָאֵל. מֶה עָשָׂה ה' יִתְבָּרַךְ בְּחָכְמָתוֹ? הִכְנִיס שִׁגָעוֹן בְּאוֹתוֹ רָשָׁע לָלֶכֶת וְלִכְבֹּש אֶת חֵלֶק מִמְדִינַת שְׁכֶנְתּוֹ, וּבָזֶה עוֹרֵר זַעַם הַמַעֲצָמוֹת, וְלָחֲמוּ הֵם אֶת מִלְחַמְתֵּנוּ וְכוּ' וְכוּ'.

בְּקִצוּר, חָזִינוּ בְּעֵינֵינוּ נִסִים גְלוּיִים, שֶׁבֶּאֱמֶת עוֹרְרוּ, אַף בְּלֵב הַיְּהוּדִי הַפָּשׁוּט בְּיוֹתֵר, רִגְשׁוֹת אֱמוּנָה, אַהֲבָה לַה', הִסְתַּכְּלוּת אַחֶרֶת עַל חֶמְלַת ה' הַחוֹמֵל עַל עַמוֹ, הֵפֶךְ מִמַה שֶׁהָיוּ אוֹמְרִים הָעוֹלָם, שֶׁהַהַנְהָגָה אִתָּנוּ אַכְזָרִית, חַס וְחָלִילָה.

הָבָה וְנִרְאֶה מָה עוֹלְלוּ לָנוּ הַפַּרְשָׁנִים, שֶׁבְּיָדָם מִקְרוֹפוֹן הַתִּקְשֹׁרֶת וְהַטֶּלֶוִיזְיָה.

הֵם הֵחֵלוּ בַּחֲקִירוֹת וּבִשְׁאֵלוֹת וּתְשׁוּבוֹת, הַאִם יֵשׁ לְהַגְדִּיר מְאֹרָע זֶה כְּנֵס אוֹ לֹא, כְּלוֹמַר הַאִם זֶה בֶּאֱמֶת נֵס אוֹ טֶבַע. כְּלוֹמַר הֵם דָּנִים בְּרֵישׁ גָלֵי, בְּפַרְהֶסְיָא, הַאִם יַד ה' הָיְתָה כָּאן לְהַצִילֵנוּ, אוֹ שֶׁחַס וְחָלִילָה אֵין שׁוּם הַשְׁגָחָה פֹּה, אֶלָא יִתָּכֵן בְּהֶחְלֵט שֶׁזֶּהוּ מִקְרֶה טִבְעִי שֶׁנָפְלוּ סְקָאדִים כָּאן וְלֹא כָּאן, וְאֵין שׁוּם הַשְׁגָחָה עֶלְיוֹנָה בִּמְאֹרָע זֶה.

שֹׁמוּ שָׁמַיִם ! ! !

הֲלֹא בְּעֶצֶם זֶה שֶׁהֶעֱלוּ דִּיּוּן כָּזֶה, כְּבָר שָׁבְרוּ וְהָרְסוּ אֶת כָּל הִתְפַּעֲלוּת וְהִתְרַגְשׁוּת הָעָם, שֶׁכֻּלָם בַּשֵּׂכֶל הַיָּשָׁר וְהַפָּשׁוּט הֵבִינוּ וְרָאוּ יַד ה', וְזֶה יָכל הָיָה לִהְיוֹת מַפְתֵּחַ גָדוֹל לִתְשׁוּבָה וְלִגְאֻלָה מִיָּדִית, וּבִמְחִי יָד וְלֵיצָנוּת אַחַת דָּחוּ הַכּל. וְהָעָם עָבַר לְסֵדֶר הַיּוֹם. אֵין נֵס, אֵין הַשְׁגָחָה, אֶלָא מִקְרֶה וּמַזָּל הָיָה לָנוּ.

הֵּיאַךְ לֹא יְעוֹרֵר דָּבָר זֶה חֲרוֹן אַף בָּעוֹלָם?

אָנוּ אֻמָה הַנִמְשֶׁלֶת לְכִבְשָׂה בֵּין שִׁבְעִים זְאֵבִים, הָרוֹצִים כֻּלָם כְּאֶחָד וּבְדֵעָה אַחַת לְטָרְפָהּ. אֵין שׁוּם זְאֵב שֶׁאוֹהֵב לְאוֹתָהּ כִּבְשָׂה. חֲכָמֵינוּ הֵעִידוּ שֶׁכָּל אֻמוֹת הָעוֹלָם כֻּלָם זְאֵבִים, כֻּלָם רוֹצִים לִטְרֹף וְלֶאֱכל אֶת אוֹתָהּ כִּבְשָׂה, וּמְנַפְנְפִים כֻּלָם בְּצִפָּרְנֵיהֶם לְטָרְפָהּ וּלְבָלְעָהּ, וּבְכָל זֹאת הִיא חַיָּה וְקַיֶּמֶת.

וְכָל זֶה נִתָּן לִרְאוֹת בְּהִתבּוֹנְנוּת מוּעֶטֶת.

אָנוּ מֻקָפִים בְּעַשְׂרוֹת מִלְיוֹנֵי עַרְבִים סְבִיבֵנוּ, מְשֻׁכְלָלִים בְּמֵיטַב הַנֶשֶׁק, שׂוֹנְאֵינוּ בַּדָּם, וּבְכָל זֹאת עוֹבֵר יוֹם וְעוֹד יוֹם, וְחֹדֶשׁ, וְשָׁנָה, וְעֶשְׂרוּת שָׁנִים, וְאָנוּ חַיִּים וְקַיָּמִים.

מִי יוֹּדֵעַ אֵת הַנֵס הַגָדּוֹל הַזֶּה יוֹתֵר טוֹב מֵהֶם, מֵאַנְשֵׁי הַבִּטָּחוֹן וְהַמֶמְשָׁלָה, הֲלֹא הֵם בִּפְנִים. אוֹתָנוּ הֵם יְכוֹלִים לסוֹבֵב וְלוֹמַר: כֹּחוֹתֵינוּ, עָצְמָתֵנוּ, חָכְמָתֵנוּ, וְכוּ', זֶה יְכוֹלִים לוֹמַר לָנוּ שֶׁאֵינֶנוּ בִּפְנִים, אֲבָל הֵם הֲלֹא יוֹדְעִים הֵיטֵב כַּמָה בְּנֵס אָנוּ קַיָּמִים, וְאוֹי וַאֲבוֹי לַהִסְטֶרְיָה שֶׁיִּכָּנֵס הָעָם אִם רַק יַגִידוּ לוֹ אֶת הָאֱמֶת שֶׁהֵם יוֹדְעִים, כַּמָה אָנוּ בֶּאמֶת בְּסַכָּנָה עֲצוּמָה רֶגַע רֶגַע, וְּרַק גְזֵרַת ה' הִיא הַמְקַיֶּמְת וּמְיַצֶבֶת אוֹתָנוּ. הֲלֹא הָעָם יִכָּנֵס לְפָנִיקָה וּלְבֶהָלָה שֶׁאֵין כְּדֻגְמָתָהּ.

וְכֵן בְּכָל הַמְאֹרָעוֹת הַנִסִיִּים הַסוֹבְבִים אוֹתָנוּ, הֵמָה מְטַיְּחִים אוֹתָם בְּדֶרֶךְ מִקְרֶה וְטֶבַע, כִּתְפִיסַת מְחַבֵּל טָעוּן חֹמֶר נֶפֶץ, אוֹ מְכוֹנִית תֹּפֶת מְמֻלְכֶּדֶת וְכַדּוֹמֶה, שֶׁהֵמָה נִסִים שֶׁל יוֹם יוֹם,

בִּפַרְשָׁנוּתָם הַמְכוֶּנֶת בִּזְהִירוּת קַפְּדָנִית שֶׁחַס וְחָלִילָה לֹא לְהַזְכִּיר שֵׁם

שָׁמַיִם, שׁוּם תּוֹדָה לַה', שׁוּם הַכָּרַת טוֹבָה, אֲפִלוּ בְּתוּרַת שֻׁתָּפוּת לַה', אֶלָא נֶטוֹ - כֹּחִי וְעֹצֶם יָדִי, וְשֵׁם ה' לֹא יַזְכִּירוּ וְלֹא יַעֲלֶה עַל פִּיהֶם.

הֵיאַךְ אוֹתוֹ מַאֲזִין לֹא יִפּל מֵאֱמוּנָתוֹ?! הֵיאַךְ אָנוּ, תְּמִימֵי דָּרֶךְ, נַחֲזִיק מַעֲמָד עִם מַנְהִיגִים עָרִיצִים כָּאֵלֶה, אֲשֶׁר הִשְׁתַּלְטוּ עַל הַכְּלִי שֶׁבְּיָדוֹ לְהוֹעִיל בְּיוֹתֵר, אוֹ לְהַּשְׁחִית בְּיוֹתֵר, כְּרַדְיוּ וְטֶלֶוִיזְיָה?!

כְּ-700 קַטְיוּשׁוֹת נָפְלוּ בְּקִרְיַת שְׁמוֹנֶה וְלֹא אֵרַע בַּנְפָשׁוֹת אָסוֹן, בָּרוּךְ ה'. תְּנוּ מִלָה טוֹבה לַה' יִתְבָּרַךְ, הַגְבִּירוּ אֶת שְׁמוֹ, הַגִידוּ עלִילוֹתָיו ! לֹא, בְּשׁוּם אֹפֶן ! וְזֶהוּ עֶקרוֹנִי, דָּבָר שֶׁיָּכוֹל לִגְרֹם לְפִטּוּרוֹ שֶׁל שַׁדְּרָן שֶׁיָּעֵז לִהַזְכִּיר שֵׁם ה'. וְכַמָה הִתְעוֹרְריּוֹת הָיוּ בְּהִזְדַּמְניּוֹת רַבּוֹת בֶּעָבָר - בְּמִלְחֶמֶת שֵׁשֶׁת הַיָּמִים הַמְלֵאָה וּמְֹסֻבְּבֶת בְּנִסִים לְאֵין סוֹף, מִלְחֶמֶת יוֹם הַכִּפּוּרִים שְׁהָיִינוּ כְּפֶסַע בֵּינֵינוּ לְבֵין לִהְיוֹת טֶרֶף לְכָל מְבַקְשֵׁי נַפְשנוּ, וְּהִצִילָנוּ ה' בְּדֶרֶךְ שֶׁעַד הַיּוֹּם אֵינָהּ מוּבֶנֶת בְּאֹפְן טִבְעִי, וְאַף הֵם מוֹדִים בָּזֶה שֶׁאֵין שׁוּם הֶסְבֵּר לְכָךְ.

לְטַשְׁטֵשׁ אֱמוּנָה זֶהוּ כְּלָל אֵינוֹ בְּעָיה, כִּי רְצוֹן הָאָדָם נוֹטֶה לֹא לְהִשְׁתַּעְבֵּד וּלְהִכָּנַע לָאֱמוּנָה הַמְחַיֶבֶת שְׁמִירַת תּוֹרָה וּמִצְוֹת. וְּלָכֵן בְּסִבָּה קַלהּ וּבִסְבָרָא, וְלוּ הָעֲקֻמָה בְּיוֹתַר, כְּבָר מַסְפִּיק לְהַשְׁקִיט אֶת הַמַצְפּוּן הַסוֹרֵר, וְלָתֵת לוֹ אֶת הַחָפְשִׁיוּת בְּלֵב שָׁקֵט וּשַאֲנָן.

מַהוּ עֲוֹן עֲבוֹדָה זָרָה?

יְהוּדִי יָקָר וְחָבִיב, אַתָּה, שֶׁרַגְלֵי אֲבוֹתֶיךָ עָמְדוּ עַל הַר סִינַי, 600, 000, אִישׁ (רַק הַגְבָרִים מִגִיל 20-60, לְבַד מֵהַזְּקֵנִים וְהַקְטַנִים וְהַנָשִׁים), וְשָׁמְעוּ וְרָאוּ בַּמַעֲמָד הַגָדוֹל וְהֶעָצוּם הַזֶּה אֶת הַשְׁכִינָה הַיּוֹרֶדֶת עַל הַר סִינַי, וְהִכְרִיז ה' יִתְבָּרַךְ בְּקוֹלוֹ: אָנֹכִי ה' אֱלֹקֶיךָ, לֹא יִהְיֶה לְךָ אֱלֹהִים אֲחֵרִים עַל פָּנַי. וְעָנִינוּ כֻּלָנוּ כְּאֶחָד: נַעֲשֶׂה וְנִשְׁמַע, בְּהַבְטָחָה לְקַיֵּם אֶת דִּבְרֵי ה'.

נַעֲמֹד רֶגַע לְהִתְבּוֹנֵן בָּאִסוּר הַנוֹרָא וְהֶחָמוּר בְּיוֹתֵר שֶׁבַּתּוֹרָה: לֹא יִהְיֶה לְךָ אֱלֹהִים אֲחֵרִים, שֶׁהוּא אִסוּר עֲבוֹדָה זָרָה.

וְכִי מֶה חָמוּר כָּל כָּךְ לַה' אֱלֹקֵינוּ אִם בָּא יְהוּדִי וְלוֹקֵחַ אֵיזֶה פַּרְצוּף מֵעֵץ אוֹ מֵאֶבֶן, וְכוֹרֵעַ עַל בִּרְכָּיו לְפָנָיו רֶגַע אֶחָד, וְאַחַר כָּךְ מִזְדַּקֵף וְהוֹלֵךְ לוֹ, אֲשֶׁר עַל זֶה כְּבָר חַיָּב מִיתָה, וְאֵינוֹ מִכְּלַל יִשְׂרָאֵל, וְעָנְשׁוֹ חָמוּר בְּיוֹתֵר.

הַתְּשׁוּבָה מְבֹאֶרֶת בְּדִבְרֵי הָרַמְבַּ''ם בְּהַסְבִּירוֹ אֶת טָעוּת הָעֲבוֹדָה זָרָה, שֶׁטָּעוּ בָּהּ דּוֹר אֱנוֹשׁ.

וְתֹכֶן דְּבָרָיו בְּקִצוּר:

טָעוּתָם שֶׁל אוֹתוֹ דּוֹר, לֹא שֶׁכִּחֲשׁוּ אֶת כֹּחַ הָעֶלְיוֹן שֶׁבָּרָא אֶת הָעוֹלָם וְחִדְּשׁוֹ בְּשִׁשָׁה יָמִים, כִּי הַכּוֹפֵר בָּזֶה אֵינוֹ נֶחְשָׁב לְכוֹפֵר אֶלָא לְשׁוֹטֶה. הַבְּרִיאָה מְעִידָה עַל בּוֹרְאָהּ, בָּזֶה הֶאֱמִינוּ בֶּאֱמוּנָה שְׁלֵמָה גַם אוֹתוֹ דּוֹר טוֹעֶה הַמָלֵא בַּעֲבוֹדָה זָרָה, אֶלָא טָעוּתָם הָיְתָה בְּעִנְיַן הַהַשְׁגָחָה, שֶׁסָבְרוּ: אֵין מִכְּבוֹדוֹ יִתְבָּרַךְ לְהַשְׁגִיחַ עַל עִנְיָנִים הַשְׁפָלִים כִּבְנֵי אָדָם, וְכָל שֶׁכֵּן בְּהֵמוֹת, חַיּוֹת, עֲצֵי הַשָּׂדֶה וְכַדּוֹמֶה, אֶלָא ה' שׁוֹכֵן בִּמְרוֹמָיו, וְאֶת הַשְׁגָחַת וְטִפּוּל הָעוֹלָם מָסַר לְאֶמְצָעִים. וּמֵהֶם סָבְרוּ שֶׁנִמְסְרָה הַשְׁגָחַת הָעוֹלָם לַשֶׁמֶשׁ, וְהֵחֵלוּ לַעֲבֹד לַשֶׁמֶשׁ, כְּדֵי לְהָפִיק מִמֶנָה תּוֹעֶלֶת עַצְמָם. וּמֵהֶם סָבְרוּ שֶׁהַשְׁגָחַת הָעוֹלָם נִמְסְרָה לַיָּרֵחַ, לָעֵץ, לָאֶבֶן וְכַיּוֹצֵא. וְזוֹ הָיְתָה טָעוּתָם.

כִּי הָאֱמוּנָה מְחַיֶּבֶת לֵידַע וּלְהַאֲמִין שֶׁמְלֹא כָל הָאָרֶץ כְּבוֹדוֹ, וְהוּא הַמַשְׁגִיחַ עַל כָּל פְּרָט וּפְרָט בַּבְּרִיאָה: דּוֹמֵם, צוֹמֵחַ, חַי וּמְדַבֵּר. וְזֶהוּ חֶטְאָם שֶׁהָיָה בַּעֲוֹן הָעֲבוֹדָה זָרָה.

הָעוֹלֶה, שֶׁעֲוֹן עֲבוֹדָה זָרָה הוּא לַחְשֹׁב שֶׁאֵין הַשְׁגָחַת ה' יִתְבָּרַךְ בָּעוֹלָם. מֵעַתָּה נִתְבּוֹנֵן בַּאֲמִתּוּת, הַאִם הַטֶּלֶוִיזְיָה, הָעִתּוֹנִים, הַתִּקְשֹׁרֶת עוֹשָׂה פְּעֻלָה שׁוֹנָה מֵהָעֲבוֹדָה זָרָה, הֲלֹא הִיא עוֹשָׂה פְּעֻלָה חֲמוּרָה יוֹתֵר. אָמְנָם הַיּוֹם לֹא טוֹעֲנִים שֶׁהַהַשְׁגָחָה נִמְסְרָה לַשֶׁמֶשׁ אוֹ לַיָּרֵחַ, אֶלָא טוֹעֲנִים גָרוּעַ יוֹתֵר - שֶׁאֵין הַשְׁגָחָה כְּלָל, וְעוֹלָם נוֹהֵג בְּדֶרֶךְ מִקְרֶה, שֶׁזֶּהוּ שִׁבּוּשׁ וְהִתְכַּחֲשׁוּת לַמְצִיאוּת הַבְּרוּרָה, שֶׁגַם הָעוֹבְדֵי עֲבוֹדָה זָרָה שֶׁל אָז הֶאֱמִינוּ בָּהּ בִּפְשִׁיטוּת, שֶׁיֵּשׁ כֹּחַ עֶלְיוֹן מַמְצִיא וּמְחַדֵּשׁ הַבְּרִיאָה. אִם כֵּן, הַכְּלֵי מַשְׁחִית הָאֵלוּ מְאַבְּדִים לָנוּ אֶת הַמִינִימָלִיּוּת שֶׁהַשֵּׂכֶל מְחַיֵּב.

נֵצֵא לִרְחוֹבָהּ שֶׁל עִיר וְנִרְאֶה עַד כַּמָה הִצְלִיחוּ לְהַשְׁחִית אֶת בְּנֵיהֶם וּבְנֵי בְנֵיהֶם שֶׁל יְהוּדִים תְמִימִים וּמַאֲמִינִים, שֶׁמָסְרוּ נַפְשָׁם עַל ה' וְתוֹרָתוֹ, וְעַתָּה עָשׂוּ אֶת צֶאֱצָאֵיהֶם לְכוֹפְרִים וּמְגַלֵי עֲרָיוֹת, בְּאֵיזֶה כְּלֵי נֶשֶׁק הִשְׁתַּמְשׁוּ אִם לֹא עַל יְדֵי הָרַדְיוֹ וְהַטֶלֶוִיזְיָה?! קִצַרְנוּ בְּמָקוֹם שֶׁהָיָה לָנוּ לְהַאֲרִיךְ עַל קִלְקוּל הָאֱמוּנָה בְּאֶמְצָעוּת מַכְשִׁיר נוֹרָא זֶה, וְעַתָּה נְבָאֵר קִלְקוּל נוֹסָף הַנִגְרָם מִמַכְשִׁיר זֶה, וְהוּא פִּרְצַת כָּל גִדְרֵי הַצְנִיעוּת עַד לַתּוֹעֵבוֹת הַגְדוֹלוֹת בְּיוֹתֵר, שֶׁעָלָיו נֶאֱמַר: ''וְלֹא יִרְאֶה בְךָ עֶרְוַת דָּבָר וְשָׁב מֵאַחֲרֶיךְ''.

@ ב. ''ולא יראה בך ערות דבר ושב מאחריך''

מַה יֵּשׁ לָנוּ לְהַאֲרִיךְ בָּאִסוּר הֶחָמוּר הַמוֹפִיעַ בְּמַכְשִׁיר תּוֹעֵבָה זֶה שֶׁל גִלוּי עֲרָיוֹת, אֲשֶׁר בּוֹ נִתָּן לִרְאוֹת מַרְאוֹת אֲסוּרוֹת מְתֹעָבוֹת, הַמְזַהֲמוֹת אֶת נֶפֶשׁ הָרוֹאֶה, וּמְאַבְּדוֹת כָּל חֶלְקָה טוֹבָה אֲשֶׁר בִּקְדֻשַׁת הַנְשָׁמָה, נִבּוּלֵי פֶה לְלֹא כָּל בּוּשָׁה וּצְנִיעוּת.

כִּי גִלוּ לָנוּ חֲכָמֵינוּ זַ''ל, אֲשֶׁר אֵין לְךָ בַּתַּאֲוֹוֹת הָאֲסוּרוֹת בְּיוֹתֵר, דָּבָר הַיּוֹתֵר מַחְשִׁיךְ אוֹר פְּנֵי ה' וּמְסַלֵק שְׁכִינָתוֹ יִתְבָּרַךְ מֵהָעוֹלָם בִּכְלָל, וּמאוֹתוֹ בַּיִת בִּפְרָט, כְּמוֹ בְּסִבַּת עֲוֹן הַזִּמה הַמַשְׁרִישׁ טֻמְאָה בַּנֶפֶשׁ עַד כְּדֵי אָבְדָּן מֵהָעוֹלָם הַזֶּה וְעוֹלָם הַבָּא, וְכַנִזְכַּר לְעֵיל, שֶׁהוּא הַדָּבָר הַשָּׂנאוּי בְּיוֹתֵר אֵצֶל הַשֵׁם יִתְבָּרַךְ.

בְּכָל יוֹם הִנְךָ מַזְכִּיר בִּתְפִלָתְךָ ''וְתֶחֱזֶינָה עֵינֵינוּ בְּשׁוּבְךְ לְצִיּוֹן בְּרַחֲמִים'', מְבַקִשׁ הִנְךָ לִהְיוֹת מֵהַחוֹזִים וְהַצוֹפִּים בְּכָל נִסֵי יְשׁוּעת יִשְׂרָאֵל הַמְעְתָּדִים לָנוּ בְּקָרוֹב בְּיָמֵינוּ, שֶׁאָז נִזְכֶּה לִרְאוֹת פְּנֵי הַשְׁכִינָה עַיִן בְּעַיִן, פְּנֵי מְשִׁיחַ צִדְקֵנוּ הַסוֹבֵל צַעֲרוֹ בַּעֲווֹנוֹתֵינוּ. פְּנֵי הָאָבוֹת וְהָאִמָהוֹת הַקְדוֹשִׁים שֶׁיָּקוּמוּ בִּתְחִיַּת הַמֵתִים, הֵם וְכָל הַצַדִּיקִים, תַּנָאִים, אָמוֹרָאִים, רִאשׁוֹנִים וְאַחֲרוֹנִים, אֶת כֻּלָם מְבַקֵשׁ הִנְךָ לִרְאוֹתָם בְּעֵינֶיךָ.

כֵּיצַד עֵינַיִם שֶׁצוֹפוֹת בְּגִלוּי עֲרָיוֹת, פְּרוּצִים וּפְרוּצוֹת בִּתְמוּנוֹת. תּוֹעֵבָה טְמֵאוֹת, יִהְיוּ צוֹפוֹת בַּקְדֻשָׁה הַנוֹרָאָה לֶעָתִיד, שֶׁפֵּרַטנוּ לְמַעְלָה. כֵּיצַד אָזְנַיִם שֶׁשׁוֹמְעוֹת דִּבְרֵי נְאָצָה, כְּפִירָה, מֵאֲנָשִׁים שֶׁאֵינָם בּוֹחֲלִים מִלַעֲבֹר עַל כָּל הַתּוֹרָה כֻּלָהּ, יִהְיוּ שׁוֹמְעוֹת דִּבְרֵי קְדֻשָׁה שֶׁיֵּאָמְרוּ לֶעָתִיד, אֲשֶׁר זֶהוּ כָּל צִפִּיָּתֵנוּ לִזְכּוֹת לְמַה שֶׁאָמְרוּ חֲכָמֵינוּ זַ''ל: לֶעָתִיד לָבוֹא, ''צַדִּיקִים יוֹשְׁבִים וְנֶהֱנִים מִזִּיו הַשְׁכִינָה מֵרְאִיָּה וּמִשְׁמִיעָה''. עֹנֶג רוּחָנִי לְאֵין קֵץ, עֹנֶג שֶׁאֵין לִשְׂבֹּעַ מִמֶנוּ לְנֶצַח נְצָחִים.

וְאַתָּה, חֲבִיבִי, בַּעַל נְשָׁמָה טְהוֹרָה שֶׁנָפַח בְּךָ ה' כְּשֶׁבְּרָאֲךָ, מַכְנִיס אֶת הַכְּלִי הַמַכְעִיס בְּיוֹתֵר אֶת ה' לְתוֹךְ בֵּיתְךְ, וְלֹא דַּי שֶׁמַכְנִיסוֹ, אֶלָא מְשַׁלֵם עָלָיו כֶּסֶף מָלֵא, וּמכְנִיסוֹ בְּכָבוֹד לְתוֹךְ הַסַלוֹן, לַמָקוֹם הַמְפֹאָר בְּיוֹתֵר שֶׁבְּבֵיתְךָ, וּמַנִיחוֹ עַל אָרוֹן מְפֹאָר, וְעוֹד מְעַטֵּר אוֹתוֹ בְּקִשׁוּט מִפֹּה וּבְקִשׁוּט מִפֹּה, וּמַנִיחַ מִמוּלוֹ סַפָּה שׁוֹקַעַת כְּכָל הַיּוֹתֵר, כְּדֵי לָשֶׁבֶת בַּנוֹחִיּוּת הַמַקְסִימָלִית, לְהַאֲזִין וְלִרְאוֹת אֶת מְנָאֲצֵי ה'.

הֲלֹא יוֹדֵעַ אַתָּה וַדַּאי מִזְמוֹר ראשׁוֹן שֶׁבַּתְּהִלִים, שֶׁאֲמָרוֹ דָוִד הַמֶלֶךְ ע''ה: ''אַשְׁרֵי הָאִישׁ אֲשֶׁר לֹא הָלַךְ בַּעֲצַת רְשָׁעִים וּבְדֶרֶךְ חַטָּאִים לֹא עָמָד וּבְמוֹשַב לֵצִים לֹא יָשָׁב''. וְכָאן, לֹא שֶׁאַתָּה הוֹלֵךְ לְמוֹשָׁבָם שֶׁל הַלֵצִים אוֹ לְדַרְכָּם שֶׁל הָרְשָׁעִים וְהַחַטָּאִים, אֶלָא אַתָּה מְבִיאָם בְּכָל הַכָּבוֹד לְתוֹךְ בֵּיתְךָ !

וְאָכֵן זֶה הַהֶבְדֵּל בֵּין פַּעַם לְהַיּוֹם -

פַּעַם אָדָם שֶׁרָצָה לֵילֵךְ בִּשְׁרִירוּת לִבּוֹ, הָיָה צָרִיךְ לָצֵאת מִבֵּיתוֹ, לְחַפֵּשׂ אֶת הַדְּבָרִים כְּמוֹתוֹ, וּבְטֹרַח וּבְעָמָל הָיָה עוֹלֶה בְּיָדוֹ לְהַשִּׂיג תַּאֲוַת לִבּוֹ.

הַיּוֹם אֵינְךְ צָרִיךְ לָצֵאת מֵהַבַּיִת - יֶשְׁנָהּ אֶפְשָׁרוּת לְהַזְמִינָם לְתוֹךְ הַבַּיִת. אֶת כָּל אוֹתָהּ חֲבוּרָה מְזֹהֶמֶת בִּכְפִירָה וּמִינוּת. יוֹשֵׁב אַתָּה לְמוּלָם וְ''שָׁלָט'' בְּיָדְךָ, וּבְרֶגַע אַתָּה נֶהְפָּךְ לִמְנַהֵל וּמַנְחֶה אֶת אוֹתוֹ צֶוֶת הַשֵׁדִים, וּבִלְחִיצַת כַּפְתּוֹר אַתָּה נוֹתֵן פְּקֻדָּה לְכָל אוֹתָם מַשְׁחִיתִים לַעֲשׂוֹת כִּרְצוֹנְךָ, וְהֵמָה לְלֹא שׁוּם מְנִיעָה מוּכָנִים וּמְזֻמָנִים לְפָנֶיךְ וְאָצִים לְמִשְׁמַעְתְּךָ. וְאַתָּה יוֹשֵׁב וּמַנְחֶה אוֹתָם: עַכְשָׁו יִרְקֹד שֶׁקֶץ פְּלוֹנִי, עַכְשָׁו יִנְאֹם כֹּפֶר וְאַפִּיקוֹרוֹס אַלְמוֹנִי, וְכֵן עַל זֶה הַדֶּרֶךְ שָׁעוֹת עַל שָׁעוֹת הִנְךָ מְבַזְבֵּז לְנַהֵל צֶוֶת הַמְרֵעִים וְהַמַשְׁחִיתִים. וְהַפָּסוּק צווֵֹחַ עָלֶיךָ: ''וְלֹא תָבִיא תוֹעֵבָה אֶל בֵּיתֶךָ וְהָיִיתָ חֵרֶם כָּמֹהוּ, שַׁקֵץ תְּשַׁקְצֶנוּ וְתַעֵב תְּתַעֲבֶנוּ כִּי חֵרֶם הוּא''.

@ ג. המכניסו - מוחרם מפי הגבורה

[[''וְהָיִיתָ חֵרֶם כָּמֹהוּ'']].

הַתּוֹרָה שֶׁנִתְּנָה מִפִּי הַגְבוּרָה, מַחֲרִימָה חֵפֶץ זֶה וְאֶת הַמְבִיאוֹ לְתוֹךְ בֵּיתוֹ. וְכִי דָּבָר קַל הוּא לִהְיוֹת מֻחְרָם וּמְנֻדֶּה מִפִּי הַגְבוּרָה עַל פִּי דִּין תּוֹרָתֵנוּ הַקְדוֹשָׁה?!

הֲלֹא הַמֻחְרָם, דִּינוֹ שֶׁאֵין שׁוֹאֲלִים בִּשְׁלוֹמוֹ, אֵין מִתְעַסְקִים עִמוֹ בְּמַשָּׂא וּמַתָּן, אֵין עוֹבְרִין בְּד' אַמוֹתָיו. אִם כֵּן, אָדָם שֶׁמֻחְרָם מֵהַתּוֹרָה, אֵין תְּפִלָתוֹ וְתוֹרָתוֹ עוֹלִים וּמִתְקַבְּלִים כְּלָל.

@ ד. גורם סילוק הברכה והבריאות מהבית

הִנְךְ, יְהוּדִי יָקָר, מְסַלֵק הַשְׁכִינָה מִתּוֹךְ בֵּיתְךָ, כִּי בִּרְאוֹת הַשְׁכִינָה עֶרְוַת דָּבָר, מִסְתַּלֶקֶת מִשָׁם, וְכַנֶאֱמַר: ''וְלֹא יִרְאֶה בְךָ עֶרְוַת דָּבָר וְשָׁב מֵאַחֲרֶיךָ''. וְאִם כֵּן, אֵיזֶה תִּקְוָה יֶשְׁנָהּ לְבַיִת זֶה לִהְיוֹת מְבֹרָךְ בִּבְרִיאוּת, בְּפַרְנָסָה, בְּהַצְלָחָה, אַחַר שֶׁהַשְׁכִינָה מִסְתַּלֶקֶת מִשָׁם, וְנֶהְפַּךְ בַּיִת זֶה לִהְיוֹת מִשְׁכָּן לְמַזִּיקִים וְשֵׁדִים וּמַלְאֲכֵי חַבָּלָה הַנִבְרָאִים מֵהָעֲווֹנוֹת הַנוֹרָאִים שֶׁבְּתוֹכוֹ.

@ ה. מתלמידי ירבעם בן נבט

הַמְפֻרְסָמִים בְּחֶטְאֵי יָרָבְעָם בֶּן נְבָט מֶלֶךְ יִשְׂרָאֵל, הוּא בְּהַחֲטִיאוֹ אֶת הָרַבִּים. יָרָבְעָם בֶּן נְבָט חָטָא וְהֶחֱטִיא אֶת הָרַבִּים. אִם כֵּן, כּל הַמַחֲטִיא אֶת הָרַבִּים הוּא כְּמוֹ הָרַבִּי שֶׁל כָּל תַּלְמִידָיו.

מַה יֵּשׁ יוֹתֵר מַחֲטִיא אֶת הָרַבִּים מֵהַטֶּלֶוִיזְיָה אוֹ בִּשְׁמִיעַת דִּבְרֵי כְפִירָה וּנְאָצָה, אוֹ עִתּוֹנֵי תוֹעֵבָה וּמִינוּת, וְהַקוֹנֶה אוֹתָם וְרוֹכְשָׁם לְתוֹךְ בֵּיתוֹ, הֲרֵי הוּא כְּמַכְרִיז עַל עַצְמוֹ שֶׁהִנוֹ מִתַּלְמִידֵי יָרָבְעָם בֶּן נְבָט שֶׁחָטָא וְהֶחֱטִיא, וַהֲרֵי הוּא מֵאוֹתוֹ מַחֲנֶה הַהַפְכִּי מִמַחֲנֵה הַקְדֻשָׁה - מַחֲנֵהוּ שֶׁל מֹשֶה רַבֵּנוּ ע''ה שֶׁזָכָה וְזִכָּה אֶת הָרַבִּים.

@ ו. זביחת הבנים והבנות

יְהוּדִי, מִזֶּרַע עַם יִשְׂרָאֵל הַקָדוֹשׁ, בָּרוּךְ ה' זָכִיתָ לְהָקִיִם בַּיִת בְּיִשְׂרָאֵל. פָּקַד ה' אוֹתְךָ בְּזֶרַע בָּנִים וּבָנוֹת, וַהֲרֵי הֵם פִּקָדוֹן בְּיָדְךָ לְהַעֲבִיר וּלְצַוּוֹת לָהֶם אֶת הַדֶּרֶךְ יֵלְכוּ בָּהּ, שֶׁהִיא דֶּרֶךְ הַתּוֹרָה וְהַמִצְוֹת שֶׁהִנְחִילוּ אֲבוֹתֵינוּ לָנוּ, וְתַפְקִידֵנוּ לְהַעֲבִירוֹ בְּנֶאֱמָנוּת לְבָנֵינוּ.

נְטִיעוֹת רַכּוֹת יֵשׁ לְךָ בְּבֵיתְךָ, נְשָׁמוֹת טְהוֹרוֹת שֶׁעֲדַיִן לֹא טָעֲמוּ טַעַם חֵטְא. בְּקַלוּת יֵשׁ בְּיָדְךָ לְהַלְעִיט לָהֶם חֻקֵי ה' וּמִשְׁפָּטָיו, קְדֻשָׁה וְיִרְאַת שָׁמַיִם, וּלְמַלאֹת תַּפְקִידְךָ בֶּאֱמוּנָה לְלֹא מַעַל, וּמַתַּן שְׂכָרְךָ בְּצִדְּךָ, לֵהָנוֹת מֵהֶם בָּעוֹלָם הַזֶּה וּבָעוֹלָם הַבָּא.

בְּהַכְנִיסְךְ מַכְשִׁיר זֶה לְתוֹךְ בֵּיתְךָ, רְאֵה מָה אַתָּה מְעוֹלֵל לְעוֹלְלִים אֵלוּ - טֻמְאָה, כְּפִירָה, תַּאֲווֹת, מִדּוֹת רָעוֹת, הַשְׁחָתַת צֶלֶם אֱלֹקִים. בָּזֶה נֶחְדָּר לָהֶם, שֶׁכָּל הַכָּבוֹד וְהַשֶׁבַח לְאַנְשֵׁי הָעֹשֶר וְהַתַּאֲוָה, בִּמְקוֹם לְאַנְשֵׁי הַתּוֹרָה וְשׁוֹמְרֵי הַדָּת. מִתְרַגְלִים לְמוֹתָרוֹת וּלְתַעֲנוּגִים, מַחֲלִיפִים רַע בְּטוֹב, טוֹב בְּרַע.

הַאֵין זֶה זְבִיחַת נְשָׁמוֹת לַסִטְרָא אָחֳרָא? מַה תַּעֲנֶה עַל הַמַעַל הַנוֹרָא הַזֶה שֶׁמָעַלְתָּ בַּפִּקָדוֹן הַיָּקָר וְהֶחָשׁוּב בִּנְשָׁמָה טְהוֹרָה שֶׁנִתְּנָה וְהֻפְקְדָה בְּיָדְךָ, עַל מְנָת לְהַשְׁרִישׁ בָּהּ קְדֻשָׁה וּצְנִיעוּת, בּוּשָׁה וְיִרְאָה, וְעַתָּה נֶהְפְּכָה לַהִפּוּךְ הַגָמוּר? וַהֲרֵי זֶה נֶזֶק לְדוֹרֵי דוֹרוֹת, כִּי כְּמוֹ כֵן אוֹתוֹ בֵּן אוֹ בַּת מַדְרִיךְ אֶת צֶאֱצָאָיו אַחֲרָיו. וְאֶלָא מַה תִּטְעַן - אִשְׁתִּי, בָּנַי הֵאִיצוּ בִּי, אִלְצוּנִי, אֲנָסוּנִי, לֹא הָיְתָה לִי בְּרֵרָה, וְעוֹד טְעָנוֹת דּוֹמוֹת לְאֵלוּ?!

הֲלֹא תְשׁוּבָה פְּשׁוּטָה אֵלֶיךָ: כָּל יְהוּדִי, רֵאשִׁית יְסוֹד אֱמוּנָתוֹ הִיא שֶׁהַחַיִּים הָאֲמִתִּיִּים הֵם חַיֵּי עוֹלָם הַבָּא, חַיֵּי עוֹלָם הַזֶּה אֵינָם אֶלָא כִּפְרוֹזְדּוֹר וַהֲכָנָה לְחַיֵּי עוֹלָם הַבָּא.

לוּ הָיוּ מְבַקְשִׁים מִמְךָ בָּנֶיךָ וּבְנוֹתֶיךָ, אִשְׁתְּךָ: אָבִינוּ הַיָּקָר, אָנָא, טל סַכִּין וּשְׁחָטֵנוּ, אֵין רְצוֹנֵנוּ בְּחַיֵּי עוֹלָם הַזֶּה ! הֶהָיִיתָ עוֹשֶׂה זֹאת? פָּשׁוּט שֶׁלֹא !, וַאֲפִלוּ הָיְתָה בְּכִיָּתָם וְזַעֲקָתָם עוֹלָה עַד לַשָׁמַיִם, לֹא הָיִיתָ שׁוֹעֶה לִתְחִנָתָם בְּשׁוּם אֹפֶן.

וְלָמָה כְּשֶׁאוֹמְרִים לְךָ אִשְׁתְּךָ, בָּנֶיךָ אוֹ בְּנוֹתֶיךָ: אָבִינוּ, טל סַכִּיו וּשְׁחָטֵנוּ, אֵין רְצוֹנֵנוּ בְּחַיֵּי [[עוֹלָם הַבָּא]] ! הִנְךָ עוֹשֶׂה זֹאת?!

אוֹמְרִים חֲכָמֵינוּ זַ''ל: גָדוֹל הַמַחֲטִיאוֹ יוֹתֵר מֵהַהוֹרְגוֹ, שֶׁהַהוֹרְגוֹ מְאַבְּדוֹ חַיֵּי עוֹלָם הַזֶּה, וְהַמַחֲטִיא אֶת חֲבֵרוֹ מְאַבְּדוֹ חַיֵּי עוֹלָם הַבָּא, וּמִי לֹא יוֹדֵעַ שֶׁחַיֵּי עוֹלָם הַבָּא הַנִצְחִיִּים עוֹלִים עַל חַיֵּי עוֹלָם הַזֶּה לְלֹא שׁוּם הַשְׁוָאָה, אִם כֵּן, אִם עַל חַיֵּי עוֹלָם הַזֶה לֹא הָיִיתָ שׁוֹעֶה

לְזַעֲקָתָם, מַדּוּעַ כְּשֶׁהַמְדֻבָּר בְּקִפּוּחַ חַיֵּי עוֹלָם הַבָּא הִנְךְ נִכְנָע?!

*

רַבִּים טוֹעֲנִים, הֲלֹא יֵשׁ בְּמַכְשִׁיר זֶה תָּכְנִיּוֹת חִנוּךְ וְכַדּוֹמֶה, אוֹ - אֵינֶנוּ מִסְתַּכְּלִים - רַק בַּחֲדָשׁוֹת אוֹ בְּתָכְנִיּוֹת חִנוּכִיּוֹת. רְצוֹנִי לְשָׁאֳלָם: א. לוּ הָיָה קַיָּם מַכְשִׁיר שִׁמוּשִׁי מְאֹד וְרַב הַתּוֹעֶלֶת, אוּלָם בְּעָיָה אַחַת יֵשׁ בּוֹ - שֶׁהוּא מְחַשְׁמֵל אֶת כּל הַנוֹגֵעַ בּוֹ, וְאֹפֶן הַשִׁמוּשׁ בּוֹ רַק בְּעוֹדוֹ מְחַשְׁמֵל, וְצָרִיךְ זְהִירוּת מִלִנְגֹעַ בּוֹ - הֶהָיִיתָ מַחֲזִיק בְּבֵיתְךָ מַכְשִׁיר כָּזֶה כְּשֶׁיֵּשׁ בְּבֵיתְךָ יְלָדִים קְטַנִים מִסְתּוֹבְבִים וְנוֹגְעִים בַּכּל? וַדַּאי שֶׁמֵהַסַכָּנָה הָיִיתָ מַרְחִיק מַכְשִׁיר זֶה אַף שֶׁיֵּשׁ בּוֹ שִׁמוּשׁ רַב תּוֹעֶלֶת. אִם כֵּן, לָמָה לֹא נָבִין, שֶׁאַף לוּ יְצֻיַּר שֶׁיֵּשׁ תָּכְנִיּוֹת נְקִיּוֹת מִכּל וָכל, הֲלֹא מַכְשִׁיר זֶה מְחַשְׁמֵל וּמֵמִית בַּתָּכְנִיּוֹת הָרָעוֹת שֶׁבּוֹ, וְאִם כֵּן, מַה שַׁיָּךְ לוֹמַר: אֲנִי מַאֲזִין רַק לְתָכְנִיּוֹת אֵלוּ, וְנוֹתֵן לְבָנַי רַק תָּכְנִיּוֹת אֵלוּ.

וְעוֹד בְּעָיָה שְׁנִיָּה: וְכִי אַתָּה תּוּכַל לִשְׁלֹט עַל יְלָדֶיךָ לִכְשֶׁיִּגְדְּלוּ וּכְבָר יִפְתְּחוּ אֶת הַמַכְשִׁיר כִּרְצוֹנָם? וּבֶאֱמֶת בִּבְעָיָה כָּזוֹ הִתְקַשְׁרוּ אֵלַי רַבּוֹת, כְּשֶׁדִּבַּרְתִּי עַל נוֹשֵׂא הַטֶלֶוִיזְיָה, שֶׁהַהוֹרִים אָמְנָם מְשֻׁכְנָעִים לְהוֹצִיא אֶת הַמַכְשִׁיר, אֲבָל הַבָּנִים לֹא מְאַפְשְׁרִים לָהֶם זֹאת בְּשׁוּם פָּנִים, וְזֶה פָּשׁוּט, מִשׁוּם שֶׁהֻרְגְלוּ לְכָךְ.

וְעוֹד, וְכִי אַתָּה נִמְצָא 24 שָׁעוֹת בַּבַּיִת? הֲרֵי יֵשׁ שָׁעוֹת רַבּוֹת שֶׁאַתָּה לֹא בַּבַּיִת, וְהַבֵּן אוֹ הַבַּת פּוֹתְחִים תָּכְנִית כִּרְצוֹנָם, וְאָז, ה' יִשְׁמֹר מַה שֶׁהֵם רוֹאִים - דְּבָרִים שֶׁאֲנִי מַאֲמִין שֶׁגַם הַרְבֵּה שֶׁלֹא שׁוֹמְרִים תּוֹרָה לֹא הָיוּ רוֹצִים שֶׁבְּנֵיהֶם יִרְאוּ, וְכָךְ נֶהֱרָס הַחִנוּךְ הַקָדוֹשׁ שֶׁל הַבָּנִים. וּמַה הַפֶּלֶא שֶׁיּוֹצְאִים אוֹתָם בָּנִים בְּנֵי מֶרִי, לְמֹרַת רוּחָם שֶׁל הוֹרֵיהֶם, מְקַצְרִים חַיֵּי הוֹרֵיהֶם מֵעָגְמַת נֶפֶשׁ וּמִצַעַר, וּלְמַעֲשֶׂה הוּא דָּבָר שֶׁהַהוֹרִים גָרְמוּ לְעַצְמָם, וְיִתְּנוּ דִּין קָשֶׁה מְאֹד עַל כָּל חֵטְא וְחֵטְא שֶׁחוֹטְאִים הַבָּנִים - לֹא רַק בָּעוֹלָם הַזֶּה, כִּי גַם בָּעוֹלָם הַבָּא לֹא יְהֵא לָהֶם מְנוּחָה כְּלָל, וַעֲלֵיהֶם יַפִּילוּ בַּשָׁמַיִם כָּל חֶטְאֵי בְנֵיהֶם וּבְנֵי בְנֵיהֶם עַד סוֹף כָּל הַדּוֹרוֹת.

@ ז. הרס שלום הבית

הַהֶרֶס הַגָדוֹל בִּשְׁלוֹם הַבַּיִת אַף הוּא נִמְשָׁךְ מִמַכְשִׁיר זֶה.

הִתְקַשְׁרָה אֵלַי אִשָׁה בּוֹכָה בִּדְמָעוֹת עִם כְּאֵב עָמֹק, וְזָעֲקָה אֵלַי בְּמַר לִבָּהּ שֶׁאֲשׂוֹחַח עִם בַּעְלָהּ שֶׁיְּסַלֵק אֶת הַטֶּלֶוִיזְיָה מֵהַבַּיִת. אֵיךְ שֶׁהוּא בָּא מֵהַבַּיִת - מְסַפֶּרֶת אוֹתהּ אִשָׁה - מְרְתָּק הוּא לְתָכְנִיּוֹת. שׁוֹנוֹת, אֵינוֹ מְשׂוֹחֵחַ אִתִּי, אֵינוֹ מַבִּיט בִּי. אֲנִי חַסְרַת תְּשׂוּמֶת לֵב מִמֶנוּ בְּאֹפֶן מְשַׁוֵּעַ, תָּר הוּא אַחַר עֵינָיו לִרְאוֹת דְּבָרִים נוֹרָאִים, לִבִּי נִצְבָּט בְּקִרְבִּי וְנַפְשִׁי מַמָשׁ סוֹלֶדֶת - בְּתוֹר אִשָׁה חִלוֹנִית - מִמַרְאוֹת הַזְּוָעָה שֶׁהוּא מִתְעַנֵג עֲלֵיהֶם, וְאֵין אֲנִי חֲשׁוּבָה אֶצְלוֹ אֶלָא כִּמְשָׁרֶתֶת הַחַיֶּבֶת לְשָׁרְתוֹ. מַכְשִׁיר זֶה מְנַתֵּק אֶת הַקֶשֶׁר בֵּינֵינוּ, וְכֵן בֵּינֵינוּ לְבֵין יְלָדֵינוּ, מֵחֹסֶר סַבְלָנוּת אֵלַי וְאֶל הַיְלָדִים. 'אַל תַּפְרִיעוּ לִי', 'תִּהְיוּ בְּשֶׁקֶט', מְחַפֵּשׁ רַק אֶת מִלוּי רְצוֹנוֹ, וַחֲסַר רֶגֶשׁ לִרְצוֹנֵנוּ.

@ ח. סכנת הטלויזיה

פְּעֻלַת כְּלִי הַמַשְׁחִית - הַטֶּלֶוִיזְיָה - לִגְזֹל מֵהָאָדָם מְנוּחַת נַפְשׁוֹ, וְגַם בִּהְיוֹתוֹ עִם אַנְשֵׁי בֵיתוֹ, מֵאֲשֶׁר הַצֹרֶךְ לְקַיֵּם הַפָּסוּק: ''וְשִׁנַנְתָּם לְבָנֶיךְ'', זֹאת אוֹמֶרֶת לְלַמֵד לִבְנֵי בֵיתוֹ תּוֹרָה וּמִצְוֹת, אָז בָּא כְּלִי-מַשְׁחִית זֶה לְהַחְדִּיר לְמֹחוֹ וּלְמֹחַ אִשְׁתּוֹ וִילָדָיו הַצָגוֹת מְתֹעָבוֹת, שֶׁכָּל נֶפֶשׁ נְקִיָּה סוֹלֶדֶת מֵהֶן.

הַטֶּלֶוִיזְיָה מְטַמֵאת אֶת הַבַּיִת הַיְּהוּדִי, הִיא מְגָרֶשֶׁת אֶת הַקְדֻשָׁה מִתּוֹכוֹ, וּפוֹתַחַת פֶּתַח לִפְנֵי הַשָּׂטָן, שֶׁיָּבוֹא, חָלִילָה, לְהִשְׁתַּלֵט בְּתוֹךְ הַבַּיִת.

בְּמַחֲזוֹת שָׁוְא, הֶבֶל וָרִיק, הִיא מַשְׁחִיתָה אֶת אַנְשֵׁי הַבַּיִת וּמַצִיגָה שְׁטֻיּוֹת וּדְבָרִים נִבְזִים, אֲשֶׁר לְאַט לְאַט מְנַקְרִים בַּמֹחַ בְּהַשְׁחָתָה נוֹרָאָה, וְהַתּוֹצָאָה - מִי יְשׁוּרֶנָה?

אָב וָאֵם ! אִם בִּרְצוֹנְכֶם שֶׁיַּלְדֵיכֶם יִחְיוּ כִּיהוּדִים טוֹבִים, כַּאֲנָשִׁים כְּשֵׁרִים, אִם אֵין אַתֶּם רוֹצִים לְהִתְפָּרֵד מִמְקוֹר קְדֻשַׁת אֲבוֹתֵינוּ -

אַל תִּתְּנוּ לִכְלִי מַשְׁחִית זֶה לָבוֹא אֶל בֵּיתְכֶם - וְהָיָה בֵּיתְכֶם טָהוֹר ! 

[[ועד משמרת הצניעות]]

@ ט. מכתב מהסטיפלר זצ''ל ומהרב שך יבלחט''א בנושא הטלויזיה

הָרַמְבַּ''ם (פ''ב מהל' ע''ז ה''ב) בֵּאֵר אֶת הָאִסוּר לִקְרוֹת בַּסְפָרִים שֶׁכָּתוּב בָּהֶם עִנְיְנֵי עֲבוֹדָה זָרָה, וְכֵן שֶׁאָסוּר לִרְאוֹת צוּרוֹת שֶׁלָהֶן, שֶׁנֶאֱמַר: ''אַל תִּפְנוּ אֶל הָאֱלִילִים'' [אֲפִלוּ שֶׁלֹא לְעָבְדָן רַק לִרְאוֹתָן, - וְכִדְאִיתָא בְּתוֹרַת כֹּהֲנִים פָּרָשַׁת קְדֹשִים], וְאַחַר זֶה כָּתַב שָׁם, וְזֶה לְשׁוֹנוֹ: וְכָעִנְיָן הַזֶּה נֶאֱמַר: ''וּפֶן תִּדְרשׁ לֵאלֹהֵיהֶם לֵאמֹר אֵיכָה יַעַבְדוּ הַגוֹיִם'', שֶׁלֹא תִשְׁאַל עַל דֶּרֶךְ עֲבוֹדָתָהּ הֵיאַךְ הִיא, אַף עַל פִּי שֶׁאֵין אַתָּה עוֹבְדָהּ, שֶׁדָּבָר זֶה גוֹרֵם לְהִפָּנוֹת אַחֲרֶיהָ וְלַעֲשׂוֹת כְּמוֹ שֶׁהֵן עוֹשִׂין, שֶׁנֶאֱמַר: ''וְאֶעֱשֶׂה כֵּן גַם אָנִי''. עַד כָּאן לְשׁוֹנוֹ הַקְדוֹשָׁה.

וּמִכָּאן יֵשׁ לִלְמֹד עַל כָּל דְּבַר פֶּשַׁע, שֶׁאִם מַתְחִיל לְהִתְעַנְיֵן אוֹדוֹתָהּ, לָדַעַת אֶת עִנְיָנָהּ - סוֹפוֹ כְּלָיָה לְהִמָשֵׁךְ אַחֲרֶיהָ וְלִמְרֹד בְּהַקָדוֹשׁ-בָּרוּךְ-הוּא, ה' יִשְׁמְרֵנוּ. וּמֵעַתָּה מַה נֹאמַר וּמַה נְדַבֵּר אוֹדוֹת הַמִפְלֶצֶת הַטְּמֵאָה הַנִקְרֵאת טֶלֶוִיזְיָה, אֲשֶׁר בָּהּ הָעַיִן רוֹאָה כָּל הַתּוֹעֵבוֹת שֶׁבָּעוֹלָם: עֲבוֹדָה זָרָה, גִלוּי עֲרָיוֹת וּשְׁפִיכוּת דָּמִים וְכוּ', עִם כָּל פְּרָטֵי פְרָטִים שֶׁלָהֶם וְשֶׁל הָעוֹשֵׂי רִשְׁעָה, וּמְצֹרָף עִם תַּעֲמוּלָה עֲצוּמָה וּבְגֵרוּיִים נוֹרָאִים לְחַיֵּי הוֹלְלוּת וְהֶפְקֵרוּת וְלִפְרִיקַת על, רַחֲמָנָא לִצְלַן, וְהַשָּׂטָן מְרַקֵד שָׁם, שֶׁיֵּשׁ לָהּ מְשִׁיכָה גְדוֹלָה, רַחֲמָנָא לִצְלַן, וּפְשִׁיטָא וּפְשִׁיטָא שֶׁהִסְתַּכְּלוּת בְּאוֹתוֹ מַכְשִׁיר טָמֵא הִיא סַכָּנָה גְדוֹלָה לְכָל הַיַּהֲדוּת שֶׁלוֹ, וַאֲפִלוּ הַמִסְתַּכֵּל שָׁמָה דֶּרֶךְ אַקְרַאי בְּעָלְמָא, כְּבָר מֵמִיט עָלָיו קְרִירוּת בָּאֱמוּנָה וּבַיִּרְאַת שָׁמַיִם שֶׁלוֹ, רַחֲמָנָא לִצְלַן. וְהַמַרְגִיל עַצְמוֹ לְהִסְתַּכֵּל שָׁמָה, מִתְרוֹקֵן מִכָּל זִיק שֶׁל אֱמוּנָה וְיִרְאַת שָׁמַיִם וְכָל חֶלְקָה טוֹבָה שֶׁבּוֹ, וְנֶהְפַּךְ לְמַשְׁחִית הוֹדוֹ, רַחֲמָנָא לִצְלַן. וּכְבָר מְפֻרְסָם בָּעוֹלָם מִתּוֹךְ הַנִסָיוֹן, שֶׁהַנוֹתֵן עֵינָיו בְּמַכְשִׁיר טָמֵא זֶה, הוּא נֶהְפָּךְ לְבֶן בְּלִיַּעַל פּוֹרֵק על כוּ', רַחֲמָנָא לִצְלַן. שׁוֹמֵר נַפְשׁוֹ יִרְחַק מִזֶה, שַׁקֵץ יְשַׁקְצֶנוּ כִּי חֶרֶם הוּא, וְכִי חֻרְבָּן הוּא.

וְהִנֵה נִשְׁמָע, כִּי נִמְצָאִים אֲנָשִׁים שׁוֹמְרֵי תוֹרָה, אֲשֶׁר הֵם וּבְנֵי בֵיתָם הַגְדוֹלִים לֹא יָהִינוּ, חַס וְחָלִילָה, כְּלָל לְהִסְתַּכֵּל בַּמַכְשִׁיר הַטָּמֵא הַנַ''ל, אַךְ אֶת יַלְדֵיהֶם הַקְטַנִים מַרְשִׁים לָלֶכֶת אֵצֶל שְׁכֵנִים לְהִסְתַּכֵּל בָּהּ (אוֹ שֶׁעַל כָּל פָּנִים אֵינָם מוֹחִים בְּיַלְדֵיהֶן אִם הָלְכוּ וְהִבִּיטוּ שָׁמָה) בְּאָמְרָם יֶלֶד הוּא, יִשְׁתַּעֲשַׁע קְצָת, וְ''לוֹ'' לֹא יַזִּיק מַכְשִׁיר זֶה - וּבֶאֱמֶת הִיא שְׁגָגָה גְדוֹלָה הָעוֹלָה זָדוֹן, כִּי אַדְּרַבָּה, אֵצֶל הַקְטַנִים הַסַכָּנָה כְּפוּלָה וּמְכֻפֶּלֶת, כִּי תְּשׁוּקַת הַהִתְחַקוּת שֶׁל ''וְאֶעֱשֶׂה כֵן גַם אָנִי'' הִיא אֵצֶל הַיֶּלֶד עֲצוּמָה מְאֹד (וְכָל הִתְפַּתְּחוּת הַיֶּלֶד וּדְרָכָיו בַּחַיִּים מִתְיַצֶבֶת בְּעִקָר עַל פִּי הַתְּשׁוּקָה הַלָזוּ, לַעֲשׂוֹת כְּמוֹ שֶׁאֲחֵרִים עוֹשִׂים), וּרְאִיַּת כָּל דְּבַר פֶּשַׁע אֶצְלוֹ בְּגֶדֶר ''חִנוּךְ'' וְהַדְרָכָה לַעֲשׂוֹת כָּכָה, וְגַם כִּי אֵצֶל הַצָעִיר נֶחְקַק לוֹ בְּדִמְיוֹנוֹ מְאֹד כָּל מַה שֶׁרוֹאֶה (וּבִפְרָט מַה שֶׁרוֹאֶה בְּהִתְפַּעֲלוּת), וְהַדָּבָר נֶחְקָק בְּדִמְיוֹנוֹ לְכָל יְמֵי חַיָּיו, עַד שֶׁאֲפִלוּ אִם יִזְכֶּה לִהְיוֹת שׁוֹמֵר תּוֹרָה וּמִצְוֹת, וַאֲפִלוּ אִם יִזְכֶּה לִשְׁקֹד עַל הַתּוֹרָה בִּמְקוֹם תּוֹרָה, מִכָּל מָקוֹם, נַפְשׁוֹ וְיַהֲדוּתוֹ תִּסְבּל מְרוֹרוֹת מֵאוֹתָן צִיּוּרֵי הַתּוֹעֵבוֹת הַחֲקוּקִים לוֹ בְּדִמְיוֹנוֹ הַנִצָבִים לְפָנָיו כְּמוֹ חַי, וּמְבִיאִים אוֹתוֹ לְבִלְבּוּלִים בָּאֱמוּנָה וּלְנִסְיוֹנוֹת נוֹרָאִים, רַחֲמָנָא לִצְלַן. וּבְוַדַּאי חוֹבָה רַבָּהּ עַל הַהוֹרִים לְהַשְׁגִיחַ בְּשֶׁבַע עֵינַיִם עַל בְּנֵיהֶם וּבְנוֹתֵיהֶם שֶׁלֹא יְהֵא לָהֶם שׁוּם מַגָע וְשׁוּם הַבָּטָה בַּמַכְשִׁיר הַטָּמֵא הַנַ''ל, כְּדֵי לְהַצִילָם מִשַׁחַת. וּבִזְכוּת זֶה יִזְכּוּ לִרְאוֹת בָּנִים וּבְנֵי בָנִים עוֹסְקִים בַּתּוֹרָה וּבַמִצְוֹת, וְלִרְאוֹת מֵהֶן רֹב נַחַת דִּקְדֻשָׁה, וּבְכָל אֲשֶׁר יִפְנוּ יַצְלִיחוּ. לְטוֹבָה וְלִבְרָכָה.

הַכּוֹתֵב וְחוֹתֵם לְמַעַן תּוֹרָתֵנוּ הַקְדוֹשָׁה, הַמְצַפֶּה לְרַחֲמֵי שָׁמַיִם וְלִגְאֻלָה שְׁלֵמָה בִּמְהֵרָה בְּיָמֵינוּ אָמֵן.

[[אליעזר מנחם מן שך - - - יעקב ישראל קנייבסקי]].

# פרק ה' - עיתונים

@ א. קריאה לכל יהודי שומר תורה ומצות בארץ הקדש

. (מתוךָ קריאת מועצת גדולי התורה של אגו''י בארה''ק, אלול תשל''א)

שְׁמִירַת בֵּית יִשְׂרָאֵל בְּטָהֳרָתוֹ וְיִחוּדוֹ מְחַיֶּבֶת כָּל יְהוּדִי חָרֵד בְּהַקְפָּדָה יְתֵרָה עַל בֵּיתוֹ הוּא, לְבַל יְכְנְסוּ בּוֹ עִתּוֹנִים, כִּתְבֵי עֵת וּסְפָרִים חִלוֹנִיִּים הַמְלֵאִים דִּבְרֵי מִינוּת, כְּפִירָה וְתוֹעֵבָה, הַמְטַמְטְמִים אֶת הַלֵב, וְעוֹשִׂים שַׁמוֹת בְּנִשְׁמוֹת בֵּית יִשְׂרָאֵל.

לְדַאֲבוֹן לִבֵּנוּ, הַשֶׁטַח הַזֶּה נִפְרָץ בְּיוֹתֵר בָּרְחוֹב הַיִּשְׂרְאֵלִי, הַמוּפָץ בְּעִתּוֹנִים וְחוֹבְרוֹת אַרְסִיִּים מֵהַסוּג הַנַ''ל, וְאֵלֶה אַף הֵחֵלוּ לַחְדֹּר לְבָתֵּיהֶם שֶׁל שְׁלוֹמֵי אֱמוּנֵי יִשְׂרָאֵל, וְהַסַכָּנָה לְתוֹצְאוֹת הַדָּבָר מִי יְשׁוּרֶנוּ.

אָנוּ פּוֹנִים בָּזֶה בִּקְרִיאַת קֹדֶשׁ אֶל שְׁלוֹמֵי אֱמוּנֵי יִשְׂרָאֵל, וְהַצִבּוּר הַחֲרֵדִי בִּכְלָלוֹ, אָנָא, חוּסוּ עַל כֶּרֶם בֵּית יִשְׂרָאֵל, וְהָסִירוּ מִקִרְבְּכֶם אֶת אֱלִילֵי הַנֵכָר, אֵלֶה הָעִתּוֹנִים הַחִלוֹנִיִּים הַמִתְנַכְּרִים לֵאלֹקֵי יִשְׂרָאֵל וְתוֹרָתוֹ, מַלְעִיגִים עַל דְּבַר ה', וּמְבַזִים אֶת הַתּוֹרָה וְלוֹמְדֶיהָ. עִתּוֹנִים אֵלֶה הַמְלֵאִים דִּבְרֵי רַעַל וְאֶרֶס כְּלַפֵּי קָדְשֵׁי יִשְׂרָאֵל, וּגְדוּשִׁים מַרְאוֹת, תְּמוּנוֹת וְצִיּוּרִים הַמְטַמְאִים אֶת הָעֵינַיִם וּמְטַמְטְמִים אֶת הַמֹחַ וְהַלֵב בְּנִבּוּל פֶּה וְדִבְרֵי שֶׁקֶץ - סַכָּנָה חֲמוּרָה בָּהֶם לְכָל אָדָם מִיִּשְׂרָאֵל, וּבִמְיֻחָד לִבְנֵי הַנְעוּרִים, אֲשֶׁר עֲבוּרָם הַסַכָּנָה גְדוֹלָה שִׁבְעָתַיִם, וְעִתּוֹנִים אֵלֶה הַמְגָרִים אֶת הַיְצָרִים, הֵם עֲבוּר בְּנֵי הַנְעוּרִים כְּאֵשׁ בִּנְעֹרֶת.

וּכְבָר גְדוֹלֵי יִשְׂרָאֵל בַּדּוֹרוֹת הַקוֹדְמִים שֶׁצָוְחוּ, הִתְרִיעוּ וְהִזְהִירוּ אֶת עַם יִשְׂרָאֵל מִפְּנֵי הַסַכָּנָה וְהַקַלְקָלָה הַוַּדָּאִית שֶׁבִּקְרִיאַת עִתּוֹנִים וּסְפָרִים חִלוֹנִיִּים, מָצְאוּ אֶת הַמַעֲנֶה וְהַתְּשׁוּבָה לְהַצָלַת הַמַצָב, בִּתְמִיכָה נִלְהֶבֶת בְּיִסוּדָם וְהַחְזָקָתָם שֶׁל עִתּוֹנִים חֲרֵדִיִּים, שֶׁיִּהְיוּ כְּלִי בְּרָכָה, אֲשֶׁר בְּאֶמְצָעוּתָם יִמָנְעוּ רַבִּים מִלְהִכָּשֵׁל בַּעֲוֹן קְרִיאַת כִּתְבֵי עֵת חִלוֹנִיִּים, הַמְפִיצִים דֵּעוֹת כּוֹזְבוֹת, וּמַרְגִילִים אֶת הָאָדָם לִדְבַר עֲבֵרָה.

עַל אַחַת כַּמָה וְכַמָה אָנוּ בְּדוֹרֵנוּ הַיָּתוֹם - אֲנָו מַה נַעֲנֵי אֲבַתְרַיְהוּ.

נְחַזֵּק וּנְבַצֵר חוֹמוֹת הַקְדֻשָׁה שֶׁל עַם יִשְׂרָאֵל, לְמַעַן נִוָּשַׁע בִּתְשׁוּעוֹת עוֹלָמִים, וְנִזְכֶּה לִרְאוֹת בִּגְאֻלַת יִשְׂרָאֵל בִּמְהֵרָה בְּיָמֵינוּ, אָמֵן כֵּן יְהִי רָצוֹן.

@ ב. אגרת מגדולי ישראל אל משתתפי כנס בני תורה בבני ברק

בס''ד, יום ג' לסדר ''כי לא נחש ביעקב ולא קסם בישראל''

י''ג תמוז תשל''א, פה בני ברק

לְמַעֲלַת כְּבוֹד אַחֵינוּ הָאֲהוּבִים יִרְאֵי ה' וְחוֹשְׁבֵי שְׁמוֹ, הַנִדְבָּרִים אִישׁ אֶל רֵעֵהוּ דִּבְרֵי חִזּוּק וְהִתְעוֹרְרוּת תּוֹכַחַת מְגֻלָה, מֵאַהֲבָה מְסֻתֶּרֶת, בָּאֲסֵפָה הַקְדוֹשָׁה לְמַעַן כְּבוֹד שְׁמוֹ יִתְבָּרַךְ.

בְּרוּכִים אַתֶּם וּבָרוּךְ טַעַמְכֶם אֲשֶׁר בָּאתֶם לְקוֹל הַקְרִיאָה שֶׁל הָעַסְקָנִים הַיְקָרִים יִחְיוּ, לְטַכֵּס עֵצָה וּלְעוֹרֵר הַלְבָבוֹת, לְחַזֵּק בֶּדֶק בָּתֵּינוּ, וְלִגְדֹּר גְדָרִים שֶׁל קְדֻשָׁה בִּפְתָחִים שֶׁל טֻמְאָה, רַחֲמָנָא לִצְלַן, שֶׁיֵּצֶר הָרָע מְגָרֶה אֶת דּוֹרֵנוּ, וּמִשְׁתַּדֵּל לַחְדֹּר בַּעֲדָם אֶל תּוֹךְ מְעוֹנוֹת אֹהָלִים וּמִשְׁכְּנוֹת שְׁלוֹמֵי אֱמוּנֵי יִשְׂרָאֵל פְּנִימָה, הֲלֹא הֵמָה עִנְיְנֵי צְנִיעוּת וְחוֹבַת הַזְּהִירוּת מִקְרִיאָה בְּסִפְרוּת בִּלְתִּי כְּשֵׁרָה וּבְעִתּוֹנִים פְּסוּלִים, הַמְלֵאִים דֵּעוֹת כּוֹזְבוֹת, מִינוּת וְזִמָה, ה' יִשְׁמְרֵנוּ, אֲשֶׁר הֵמָה סַם הַמָוֶת לְכָל נֶפֶשׁ יְהוּדִּית, וּבִפְרָט לִבְנֵי הַנְעוּרִים, וְהָאָבוֹת נִתְבָּעִים וְנִתְפָּסִים בִּכְגוֹן דָּא, אַף בְּחֵטְא זַרְעָם, כִּי אִם הַהוֹרִים מְבִיאִים אֶת הַנֶגַע הַבַּיְתָה, וּבְעַצְמָם נִזְקָקִים לוֹ וְלֹא רוֹאִים שׁוּם רָעָה בְּכָךְ, וּמִי שֶׁעָבַר וְשָׁנָה - נַעֲשֵׂית לוֹ כְּהֶתֵּר, מַה יַּעֲשֶׂה הַבֵּן שֶׁלֹא יֶחֱטָא? כַּיּוֹצֵא בוֹ יֵשׁ לְהִתְרַחֵק וּלְהַרְחִיק כִּמְטַחֲוֵי קֶשֶׁת וּכְבוֹרֵחַ מִן הָאֵשׁ מֵהִסְתַּכְּלוּת בְּטֶלֶוִיזְיָה, אֲפִלוּ אֵצֶל שְׁכֵנִים וְכַדּוֹמֶה, אֲשֶׁר הֵמָה צִנוֹרוֹת לִשְׁטֹף בְּמַיִם זֵידוֹנִים כָּל חֶלְקָה טוֹבָה מֵחַיֵּי עַם קָדוֹשׁ, בִּהְיוֹת שֶׁכָּל תַּכְלִיתָם לְהַרְגִיל אֶת הִאָדָם לִשְׁחִיתוּת הַמוּסָר וּלְהַדִּיחוֹ מִדַּת יְהוּדִית, וְכל הַשׁוֹמֵעַ תְּצִילֶנָה אָזְנָיו לְקוֹל חֵרוּפִים וְגִדּוּפִים עַל הַשֵׁם יִתְבָּרַךְ וְתוֹרָתוֹ, וּלְקוֹל מִצְהֲלוֹת הַשָּׂטָן וְחֵילוֹתָיו הַבּוֹקֵעַ וְעוֹלֶה מֵהֶם.

וְאַף שֶׁהַדְּבָרִים נֶאֱמָרִים בְּכֶנֶס שֶׁל בְּנֵי תוֹרָה וּבַעֲלֵי תְרִיסִין מֻפְלָגִים בְּיִרְאַת שָׁמַיִם, יִרְבּוּ כְּמוֹתָם בְּיִשְׂרָאֵל, דְּלִכְאוֹ רה אַךְ לְמוֹתָר הַדִּבּוּר בָּזֶה, וְלֹא נֶחְשְׁדוּ, חַס וְחָלִילָה. מִכָּל מָקוֹם, אֵין סָפֵק שֶׁהַשָׁעָה צְרִיכָה גַם לְכָךְ, לְהַזְהִיר הַגְדוֹלִים עַל הַקְטַנִים, וּלְשַׁנֵן אִישׁ אִישׁ לְנַפְּשׁוֹ אֶת חֹמֶר הָאִסוּר שֶׁיֵּשׁ בָּזֶה, מֵאֲבִיזָרַיְהוּ דַּעֲבֵרוֹת חֲמוּרוֹת שֶׁבַּתּוֹרָה, וּמִקְרָא מְפֹרָשׁ הוּא: ''וְלֹא תָתוּרוּ אַחֲרֵי לְבַבְכֶם וְאַחֲרֵי עֵינֵיכֶם וְגוֹ''', וּבָא הַפֵּרוּשׁ בְּקַבָּלָה לְהִתְרַחֵק מִדִּבְרֵי מִינוּת וּזְנוּת. וּמֵהָרָאוּי לְהַזְכִּיר בָּזֶה דִּבְרֵי רַבֵּנוּ בַּעַל סֵפֶר הַחִנוּךְ זַ''ל בְּמִצְוָה קפ''ה: דְּכָל מַה שֶׁהִזְהִירוּ חֲכָמֵינוּ זַ''ל - אֵין אָדָם רַשַׁאי לָזוּז מִמוּסָרָם הַטּוֹב, וְאַף עַל פִּי שֶׁהוּא מוֹצֵא עַצְמוֹ חֲשׂוּךְ הַתַּאֲוָה קְצָת, לֹא יֹאמַר כֵּיוָן שֶׁאֲנִי מוֹצֵא לְעַצְמִי כֵּן, מָה אִכְפַּת לִי אִם אֶסְתַּכֵּל וְכוּ', כִּי יוֹדֵעַ אֲנִי בְּעַצְמִי שֶׁלֹא יִתְעוֹרֵר יִצְרִי בְּכָךְ, שֶׁהַרְבֵּה אָמְרוּ כֵּן וְנִכְשְׁלוּ, וְעַל זֶה רָמְזוּ רַבּוֹתֵינוּ זַ''ל בְּאָמְרָם כִּי הַיֵּצֶר בִּתְחִלָה חַלָשׁ מְאֹד, וְהוֹלֵךְ וּמִתְחַזֵּק עַל הָאָדָם הַרְבֵּה. וְאַתָה בְּנִי, הִזָּהֵר הַרְבֵּה, וְאַל יַבְטִיחֲךְ יִצְרְךָ, וְאִם אֶלֶף עֲרֵבִים יִתֵּן לְךָ וְכוּ', עַיֵּן שָׁם בִּלְשׁוֹנוֹ הַזָּהָב. וְקַל וָחֹמֶר בַּמְצִיאוּת שֶׁל יָמֵינוּ, שֶׁכָּל אִישׁ צוּרָה, הַכּל מַבִּיטִים אַחֲרָיו וְעָלוּל, חַס וְחָלִילָה, לְהִתָּפֵס בַּעֲווֹנָם, וְהוּא בְּגֶדֶר חוֹטֵא וּמַחֲטִיא, וּפְשִׁיטָא שֶׁאֶת נֶפֶשׁ בֵּיתוֹ, בָּנָיו וּבְנוֹתָיו אָדָם קוֹבֵעַ עַל יְדֵי שֶׁמְזַלְזֵל אֲפִלוּ כָּלְשֶׁהוּ בְּעִנְיָן חָמוּר זֶה, שֶׁנִזְקוֹ מִתְּחִלָה אֵינוֹ נִרְאֶה לָעַיִן, אֲבָל אַחֲרִיתוֹ מָרָה מִי יְשׁוּרֶנָה, וְגָדוֹל הַמַחֲטִיאוֹ יוֹתֵר מֵהוֹרְגוֹ.

עַל כֵּן, אַף יָדֵינוּ תִּכּוֹן עִם הַמְעוֹרְרִים בַּדָּבָר, שֶׁלֹא לְהִתְעַלֵם מֵהַנוֹשֵׂא הֶחָמוּר, וּלְהַעֲמִיק בְּתוֹךְ שׁוּרוֹת יִרְאֵי ה' וְנוֹשְׂאֵי אֲרוֹן- הַבְּרִית אֶת הַהַכָּרָה וְהַיְדִיעָה בְּחֻמְרַת הָאִסוּר, וְעָלֵינוּ לְקַבֵּל עַל עַצְמֵנוּ על מַלְכוּת שָׁמַיִם בֶּאֱמֶת וּבְתָמִים, כִּי אָז מִמֵילָא לֹא נִזְדַּקֵק לְקוֹל שְׁאוֹנָם וּלְכִתְבֵי פְלַסְתֵּר שֶׁל הַתּוֹעִים הַמוֹרְדִים בְּמַלְכוּת שָׁמַיִם שֶׁפָּרְקוּ על, וּכְמוֹ כֵן הַחוֹב עַל כָּל מִי שֶׁבְּיָדוֹ לְהַשְׁפִּיעַ עַל אֲחֵרִים שֶׁיִּתְרַחֲקוּ וְיַרְחִיקוּ בְּנֵי בֵיתָם וְיַלְדֵיהֶם מִכָּל הָנֵי מַרְעִין בִּישִׁין.

וּבִזְכוּת שֶׁנַעֲשֶׂה גָדֵר גָדוֹל זֶה, וְהָיָה מַחֲנֵנוּ קָדוֹשׁ, נִזְכֶּה לִלְמֹד וּלְלַמֵד תּוֹרָתֵנוּ הַקְדוֹשָׁה בְּטָהֳרָה, וְיִתְגַלֶה לָן הַמָאוֹר שֶׁבַּתּוֹרָה, וְיַעֲרֶה הַשֵׁם יִתְבָּרַךְ מִמָרוֹם, וְיִשְׁפֹּךְ אֶת רוּחוֹ עָלֵינוּ וְעַל כָּל בֵּית יִשְׂרָאֵל, וְיִלְמְדוּ תּוֹעִים בִּינָה לְקָרְבָה אֵלָיו יִתְבָּרַךְ וּלְדָבְקָה בּוֹ בֶּאֱמֶת וּבְתָמִים, וְיִשְׁמְעוּ רְחוֹקִים וְיָבוֹאוּ, עַד כִּי יָבוֹא שִׁילֹה, וּמָלְאָה הָאָרֶץ דֵּעָה אֶת הַשֵׁם יִתְבָּרַךְ, וְיִדְעוּהוּ כֻּלָם מִקְטַנָם וְעַד גְדוֹלָם, וְהָיְתָה לַה' הַמְלוּכָה.

כ''ד הַמְדַבְּרִים בִּצְדָקָה לְמַעַן כְּבוֹד הַשֵׁם יִתְבָּרַךְ וְתוֹרָתוֹ, אוֹהֲבֵיכֶם בַּלֵב וָנֶפֶשׁ,

[[יעקב ישראל קנייבסקי - - - אליעזר מנחם מן שך]]

@ ג. לחרדים על דבר ה' - טבת תשל''ה

הֱיוֹת וּבַזְּמן הָאַחֲרוֹן פָּשְׁטָה הַמִשְׂפַּחַת בִּקְצֵה מַחֲנֵה הַחֲרֵדִים לִדְבַר ה', בִּקְרִיאַת עִתּוֹנִים חִלוֹנִיִּים בְּאֵין מֵשִׂים עַל לֵב, כִּי יֵשׁ בָּזֶה כַּמָה עֲבֵרוֹת חֲמוּרוֹת: עֲוֹן מִינוּת וַעֲרָיוֹת, וְלָשׁוֹן הָרָע וּמַרְאוֹת אֲסוּרוֹת, וְחוֹפֵף עַל כֻּלָם בִּטּוּל תּוֹרָה, וּמוֹשַׁב לֵצִים.

וּמֵאַחַר שֶׁהֻרְגְלוּ בָּזֶה, נֶחְשָׁב לָהֶם לְהֶתֵּר, כְּמַאֲמַר רַבּוֹתֵינוּ זִכְרוֹנָם לִבְרָכָה: עָבַר עֲבֵרָה וְשָׁנָה בָּהּ, נַעֲשֵׂית לוֹ כְּהֶתֵּר.

לָכֵן הִנְנוּ לְהוֹדִיעַ כִּי דָּבָר זֶה עָוֹן פְּלִילִי, וְאִסוּר זֶה נוֹהֵג בֵּין לַאֲנָשִׁים וּבֵין לְנָשִׁים, וְזֶה בִּכְלַל קְרִיאַת סִפְרֵי חִיצוֹנִים, אֲשֶׁר אִסוּרָם וְעָנְשָׁם יָדוּעַ בְּדִבְרֵי רַבּוֹתֵינוּ.

וְיִתְבָּרְכוּ כָּל הַפוֹרְשִׁים וְהַנִמְנָעִים, בְּכָל הַבְּרָכוֹת וּבְכָל מִלֵי דְּמֵיטַב, וְיִזְכּוּ שֶׁיִּשְׁכֹּן בְּאָהֳלָם רוּחַ טָהֳרָה וּקְדֻשָׁה, רוּחַ דַּעַת וְיִרְאַת. שָׁמַיִם.

וְשׁוֹמֵעַ לָנוּ יִשְׁכּוֹ בֶּטַח, וְנִזְכֶּה לִגְאֻלָה שְׁלֵמָה בִּמְהֵרָה בְּיָמֵינוּ אָמֵן.
<BR><div dir=ltr>
הַחוֹתְמִים בִּבְרָכָה
[[יהודה ש. צדקה - - - בן ציון אבא שאול]] <BR>ראשי ישיבת פורת יוסף בעיה''ק ירושת''ו
</div>
@ ד. חומר איסור קריאת ספרי מינות וספרים חיצונים

(מפי הגאון הצדיק רבי שמואל תפילינסקי זיע''א בצואתו. מתוך ספר הנהגות הצדיקים ח''א עמ' תת''ג)

''הַרְחֵק מֵעַלֶיהָ דַרְכֶּךָ וְאַל תִקְרַב אֶל פֶּתַח בֵּיתָה'' (משלי ה, ח). <P>[[הָרוֹצֶה לָחוּס עַל נַפְשׁוֹ וְנֶפֶשׁ בָּנָיו וּבְנוֹתָיו, יִזָהֵר וְיַזְהִיר לְהִתְרַחֵק מִסְפָּרִים וּמִסִפּוּרִים שֶׁנַעַשׂוּ וְנִתְחַבְּרוּ מִמִי שֶׁאֵינוֹ בָּדוּק וְיָדוּעַ לִירֵא אֱלֹקִים, וּמַאֲמִין בַּתוֹרָה שֶׁבִּכְתָב וְשֶׁבְּעַל פֶּה, כִּי כַּמָה נְעַרִים וַאֲנָשִׁים שֶׁנִתְהַפְּכוּ מִדֶרֶךָ טוֹבָה לְדֶרֶךְ רָעָה, חַס וְחָלִילָה, וְזֶה הָיָה הַסִבָּה הָעִקָרִית שֶׁהִתְחִילוּ לְעַיֵּן בַּסְפָרִים הַחִיצוֹנִים, בִּתְחִלָה רַק בְּדֶרֶך עַרַאי, וְזֶה יֵשׁ לוֹ כֹּחַ הַמוֹשֵׁךְ הַרְבֵּה, כְּמוֹ שֶׁאָמְרוּ זִכְרוֹנָם לִבְרָכָה: ''שָׁאנֵי מִינוּת דְּמָשְׁכָא'', וְנִמְשְׁכוּ כָּל כָּךְ עַד שֶׁנִתְהַפְּכוּ מִן הַקָצֶה אֶל הַקָצֶה. ]]

וְיָדַעְתִי בְּאֶחָד שֶׁעָמַד בְּמַדְרֵגָה גְבוֹהָה בַּתּוֹרָה וּבַעֲבוֹדַת ה', וְהִתְפַּלֵל תָּמִיד בִּדְבֵקוּת וּבְהִשְׁתַּפְּכוּת הַנֶפֶשׁ, עַד שֶׁבִּתְפִלָה פְּשׁוּטָה בִּימוֹת הַחֹל הָיָה מִתְפַּלֵל בִּדְמָעוֹת, עַד שֶׁנִרְטַב הַסִדּוּר תְּפִלָה שֶׁלוֹ בַּדְּמָעוֹת, וְאַחַר כָּךְ נִמְשַׁךְ בְּעִיּוּן סְפָרִים הַחִיצוֹנִים, וּבִזְמַן קָצָר יָרַד כָּל כָּךְ, עַד שֶׁחֲבֵרָיו בָּדְקוּ אַחֲרָיו שֶׁיָּצָא מִבֵּיתוֹ בַּבֹּקֶר עִם טַלִית וּתְפִלִין תַּחַת זְרוֹעוֹ לְשֵׁם הֲלִיכָה לְבֵית הַכְּנֶסֶת לִתְפִלָה, וּפָגַע בְּאֶחָד וְשׂוֹחַח עִמוֹ, וּפָגַע בַּשֵׁנִי וְשׂוֹחַח עִמוֹ, וְכֵן בַּשְׁלִישִׁי, וְהָלַךְ וְטִיֵּל בְּאֵיזֶה רְחוֹבוֹת, עַד עָבוֹר זְמַן חָשׁוּב, וְחָזַר לְבֵיתוֹ רֵיקָן בִּלְתִּי תְּפִלָה עִם הַטַּלִית וּתְפִלִין תַּחַת זְרוֹעוֹ, שֶׁלֹא יַרְגִישׁוּ בּוֹ בְּנֵי בֵיתוֹ, וְכָל זֶה הָיָה הַסִבָּה מִקְרִיאַת סְפָרִים הַחִיצוֹנִים שֶׁהִשְׁפִיעוּ עָלָיו לְרָעָה.

וְעוֹד כַּמָה וְכַמָה נְעָרִים וָתִיקִים, מַתְמִידִים גְדוֹלִים בַּתּוֹרָה, וּכְבָר קָנוּ יָד וָשֵׁם בְּתוֹרָה וּבְיִרְאַת שָׁמַיִם, וּפִתְאֹם נִתְהַפְּכוּ וְרָפוּ יָדָם מִן הַתּוֹרָה וּמִן הַתְפִלָה, וְהִתְחִילוּ לָרֶדֶת אֲחוֹרַנִית, עַד שֶׁעָזְבוּ לְגַמְרֵי אֶת הַלִמוּד, וְהָלְכוּ וְנִתְחַבְּרוּ עִם הַחָפְשִׁים לְמִינֵיהֶם, וְנַעֲשׂוּ כְּאֶחָד מֵהֶם, וְהוֹרֵיהֶם רָאוּ וְהָיָה לָהֶם לְפוּקָה וּלְדַאֲבוֹן נֶפֶשׁ, וְכָל הַהִשְׁתַּדְּלוּת וְהַהִשְׁתַטְּחוּת שֶׁעָשׂוּ לֹא הוֹעִיל לָהֶם כְּלוּם, וְכָל זֶה הָיָה סִבָּה וְגוֹרֵם מִקְרִיאַת סְפָרִים הַחִיצוֹנִים.

וְעוֹד זוֹ רָעָה חוֹלָה, כִּי יֵשׁ לִפְעָמִים מִקְרֶה בִּלְתִּי טָהוֹר מִסִבּוֹת אֲחֵרוֹת, שֶׁאֶחָד מִן הַנְעָרִים וְהַבַּחוּרִים הוֹלֵךְ שׁוֹבָב וְסָר מִדֶּרֶךְ הַיָּשָׁר, וְלִבּוֹ נוֹטֶה לְרָעָה, אָמְנָם סוֹף כָּל סוֹף, אַחֲרֵי עָבוֹר זְמַן וְאַחֲרֵי שֶׁנִתְבַּגֵר וְנִתְגַדֵּל וְעוֹמֵד עַל דַּעְתּוֹ, וּמִתְיַשֵׁב בְּשִׂכְלוֹ וְשָׁב לִמְקוֹרוֹ, וְנִשְׁאָר שׁוּב נֶאֱמָן לַתּוֹרָה וְלַיַּהֲדוּת, אַךְ אֵלוּ שֶׁסָרוּ מִן הַדֶּרֶךְ מִסִבַּת סְפָרִים הַחִיצוֹנִים, מְעַטִּים מְאֹד מֵאֵלֶה שֶׁיָּשׁוּבוּ מִדַּרְכָּם, וְכָל בָּאֶיהָ לֹא יְשׁוּבוּן, וְלֹא יַשִּׂיגוּ אוֹרְחוֹת חַיִּים, וְקָשֶׁה מְאֹד לָשׁוּב לְתוֹרָה וְלֶאֱמוּנַת ה' טְהוֹרָה.

וְאִם נִרְצֶה לֵידַע וּלְהִתְבּוֹנֵן עַד כַּמָה גָדוֹל כֹּחַ הֶעַוֹן שֶׁל סְפָרִים הַחִיצוֹנִים וְכַמָה חֹמֶר הַסַכָּנָה בָּזֶה לָסוּר מִדֶּרֶךָ הַתוֹרה וְהַמִצְוָה, נוּכַל לְהָבִין מִמַה שֶׁהֶחֱמִירוּ חֲכָמֵינוּ זַ''ל כָּל כָּךְ בְּעָוֹן זֶה עַד שֶׁגָזְרוּ אֹמֶר: כּל הַקוֹרֵא בַּסְפָרִים הַחִיצוֹנִים אֵין לוֹ חֵלֶק לָעוֹלָם הַבָּא (סנהדרין צ' ו ק') שֶׁלא מָצִינוּ בַּעֲבֵרוֹת חַמוּרוֹת וּגְדוּלוֹּת, וּכְמוֹ שֵׁאָמְרוּ: הַבָּא עַל אֵשֵׁת אִישׁ יֵשׁ לוֹ חֵלֶק לָעוֹלָם הַבָּא. וְדֶרֶךְ זֶה הִפְלִיגוּ כָּל כָּךְ בְּעָנְשׁוֹ שֶׁאֵין לוֹ חֵלֶק לָעוֹלָם הַבָּא, אֶלָא שֶׁהֵם רָאוּ וְהִשְׁקִיפוּ בְּרוּחַ קָדְשָׁם הַתּוֹצָאוֹת הָרָעוֹת שֶׁעָלוּל לְהָבִיא אֶל הָאָדָם מִקְרִיאַת סְפָרִים הַחִיצוֹנִים וְכֹחַ הַמוֹשֵׁךְ שֶׁיֵּשׁ בָּזֶה שֶׁמֵסִיר אֶת הָאָדָם מִדֶּרֶךְ טוֹבָה אֶל דֶּרֶךְ רָעָה, עַד שֵׁבָּא לִידֵי כְפִירָה גְמוּרָה לִכְפֹּר בַּה' וּבְתוֹרָתוֹ, וְקָשֵׁה לַחֲזֹר בִּתְשׁוּבָה.

וְלָכֵן יַקִירַי, מְאֹד תִּפְקְחוּ עֵינֵיכֶם עַל יַלְדֵיכֶם, הֵן זְכָרִים הֵן נְקֵבוֹת, לְהַשְׁגִיחַ שְׁלֹא יִתָּפְסוּ, חַס וְחָלִילָה בִּקְרִיאַת סְפָרִים וִסִפּוּרִים וְגַם עִתּוּנִים חָפְשִׁים שֶׁיּוֹצְאִים עַל יְדֵי אֲנָשִׁים שֶׁאֵינָם בַּעֲלֵי אֱמוּנה וְיִרְאֵי ה', וְאַף שְבְּהַשְׁקָפָה רִאשׁוֹנָה לֹא נִרְאֶה בָּהֶם דִּבְרֵי כְּפִירָה וּמִינוּת, אֲבָל טָמוּן וְצָפוּן בְּתוֹךְ תּוֹכִיּוּתָם אֶרֶס וְסַם הַמָוֶת, שְׁבּוֹלְעִים הַדְּבָרִים בְּלִי הַרְגָשָׁה כְּלָל, אֲבָל נִשְׁאָר חָקוּק בַּלֵב וּבַמֹחַ קְרִירוּת וְהִתְלוֹצְצוּת בֶּאֲמוּנַת ה' וּבְדִּבְרַי חֲכָמֵינוּ זַ''ל. כִּי כָּל מְחַבֵּר וְכוֹתֵב סְפָרִים מַבִּיע הִגְיוֹנוֹתָיו לְפִי רוּחוֹ וְהַשְׁקָפוֹתָיו וּלְפִי פְּנִימיּוּת הַלֵב, וִאִי אֶפְשָר כְּלָל שְלֹא יִתְעָרֵב וִיבַצְבֵּץ דִּבְרֵי מִינוּת וְהִתְלוֹצְצוּת דֶּרֶך אַגַב בְּמֶשֶךְ הַדְּבָרִים וְּהַסִפּוּרִים, בְּלֹא כַּוָּנָה לְכָךְ.

אָמְנָם זֹאת צָרִיךְ לְהִתְבּוֹנֵן כִּי הָעִקָר בָּזֶה לִפַקֵחַ עַל הַיְלָדִים עוֹד בִּתְחִלָה, טֶרֶם שְׁיּטְעֲמוּ מֵעֵץ הַדַּעַת, קֹדֶם שְיִּתְדַּבֵּק וְיִתְפַּשֵׁט הַנֶגַע וְהַתְּשׁוּקָה לִקְרִיאַת הַסְפָרִים הָאֵלֶה, כִּי אַחֲרַי אֲשֶׁר נִתְפַּס וְנֶאֱחַז, חַס וְחָלִילה, בִּתְשׁוּקָה וְתַאֲוָה לָזֶה, כִּי אָז כֹּחַ הַמוֹשֵׁךְ גָדוֹל וְחָזָק מְאֹד בָּזֶה, וְכִמְעַט שֶׁלֹא יוֹעִיל אָז שׁוּם עֵצָה וְתַחְבּוּלָה לָזֶה, אֶלָא הָעִקָר לְהַזְהִיר וּלְהַסְבִּיר אֶת הַנַעַר בְּעוֹדוֹ עֲדַיִן בְּיָדְךָ וְתַחַת הַשְפָּעָתְךָ, שֶלֹא יקְרָא שׁוּם סֵפֶר וְעִתּוֹן (לְבַד הַיְדּוּעִים וְהַמֻחְזָקִים וְשֵׁיֵּשׁ עֲלֵיהֶם הַסְכָּמָה מֵרַבָּנִים וְצַדִּיקִים) טֶרֶם שֶׁיִּרְאֶה, וְּיִשְאַף לְאִישׁ נֶאֱמָן וּמֵבִין, שֶׁאֵין בָּהֶם שׁוּם דֹּפִי וְשׁוּם חֲשַׁשׁ מִינוּת וְלֵיצָנוּת.

גַם צָרִיךְ לְהִזָּהֵר וּלְהִתְנַהֵג בָּזֶה עִם הַיֶּלֶד בְּנִיחוּתָא וּבְרָצוֹן טוֹב, בְּהַסְבָּרַת פָּנִים, שֶׁיָּבִין מֵעַצְמוֹ וְיִשְׁמַע לִדְבָרֶיךָ, שֶׁאִם, חַס וְחָלִילָה, יִתְגַנֵב וְיִקְרָא בַּסֵתֶר וּבְהַצְנֵעַ, בִּלְתִּי יְדִיעָתְךָ, כִּי אָז קָשֶׁה יוֹתֵר וְיוֹתֵר, וּמַשְׁפִּיעַ הַקְרִיאָה לְרָעָה, וְנִכְנָס הַדְּבָרִים כְּאֶרֶס, חַס וְחָלִילָה, אֶלָא צָרִיךְ הִתְחַכְּמוּת וְיִשׁוּב הַדַּעַת אֵיךְ לְהִתְנַהֵג, וְעַל כָּל אֵלֶה צָרִיךְ תְּפִלָה וְרַחֲמִים שֶׁלֹא יִמָצֵא שׁוּם פְּסוּל וְשׁוּם פְּגָם בְּזַרְעֵנוּ, וְלֹא תָמוּשׁ הַתּוֹרָה מִפִּינוּ וּמִפִּי זַרְעֵנוּ עַד עוֹלָם.

@ ה. מעשה נורא מה''חפץ חיים'' בחמר איסור סיפרי מינים

הַמַעֲשֶׂה אֵרַע בִּשְׁנַת תשנ''א בְּאֶחָד מִזִּקְנֵי הַדּוֹר שְׁלִיטָ''א, מִתַּלְמִידֵי רַבֵּנוּ הֶ''חָפֵץ חַיִּים'', שֶׁהִתְאַכְסֵן בְּבֵית אֶחָד מִנְכָדָיו, וּבְאוֹתוֹ זְמַן הָיָה מֻנָח בְּבֵיתוֹ שֶׁל הַנֶכֶד הַנַ''ל תַּנַ''ךְ עִם פֵּרוּשׁוֹ שֶׁל אֶחָד מִגְדוֹלֵי הַמַשְׂכִּילִים [לְשֵׁם בִּקֹרֶת]. וַיְהִי בַּלַיְלָה בַּחֲלוֹם, וְהִנֵה הַזָּקֵן רוֹאֶה לְפָנָיו אֶת רַבּוֹ הֶ''חָפֵץ חַיִּים'', כְּשֶׁהוּא מִסְתּוֹבֵב בְּכַעַס הָלוֹךְ וָשׁוֹב בְּתוֹךְ הַחֶדֶר, וּמַצְבִּיעַ עַל הַמָקוֹם שֶׁמֻנָח בּוֹ הַתַּנַ''ךְ...

וַיְהִי בַּבֹּקֶר קָרָא מִיָּד הַזָּקֵן לְנֶכְדּוֹ הַבַּעַל הַבַּיִת שֶׁיִּבְדֹּק אֵיזֶה סֵפֶר מְנָח שָׁם בְּאוֹתוֹ מָקוֹם שֶׁהֶ''חָפֵץ חַיִּים'' הִצְבִּיעַ עָלָיו, וְנִתְבָּרֵר שֶׁשָׁם בְּדִיּוּק הָיָה מֻנָח בַּסֵתֶר הַתַּנַ''ךְ הַנַ''ל... וְנִבְהַל הַנֶכֶד עַל נַפְשׁוֹ, וְגָנַז מִיָּד אֶת הַתַּנַ''ךְ, וַיְהִי הַדָּבָר לְאוֹת ! (מפי המשפחה).

וְזֶה לְשׁוֹן הֶ''חָפֵץ חַיִּים'' פָּרָשַׁת בְּרֵאשִׁית: כִּי סִפְרֵי מִינִים גְרוּעִים מֵעֲבוֹדָה זָרָה מַמָשׁ, יַעַן כִּי הַסְפָרִים הֵם בִּבְחִינַת עֲבוֹדָה זָרָה מְדַבֶּרֶת, וּמַמְשִׁיכִים אֶת הַקוֹרֵא לְעָבְדָהּ, רַחֲמָנָא לִצְלַן.

@ ו. סיפור נורא מהגאון רבי אליהו לאפיאן זצ''ל

בַּיְשִׁיבָה בִּכְפַר חֲסִידִים לָמַד בָּחוּר שֶׁסָבַל מְאֹד מִשִׁטְפֵי דָם מֵהָאַף, וּלְעִתִּים תְּדִירוֹת מַמָשׁ הָיָה מְקַבֵּל שֶׁטֶף דָּם שֶׁמַמָשׁ הָיָה נוֹרָא, וְהַבָּחוּר הַזֶּה הָיָה נָגוּעַ מְאֹד בִּקְרִיאַת עִתּוֹנִים חָפְשִׁיִּים וְכוּ', רַחֲמָנָא לִצְלַן. הַבָּחוּר הָלַךְ מֵרוֹפֵא לְרוֹפֵא וְלָקַח תְּרוּפוֹת, וּלְלֹא הוֹעִיל, עַד שֶׁהָיָה אֵצֶל פְּרוֹפֵסוֹר גָדוֹל וְהֶחְלִיט שֶׁיֵּשׁ צֹרֶךְ בְּנִתּוּחַ, וְהְחְלַט שֶׁהַנִתּוּחַ יִתְבַּצַע בְּבֵית הַחוֹלִים הֲדַסָה בִּירוּשָׁלַיִם.

בְּיוֹם הַנִתּוּחַ נִכְנַס הַבָּחוּר לְהִפָּרֵד וְלָקַחַת בְּרָכָה אֵצֶל הַגָאוֹן הַצַדִּיק ר' אֵלִיָּהוּ לָאפְּיָאן זצוק''ל. הִתְחִיל ר' אֵלִיָּהוּ לַעֲשׂוֹת שִׂיחָה בְּעִנְיַן עִתּוֹנִים, וּבִקֵשׁ מֵהַבָּחוּר שֶׁיְּקַבֵּל עַל עַצְמוֹ לֹא לִקְרֹא יוֹתֵר. הַבָּחוּר חָשַׁב שֶׁיּוּכַל לְהִפָּטֵר עִם נִעְנוּעַ רֹאשׁ וְהַבְטָחָה קַלָה, נִעֲנַע רֹאשׁוֹ לְאוֹת הַסְכָּמָה. הֵרִים ר' אֵלִיָּהוּ קוֹלוֹ וְאָמַר בְּתֹקֶף: ''אִם הִנְךָ לֹא מְקַבֵּל עַל עַצְמְךָ כְּחֹק וְלֹא יַעֲבֹר שֶׁיּוֹתֵר לֹא תִקְרָא בְּעִתּוֹנִים, אָז חֲבָל עַל הַנְסִיעָה וְעַל הַנִתּוּחַ''.

כַּמוּבָן שֶׁהַבָּחוּר נִבְהַל וְקִבֵּל בְּהַבְטָחָה גְמוּרָה שֶׁלֹא יִקְרָא יוֹתֵר. אָז אָמַר לוֹ ר' אֵלִיָּהוּ, בֹּא וַאֲלַמֶדְךָ כְּשֶׁמִתְפַּלְלִים אֵיךְ צָרִיךְ לְהִתְפַּלֵל: ''רְפָאֵנוּ ה' וְנֵרָפֵא'', וְהִדְגִישׁ אֶת ''ה'''. כְּלוֹמַר ''רְפָאֵנוּ ה''', ה' הוּא שֶׁמְרַפֵּא וְהוּא רוֹפְאֵנוּ. ''הוֹשִׁיעֵנוּ'', כְּשֶׁאַתָּה מוֹשִׁיעַ אָז ''וְנִוָּשֵׁעָה'', יֵשׁ יְשׁוּעָה וְכוּ'. וּפְטָרוֹ לְשָׁלוֹם, וְהַנִתּוּחַ הִצְלִיחַ וְהַכּל הָיָה בְּסֵדֶר.

כַּעֲבֹר שָׁנִים הָיָה אֵיזֶה מְאֹרָע מְעַנְיֵן, וְהַבָּחוּר לֹא יָכוֹל הָיָה לְהִתְגַבֵּר וְלָקַח עִתּוֹן וְקָרָא. תֵּכֶף כְּשֶׁהִתְחִיל לִקְרֹא קִבֵּל שֶׁטֶף דָּם נוֹרָא שֶׁלֹא יָכְלוּ לְעָצְרוֹ. רָצוּ בְּבֶהָלָה אֶל ר' אֵלִיָּהוּ, וּמִקֹדֶם לֹא רָצָה אֲפִלוּ לִשְׁמֹעַ, וְרַק אַחֲרֵי שֶׁהַבָּחוּר קִבֵּל עַל עַצְמוֹ שֶׁיַּעֲבֹר עָלָיו מַה שֶׁיַּעֲבֹר וְיִהְיֶה מַה שֶׁיִּהְיֶה לֹא יִקְרָא יוֹתֵר, אָז בֵּרְכוֹ ר' אֵלִיָּהוּ, וּבָרוּךְ ה' שֶׁתְּפִלָתוֹ נִתְקַבְּלָה, וְיוֹתֵר לֹא יָדַע וְלֹא יוֹדֵעַ הַנַ''ל מִבְּעָיָה כָּל שֶׁהִיא, בָּרוּךְ ה'. (מפי אחד מתלמידיו שהיה עד ראיה)

# פרק ו' - המחשבים !!!

@ פצצה מהדלת האחורית!

רָאָה הַשָּׂטָן שֶׁנִלְחֲמוּ בּוֹ מִלְחֶמֶת חָרְמָה בְּמַכְשִׁיר הַטֶּלֶוִיזְיָה וְשִׁקְצוּהָ וְתִעֲבוּהָ וְהֶחֱרִימוּהָ, וּבְכֵן לֹא שָׁקַד הוּא עַל שְׁמָרָיו, וּבְהַרְאוֹתוֹ אֶת טְלָפָיו הַכְּשֵׁרִים הוֹצִיא בְּכַשְׁרוּת וּבְהַשְׁגָחַת הָרַבָּנִים אֶת אַמְצָאַת הַמַחְשֵׁב, בּוֹ מַדְפִּיסִים דִּבְרֵי תוֹרָה, בּוֹ יֶשְׁנָם תִּזְכּוֹרוֹת לְכָל הַתּוֹרָה כֻּלָהּ - שֶׁבִּכְתָב וְשֶׁבְּעַל פֶּה, וּמַה יֵּשׁ חֵפֶץ קָדוֹשׁ מִזְה, וּבִפְרָט שֶׁהוּבַל חֵפֶץ זֶה אַחַר כָּבוֹד לְכָל הַיְשִׁיבוֹת וּלְבָתֵּי תַּלְמִידֵי חֲכָמִים שׁוֹקְדֵי הַסְפָרִים, וְאִם כֵּן, כָּשֵׁר הוּא לִמְהַדְּרִין ! וּלְאַחַר שְׁקִבֵּל ּּ עָלָיו אֶת הֶכְשֵׁר הַגְדוֹלִים, נִתְגַלְתָה חֲזִירוּתוֹ שֶׁל אוֹתוֹ מַרְאֵה טְלָפָיו לֵאמֹר: כָּשֵׁר אֲנִי ! שֶׁבְּעֶצֶם כָּל מְזִמָתוֹ הָיְתָה לְקַלְקֵל אֶת הנֹעַר בְּסִרְטֵי מַחְשֵׁב שֶׁגְרוּעִים הֵמָה מֵהַטֶּלֶוִיזְיָה שִׁבְעָתַיִם.

וּלְהַלָן קִטְעֵי עִתּוֹנוּת מִסַכָּנַת הַמַחְשֵׁב שֶׁנִתְגַלוּ מִמֶחְקָרִים עַל יְדֵי גוֹיִם בְּאַרְצוֹת הַבְּרִית:

<span style='color: red; '> מכאן ואילך מופיעים בספר המודפס צילומים רבים של קטעי עיתונות בגנות השימוש במחשבים, והנזק שהם גורמים, ומסיבה טכנית לא הכנסנו אותם בגירסה טקסטואילת זו - ניתן למוצאם בספר המודפס <BR><BR>אתכם הסליחה </span>
</div>
