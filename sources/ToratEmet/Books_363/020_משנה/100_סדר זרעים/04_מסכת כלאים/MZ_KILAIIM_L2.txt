&UniqueId=1103&ForcedBookName=רע''ב&LastLevelIndex=2&TextSource=ר' פנחס ראובן שליט''א&CosmeticsType==911&GroupId=mishna_kilaiim&PutNewLinesAsIs=1&SearchInTitles=0
// C:\Dev\BhOCR\Runtime files 2\Projects\MZ_KILAIIM Layer 2 - 27 pages

// מה. מה: מו. מו: מז. מז: מח. מח: מט. מט: נ. נ: נא. נא: נב. נב: נג. נג: נד. נד: נה.
// נה: נו. נו: נז. נז: נח.

$ משנה - כלאים - רע''ב

^ פרק א

~ פרק א - משנה א
<b>הַחִטִּין וְהַזּוּנִין.</b> קוֹרִין לוֹ בַּעֲרָבִי זיוא"ן: <B>אֵינָן כִּלְאַיִם זֶה בָזֶה.</B> לְפִי שֶׁכְּשֶׁהִשְׁחִיתוּ דּוֹר הַמַּבּוּל אֶת דַּרְכָּם הָיְתָה הָאָרֶץ גַּם הִיא מַזְנָה אֶת פֵּרוֹתֶיהָ וְהָיוּ זוֹרְעִים חִטִּים וּמוֹצִיאָה זוּנִין, הִלְכָּךְ לֹא הֲוֵי כִּלְאַיִם עִם הַחִטִּים. אֲבָל עִם שְׁאָר מִינֵי תְבוּאָה הֲוֵי כִּלְאַיִם, וְאַף עַל גַּב דְּלֹא חֲזִי לְמַאֲכַל אָדָם, מִכָּל מָקוֹם כֵּיוָן שֶׁמּוֹלִיכִים אוֹתוֹ מִמָּקוֹם לְמָקוֹם לְמַאֲכַל יוֹנִים הֲווּ כִּלְאַיִם {ג}: <B>הַשְּׂעֹרִים וְשִׁבֹּלֶת שׁוּעָל.</B> כָּל הַשְּׁנוּיִם בַּמִּשְׁנָה זוּג זוּג אֵינָם כִּלְאַיִם זֶה בָזֶה, אֶחָד מִזּוּג זֶה וְאֶחָד מִזּוּג זֶה הֵם כִּלְאַיִם זֶה בָזֶה. וְהָא דְאָמְרִינַן בִּמְנָחוֹת [דַּף ט.] הַכֻּסְּמִין מִין חִטִּים וְשִׁיפוֹן מִין שְׂעוֹרִים, הַנֵּי מִילֵי לְעִנְיַן חַלָּה שֶׁמִּצְטָרְפִין זֶה עִם זֶה לְשִׁעוּר חַלָּה, אֲבָל לְעִנְיַן כִּלְאַיִם הֲווּ כִּלְאַיִם זֶה בָזֶה: <B>וְשִׁבֹּלֶת שׁוּעָל.</B> שְׂעוֹרִים מִדְבָּרִיִּים וּבְלַעַ"ז אוינ"א: <B>כֻּסְמִין.</B> בִּלְשׁוֹן לַעַ"ז אספילט"א: <B>שִׁיפוֹן.</B> בְּלַעַ"ז סיגל"א. וּמִשּׁוּם דְּכֻסְמִין וְשִׁיפוֹן דָּמוּ לַהֲדָדֵי אֵינָם כִּלְאַיִם זֶה בָזֶה: <B>וְהַסַּפִּיר.</B> יֵשׁ אוֹמְרִים ציצרקל"א בְּלַעַ"ז. וְרַמְבַּ"ם פֵּרֵשׁ שֶׁקּוֹרִין לוֹ בַּעֲרָבִי מא"ש: <B>הַפֻּרְקְדָן.</B> רַמְבַּ"ם פֵּרֵשׁ שֶׁהוּא זֶרַע דַּק שֶׁקּוֹרִין לוֹ בַּעֲרָבִי גילבא"ן: <B>וְטֹפֵחַ.</B> הוּא קִטְנִית שֶׁגַּרְגְּרָיו עֲגֻלִּים לְבָנִים וְקוֹרִין לוֹ קורטמא"ן. וַאֲנִי שָׁמַעְתִּי שֶׁטֹּפֵחַ הוּא שֶׁקּוֹרִין לוֹ גילבא"ן: <B>וְהַשְּׁעוּעִית.</B> קוֹרִין לָהּ בַּעֲרָבִי לוביא"ה: <B>אֵינָם כִּלְאַיִם זֶה בָזֶה.</B> אִם זָרַע כָּל אֶחָד עִם בֶּן זוּגוֹ: 

~ פרק א - משנה ב
<B>הַקִּשּׁוּת.</B> קִשּׁוּאִין שֶׁקּוֹרִין בַּעֲרָבִי פאקו"ס וּבְלַעַ"ז קוקומברו"ש: <B>וְהַמְּלָפְפוֹנוֹת.</B> נִקְרָאִים בַּעֲרָבִי כייא"ר וּבְלַעַ"ז ציטרול"י: <B>רַבִּי יְהוּדָה אוֹמֵר כִּלְאָיִם.</B> וְאֵין הֲלָכָה כְּרַבִּי יְהוּדָה: <B>חֲזֶרֶת וַחֲזֶרֶת גַּלִּים.</B> הַחַסָּא הַגְּדֵלָה בַּגַּנִּים וְחַסָּא הַגְּדֵלָה בֶּהָרִים: <B>עֻלְשִׁים.</B> שֶׁל גַּנִּים וְעֻלְשֵׁי שָׂדֶה, וְנִקְרָאִים בַּעֲרָבִי הנדב"י: <B>כְּרֵשִׁין.</B> שֶׁל גִּנָּה וּכְרֵשֵׁי שָׂדֶה, וְהֵם הַנִּקְרָאִים בַּעֲרָבִי כורא"ת וּבְלַעַ"ז פורו"ש {ה}: <B>כֻּסְבָּר.</B> כָּךְ שְׁמוֹ בַּעֲרָבִי כוליינדר"ו בְּלַעַ"ז. תַּרְגּוּם יְרוּשַׁלְמִי כְּזֶרַע גַּד, כְּבַר זְרַע כֻּסְבַּר: <B>וְהָרְמוּצָה.</B> דְּלַעַת מָרָה שֶׁמְּמַתְּקִים אוֹתָהּ בְּרֶמֶץ כְּלוֹמַר בְּאֵפֶר חַם שֶׁיֵּשׁ בּוֹ רִשְׁפֵי אֵשׁ לְפִיכָךְ קוֹרִין לָהּ רְמוּצָה {ו}: <B>וּפוֹל הַמִּצְרִי.</B> פאסול"י בְּלַעַ"ז: <B>וְהֶחָרוּב.</B> מִין קִטְנִית, וְקוֹרִין לוֹ חָרוּב לְפִי שֶׁתַּרְמִילָיו שֶׁהַזֶּרַע בְּתוֹכוֹ הֵן דַּקִּין וַעֲקֻמִּין כְּחָרוּבִין, וְהוּא מִמִּין פּוֹל הַמִּצְרִי: 

~ פרק א - משנה ג
<B>וְהַנָּפוּץ.</B> הוּא מִין צְנוֹן וְעָלָיו דּוֹמִים לַעֲלֵי הַלֶּפֶת, הִלְכָּךְ לֹא הֲווּ כִּלְאַיִם: <B>וְהַתְּרוֹבְתוֹר.</B> מִין כְּרוּב שֶׁקְּלָחִים שֶׁלּוֹ דַּקִּים: <B>תְּרָדִין.</B> בַּעֲרָבִי סִילְקָ"א וּבְלַעַ"ז בליט"י: <B>לְעוּנִין.</B> בַּעֲרָבִי קט"ף וּבְלַעַ"ז ארמולא"ש: <B>הַשּׁוּמָנִית.</B> שׁוּם מִדְבָּרִי וְהוּא קָטָן מִן הַשּׁוּם הַגָּדֵל בַּגַּנִּים: <B>בְּצַלְצוּל.</B> בָּצָל מִדְבָּרִי קָטָן מִשְּׁאָר בְּצָלִים לְפִיכָךְ נִקְרָא בְּצַלְצוּל: <B>פְּלַסְלוֹס.</B> מִין תֻּרְמוֹס הוּא. וְתֻרְמוֹס מִין קִטְנִית יָדוּעַ מַר מְאֹד שֶׁשּׁוֹלְקִים אוֹתוֹ שֶׁבַע פְּעָמִים וְאוֹכְלִים אוֹתוֹ בְּקִנּוּחַ סְעֻדָּה: 

~ פרק א - משנה ד
<B>אֲגָסִים.</B> בַּעֲרָבִי אגא"ס וּבְלַעַ"ז פירא"ש: <B>קְרוּסְטוּמֵלִין.</B> מִין אֲגָסִים קְטַנִּים הַדּוֹמִים לַעֲפָצִים שֶׁקּוֹרִין מִילִין: <B>פָּרִישִׁים.</B> הֵם חֲבוּשִׁים, בַּעֲרָבִי ספרג"ל וּבְלַעַ"ז קודוניי"ש: <B>עֻזְרָדִים.</B> בַּעֲרָבִי זערו"ד וּבְלַעַ"ז סורבא"ש: <B>חַזְרָד.</B> תַּפּוּחַ יְעָרִי, תַּרְגּוּם וְכַפְתּוֹר וְחִיזָר: <B>אֲפַרְסְקִים.</B> בְּלַעַ"ז פירשאג"ס, וּכְשֶׁהֵן קְטַנִּים דּוֹמִין לִשְׁקֵדִים: <B>שִׁזָּפִין.</B> הִרְכִּיב זֵיתִים עַל רִמּוֹן נָפֵיק מִנְּהוֹן שִׁזָּפִין: <B>רִימִין.</B> בֶּעָרוּךְ פֵּרֵשׁ פולצדקא"י בְּלַעַ"ז: 

~ פרק א - משנה ה
<B>הַצְּנוֹן וְהַנָּפוּץ.</B> אַף עַל פִּי שֶׁהַפְּרִי וְהֶעָלִים דּוֹמִין זֶה לָזֶה הֵן כִּלְאַיִם זֶה בָזֶה לְפִי שֶׁאֵין טַעַם הַפְּרִי דּוֹמֶה, שֶׁהָלְכוּ בָּזֶה אַחַר טַעַם הַפְּרִי {ח}: <B>לַפְסָן.</B> פֵּרֵשׁ בֶּעָרוּךְ מרוי"ו בְּלַעַ"ז: 

~ פרק א - משנה ו
<B>כֶּלֶב כֻּפְרִי.</B> כֶּלֶב שֶׁמְּגַדְּלִים בְּנֵי הַכְּפָרִים וְהוּא קָטָן וְדוֹמֶה לְשׁוּעָל: <B>הַיְּעֵלִים.</B> מִין חַיָּה, וְאַקּוֹ מְתַרְגְּמִין וְיַעֲלָא: <B>עָרוֹד.</B> חֲמוֹר הַבַּר: 

~ פרק א - משנה ז
<B>אֵין מְבִיאִין אִילָן בְּאִילָן.</B> אֵין מַרְכִּיבִין אִילַן מַאֲכָל בְּאִילַן מַאֲכָל מִין בְּשֶׁאֵינוֹ מִינוֹ, אוֹ אִילַן סְרַק בְּאִילַן מַאֲכָל, אֲבָל אִילַן סְרַק בְּאִילַן סְרַק כֵּיוָן שֶׁאֵין שׁוּם אֶחָד מֵהֶם עוֹשֶׂה פְּרִי, כְּמִין אֶחָד חָשׁוּב וְשָׁרֵי: <B>יָרָק בְּיָרָק.</B> מִין שֶׁאֵינוֹ מִינוֹ: <B>רַבִּי יְהוּדָה מַתִּיר יָרָק בְּאִילָן.</B> וְאֵין הֲלָכָה כְּרַבִּי יְהוּדָה: 

~ פרק א - משנה ח
<B>שִׁקְמָה.</B> אִילַן תְּאֵנָה שֶׁגָּדֵל בַּיְעָרִים: <B>סַדָּן שֶׁל שִׁקְמָה.</B> לְאַחַר שֶׁנֶּחְתַּךְ וְנִשְׁאֲרוּ שָׁרָשָׁיו בָּאָרֶץ נִקְרָא סַדָּן, וְאֵין נוֹטְעִין יָרָק לְתוֹכוֹ דַּהֲוֵי יָרָק בְּאִילָן: <B>פֵּיגָם.</B> עֵשֶׂב שֶׁקּוֹרִין לוֹ רוד"א בְּלַעַ"ז: <B>קִדָּה.</B> מִין אִילָן שֶׁל בְּשָׂמִים תַּרְגּוּם קִדָּה קְצִיעָה, וּכְתִיב (תְּהִלִּים מה) מֹר וַאֲהָלוֹת קְצִיעוֹת כָּל בִּגְדֹתֶיךָ: <B>חֲצוּב.</B> מִין יָרָק שֶׁשָּׁרָשָׁיו יוֹרְדִים בְּעֹמֶק הָאָרֶץ בְּיֹשֶׁר וְאֵינָם נוֹטִים לְכָאן וּלְכָאן, וּבוֹ תִּחֵם יְהוֹשֻׁעַ אֶת הָאָרֶץ {יא}: <B>מְקֵרוֹ.</B> לְשׁוֹן קֹר שֶׁתְּהֵא הַתְּאֵנָה מְקָרֶרֶת הַחֲצוּב שֶׁהוּא חַם בְּיוֹתֵר. פֵּרוּשׁ אַחַר שֶׁתִּהְיֶה עָלָיו לְצֵל לְשׁוֹן קוֹרָה: <B>מֵימֶיהָ לְתוֹכָהּ.</B> שֶׁהָאֲבַטִּיחַ לַח וּמָלֵא מַיִם: <B>חַלָּמִית.</B> בַּעֲרָבִי כובוז"א וּבְלַעַ"ז מלוו"א: 

~ פרק א - משנה ט
<B>הַטּוֹמֵן לֶפֶת וּצְנוֹנוֹת.</B> כְּדֵי שֶׁיִּהְיוּ נִשְׁמָרִים תַּחַת הַקַּרְקַע, שֶׁלֹּא כְדֶרֶךְ שְׁתִילָה, גַּלֵּי דַעְתֵּיהּ שֶׁאֵינוֹ רוֹצֶה בְּהַשְׁרָשָׁתָן, כְּגוֹן שֶׁטָּמַן אֲגֻדָּה שֶׁל לֶפֶת וַאֲגֻדָּה שֶׁל צְנוֹנוֹת יַחַד: <B>אִם הָיוּ מִקְצָת עָלִין מְגֻלִּין.</B> מִשּׁוּם שַׁבָּת נָקְטֵיהּ, דְּאִם הָיוּ כָּל הֶעָלִין מְכֻסִּין אִי אֶפְשָׁר לִטֹּל אִם לֹא שֶׁיָּזִיז עָפָר בְּיָדַיִם: <B>לֹא מִשּׁוּם כִּלְאַיִם וְלֹא מִשּׁוּם שְׁבִיעִית.</B> לֹא מִשּׁוּם זוֹרֵעַ כִּלְאַיִם וְלֹא מִשּׁוּם זוֹרֵעַ בַּשְּׁבִיעִית. אִי נַמִּי אֲפִלּוּ הוֹסִיף מָאתַיִם מִשּׁוּם כִּלְאַיִם שָׁרֵי דְּלָאו דֶּרֶךְ זְרִיעָה [הוּא], וְאִם הָיָה מִשִּׁשִּׁית וְנִכְנְסוּ לַשְּׁבִיעִית וְהוֹצִיאוּ סְפִיחִים כְּדֶרֶךְ שֶׁמּוֹסִיפִים הַבְּצָלִים בַּתָּלוּשׁ {יד}, אֵין בָּהֶם מִשּׁוּם סְפִיחֵי שְׁבִיעִית: <B>וְלֹא מִשּׁוּם מַעַשְׂרוֹת.</B> אֵינוֹ חַיָּב לְעַשֵּׂר כְּשֶׁיִּתְלוֹשׁ אוֹתָם מִמָּקוֹם שֶׁהִטְמִינָם, דִּכְתִיב (וַיִּקְרָא כז) וְכָל מַעְשַׂר הָאָרֶץ מִזֶּרַע הָאָרֶץ, וְהַאי לָאו זְרִיעָה הִיא: <B>וְנִטָּלִים בְּשַׁבָּת.</B> דְּכִתְלוּשִׁים דָּמוּ, וְאוֹחֵז בֶּעָלִים הַמְגֻלִּים וּמוֹצִיאָן. וְאַף עַל גַּב דְּמֵזִיז עָפָר מִמְּקוֹמוֹ, טִלְטוּל מִן הַצַּד לְצֹרֶךְ דְּבַר הֶתֵּר וְאֵינוֹ נוֹגֵעַ בַּדָּבָר הָאָסוּר מֻתָּר: <B>עַד שֶׁיִּהְיוּ שְׁנֵי חִטִּים וּשְׂעוֹרָה.</B> טַעֲמָא דְרַבִּי יְהוּדָה מִשּׁוּם דִּכְתִיב (וַיִּקְרָא יט) שָׂדְךָ לֹא תִזְרַע כִּלְאָיִם, וְסָבַר דְּקַרְקַע בְּלֹא זֶרַע לֹא אִקְּרֵי שָׂדֶה, וּמַשְׁמַע לֹא תִזְרַע כִּלְאַיִם בַּהֲדֵי שָׂדְךָ שֶׁנִּזְרַע כְּבָר. וְכֵן (דְּבָרִים כב) לֹא תִזְרַע כַּרְמְךָ כִּלְאָיִם, לֹא תִזְרַע כִּלְאַיִם דְּהַיְנוּ שְׁנֵי מִינֵי זְרָעִים בַּהֲדֵי כַּרְמְךָ, וְלֹא מְחַיֵּב בְּכִלְאֵי הַכֶּרֶם עַד שֶׁיִּזְרַע חִטָּה וּשְׂעוֹרָה וְחַרְצָן בְּמַפֹּלֶת יָד. וְאֵין הֲלָכָה כְּרַבִּי יְהוּדָה. דְּקַרְקַע אַף עַל פִּי שֶׁאֵינָהּ זְרוּעָה קָרוּי שָׂדֶה, אֲבָל אֵינוֹ קָרוּי כֶּרֶם בְּלֹא חַרְצָן, הִלְכָּךְ הַזּוֹרֵעַ חִטָּה וּשְׂעוֹרָה כְּאֶחָד חַיָּב מִשּׁוּם כִּלְאֵי זְרָעִים, וְאֵינוֹ חַיָּב מִשּׁוּם כִּלְאֵי הַכֶּרֶם עַד שֶׁיִּזְרַע חִטָּה וּשְׂעוֹרָה וְחַרְצָן בְּמַפֹּלֶת יָד: 

^ פרק ב

~ פרק ב - משנה א
<B>כָּל סְאָה שֶׁיֶּשׁ בָּהּ רֹבַע.</B> הַקַּב דְּהַיְנוּ אֶחָד מֵעֶשְׂרִים וְאַרְבַּע לִסְאָה, שֶׁהַסְּאָה שִׁשָּׁה קַבִּין: <B>יְמַעֵט.</B> אוֹתוֹ מִין אַחֵר הַמְעֹרָב בּוֹ עַד שֶׁיִּפְחַת הָרֹבַע וְיִתְבַּטֵּל {ב} בְּתוֹךְ הַסְּאָה, וּמֻתָּר לִזְרֹעַ וְלֹא מִתְּסַר מִשּׁוּם זוֹרֵעַ כִּלְאַיִם: <B>יָבוֹר.</B> מִכֵּיוָן שֶׁהֻזְקַק לְמַעֵט יָסִיר הַכֹּל, מִשּׁוּם דְּמֵחֲזֵי כִּמְקַיֵּם כִּלְאַיִם מִכֵּיוָן שֶׁהִתְחִיל לִבְרֹר אִם לֹא הָיָה בּוֹרֵר אֶת כֻּלּוֹ. אֲבָל תְּחִלָּתוֹ פָּחוֹת מֵרֹבַע שָׁרֵי. וְאֵין הֲלָכָה כְּרַבִּי יוֹסֵי: <B>בֵּין מִמִּין אֶחָד.</B> בֵּין שֶׁאוֹתוֹ רֹבַע מִמִּין אֶחָד בֵּין מִמִּינִין הַרְבֵּה צָרִיךְ לְמַעֵט: <B>לֹא אָמְרוּ אֶלָּא מִמִּין אֶחָד.</B> דְּאֵין שְׁנֵי מִינִין מִצְטָרְפִין לְשִׁעוּר רֹבַע: <B>וַחֲכָמִים אוֹמְרִים כָּל שֶׁהוּא כִלְאַיִם לַסְּאָה.</B> אִיכָּא בֵּין חֲכָמִים לְתַנָּא קַמָּא כְּגוֹן סְאָה שְׂעוֹרִים שֶׁיֵּשׁ בָּהּ רֹבַע שִׁבֹּלֶת שׁוּעָל וְכֻסְּמִין, לְתַנָּא קַמָּא צָרִיךְ לְמַעֵט, לַחֲכָמִים אֵין צָרִיךְ לְמַעֵט, דְּאֵין שִׁבֹּלֶת שׁוּעָל מִצְטָרֵף לְכֻסְּמִין כֵּיוָן דְּלֹא הֲווּ כִּלְאַיִם בִּסְאָה שֶׁל שְׂעוֹרִים. וַהֲלָכָה כַּחֲכָמִים: 

~ פרק ב - משנה ב
<B>בַּמֶּה דְבָרִים אֲמוּרִים תְּבוּאָה בִתְבוּאָה.</B> תְּבוּאָה בְּמִין תְּבוּאָה אוֹ בְקִטְנִית הוּא דְאָמְרָן בְּרֹבַע לִסְאָה יְמַעֵט, אֲבָל זֵרְעוֹנֵי גִנָּה שֶׁנִּתְעָרְבוּ בִתְבוּאָה אוֹ בְקִטְנִית: <B>אֶחָד מֵעֶשְׂרִים וְאַרְבַּע בְּנוֹפֵל.</B> מֵהֶן לְבֵית סְאָה חִטִּין, כְּלוֹמַר כְּשִׁעוּר הַזֶּרַע שֶׁזּוֹרְעִים מֵהֶן לְמָקוֹם שֶׁזּוֹרְעִין בּוֹ סְאָה שֶׁל חִטִּין. וְשִׁעוּר הַמָּקוֹם שֶׁזּוֹרְעִים בּוֹ סְאָה שֶׁל חִטִּין הוּא חֲמִשִּׁים אַמָּה עַל חֲמִשִּׁים אַמָּה, וְאֵין זוֹרְעִים בּוֹ מִזֵּרְעוֹנֵי גִנָּה אֶלָּא קַב וָחֵצִי לְפִי שֶׁהֵן דַּקִּין וּבְקַב וָחֵצִי מֵהֶן יֵשׁ בָּהֶן כְּדֵי לִזְרֹעַ מָקוֹם שֶׁזּוֹרְעִים בּוֹ סְאָה שֶׁל חִטִּין. נִמְצָא לְפִי חֶשְׁבּוֹן זֶה שֶׁאִם נִתְעָרֵב בִּסְאָה אַחַת שֶׁל תְּבוּאָה אוֹ שֶׁל קִטְנִית אוֹ שֶׁל זֵרְעוֹנִים אֶחָד מֵאַרְבָּעָה וְעֶשְׂרִים שֶׁל קַב וָחֵצִי מִזֵּרְעוֹנֵי גִנָּה שֶׁהוּא אֶחָד מִשִּׁשָּׁה עָשָׂר בְּקַב חַיָּב לְמַעֵט. הִלְכָּךְ אִם נִתְעָרֵב בִּסְאָה תְבוּאָה כַּבֵּיצָה וָחֵצִי זֵרְעוֹנֵי גִנָּה שֶׁהוּא אֶחָד מֵעֶשְׂרִים וְאַרְבַּע בְּקַב וַחֲצִי קַב, יְמַעֵט: <B>כְּשֵׁם שֶׁאָמְרוּ לְהַחְמִיר.</B> דְּזֵרְעוֹנִים דַּקִּים אוֹסְרִים בְּשִׁעוּר מֻעָט בְּאֶחָד מֵעֶשְׂרִים וְאַרְבַּע בְּנוֹפֵל מֵהֶן לְבֵית סְאָה, כָּךְ אָמְרוּ לְהָקֵל דְּזֵרְעוֹנִים גַּסִּים שֶׁצָּרִיךְ מֵהֶן הַרְבֵּה לִזְרֹעַ בְּבֵית סְאָה אֵינָן אוֹסְרִין בִּסְאָה חִטִּין אֶלָּא אֶחָד מֵעֶשְׂרִים וְאַרְבַּע בְּנוֹפֵל מֵהֶן לְבֵית סְאָה, כְּגוֹן זֶרַע פִּשְׁתָּן שֶׁצָּרִיךְ שָׁלֹשׁ סְאִים לְבֵית סְאָה חִטִּים אֵין צָרִיךְ לְמַעֵט עַד שֶׁיִּתְעָרֵב מֵהֶן שָׁלֹשׁ רְבִיעִים בִּסְאָה, וְהַיְנוּ דְקָתָנֵי הַפִּשְׁתָּן בַּתְּבוּאָה מִצְטָרֶפֶת אֶחָד מֵעֶשְׂרִים וְאַרְבַּע בְּנוֹפֵל מֵהֶן לְבֵית סְאָה, וְכֵיוָן דְּנוֹפֵל מֵהֶן שְׁלֹשָׁה סְאִין לְבֵית סְאָה, דְּהָכִי אָמְרִינַן בַּיְרוּשַׁלְמִי, נִמְצָא שֶׁאֵין צָרִיךְ לְמַעֵט עַד שֶׁיִּתְעָרֵב מֵהֶן שָׁלֹשׁ רְבִיעִים שֶׁל קַב בִּסְאָה, וְכֵן הֲלָכָה: 

~ פרק ב - משנה ג
<B>עַד שֶׁתַּתְלִיעַ.</B> וְשִׁעוּרָהּ הֲוֵי כְּשֶׁתִּשְׁהֶה בָּאָרֶץ שְׁלֹשָׁה יָמִים בְּקַרְקַע לַחָה, וּבִיבֵשָׁה צָרִיךְ יוֹתֵר: <B>וְיוֹפַךְ.</B> יַהֲפֹךְ הַקַּרְקַע בַּמַּחֲרֵשָׁה בִּשְׁבִיל שֶׁלֹּא יִצְמָח הַזֶּרַע: <B>כַּמָּה יְהֵא חוֹרֵשׁ.</B> שֶׁלֹּא תֹאמַר שֶׁהוּא צָרִיךְ לַחֲרֹשׁ תְּלָמִים תְּלָמִים קְטַנִּים סְמוּכִים זֶה לָזֶה, אֶלָּא כְּתַלְמֵי הָרְבִיעָה, כִּתְלָמִים שֶׁדֶּרֶךְ בְּנֵי אָדָם לַחֲרֹשׁ אַחַר שֶׁתֵּרֵד הָרְבִיעָה, שֶׁחוֹרְשִׁים תְּלָמִים גְּדוֹלִים: <B>כְּדֵי שֶׁלֹּא יְשַׁיֵּר רֹבַע לְבֵית סְאָה.</B> שֶׁלֹּא יִשָּׁאֵר בָּאָרֶץ מָקוֹם שֶׁאֵינוֹ מְהֻפָּךְ אֶלָּא פָּחוֹת מֵעֶשְׂרִים וְאַרְבַּע בַּקַּרְקַע שֶׁהוּא חוֹרֵשׁ, דְּהַיְנוּ רֹבַע קַב לְבֵית סְאָה. וְאֵין הֲלָכָה כְּאַבָּא שָׁאוּל: 

~ פרק ב - משנה ד
<B>זְרוּעָה וְנִמְלַךְ לְנָטְעָהּ.</B> שֶׁהָיְתָה זְרוּעָה תְבוּאָה {ו} וְנִמְלַךְ לְנָטְעָהּ גְּפָנִים: <B>גּוֹמֵם.</B> לְשׁוֹן גּוֹמְמוֹ עִם הַשּׁוֹפִי דְּפֶרֶק גִּיד הַנָּשֶׁה [חֻלִּין צב:], כְּלוֹמַר כּוֹרֵת הַגֶּפֶן סָמוּךְ לַקַּרְקַע שֶׁלֹּא יְשַׁיֵּר גָּבוֹהַּ מִן הַקַּרְקַע טֶפַח: 

~ פרק ב - משנה ה
<B>קַנְבּוֹס אוֹ לוּף.</B> שֶׁמִּינִים הַלָּלוּ אֵין הַתְלָעָה וַחֲרִישָׁה מוֹעֶלֶת בָּהֶן, לְפִי שֶׁמִּתְקַיְּמִים בָּאָרֶץ שָׁלֹשׁ שָׁנִים וְאֵינָן מַתְלִיעִין: <B>אִסְטִיס.</B> צִבְעוֹ דּוֹמֶה לִתְכֵלֶת, קוֹרִין לוֹ בַּעֲרָבִי ני"ל וּבְלַעַ"ז אנדיק"ו, וּרְגִילִים שֶׁכּוֹרְתִים אוֹתוֹ וְחוֹזֵר וְצוֹמֵחַ, וּמַה שֶּׁצּוֹמֵחַ פַּעַם שְׁנִיָּה נִקְרָא סָפִיחַ. אִי נַמִּי מַה שֶּׁצּוֹמֵחַ מִן הַזֶּרַע הַנּוֹפֵל בִּשְׁעַת קְצִירָה קָרוּי סָפִיחַ {ט}: <B>מְקוֹם הַגְּרָנוֹת.</B> שֶׁדָּשִׁים בּוֹ תְּבוּאָה וְקִטְנִית: <B>תִּלְתָּן.</B> בַּעֲרָבִי חולב"א וּבְלַעַ"ז פינגריק"ו: <B>אֵין מְחַיְּבִין אוֹתוֹ לְנַכֵּשׁ.</B> דִּבְלָאו הָכִי סוֹפוֹ לְעָקְרָם {י}, לְפִי שֶׁאִסְטִיס קָשֶׁה לַתְּבוּאָה וְהָעֲשָׂבִים קָשִׁים לַתִּלְתָּן כְּשֶׁנִּזְרַע לְמַאֲכַל אָדָם, וּמְקוֹם הַגְּרָנוֹת נַמִּי קָשִׁים לוֹ הַזְּרָעִים שֶׁמַּחְלִידִים אֶת הַקַּרְקַע וּמַלְקִים אוֹתָהּ וְלֹא חֲזִי תּוּ לִמְקוֹם דִּישָׁה: <B>וְאִם נִכֵּשׁ אוֹ כִסַּח.</B> דְּהַשְׁתָּא גַּלֵּי דַעְתֵּיהּ דְּנִיחָא לֵיהּ בְּאוֹתָם הַנִּשְׁאָרִים שֶׁהֲרֵי עוֹקֵר הַכֹּל חוּץ מִזֶּה, אוֹמְרִים לוֹ עֲקֹר אֶת הַכֹּל, מִפְּנֵי שֶׁהוּא נִרְאֶה כִּמְקַיֵּם כִּלְאַיִם: <B>נִכֵּשׁ.</B> שֶׁעָקַר הַצְּמָחִים בְּיָדָיו עִם הַשֹּׁרֶשׁ: <B>כִּסַּח.</B> שֶׁחָתַךְ הֶעָלִים וְהַשֹּׁרֶשׁ נִשְׁאַר בָּאָרֶץ, תַּרְגּוּם לֹא תִזְמֹר לֹא תְכַסַּח: 

~ פרק ב - משנה ו
<B>מֵשָׁר מֵשָׁר.</B> עֲרֻגּוֹת עֲרֻגּוֹת, וְכָל עֲרֻגָּה מִמִּין אֶחָד לְבַדּוֹ: <B>שְׁלֹשָׁה תְלָמִים שֶׁל פָּתִיחַ.</B> כְּלוֹמַר מַנִּיחַ בֵּין מֵשָׁר לְמֵשָׁר רֶוַח שְׁלֹשָׁה תְלָמִים שֶׁל מַחֲרֵשָׁה, מִלְּשׁוֹן יְפַתַּח וִישַׁדֵּד אַדְמָתוֹ (יְשַׁעְיָה כח). וּבַיְרוּשַׁלְמִי מְפָרֵשׁ שֶׁהֵם שְׁתֵּי אַמּוֹת רֹחַב עַל שְׁתֵּי אַמּוֹת אֹרֶךְ. וְאַחַר כָּךְ מֵצֵר וְהוֹלֵךְ אִם יִרְצֶה עַד שֶׁלֹּא יִשָּׁאֵר בֵּינֵיהֶן בְּסוֹף הַמֵּצַר אֶלָּא כָּל שֶׁהוּ, שֶׁהֲרֵי בְּכָךְ הֵן נִרְאִים שֶׁלֹּא נִזְרְעוּ בְּעִרְבּוּבְיָא: <B>הָעֹל הַשָּׁרוֹנִי.</B> כִּמְלֹא רֹחַב הָעֹל שֶׁחוֹרְשִׁים בּוֹ בַּשָּׁרוֹן, דְּהַיְנוּ בַבִּקְעָה, שֶׁהוּא רָחָב מִן הָעֹל שֶׁחוֹרְשִׁים בּוֹ בָּהָר: <B>וּקְרוֹבִים דִּבְרֵי אֵלּוּ וְכוּ'.</B> שֶׁשִּׁעוּר שְׁלֹשָׁה תְלָמִים שֶׁל פָּתִיחַ קָרוֹב לִהְיוֹת שָׁוֶה לִמְלֹא הָעֹל הַשָּׁרוֹנִי: 

~ פרק ב - משנה ז
<B>תּוֹר.</B> הוּא שֵׁם תַּכְשִׁיט שֶׁל אִשָּׁה שֶׁצּוּרָתוֹ מְשֻׁלֶּשֶׁת, כְּלוֹמַר בַּעַל שָׁלֹשׁ זָוִיּוֹת, לְשׁוֹן תּוֹרֵי זָהָב נַעֲשֶׂה לָּךְ (שִׁיר הַשִּׁירִים א), וְעַל שְׁמוֹ קוֹרִין קֶרֶן זָוִית הַמְחֻדֶּדֶת {יא} רֹאשׁ תּוֹר. וְאִם קֶרֶן זָוִית שֶׁל שָׂדֶה שֶׁהִיא זְרוּעָה חִטִּים נִכְנֶסֶת בְּתוֹךְ שָׂדֶה שֶׁל שְׂעוֹרִים מֻתָּר, מִפְּנֵי שֶׁהוּא נִרְאֶה כְּסוֹף שָׂדֵהוּ וְנִכָּר שֶׁלֹּא נִזְרְעוּ בְּעִרְבּוּבְיָא: <B>מֻתָּר לִסְמֹךְ לוֹ מֵאוֹתוֹ הַמִּין.</B> מֻתָּר לִסְמֹךְ אֵצֶל שְׂדֵה חִטִּין שֶׁלּוֹ {יג} מֵאוֹתוֹ הַמִּין שֶׁל שְׂדֵה חֲבֵרוֹ, וְאֵין נִרְאֶה כְּכִלְאַיִם בְּשָׂדֵהוּ מִשּׁוּם דְּנִרְאֶה כְּסוֹף שְׂדֵה חֲבֵרוֹ: <B>מֻתָּר לִסְמֹךְ לוֹ תֶּלֶם שֶׁל פִּשְׁתָּן.</B> שֶׁהָרוֹאֶה יוֹדֵעַ שֶׁלֹּא זְרָעוּהוּ שָׁם אֶלָּא כְּדֵי לִבְדֹּק שָׂדֵהוּ {יד} אִם טוֹבָה לִזְרֹעַ בָּהּ פִּשְׁתָּן אִם לָאו, לְפִי שֶׁאֵין אָדָם עָשׂוּי לִזְרֹעַ תֶּלֶם אֶחָד שֶׁל פִּשְׁתָּן, שֶׁאֵין לוֹ בּוֹ שׁוּם תּוֹעֶלֶת. אֲבָל שֶׁל מִין אַחֵר דְּאָדָם עָשׂוּי לִזְרֹעַ מִמֶּנּוּ תֶּלֶם אֶחָד בִּלְבָד, אֲפִלּוּ לֹא זְרָעוֹ אֶלָּא לִבְדֹּק שָׂדֵהוּ אָסוּר, שֶׁהָרוֹאֶה אוֹמֵר לְצָרְכּוֹ זְרָעוֹ כְּדֵי לֵהָנוֹת בּוֹ: <B>אֶחָד זֶרַע פִּשְׁתָּן וְאֶחָד כָּל הַמִּינִין.</B> אָסוּר לִסְמֹךְ תֶּלֶם אֶחָד, שֶׁהָרוֹאֶה אֵינוֹ יוֹדֵעַ דְּלִבְדֹּק שָׂדֵהוּ הוּא עוֹשֶׂה: <B>מֻתָּר לִבְדֹּק בְּתֶלֶם שֶׁל פִּשְׁתָּן.</B> שֶׁהַכֹּל יוֹדְעִים שֶׁאֵין מִתְכַּוֵּן לְקַיֵּם הַפִּשְׁתָּן אֶלָּא לִבְדֹּק שָׂדֵהוּ אִם הִיא יָפָה לְפִשְׁתָּן. וַהֲלָכָה כְּתַנָּא קַמָּא: 

~ פרק ב - משנה ח
<B>חָרִיעַ.</B> כַּרְכּוֹם יְעָרִי, וְקוֹרִין לוֹ בַּעֲרָבִי אלקורטו"ם. וּשְׁנֵי מִינִים הַלָּלוּ דְּהַיְנוּ חַרְדָּל וְחָרִיעַ הֵן מַזִּיקִין לַתְּבוּאָה, וְאִם לֹא שֶׁבַּעַל הַשָּׂדֶה זְרָעָם וְרוֹצֶה בְקִיּוּמָם לֹא הָיָה מַנִּיחַ לְאָדָם אַחֵר שֶׁיִּזְרַע אֶחָד מִשְּׁנֵי אֵלּוּ הַמִּינִים סָמוּךְ לַתְּבוּאָה שֶׁלּוֹ, הִלְכָּךְ נִרְאֶה כִּמְקַיֵּם כִּלְאַיִם בַּשָּׂדֶה {טו}: <B>אֲבָל סוֹמְכִין לִשְׂדֵה יְרָקוֹת.</B> שֶׁאֵינָן מַזִּיקִין לַיְרָקוֹת וְהָרוֹאֶה אוֹמֵר שֶׁל אָדָם אַחֵר הֵם וּבַעַל הַיְרָקוֹת אֵינוֹ מַקְפִּיד עֲלֵיהֶן אִם הֵם סְמוּכִים לַיְרָקוֹת שֶׁלּוֹ לְפִי שֶׁאֵינָן מַזִּיקִין לָהֶן: <B>וְסוֹמֵךְ לְבוּר.</B> אִם יֵשׁ בְּתוֹךְ שָׂדֶה שֶׁל תְּבוּאָה מְקוֹם בּוּר שֶׁאֵינוֹ חָרוּשׁ וְזָרוּעַ בֵּית רֹבַע אוֹ יוֹתֵר, סוֹמֵךְ שָׁם זֶרַע אַחֵר, וְכֵן סוֹמֵךְ אֵצֶל נִיר וְהוּא מָקוֹם חָרוּשׁ: <B>וּלְגָפָה.</B> גֶּדֶר אֲבָנִים סְדוּרוֹת כְּעֵין חוֹמָה בְּלֹא טִיט: <B>וּלְדֶרֶךְ.</B> אִם דֶּרֶךְ הַיָּחִיד {טז} מַפְסֶקֶת בֵּין שְׁתֵּי שָׂדוֹת, מֻתָּר לִזְרֹעַ מִין אֶחָד בְּזוֹ וּמִין אֶחָד בְּזוֹ: <B>מֵסֵךְ עַל הָאָרֶץ.</B> שֶׁאֵין נוֹפוֹ גָּבוֹהַּ מִן הָאָרֶץ שְׁלֹשָׁה טְפָחִים, אִם יֵשׁ תַּחְתָּיו זֶרַע מֻתָּר לִסְמֹךְ מִבַּחוּץ זֶרַע אֶחָד, דִּכְגָדֵר דָּמֵי: <B>וּלְסֶלַע.</B> לֹא אִצְטָרִיךְ לְמִתְנְיֵהּ, דְּאֵין לְךָ מְחִצָּה גְּדוֹלָה מִזּוֹ, אֶלָּא לְאַשְׁמוּעִינַן דַּאֲפִלּוּ סֶלַע בָּעִינַן אַרְבָּעָה רֹחַב, דִּבְפָחוֹת מִכָּאן אֵין שְׁמָהּ מְחִצָּה לְהַפְסִיק {יז}: 

~ פרק ב - משנה ט
<B>קָרַחַת.</B> מָקוֹם פָּנוּי שֶׁאֵינוֹ זָרוּעַ כְּשֶׁהוּא מְרֻבָּע {יח} קָרוּי קָרַחַת {יט}, כְּמוֹ בְּקָרַחְתּוֹ (וַיִּקְרָא יג) דְּהַיְנוּ שֶׁנִּמְרַט הַשֵּׂעָר וְהַמָּקוֹם חָלָק: <B>עֶשְׂרִים וְאַרְבָּעָה קָרָחוֹת לְבֵית סְאָה.</B> וּבְכָל קָרְחָה זוֹרֵעַ מִין אֶחָד. וּבֵית סְאָה הוּא חֲמִשִּׁים אַמָּה עַל חֲמִשִּׁים אַמָּה, וּכְשֶׁאַתָּה עוֹשֶׂה בוֹ עֶשְׂרִים וְאַרְבַּע קָרָחוֹת נִמְצֵאת כָּל קָרְחָה עֶשֶׂר אַמּוֹת וּשְׁנֵי טְפָחִים וּמֶחֱצָה אֹרֶךְ עַל עֶשֶׂר אַמּוֹת רֹחַב. כֵּיצַד, אִם תַּעֲשֶׂה מֵחֲמִשִּׁים עַל חֲמִשִּׁים עֶשְׂרִים וְחָמֵשׁ קָרָחוֹת תִּהְיֶה כָּל קָרְחָה עֶשֶׂר עַל עֶשֶׂר, קַח אַחַת מֵהֶן כְּדֵי שֶׁיִּשָּׁאֲרוּ עֶשְׂרִים וְאַרְבַּע קָרָחוֹת וּתְחַלְּקֶנָּה לְעֶשְׂרִים וְאַרְבַּע רְצוּעוֹת, נִמְצָא כָּל רְצוּעָה שְׁנֵי טְפָחִים וּמֶחֱצָה רֹחַב עַל אֹרֶךְ עֶשֶׂר, שֶׁכָּל אַמָּה הִיא בַת שִׁשָּׁה טְפָחִים, הֲרֵי שִׁשִּׁים טְפָחִים לְעֶשֶׂר אַמּוֹת, תֵּן כָּל רְצוּעָה מֵאֵלּוּ לְרֹאשׁ כָּל קָרְחָה, נִמְצֵאת כָּל קָרְחָה עֶשֶׂר אַמּוֹת וּשְׁנֵי טְפָחִים וּמֶחֱצָה אֹרֶךְ עַל עֶשֶׂר אַמּוֹת רֹחַב: <B>מִקָּרַחַת לְבֵית רֹבַע.</B> שֶׁהֲרֵי יֵשׁ בִּסְאָה עֶשְׂרִים וְאַרְבָּעָה רְבִיעִית שֶׁל קַב, תֵּן אוֹתָם לְעֶשְׂרִים וְאַרְבָּעָה קָרָחוֹת, הֲרֵי לְכָל קָרְחָה בֵּית רֹבַע: <B>כָּל מִין שֶׁיִּרְצֶה.</B> וְלֹא מַצְרִיךְ רַבִּי מֵאִיר הַרְחָקָה כְּלָל דְּכֵיוָן דִּמְרֻבָּעוֹת הֵן נִרְאוֹת מֻפְרָשׁוֹת וּמֻבְדָּלוֹת זוֹ מִזּוֹ: <B>הָיְתָה.</B> בְּתוֹךְ שְׂדֵה תְבוּאָה קָרַחַת אַחַת שֶׁל בֵּית רֹבַע אוֹ שְׁתֵּי קָרָחוֹת: <B>זוֹרְעָם חַרְדָּל.</B> דְּאֵינוֹ נִרְאֶה כִּשְׂדֵה חַרְדָּל בְּתוֹךְ שְׂדֵה תְבוּאָה, אֲבָל שְׁלֹשָׁה קָרָחוֹת נִרְאוֹת כִּשְׂדֵה חַרְדָּל {כא} בְּתוֹךְ שְׂדֵה תְבוּאָה, לְפִי שֶׁאֵין רְגִילוּת לִזְרֹעַ מִן הַחַרְדָּל שָׂדֶה גְדוֹלָה. וּשְׁאָר מִינִים אֲפִלּוּ שְׁלֹשָׁה קָרָחוֹת אֵינָן נִרְאִין כְּשָׂדֶה, כֵּיוָן שֶׁרְגִילִין לִזְרֹעַ מֵהֶן הַרְבֵּה בְּיַחַד: <B>וַחֲכָמִים אוֹמְרִים תֵּשַׁע קָרָחוֹת מֻתָּרוֹת.</B> אַרֵישָׁא קָמְהַדֵּר, דְּקָאָמַר רַבִּי מֵאִיר דְּזוֹרֵעַ כָּל עֶשְׂרִים וְאַרְבַּע קָרָחוֹת מִכָּל מִין שֶׁיִּרְצֶה, וַחֲכָמִים אוֹסְרִים לִסְמֹךְ מִין אֵצֶל מִין אַחֵר, אֶלָּא עוֹשֶׂה לְבֵית סְאָה עֶשְׂרִים וְחָמֵשׁ קָרָחוֹת דְּהַיְנוּ חָמֵשׁ שׁוּרוֹת, וְכָל שׁוּרָה מֵחָמֵשׁ קָרָחוֹת {כב}, וְזוֹרֵעַ קָרְחָה רִאשׁוֹנָה שֶׁל שׁוּרָה רִאשׁוֹנָה וּמַנִּיחַ שְׁנִיָּה שֶׁאֶצְלָהּ בּוּרָה, וְזוֹרֵעַ שְׁלִישִׁית וּמַנִּיחַ רְבִיעִית בּוּרָה, וְזוֹרֵעַ חֲמִשִּׁית וּמַנִּיחַ שׁוּרָה שְׁנִיָּה כֻּלָּהּ בּוּרָה וְזוֹרֵעַ מִשּׁוּרָה שְׁלִישִׁית קָרְחָה רִאשׁוֹנָה וּשְׁלִישִׁית וַחֲמִשִּׁית וּמַנִּיחַ שׁוּרָה רְבִיעִית כֻּלָּהּ בּוּרָה וְזוֹרֵעַ מִשּׁוּרָה חֲמִשִּׁית קָרְחָה רִאשׁוֹנָה וּשְׁלִישִׁית וַחֲמִשִּׁית, הֲרֵי תֵּשַׁע קָרָחוֹת זְרוּעוֹת לְבֵית סְאָה: <B>עֶשֶׂר אֲסוּרוֹת.</B> שֶׁצָּרִיךְ שֶׁיְּהֵא מַפְסִיק בֵּין כָּל קָרַחַת וְקָרַחַת כְּשִׁעוּר קָרַחַת, דְּהַיְנוּ בֵּית רֹבַע בְּקֵרוּב. וַהֲלָכָה כַּחֲכָמִים: <B>בֵּית כּוֹר.</B> שְׁלֹשִׁים סְאִים. וְטַעֲמָא דְרַבִּי אֱלִיעֶזֶר בֶּן יַעֲקֹב לֹא אִתְפָּרֵשׁ: 

~ פרק ב - משנה י
<B>כָּל שֶׁהוּא בְּתוֹךְ בֵּית רֹבַע.</B> כְּגוֹן נְקָעִים מְלֵאִים מַיִם, אַף עַל פִּי שֶׁאֵינָם רְאוּיִם לִזְרִיעָה עוֹלִים לְמִדַּת בֵּית רֹבַע לֵחָשֵׁב הֶרְחֵק בֵּין מִין וָמִין: <B>אֲכִילַת הַגֶּפֶן.</B> מַה שֶּׁהַגֶּפֶן תּוֹפֶסֶת וְאוֹכֶלֶת סְבִיבוֹתֶיהָ, דְּהַיְנוּ כְּדֵי עֲבוֹדָתָהּ, עוֹלֶה לְמִדַּת בֵּית רֹבַע לְהַשְׁלִים עֶשֶׂר אַמּוֹת וּשְׁנֵי טְפָחִים וּמֶחֱצָה אֹרֶךְ עַל עֶשֶׂר אַמּוֹת רֹחַב, דְּאָמְרִינַן לְעֵיל שֶׁהוּא שִׁעוּר בֵּית רֹבַע שֶׁצָּרִיךְ לְהַפְסִיק בֵּין מִין לְמִין. וְכֵן הַקֶּבֶר נַמִּי עוֹלֶה. וְכֵן הַסֶּלַע, וּבְסֶלַע שֶׁאֵינוֹ גָבוֹהַּ עֲשָׂרָה {כה} מַיְרֵי, דְּאִי גָּבוֹהַ עֲשָׂרָה הֲוֵי מְחִצָּה וּמַפְסִיק בִּפְנֵי עַצְמוֹ: <B>תְּבוּאָה בִתְבוּאָה בֵּית רֹבַע.</B> הָיְתָה שָׂדֵהוּ זְרוּעָה חִטִּין וְרוֹצֶה לִזְרֹעַ בָּהּ שְׂעוֹרִים, צָרִיךְ לְהַרְחִיק בֵּית רֹבַע, וּבִלְבָד שֶׁלֹּא יִהְיוּ חִטִּין מַקִּיפִים אֶת הַשְּׂעֹרִים מֵאַרְבַּע רוּחוֹת, דְּהָתָם לֹא מְהַנְיָא הַרְחָקָה עַד שֶׁיְּהֵא פָּתוּחַ מֵרוּחַ אַחַת: <B>יָרָק בִּתְבוּאָה בֵּית רֹבַע.</B> וְדַוְקָא בִּמְרֻבָּע הוּא דְּבָעִינַן הָכִי, אֲבָל אִם רָצָה לַעֲשׂוֹת שׁוּרָה שֶׁל יָרָק בְּתוֹךְ שָׂדֶה שֶׁל תְּבוּאָה, עוֹשֶׂה אֹרֶךְ שׁוּרָה שֶׁל עֶשֶׂר אַמּוֹת וּמֶחֱצָה עַל רֹחַב שִׁשָּׁה טְפָחִים, שֶׁהֶחְמִירוּ בִּמְרֻבָּע טְפֵי מִבְּשׁוּרָה, וְהָכִי אָמְרִינַן בַּיְרוּשַׁלְמִי: <B>רַבִּי אֱלִיעֶזֶר אוֹמֵר יָרָק בִּתְבוּאָה שִׁשָּׁה טְפָחִים.</B> דְּסָבַר לֹא מַחְמְרִינַן בִּמְרֻבָּע טְפֵי מִבְּשׁוּרָה {כו}. וְאֵין הֲלָכָה כְּרַבִּי אֱלִיעֶזֶר: 

~ פרק ב - משנה יא
<B>תְּבוּאָה נוֹטָה עַל גַּבֵּי תְבוּאָה.</B> כְּגוֹן שֶׁנִּזְרְעוּ כְּהִלְכָתָן אֶלָּא שֶׁהַשִּׁבֳּלִים מִתּוֹךְ גָּדְלָן נִכְפָּפִים וְשׁוֹכְבִים זֶה עַל זֶה, וְכֵן כֻּלָּן: <B>חוּץ מִדְּלַעַת יְוָנִית.</B> שֶׁעָלִין שֶׁלָּהּ אֲרֻכִּים וּמִתְפַּשְּׁטִין בְּיוֹתֵר וּכְשֶׁהֵן נוֹטִין עַל גַּבֵּי תְבוּאָה אוֹ יָרָק הֵן מִסְתַּבְּכִין וּמִתְקַשְּׁרִין יוֹתֵר מִכָּל שְׁאָר מִינִין וּמֵחֲזוּ כִּלְאַיִם: <B>וּפוֹל הַמִּצְרִי.</B> פשול"י בְּלַעַ"ז: <B>וְרוֹאֶה אֲנִי אֶת דִּבְרֵיהֶן מִדְּבָרָי.</B> שֶׁאֵין בָּהֶן מְסַבְּכִין וּמִסְתַּבְּכִין כִּדְלַעַת יְוָנִית. וְכֵן הֲלָכָה שֶׁהַכֹּל מֻתָּר חוּץ מִדְּלַעַת יְוָנִית: 

^ פרק ג

~ פרק ג - משנה א
<B>עֲרוּגָה שֶׁהִיא שִׁשָּׁה טְפָחִים עַל שִׁשָּׁה טְפָחִים וְכוּ' זוֹרְעִים וְכוּ'.</B> בְּפֶרֶק רַבִּי עֲקִיבָא (שַׁבָּת פד:) דָּרַשׁ לַהּ מִקְּרָא דִּכְתִיב כִּי כָאָרֶץ תּוֹצִיא צִמְחָהּ וּכְגַנָּה זֵרוּעֶיהָ תַצְמִיחַ (יְשַׁעְיָה סא), תּוֹצִיא חַד, צִמְחָהּ חַד, הֲרֵי תְּרֵי, זֵרוּעֶיהָ תְּרֵי הֲרֵי אַרְבָּעָה, תַצְמִיחַ חַד הֲרֵי חֲמִשָּׁה. וְהָא דִתְנַן לְעֵיל בְּפֶרֶק שֵׁנִי יָרָק בְּיָרָק שִׁשָּׁה טְפָחִים, הַנֵּי מִילֵי בְּשָׂדֶה גְדוֹלָה שֶׁיֵּשׁ בָּהּ יָרָק הַרְבֵּה אֲבָל הָכָא דְּאֵין זוֹרֵעַ מִכָּל אֶחָד וְאֶחָד אֶלָּא מְעַט לֹא חַיְשִׁינַן. וּמַה שֶּׁיֵּשׁ לְהַקְדִּים לְפֵרוּשׁ הַמִּשְׁנָה הוּא כִּי אֲנַחְנוּ צְרִיכִין שֶׁיִּהְיֶה בֵּין כָּל זְרִיעָה וּזְרִיעָה רִחוּק טֶפַח וּמֶחֱצָה {ד} [הַגָּהָ"ה זֶה שֶׁלֹּא כְּדַעַת רַשִׁ"י וְהָרַאֲבַ"ד זַ"ל שֶׁהֵם זַ"ל סוֹבְרִים שֶׁצָּרִיךְ לְהַרְחִיק בֵּין כָּל זֶרַע וְזֶרַע שְׁלֹשָׁה טְפָחִים. אֲבָל בְּשַׁבָּת פֶּרֶק רַבִּי עֲקִיבָא הֶעֱתִיק מִפֵּרוּשׁ רַשִׁ"י ז"ל דְּהָתָם כְּמוֹ שֶׁכָּתוּב בְּתוֹסְפוֹת יוֹם טוֹב] כְּדֵי שֶׁלֹּא יִינְקוּ זֶה מִזֶּה, אֶלָּא אִם תִּהְיֶה זָוִיּוֹת בְּצַד זָוִיּוֹת אוֹ בְצַד צֶלַע מְקוֹם זְרִיעָה שְׁנִיָּה אָז לֹא יִצְטָרֵךְ, כִּי הַגְבָּלַת הַזָּוִיּוֹת יַרְאֶה הַבְדָּלָתָם וְאָז אֵין חוֹשְׁשִׁין לִינִיקָתָם אֲפִלּוּ הֵם זֶה בְּצַד זֶה, וְאִם כֵּן בּ9עֲרוּגָה שֶׁהִיא שִׁשָּׁה אֶפְשָׁר לִזְרֹעַ בָּהּ חֲמִשָּׁה מִינֵי זְרָעִים וְלֹא תִהְיֶה כִּלְאַיִם, וְזוֹ צוּרָתָהּ [צִיּוּר א' בְּסוֹף הַמַּסֶּכֶת]. וְיִהְיֶה מִדַּת מַה שֶּׁנִּזְרַע בְּזוֹ הָעֲרוּגָה עֶשְׂרִים וְאַרְבָּעָה טְפָחִים, וְאָמְרִינַן בַּגְּמָרָא פֶּרֶק רַבִּי עֲקִיבָא דְּבַעֲרוּגָה בֶּחָרָבָה שָׁנִינוּ, אֲבָל עֲרוּגָה בֵּין הָעֲרוּגוֹת אָסוּר לִזְרֹעַ בָּהּ חֲמִשָּׁה מִינִין, שֶׁאִם יִזְרַע בְּכָל רוּחַ שֶׁבַּעֲרוּגָה זוֹ וּבְכָל רוּחַ שֶׁבָּעֲרוּגָה שֶׁסְּבִיבוֹתֶיהָ יֵרָאֶה הַכֹּל כִּמְעֹרָב {ה}. וְהָרַב רַבִּי שִׁמְשׁוֹן זַ"ל פֵּרֵשׁ עַל פִּי הַיְרוּשַׁלְמִי דְּכָךְ הוּא סֵדֶר הַזְּרִיעָה, מַנִּיחַ בַּקְּרָנוֹת חָרֵב טֶפַח וַחֲצִי חֹמֶשׁ עַל טֶפַח וַחֲצִי חֹמֶשׁ כְּדֵי שֶׁיִּתְרַחֵק זֶרַע מִזֶּרַע, זֶרַע מִזְרַח מִזֶּרַע דָּרוֹם, שִׁעוּר אֲלַכְסוֹן שֶׁל טֶפַח וַחֲצִי חֹמֶשׁ, דְּהַיְנוּ טֶפַח וָחֵצִי {ו}, וְזוֹרֵעַ בְּכָל רוּחַ אַרְבָּעָה טְפָחִים חָסֵר חֹמֶשׁ בָּאֹרֶךְ. וְרֹחַב טֶפַח וּמֶחֱצָה, אֶלָּא שֶׁמֵּצֵר וְהוֹלֵךְ בְּכָל צַד עַד שֶׁיְּהֵא כָּלֶה לְרֹחַב טֶפַח חָסֵר חֹמֶשׁ, כְּדֵי שֶׁיְּהֵא לְעוֹלָם בֵּין זֶרַע דָּרוֹם לְזֶרַע מִזְרָח טֶפַח וָחֵצִי, וְכֵן לְכָל רוּחַ עַד שֶׁיְּהֵא מַנִּיחַ בְּאֶמְצַע הָעֲרוּגָה שְׁלֹשָׁה עַל שְׁלֹשָׁה {ז}, וְעוֹשֶׂה בָּאֶמְצַע נֶקֶב וְזוֹרֵעַ בּוֹ גַּרְעִין אֶחָד כָּזֶה [צִיּוּר ב' בְּסוֹף הַמַּסֶּכֶת]. [הַגָּהָ"ה יֵשׁ מְפָרְשִׁים שֶׁלֹּא יַעֲלֶה כָּל הַזָּרוּעַ שֶׁבְּצוּרָה זוֹ רַק פָּחוֹת מִשְּׁנֵים עָשָׂר טְפָחִים (נִרְאֶה לִי שֶׁצָּרִיךְ לוֹמַר פָּחוֹת מֵאַרְבָּעָה עָשָׂר טְפָחִים, דַּהֲוֵי שְׁלֹשָׁה עָשָׂר וְאַרְבָּעָה חֳמָשִׁין)]. וְהִקְשׁוּ בַגְּמָרָא מַאי דוֹחְקֵיהּ לְאוֹקְמֵיהּ בָּעֲרוּגָה שֶׁבֶּחָרָבָה, יַקִּיפוּהָ עֲרוּגוֹת מִכָּל צַד כְּנֶגֶד הַקְּרָנוֹת וְאֵין בָּהּ דָּבָר זָרוּעַ, וְתֵרְצוּ גְּזֵרָה שֶׁמָּא יְמַלֵּא הַקְּרָנוֹת וְיִזְרַע הָעֲרוּגָה עַל זוֹ הַצּוּרָה [צִיּוּר ג' בְּסוֹף הַמַּסֶּכֶת], אוֹ עַל זוֹ הַצּוּרָה [צִיּוּר ד' בְּסוֹף הַמַּסֶּכֶת]. וְהַטַּעַם שֶׁלֹּא אָמְרוּ בַּעֲרוּגָה שֶׁהִיא שִׁשָּׁה עַל שִׁשָּׁה טְפָחִים זוֹרְעִין בְּתוֹכָהּ תִּשְׁעָה זֵרְעוֹנִין וְיִהְיֶה בֵּין כָּל אֶחָד טֶפַח וּמֶחֱצָה כָּזֶה [צִיּוּר ה' בְּסוֹף הַמַּסֶּכֶת], לְפִי שֶׁכָּל הַנִּזְרָע מִמֶּנָּה הוּא תִּשְׁעָה טְפָחִים בִּלְבָד, וְעַל זוֹ שֶׁהִקְדַּמְנוּ יִהְיֶה עֶשְׂרִים וְאַרְבָּעָה טְפָחִים. וְהָא דְנָקַט עֲרוּגָה שִׁשָּׁה עַל שִׁשָּׁה, לְפִי שֶׁהִיא הַיּוֹתֵר קְטַנָּה שֶׁבָּעֲרוּגוֹת, שֶׁהִיא אַמָּה עַל אַמָּה, וְהִשְׁמִיעָנוּ שֶׁאֶפְשָׁר לִזְרֹעַ בָּהּ זְרָעִים מִשְׁתַּנִּים וְלֹא יִהְיוּ כִלְאַיִם: <B>הָיָה לָהּ גּוֹבֵל גָּבוֹהַּ וְכוּ'.</B> בַּיְרוּשַׁלְמִי [הַגָּהָ"ה וְכֵן נִרְאֶה מִן הַבַּבְלִי פֶּרֶק רַבִּי עֲקִיבָא] אָמְרוּ שֶׁגַּם רֹחַב הַגּוֹבֵל טֶפַח, נִמְצֵאת הָעֲרוּגָה שְׁמֹנָה עַל שְׁמֹנָה: <B>זוֹרְעִין בְּתוֹכָהּ שְׁלֹשָׁה עָשָׂר.</B> שְׁלֹשָׁה עַל כָּל גּוֹבֵל וְגוֹבֵל וְאֶחָד בָּאֶמְצַע כָּזֶה [צִיּוּר ו' בְּסוֹף הַמַּסֶּכֶת], וְיִהְיֶה מִדַּת הַזָּרוּעַ מִמֶּנָּה שְׁלֹשִׁים טְפָחִים. וְהָרֹא"שׁ זַ"ל פֵּרֵשׁ עַל כָּל גּוֹבֵל וְגוֹבֵל זוֹרֵעַ אַרְבָּעָה בְּאַרְבַּעַת הַקְּרָנוֹת וּבֵין כָּל קֶרֶן וָקֶרֶן [הַגָּהָ"ה פֵּרוּשׁ שְׁאָר כָּל הַגּוֹבֵל שֶׁמִּקֶּרֶן לְקֶרֶן] שְׁנֵי מִינֵי זְרָעִים, וְהָא דְקָתָנֵי שְׁלֹשָׁה עַל כָּל גּוֹבֵל מִשּׁוּם דְּקֶרֶן אֶחָד נִמְנֶה עִם הַשְּׁנַיִם, וּמוֹנֶה קֶרֶן אַחַת לְכָל רוּחַ, וּבֵין אַרְבָּעָה מִינִין שֶׁבְּכָל רוּחַ צָרִיךְ לְהַרְחָקַת שְׁלֹשָׁה אֲוִירִין שֶׁבֵּינֵיהֶם אַרְבָּעָה טְפָחִים וָחֵצִי, וְיִשָּׁאֵר לִמְקוֹם זֶרַע אַרְבָּעָה מִינִין שְׁלֹשָׁה טְפָחִים וּמֶחֱצָה, וְהוּא לְכָל מִין טֶפַח חָסֵר שְׁמִינִית טֶפַח. וּבַיְרוּשַׁלְמִי פָּרֵיךְ וְנִתְנֵי שְׁלֹשָׁה עַל כָּל גּוֹבֵל וְגוֹבֵל וַחֲמִשָּׁה בָאֶמְצַע כְּמוֹ בָּעֲרוּגָה דְרֵישָׁא וְלֶהֱוֵי שִׁבְעָה עָשָׂר מִינִין, וּמְשָׁנֵי מִשּׁוּם שֶׁהַגְּבוּלִים מְמַעֲטִים, פֵּרוּשׁ שֶׁצָּרִיךְ לְהַרְחִיק זֶרַע הָעֲרוּגָה מִזֶּרַע הַגְּבוּל טֶפַח וּמֶחֱצָה [הַגָּהָ"ה פֵּרוּשׁ טֶפַח וּמֶחֱצָה מִצַּד מִזְרָח וְטֶפַח וּמֶחֱצָה מִצַּד מַעֲרָב הָרֵי שְׁלֹשָׁה וְלֹא נִשְׁאַר וְכוּ'] וְלֹא נִשְׁאָר מָקוֹם פָּנוּי לִזְרֹעַ בָּעֲרוּגָה כִּי אִם שְׁלֹשָׁה עַל שְׁלֹשָׁה. וְאִם תֹּאמַר לָמָּה לֹא יִזְרַע עַל כָּל גּוֹבֵל וְגוֹבֵל חֲמִשָּׁה מִינִין שִׁשָּׁה טְפָחִים לְאַרְבָּעָה אֲוִירִים שֶׁבֵּין חֲמִשָּׁה מִינִין, וְיִשָּׁאֵר שְׁנֵי טְפָחִים לַחֲמֵשֶׁת הַמִּינִין, שְׁנֵי חֻמְשֵׁי טֶפַח לְכָל מִין בְּאֹרֶךְ טֶפַח, וְיִהְיוּ בֵּין הַכֹּל שִׁשָּׁה עָשָׂר מִינִין. [הַגָּהָ"ה פֵּרוּשׁ אַרְבָּעָה לְאַרְבַּע הַקְּרָנוֹת וְעוֹד שְׁלֹשָׁה עַל כָּל גּוֹבֵל וְגוֹבֵל, הֲרֵי שִׁשָּׁה עָשָׂר מִינִין חוּץ מִן הָאֶמְצָעִי] וְיֵשׁ לוֹמַר דְּשֶׁמָּא בְּרִבּוּי הַמִּינִים אִיכָּא עִרְבּוּבְיָא: <B>מִפְּנֵי שֶׁהוּא מְמַלְאֵהוּ.</B> וְלֹא יוּכַל לִזְרֹעַ שְׁלֹשָׁה בְּכָל גְּבוּל: <B>רַבִּי יְהוּדָה אוֹמֵר שִׁשָּׁה בָּאֶמְצַע.</B> בַּיְרוּשַׁלְמִי דָּרֵישׁ זֶרַע זַרְעָהּ זֵרוּעֶיהָ הֲרֵי תְּלָתָא, דַּהֲוָה מָצֵי לְמִכְתָּב זֶרַע וּכְתִיב זֵרוּעֶיהָ, וְתוֹצִיא צִמְחָהּ תַצְמִיחַ תְּלָתָא, הֲרֵי שִׁשָּׁה. וְכָתַב הָרַ"שׁ זַ"ל דְּבַיְרוּשַׁלְמִי פָּרֵיךְ לְמַאי דְשָׁנִינַן לְעֵיל לְרַבָּנָן שֶׁהַגְּבוּלִין מְמַעֲטִין הֵיכִי תָּנֵי רַבִּי יְהוּדָה שִׁשָּׁה בָאֶמְצַע, וְאִי תֵימָא רַבִּי יְהוּדָה אַרֵישָׁא קָאֵי, פֵּרוּשׁ שֶׁאוֹמֵר תַּנָּא קַמָּא חֲמִשָּׁה וְהוּא אוֹמֵר שִׁשָּׁה, הָא תָּנֵי רַבִּי חִיָּא רַבִּי יְהוּדָה אוֹמֵר שְׁמֹנָה עָשָׂר בָּאֶמְצַע אַלְּמָא אַסֵּיפָא קָאֵי, וּפֵרוּשׁ שֶׁשְּׁנֵים עָשָׂר עַל הַגְּבוּל וְשִׁשָּׁה בָאֶמְצַע הֲרֵי שְׁמֹנָה עָשָׂר. וְאֵינוֹ מְתָרֵץ כְּלוּם בַּיְרוּשַׁלְמִי. הִלְכָּךְ נִרְאֶה שֶׁגֹּבַהּ הַגְּבוּל עוֹלֶה לְמִנְיַן הָרִחוּק, דְּאִי לֹא תֵימָא הָכִי אַמַּאי נָקַט הָיָה לָהּ גּוֹבֵל גָּבוֹהַּ טֶפַח, לִתְנֵי הָיְתָה הָעֲרוּגָה שְׁמֹנָה עַל שְׁמֹנָה, אֶלָּא וַדַּאי תָּנָא גָּבוֹהַּ טֶפַח לְאַשְׁמְעִינַן שֶׁהַגֹּבַהּ בִּכְלַל מִדַּת הָרִחוּק. וְצָרִיךְ לוֹמַר דְּרַבִּי יְהוּדָה לְטַעֲמֵיהּ דְּאָמַר בְּפִרְקִין כִּמְלֹא רֹחַב הַפַּרְסָה דְּהַיְנוּ טֶפַח, וְאֵין צָרִיךְ לְהַרְחִיק כִּי אִם טֶפַח, וְהַשְׁתָּא כֵּיוָן שֶׁגֹּבַהּ הַגְּבוּל מִן הַמִּנְיָן לְרַבִּי יְהוּדָה יָכוֹל לִזְרֹעַ בְּכָל הָעֲרוּגָה. וְזוֹרֵעַ בָּהּ שִׁשָּׁה מִינִין שְׁלֹשָׁה בְּשׁוּרָה אַחַת מִן הַמִּזְרָח וּשְׁלֹשָׁה בְּשׁוּרָה אַחַת מִן הַמַּעֲרָב וְכָל מִין וָמִין טֶפַח וּשְׁלִישׁ טֶפַח רֹחַב בְּאֹרֶךְ שְׁנֵי טְפָחִים וּמֶחֱצָה, כָּזֶה [צִיּוּר ז' בְּסוֹף הַמַּסֶּכֶת]. וְרֹחַב כָּל זָרוּעַ מֵאֵלֶּה טֶפַח וּשְׁלִישׁ בְּאֹרֶךְ שְׁנֵי טְפָחִים וּמֶחֱצָה, וְהַקַּו הַלָּבָן הֶחָרֵב שֶׁבֵּין שָׁלֹשׁ שׁוּרוֹת שֶׁמִּצַּד זֶה לְבֵין שָׁלֹשׁ שׁוּרוֹת שֶׁמִּצַּד הָאַחֵר, הֵם שִׁשָּׁה טְפָחִים בְּאֹרֶךְ הָעֲרוּגָה, וְהֶחָרֵב שֶׁבֵּין זָרוּעַ לְזָרוּעַ הוּא שְׁנֵי טְפָחִים וָחֵצִי כְּאֹרֶךְ הַזָּרוּעַ, אֲבָל רָחְבּוֹ טֶפַח אֶחָד כְּדַעַת רַבִּי יְהוּדָה, דְּלֹא בָעֵי הַרְחָקָה רַק טֶפַח, וְהֵם אַרְבָּעָה אֲוִירִים שֶׁהֵן עֲשָׂרָה טְפָחִים, סַךְ כָּל הֶחָרֵב בָּעֲרוּגָה שִׁשָּׁה עָשָׂר טְפָחִים וְסַךְ כָּל הַזָּרוּעַ בְּאֶמְצַע הָעֲרוּגָה מִלְּבַד הַגּוֹבְלִין עוֹלֶה עֶשְׂרִים טְפָחִים. וּלְרַבָּנָן זוֹרֵעַ מִין אֶחָד בַּעֲרוּגָה חֲמִשָּׁה עַל חֲמִשָּׁה כִּי צָרִיךְ חֲצִי טֶפַח [הַגָּהָ"ה פֵּרוּשׁ עִם טֶפַח שֶׁבְּגֹבַהּ הַגּוֹבֵל הֲוֵי טֶפַח וּמֶחֱצָה כְּדַעַת רַבָּנָן וְיִהְיֶה כָּל הַזָּרוּעַ עֶשְׂרִים וַחֲמִשָּׁה טְפָחִים מֵאַחַר שֶׁהוּא מִין אֶחָד. עַד כָּאן] מִכָּל צַד מִן הַגּוֹבֵל. וְאִם תֹּאמַר לְרַבָּנָן אַמַּאי אֵינוֹ זוֹרֵעַ כִּי אִם מִין אֶחָד בְּכָל הָעֲרוּגָה, וַהֲלֹא יָכוֹל לִזְרֹעַ בָּהּ חֲמִשָּׁה מִינִין טֶפַח עַל טֶפַח בְּכָל קֶרֶן וָקֶרֶן וְטֶפַח עַל טֶפַח בָּאֶמְצַע, וּבִלְבַד שֶׁלֹּא יְהֵא אֲלַכְסוֹן שֶׁל טֶפַח הָאֶמְצָעִי כְּנֶגֶד אֲלַכְסוֹן הָעֲרוּגָה שֶׁאָז לֹא יִהְיֶה טֶפַח וּמֶחֱצָה בֵּין זֶרַע הָאֶמְצָעִי לְזֶרַע הַקְּרָנוֹת, לְפִי שֶׁאֲלַכְסוֹן הָעֲרוּגָה שִׁבְעָה טְפָחִים [הַגָּהָ"ה פֵּרוּשׁ רְצוֹנוֹ לוֹמַר, עַתָּה שֶׁלֹּא נִשְׁאַר רַק חֲמִשָּׁה טְפָחִים שֶׁכְּבָר אָכַלְנוּ חֵצִי טֶפַח לְכָל צַד תַּשְׁלוּם טֶפַח וָחֵצִי כִּדְאָמְרָן, וַאֲלַכְסוֹן זְרָעִים שֶׁל הַקְּרָנוֹת וְהָאֶמְצָעִי אַרְבָּעָה טְפָחִים וְחֹמֶשׁ, פֵּרוּשׁ שְׁנֵי אֲלַכְסוֹנֵי הַקְּרָנוֹת עִם אֲלַכְסוֹן הָאֶמְצָעִי עוֹלִין אַרְבָּעָה טְפָחִים וְחֹמֶשׁ. וּפֵרֵשׁ הֶחָכָם הַ"ר אַבְרָהָם אֲזוּלַאי נֵר"וֹ, שֶׁהֲרֵי כְּשֶׁתִּתֵּן טֶפַח זָרוּעַ לְכָל קֶרֶן וְקֶרֶן וְטֶפַח זָרוּעַ בָּאֶמְצַע אִם יִהְיֶה אֲלַכְסוֹנוֹ כְּנֶגֶד אֲלַכְסוֹן עֲרוּגָה כְּצוּרָה זוֹ [צִיּוּר ח' בְּסוֹף הַמַּסֶּכֶת] הִנֵּה שְׁלֹשָׁה טְפָחִים הַזְּרוּעִים עִם חֻמְשֵׁיהֶם שֶׁל שְׁלֹשָׁה אֲלַכְסוֹנִים הַנִּזְכָּרִים הֵם אַרְבָּעָה טְפָחִים וְחֹמֶשׁ, נִשְׁאַר מִן הַשֶּׁבַע שֶׁהוּא אֲלַכְסוֹן הָעֲרוּגָה שֶׁל חֲמִשָּׁה עַל חֲמִשָּׁה שְׁלֹשָׁה טְפָחִים פָּחוֹת חֹמֶשׁ לִשְׁנֵי הַהַרְחָקוֹת, וְאָנוּ צְרִיכִין שְׁלֹשָׁה שֶׁלְּיָמִין, טֶפַח וּמֶחֱצָה לְכָל צַד, שֶׁהוּא טֶפַח וּשְׁנֵי חֻמְשִׁין וַחֲצִי חֹמֶשׁ, וְלֵיכָּא בְּכָל צַד רַק טֶפַח וּשְׁנֵי חֻמְשִׁין, לָזֶה צָרִיךְ שֶׁלֹּא יִהְיֶה טֶפַח הַזָּרוּעַ בְּאֶמְצַע אֲלַכְסוֹנוֹ כְּנֶגֶד אֲלַכְסוֹן הָעֲרוּגָה אֶלָּא צַלְעוֹ כְּנֶגֶד אֲלַכְסוֹן הָעֲרוּגָה כָּזֶה [צִיּוּר ט' בְּסוֹף הַמַּסֶּכֶת] כִּי בְּכָךְ יִשָּׁאֵר לִשְׁנֵי הַהַרְחָקוֹת שְׁלֹשָׁה טְפָחִים הַצְרִיכִים וְעוֹד חֹמֶשׁ אֶחָד יָתֵר. כֵּיצַד, תֵּן טֶפַח וּשְׁנֵי חֻמְשִׁין לַזֶּרַע שֶׁבְּקֶרֶן זָוִית עִם אֲלַכְסוֹנוֹ, וְטֶפַח וּשְׁנֵי חֻמְשִׁין לַזֶּרַע שֶׁבְּקֶרֶן זָוִית כְּנֶגְדָהּ בָּאֲלַכְסוֹן, וְטֶפַח לְבַד לַזֶּרַע שֶׁבָּאֶמְצַע, שֶׁהֲרֵי אֵינוֹ בָּאֲלַכְסוֹן אֶלָּא אַרְבַּע צַלְעוֹתָיו כְּנֶגֶד הַזָּוִיּוֹת, נִשְׁאַר אֲוִיר פָּנוּי בֵּין קֶרֶן זָוִית לְצֵלַע הָאֶמְצָעִי טֶפַח וָחֵצִי וַחֲצִי חֹמֶשׁ, וְכֵן בְּקֶרֶן זָוִית שֶׁכְּנֶגְדָהּ, וְכֵן לִשְׁנֵי הָאֲלַכְסוֹנִים הָאֲחֵרִים, עַד כָּאן. וְתֵרֵץ רַבֵּנוּ עוֹבַדְיָה זַ"ל וְיֵשׁ לוֹמַר מִדְּלֹא שָׁרָא רַחְמָנָא אֶלָּא חֲמִשָּׁה בְּתוֹךְ שִׁשָּׁה מִכְּלָל דְּפָחוֹת מִשִּׁשָּׁה אִיכָּא עִרְבּוּב, עַד כָּאן. הַקֻּשְׁיָא וְהַתֵּרוּץ הֵן הֵן דִּבְרֵי הַר' שִׁמְשׁוֹן ז"ל, וְהַפֵּרוּשׁ דְּמִכְּלָל דִּבְפָחוֹת מִשִּׁשָּׁה אִיכָּא עִרְבּוּב אֲפִלּוּ כְּשֶׁהֵן צֵלָע בְּצַד זָוִית. עַד כָּאן הַגָּהָ"ה] וַאֲלַכְסוֹן הַזְּרָעִים שֶׁל הַקְּרָנוֹת וְהָאֶמְצָעִי אַרְבָּעָה טְפָחִים וָחֹמֶשׁ. וְיֵשׁ לוֹמַר מִדְּלֹא שָׁרָא רַחֲמָנָא אֶלָּא חֲמִשָּׁה בְּתוֹךְ שִׁשָּׁה מִכְּלַל דְּפָחוֹת מִשִּׁשָּׁה אִיכָּא עִרְבּוּב. וְהָרַמְבַּ"ם זַ"ל פֵּרֵשׁ שֶׁדַּעַת רַבִּי יְהוּדָה שֶׁאֶפְשָׁר שֶׁיִּזְרַע בְּזוֹ הָעֲרוּגָה שֶׁהִיא שִׁשָּׁה עַל שִׁשָּׁה וְיֵשׁ לָהּ גְּבוּל טֶפַח שְׁמֹנָה עָשָׂר מִינִין כְּזוֹ הַצּוּרָה [צִיּוּר י' בְּסוֹף הַמַּסֶּכֶת], וְיִהְיֶה מִדַּת הַזָּרוּעַ מִמֶּנָּה שְׁלֹשִׁים טְפָחִים, וּכְשֶׁתִּסְתַּכֵּל בְּצוּרָה זוֹ תִּמְצָא שִׁשָּׁה מְסֻמָּנִים אֹרֶךְ כָּל אֶחָד שְׁלֹשָׁה טְפָחִים וְרֹחַב שְׁנֵי טְפָחִים, נִמְצָא כָּל צֶלַע מֵהֶן אֲלַכְסוֹן טֶפַח וּמֶחֱצָה עַל טֶפַח, נִמְצְאוּ הַזְּרָעִים מְרֻחָקִים זֶה מִזֶּה יוֹתֵר מִטֶּפַח וּמֶחֱצָה. אָמְנָם אִם נִרְצֶה לוֹמַר לְרַבִּי יְהוּדָה שֶׁיִּזְרַע תִּשְׁעָה מִינִין בַּעֲרוּגָה בָּאֶמְצַע וּכְמִדַּת הַזְּרִיעָה הַזֹּאת וּנְצַיֵּר אוֹתָהּ כְּמוֹ זֹאת הַצּוּרָה [צִיּוּר י"א בְּסוֹף הַמַּסֶּכֶת], זֶה אִי אֶפְשָׁר לְפִי שֶׁכָּל מְסֻמָּן מֵהַתִּשְׁעָה הַמְסֻמָּנִין הַמְצֻיָּרִין הוּא אָרְכּוֹ שְׁנֵי טְפָחִים וְרָחְבּוֹ שְׁנֵי טְפָחִים, נִמְצָא כָּל צֶלַע מֵהֶם אֲלַכְסוֹן טֶפַח עַל טֶפַח, וְהוּא טֶפַח וּשְׁנֵי חֻמְשִׁין, וְאָנוּ צְרִיכִין לְטֶפַח וּמֶחֱצָה וְלֵיכָּא. וַהֲלָכָה כְּרַבִּי יְהוּדָה: 

~ פרק ג - משנה ב
<B>כָּל מִין זְרָעִים אֵין זוֹרְעִים בָּעֲרוּגָה.</B> הָא דְשָׁרִינַן לְעֵיל חֲמִשָּׁה זֵרְעוֹנִים בַּעֲרוּגָה, וּשְׁלֹשָׁה עָשָׂר מִינֵי זֵרְעוֹנִים כְּשֶׁיֵּשׁ לָהּ גְּבוּל טֶפַח, הַנֵּי מִילֵי בְּמִינֵי יְרָקוֹת, שֶׁדֶּרֶךְ לְזָרְעָם עֲרוּגוֹת עֲרוּגוֹת, אֲבָל מִינֵי זְרָעִים שֶׁדַּרְכָּן לִזְרֹעַ מֵהֶן שָׂדֶה גְדוֹלָה {יג} לֹא, מִשּׁוּם דְּמֵחֲזוּ כְּכִלְאַיִם: <B>אֲפוּנִים הַשּׁוּפִים.</B> אֲפוּנִים חֲלָקִים שֶׁנִּרְאִין כְּאִלּוּ הֵן מְשׁוּפִין בִּכְלִי שֶׁמְּשָׁפִין וּמַחֲלִיקִין בּוֹ הָעֵצִים. פֵּרוּשׁ אַחֵר אֲפוּנִים [הַשּׁוּפִים קְטַנִּים], גַּמְלוֹנִים גַּסִּים וּגְדוֹלִים לְשׁוֹן אֲרַמִּי קוֹרִין לְדָבָר גָּדוֹל גַּמְלוֹנָא: <B>גְּבוּל.</B> כְּמִין אִצְטַבָּא שֶׁל טִיט מְגֻבָּל {יד} שֶׁעוֹשִׂין סָבִיב לָעֲרוּגָה לִדְרִיסַת רַגְלֵי אָדָם: <B>שֶׁהָיָה גָבוֹהַּ טֶפַח.</B> כְּשֶׁזָּרְעוּ [בוֹ שְׁנֵים עָשָׂר מִינֵי זֵרְעוֹנִים] וְנִתְמַעֵט, מֻתָּרִים הַזֵּרְעוֹנִים שֶׁגְּדֵלִים בּוֹ אֲפִלּוּ לְאַחַר שֶׁנִּתְמַעֵט וְאֵין צָרִיךְ לַעֲקֹר מִשּׁוּם מְקַיֵּם כִּלְאַיִם, כֵּיוָן שֶׁהָיָה כָּשֵׁר מִתְּחִלָּתוֹ בִּשְׁעַת זְרִיעָה. וּמִיהוּ אֵינוֹ יָכוֹל לִזְרֹעַ בּוֹ [בַּתְּחִלָּה] לְאַחַר שֶׁנִּתְמַעֵט עַד שֶׁיַּעֲמִידֶנּוּ עַל גֹּבַהּ טֶפַח: <B>אַחַת מִכָּאן.</B> בִּשְׂפַת הַתֶּלֶם לְרָחְבּוֹ וְאַחַת בַּשָּׂפָה הָאַחֶרֶת וְאַחַת בְּאֶמְצַע הַתֶּלֶם, וְהוֹלֵךְ וְזוֹרֵעַ מִכָּל מִין עַד שֶׁיִּהְיוּ מְרֻחָקִין זֶה מִזֶּה טֶפַח וּמֶחֱצָה {טז}. וְשֶׁהֵן עֲמֻקִּים טֶפַח לִרְבוּתָא נָקַט מִשּׁוּם דְּבַיְרוּשַׁלְמִי אִיכָּא מַאן דְּאָסַר דְּמֵחֲזֵי כְּחָבוּשׁ: 

~ פרק ג - משנה ג
<B>רֹאשׁ תּוֹר.</B> קֶרֶן זָוִית מְחֻדֶּדֶת נִכְנֶסֶת לְתוֹךְ שָׂדֶה אַחֵר, כְּתוֹרֵי זָהָב שֶׁל תַּכְשִׁיטֵי אִשָּׁה שֶׁיֵּשׁ לָהֶן שָׁלֹשׁ זָוִיּוֹת מְחֻדָּדוֹת: <B>שֶׁהוּא נִרְאֶה כְּסוֹף שָׂדֵהוּ.</B> וְנִכָּר וְלֹא מֵחֲזֵי כְּכִלְאַיִם: <B>מְפֻלָּשׁ.</B> פָּתוּחַ מִשְּׁנֵי צְדָדָיו כְּמוֹ מָבוֹי מְפֻלָּשׁ שֶׁפָּתוּחַ מִשְּׁתֵּי רוּחוֹת: <B>רַבִּי עֲקִיבָא אוֹמֵר אֹרֶךְ שִׁשָּׁה טְפָחִים.</B> לֹא בָעִינַן מְפֻלָּשׁ אֶלָּא שֶׁיְּהֵא הַתֶּלֶם הַזָּרוּעַ אָרֹךְ שִׁשָּׁה טְפָחִים, אַף עַל פִּי שֶׁזֶּרַע אַחֵר מַקִּיפוֹ מִשָּׁלֹשׁ רוּחוֹתָיו שָׁרֵי {יח}: <B>וְרֹחַב מְלֹאוֹ.</B> הַיְנוּ שִׁשָּׁה טְפָחִים {יט} שֶׁהוּא שִׁעוּר רֹחַב תֶּלֶם. וְרַבִּי יִשְׁמָעֵאל נַמִּי בָּעֵי רֹחַב הַתֶּלֶם בִּמְלֹאוֹ אַף עַל גַּב דְּלֹא פֵרֵשׁ לְמִלְּתֵיהּ, דְּכֵיוָן דְּרַבִּי עֲקִיבָא דְּמֵקֵל וְלֹא בָעֵי מְפֻלָּשׁ בָּעֵי רֹחַב מְלֹאוֹ, כָּל שֶׁכֵּן רַבִּי יִשְׁמָעֵאל דְּמַחְמִיר. וְרַמְבַּ"ם פֵּרֵשׁ רֹחַב מְלֹאוֹ שֶׁיִּהְיֶה רָחְבּוֹ [כְּעָמְקוֹ]: <B>רֹחַב פַּרְסָה.</B> וְהַיְנוּ טֶפַח, וְהָא דְקָאָמַר רֹחַב פַּרְסָה וְלֹא קָאָמַר רֹחַב טֶפַח מִשּׁוּם דְּמַפִּיק לַהּ מִקְּרָא דִּכְתִיב (דְּבָרִים יא) וְהִשְׁקִיתָ בְרַגְלְךָ כְּגַן הַיָּרָק, שֶׁצָּרִיךְ לִהְיוֹת בֵּין יָרָק לְיָרָק מָקוֹם לַהֲנָחַת הָרֶגֶל דְּהַיְנוּ רֹחַב פַּרְסָה, וַהֲלָכָה כְּרַבִּי עֲקִיבָא. וּבְפִרְקִין דִּלְעֵיל דִּתְנַן יָרָק בְּיָרָק שִׁשָּׁה טְפָחִים הָתָם מַיְרֵי בֵּין שְׂדֵה יָרָק לִשְׂדֵה יָרָק אַחֵר שֶׁצָּרִיךְ לְהַרְחִיק זֶה מִזֶּה שִׁשָּׁה טְפָחִים, וְהָכָא מַיְרֵי בְּבָא לִטַּע שׁוּרָה אַחַת שֶׁל יָרָק בְּתוֹךְ שָׂדֶה כְּדִתְנַן בְּהֶדְיָא וְהוּא מְבַקֵּשׁ לִטַּע בְּתוֹכוֹ שׁוּרָה שֶׁל יָרָק אַחֵר, הִלְכָּךְ מַפְסִיק בְּתֶלֶם רָחָב לְמַר כִּדְאִית לֵיהּ וּלְמַר כִּדְאִית לֵיהּ: 

~ פרק ג - משנה ד
שְׁתֵּי שׁוּרוֹת שֶׁל קִשּׁוּאִין שְׁתֵּי שׁוּרוֹת שֶׁל דְּלוּעִין שְׁתֵּי שׁוּרוֹת שֶׁל פּוֹל הַמִּצְרִי מֻתָּר. דְּכָל שְׁתֵּי שׁוּרוֹת נִרְאֵית כְּשָׂדֶה בִּפְנֵי עַצְמָהּ וְאִיכָּא הֶכֵּרָא וְאֵין כָּאן עִרְבּוּב, וְהוּא דְּאִיכָּא תֶּלֶם מַפְסִיק בֵּין מִין לְמִין, אֲבָל שׁוּרָה אַחַת שֶׁל קִשּׁוּאִין וְשׁוּרָה אַחַת שֶׁל דְּלוּעִין וְשׁוּרָה אַחַת שֶׁל פּוֹל הַמִּצְרִי אָסוּר אַף עַל גַּב דְּתֶלֶם מַפְסִיק בֵּין כָּל מִין וָמִין, לְפִי שֶׁשְּׁלֹשָׁה מִינִים הַלָּלוּ עָלִים שֶׁלָּהֶם מִתְפַּשְּׁטִים וּמִתְעָרְבִים זוֹ עִם זוֹ, וּכְשֶׁאֵין שָׁם אֶלָּא שׁוּרָה אַחַת מִכָּל מִין וָמִין נִרְאִין כְּאִלּוּ נִזְרְעוּ כֻּלָּן יַחַד בְּמַפֹּלֶת יָד וּמֵחֲזוּ כְּכִלְאַיִם, וְאֵין הַפְסָקַת הַתֶּלֶם נִכֶּרֶת בָּהֶן: <B>וְשׁוּרָה שֶׁל קִשּׁוּאִים רַבִּי אֱלִיעֶזֶר מַתִּיר.</B> קָסָבַר הוֹאִיל וְאִיכָּא שְׁתֵּי שׁוּרוֹת שֶׁל קִשּׁוּאִין אַף עַל פִּי שֶׁאֵינָן סְמוּכוֹת זוֹ לְזוֹ חָשְׁבִינַן לְהוּ כְּאִלּוּ הֵן סְמוּכוֹת וְיֵשׁ כָּאן שָׂדֶה שֶׁל קִשּׁוּאִין וְשׁוּרָה שֶׁל דְּלוּעִין וְשׁוּרָה שֶׁל פּוֹל הַמִּצְרִי הֲווּ כְּאִלּוּ נְטוּעוֹת בְּשָׂדֶה שֶׁל קִשּׁוּאִין, וְסַגִּי לְהוּ בְּהַרְחָקַת תֶּלֶם, כְּדִתְנַן לְעֵיל הָיְתָה שָׂדֵהוּ זְרוּעָה יָרָק וְהוּא מְבַקֵּשׁ לִטַּע בְּתוֹכוֹ יָרָק אַחֵר וְכוּ': <B>וַחֲכָמִים אוֹסְרִים.</B> לְפִי שֶׁאֵין שְׁתֵּי שׁוּרוֹת שֶׁל קִשּׁוּאִין סְמוּכוֹת זוֹ לָזוֹ {כ} לֹא חֲשִׁיבֵי כְּשָׂדֶה שֶׁל קִשּׁוּאִין וּמֵחֲזוּ כְּכִלְאַיִם וְיֵשׁ כָּאן עִרְבּוּב וְאֵין הַפְסָקַת הַתֶּלֶם מוֹעֶלֶת בָּהֶן, וַהֲלָכָה כַּחֲכָמִים: 

~ פרק ג - משנה ה
<B>קִשּׁוּת וּדְלַעַת.</B> שֶׁהֶעָלִים שֶׁלָּהֶן מִתְפַּשְּׁטִים וּמִתְעָרְבִים זוֹ עִם זוֹ, וְכָל שֶׁכֵּן שְׁאָר מִינִים: <B>זוֹ נוֹטָה לְצַד זֶה.</B> דְּאַף עַל גַּב דְּאֵין הֶפְסֵק שֶׁל תֶּלֶם מוֹעִיל לָהֶן, הַטָּיַת הֶעָלִים זוֹ לְצַד זֶה וְזוֹ לְצַד זֶה מוֹעִיל לָהֶן, הוֹאִיל וּמַה שֶּׁאָסְרוּ חֲכָמִים בְּכִלְאַיִם לֹא אָסְרוּ אֶלָּא מִפְּנֵי מַרְאִית הָעַיִן: 

~ פרק ג - משנה ו
<B>עוֹקֵר שְׁתֵּי שׁוּרוֹת וְנוֹטֵעַ שׁוּרָה אַחַת.</B> שִׁעוּר הַשּׁוּרָה אֵין פָּחוֹת מֵאַרְבַּע אַמּוֹת רֹחַב, וּכְשֶׁעוֹקֵר שְׁתֵּי שׁוּרוֹת שֶׁל בְּצָלִים שֶׁהֵן שְׁמֹנֶה אַמּוֹת וְנוֹטֵעַ בְּאֶמְצָעָן שׁוּרָה אַחַת שֶׁל דְּלוּעִים שֶׁהִיא אַרְבַּע אַמּוֹת נִשְׁתַּיְּרוּ שְׁתֵּי אַמּוֹת בּוּרוֹת מִכָּאן וּשְׁתֵּי אַמּוֹת בּוּרוֹת מִכָּאן: <B>וּמַנִּיחַ קָמַת בְּצָלִים שְׁתֵּי שׁוּרוֹת.</B> שֶׁהֵן שְׁמֹנֶה אַמּוֹת רֹחַב וְעוֹקֵר שְׁתֵּי שׁוּרוֹת שֶׁהֵן כְּמוֹ כֵן שְׁמֹנֶה אַמּוֹת וְזוֹרֵעַ בְּאֶמְצָעָן שׁוּרָה רִאשׁוֹנָה שֶׁל דְּלוּעִין שֶׁהִיא אַרְבַּע אַמּוֹת, נִמְצָא בֵּין שׁוּרָה רִאשׁוֹנָה שֶׁל דְּלוּעִין לְקָמַת הַבְּצָלִים שְׁתֵּי אַמּוֹת בּוּרוֹת {כג} וְקָמַת הַבְּצָלִים שְׁמֹנֶה אַמּוֹת, וּשְׁתֵּי אַמּוֹת בּוּרוֹת בֵּין קָמַת הַבְּצָלִים לְשׁוּרָה שְׁנִיָּה שֶׁל דְּלוּעִים, הֲרֵי בֵּין שׁוּרָה שֶׁל דְּלוּעִים לְשׁוּרָה שֶׁל דְּלוּעִים שְׁתֵּים עֶשְׂרֵה אַמָּה, וְכֵן לְעוֹלָם: <B>רַבִּי עֲקִיבָא אוֹמֵר עוֹקֵר שְׁתֵּי שׁוּרוֹת וְנוֹטֵעַ שְׁתֵּי שׁוּרוֹת.</B> קָסָבַר שֶׁאֵין צָרִיךְ לְהַפְסִיק בֵּין שְׁתֵּי שׁוּרוֹת שֶׁל דְּלוּעִים לְקָמַת הַבְּצָלִים אֶלָּא הַתֶּלֶם, כְּדִתְנַן לְעֵיל בְּפִרְקִין בִּשְׁאָר יְרָקוֹת. וּבֵין שׁוּרוֹת שֶׁל דְּלוּעִים לְשׁוּרוֹת שֶׁל דְּלוּעִים מַפְסִיקִים שְׁמֹנֶה אַמּוֹת שֶׁל קָמַת הַבְּצָלִים בִּלְבָד: <B>וַחֲכָמִים אוֹמְרִים אִם אֵין בֵּין שׁוּרָה לַחֲבֶרְתָּהּ שְׁתֵּים עֶשְׂרֵה אַמָּה וְכוּ'.</B> חֲכָמִים כְּרַבִּי יִשְׁמָעֵאל סְבִירָא לְהוּ שֶׁצָּרִיךְ שֶׁיִּהְיֶה בֵּין שׁוּרָה שֶׁל דְּלוּעִים לַחֲבֶרְתָּהּ שְׁתֵּים עֶשְׂרֵה אַמָּה, מִיהוּ רַבִּי יִשְׁמָעֵאל מַצְרִיךְ הֶפְסֵק שְׁתֵּי אַמּוֹת בּוּרוֹת בֵּין שׁוּרָה שֶׁל דְּלוּעִים לְקָמָה שֶׁל בְּצָלִים, וַחֲכָמִים מַתִּירִים לִסְמֹךְ שׁוּרָה שֶׁל דְּלוּעִים אֵצֶל קָמָה שֶׁל בְּצָלִים וְלֹא מַצְרְכֵי אֶלָּא תֶּלֶם אֶחָד בִּלְבָד כִּשְׁאָר יְרָקוֹת. אֲבָל שְׁתֵּים עֶשְׂרֵה אַמָּה בֵּין שׁוּרָה שֶׁל דְּלוּעִים לַחֲבֶרְתָּהּ בָּעוּ חֲכָמִים לְפִי שֶׁהַדְּלוּעִים עָלִין שֶׁלָּהֶן רְחָבוֹת וּמִתְפַּשְּׁטוֹת הַרְבֵּה, כְּדֵי שֶׁלֹּא תֵרָאֶה כָּל הַשָּׂדֶה מְעֻרְבֶּבֶת בִּבְצָלִים וּדְלוּעִים. וַהֲלָכָה כַּחֲכָמִים: 

~ פרק ג - משנה ז
<B>דְּלַעַת בְּיָרָק.</B> הַבָּא לִטַּע דְּלַעַת אֵצֶל יָרָק עֲבוֹדָתָהּ כַּיָּרָק דְּהַיְנוּ שִׁשָּׁה טְפָחִים. אֲבָל אִם בָּא לִטַּע דְּלַעַת בִּתְבוּאָה צָרִיךְ לְהַרְחִיב לוֹ בֵּית רֹבַע כְּשִׁעוּר עֲבוֹדַת הַתְּבוּאָה שֶׁהוּא עֶשֶׂר אַמּוֹת וּשְׁנֵי טְפָחִים וּמֶחֱצָה עַל עֶשֶׂר אַמּוֹת, וְהוּא מְקוֹם זְרִיעַת רֹבַע הַקַּב: <B>שׁוּרָה שֶׁל דְּלוּעִים נוֹתְנִים לָהּ עֲבוֹדָתָהּ שִׁשָּׁה טְפָחִים.</B> וְקִילָא שׁוּרָה מִדְּלַעַת יְחִידִית, דִּדְלַעַת יְחִידִית בִּתְבוּאָה צְרִיכָה בֵּית רֹבַע, לְפִי שֶׁשּׁוּרָה מִנַּכְּרָא בִּפְנֵי עַצְמָהּ וְלֵיכָּא עִרְבּוּב כְּמוֹ בִדְלַעַת יְחִידִית. וְשִׁשָּׁה טְפָחִים דִּתְנַן הָכָא הֲוֵי שִׁעוּר רֹחַב, אֲבָל שִׁעוּר אֹרֶךְ לֹא אִתְפָּרֵשׁ בְּמַתְנִיתִין, וּבַתּוֹסֶפְתָּא פֵּרְשׁוּ דְּצָרִיךְ שֶׁיִּהְיֶה שִׁעוּר הָאֹרֶךְ עֶשֶׂר אַמּוֹת וּמֶחֱצָה: <B>וְאִם הִגְדִּילָה.</B> הַשּׁוּרָה וְנִכְנְסוּ הָעֲנָפִים בְּתוֹךְ שִׁשָּׁה טְפָחִים, יַעֲקֹר מִלְּפָנֶיהָ כָּל הָעֲנָפִים שֶׁנִּתְפַּשְּׁטוּ וְנִכְנְסוּ בְּתוֹךְ שִׁעוּר זֶה: <B>נוֹתְנִין לָהּ עֲבוֹדָתָהּ.</B> שֶׁל שׁוּרַת הַדְּלוּעִים אַרְבַּע אַמּוֹת, שֶׁצָּרִיךְ לְהַרְחִיק אַרְבַּע אַמּוֹת מִן הַתְּבוּאָה: <B>הֲתַחְמִיר זוֹ מִן הַגֶּפֶן.</B> דִּתְנַן לְקַמָּן בְּפֶרֶק ד' הַנּוֹטֵעַ שׁוּרָה שֶׁל חָמֵשׁ גְּפָנִים בֵּית הִלֵּל אוֹמְרִים אֵינוֹ כֶרֶם וְאֵינוֹ נוֹתֵן לָהּ עֲבוֹדַת הַכֶּרֶם אַרְבַּע אַמּוֹת אֶלָּא שִׁשָּׁה טְפָחִים, וְהָכִי נַמִּי בְּשׁוּרָה שֶׁל דְּלוּעִים אֵין לְהַחְמִיר וְלִתֵּן לָהֶן אַרְבַּע אַמּוֹת, דְּאֵין לְהַחְמִיר בְּכִלְאֵי זְרָעִים יוֹתֵר מִבְּכִלְאֵי הַכֶּרֶם {כד}: <B>מָצִינוּ שֶׁזּוֹ חֲמוּרָה מִן הַגֶּפֶן.</B> אַף עַל גַּב דְּאִסּוּר כִּלְאֵי זְרָעִים קִיל מֵאִסּוּר כִּלְאֵי הַכֶּרֶם, מִכָּל מָקוֹם הָא אַשְׁכְּחָן דִּלְגֶפֶן יְחִידִית כְּשֶׁבָּא לִטַּע אוֹתָהּ בִּתְבוּאָה נוֹתְנִין לָהּ עֲבוֹדָתָהּ שִׁשָּׁה טְפָחִים וְלִדְלַעַת יְחִידִית נוֹתְנִים לָהּ בֵּית רֹבַע שֶׁהֵן עֶשֶׂר אַמּוֹת וּשְׁנֵי טְפָחִים וּמֶחֱצָה עַל עֶשֶׂר אַמּוֹת מִפְּנֵי שֶׁהִיא מִתְפַּשֶּׁטֶת וְהוֹלֶכֶת מֵרָחוֹק, הָכִי נַמִּי אֵין לִתְמוֹהַּ אִם לְשׁוּרָה אַחַת שֶׁל גְּפָנִים נוֹתְנִים לָהּ עֲבוֹדָתָהּ שִׁשָּׁה טְפָחִים וּלְשׁוּרָה שֶׁל דְּלוּעִין נוֹתְנִין לָהּ אַרְבַּע אַמּוֹת: <B>כָּל שְׁלֹשָׁה דְלוּעִין לְבֵית סְאָה.</B> רַבִּי מֵאִיר פָּלֵיג אַתַּנָּא קַמָּא דְּאָמַר שֶׁלִּדְלַעַת יְחִידִית בִּתְבוּאָה נוֹתְנִים לָהּ בֵּית רֹבַע, וְסָבַר אִיהוּ דְנוֹתְנִים לָהּ שְׁלִישִׁית בֵּית סְאָה, וְרַבִּי יוֹסֵי בֶּן הַחוֹטֵף אֶפְרָתִי סָבַר שְׁלִישִׁית בֵּית כּוֹר. וְאֵין הֲלָכָה כְּדִבְרֵי כֻלָּם אֶלָּא כְּתַנָּא קַמָּא בִּלְבָד. וּדְלַעַת הַשְּׁנוּיָה בְּמַתְנִיתִין הִיא דְּלַעַת יְוָנִית בִּלְבָד שֶׁעָלִים שֶׁלָּהּ רְחָבִים וּמְסַכְּכִים וּמִסְתַּבְּכִים טְפֵי, אֲבָל דְּלַעַת מִצְרִית עִם שְׁאָר דְּלוּעִין דִּינָן כִּשְׁאָר יְרָקוֹת: 

^ פרק ד

~ פרק ד - משנה א
<B>קָרַחַת הַכֶּרֶם וּמְחוֹל הַכֶּרֶם.</B> מְפָרֵשׁ לְהוּ וְאָזֵיל: <B>בֵּית שַׁמַּאי אוֹמְרִים עֶשְׂרִים וְאַרְבַּע אַמּוֹת.</B> אִם קָרַחְתָּהּ עֶשְׂרִים וְאַרְבַּע אַמּוֹת מֻתָּר לִזְרֹעַ לְשָׁם, פָּחוֹת מִכָּאן לֹא יָבִיא זֶרַע לְשָׁם: <B>שֶׁחָרַב מֵאֶמְצָעוֹ.</B> וְיֵשׁ גְּפָנִים כָּל סְבִיבוֹת הַקָּרְחָה שֶׁהִיא שֵׁשׁ עֶשְׂרֵה אַמָּה עַל שֵׁשׁ עֶשְׂרֵה אַמָּה, וְכֵן אִם הָלְכָה הַקָּרַחַת עַל פְּנֵי רֹחַב הַכֶּרֶם, שֶׁאֵין גְּפָנִים אֶלָּא מִשְּׁנֵי צִדֵּי הַקָּרַחַת: <B>אִם אֵין שָׁם שֵׁשׁ עֶשְׂרֵה אַמָּה.</B> כְּדִבְרֵי בֵית הִלֵּל לֹא יָבִיא זֶרַע לְשָׁם אֲפִלּוּ בָּאַמָּה הָאֶמְצָעִית, דְּאַרְבַּע אַמּוֹת שֶׁבְּצַד הַכֶּרֶם מִזֶּה וְאַרְבַּע אַמּוֹת שֶׁבְּצַד הַכֶּרֶם מִזֶּה הֲווּ עֲבוֹדַת הַכֶּרֶם, דַּעֲבוֹדַת הַכֶּרֶם אַרְבַּע אַמּוֹת כְּדִתְנַן לְקַמָּן, לְפִי שֶׁהָיוּ בּוֹצְרִים בִּשְׁוָרִים וּבַעֲגָלוֹת וּבְעֵת הַחֲרִישָׁה חוֹרְשִׁים אוֹתָהּ בִּשְׁוָרִים, הִלְכָּךְ אוֹתָן אַרְבַּע אַמּוֹת כַּכֶּרֶם דָּמוּ, וְאִם נִשְׁאֲרוּ בֵּינְתַיִם שְׁמֹנֶה אַמּוֹת חוּץ מֵאוֹתָן אַרְבַּע לְכָל צַד לֹא בָטְלֵי לְגַבֵּי כֶרֶם וּמֻתָּר לְזָרְעָן, בָּצִיר מִשְּׁמֹנֶה אַמּוֹת שָׁדֵי פַּלְגָא לְהָכָא וּפַלְגָא לְהָכָא, בָּטְלֵי לְגַבֵּי כֶרֶם וְכַכֶּרֶם דָּמוּ וְאָסוּר לִזְרֹעַ בָּהֶן מִשּׁוּם כִּלְאַיִם. וּלְבֵית שַׁמַּאי לֹא חָשִׁיב שָׂדֶה פָּחוֹת מִשְּׁמֹנֶה אַמּוֹת, הִלְכָּךְ אַרְבָּעָה וְעֶשְׂרִים אַמּוֹת בָּעִינַן אַרְבַּע לַעֲבוֹדַת הַכֶּרֶם מִכָּאן וּכְנֶגְדָּן מִכָּאן, פָּשׁוּ לְהוּ שֵׁשׁ עֶשְׂרֵה, שָׁדֵי שְׁמֹנֶה לְהָכָא וּשְׁמֹנֶה לְהָכָא, אִיכָּא שָׂדֶה וְלֹא בָטְלֵי: 

~ פרק ד - משנה ב
<B>מְחוֹל הַכֶּרֶם.</B> מָקוֹם פָּנוּי בֵּין כֶּרֶם לַגָּדֵר סָבִיב, כְּמוֹ מְחוֹלוֹת הַנָּשִׁים {ב} כְּשֶׁמְּרַקְּדוֹת בְּסִבּוּב, לְשׁוֹן אָז תִּשְׂמַח בְּתוּלָה בְּמָחוֹל (יִרְמְיָה לא): <B>אִם יֵשׁ שָׁם שְׁתֵּים עֶשְׂרֵה אַמָּה.</B> כְּדִבְרֵי בֵית הִלֵּל, נוֹתֵן אַרְבַּע אַמּוֹת לַעֲבוֹדַת כֶּרֶם וְזוֹרֵעַ הַשְּׁאָר. אֲבָל אִם אֵין שָׁם שְׁתֵּים עֶשְׂרֵה אַמָּה לֹא יָבִיא זֶרַע לְשָׁם, דְּאַרְבַּע אַמּוֹת דְּלַהֲדֵי כֶרֶם עֲבוֹדַת הַכֶּרֶם, וְאַרְבַּע אַמּוֹת דְּלַהֲדֵי כֹּתֶל כֵּיוָן דְּלֹא מִזְדַרְעֵי מִפְּנֵי תִּקּוּן הַכֹּתֶל {ג}, כְּדֵי שֶׁיְּהַלֵּךְ אָדָם עַל גַּבֵּי קַרְקַע סָמוּךְ לַכֹּתֶל וְיִהְיֶה הֶעָפָר נִדּוֹשׁ וְיִתְחַזְּקוּ יְסוֹדוֹתָיו, אַפְקוֹרֵי מַפְקַר לְהוּ. וְאֶמְצָעִיּוֹת אִי אִיכָּא אַרְבַּע אַמּוֹת חֲשִׁיבֵי וְאִי לֹא בָטְלֵי לְגַבֵּי כֶרֶם, וְהָכָא לֹא בָעִינַן שֵׁשׁ עֶשְׂרֵה, שֶׁאֵין הָאִסּוּר אֶלָּא מִצַּד אֶחָד. וְכָל הָנָךְ אַמּוֹת בְּאַמָּה בַּת שִׁשָּׁה טְפָחִים: 

~ פרק ד - משנה ג
<B>אֵין זֶה אֶלָּא גֶדֶר הַכֶּרֶם.</B> מָקוֹם שֶׁבֵּין גָּדֵר לַכֶּרֶם גֶּדֶר הַכֶּרֶם הוּא קָרוּי, וַאֲפִלּוּ אֵין שָׁם אֶלָּא שֵׁשׁ אַמּוֹת {ד} מַרְחִיק אַרְבַּע אַמּוֹת וְזוֹרֵעַ אֶת הַמּוֹתָר: <B>וְאֵיזֶהוּ מְחוֹל הַכֶּרֶם.</B> שֶׁצָּרִיךְ שְׁתֵּים עֶשְׂרֵה אַמּוֹת, מָקוֹם שֶׁבֵּין שְׁנֵי כְרָמִים. וְתַנָּא קַמָּא סָבַר מָקוֹם שֶׁבֵּין שְׁנֵי כְרָמִים כְּכֶרֶם שֶׁחָרַב בְּאֶמְצָעוֹ הוּא נִדּוֹן. וּבַיְרוּשַׁלְמִי מוֹכִיחַ דְּלֹא אָמַר רַבִּי יְהוּדָה אֵיזֶהוּ מְחוֹל הַכֶּרֶם בֵּין שְׁנֵי הַכְּרָמִים אֶלָּא כְּגוֹן שֶׁאֵין שׁוּרוֹת הַכְּרָמִים שָׁווֹת שֶׁל זוֹ לָזוֹ, כְּגוֹן דְּכֶרֶם שֶׁל צַד זֶה שֶׁל מָחוֹל שׁוּרוֹתֶיהָ מִן הַמִּזְרָח לַמַּעֲרָב וְשֶׁבְּצַד אַחֵר מִן הַצָּפוֹן לַדָּרוֹם, דְּאִם הָיוּ מְכֻוָּנִים מוֹדֶה רַבִּי יְהוּדָה דְּנִרְאֶה כְּקָרַחַת הַכֶּרֶם וּבָעֵי שֵׁשׁ עֶשְׂרֵה אַמָּה. וְאֵין הֲלָכָה כְּרַבִּי יְהוּדָה: <B>אֵיזֶהוּ גָדֵר.</B> הַמַּפְרִישׁ בֵּין הַכֶּרֶם שֶׁיָּכוֹל לְהַנִּיחַ כֶּרֶם מִצַּד זֶה וְלִזְרֹעַ מִצַּד אַחֵר, וְכֵן חָרִיץ: 

~ פרק ד - משנה ד
<B>שְׁלֹשָׁה טְפָחִים.</B> דְּכָל פָּחוֹת מִשְּׁלֹשָׁה כְּלָבוּד דָּמֵי {ו}. וְהוּא שִׁעוּר כְּדֵי שֶׁיִּכָּנֵס הַגְּדִי: <B>הֲרֵי הוּא כִּמְחִצָּה.</B> וּמֻתָּר לִסְמֹךְ גְּפָנִים מִצַּד זֶה וּזְרָעִים מִצַּד זֶה: <B>נִדּוֹן כְּפֶתַח.</B> וַאֲפִלּוּ כְּנֶגְדּוֹ מֻתָּר לִסְמֹךְ, אֲבָל יוֹתֵר מֵעֶשֶׂר לֹא חָשִׁיב כְּפֶתַח וְצָרִיךְ הַרְחָקָה כְּנֶגֶד הַמָּקוֹם הַפָּרוּץ: <B>וְאִם הַפָּרוּץ מְרֻבֶּה עַל הָעוֹמֵד אָסוּר כְּנֶגֶד הַפָּרוּץ.</B> אֲבָל כְּנֶגֶד הָעוֹמֵד מֻתָּר אִם הוּא רָחָב אַרְבָּעָה, אֲבָל פָּחוֹת מֵאַרְבָּעָה אַף כְּנֶגֶד הָעוֹמֵד אָסוּר: 

~ פרק ד - משנה ה
<B>בֵּית שַׁמַּאי אוֹמְרִים כֶּרֶם.</B> וְצָרִיךְ לְהַרְחִיק מִמֶּנָּה אַרְבַּע אַמּוֹת כְּדֵי עֲבוֹדַת הַכֶּרֶם: <B>אֵינוֹ כֶרֶם עַד שֶׁיִּהְיוּ שְׁתֵּי שׁוּרוֹת.</B> וְאֵין צָרִיךְ לְהַרְחִיק אֶלָּא שִׁשָּׁה טְפָחִים כְּגֶפֶן יְחִידִית: <B>הַזּוֹרֵעַ אַרְבַּע אַמּוֹת.</B> כְּלוֹמַר בְּתוֹךְ אַרְבַּע אַמּוֹת שֶׁל עֲבוֹדַת הַכֶּרֶם: <B>בֵּית שַׁמַּאי אוֹמְרִים קִדַּשׁ שׁוּרָה אַחַת.</B> דְּכִי אָמְרָה תּוֹרָה (דְּבָרִים כב) פֶּן תִּקְדַּשׁ הַמְּלֵאָה הַזֶּרַע אֲשֶׁר תִּזְרָע וּתְבוּאַת הַכָּרֶם, שׁוּרָה אַחַת מִקַּרְיָא כֶּרֶם: <B>וּבֵית הִלֵּל אוֹמְרִים קִדַּשׁ שְׁתֵּי שׁוּרוֹת.</B> דְּאֵין נִקְרָא כֶּרֶם פָּחוֹת מִשְּׁתֵּי שׁוּרוֹת, הִלְכָּךְ וּתְבוּאַת הַכֶּרֶם דְּאָמְרָה תּוֹרָה דְּקִדְּשָׁה שְׁתֵּי שׁוּרוֹת מַשְׁמַע: 

~ פרק ד - משנה ו
<B>וְאַחַת יוֹצְאָה זָנָב.</B> כְּגוֹן שְׁלֹשָׁה גְפָנִים נְטוּעוֹת בְּשׁוּרָה אַחַת, וּשְׁתַּיִם בְּשׁוּרָה שְׁנִיָּה כְּנֶגֶד שְׁתַּיִם מִן הַשָּׁלֹשׁ {יא}: <B>וְאַחַת בֵּינְתַיִם.</B> שֶׁהַשְּׁתַּיִם כְּנֶגֶד שְׁתַּיִם וְהַחֲמִשִּׁית כְּנֶגֶד אֲוִירָן {יב}: <B>וְאַחַת בָּאֶמְצַע.</B> כְּגוֹן גֶּפֶן הַנְּטוּעָה וְאַרְבַּע גְּפָנִים לְאַרְבַּע רוּחוֹתֶיהָ {יג}: 

~ פרק ד - משנה ז
<B>שׁוּרָה אַחַת בְּתוֹךְ שֶׁלּוֹ וְשׁוּרָה אַחַת בְּתוֹךְ שֶׁל חֲבֵרוֹ.</B> וּמַיְרֵי כְּגוֹן שֶׁשּׁוּרָה אַחַת שֶׁל שְׁתֵּי גְפָנִים וְשׁוּרָה אַחַת שֶׁל שָׁלֹשׁ. וַאֲפִלּוּ רַבִּי שִׁמְעוֹן דְּאָמַר לְקַמָּן גַּבֵּי הַמְסַכֵּךְ גַּפְנוֹ עַל גַּבֵּי תְבוּאָתוֹ שֶׁל חֲבֵרוֹ לֹא קִדֵּשׁ דְּאֵין אָדָם אוֹסֵר דָּבָר שֶׁאֵינוֹ שֶׁלּוֹ, הָכָא מוֹדֶה דְּמִצְטָרְפִין לֶאֱסֹר הַזְּרָעִים, כֵּיוָן דְּאִיכָּא שֶׁלּוֹ וְשֶׁל חֲבֵרוֹ {טו}: <B>וְדֶרֶךְ הַיָּחִיד וְדֶרֶךְ הָרַבִּים.</B> שֶׁאֵין אֶחָד מֵהֶם רָחָב שְׁמֹנֶה אַמּוֹת, דִּבְרֹחַב שְׁמֹנֶה אַמּוֹת {טז} אָמְרִינַן בְּשִׁלְהֵי פִּרְקִין דְּאֵין מִצְטָרְפוֹת: <B>הֲרֵי אֵלּוּ מִצְטָרְפוֹת.</B> לִהְיוֹת קְרוּיִין כֶּרֶם וְצָרִיךְ לְהַרְחִיק אַרְבַּע אַמּוֹת: <B>אִם עֵרְסָן מִלְּמַעְלָה.</B> שֶׁהֶעֱלָה רָאשֵׁי הַגְּפָנִים עַל גַּבֵּי הַגָּדֵר וּמִתְעָרְבִין אוֹתָם שֶׁבְּצַד הַגָּדֵר מִזֶּה עִם אוֹתָם שֶׁבְּצַד הַגָּדֵר מִזֶּה. וְעֵרְסָן הוּא לְשׁוֹן אֵיזֶה עָרִיס דִּתְנַן לְקַמָּן בְּרֵישׁ פֶּרֶק ו', כְּלוֹמַר שֶׁעָשָׂה לָהֶן עֶרֶשׂ: 

~ פרק ד - משנה ח
<B>הַנּוֹטֵעַ שְׁתֵּי שׁוּרוֹת.</B> שֶׁל שְׁתֵּי שְׁתֵּי גְפָנִים, וְאֵין בָּהֶן אַחַת יוֹצְאָה זָנָב: <B>אִם אֵין בֵּינֵיהֶם שְׁמֹנֶה אַמּוֹת לֹא יָבִיא זֶרַע לְשָׁם.</B> דְּמִצְטָרְפִין לִהְיוֹת כֶּרֶם, אֲבָל רְחוֹקִים שְׁמֹנֶה חוּץ מִמְּקוֹם הַגְּפָנִים אֵין מִצְטָרְפִים {יח} וַהֲרֵי הֵן כְּגֶפֶן יְחִידִית, וּמַרְחִיק שִׁשָּׁה טְפָחִים מִשּׁוּרָה זוֹ וְשִׁשָּׁה טְפָחִים מִשּׁוּרָה זוֹ וְזוֹרֵעַ שֵׁשׁ אַמּוֹת שֶׁבָּאֶמְצַע: <B>בֵּין שׁוּרָה לַחֲבֶרְתָּהּ שֵׁשׁ עֶשְׂרֵה אַמָּה.</B> דְּכֵיוָן דְּאִיכָּא שָׁלֹשׁ שׁוּרוֹת הֲווּ כְּכֶרֶם גָּדוֹל, וְהַמָּקוֹם שֶׁבֵּין כָּל שְׁתֵּי שׁוּרוֹת מֵהֶן נִדּוֹן כְּדִין קָרַחַת הַכֶּרֶם שֶׁהוּא שֵׁשׁ עֶשְׂרֵה אַמָּה. אֲבָל חָרְבָה הַשּׁוּרָה הָאֶמְצָעִית, לְדִבְרֵי תַנָּא קַמָּא לֹא בָעִינַן בֵּינֵיהֶם שִׁעוּר קָרְחָה כֵּיוָן דְּלֹא נִשְׁתַּיֵּר כֶּרֶם, וְלֹא דָמֵי לְכֶרֶם בֶּן אַרְבַּע וְחָמֵשׁ שׁוּרוֹת דְּכִי חָרְבָה הָאֶמְצָעִית אַכַּתִּי נִשְׁאַר כֶּרֶם, הִלְכָּךְ בָּעֵי הַמָּקוֹם הַמֻּקְרָח שֵׁשׁ עֶשְׂרֵה אַמָּה: <B>רַבִּי אֱלִיעֶזֶר בֶּן יַעֲקֹב אוֹמֵר אֲפִלּוּ חָרְבָה הַשּׁוּרָה הָאֶמְצָעִית.</B> מֵאַחַר שֶׁהָיָה כְּבָר כֶּרֶם אַף עַתָּה דִּין כֶּרֶם יֵשׁ לוֹ וְצָרִיךְ שֵׁשׁ עֶשְׂרֵה אַמָּה: <B>שֶׁאִלּוּ מִתְּחִלָּה נְטָעָן.</B> כְּלוֹמַר שֶׁאִם לֹא הִגִּיעוּ לְעוֹלָם לִכְלַל כֶּרֶם וְלֹא הָיָה נוֹטְעָן מִתְּחִלָּה אֶלָּא שְׁתֵּי שׁוּרוֹת לֹא הָיָה צָרִיךְ לִהְיוֹת בֵּינֵיהֶן אֶלָּא שְׁמֹנֶה אַמּוֹת כִּדְאָמְרִינַן לְעֵיל, עַכְשָׁיו שֶׁנְּטָעָן שָׁלֹשׁ וְהִגִּיעוּ לִכְלַל כֶּרֶם אַף עַל פִּי שֶׁחָרְבָה אֶמְצָעִית וְלֹא נִשְׁאֲרוּ אֶלָּא שְׁתַּיִם הֲרֵי הֵן כְּכֶרֶם שֶׁחָרַב בְּאֶמְצָעִיתוֹ וְצָרִיךְ שֵׁשׁ עֶשְׂרֵה אַמָּה. וְאֵין הֲלָכָה כְּרַבִּי אֱלִיעֶזֶר בֶּן יַעֲקֹב: 

~ פרק ד - משנה ט
<B>הַנּוֹטֵעַ אֶת כַּרְמוֹ שֵׁשׁ עֶשְׂרֵה אַמָּה.</B> שֶׁכָּל שׁוּרָה שֶׁל גְּפָנִים רְחוֹקָה מֵחֲבֶרְתָּהּ שֵׁשׁ עֶשְׂרֵה אַמָּה: <B>מֻתָּר לְהָבִיא זֶרַע לְשָׁם.</B> וְאֵין צָרִיךְ לְהַרְחִיק אֶלָּא שִׁשָּׁה טְפָחִים מִן הַשּׁוּרָה, כַּעֲבוֹדַת גֶּפֶן יְחִידִית: <B>צַלְמוֹן.</B> שֵׁם מָקוֹם: <B>הוֹפֵךְ שְׂעַר שְׁתֵּי שׁוּרוֹת.</B> כֶּרֶם גָּדוֹל הָיָה, שֶׁכָּל שׁוּרָה רְחוֹקָה מֵחֲבֶרְתָּהּ שֵׁשׁ עֶשְׂרֵה אַמָּה, וְלֹא הָיָה רוֹצֶה לְסַכֵּךְ גַּפְנוֹ עַל גַּבֵּי תְבוּאָתוֹ, וְהָיָה מְצָרֵף הַשּׁוּרוֹת שְׁתַּיִם שְׁתַּיִם, וְרָאשֵׁי הַגְּפָנִים דְּהַיְנוּ הַשֵּׂעָר שֶׁל כָּל שְׁתַּיִם וּשְׁתַּיִם הוֹפֵךְ לְצַד אֶחָד אֵלּוּ כְּלַפֵּי אֵלּוּ, וְנִשְׁאָר הַמָּקוֹם פָּנוּי מִצַּד זֶה וּמִצַּד זֶה, וְזוֹרֵעַ, אֶלָּא שֶׁמַּנִּיחַ שִׁשָּׁה טְפָחִים, וּלְשָׁנָה אַחֶרֶת עוֹשֶׂה לְהֵפֶךְ. שֶׁכָּךְ הָיָה דַרְכָּם, מָקוֹם שֶׁזּוֹרְעִים בּוֹ שָׁנָה אַחַת לְשָׁנָה אַחֶרֶת מַנִּיחִים אוֹתוֹ בּוּר בְּלֹא חֲרִישָׁה וּבְלֹא זְרִיעָה {יט}: <B>אַף הַנּוֹטֵעַ אֶת כַּרְמוֹ עַל שְׁמֹנֶה שְׁמֹנֶה אַמּוֹת מֻתָּר.</B> קָסָבְרֵי כֵּיוָן דִּרְחוֹקוֹת הַשּׁוּרוֹת שְׁמֹנֶה אַמּוֹת הֲוָה לֵיהּ כְּגֶפֶן יְחִידִית, וּמַנִּיחַ סָמוּךְ לַשּׁוּרָה שִׁשָּׁה טְפָחִים וְזוֹרֵעַ אֶת הַשְּׁאָר, וְלֹא בָעִינַן שֵׁשׁ עֶשְׂרֵה אַמָּה אֶלָּא בְּכֶרֶם חָרֵב, אֲבָל בְּנוֹטֵעַ מֵעִקָּרָא כִּי מַרְחְקֵי שְׁמֹנֶה אַמּוֹת דַּיּוֹ. וְכֵן הֲלָכָה: 

^ פרק ה

~ פרק ה - משנה א
<B>כֶּרֶם שֶׁחָרַב.</B> עֶשֶׂר גְּפָנִים לְבֵית סְאָה. שֶׁיֵּשׁ בַּקַּרְקַע שֶׁל בֵּית סְאָה עֶשֶׂר גְּפָנִים לֹא פָחוֹת מִכֵּן: <B>וּנְטוּעוֹת כְּהִלְכָתָן.</B> דְּהַיְנוּ שְׁתַּיִם כְּנֶגֶד שְׁתַּיִם וְאַחַת יוֹצְאָה זָנָב, וְאֵין רְחוֹקוֹת זוֹ מִזּוֹ שֵׁשׁ עֶשְׂרֵה אַמּוֹת וְלֹא פָחוֹת מֵאַרְבַּע אַמּוֹת {א}: <B>כֶּרֶם דַּל.</B> שֶׁגְּפָנָיו מֻעָטִים, וְאַף עַל פִּי כֵן דִּין כֶּרֶם יֵשׁ לוֹ. וְאֵין זֶה קָרַחַת הַכֶּרֶם, דְּאוֹתוֹ חָרַב מֵאֶמְצָעוֹ וְזֶה נֶחֱרַב מִכָּל צַד: <B>עִרְבּוּבְיָא.</B> שֶׁאֵין הַגְּפָנִים מְכֻוָּנִים כְּשׁוּרָה: <B>אִם יָכוֹל לְכַוֵּן.</B> בְּכָל הַכֶּרֶם שְׁתַּיִם כְּנֶגֶד שָׁלֹשׁ, כְּגוֹן שֶׁיָּבִיא חוּט וּמוֹתֵחַ וּמוֹצֵא הַגֶּזַע מְכֻוָּן שְׁתַּיִם כְּנֶגֶד שְׁתַּיִם וְאֶחָד יוֹצֵא זָנָב, אַף עַל פִּי שֶׁהַנּוֹף אֵינוֹ מְכֻוָּן הֲרֵי זֶה כֶרֶם. אֲבָל אִם מוֹצֵא הַנּוֹף מְכֻוָּן וְהַגֶּזַע אֵינוֹ מְכֻוָּן אֵין זֶה כֶרֶם: <B>כְּתַבְנִית כְּרָמִים הֲרֵי זֶה כָרֶם.</B> וּבָעֵי הַרְחָקָה שֵׁשׁ עֶשְׂרֵה אַמּוֹת, וְאֵין הֲלָכָה כְּרַבִּי מֵאִיר: 

~ פרק ה - משנה ב
<B>כֶּרֶם שֶׁהוּא נָטוּעַ עַל פָּחוֹת מֵאַרְבַּע אַמּוֹת.</B> שֶׁאֵין בֵּין שׁוּרָה לְשׁוּרָה אַרְבַּע אַמּוֹת: <B>אֵינוֹ כֶרֶם.</B> וּמַרְחִיק שִׁשָּׁה טְפָחִים וְזוֹרֵעַ אֶת הַשְּׁאָר, דְּכֵיוָן שֶׁאֵין יָכוֹל {ב} לַחֲרֹשׁ בִּשְׁוָרִים בֵּינֵיהֶם אֵין שֵׁם כֶּרֶם עָלָיו: <B>וַחֲכָמִים אוֹמְרִים כֶּרֶם.</B> דְּרוֹאִים אֶת הָאֶמְצָעִיִּים כְּאִלּוּ אֵינָם וּמִצְטָרְפִין הַחִיצוֹנִים אִם יֵשׁ בֵּינֵיהֶם רֶוַח הָרָאוּי לָהֶם. לְפִי שֶׁדֶּרֶךְ בְּנֵי אָדָם לִטַּע שׁוּרוֹת רְצוּפוֹת הַרְבֵּה בְּיַחַד, וְאוֹתָן שֶׁרְאוּיִין לְהִתְקַיֵּם וּלְהֵעָשׂוֹת כֶּרֶם יִשָּׁאֲרוּ כֶּרֶם, וְהַשְּׁאָר יִהְיוּ לְעֵצִים. הִלְכָּךְ אֵלּוּ הָאֶמְצָעִיִּים הַנְּטוּעִים בְּתוֹךְ הָרֶוַח הָרְאוּיִם לִהְיוֹת בֵּין שׁוּרָה לְשׁוּרָה רוֹאִים אוֹתָם כְּאִלּוּ הֵם עֵצִים בְּעַלְמָא, וְהַחִיצוֹנִים מִצְטָרְפִים לִהְיוֹת כֶּרֶם: 

~ פרק ה - משנה ג
<B>וְזוֹרְעִים בְּתוֹכוֹ.</B> דְּחָשֵׁיב הֶפְסֵק וּרְשׁוּת אַחֶרֶת כֵּיוָן דְּעָמֹק עֲשָׂרָה וְרָחָב אַרְבָּעָה וּמְפֻלָּשׁ. אֲבָל פָּחוּת מֵעֲשָׂרָה אוֹ מֵאַרְבָּעָה אוֹ אֲפִלּוּ עָמֹק עֲשָׂרָה וְרָחָב אַרְבָּעָה וְאֵינוֹ מְפֻלָּשׁ אֶלָּא שֶׁהַכֶּרֶם מַקִּיפוֹ מִשָּׁלֹשׁ רוּחוֹת, אֵין זוֹרְעִים בְּתוֹכוֹ, שֶׁהֲרֵי הִיא כְּגַת שֶׁנֶּחְלְקוּ בָהּ רַבִּי אֱלִיעֶזֶר וְרַבָּנָן לְקַמָּן, וְרַבִּי אֱלִיעֶזֶר בֶּן יַעֲקֹב סָבַר כְּרַבָּנָן דְּאָסְרֵי לִזְרֹעַ בְּגַת: <B>שׁוֹמֵרָה שֶׁבַּכֶּרֶם.</B> תֵּל גָּבוֹהַּ שֶׁהַשּׁוֹמֵר עוֹמֵד עָלָיו לִשְׁמֹר הַכֶּרֶם וְרוֹאֶה לְמֵרָחוֹק: <B>זוֹרְעִים בְּתוֹכָהּ.</B> וּבְהָא לֹא פְּלִיגֵי רַבָּנָן עַל רַבִּי אֱלִיעֶזֶר, לְפִי שֶׁהִיא גְבוֹהָה וְאֵין אֲוִיר הַכֶּרֶם מַקִּיפָהּ, אֲבָל בְּגַת שֶׁאֲוִיר הַכֶּרֶם מַקִּיפָהּ אָסְרֵי רַבָּנָן, וְכֵן הֲלָכָה: <B>וְאִם הָיָה שֵׂעָר כּוֹתֵשׁ.</B> שֶׁהַשָּׂרִיגִים שֶׁל הַגְּפָנִים שֶׁהֵן קְרוּיִין שֵׂעָר הָיוּ מִתְעָרְבִים וּמִסְתַּבְּכִים לְמַעְלָה עַל גַּבֵּי הַשּׁוֹמֵרָה זֶה עַל גַּבֵּי זֶה כַּעֲלִי בַּמַּכְתֵּשׁ {ג}: 

~ פרק ה - משנה ד
<B>נֶקַע.</B> בְּקָעִים שֶׁבַּשָּׂדוֹת כְּעֵין גֻּמּוֹת: <B>נוֹתְנִים לָהּ עֲבוֹדָתָהּ.</B> שִׁשָּׁה טְפָחִים שֶׁזּוֹ הִיא עֲבוֹדַת גֶּפֶן יְחִידִית: <B>וְזוֹרֵעַ אֶת הַמּוֹתָר.</B> וְלֹא אָמְרִינַן דְּמֵחֲזֵי כְּכִלְאַיִם, כֵּיוָן שֶׁהַגֶּפֶן וְהַזְּרָעִים בְּתוֹךְ הַגַּת אוֹ בְתוֹךְ הַנֶּקַע: <B>אִם אֵין שָׁם אַרְבַּע אַמּוֹת אָסוּר.</B> כְּדִין מְחוֹל הַכֶּרֶם דְּפִרְקִין דִּלְעֵיל דְּנוֹתֵן אַרְבַּע אַמּוֹת לַעֲבוֹדַת הַכֶּרֶם {ד}. וְאֵין הֲלָכָה כְּרַבִּי יוֹסֵי: <B>וְהַבַּיִת שֶׁבַּכֶּרֶם.</B> שֶׁסְּבִיבוֹת הַבַּיִת יֵשׁ גְּפָנִים: <B>זוֹרְעִים בְּתוֹכוֹ.</B> וְלֹא אָמְרִינַן הוֹאִיל וְהַגְּפָנִים מַקִּיפִים אוֹתוֹ מֵאַרְבַּע רוּחוֹתָיו אֵין הַמְּחִצּוֹת מוֹעִילוֹת {ה}: 

~ פרק ה - משנה ה
<B>הַנּוֹטֵעַ יָרָק בַּכֶּרֶם אוֹ מְקַיֵּם.</B> שֶׁרוֹאֵהוּ שֶׁצּוֹמֵחַ וְיַנִּיחֵהוּ: <B>הֲרֵי זֶה מְקַדֵּשׁ וְכוּ'.</B> כְּלַל מִשְׁנָתֵנוּ הוּא שֶׁלְּעוֹלָם מְקַדֵּשׁ שֵׁשׁ עֶשְׂרֵה אַמָּה לְכָל רוּחַ עֲגֻלּוֹת. וְאַף עַל גַּב דִּתְנַן לְעֵיל הַזּוֹרֵעַ אַרְבַּע אַמּוֹת שֶׁל עֲבוֹדַת הַכֶּרֶם אֵינוֹ מְקַדֵּשׁ אֶלָּא שְׁתֵּי שׁוּרוֹת, הֵיכָא דְזוֹרֵעַ בֵּין הַגְּפָנִים מְקַדֵּשׁ שֵׁשׁ עֶשְׂרֵה כְּשִׁעוּר כֶּרֶם גָּדוֹל דְּמִצְטָרֵף עַד שֵׁשׁ עֶשְׂרֵה. אָמְנָם אֵיזֶה כֶּרֶם שֶׁיִּהְיֶה מְרֻבָּע שְׁלֹשִׁים וּשְׁתַּיִם אַמּוֹת עַל שְׁלֹשִׁים וּשְׁתַּיִם אַמּוֹת וְהַיָּרָק נָטוּעַ בִּנְקֻדַּת אֶמְצָעִיתוֹ, כְּשֶׁנְּעַגֵּל בְּתוֹכוֹ עִגּוּל יִהְיֶה הֶקֵּפוֹ בְּצַלְעוֹת הַמְרֻבָּע וְיִהְיֶה אֲלַכְסוֹנוֹ שְׁלֹשִׁים וּשְׁתַּיִם אַמּוֹת, יִתְקַדֵּשׁ הָעִגּוּל כֻּלּוֹ שֶׁהוּא שֵׁשׁ עֶשְׂרֵה אַמָּה לְכָל רוּחַ מִן הַיָּרָק. וְהִנֵּה אִם הַגְּפָנִים נְטוּעוֹת עַל אַרְבַּע אַרְבַּע. פֵּרוּשׁ שֶׁיֵּשׁ בֵּין כָּל שׁוּרָה וְשׁוּרָה אַרְבַּע אַמּוֹת, וְהִפְרַשְׁנוּ מִזֶּה הַכֶּרֶם מְרֻבָּע שְׁלֹשִׁים וּשְׁתַּיִם עַל שְׁלֹשִׁים וּשְׁתַּיִם, יִהְיֶה הַמְרֻבָּע תֵּשַׁע שׁוּרוֹת אֹרֶךְ עַל תֵּשַׁע שׁוּרוֹת רֹחַב, וְיִפּוֹל מֵהֶן בְּתוֹךְ הָעִגּוּל שִׁבְעָה שׁוּרוֹת אֹרֶךְ עַל שִׁבְעָה שׁוּרוֹת רֹחַב וּבְכָל שׁוּרָה שִׁבְעָה גְפָנִים שֶׁהֵם אַרְבָּעִים וְתִשְׁעָה גְפָנִים, יָצְאוּ מֵהֶן אַרְבָּעָה בַּזָּוִיּוֹת חוּץ לָעִגּוּל וְיִשָּׁאֲרוּ בְּתוֹךְ הָעִגּוּל אַרְבָּעִים וְחָמֵשׁ גְּפָנִים, וְזוֹ צוּרָתָהּ [צִיּוּר י"ב בְּסוֹף הַמַּסֶּכֶת] [הַגָּהָ"ה זוֹהִי הַשּׁוּרָה הָאֶמְצָעִית שֶׁעָלֶיהָ הִקְשָׁה הָרֹא"שׁ זַ"ל לָמָּה לֹא תֵּאָסֵר עוֹד גֶּפֶן אַחַת כָּאן וְכֵן אַחַת כְּנֶגְדָהּ וְכֵן בִּשְׁנֵי הַצְּדָדִין הָאֲחֵרִים]. וְכָתַב הָרֹא"שׁ זַ"ל קָשֶׁה לִי אַמַּאי אֵין נֶאֱסָרִין עוֹד בְּכָל שׁוּרָה סְבִיב אֵלּוּ הַשֶּׁבַע שׁוּרוֹת הָאֶמְצָעִיּוֹת שֶׁבַּשּׁוּרָה מֵאַרְבַּע רוּחוֹת [הַגָּהָ"ה פֵּרוּשׁ גֶּפֶן אֶחָד לְכָל רוּחַ], כִּי עוֹמְדִין בְּתוֹךְ שֵׁשׁ עֶשְׂרֵה אַמָּה שֶׁל גֶּפֶן הָאֶמְצָעִי, נִמְצָא אוֹסֵר אַרְבָּעִים וְתִשְׁעָה גְפָנִים, וְיֵשׁ לוֹמַר שֶׁאַרְבַּע אַמּוֹת שֶׁבֵּין גֶּפֶן לְגֶפֶן הַיְנוּ בְּלֹא עִקַּר הַגְּפָנִים, נִמְצָא שֶׁעִם הַגְּפָנִים יֵשׁ יוֹתֵר מִשֵּׁשׁ עֶשְׂרֵה, עַד כָּאן. וּכְשֶׁיִּהְיֶה נָטוּעַ עַל חֲמִשָּׁה חֲמִשָּׁה. וְחָקַקְנוּ מְרֻבָּע מִשְּׁלֹשִׁים וּשְׁתַּיִם עַל שְׁלֹשִׁים וּשְׁתַּיִם, יִפֹּל בְּתוֹךְ הַמְרֻבָּע שֶׁבַע שׁוּרוֹת אֹרֶךְ עַל שֶׁבַע שׁוּרוֹת רֹחַב, וְיִקַּח אַמָּה מִשּׁוּרָה שְׁמִינִית מִכָּאן וְאַמָּה מִשּׁוּרָה תְּשִׁיעִית מִכָּאן. וְכֵן קַו הָעִגּוּל שֶׁאֲלַכְסוֹנָהּ שְׁלֹשִׁים וּשְׁתַּיִם יוֹצֵא חוּץ מִן הַשֶּׁבַע שׁוּרוֹת אַמָּה לְכָל רוּחַ, מִפְּנֵי שֶׁהַשֶּׁבַע שׁוּרוֹת יֵשׁ בֵּינֵיהֶם שִׁשָּׁה מֶרְחָקִים בְּכָל מֶרְחָק חָמֵשׁ אַמּוֹת, וְאָנוּ צְרִיכִין שְׁלֹשִׁים וּשְׁתַּיִם, וְיִהְיֶה מֶרְחָק בֵּין קַו הָעֲגֻלָּה וּבֵין קַו הַשּׁוּרָה הַסְּמוּכָה לוֹ חוּץ לַמְרֻבָּע אַרְבַּע אַמּוֹת וְזֶה צוּרָתוֹ [צִיּוּר י"ג בְּסוֹף הַמַּסֶּכֶת]. וְהִנֵּה הַגְּפָנִים הַנִּכְנָסִים בָּעֲגֻלָּה שְׁלֹשִׁים וְשֶׁבַע גְּפָנִים בִּלְבָד, וְהִנֵּה כֵּיוָן שֶׁלֹּא נִשְׁאַר בֵּין אֲלַכְסוֹן הָעֲגֻלָּה וּבֵין הַשּׁוּרָה הַסְּמוּכָה לוֹ מִבַּחוּץ אֶלָּא אַרְבַּע אַמּוֹת וְהוּא שִׁעוּר עֲבוֹדַת הַכֶּרֶם, לְפִי שֶׁהַשִּׁעוּר מְצֻמְצָם רָאִינוּ כְּאִלּוּ הָעֲגֻלָּה נִמְשְׁכָה עַד שֶׁהִגִּיעָה לַשּׁוּרוֹת הַחִיצוֹנוֹת שֶׁהָיָה בֵּינֵיהֶם וּבֵין קְצֵה הָאֲלַכְסוֹן אַרְבַּע אַמּוֹת, וְנִתּוֹסַף בַּאֲלַכְסוֹנוֹ אַרְבַּע אַמּוֹת לְכָל רוּחַ עַד שֶׁיִּהְיֶה בָּעִגּוּל אֲלַכְסוֹן שֶׁל אַרְבָּעִים עַל אַרְבָּעִים, דְּכֵיוָן שֶׁאָנוּ רוֹאִין הָעִגּוּל שֶׁל שְׁלֹשִׁים וּשְׁתַּיִם כְּאִלּוּ מָלֵא יָרָק בְּכָל מָקוֹם, [וְהָאַרְבַּע אַמּוֹת הַיְתֵרוֹת] מַגִּיעַ לַעֲבוֹדַת הַכֶּרֶם הוּא, וְנִמְצְאוּ הַגְּפָנִים כֻּלָּם שֶׁהֵם בְּשֶׁבַע שׁוּרוֹת עַל שֶׁבַע שׁוּרוֹת נִכְנָסוֹת בְּתוֹךְ הָעִגּוּל חוּץ מֵאַרְבַּע שֶׁבְּאַרְבַּע הַזָּוִיּוֹת, וְהִנֵּה עַתָּה [הַגָּהָ"ה פֵּרוּשׁ אַחַר שֶׁרָאִינוּ כְּאִלּוּ הָעֲגֻלָּה נִמְשְׁכָה] בְּתוֹךְ הָעִגּוּל אַרְבָּעִים וְחָמֵשׁ גְּפָנִים, וְיִהְיֶה צוּרָתָהּ כְּצוּרַת הָרִאשׁוֹנָה [הַגָּהָ"ה מִתּוֹךְ הַדְּבָרִים מַשְׁמַע קְצָת שֶׁצָּרִיךְ הָיָה לַעֲשׂוֹת עִגּוּל בְּתוֹךְ עִגּוּל הַפְּנִימִי, כַּאֲשֶׁר אַתָּה רוֹאֶה, וְהַחִיצוֹן מַגִּיעַ עַד הַצְּלָעוֹת חוּץ לָאַרְבַּע אַמּוֹת הָרְמוּזוֹת בָּאַרְבַּע צְדָדֵי הַצּוּרָה, וּבָזֶה יִהְיֶה הָעִגּוּל הַחִיצוֹן דּוֹמֶה מַמָּשׁ לַצּוּרָה הָרִאשׁוֹנָה שֶׁל אַרְבַּע אַרְבַּע. עַד כָּאן]. אֶלָּא שֶׁבִּמְקוֹם אַרְבַּע הוּא חָמֵשׁ, נִמְצָא עַתָּה מְקַדֵּשׁ אַרְבָּעִים אַמָּה בְּכָל רוּחַ. וְזֶהוּ מַה שֶּׁהִצְרִיכוֹ לַתַּנָּא לוֹמַר הֲרֵי זֶה מְקַדֵּשׁ אַרְבָּעִים וְחָמֵשׁ גְּפָנִים, כִּי מֵאַחַר שֶׁהַשֹּׁרֶשׁ הַקָּדוּם הוּא שֵׁשׁ עֶשְׂרֵה אַמָּה לְכָל רוּחַ הָיָה לוֹ לְקַצֵּר וְלוֹמַר הֲרֵי זֶה מְקַדֵּשׁ שֵׁשׁ עֶשְׂרֵה אַמָּה לְכָל רוּחַ וְכוּ', וּבְמַה שֶּׁכָּתַבְנוּ מְתֹרָץ, שֶׁאִי אֶפְשָׁר לוֹ לוֹמַר בְּעַל חָמֵשׁ חָמֵשׁ מְקַדֵּשׁ שֵׁשׁ עֶשְׂרֵה אַמָּה לְכָל רוּחַ, כֵּיוָן שֶׁהוּא מְקַדֵּשׁ עֶשְׂרִים לְכָל רוּחַ, וּלְפִיכָךְ אָמַר מְקַדֵּשׁ אַרְבָּעִים וַחֲמִשָּׁה גְפָנִים, וְזֶה אִי אֶפְשָׁר אֶלָּא לְאַחַר שֶׁנּוֹסִיף [הַגָּהָ"ה פֵּרוּשׁ הַיְנוּ רָאִינוּ כְּאִלּוּ הָעֲגֻלָּה נִמְשְׁכָה שֶׁאָמַר בְּרֹאשׁ דְּבָרָיו] בָּעֲגֻלָּה כְּמוֹ שֶׁבֵּאַרְנוּ. וְהַטַּעַם שֶׁלֹּא אָמַר בִּזְמַן שֶׁהֵן נְטוּעוֹת עַל חָמֵשׁ חָמֵשׁ מְקַדֵּשׁ עֶשְׂרִים אַמָּה לְכָל רוּחַ, מִפְּנֵי שֶׁעִקַּר הַקִּדּוּשׁ הוּא שֵׁשׁ עֶשְׂרֵה אַמָּה לְכָל רוּחַ וְאַרְבַּע אַמּוֹת הוּא תּוֹסֶפֶת, הֻכְרַח לְקָרֵב הָאֲלַכְסוֹן לַשּׁוּרוֹת מִטַּעַם שֶׁכָּתַבְנוּ [הַגָּהָ"ה לְפִי שֶׁהֵן אַרְבַּע מְצֻמְצָמוֹת]. וְאִם תֹּאמַר כֵּיוָן שֶׁכְּשֶׁהֵם אַרְבָּעָה עַל אַרְבָּעָה מְקַדֵּשׁ שֵׁשׁ עֶשְׂרֵה אַמָּה בִּלְבָד, לָמָּה הִפְרִישׁוֹ הַתַּנָּא מִכְּלַל שֵׁשׁ עֶשְׂרֵה אַמָּה לְכָל רוּחַ דְּבַחֲלוּקָה דְסֵיפָא דְּנֵימָא הָיוּ נְטוּעוֹת עַל אַרְבַּע אַרְבַּע אוֹ עַל שֵׁשׁ שֵׁשׁ, וְצֵרֵף אוֹתוֹ עִם כְּשֶׁהֵן נְטוּעוֹת עַל חָמֵשׁ חָמֵשׁ. וְיֵשׁ לוֹמַר דְּעַל אַרְבַּע וְחָמֵשׁ צוּרוֹתֵיהֶן דּוֹמוֹת זוֹ לָזוֹ, כִּי יִפּוֹל בְּתוֹךְ הָעִגּוּל בְּכָל אַחַת מֵהֶן שֶׁבַע שׁוּרוֹת עַל שֶׁבַע חוּץ מֵאַרְבַּע זָוִיּוֹת, וְגַם כֵּן הֵן שָׁוִין בְּמִנְיַן הַגְּפָנִים [הַגָּהָ"ה פֵּרוּשׁ אוֹתָן שֶׁמִּתְקַדְּשׁוֹת אֵין הֶפְרֵשׁ אֶלָּא שֶׁבְּאַרְבַּע עַל אַרְבַּע הֵם בְּדִקְדּוּק וּבֶחָמֵשׁ עַל חָמֵשׁ הֵם בְּתוֹסֶפֶת] וְיוֹתֵר טוֹב הוּא לְהוֹדִיעֵנוּ מִנְיַן הַגְּפָנִים שֶׁמְּקַדֵּשׁ. אֲבָל כְּשֶׁהֵן נְטוּעוֹת עַל שֵׁשׁ שֵׁשׁ אוֹ עַל שֶׁבַע שֶׁבַע אֵין מִנְיַן הַגְּפָנִים שֶׁמְּקַדֵּשׁ כְּשֶׁיִּהְיֶה עַל שֵׁשׁ שֵׁשׁ כְּפִי מִנְיָנָם כְּשֶׁיִּהְיֶה עַל שֶׁבַע שֶׁבַע כְּמוֹ שֶׁנְּבָאֵר, וּלְפִיכָךְ לָקַח בָּהֶן עִקָּר שֶׁכּוֹלֵל הַכֹּל וְאָמַר מְקַדֵּשׁ שֵׁשׁ עֶשְׂרֵה אַמָּה: <B>הָיוּ נְטוּעוֹת עַל שֵׁשׁ וְכוּ'.</B> וְהִפְרַשְׁנוּ מִן הַכֶּרֶם עֲגֻלָּה שֶׁאֲלַכְסוֹנָהּ שְׁלֹשִׁים וּשְׁתַּיִם אַמּוֹת, יוֹצֵא קַו הָעֲגֻלָּה מִכָּל שׁוּרָה הַחִיצוֹנָה אַמָּה אַחַת, וּמִנְיַן הַגְּפָנִים שֶׁבְּתוֹךְ הָעֲגֻלָּה אַרְבָּעָה וְעֶשְׂרִים, וְזֶה צוּרָתָהּ [צִיּוּר י"ד בְּסוֹף הַמַּסֶּכֶת]. [הַגָּהָ"ה בְּצוּרָה שֶׁל שֶׁבַע שֶׁבַע בִּמְקוֹם הָאָלֵ"ף תַּעֲשֶׂה בֵּי"ת וּבִמְקוֹם חֲמִשָּׁה אֲוִירִין שְׁלֵמִים שֶׁאַתָּה רוֹאָה תְּצַיֵּר אַרְבָּעָה אֲוִירִין]. וְלֹא מָשַׁכְנוּ הָאֲלַכְסוֹן [הַגָּהָ"ה פֵּרוּשׁ לֹא רָאִינוּ כְּאִלּוּ נִמְשְׁכוּ כַּאֲשֶׁר אָמַרְנוּ בְּעַל חָמֵשׁ חָמֵשׁ] עַד שֶׁיַּגִּיעַ בְּאַרְבַּע שׁוּרוֹת הַחִיצוֹנוֹת שֶׁאֵצֶל הָעִגּוּל כְּמוֹ שֶׁעָשִׂינוּ בְּחָמֵשׁ עַל חָמֵשׁ, מִפְּנֵי שֶׁנִּשְׁאָר בֵּין קְצֵה הָאֲלַכְסוֹן וּבֵין שׁוּרָה הַסְּמוּכָה לוֹ חָמֵשׁ אַמּוֹת, וַאֲפִלּוּ נִרְאֶה כְּאִלּוּ הָעֲגֻלָּה מְלֵאָה יָרָק יִשָּׁאֵר בֵּינָהּ וּבֵין הַשּׁוּרוֹת הַחִיצוֹנִיּוֹת יוֹתֵר מִמַּה שֶּׁצָּרִיךְ לַעֲבוֹדַת הַכֶּרֶם בְּתוֹסֶפֶת אַמָּה, וְעַל כָּרְחֲךָ לֹא הוֹסַפְנוּ בְּרֹחַב הָעֲגֻלָּה כְּלוּם. וְאִם יִהְיֶה נָטוּעַ עַל שֶׁבַע שֶׁבַע. וְנַפְרִישׁ מִן הַכֶּרֶם עֲגֻלָּה שֶׁאֲלַכְסוֹנָהּ שְׁלֹשִׁים וּשְׁתַּיִם אַמּוֹת, יִפְּלוּ בְּתוֹךְ הָעֲגֻלָּה חָמֵשׁ שׁוּרוֹת אֹרֶךְ [הַגָּהָ"ה פֵּרוּשׁ הֶחָמֵשׁ שׁוּרוֹת יֵשׁ לָהֶם אַרְבָּעָה אֲוִירִים שֶׁל שֶׁבַע עַל שֶׁבַע שֶׁהֵם עֶשְׂרִים וּשְׁמֹנֶה אַמּוֹת, וּשְׁתַּיִם מִכָּאן וּשְׁתַּיִם מִכָּאן הֵם שְׁלֹשִׁים וּשְׁתַּיִם אַמּוֹת] עַל חָמֵשׁ רֹחַב חוּץ מֵאַרְבַּע זָוִיּוֹתָיו, וְיוֹצֵא הָאֲלַכְסוֹן מִצַּלְעוֹת הַמְרֻבָּע שֶׁיֵּשׁ בּוֹ חָמֵשׁ עַל חָמֵשׁ שְׁתֵּי אַמּוֹת לְכָל רוּחַ, נִשְׁאַר בֵּין קְצֵה הָאֲלַכְסוֹן וּבֵין שׁוּרָה הַחִיצוֹנָה הַסְּמוּכָה לָהּ חָמֵשׁ אַמּוֹת, וּמִפְּנֵי זֶה לֹא מָשַׁכְנוּ [הַגָּהָ"ה פֵּרוּשׁ רוֹצֶה לוֹמַר לֹא רָאִינוּ כְּאִלּוּ נִמְשְׁכָה] הָאֲלַכְסוֹן לַשּׁוּרוֹת הַחִיצוֹנוֹת, וּמִנְיַן הַגְּפָנִים הַנִּמְצָאִים כָּל אֶחָד וְצוּרָתָהּ כְּמוֹ הַצּוּרָה הַקּוֹדֶמֶת בְּשִׁנּוּי שִׁבְעָה בִּמְקוֹם שִׁשָּׁה וְכוּ'. זֶהוּ מַה שֶּׁפֵּרֵשׁ הָרַמְבַּ"ם זַ"ל עַל מִשְׁנָה זוֹ בְּקִצּוּר דְּבָרָיו כָּל הָאֶפְשָׁרִי. וּלְפִי שֶׁרָאִיתִי אֶחָד מֵהַחֲכָמִים הַקַּדְמוֹנִים שֶׁכָּתַב עַל זֶה הַפֵּרוּשׁ הֵן הֵן הַדְּבָרִים שֶׁנֶּאֶמְרוּ לְמֹשֶׁה וְגַם כֵּן הָרֹא"שׁ זַ"ל הִסְכִּים לְזֶה הַפֵּרוּשׁ וְדָחָה פֵּרוּשׁ הָרַב רַבִּי שִׁמְשׁוֹן זַ"ל, לֹא הֻזְקַקְתִּי לִכְתֹּב פֵּרוּשׁ הָרַב רַבִּי שִׁמְשׁוֹן זַ"ל עַל מִשְׁנָה זוֹ: 

~ פרק ה - משנה ו
<B>כְּשֶׁאַגִּיעַ לוֹ.</B> אַף עַל פִּי שֶׁהוֹסִיף מָאתַיִם עַד שֶׁלֹּא הִגִּיעַ לוֹ מֻתָּר, מֵאַחַר שֶׁאֵינוֹ מִתְעַצֵּל בַּכִּלְאַיִם, אֲבָל כְּשֶׁאֶחֱזֹר אָסוּר מִשּׁוּם דְּנִתְעַצֵּל וְנִתְיָאֵשׁ, וְדִכְוָתָהּ גַּבֵּי מְחִצַּת הַכֶּרֶם שֶׁנִּפְרְצָה {ו}, דִּכְשֶׁנִּתְיָאֵשׁ וְלֹא גְדָרָהּ קִדֵּשׁ, אֲבָל לֹא נִתְיָאֵשׁ שֶׁמִּתְעַסֵּק כָּל שָׁעָה לִגְדֹּר וְלֹא הִסְפִּיק עַד שֶׁהוֹסִיף מָאתַיִם לֹא קִדֵּשׁ. וְכֵיצַד מְשַׁעֲרִין אִם הוֹסִיף מָאתַיִם, רוֹאִים כְּשֶׁחוֹתְכִים יָרָק זֶה אוֹ מִין שֶׁל תְּבוּאָה זוֹ מִן הַמְחֻבָּר, בְּכַמָּה זְמָן יָבַשׁ שֶׁלֹּא תִשָּׁאֵר בּוֹ לֵיחָה, הַגַּע בְּעַצְמְךָ שֶׁיָּבַשׁ בְּמֵאָה שָׁעָה, אִם נִשְׁתַּהָא בָּאָרֶץ חֲצִי שָׁעָה מִשֶּׁהִגִּיעַ לוֹ וְלֹא לִקְּטוֹ הֲרֵי הוֹסִיף מָאתַיִם וְאָסוּר, שֶׁכְּשֵׁם שֶׁהוּא יָבֵשׁ מִלַּחוּתוֹ בְּכָל חֲצִי שָׁעָה חֵלֶק מִמָּאתַיִם כְּשֶׁהוּא בְּתָלוּשׁ, כָּךְ מוֹסִיף בַּחֲצִי שָׁעָה חֵלֶק מִמָּאתַיִם כְּשֶׁהוּא בִּמְחֻבָּר {ז}: 

~ פרק ה - משנה ז
<B>עִם הַזְּבָלִים אוֹ עִם הַמַּיִם.</B> כְּשֶׁמְּזַבֵּל כַּרְמוֹ אוֹ כְּשֶׁפּוֹתֵחַ אַמַּת הַמַּיִם לְהַשְׁקוֹת הַכֶּרֶם פְּעָמִים יֵשׁ עִמָּהֶם זְרָעִים, וְכָל הַנֵּי שֶׁלֹּא בְכַוָּנָה נִזְרְעוּ שָׁרֵי, דְּלֹא תִזְרַע כַּרְמְךָ בְּכַוָּנָה מַשְׁמַע: <B>סִעֲרַתּוּ הָרוּחַ.</B> שֶׁהָיָה עוֹמֵד בַּשָּׂדֶה וְזוֹרֵעַ וְהוֹלִיכָה רוּחַ סְעָרָה אֶת הַזֶּרַע בַּכֶּרֶם: <B>לְאַחֲרָיו מֻתָּר.</B> דְּשֶׁלֹּא בְכַוָּנָה הָיָה {ח} וְלֹא רָאָה שֶׁהוֹלִיךְ הָרוּחַ אֶת הַזֶּרַע לְתוֹךְ הַכֶּרֶם: <B>וּלְפָנָיו אָסוּר.</B> אִם סִעֲרַתּוּ הָרוּחַ לְפָנָיו וְרָאָה אָסוּר: <B>כֵּיצַד יַעֲשֶׂה אִם עֲשָׂבִים יוֹפַךְ.</B> יַחֲרוֹשׁ וִיהַפֵּךְ שָׁרְשֵׁי הָעֲשָׂבִים וְשׁוּב לֹא יִצְמְחוּ: <B>אִם אָבִיב.</B> שֶׁכְּבָר צָמַח הַזֶּרַע אֶלָּא שֶׁלֹּא הֵבִיא שְׁלִישׁ: <B>יְנַפֵּץ.</B> הַזֶּרַע מִן הַשִּׁבֹּלֶת, וְהַקַּשִּׁין מֻתָּרִין {ט} וְהַדָּגָן אָסוּר: <B>וְאִם הֵבִיאָה דָגָן תִּדָּלֵק.</B> וְהַכֹּל אָסוּר: 

~ פרק ה - משנה ח
<B>רַבִּי אֱלִיעֶזֶר אוֹמֵר קִדֵּשׁ.</B> שֶׁכֵּן בְּעַרְבִיָּא מְקַיְּמִין קוֹצִים בַּכֶּרֶם כְּדֵי שֶׁיִּרְעוּ גְמַלֵּיהֶם, וּמֵאַחַר שֶׁמִּקְצָת בְּנֵי אָדָם מְקַיְּמִים אוֹתָם בִּשְׂדוֹתֵיהֶם הֲווּ כִלְאַיִם בְּכָל מָקוֹם, דְּשַׁפִּיר קָרִינַן בּוֹ אֲשֶׁר תִּזְרַע, דְּמַשְׁמַע מַה שֶּׁבְּנֵי אָדָם נוֹהֲגִים לִזְרֹעַ וְרוֹצִים בְּקִיּוּמָן: <B>לֹא קִדֵּשׁ אֶלָּא דָבָר שֶׁכָּמוֹהוּ מְקַיְּמִים.</B> בְּאוֹתוֹ מָקוֹם, כְּגוֹן קוֹצִים בְּעַרְבִיָּא לְפִי שֶׁלְּשָׁם מְקַיְּמִים אוֹתָם, אֲבָל בִּשְׁאָר מְקוֹמוֹת שֶׁאֵין מְקַיְּמִין אוֹתָן מֻתָּר. וַהֲלָכָה כַּחֲכָמִים: <B>הָאִירוּס.</B> מִין יָרָק שֶׁעָלָיו רְחָבִים וְנוֹתְנִין אוֹתוֹ בַּתַּבְשִׁיל, וְקוֹרִין לוֹ בַּעֲרָבִ"י סוסנב"ר: <B>וְהַקִּסּוֹם.</B> אדר"א בְּלַעַ"ז שֶׁמַּדְלִין אוֹתוֹ עַל הַחֲנֻיּוֹת וְעַל הַחַלּוֹנוֹת: <B>וְשׁוֹשַׁנַּת הַמֶּלֶךְ.</B> רוזי"ן בְּלַעַ"ז: <B>וְכָל מִינֵי זְרָעִים אֵינָן כִּלְאַיִם בַּכָּרֶם.</B> מִן הַתּוֹרָה, אֲבָל מִדְּרַבָּנָן הֲווּ כִלְאַיִם, דְּהָכִי מוּכָח בִּמְנָחוֹת [דַּף טו]: <B>קַנְבּוֹס.</B> קנאפ"ו בְּלַעַ"ז וּבַעֲרָבִי קינ"ב: <B>וַחֲכָמִים אוֹמְרִים כִּלְאָיִם.</B> וַהֲלָכָה כַּחֲכָמִים: <B>הַקִּנְרָס.</B> בַּעֲרָבִי כרפו"ש וּבְלַעַ"ז קרד"ו, וְהוּא דַּרְדַּר הָאָמוּר בַּתּוֹרָה (בְּרֵאשִׁית ג) וְקוֹץ וְדַרְדַּר תַּצְמִיחַ לָךְ: 

^ פרק ו

~ פרק ו - משנה א
<B>אֵיזֶהוּ עָרִיס.</B> שֶׁנּוֹתְנִים לוֹ עֲבוֹדָתוֹ אַרְבַּע אַמּוֹת כַּעֲבוֹדַת הַכֶּרֶם אַף עַל פִּי שֶׁאֵינוֹ אֶלָּא שׁוּרָה אַחַת, וְעָרִיס הוּא שֶׁמְּסָרְגִים קַנִּים כְּמוֹ עֶרֶס, כְּדֶרֶךְ שֶׁמְּסָרְגִים אֶת הַמִּטּוֹת, וּמַדְלִין עָלֶיהָ שָׂרִיגֵי הַגְּפָנִים. וְאַלִּיבָּא דְבֵית הִלֵּל קָבָעֵי דְּאָמְרֵי לְעֵיל בְּפֶרֶק ד' אֵינוֹ כֶרֶם עַד שֶׁיִּהְיוּ שָׁם שְׁתֵּי שׁוּרוֹת, וּבְעָרִיס מוֹדוּ דִּבְשׁוּרָה אַחַת נַמִּי הֲוֵי כֶרֶם: <B>מִן הַגָּדֵר וְלַשָּׂדֶה.</B> כְּגוֹן אִם הָיוּ הַגְּפָנִים נְטוּעִים לְמִזְרָחָהּ שֶׁל גָּדֵר וְהַזְּמוֹרוֹת עוֹלִים עַל הַגָּדֵר, אִם בָּא לִזְרֹעַ לְמַעֲרָבָהּ שֶׁל גָּדֵר אֵין מוֹנִין אַרְבַּע אַמּוֹת מֵעִקָּרָן שֶׁל גְּפָנִים שֶׁהֵן לְהָלְאָה מִן הַגָּדֵר, אֶלָּא צָרִיךְ לְהַרְחִיק אַרְבַּע אַמּוֹת מִן הַגָּדֵר {א} שֶׁשָּׂרִיגֵי הַגְּפָנִים מוּדְלוֹת עָלָיו. וְזוֹ מִקֻּלֵּי בֵית שַׁמַּאי וְחֻמְרֵי בֵית הִלֵּל: <B>טוֹעִים כָּל הָאוֹמְרִים כֵּן.</B> דִּלְעוֹלָם לֹא אָמְרוּ בֵית הִלֵּל דְּעָרִיס שֶׁל שׁוּרָה אַחַת שֶׁל גְּפָנִים כֶּרֶם לְהַצְרִיכָהּ שֶׁיַּרְחִיקוּ מִמֶּנָּה לַשָּׂדֶה אַרְבַּע אַמּוֹת, וְלֹא הֻזְכַּר דִּין אַרְבַּע אַמּוֹת בֶּעָרִיס אֶלָּא לְעִנְיַן זֶה שֶׁאִם יֵשׁ אַרְבַּע אַמּוֹת מֵעִקַּר גְּפָנִים לַגָּדֵר שֶׁהֵן מוּדְלוֹת עָלֶיהָ, נוֹתְנִין לוֹ אֶת עֲבוֹדָתוֹ שִׁשָּׁה טְפָחִים כְּמוֹ שֶׁנּוֹתְנִים לְגֶפֶן יְחִידִית, וְזוֹרֵעַ אֶת הַמּוֹתָר עַד הַגָּדֵר, וְאִם אֵין אַרְבַּע אַמּוֹת מֵעִקַּר הַגְּפָנִים עַד הַגָּדֵר לֹא יָבִיא זֶרַע לְשָׁם, מִידֵי דַהֲוָה אַגֶּפֶן שֶׁהִיא נְטוּעָה בַגַּת אוֹ בַנֶּקַע דְּאָמַר רַבִּי יוֹסֵי בְּפִרְקִין דִּלְעֵיל אִם אֵין שָׁם אַרְבַּע אַמּוֹת לֹא יָבִיא זֶרַע לְשָׁם. וְרַבִּי יוֹחָנָן בֶּן נוּרִי וְרַבִּי יוֹסֵי אָמְרוּ דָבָר אֶחָד {ב} וְהָכִי מְפֹרָשׁ בְּהֶדְיָא בַּיְרוּשַׁלְמִי: <B>רַבִּי עֲקִיבָא אוֹמֵר שְׁלֹשָׁה טְפָחִים.</B> הִיא עֲבוֹדַת גֶּפֶן יְחִידִית. וְאֵין הֲלָכָה כְּרַבִּי עֲקִיבָא: 

~ פרק ו - משנה ב
<B>מִן הַמַּדְרֵגָה.</B> מִתֵּל גָּבוֹהַ עָשׂוּי כְּמִין מַדְרֵגָה: <B>אִם כְּשֶׁהוּא עוֹמֵד לְמַטָּה בָּאָרֶץ.</B> יָכוֹל לְלַקֵּט הָעֲנָבִים הַתְּלוּיִן בֶּעָרִיס, רוֹאִים אֶת כָּל הֶעָרִיס כְּאִלּוּ הוּא מְקוֹם עִקַּר הַגְּפָנִים וְשָׁרְשָׁן, וְאוֹסֵר אַרְבַּע אַמּוֹת בַּשָּׂדֶה לְכָל רוּחַ מִשְּׂפַת הֶעָרִיס וְלַחוּץ, וְדַוְקָא לְכַתְּחִלָּה הוּא דְּאוֹסֵר לִזְרֹעַ, אֲבָל אֵינוֹ מְקַדֵּשׁ אֶלָּא שִׁשָּׁה טְפָחִים מִידֵי דַהֲוָה אַמּוֹתָר פִּסְקֵי עָרִיס דִּלְקַמָּן בְּפֶרֶק ז': <B>וְאִם לָאו.</B> שֶׁאֵינוֹ יָכוֹל לִלְקֹט כָּל הָעֲנָבִים עַד שֶׁיַּעֲלֶה בַּמַּדְרֵגָה אוֹ בַסֻּלָּם, אֵין אָסוּר לִזְרֹעַ אֶלָּא תַּחַת הֶעָרִיס בִּלְבָד, וְחוּצָה לוֹ מֻתָּר, וַאֲפִלּוּ בְּתוֹךְ אַרְבַּע אַמּוֹת שֶׁל עִקַּר הַגְּפָנִים שֶׁל עָרִיס, הוֹאִיל וְעוֹמְדִים עַל הַמַּדְרֵגָה, וְכֵן הֲלָכָה: <B>אַף הַנּוֹטֵעַ שׁוּרָה אַחַת בָּאָרֶץ וְשׁוּרָה אַחַת בַּמַּדְרֵגָה.</B> מִשְּׁתֵּי שׁוּרוֹת שֶׁצָּרִיךְ כְּדֵי שֶׁיֵּחָשְׁבוּ כֶּרֶם, וְהַשְׁתָּא לֹא מַיְרֵי בֶּעָרִיס אֶלָּא בִּשְׁתֵּי שׁוּרוֹת שֶׁל גְּפָנִים שְׁתַּיִם כְּנֶגֶד שְׁתַּיִם וְאַחַת יוֹצֵאת זָנָב. אִם הַמַּדְרֵגָה גָּבוֹהַּ עֲשָׂרָה, אֵין שְׁתֵּי שׁוּרוֹת מִצְטָרְפוֹת לִהְיוֹת כֶּרֶם אֶלָּא דִּין גֶּפֶן יְחִידִית יֵשׁ לְכָל שׁוּרָה וְשׁוּרָה. וְאֵין הֲלָכָה כְּרַבִּי אֱלִיעֶזֶר {ד}: 

~ פרק ו - משנה ג
<B>אַפִּיפְיָרוֹת.</B> עֵצִים אוֹ קָנִים {ה} אֲרוּגִים שְׁתִי וָעֵרֶב, וּמַדְלִים עֲלֵיהֶם שָׂרִיגֵי הַגְּפָנִים וּמַשְׁכִּיבִים אוֹתָן בָּהֶן כְּשֶׁהֵן אֲרֻכּוֹת הַרְבֵּה. וְאִם הִדְלָה הַגֶּפֶן עַל מִקְצָת הָאָרִיג אָסוּר לִזְרֹעַ תַּחַת הַמּוֹתָר, וְאַף עַל פִּי שֶׁאֵין עָלָיו זְמוֹרוֹת, וְאִם זָרַע לֹא קִדֵּשׁ: <B>וְאִם הִלֵּךְ הֶחָדָשׁ.</B> שֶׁגָּדַל הַגֶּפֶן וְהוֹצִיא שָׂרִיגִים וּמִלֵּא כָּל הָאַפִּיפְיָרוֹת: <B>אָסוּר.</B> הַזֶּרַע שֶׁנִּזְרַע תַּחַת הַמּוֹתָר אִם הוֹסִיף מָאתַיִם לְאַחַר שֶׁהִלֵּךְ הֶחָדָשׁ עֲלֵיהֶן: <B>וְכֵן הַמַּדְלֶה גֶּפֶן עַל אִילַן סְרָק.</B> דִּינוֹ כְּדִין אַפִּיפְיָרוֹת, לְפִי שֶׁאָדָם מְבַטְּלוֹ עַל גַּבֵּי גַפְנוֹ וַהֲוֵי כְּאִלּוּ כֻּלּוֹ גֶפֶן, אֲבָל אִילַן מַאֲכָל שֶׁאֵין אָדָם מְבַטְּלוֹ עַל גַּבֵּי גַפְנוֹ, אוֹתוֹ מוֹתָר שֶׁאֵין הַגֶּפֶן מֻדְלֵית עָלָיו חָשׁוּב בִּפְנֵי עַצְמוֹ וְלֹא הֲוֵי כְּגֶפֶן וּמֻתָּר לְהָבִיא זֶרַע לְשָׁם: 

~ פרק ו - משנה ד
<B>יַחֲזִירֶנּוּ.</B> לַמָּקוֹם שֶׁהָיָה תְּחִלָּה וְיִזְרַע הַמּוֹתָר {ו}: <B>עָזִיז.</B> שֵׁם מָקוֹם: <B>אָמַר לוֹ מֻתָּר.</B> שֶׁאֵין אָדָם מְבַטֵּל תְּאֵנָתוֹ מִפְּנֵי גַפְנוֹ: <B>בֵּית הַמָגַּנְיָה.</B> שֵׁם מָקוֹם: <B>סַדָּן שֶׁל שִׁקְמָה.</B> שֹׁרֶשׁ שֶׁל אִילַן שִׁקְמָה, וְהוּא אִילַן תְּאֵנָה הַגָּדֵל בַּיְעָרִים, וְחוֹתְכִין מִמֶּנּוּ קוֹרוֹת לְבִנְיָן: <B>תַּחַת קוֹרָה זוֹ אָסוּר וְהַשְּׁאָר מֻתָּר.</B> שֶׁאֲנִי רוֹאֶה כָּל קוֹרָה וְקוֹרָה כְּאִילָן בִּפְנֵי עַצְמוֹ {ח}: 

~ פרק ו - משנה ה
<B>הַכֹּל אִילַן סְרָק.</B> דְּסָבַר רַבִּי מֵאִיר כָּל שְׁאָר אִילָנוֹת אָדָם מְבַטֵּל אֵצֶל גַּפְנוֹ, וְרַבִּי יוֹסֵי סָבַר דְּכָל מִין שֶׁרְגִילִין לִטַּע מִמֶּנּוּ שָׂדוֹת שְׁלֵמוֹת חֲשׁוּבִים הֵן וְאֵין אָדָם מְבַטְּלָן מִפְּנֵי גַפְנוֹ, וַהֲלָכָה כְּתַנָּא קַמָּא דְּאִילָן שֶׁאֵינוֹ עוֹשֶׂה פֵרוֹת הוּא דְּבָטֵיל לְגַבֵּי גֶפֶן: 

~ פרק ו - משנה ו
<B>פִּסְקֵי עָרִיס.</B> מְפָרֵשׁ לַהּ וְאָזֵיל: <B>שְׁמֹנֶה אַמּוֹת וָעוֹד.</B> כְּלוֹמַר מוֹסִיף עוֹד עַל שְׁמֹנֶה אַמּוֹת דָּבָר מֻעָט, וְהִיא שִׁשִּׁית אַמָּה דְּהַיְנוּ טֶפַח {ט}: <B>שֶׁחָרַב מֵאֶמְצָעוֹ.</B> כְּגוֹן שֶׁנָּטַע אַחַד עָשָׂר גְּפָנִים בְּצַד הַגָּדֵר וְחָרַב גֶּפֶן הָאֶמְצָעִי וְנַעֲשׂוּ שְׁתֵּי עָרִיסִין, שֶׁאֵין עָרִיס פָּחוֹת מֵחָמֵשׁ גְּפָנִים: <B>שְׁמֹנֶה אַמּוֹת וָעוֹד נוֹתְנִין לוֹ עֲבוֹדָתוֹ.</B> לְרַבִּי יוֹחָנָן בֶּן נוּרִי דְּלֹא חָשֵׁיב עָרִיס כֶּרֶם נוֹתֵן שִׁשָּׁה טְפָחִים לָזֶה וְשִׁשָּׁה טְפָחִים לָזֶה וְזוֹרֵעַ אֶת הַמּוֹתָר, וּלְמַאן דְּחָשֵׁיב לֵיהּ כֶּרֶם צָרִיךְ שֶׁיִּתֵּן אַרְבַּע אַמּוֹת לָזֶה וְאַרְבַּע אַמּוֹת לָזֶה וְאֵינוֹ יָכוֹל לִזְרֹעַ אֶלָּא אוֹתוֹ וָעוֹד. מִיהוּ אֲפִלּוּ מַאן דְּחָשֵׁיב עָרִיס כֶּרֶם לָאו לְכָל מִילֵי, מִדְּלֹא בָעֵי בְּפִסְקֵי עָרִיס שֵׁשׁ עֶשְׂרֵה אַמָּה כְּמוֹ בְקָרַחַת הַכֶּרֶם, וְעוֹד דְּהַזּוֹרֵעַ אַרְבַּע אַמּוֹת בַּכֶּרֶם מְקַדֵּשׁ וְהַזּוֹרֵעַ מוֹתַר פִּסְקֵי עָרִיס מִשִּׁשָּׁה טְפָחִים וְאֵילָךְ לֹא מְקַדֵּשׁ כְּדִלְקַמָּן [פֶּרֶק ז מִשְׁנָה ג]: 

~ פרק ו - משנה ז
<B>עָרִיס שֶׁהוּא יוֹצֵא מִן הַכֹּתֶל מִתּוֹךְ הַקֶּרֶן וְכָלֶה.</B> כְּגוֹן חָמֵשׁ גְּפָנִים הַנְּטוּעוֹת בְּצַד גָּדֵר, וְאֵין מַחֲזִיקוֹת אֶת כָּל הַגָּדֵר, אֶלָּא שָׁלֹשׁ בְּרֹאשׁ הַקֶּרֶן מִזֶּה וּשְׁתַּיִם בְּרֹאשׁ הַקֶּרֶן הַשֵּׁנִי מִזֶּה, וּבְאֶמְצַע הַכֹּתֶל אֵין שָׁם גְּפָנִים אֶלָּא בִּשְׁנֵי זָוִיּוֹת הַכֹּתֶל עוֹמְדוֹת: <B>נוֹתְנִים לוֹ עֲבוֹדָתוֹ.</B> שִׁשָּׁה טְפָחִים מִכָּאן וְשִׁשָּׁה טְפָחִים מִכָּאן, וְזוֹרֵעַ שְׁאָר הַכֹּתֶל, וְאַף עַל פִּי שֶׁאֵין אֹרֶךְ הַכֹּתֶל אַרְבַּע אַמּוֹת: <B>רַבִּי יוֹסֵי אוֹמֵר אִם אֵין שָׁם אַרְבַּע אַמּוֹת וְכוּ'.</B> רַבִּי יוֹסֵי לְטַעֲמֵיהּ דְּאָסַר בְּפִרְקִין דִּלְעֵיל גַּבֵּי גַת וְנֶקַע אִם אֵין שָׁם אַרְבַּע אַמּוֹת. וְהָכָא קָא מַשְׁמַע לָן דְּלֹא תֵימָא דַּוְקָא בְּגַת וְנֶקַע שֶׁסְּתוּמִים מֵאַרְבַּע רוּחוֹת הוּא דְמַצְרִיךְ רַבִּי יוֹסֵי אַרְבַּע אַמּוֹת, אֲבָל אֵצֶל כֹּתֶל שֶׁאֵינוֹ מֻקָּף מֵאַרְבַּע רוּחוֹת אֵימָא לֹא. וְאִי אַשְׁמְעִינַן בְּהָא, [הֲוָה אֲמֵינָא] בְּהָא מַצְרִיךְ רַבִּי יוֹסֵי אַרְבַּע אַמּוֹת מִשּׁוּם דְּיֵשׁ כָּאן [חֲמִשָּׁה] גְפָנִים בֵּין שְׁנֵי קְרָנוֹת שֶׁל כֹּתֶל, אֲבָל גַּבֵּי גַת וְנֶקַע שֶׁאֵין שָׁם אֶלָּא גֶפֶן יְחִידִית אֵימָא לֹא, צְרִיכָא. וּלְעֵיל כָּתַבְנוּ דְּאֵין הֲלָכָה כְּרַבִּי יוֹסֵי: 

~ פרק ו - משנה ח
<B>הַקָּנִים הַיּוֹצְאִים מִן הֶעָרִיס.</B> שֶׁבּוֹלְטִין חוּץ לְסֵדֶר הֶעָרִיס: <B>וְחָס עֲלֵיהֶן לְפָסְקָן.</B> שֶׁלֹּא הִנִּיחָן שָׁם מֵחֲמַת שֶׁדַּעְתּוֹ לְהַדְלוֹת עֲלֵיהֶן הַגֶּפֶן אֶלָּא מִפְּנֵי שֶׁחָס עֲלֵיהֶן בִּלְבָד: <B>כְּנֶגְדָּן מֻתָּר.</B> לְפִי שֶׁאֵינָן חֲשׁוּבִים מִן הָאַפִּיפְיָרוֹת, הִלְכָּךְ מֻתָּר לִזְרֹעַ תַּחְתֵּיהֶן: <B>כְּדֵי שֶׁיְּהַלֵּךְ עֲלֵיהֶן הֶחָדָשׁ.</B> שֶׁיַּדְלֶה עַל גַּבָּן שָׂרִיגֵי הַגֶּפֶן כְּשֶׁיִּצְמְחוּ וְיַגְדִּילוּ: 

~ פרק ו - משנה ט
<B>הַפֶּרַח הַיּוֹצֵא.</B> מִלְּשׁוֹן הֲפָרְחָה הַגֶּפֶן (שִׁיר הַשִּׁירִים ו), כְּלוֹמַר מַה שֶּׁגָּדַל מִן הַגֶּפֶן יוֹצֵא וּבוֹלֵט חוּץ לֶעָרִיס: <B>מְטֻטֶּלֶת.</B> הוּא הַבַּרְזֶל שֶׁהַבּוֹנִים מוֹרִידִים בַּחֶבֶל לְמַטָּה עַל פְּנֵי הַחוֹמָה לִרְאוֹת בּוֹ אֶת הַבִּנְיָן [אִם] הַחוֹמָה יְשָׁרָה, וּבוֹ מְשַׁעֲרִים אִם הַזְּרָעִים מְכֻוָּנִים תַּחַת הַפֶּרַח. וְהָכָא מַיְרֵי כְּגוֹן שֶׁגָּדְלוּ זְמוֹרוֹת הֶעָרִיס יוֹתֵר מֵעֲבוֹדָתוֹ וּפָרַח לַחוּץ, דִּבְתוֹךְ עֲבוֹדָתוֹ אֲפִלּוּ אֵין שָׁם פֶּרַח אָסוּר: <B>וְכֵן בְּדָלִית.</B> וְכֵן מְשַׁעֲרִין בְּגֶפֶן יְחִידִית הַמֻּדְלֵית עַל גַּבֵּי כְּלוּנְסוֹת שֶׁאֵינָהּ עָרִיס אִם פָּרְחָה חוּץ לְשִׁשָּׁה טְפָחִים שֶׁהֵם עֲבוֹדָתָהּ: <B>תַּחְתֶּיהָ אָסוּר.</B> תַּחַת הַזְּמוֹרָה, אֲבָל מִן הַצְּדָדִים מִכָּאן וּמִכָּאן מֻתָּר {י}: <B>סִפְּקָהּ בְּחֶבֶל.</B> שֶׁלֹּא הָיְתָה הַזְּמוֹרָה אֲרֻכָּה שֶׁתַּגִּיעַ מֵאִילָן לְאִילָן וְקָשַׁר בְּרֹאשָׁהּ חֶבֶל אוֹ גֶמִי לְהַאֲרִיךְ אוֹתָהּ כְּדֵי שֶׁתַּסְפִּיק עַד הָאִילָן, תַּחַת הַזְּמוֹרָה אָסוּר, תַּחַת הַסִּפּוּק מֻתָּר. אֲבָל אִם עָשָׂה הַסִּפּוּק כְּדֵי שֶׁיְּהַלֵּךְ עָלָיו הֶחָדָשׁ, אָסוּר לִזְרֹעַ תַּחְתָּיו: 

^ פרק ז

~ פרק ז - משנה א
<B>הַמַּבְרִיךְ אֶת הַגֶּפֶן בָּאָרֶץ.</B> וְעוֹבֶרֶת הַהַבְרָכָה חוּץ לְשִׁשָּׁה טְפָחִים, דִּבְתוֹךְ שִׁשָּׁה טְפָחִים אֲפִלּוּ יֵשׁ עָפָר עַל גַּבָּהּ שְׁלֹשָׁה טְפָחִים אָסוּר, מִשּׁוּם עֲבוֹדַת גֶּפֶן יְחִידִית: <B>לֹא יָבִיא זֶרַע עָלֶיהָ.</B> אֲבָל מִן הַצַּד מֻתָּר, דִּזְרָעִים לַצְּדָדִים לֹא מִשְׁתָּרְשֵׁי, אֶלָּא שֶׁעוֹשִׂין הֶעָפָר תִּחוֹחַ וּמַלְקִין יְסוֹדוֹת הַכֹּתֶל {א} כְּשֶׁנִּזְרָעִים אֶצְלוֹ, אֲבָל אֵין הַשָּׁרָשִׁים שֶׁלָּהֶן מְהַלְּכִין מִן הַצַּד. וְטַעֲמָא דְּלֹא יָבִיא זֶרַע עַל הַגֶּפֶן הַמֻּבְרֶכֶת אֲפִלּוּ חוּץ לַעֲבוֹדָתָהּ, לְפִי שֶׁהַגֶּפֶן רַךְ וְנִכְנָסִים שָׁרְשֵׁי הַזְּרָעִים בַּגֶּפֶן וַהֲוֵי הַרְכָּבַת יָרָק בְּאִילָן. אֲבָל שְׁאָר אִילָנוֹת שֶׁאֵינָן רַכִּין שָׁרֵי: <B>אֲפִלּוּ הִבְרִיכָהּ בִּדְלַעַת אוֹ בְסִילוֹן.</B> שֶׁתָּחַב הַגֶּפֶן בְּתוֹךְ הַדְּלַעַת אוֹ בְּתוֹךְ הַסִּילוֹן אָסוּר, מִשּׁוּם דְּשָׁרְשֵׁי הַזְּרָעִים נוֹקְבִים וּמְפַלְּשִׁין עַד הַגֶּפֶן כְּשֶׁאֵין עַל גַּבָּהּ שְׁלֹשָׁה טְפָחִים עָפָר. וּמִשּׁוּם זְרָעִים בַּדְּלַעַת לֹא מִתְּסָר, כְּגוֹן שֶׁהַדְּלַעַת יְבֵשָׁה: <B>סִילוֹן.</B> צִנּוֹר וּמַרְזֵב וְסִילוֹן אֶחָד הוּא. וּבְסִילוֹן שֶׁל חֶרֶס דַּוְקָא מַיְרֵי, דִּבְסִילוֹן שֶׁל מַתֶּכֶת אֵין צָרִיךְ עָפָר שְׁלֹשָׁה טְפָחִים: <B>הִבְרִיכָהּ בְּסֶלַע.</B> קָשֶׁה. דְּסֶלַע רַךְ [מִתְפַּלֵּשׁ] וְנִפְתָּח מִן הַשָּׁרָשִׁים: <B>הָאַרְכֻּבָּה שֶׁבַּגֶּפֶן.</B> גֶּפֶן עֲקוּמָה וְנִכְפֶּפֶת עַל גַּבֵּי קַרְקַע וְחוֹזֶרֶת וְנִזְקֶפֶת כְּמִין אַרְכֻּבָּה עֲקוּמָה, כְּשֶׁבָּאִים לִמְדּוֹד שִׁשָּׁה טְפָחִים שֶׁהֵן עֲבוֹדַת גֶּפֶן יְחִידִית מוֹדְדִין מִן הָעִקָּר הַשֵּׁנִי, מִמָּקוֹם שֶׁהוּא חוֹזֵר וְזוֹקֵף. וְהַנֵּי מִילֵי כְּשֶׁאֵין הָעִקָּר הָרִאשׁוֹן נִרְאֶה אֶלָּא דּוֹמֶה כְּאִלּוּ הִיא נְטוּעָה בִּמְקוֹם כְּפִיפָתָהּ, אֲבָל אִם הָעִקָּר הָרִאשׁוֹן נִרְאֶה וְנִכָּר שֶׁהוּא שֹׁרֶשׁ הַגֶּפֶן הָעֲקוּמָה אֵין מוֹדְדִין אֶלָּא מִן הָעִקָּר הָרִאשׁוֹן: 

~ פרק ז - משנה ב
<B>הַמַּבְרִיךְ שָׁלֹשׁ גְּפָנִים.</B> דֶּרֶךְ הַמַּבְרִיךְ כְּשֶׁיּוֹצְאִין שְׁתֵּי זְמוֹרוֹת מִגֶּפֶן אַחַת חוֹפֵר בָּאָרֶץ וּמַשְׁכִּיב הַזְּמוֹרָה תַּחַת הַקַּרְקַע בְּאוֹתָהּ גֻּמָּא וּמוֹצִיא רֹאשָׁהּ מִצַּד אַחֵר וְנַעֲשֵׂית גֶּפֶן, נִמְצָא מִשָּׁלֹשׁ גְּפָנִים עוֹשִׂים שִׁשָּׁה. וְהוּא הַדִּין דַּהֲוֵי מָצֵי לְמִתְנֵי (הַמַּרְכִּיב) [הַמַּבְרִיךְ] שְׁתֵּי גְפָנִים מִשָּׁלֹשׁ, דִּבְהָכִי הֲווּ כֶּרֶם דְּהָא אִיכָּא שְׁתַּיִם כְּנֶגֶד שְׁתַּיִם וְאַחַת יוֹצֵאת זָנָב: <B>וְעִקָּרֵיהֶן נִרְאִין.</B> שֶׁלֹּא הִשְׁכִּיב כָּל הַגֶּפֶן בַּקַּרְקַע (דְּאִם כֵּן) [דְּאִם לֹא כֵן] לֹא הָיוּ שָׁלֹשׁ עוֹשִׂים שֵׁשׁ גְּפָנִים, אֶלָּא שֶׁהִנִּיחַ הָעִקָּר וְעָשָׂה מִגֶּפֶן אַחַת שְׁתֵּי גְפָנִים: <B>אִם יֵשׁ.</B> בֵּין גֶּפֶן לְגֶפֶן לֹא פָחוֹת מֵאַרְבַּע וְלֹא יוֹתֵר מִשְּׁמֹנֶה, מִצְטָרְפִים, וְאַף עַל פִּי שֶׁשְּׁתַּיִם יוֹנְקוֹת מִשֹּׁרֶשׁ אֶחָד חָשְׁבִינַן כִּשְׁתֵּי גְפָנִים: <B>גֶּפֶן שֶׁיָּבְשָׁה אֲסוּרָה.</B> אָסוּר לִזְרֹעַ בְּתוֹךְ עֲבוֹדָתָהּ מִשּׁוּם מַרְאִית הָעַיִן, וְאִם זָרַע אֵינָהּ מְקַדֶּשֶׁת. וְלֹא מִבַּעְיָא בַּחֹרֶף שֶׁאָסוּר לִזְרֹעַ תַּחְתֶּיהָ דְּאִיכָּא לְמֵיחַשׁ לְמַרְאִית הָעַיִן, שֶׁכָּל הַגְּפָנִים נִרְאִים כִּיבֵשִׁים {ד}, אֶלָּא אֲפִלּוּ בַּקַּיִץ דְּנִכָּר שֶׁהִיא יְבֵשָׁה אָסוּר, מִשּׁוּם דְּגַם בַּקַּיִץ אִיכָּא גְּפָנִים שֶׁנּוֹשְׁרִין עֲלֵיהֶן וְנִרְאִין כִּיבֵשִׁים וְהֵן אֵינָן יְבֵשִׁים: <B>צֶמֶר גֶּפֶן.</B> מוֹךְ שֶׁקּוֹרִין קוּטוֹ"ן וְאִילָן שֶׁלּוֹ דּוֹמֶה לְגֶפֶן, אָסוּר וְאֵינוֹ מְקַדֵּשׁ לְפִי שֶׁאֵינוֹ מִין זְרָעִים {ה}: <B>אַף עַל גַּבֵּי הַגֶּפֶן.</B> אִם זְרָעוֹ עַל גַּבֵּי גֶפֶן הַמֻּבְרֶכֶת בַּקַּרְקַע וְאֵין עַל גַּבָּהּ עָפָר שְׁלֹשָׁה טְפָחִים, אָסוּר וְאֵינוֹ מְקַדֵּשׁ. וְאֵין הֲלָכָה כְּרַבִּי מֵאִיר וְלֹא כְרַבִּי אֶלְעָזָר בְּרַבִּי צָדוֹק שֶׁאָמַר מִשְּׁמוֹ: 

~ פרק ז - משנה ג
<B>אֵלּוּ אוֹסְרִים.</B> הַמָּקוֹם לִזְרֹעַ בּוֹ: <B>וְלֹא מְקַדְּשִׁים.</B> שֶׁאִם זָרַע אֵין הַזֶּרַע טָעוּן שְׂרֵפָה: <B>מוֹתַר חָרְבַּן הַכֶּרֶם.</B> כְּגוֹן הָא דִתְנַן לְעֵיל קָרַחַת הַכֶּרֶם שֵׁשׁ עֶשְׂרֵה אַמָּה, אִם לֹא הָיוּ שָׁם אֶלָּא חֲמֵשׁ עֶשְׂרֵה אַמָּה וְזָרַע שֶׁבַע אַמּוֹת לֹא קִדֵּשׁ. וְכֵן מוֹתַר מְחוֹל הַכֶּרֶם שְׁתֵּים עֶשְׂרֵה אַמָּה, אִם לֹא הָיוּ שָׁם אֶלָּא אַחַת עֶשְׂרֵה אַמָּה וְהִרְחִיק אַרְבַּע אַמּוֹת מִן הַכֶּרֶם וְזָרַע אֶת הַמּוֹתָר לֹא קִדֵּשׁ: <B>מוֹתַר פִּסְקֵי עָרִיס.</B> דִּתְנַן בְּפִרְקִין דִּלְעֵיל אִם יֵשׁ שָׁם [שְׁמֹנֶה] אַמּוֹת לֹא יָבִיא זֶרַע לְשָׁם, וְאִם הִרְחִיק שִׁשָּׁה טְפָחִים מִכָּאן וְשִׁשָּׁה טְפָחִים מִכָּאן וְזָרַע אֶת הַמּוֹתָר לֹא קִדֵּשׁ. וּפִסְקֵי עָרִיס דְּנָקַט לִרְבוּתָא, וְאַף עַל פִּי שֶׁיֵּשׁ עָרִיס מִכָּאן וְעָרִיס מִכָּאן, וְכָל שֶׁכֵּן בְּעָרִיס אֶחָד: <B>מוֹתַר אַפִּיפְיָרוֹת.</B> דִּתְנַן בַּפִּרְקִין דִּלְעֵיל לֹא יָבִיא זֶרַע אֶל תַּחַת הַמּוֹתָר, אִם הֵבִיא לֹא קִדֵּשׁ: <B>אֲבָל תַּחַת הַגֶּפֶן.</B> כְּגוֹן זְמוֹרָה שֶׁנִּמְשְׁכָה חוּץ לַעֲבוֹדַת הַגֶּפֶן וְזָרַע תַּחְתֶּיהָ: <B>וַעֲבוֹדַת הַגֶּפֶן.</B> שִׁשָּׁה טְפָחִים שֶׁהֵם עֲבוֹדַת הַגֶּפֶן יְחִידִית: <B>וַעֲבוֹדַת הַכֶּרֶם.</B> אַרְבַּע אַמּוֹת: 

~ פרק ז - משנה ד
-:

~ פרק ז - משנה ה
<B>ד-ה וְחַיָּב בְּאַחֲרָיוּתוֹ.</B> לְשַׁלֵּם לוֹ אֶת תְּבוּאָתוֹ, וַאֲפִלּוּ לְמַאן דְּלֹא דָאִין דִּינָא דְגַרְמֵי, שָׁאנֵי הָכָא דְּקָא עֲבִיד מַעֲשֶׂה בְּיָדַיִם: <B>אֵין אָדָם מְקַדֵּשׁ דָּבָר שֶׁאֵינוֹ שֶׁלּוֹ.</B> וְלֹא דוֹמֶה לִשְׁאָר אִסּוּרִים שֶׁבַּתּוֹרָה כְּגוֹן הַנּוֹתֵן חֵלֶב וְדָם בִּקְדֵרַת חֲבֵרוֹ אוֹ בִּשֵּׁל בָּשָׂר בְּחָלָב שֶׁל חֲבֵרוֹ דְּאוֹסְרָן, דְּשָׁאנֵי כִּלְאַיִם דִּכְתִיב בְּהוּ (דְּבָרִים כב) לֹא תִזְרַע כַּרְמְךָ כִּלְאָיִם דְּמַשְׁמַע כַּרְמְךָ וְלֹא כֶרֶם אַחֵר. וְרַבָּנָן אָמְרֵי לֹא תִזְרַע כַּרְמְךָ, אֵין לִי אֶלָּא כַּרְמְךָ כֶּרֶם אַחֵר מִנַּיִן, תַּלְמוּד לוֹמַר כִּלְאָיִם מִכָּל מָקוֹם {ז}. וְאֵין הֲלָכָה כְּרַבִּי יוֹסֵי [וְלֹא כְרַבִּי שִׁמְעוֹן] וְלֹא כְרַבִּי עֲקִיבָא: <B>בַּשְּׁמִטָּה.</B> אֵין לוֹ בָהֶם קִנְיָן גָּמוּר שֶׁהַכֹּל הֶפְקֵר וְאֵינוֹ חָשׁוּב כְּשֶׁלּוֹ: 

~ פרק ז - משנה ו
<B>הָאַנָּס.</B> שֶׁגָּזַל כֶּרֶם וּזְרָעוֹ: <B>וְיָצָא מִלְּפָנָיו.</B> שֶׁחָזַר הַכֶּרֶם לִבְעָלָיו כְּשֶׁהוּא זָרוּעַ: <B>קוֹצְרוֹ אֲפִלּוּ בַּמּוֹעֵד.</B> וְאַף עַל פִּי שֶׁאֵינוֹ דָבָר הָאָבֵד, שֶׁאֵין אָדָם אוֹסֵר דָּבָר שֶׁאֵינוֹ שֶׁלּוֹ, אַף עַל פִּי כֵן מִפְּנֵי מַרְאִית הָעַיִן הִתִּירוּ לִקְצֹר בַּמּוֹעֵד שֶׁלֹּא יְהֵא נִרְאֶה כִּמְקַיֵּם כִּלְאַיִם בַּכֶּרֶם. אִי נַמִּי אִם הוּא יָרֵא שֶׁמָּא יוֹסִיף מָאתַיִם בַּמּוֹעֵד אָז הֲוֵי דָּבָר הָאָבֵד, דְּאַף עַל גַּב דְּהָאַנָּס לֹא אֲסָרָן דְּאֵין אָדָם אוֹסֵר דָּבָר שֶׁאֵינוֹ שֶׁלּוֹ, מִכָּל מָקוֹם אִם הוֹסִיפוּ מָאתַיִם לְאַחַר שֶׁחָזְרָה לַבְּעָלִים קִדֵּשׁ, דְּלֹא גָרַע מִלִּכְשֶׁאֶחֱזֹר אֲלַקְּטֶנּוּ אוֹ סִעֲרַתּוּ הָרוּחַ לְפָנָיו דִּתְנַן לְעֵיל שֶׁקִּדֵּשׁ: <B>עַד שְׁלִישׁ.</B> אִית דִּמְפָרְשֵׁי עַד שְׁלִישׁ בִּשְׂכַר הַפּוֹעֲלִים, שֶׁאִם לֹא מָצָא פּוֹעֲלִים אֶלָּא בִּשְׁלִישׁ יוֹתֵר עַל שְׂכָרָן הָרָאוּי יִתֵּן כְּדֵי שֶׁיַּעֲקֹר הַכִּלְאַיִם מִיָּד, יוֹתֵר עַל זֶה לֹא יִתֵּן אֶלָּא קוֹצֵר כְּדַרְכָּן אַף עַל פִּי שֶׁהַכִּלְאַיִם מִשְׁתַּהִין בַּכֶּרֶם. וְאִית דִּמְפָרְשֵׁי עַד שְׁלִישׁ מִמַּה שֶׁשָּׁוִין פֵּרוֹת הַכֶּרֶם וּתְבוּאַת הַשָּׂדֶה יִתֵּן לַפּוֹעֲלִים כְּדֵי לַעֲקֹר הַכִּלְאַיִם מִיָּד, יוֹתֵר מִשְּׁלִישׁ שׁוֹוִי פֵּרוֹת הַכֶּרֶם וּתְבוּאַת הַזֶּרַע לֹא יִתֵּן, אֶלָּא יַמְתִּין עַד שֶׁיִּקְצוֹר כְּדַרְכּוֹ: <B>מֵאֵימָתַי נִקְרָא אַנָּס.</B> כְּלוֹמַר מֵאֵימָתַי נִקְרָא הַכֶּרֶם עַל שֵׁם הָאַנָּס לְהֵחָשֵׁב כְּשֶׁלּוֹ לְאָסְרוֹ בִּזְרִיעָה: <B>מִשֶּׁיִּשְׁקָע.</B> שֵׁם הַבְּעָלִים מִן הַכֶּרֶם וְיִקָּרֵא עַל שֵׁם הַגַּזְלָן, מֵאוֹתָהּ שָׁעָה תִּהְיֶה הַכֶּרֶם חֲשׁוּבָה כְּשֶׁלּוֹ וִיקַדֵּשׁ כָּל מַה שֶּׁיִּזְרַע בָּהּ: 

~ פרק ז - משנה ז
<B>הָרוּחַ שֶׁעִלְעֲלָה.</B> שֶׁסִּעֲרָה. רוּחַ סְעָרָה מְתַרְגְּמִינַן רוּחַ עַלְעוֹלָא: <B>יִגְדֹּר.</B> כְּמוֹ גּוֹדֵר בִּתְמָרִים, כְּלוֹמַר יַחְתֹּךְ וְיִלְקֹט {ח}: <B>וְכֵן בַּיָּרָק.</B> [הַנּוֹטֶה] תַּחַת הַגֶּפֶן: <B>יַחֲזִיר.</B> הַתְּבוּאָה וְהַיָּרָק לִמְקוֹמָן: <B>וְאֵינוֹ מְקַדֵּשׁ.</B> אִם לֹא הֶחֱזִיר אֵינוֹ מְקַדֵּשׁ, דְּהָא דִתְנַן לְעֵיל תַּחַת הַגֶּפֶן אוֹסֵר וּמְקַדֵּשׁ הַיְנוּ כְּשֶׁעִקַּר הַתְּבוּאָה תַּחַת הַגֶּפֶן, אֲבָל כְּשֶׁעִקַּר הַתְּבוּאָה עוֹמֶדֶת חוּץ לַגֶּפֶן וְנוֹטָה תַּחַת הַגֶּפֶן אֵינוֹ מְקַדֵּשׁ: <B>מִשֶּׁתַּשְׁרִישׁ.</B> מִשָּׁעָה שֶׁיִּתְפַּשְּׁטוּ שָׁרָשִׁים בַּקַּרְקַע. וְאִית דְּגָרְסֵי מִשֶּׁתַּשְׁלִישׁ כְּלוֹמַר מִשֶּׁתָּבִיא שְׁלִישׁ, דְּרַחֲמָנָא אָמַר (דְּבָרִים כב) וּתְבוּאַת הַכֶּרֶם, וּפָחוֹת מִשְּׁלִישׁ לֹא מִקְרֵי תְּבוּאָה: <B>וַעֲנָבִים מִשֶּׁיֵּעָשׂוּ כְּפוֹל הַלָּבָן.</B> שֶׁאִם זָרַע תְּבוּאָה אוֹ יָרָק בְּכֶרֶם שֶׁלֹּא הִגִּיעוּ עֲנָבָיו לִהְיוֹת כְּפוֹל הַלָּבָן וְעָקַר הַזֶּרַע קֹדֶם שֶׁיַּגִּיעוּ הָעֲנָבִים לִהְיוֹת כְּפוֹל הַלָּבָן, הֲרֵי זֶה לֹא קִדֵּשׁ. וְכֵן עֲנָבִים שֶׁנַּעֲשׂוּ כְּפוֹל הַלָּבָן וְזָרַע בְּצִדָּן תְּבוּאָה אוֹ יָרָק וְלִקֵּט הַזֶּרַע קֹדֶם שֶׁיַּשְׁרִישׁ, אוֹ קֹדֶם שֶׁיָּבִיא שְׁלִישׁ לְמַאן דְּגָרֵיס מִשֶּׁתַּשְׁלִישׁ, הֲרֵי זֶה לֹא קִדֵּשׁ: <B>תְּבוּאָה שֶׁיָּבְשָׁה כָּל צָרְכָּהּ וַעֲנָבִים שֶׁבָּשְׁלוּ כָּל צָרְכָּן.</B> וְנָטַע גֶּפֶן בְּצַד הַתְּבוּאָה שֶׁיָּבְשָׁה כָּל צָרְכָּהּ אוֹ זָרַע בְּצַד [הָעֲנָבִים שֶׁבָּשְׁלוּ] כָּל צָרְכָּן, אֵינָן מְקַדְּשׁוֹת, דְּאָמַר קְרָא (דְּבָרִים כב) פֶּן תִּקְדַּשׁ הַמְּלֵאָה הַזֶּרַע אֲשֶׁר תִּזְרַע וּתְבוּאַת הַכֶּרֶם, אֵינוֹ מְקַדֵּשׁ עַד שֶׁיִּהְיֶה שָׁם מְלֵאַת זֶרַע וּתְבוּאַת כֶּרֶם, וּתְבוּאָה וְיָרָק שֶׁלֹּא הִשְׁרִישׁוּ אוֹ שֶׁלֹּא הֵבִיאוּ שְׁלִישׁ לֹא הִגִּיעוּ לִכְלַל מְלֵאַת זֶרַע, וְכֵן לְאַחַר שֶׁיָּבְשׁוּ שׁוּב אֵינָן קְרוּיִן מְלֵאַת זֶרַע, וַעֲנָבִים קֹדֶם שֶׁיַּגִּיעוּ לִהְיוֹת כְּפוֹל הַלָּבָן אוֹ לְאַחַר שֶׁבָּשְׁלוּ כָּל צָרְכָּן אֵינָן קְרוּיִין תְּבוּאַת כֶּרֶם {ט}: 

~ פרק ז - משנה ח
<B>עָצִיץ נָקוּב.</B> שֶׁיֵּשׁ בּוֹ נֶקֶב כְּדֵי שֹׁרֶשׁ קָטָן, וְזָרַע בְּתוֹכוֹ: <B>מְקַדֵּשׁ בַּכֶּרֶם.</B> אִם הִנִּיחוֹ בַּכֶּרֶם אוֹ בְאַרְבַּע אַמּוֹת שֶׁל עֲבוֹדַת הַכֶּרֶם מְקַדֵּשׁ כְּאִלּוּ נִזְרַע בָּאָרֶץ: <B>אֲסוּרִין וְלֹא מְקַדְּשִׁין.</B> לֹא יָבִיא זֶרַע לְתוֹכוֹ לְכַתְּחִלָּה, וְאִם הֵבִיא לֹא קִדֵּשׁ, דְּלֹא הֲוֵי כְּזוֹרֵעַ בָּאָרֶץ. וְאֵין הֲלָכָה כְּרַבִּי שִׁמְעוֹן: <B>הַמַּעֲבִיר עָצִיץ נָקוּב בַּכֶּרֶם.</B> עָצִיץ נָקוּב שֶׁיֵּשׁ בּוֹ תְּבוּאָה שֶׁהֵבִיאָה שְׁלִישׁ {י}, וְהֶעֱבִירוֹ בְּכֶרֶם שֶׁיֵּשׁ בּוֹ עֲנָבִים כְּפוֹל הַלָּבָן, וְלֹא הִנִּיחוֹ בָאָרֶץ אֶלָּא הֶעֱבִירוֹ תַּחַת הַגְּפָנִים בִּלְבָד, אִם הוֹסִיפוּ הַזְּרָעִים בְּדֶרֶךְ הַעֲבָרָתוֹ חֵלֶק מִמָּאתַיִם עַל מַה שֶּׁהָיוּ תְּחִלָּה, אָסוּר הַזֶּרַע שֶׁבֶּעָצִיץ, אֲבָל הַגְּפָנִים לֹא קָדְשׁוּ כֵּיוָן שֶׁלֹּא הִנִּיחוֹ בַּקַּרְקַע {יב}. וּלְעֵיל בְּפֶרֶק כֶּרֶם שֶׁחָרַב פֵּרַשְׁנוּ כֵּיצַד רוֹאִין אִם הוֹסִיף אֶחָד מִמָּאתַיִם: 

^ פרק ח

~ פרק ח - משנה א
<B>כִּלְאֵי הַכֶּרֶם אֲסוּרִין מִלִּזְרֹעַ.</B> אֲבָל אֵינוֹ לוֹקֶה מִשּׁוּם כִּלְאֵי הַכֶּרֶם עַד שֶׁיִּזְרַע שְׁנֵי מִינֵי זֶרַע שֶׁהֵן כִּלְאַיִם זֶה בָזֶה וְיִזְרְעֵם בַּכֶּרֶם {א}, דְּהָכִי מַשְׁמַע קְרָא (דְּבָרִים כב) לֹא תִזְרַע כַּרְמְךָ כִּלְאָיִם, לֹא תִזְרַע שְׁנֵי מִינֵי זְרָעִים שֶׁהֵן כִּלְאַיִם בְּתוֹךְ כַּרְמְךָ, וְאִם זְרָעוֹ בַּכֶּרֶם לוֹקֶה שְׁתַּיִם מִשּׁוּם כִּלְאֵי זְרָעִים וְכִלְאֵי הַכֶּרֶם: <B>וּמִלְּקַיֵּם.</B> אִם רוֹאֶה אוֹתָם וּמִתְיָאֵשׁ מִלְּעָקְרָם אָסוּר, אֶלָּא שֶׁאֵינוֹ לוֹקֶה אֶלָּא אִם כֵּן עוֹשֶׂה מַעֲשֶׂה: <B>וַאֲסוּרִים בַּהֲנָאָה.</B> דִּכְתִיב (שָׁם) פֶּן תִּקְדַּשׁ, תּוּקַד אֵשׁ, מְלַמֵּד שֶׁהֵן טְעוּנִים שְׂרֵפָה וַאֲסוּרִים בַּהֲנָאָה {ב}: <B>אֶלָּא לִלְבֹּשׁ.</B> וְהוּא הַדִּין לְהַעֲלוֹת עָלָיו, דִּכְתִיב (וַיִּקְרָא יט) לֹא יַעֲלֶה עָלֶיךָ: <B>אֶלָּא לְהַרְבִּיעַ.</B> לְהַכְנִיס כְּמִכְחוֹל בִּשְׁפוֹפֶרֶת, אֲבָל מֻתָּר לְהַכְנִיס לַדִּיר וּלְהַעֲמִיד זֶה אֵצֶל זֶה שְׁנֵי מִינִים זָכָר מִמִּין זֶה וּנְקֵבָה מִמִּין אַחֵר: <B>כִּלְאֵי בְהֵמָה אֲסוּרִים זֶה עִם זֶה.</B> כְּגוֹן הַנּוֹלָדִים מִן הַסּוּס שֶׁאֲבִיהֶן חֲמוֹר עִם הַנּוֹלָדִים מִן הַחֲמוֹר שֶׁאֲבִיהֶן סוּס. וּמַתְנִיתִין אַתְיָא כְּמַאן דְּאָמַר אֵין חוֹשְׁשִׁין לְזֶרַע הָאָב, דִּלְמַאן דְּאָמַר חוֹשְׁשִׁין כָּל מִינֵי פְּרָדוֹת אַחַת הֵן {ד} וּמֻתָּרִים זֶה בָזֶה. וּבַיְרוּשַׁלְמִי רָצוּ לְהוֹכִיחַ שֶׁאָסוּר לִרְכֹּב עַל פִּרְדָה מִקַּל וָחֹמֶר, וּמָה אִם בִּבְגָדִים שֶׁאַתָּה מֻתָּר לִלְבֹּשׁ זֶה עַל גַּבֵּי זֶה אַתָּה אָסוּר בְּתַעֲרֻבְתָּן, בְּהֵמָה שֶׁאַתָּה אָסוּר לְהַנְהִיג זוֹ עִם זוֹ לֹא כָּל שֶׁכֵּן שֶׁאַתָּה אָסוּר בְּתַעֲרֻבְתָּהּ, וּמַקְשִׁינַן וְהָכְתִיב (שְׁמוּאֵל ב יג) וַיִּרְכְּבוּ אִישׁ עַל פִּרְדּוֹ וַיָּנֻסוּ, אֵצֶל בְּנֵי דָוִד כְּשֶׁנֶּהֱרַג אַמְנוֹן, וּמְשַׁנִינַן אֵין לְמֵדִין מִן הַמַּלְכוּת {ה}. תּוּ מַקְשִׁינַן וְהָא כְּתִיב (מְלָכִים א א) וְהִרְכַּבְתֶּם אֶת שְׁלֹמֹה בְנִי עַל הַפִּרְדָּה אֲשֶׁר לִי, וּמְשַׁנִינַן הַהִיא בְּרִיָּה מִשֵּׁשֶׁת יְמֵי בְרֵאשִׁית הַוְיָא. וּמִיהוּ חָזֵינָא לְהוּ לְרַבָּנָן קְשִׁישֵׁי קַמָּאֵי דְקַמָּן שֶׁרוֹכְבִין לִפְנֵיהֶם עַל פְּרָדוֹת וְאֵין מוֹחֶה בַּדָּבָר {ו}, אֶלָּא שֶׁמַּזְהִירִים שֶׁלֹּא לְהַנְהִיג יַחַד שְׁתֵּי פְּרָדוֹת דְּשֶׁמָּא אַחַת מֵהֶן נוֹלְדָה מֵחֲמוֹר וְאָבִיהָ סוּס, וְהָאַחֶרֶת מִסּוּס וְאָבִיהָ חֲמוֹר: 

~ פרק ח - משנה ב
<B>בְּהֵמָה עִם בְּהֵמָה וְחַיָּה עִם חַיָּה וְכוּ'.</B> אַף עַל גַּב דְּלֹא תַחֲרֹשׁ בְּשׁוֹר וּבַחֲמֹר (דְּבָרִים כב) אָמַר רַחֲמָנָא, יָלְפִינַן {ז} שׁוֹר שׁוֹר מִשַּׁבָּת דְּהוּא הַדִּין לְכָל בְּהֵמָה חַיָּה וָעוֹף: <B>וְלִמְשֹׁךְ וּלְהַנְהִיג.</B> לִמְשֹׁךְ אֶת שֶׁדַּרְכּוֹ לִמְשֹׁךְ וּלְהַנְהִיג אֶת שֶׁדַּרְכּוֹ לְהַנְהִיג, גָּמָל אָרְחֵיהּ בִּמְשִׁיכָה וַחֲמוֹר אָרְחֵיהּ בְּהַנְהָגָה {ח}. וּמִיהוּ בֵּין בְּגָמָל בֵּין בַּחֲמוֹר חַיָּב בֵּין מוֹשֵׁךְ בֵּין מַנְהִיג: 

~ פרק ח - משנה ג
<B>וְהַיּוֹשֵׁב בַּקָּרוֹן.</B> חַיָּב הוֹאִיל וְאָזְלֵי מֵחֲמָתֵיהּ חָשֵׁיב כְּאִלּוּ מַנְהִיגָן: <B>רַבִּי מֵאִיר פּוֹטֵר.</B> הַיּוֹשֵׁב בַּקָּרוֹן דְּלָאו מִידֵי קָעֲבִיד. וְאֵין הֲלָכָה כְּרַבִּי מֵאִיר: <B>וְהַשְּׁלִישִׁית שֶׁהִיא קְשׁוּרָה לָרְצוּעוֹת.</B> אִם שְׁנֵי סוּסִים קְשׁוּרִים בַּקָּרוֹן וְקָשַׁר שָׁם חֲמוֹר, אַף עַל גַּב דִּבְלֹא חֲמוֹר קָאָזְלֵי אָסוּר, וְלֹא חָזִינַן לַחֲמוֹר כְּמַאן דְּלֵיתֵיהּ: 

~ פרק ח - משנה ד
<B>אֵין קוֹשְׁרִין סוּס בְּצִדֵּי הַקָּרוֹן.</B> כְּשֶׁהַבָּקָר מוֹשְׁכוֹת בַּקָּרוֹן אֵין קוֹשְׁרִין סוּס בְּצִדּוֹ אוֹ אַחֲרָיו שֶׁל קָרוֹן כְּדֵי שֶׁיִּלְמַד לִמְשֹׁךְ, לְפִי שֶׁפְּעָמִים הַסּוּס שֶׁאַחַר הַקָּרוֹן דּוֹחֵף אֶת הַקָּרוֹן וּמַנְהִיגוֹ בְּגוּפוֹ: <B>לֻבְדְּקִים.</B> חֲמוֹר שֶׁל לוּד, וְהוּא גָּדוֹל וְעָרִיץ מִשְּׁאָר חֲמוֹרִים וְדוֹמֶה לְגָמָל: <B>אַף עַל פִּי שֶׁאֲבִיהֶן חֲמוֹר מֻתָּרִין זֶה עִם זֶה.</B> שֶׁאָבִיו שֶׁל זֶה חֲמוֹר וְאָבִיו שֶׁל זֶה חֲמוֹר. וְקָא מַשְׁמַע לָן דְּלֹא אָמְרִינַן אָתֵי צַד סוּס וּמִשְׁתַּמֵּשׁ בְּצַד חֲמוֹר וְצַד חֲמוֹר מִשְׁתַּמֵּשׁ בְּצַד סוּס, דְּכֵיוָן דְּאִמּוֹתֵיהֶן שָׁווֹת אֵין חוֹשְׁשִׁין לְזֶרַע הָאָב {ט}: <B>אֲבָל הַנּוֹלָדִים מִן הַחֲמוֹר עִם הַנּוֹלָדִים מִן הַסּוּס אֲסוּרִים זֶה עִם זֶה.</B> כֵּיוָן שֶׁאִמּוֹ שֶׁל זֶה מִמִּין הַחֲמוֹרִים וְאִמּוֹ שֶׁל זֶה מִמִּין הַסּוּסִים, דְּבָתַר זֶרַע הָאֵם אָזְלִינַן וַהֲרֵי הֵן שְׁנֵי מִינִים. וַהֲלָכָה כְּרַבִּי יְהוּדָה: 

~ פרק ח - משנה ה
<B>פְּרוּטִיּוֹת.</B> מִין פְּרָדוֹת שֶׁאֵין אָדָם יָכוֹל לַעֲמֹד [עֲלֵיהֶן] וּלְבָרֵר עַל יְדֵי סִימָנִים אֵיזֶה מֵהֶם אִמּוֹ חֲמוֹר וְאֵיזֶה מֵהֶם אִמּוֹ סוּס, הִלְכָּךְ אֲסוּרִין זֶה עִם זֶה: <B>וְהָרַמָּךְ מֻתָּר.</B> שֶׁכֻּלָּם מִין אֶחָד וְאִמָּם סוּס, וּבִלְשׁוֹן עֲרָבִי קוֹרִין לְסוּסְיָא נְקֵבָה רמ"ך, וְדוֹמֶה לוֹ (אֶסְתֵּר ח) בְּנֵי הָרַמָּכִים: <B>אַדְנֵי הַשָּׂדֶה.</B> חַיָּה הַגְּדֵלָה בַּשָּׂדוֹת, וּכְמִין חֶבֶל גָּדוֹל יוֹצֵא מִן הָאָרֶץ שֶׁגְּדֵלָה בוֹ אוֹתָהּ חַיָּה, וּשְׁמָהּ יָדוֹעַ, וְהוּא יִדְעוֹנִי הַכָּתוּב בַּתּוֹרָה, וּמְחֻבָּר בְּטַבּוּרוֹ בְּאוֹתוֹ חֶבֶל הַיּוֹצֵא מִן הָאָרֶץ, וְצוּרָתוֹ צוּרַת אָדָם בְּפַרְצוּף וְיָדַיִם וְרַגְלַיִם וְאֵין כָּל בְּרִיָּה רַשָּׁאָה לִקְרַב אֵלָיו {י} כִּי הוּא הוֹרֵג וְטוֹרֵף כָּל הַקָּרֵב אֵלָיו. וּכְשֶׁרוֹצִים לָצוּד אוֹתוֹ מוֹרִים בְּחִצִּים בַּחֶבֶל עַד שֶׁנִּפְסָק, וְצוֹעֵק בְּקוֹל מַר וּמֵת מִיָּד, וְאֵלָיו רָמַז בְּאִיּוֹב (ה) כִּי עִם אַבְנֵי הַשָּׂדֶה בְּרִיתֶךָ: <B>מְטַמֵּא בָּאֹהֶל כָּאָדָם.</B> דִּכְתִיב (בְּמִדְבָּר יט) וְכֹל אֲשֶׁר יִגַּע עַל פְּנֵי הַשָּׂדֶה, בָּאָדָם שֶׁגָּדֵל בַּשָּׂדֶה: <B>הַקֻּפָּד.</B> שֶׁרֶץ שֶׁגּוּפוֹ מָלֵא קוֹצִים, וּכְשֶׁאָדָם נוֹגֵעַ בּוֹ כּוֹפֵל עַצְמוֹ וּמַכְנִיס יָדָיו וְרַגְלָיו בְּבִטְנוֹ וְנַעֲשֶׂה כְּכַדּוּר, וְקוֹרִין לוֹ בְּלַעַ"ז אריצ"ו: <B>חֻלְדַּת הַסְּנָיִים.</B> חֻלְדָּה הַגְּדֵלָה בַּסְּנֶה: <B>כַּזַּיִת בְּמַשָּׂא.</B> דִּמְסַפְּקָא לְהוּ אִם מִין חַיָּה וּמְטַמְּאָה נִבְלָתוֹ בְּכַזַּיִת וּמְטַמְּאָה נַמִּי טֻמְאָה חֲמוּרָה בְּמַשָּׂא לְטַמֵּא אָדָם לְטַמֵּא בְגָדִים כְּנִבְלַת בְּהֵמָה {יא} טְמֵאָה, אוֹ מִין שֶׁרֶץ הוּא וּמְטַמֵּא בְּכָעֲדָשָׁה אֲבָל אֵינוֹ מְטַמֵּא בְּמַשָּׂא כְּנִבְלַת בְּהֵמָה אֶלָּא בְּמַגָּע כְּשֶׁרֶץ. וְאֵין הֲלָכָה כְּרַבִּי יוֹסֵי לֹא בְאַדְנֵי הַשָּׂדֶה וְלֹא בְחֻלְדַּת הַסְּנָאִים: 

~ פרק ח - משנה ו
<B>שׁוֹר הַבָּר.</B> שׁוֹר הַגָּדֵל בַּמִּדְבָּר: <B>מִין בְּהֵמָה.</B> וְחֶלְבּוֹ אָסוּר {יב}, וְאֵינוֹ טָעוּן כִּסּוּי, דְּסָבְרֵי רַבָּנָן עִקָּרוֹ מִן הַיִּשּׁוּב הָיָה אֶלָּא שֶׁבָּרַח לַמִּדְבָּר וְנַעֲשָׂה שׁוֹר בָּר: <B>מִין חַיָּה.</B> וְטָעוּן כִּסּוּי, וְחֶלְבּוֹ מֻתָּר, קָסָבַר עִקָּרוֹ מִן הַמִּדְבָּר הָיָה. וְסִימָנִים שֶׁמָּנוּ חֲכָמִים לְהַכִּיר בֵּין בְּהֵמָה לְחַיָּה בִּשְׁאָר חַיּוֹת נֶאֶמְרוּ חוּץ מִשּׁוֹר הַבָּר. וְאֵין הֲלָכָה כְּרַבִּי יוֹסֵי: <B>כֶּלֶב מִין חַיָּה.</B> נַפְקָא מִנַּהּ לְכוֹתֵב כָּל חַיָּה שֶׁבִּרְשׁוּתוֹ לְאַחֵר, אוֹ לְמַקְדִּישׁ כָּל חַיָּה שֶׁבִּרְשׁוּתוֹ {יג}: <B>רַבִּי מֵאִיר אוֹמֵר מִין בְּהֵמָה.</B> וְאֵין הֲלָכָה כְּרַבִּי מֵאִיר: <B>עָרוֹד.</B> חֲמוֹר הַבָּר: <B>וְאָדָם מֻתָּר עִם כֻּלָּם.</B> דִּכְתִיב (דְּבָרִים כב) לֹא תַחֲרֹשׁ בְּשׁוֹר וּבַחֲמֹר, אֲבָל אַתָּה חוֹרֵשׁ בְּאָדָם וְשׁוֹר, בְּאָדָם וַחֲמוֹר: 

^ פרק ט

~ פרק ט - משנה א
<B>אֵין אָסוּר מִשּׁוּם כִּלְאַיִם אֶלָּא צֶמֶר וּפִשְׁתִּים.</B> דִּכְתִיב (דְּבָרִים כב) לֹא תִלְבַּשׁ שַׁעַטְנֵז צֶמֶר וּפִשְׁתִּים. שַׁעַטְנֵז כְּלָל, צֶמֶר וּפִשְׁתִּים פְּרָט, כְּלָל וּפְרָט אֵין בַּכְּלָל אֶלָּא מַה שֶּׁבַּפְּרָט, צֶמֶר וּפִשְׁתִּים אִין, מִידֵי אַחֲרִינָא לֹא. וְצֶמֶר הוּא צֶמֶר רְחֵלִים וְאֵילִים בִּלְבָד, דִּכְתִיב (מְלָכִים ב ג) וּמֵישַׁע מֶלֶךְ מוֹאָב הָיָה נֹקֵד וְהֵשִׁיב לְמֶלֶךְ יִשְׂרָאֵל מֵאָה אֶלֶף כָּרִים וּמֵאָה אֶלֶף אֵילִים צָמֶר, אֵין לְךָ קָרוּי צֶמֶר סְתָם אֶלָּא צֶמֶר אֵילִים {א}, אֲבָל שְׁאָר צֶמֶר צָרִיךְ לִתֵּן שֵׁם לְוַי, צֶמֶר גְּמַלִּים צֶמֶר אַרְנָבִים צֶמֶר עִזִּים: <B>וְאֵינוֹ מְטַמֵּא בִנְגָעִים אֶלָּא צֶמֶר וּפִשְׁתִּים.</B> דִּכְתִיב (וַיִּקְרָא יג) וְהַבֶּגֶד כִּי יִהְיֶה בוֹ נֶגַע צָרָעַת בְּבֶגֶד צֶמֶר אוֹ בְּבֶגֶד פִּשְׁתִּים: <B>אֵין הַכֹּהֲנִים לוֹבְשִׁים לְשַׁמֵּשׁ בַּמִּקְדָּשׁ אֶלָּא צֶמֶר וּפִשְׁתִּים.</B> דִּבְבִגְדֵי כֹהֲנִים {ג} כְּתִיב שֵׁשׁ וּבָד, וְהוּא פִּשְׁתָּן שֶׁעוֹלֶה בַּד בְּבַד, כְּלוֹמַר קָנֶה יְחִידִי מִכָּל גַּרְעִין וְאֵין שְׁנֵי קָנִים עוֹלִים מִגַּרְעִין אֶחָד. וּבָאַבְנֵט כְּתִיב תְּכֵלֶת וְאַרְגָּמָן וְתוֹלַעַת שָׁנִי. וּתְכֵלֶת, צֶמֶר צָבוּעַ בְּדַם חִלָּזוֹן. וְאַרְגָּמָן, צֶמֶר צָבוּעַ בְּצֶבַע אָדֹם שֶׁשְּׁמוֹ אַרְגָּמָן וְהוּא לאכ"א בְּלַעַ"ז. וְתוֹלַעַת שָׁנִי, הוּא צֶמֶר צָבוּעַ בְּצֶבַע אָדֹם שֶׁקּוֹרִין כרמז"י: <B>שֶׁטְּרָפָן.</B> שֶׁעֵרְבָן: <B>מֻתָּר.</B> לְעָרֵב עִמָּהֶן פִּשְׁתָּן לְפִי שֶׁצֶּמֶר רְחֵלִים נִתְבַּטֵּל בְּרֹב שֶׁל גְּמַלִּים {ד}: <B>וְכֵן פִּשְׁתָּן וְקַנְבּוֹס.</B> שֶׁנִּתְעָרְבוּ וְהָרֹב מִן הַקַּנְבּוֹס מֻתָּר לְהָבִיא צֶמֶר וּלְעָרֵב עִמָּהֶם: 

~ פרק ט - משנה ב
<B>הַשִּׁירָיִים וְהַכָּלָךְ.</B> מִינִים שֶׁל מֶשִׁי הֵן {ה}, וְהַכָּלָךְ גָּדֵל בִּכְרַכֵּי הַיָּם וְתַבְנִיתוֹ כְּתַבְנִית הַזָּהָב, וְהוּא רַךְ בְּיוֹתֵר וְדוֹמֶה לְצֶמֶר {ו}: <B>אֲבָל אֲסוּרִים.</B> דְּאָתֵי לְאַחְלוֹפֵי בְּצֶמֶר וּפִשְׁתִּים. וּמִפְּנֵי שֶׁלֹּא הָיוּ מְצוּיִין בֵּינֵיהֶם לֹא הָיוּ מַכִּירִים בָּהֶן וְאָתֵי לְאַחְלוֹפֵי, הִלְכָּךְ אֲסוּרִים מִפְּנֵי מַרְאִית הָעַיִן. אֲבָל הָאִידְנָא שֶׁהַמֶּשִׁי מָצוּי בֵּינֵינוּ וְהַכֹּל יוֹדְעִים וּמַכִּירִים בּוֹ אֵין אָסוּר שׁוּם מִין שֶׁל מֶשִׁי בְּצֶמֶר אוֹ בְּפִשְׁתִּים, וְכֵן הַקַּנְבּוֹס שָׁרֵי בֵּין בְּצֶמֶר בֵּין בְּפִשְׁתִּים, שֶׁהַכֹּל מַכִּירִים בּוֹ {ז}: <B>הַכָּרִים וְהַכְּסָתוֹת אֵין בָּהֶם מִשּׁוּם כִּלְאַיִם.</B> לְפִי שֶׁהֵן עֲשׂוּיִין לִשְׁכִיבָה, וְהַתּוֹרָה אָמְרָה (וַיִּקְרָא יט) לֹא יַעֲלֶה עָלֶיךָ, אֲבָל אַתָּה מֻתָּר לְהַצִּיעוֹ תַּחְתֶּיךָ. וְהַנֵּי מִילֵי כְּשֶׁהֵן קָשִׁים וְרֵקָנִים וּנְתוּנִים עַל גַּבֵּי אִצְטַבָּא, אָז הֵן מֻתָּרִין כְּשֶׁאֵין בְּשָׂרוֹ [נוֹגֵעַ] בָּהֶם, אֲבָל אִם הֵם רַכִּים אוֹ מְלֵאִים אוֹ אֲפִלּוּ רֵקָנִים וּמֻנָּחִים עַל גַּבֵּי מִטָּה {ח}, אֲפִלּוּ עֶשֶׂר מַצָּעוֹת זוֹ עַל גַּבֵּי זוֹ וְכִלְאַיִם תַּחְתֵּיהֶם אָסוּר לִישֹׁן עָלֶיהָ, לְפִי שֶׁנִּכְפָּפִים תַּחְתָּיו וְנִכְרָכִים עַל בְּשָׂרוֹ: <B>אֵין עֲרַאי לְכִלְאַיִם.</B> דִּלְבִישַׁת עֲרַאי לְבִישָׁה הִיא {י}: <B>אֲפִלּוּ עַל גַּבֵּי עֲשָׂרָה.</B> וְאַף עַל פִּי שֶׁאֵינוֹ נֶהֱנֶה מִן הַכִּלְאַיִם: <B>אֶת הַמֶּכֶס.</B> רָאִיתִי לִקְצָת מֵרַבּוֹתַי שֶׁפֵּרְשׁוּ כְּגוֹן בְּמָקוֹם שֶׁהַיְּהוּדִים פּוֹרְעִים מֶכֶס לַמּוֹכֵס הָעוֹמֵד מֵאֵלָיו, וְלוֹבֵשׁ כִּלְאַיִם כְּדֵי שֶׁלֹּא יַכִּיר שֶׁהוּא יְהוּדִי. וְלִי נִרְאֶה לִגְנֹב אֶת הַמֶּכֶס לְפִי שֶׁאֵין אָדָם נוֹתֵן מֶכֶס מִבְּגָדִים שֶׁהוּא לוֹבֵשׁ. וּסְתָם מִשְׁנָה זוֹ [סָבְרָה] דָּבָר שֶׁאֵין מִתְכַּוֵּן אָסוּר, וּפְלִיגָא אַאִידָךְ סְתָמָא דִתְנַן (לְקַמָּן מִשְׁנָה ה) מוֹכְרֵי כְסוּת מוֹכְרִין כְּדַרְכָּן {יא}: 

~ פרק ט - משנה ג
<B>מִטְפְּחוֹת הַיָּדַיִם.</B> שֶׁמְּנַגְּבִים בָּהֶם כְּשֶׁנּוֹטְלִים אֶת הַיָּדַיִם: <B>מִטְפְּחוֹת הַסְּפָרִים.</B> שֶׁנּוֹתְנִים עַל גַּבֵּי סֵפֶר תּוֹרָה: <B>וּמִטְפְּחוֹת הַסַּפָּג.</B> שֶׁמְּנַגֵּב בָּהֶם כָּל גּוּפוֹ אַחַר שֶׁרָחַץ: <B>רַבִּי אֶלְעָזָר אוֹסֵר.</B> מִטְפְּחוֹת יָדַיִם לְפִי שֶׁפְּעָמִים מְחַמֵּם בָּהּ יָדָיו, וּמִטְפְּחוֹת סְפָרִים פְּעָמִים שֶׁמְּשִׂימָהּ בְּחֵיקוֹ וּמִתְחַמֵּם, וּמִטְפְּחוֹת הַסַּפָּג פְּעָמִים שֶׁרוֹאֶה אֶת רַבּוֹ וּמִתְעַטֵּף בָּהּ. וַהֲלָכָה כְּרַבִּי אֶלְעָזָר: <B>מִטְפְּחוֹת סַפָּרִים.</B> הַמְגַלְּחִים בְּנֵי אָדָם, וּפוֹרְסִים עֲלֵיהֶם מִטְפַּחַת כְּדֵי שֶׁלֹּא יִתְלַכְלְכוּ בִגְדֵיהֶם: <B>אֲסוּרִים מִשּׁוּם כִּלְאָיִם.</B> וּבְהָא מוֹדֶה תַּנָּא קַמָּא, לְפִי שֶׁיֵּשׁ לָהֶן בֵּית רֹאשׁ וְלוֹבְשִׁים אוֹתָן דֶּרֶךְ מַלְבּוּשׁ, וְהָכִי מוּכָח בַּיְרוּשַׁלְמִי: 

~ פרק ט - משנה ד
<B>תַּכְרִיכֵי הַמֵּת.</B> שֶׁהַמֵּת נִקְבָּר בָּהֶם, אֵין בָּהֶן מִשּׁוּם כִּלְאַיִם, דִּכְתִיב (תְּהִלִּים פח) בַּמֵּתִים חָפְשִׁי, כֵּיוָן שֶׁמֵּת אָדָם נַעֲשֶׂה חָפְשִׁי מִן הַמִּצְוֹת {יב}: <B>וּמַרְדַּעַת חֲמוֹר.</B> הִיא קָשָׁה יוֹתֵר מִכָּרִים וּכְסָתוֹת, הִלְכָּךְ אֲפִלּוּ בְּשָׂרוֹ נוֹגֵעַ לֹא חַיְשִׁינַן שֶׁמָּא תִּכָּרֵךְ נִימָא עַל בְּשָׂרוֹ. וְדַוְקָא כְּשֶׁהַכִּלְאַיִם נִכָּרִים וְנִרְאִים בָּהּ, אֲבָל בֶּגֶד שֶׁאָבַד בּוֹ כִּלְאַיִם לֹא יַעֲשֶׂנּוּ מַרְדַּעַת לַחֲמוֹר, דְּחַיְשִׁינַן שֶׁמָּא יִקַּח מִמֶּנּוּ טְלַאי לְבִגְדּוֹ, הוֹאִיל וְאֵין הַכִּלְאַיִם נִכָּרִים: 

~ פרק ט - משנה ה
<B>מוֹכְרֵי כְסוּת מוֹכְרִים כְּדַרְכָּן.</B> לוֹבְשִׁים בִּגְדֵי כִלְאַיִם לְהַרְאוֹת לַקּוֹנֶה מִדַּת אָרְכּוֹ וְרָחְבּוֹ, וּבִלְבַד שֶׁלֹּא יִתְכַּוְּנוּ לַהֲנָאָתָן. וְאַף עַל גַּב דְּאִם מִתְכַּוֵּן אִיכָּא אִסּוּרָא דְּאוֹרַיְתָא, כִּי לֹא מִתְכַּוֵּן שָׁרֵי לְכַתְּחִלָּה {יד}. וְכֵן הֲלָכָה: <B>וְהַצְּנוּעִים.</B> הַמַּחְמִירִים עַל עַצְמָן: <B>מַפְשִׁילִין בְּמַקֵּל.</B> נוֹתְנִים הַמַּקֵּל עַל כִּתְפֵיהֶם וְהַכִּלְאַיִם מֻנָּחִים בְּקָצֵהוּ וְאֵין כִּתְפֵיהֶם נוֹגְעוֹת בַּכִּלְאַיִם: 

~ פרק ט - משנה ו
<B>תּוֹפְרִין כְּדַרְכָּן.</B> מַנִּיחִין הַכִּלְאַיִם עַל הַבִּרְכַּיִם וְעַל הַשּׁוֹקַיִם כְּשֶׁהֵן תּוֹפְרִים: 

~ פרק ט - משנה ז
<B>הַבַּרְסִין וְהַבַּרְדְּסִין.</B> שְׁנֵיהֶם עֲשׂוּיִין מִצֶּמֶר וּמְכַסִּים בָּהּ אֶת הַמִּטּוֹת אֶלָּא שֶׁאֵלּוּ דַּקִּין וְאֵלּוּ עָבִין: <B>דַּלְמְטִיקְיוֹן.</B> בָּתֵּי שׁוֹקַיִם, קאלצי"ש בְּלַעַ"ז: <B>מִנְעַל הַפִּנּוֹן.</B> מִנְעָל שֶׁעוֹשׂוֹת מִפְּסֹלֶת הַצֶּמֶר: <B>עַד שֶׁיִּבְדֹּק.</B> שֶׁמָּא יֵשׁ פִּשְׁתָּן מְעֹרָב בָּהֶן: <B>הַבָּאִים מֵחוֹף הַיָּם וּמִמְּדִינַת הַיָּם.</B> מֵחוֹף הַיָּם שֶׁהוּא מִמְּדִינַת הַיָּם: <B>שֶׁחֶזְקָתוֹ מִן הַקַּנְבּוֹס.</B> מִשְׁנָה זוֹ נִשְׁנֵית בָּרִאשׁוֹנָה בִּזְמַן שֶׁלֹּא הָיָה הַפִּשְׁתָּן מָצוּי בְּכָל מָקוֹם, אֲבָל בַּזְּמַן הַזֶּה שֶׁהַפִּשְׁתָּן מָצוּי בְּכָל מָקוֹם כֻּלָּם צְרִיכִים בְּדִיקָה, הִלְכָּךְ הַלּוֹקֵחַ בְּגָדִים תְּפוּרִים מִן הַנָּכְרִי בַּזְּמַן הַזֶּה לֹא יִלְבַּשׁ עַד שֶׁיִּבְדֹּק יָפֶה: <B>וּמִנְעָל שֶׁל זֶרֶב.</B> מִנְעָלִים שֶׁל עוֹר וּמְחֻפִּים בִּפְנִים בִּלְבָדִים אוֹ בְצֶמֶר עָב וּמַגִּיעִין עַד הַיָּרֵךְ, כְּעֵין אוֹתָן שֶׁקּוֹרִין בורזקי"ש בְּלַעַ"ז וּבַעֲרָבִי כופ"ש. וּלְפִי שֶׁעֲשׂוּיִן לְחַמֵּם הָרֶגֶל קְרוּיִין שֶׁל זֶרֶב, לְשׁוֹן יְזֹרְבוּ נִצְמָתוּ (אִיּוֹב ו): <B>אֵין בּוֹ מִשּׁוּם כִּלְאָיִם.</B> אֵין חוֹשְׁשִׁין שֶׁמָּא פִּשְׁתִּים מְעֹרָב בָּהֶם {טו}: 

~ פרק ט - משנה ח
<B>שׁוּעַ טָווּי וָנוּז.</B> שׁוּעַ סָרוּק בַּמַּסְרֵק וְשׁוּעַ חָלָק. אִישׁ חָלָק מְתַרְגְּמִינַן גְּבַר שְׁעִיעַ: <B>נוּז.</B> שָׁזוּר, דְּהַיְנוּ שְׁנֵי חוּטִין שְׁזוּרִין יַחַד. וְעִקַּר כִּלְאַיִם מִן הַתּוֹרָה שֶׁיִּהְיֶה הַצֶּמֶר סָרוּק וְטָווּי וְשָׁזוּר לְבַדּוֹ, וְכֵן הַפִּשְׁתָּן סָרוּק וְטָווּי וְשָׁזוּר לְבַדּוֹ, וְאַחַר כָּךְ יִהְיוּ אֲרוּגִים יַחְדָּו אוֹ מְחֻבָּרִים יַחַד בִּשְׁתֵּי תְכִיפוֹת, דַּהֲווּ כְּאָרִיג. וּמִשּׁוּם הָכִי אִצְטְרִיךְ קְרָא לְמִשְׁרֵי כִּלְאַיִם בְּצִיצִית, לְפִי שֶׁחוּטֵי תְכֵלֶת שְׁזוּרִים הֵם דִּכְתִיב פְּתִיל תְּכֵלֶת, טָווּי וְשָׁזוּר, וְכֵן חוּט לָבָן, וּכְשֶׁמְּחַבְּרָן יַחַד בִּשְׁתֵּי תְכִיפוֹת הֲווּ כִּלְאַיִם גְּמוּרִים דְּאוֹרַיְתָא. וְהָא דִתְנַן הָכָא אֵין אָסוּר מִשּׁוּם כִּלְאַיִם אֶלָּא טָווּי וְאָרוּג שֶׁנֶּאֱמַר (דְּבָרִים כב) לֹא תִלְבַּשׁ שַׁעַטְנֵז, לָאו לְמִדְרָשׁ אָרִיג מִשַּׁעַטְנֵז, דְּאָרִיג מִיַּחְדָּו נַפְקָא, דְּדָרְשִׁינַן מִנֵּיהּ דְּאַף שְׁתֵּי תְכִיפוֹת הֲוֵי חִבּוּר, וְלֹא מַיְתֵי שַׁעַטְנֵז אֶלָּא מִשּׁוּם טָווּי. וְרָאִיתִי לְאֶחָד מֵרַבּוֹתֵינוּ שֶׁפֵּרֵשׁ שׁוּעַ טָווּי הַצֶּמֶר לְבַד וְהַפִּשְׁתִּים לְבַד, וָנוּז כְּלוֹמַר וְאַחַר כָּךְ נוּז דְּהַיְנוּ שְׁנֵיהֶם אֲרוּגִים יַחַד, וְהָכִי מִתְיַשֵּׁב לִישְׁנָא דְמַתְנִיתִין שַׁפִּיר טְפֵי, וְהָכִי מַשְׁמַע בַּיְרוּשַׁלְמִי. וּפֵרוּשִׁים הַרְבֵּה מָצָאתִי לְרַבּוֹתַי בְּפֵרוּשׁ שׁוּעַ טָווּי וָנוּז, וְכוּלְהוּ אִית לְהוּ פִּרְכָא לְבַד מֵהַאי דְּלֵית לֵיהּ פִּרְכָא: <B>נָלוֹז וּמֵלִּיז.</B> עָקֹם וּמְעַקֵּם דַּרְכֵי אָבִיו שֶׁבַּשָּׁמַיִם עָלָיו. לְשׁוֹן אַל יָלִיזוּ מֵעֵינֶיךָ (מִשְׁלֵי ג): 

~ פרק ט - משנה ט
<B>הַלְּבָדִים.</B> צֶמֶר טָרוּף בְּלֹא טְוִיָּה וַאֲרִיגָה וְעוֹשִׂין מִמֶּנּוּ בֶּגֶד. וְאִם טָרַף צֶמֶר וּפִשְׁתִּים יַחַד וְעָשָׂה מֵהֶן בֶּגֶד אֲסוּרִים מִדְּרַבָּנָן, דְּדַוְקָא מִן הַתּוֹרָה הוּא מַצְרִיךְ שְׁלָשְׁתָּן שׁוּעַ טָווּי וָנוּז, אֲבָל מִדְּרַבָּנָן בְּחַד מִנַּיְהוּ סַגִּי אוֹ שׁוּעַ אוֹ טָווּי אוֹ נוּז, וְהָנָךְ כֵּיוָן שֶׁהֵם שׁוּעִין אֲסוּרִים מִדִּבְרֵיהֶם: <B>פִּיו שֶׁל צֶמֶר בְּשֶׁל פִּשְׁתָּן.</B> הָאוֹרְגִים אַחַר שֶׁמַּשְׁלִימִים הַבֶּגֶד רְגִילִים לַעֲשׂוֹת עַל שְׂפָתוֹ [שְׁלֹשָׁה] וְאַרְבָּעָה חוּטִין עָב כְּדֵי שֶׁיִּתְקַיֵּם הַבֶּגֶד, וְהוּא קָרוּי פִּיו, וְאִם הַבֶּגֶד שֶׁל פִּשְׁתָּן אָסוּר לַעֲשׂוֹת פִּיו שֶׁל צֶמֶר: <B>מִפְּנֵי שֶׁחוֹזְרִין לָאָרִיג.</B> מְסַבְּבִין אֶת הָאָרִיג. פֵּרוּשׁ אַחֵר דּוֹמִין לָאָרִיג: <B>מְשִׁיחוֹת שֶׁל אַרְגָּמָן.</B> יְתָרִים וַחֲבָלִים שֶׁל צֶמֶר צָבוּעַ אַרְגָּמָן: <B>אֲסוּרוֹת.</B> לַחְגֹּר עַל גַּבֵּי חָלוּק שֶׁל פִּשְׁתָּן: <B>מִפְּנֵי שֶׁהוּא מוֹלֵל עַד שֶׁלֹּא קוֹשֵׁר.</B> שֶׁדַּרְכָּן לְחַבֵּר בִּמְלִילָה הַחֲגוֹר שֶׁל צֶמֶר עִם הֶחָלוּק שֶׁל פִּשְׁתָּן קֹדֶם שֶׁיִּקְשֹׁר בָּהּ מָתְנָיו: <B>לֹא יִקְשֹׁר סֶרֶט שֶׁל צֶמֶר בְּשֶׁל פִּשְׁתָּן.</B> שֶׁלֹּא יַעֲשֶׂה אָדָם חֲגוֹרוֹת שֶׁל צֶמֶר וַחֲגוֹרוֹת שֶׁל פִּשְׁתָּן וְיִקְשְׁרֵם זֶה בָזֶה: <B>אַף עַל פִּי שֶׁהָרְצוּעָה בָאֶמְצַע.</B> כְּגוֹן רְצוּעָה שֶׁל עוֹר שֶׁמְּשִׁיחוֹת שֶׁל פִּשְׁתָּן בְּרֹאשָׁהּ אֶחָד וּמְשִׁיחוֹת שֶׁל צֶמֶר בְּרֹאשָׁהּ הָאַחֵר, וּכְשֶׁהוּא חוֹגֵר בָּהּ קוֹשֵׁר שְׁנֵי רָאשֶׁיהָ שֶׁל צֶמֶר וְשֶׁל פִּשְׁתָּן זֶה בָזֶה. דְּאִי לָאו הָכִי פְּשִׁיטָא דְשָׁרֵי, שֶׁהֲרֵי מַעֲשִׂים בְּכָל יוֹם {יז} דִּבְגָדִים שֶׁל צֶמֶר מְשִׂימִים תַּחְתֵּיהֶם עוֹרוֹת טְלָאִים שֶׁהֵם תְּפוּרִים בְּפִשְׁתָּן: 

~ פרק ט - משנה י
<B>אוֹתוֹת הַגַּרְדִּיִּים.</B> דֶּרֶךְ הָאוֹרְגִים וְהַכּוֹבְסִים לִרְשֹׁם שֵׁם הַבְּעָלִים עַל הַבֶּגֶד בְּמַעֲשֵׂה רוֹקֵם כְּדֵי שֶׁלֹּא יִתְחַלְּפוּ שֶׁל אֶחָד בְּשֶׁל חֲבֵרוֹ. וְאִם הַבֶּגֶד שֶׁל צֶמֶר וְאוֹתוֹת שֶׁל פִּשְׁתָּן אוֹ אִפְּכָא, אָסוּר מִשּׁוּם כִּלְאַיִם: <B>תְּכִיפָה אַחַת.</B> תְּחִיבָה אַחַת שֶׁתָּחַב הַמַּחַט בַּבֶּגֶד פַּעַם אַחַת בִּלְבָד: <B>אֵינוֹ חִבּוּר.</B> לְטֻמְאָה וּלְטָהֳרָה, וְאִם נִטְמָא אֶחָד מֵהֶם לֹא נִטְמָא חֲבֵרוֹ, וְאִם הִזָּה עַל אֶחָד מֵהֶם לֹא הִזָּה עַל חֲבֵרוֹ: <B>וְאֵין בָּהּ מִשּׁוּם כִּלְאַיִם.</B> אִם אֶחָד שֶׁל צֶמֶר וְאֶחָד פִּשְׁתִּים וְחִבְּרָם בִּתְכִיפָה אַחַת: <B>וְהַשּׁוֹמְטָהּ בְּשַׁבָּת.</B> עַל מְנָת לַחֲזֹר וְלִתְפֹּר פָּטוּר, וְלֹא הֲוֵי כְּקוֹרֵעַ עַל מְנָת לִתְפֹּר שְׁתֵּי תְפִירוֹת דְּחַיָּב: <B>עָשָׂה שְׁנֵי רָאשֶׁיהָ לְצַד אֶחָד.</B> כְּגוֹן שֶׁהֶעֱבִיר הַמַּחַט פַּעַם אַחַת וְלֹא הֶעֱבִיר כָּל הַחוּט, וְהֶעֱבִיר הַמַּחַט פַּעַם שֵׁנִית וְנִמְצְאוּ שְׁנֵי רָאשֶׁיהָ לְצַד אֶחָד וּקְשָׁרָן, דְּאִם לֹא קָשַׁר שְׁנֵי רָאשֵׁי הַחוּט יַחַד אֵינוֹ מִתְקַיֵּם: <B>עַד שֶׁיְּשַׁלֵּשׁ.</B> שֶׁיַּכְנִיס וְיוֹצִיא וְיַחֲזֹר וְיַכְנִיס שְׁלֹשָׁה פְעָמִים. וְאֵין הֲלָכָה כְּרַבִּי יְהוּדָה: <B>הַשַּׂק וְהַקֻּפָּה מִצְטָרְפִין לְכִלְאָיִם.</B> אִם חֲתִיכַת בֶּגֶד צֶמֶר מְחֻבֶּרֶת לַשָּׂק וַחֲתִיכַת בֶּגֶד פִּשְׁתִּים מְחֻבֶּרֶת לַקֻּפָּה, וְחִבְּרָן יַחַד בִּשְׁתֵּי תְכִיפוֹת, מִצְטָרְפוֹת אַף עַל פִּי שֶׁהֵן מְחֻבָּרוֹת לִשְׁנֵי כֵלִים, וְלֹא אָמְרִינַן הַאי לְחוּדֵיהּ קָאֵי וְהַאי לְחוּדֵיהּ קָאֵי וְאֵינָן חִבּוּר. וְהוּא הַדִּין אִם מְחֻבָּרִים לִשְׁאָר כֵּלִים דַּהֲוֵי דִּינָן כְּמוֹ שַׂק וְקֻפָּה: 

