@99פתיחה למנין ע"א העונשין. 
@00א.
<b>אלה שבעים ואחד המומתים, מצותם שנית לב"ד החזרתי וכו'. </b>אמר המפרש כבר מלתי אמורה במבוא שלשיטת הגאונים ז"ל ושאר כל גדולי הראשונים ז"ל מוני המצות. במנין שס"ה הלאוין נמנין שבעים ואחד העונשין שבמיתה. והרמב"ם ז"ל בשרשיו (שורש י"ד) שפך על זה סוללה והעיר כל חמתו על הבה"ג וכל ההולכים בשיטתו בזה. ותוכן דבריו הוא כי דבר זה לא יתכן כלל מכמה טעמים. האחד כי העונשין אפי' מיתות ב"ד הרי אין בהם אלא מצות עשה בקום ועשה לב"ד. ואיך יתכן למנותן במספר הלאוין. ועוד יותר קשה מזה מה שמנו במנין עונשין אלו גם חייבי כריתות וחייבי מיתה בידי שמים. והכניסום בתוך מנין הלאוין. ואיזו מצוה ואזהרה יש לנו בכל אלה. הרי אין דינם מסור אלא לשמים. ועוד שאין ראוי למנות כל עונש ועונש מצוה מיוחדת בפ"ע. עד שתהא מלקות אוכל נבלה מצוה בפ"ע. ומלקות אוכל טרפה מצוה בפ"ע. ומלקות אוכל בשר בחלב בפ"ע. ומלקות לובש שעטנז בפ"ע וכן כולם. שא"כ מתרבה מספר המצות הרבה יותר מתרי"ג. וע"כ מבואר שאין למנות כל מין עונש מלקות אלא במצוה אחת. ומעתה כמו כן הוא הדין לעונשי מיתות ב"ד שאין למנות אלא כל מין ומין ממיני העונשין במצוה אחת. ונמצא שאין למנותן אלא בארבע מצות. סקילה. שריפה. הרג. וחנק. ועוד דאחר שכבר נמנו הלאוין המזהירין של העונשין הללו במנין הלאוין איך יתכן למנות העונש מצוה בפ"ע. והלאו שמתחייב על עבירתו העונש ההוא מצוה בפ"ע. וסיים שם וכתב וז"ל ואמנם טעו כולם זאת הטעות בהיותם מונים העונשים כמצות. והם נבוכים בהם. פעם מונים אותם לבדם. ופעם מונים העונשים והדבר אשר יענש עליו (כלומר הלאו) וישימו זה כולו במצות ל"ת מבלתי התבוננות עכ"ל עיי"ש בדבריו: 
<b>והרמב"ן </b>ז"ל אע"ג דבמה שהכריח הרמב"ם ז"ל שאין למנות כל עונש ועונש מצוה מיוחדת בפ"ע משום דא"כ גם בעונש מלקות ראוי למנות כל מלקות ומלקות מצוה בפ"ע. ויתרבה מנין המצות הרבה יותר מתרי"ג. השיב עליו הרמב"ן ז"ל שאין זה הכרח כלל. דשאני עונשי מיתות ב"ד. לפי שאנחנו נצטוינו מצוה בפ"ע לסקול מחלל שבת. ונצטוינו מצוה אחרת לסקול עובד ע"ז. וכן כולם. ואין עבירה זו כמות זו. ולא נצטוינו בהם מצוה כוללת. אלא בכל אחד ואחד מאמר בפ"ע ופרשה בפ"ע מטעם בפ"ע. וכי משום ששתי מצות אלו נעשות ברגימת אבנים ימנו אחת. אבל המלקות אין דמיונו לאלה לפי שלא נצטוינו על המלקות בכל עבירה ועבירה בפ"ע. אבל נצטוינו מצוה כללית שנלקה על כל לאו מהלאוין שבתורה שדומה ללאו דחסימה. ולא באו במלקות אלא שתי מצות. שאם היה בן הכות הרשע שיפילנו השופט והכהו ארבעים. ושלא יוסיף להכותו. ולכן לא ימנו המלקיות בשום פנים במצות רבות עכת"ד שם בזה עיי"ש. מ"מ בעיקר הדבר הודה גם הוא ז"ל לטענותיו של הרמב"ם ברובן. והחליט גם הוא כמוהו דודאי אין למנות העונשין אלא במנין העשין. ולא במנין הלאוין. ואפי' כשתמצא לומר דחשיבי כלאוין. ומקומן במנין הלאוין. מ"מ אחר שכבר נמנו כל האזהרות של העונשין הללו במנין הלאוין. שוב לא יתכן למנות העונשין שמתחייבין על עבירת לאוין אלו עצמן במנין הלאוין בפ"ע. וכ"ש שאין למנות עונשי כריתות ומיתות בידי שמים שאין בהם שום מצוה לנו. שאין עשייתם אלא בידי שמים. אלא דמ"מ העלה שאין מכל זה שום השגה על הבה"ג וסייעתו ז"ל כלל. משום דודאי גם להבה"ג אין העונשין מצד עצמן נמנין במנין הלאוין. וגם לא במנין העשין. דמספר תרי"ג מצות לדעת הבה"ג אינו כולל אלא המעשים הרצויים והנמנעים מאתו יתעלה. אבל העונשים אינם מכלל המעשים הרצויים אפי' כשצוה אותנו על העונש כמיתות ב"ד ומלקות. וכ"ש בעונשי שמים ככרת ומיתה ביד"ש אינם בכלל חשבון הזה. ואין כוונתו במנין העונשין שמנה אלא להאזהרות עצמן שעל עבירתן באים עונשין הללו. וכבר נזהר בעריות ובזולתם מכל חייבי מיתת ב"ד וכרת ומיתה ביד"ש שלא חזר ומנה הלאוין שבהם במנין הלאוין. ולאו דמלאכת שבת שמנה במנין הלאוין. כבר ביאר הבה"ג גופי' בהדיא ודקדק בלשונו וכתב בלשון הזה. <b>לא תעשה מלאכה דלאו מאבות מלאכות שבת. </b>והיינו לאו דמחמר. מדכתיב לא תעשה כל מלאכה אתה ובהמתך וגו'. שאינו בסקילה ואין בו אלא ל"ת גרידא. וא"כ אינו בכלל מנין העונשין. דשם לא מנה אלא אזהרה דאבות מלאכות שבסקילה. ולא כמו שהבין הרמב"ם ז"ל בכוונת הבה"ג שמנה מחלל שבת בסקילה במנין העונשין וחזר ומנה גם אזהרתו במנין הלאוין. זהו תורף דברי הרמב"ן ז"ל שם עיי"ש: 
@00ב.
<b>ואמנם </b>רבינו הגאון ז"ל ביאר כאן בהדיא דמלבד שמנה כל הלאוין המזהירין של העונשין הללו. חזר ומנה גם כל שבעים ואחד העונשין. וזהו שכתב כאן <b>מצותם שנית לב"ד החזרתי. </b>וכן כתב עוד לקמן <b>וגם אלה יספרו שנית וכו'. </b>וכ"כ בריש מנין חייבי שריפה <b>מדה שנית אשיב זכר אלה וכו'. </b>וגם בריש מנין חייבי חנק כתב <b>פעמים אזכור שמונת אלה וכו'. </b>הרי דהוא ז"ל גופיה הורה לנו דרכו למנות העונשין וגם אזהרותיהן במנין שס"ה הלאוין. וכן ראינו לעיל במנין הלאוין שנמנו במספרן כל לאוי העונשין. וגם ביאר לנו בפירוש טעמו שחזר ומנה העונשים משום המצוה שבהן על הב"ד. וזהו שכתב כאן <b>מצותם שנית לב"ד החזרתי. </b>כלומר דאע"פ שכבר נמנו האזהרות של אלו העונשין במנין הלאוין. ובהעונשין ליכא שום מצוה נוספת להמוזהרים עליהם כדי שיבואו משום זה במנין בפ"ע. מ"מ מנה אותן בפ"ע משום המצוה שבהן על הב"ד. שכל עונש ועונש שבכל התורה הוא מצוה מוטלת על הב"ד לענוש את העבריינים שנתחייבו בהם. ואינם ענין להלאוין שכבר נמנו. שהם אינם אלא אזהרות להנדון עצמו. אבל העונשים הם מצות להב"ד. ומי שנתחייב באלו לא נתחייב באלו. ולכן אלו ואלו באים במנין בפ"ע. ומעתה א"כ יסתערו על שיטתו זו כל תלונותיו והשגותיו של הרמב"ם ז"ל על הבה"ג וסייעתו ז"ל. חדא דהרי המצוה שבעונשין על הב"ד היא מצות עשה ממש בקום ועשה. ואין מקומה אלא במנין העשין. והיכי מנאן במנין הלאוין. ועוד דבעונשי כרת ומיתה בידי שמים מאי איכא למימר. הרי אין מיתתן מסורה לב"ד אלא בידי שמים. ועוד דמאי שנא עונש מלקות שמנה כל מין עונש זה במצוה אחת לקמן במנין הפרשיות (פרשה ט') עיי"ש. ומאי שנא העונשין שבמיתה שמנה עונש של כל עבירה ועבירה בפ"ע במנין הלאוין: 
@00ג.
<b>מיהו </b>לזה שפיר כתב רבינו הרמב"ן ז"ל שם וז"ל כן ראוי למנותם שיהיו כל עונשי מיתות ב"ד נמנין אחד לאחד כמנין האישים שהם מחוייבי העונשים. לפי שאנחנו נצטוינו מצוה בפ"ע לסקול מחלל שבת. ונצטוינו מצוה אחרת לסקול עובד ע"ז. ואין עבירה זו כמות זו. ולא נצטוינו בהם מצוה כוללת. אלא בכל אחד מאמר בפ"ע ופרשה בפ"ע מטעם בפ"ע. וכי מפני ששתי מצות אלו נעשות ברגימת אבן ימנו אחת. אבל המלקות אין דמיונו לאלה דמיון יפה. לפי שלא נצטוינו על המלקות בכל עבירה ועבירה בפ"ע. אבל נצטוינו מצוה כללית שנלקה על כל לאו מהלאוין שבתורה שדומה ללאו דחסימה. כמו שבא בפירוש המקובל ובגלוי מן הכתוב. ולא באו במלקות אלא שתי מצות. שאם היה בן הכות הרשע שיפילו השופט והכהו לפניו ארבעים. ושלא יוסיף להכותו. ולכן לא ימנה המלקיות בשום פנים במצות רבות. עכת"ד בקצרה. והיא בודאי תשובה מספקת ונכונה מאוד להשגה זו של הרמב"ם ז"ל על הבה"ג ז"ל. עד שיש לתמוה על הרמב"ם ז"ל בזה דקארי לה מאי קארי. ודברי האחרונים ז"ל שנסו את כחם לדחות דברי הרמב"ן ז"ל אלו כדי לקיים עכ"פ דברי הרמב"ם בהשגתו זו על הבה"ג אינם אלא תימא. והר גדול היה לפניהם למישור. דמש"כ הר"ב מג"א וז"ל נראה לי כי גם שלא בא הציווי בכל אחד ואחד מחייבי מלקיות בפ"ע. מ"מ הרי פירשו לנו מקבלי התורה שראוי להלקות העוברים על הלאוין הדומים ללאו דחסימה עכ"ל עיי"ש. אין לדבריו אלו שום ביאור וטעם כלל. ואין כדאי לטפל בם. והרא"א ז"ל בלב שמח שם הרחיק עוד ללכת הלאה בדרך זו. וכתב שלא נתבאר לו ביטולו של הרמב"ן ז"ל להוכחת הרמב"ם מהמלקיות במש"כ שלא נצטוינו על המלקיות בכל עבירה. ומה בכך כיון דמלאו דחסימה למדנו מלקות לכל לאו מיוחד בתורה. כדאיתא בגמרא. והרי הוא כאילו כתוב מלקות בפירוש בכל לאו ולאו. והוסיף שם עוד וכתב על דברי הרמב"ן ז"ל דבאמת דבריו תמוהים אצלו בזה דמטוני' לא יהיו מלקין על כל הלאוין אלא מלקות אחת מאחר שכולן במצוה כללית נאמרו. ויהיה זה כלאו שבכללות. ואין באלו הדברים שום טעם עכ"ל שם עיי"ש בדבריו. ואני אומר דבאמת לא רצה לראות את האמת. ובדברי טעם לא מצא טעם. גם הר"ח קאזיס ז"ל בקנאת סופרים שלו קנא את קנאת הרמב"ם ז"ל וכתב על דברי הרמב"ן ז"ל שלא זכה להבין מה טיבו של חילוק זה של הרמב"ן ז"ל. שהרי חייבי מלקיות נלמדים מבנין אב מלאו דחסימה. וגמרי' מיני' להלקות לכל הדומה לו. והרי הוא כאילו נכתב המלקות בכל אותן הלאוין שהם בחיוב זה. וחייבי מיתות נמי נלמדין במדות שהתורה נדרשת בהן. וכן נאמר במלקיות וכו' עכ"ל עיי"ש בדבריו. והן הן דברי הר"ב מג"א שם. אלא שהם הרחיבו הדברים בביאור יותר. ואנכי משתומם על המראה המוזר הלזה. ולא אדע מה ראו על ככה ומה הגיע עליהם שלא שמו לבם להתבונן בדברים ברורים ופשוטים כאלו. וכפי המתבאר מדבריהם היו סבורים דעיקר מלקות לא כתיב אלא בלאו דחסימה. ומלקות דשאר כל הלאוין שבתורה לא למדנו אלא באחת מהמדות שהתורה נדרשת בהן מלאו דחסימה. וזהו שכתבו דבאיזו מן המדות שנלמוד לשאר כל הלאוין למלקות מלאו דחסימה. הו"ל כאילו פירש קרא בכל אחד ואחד בהדיא עונש מלקות. וכדאשכחן נמי בחייבי מיתות שבקצתן לא למדנו בהם העונש אלא בגז"ש או באחת משאר המדות שהתורה נדרשת בהן. ובכל זאת מנאן הבה"ג בפ"ע במנין העונשין שלו. אבל אחרי הממ"כ שגגה היא וטעות בדבר הפשוט. וזיל קרי בי רב הוא דפרשת מלקות פרשה מיוחדת בפ"ע היא וכל הלאוין שבתורה בכלל. דסתמא כתיב בה והיה אם בן הכות הרשע והפילו השופט והכהו וגר. ואי לאו דסמיך לה לאו דחסימה שכתוב מיד אחר פרשה זו. הו"ל למימר דכל לאוין שבתורה שוין לענין עונש מלקות. ואין שום חילוק בין לאו ללאו. אלא כל הלאוין ישנן בכלל פרשה זו. אלא דמדסמיך לה לאו דחסימה ממעטינן כל הנך לאוין דלא דמו ללאו דחסימה. דלהכי אסמכי' קרא לפרשת מלקות לגלויי לן דדוקא דומיא דלאו דחסימה הוא דלקי. וכדאמרינן בפ"ב דפסחים (מ"א ע"ב) ובפרק בתרא דמכות (י"ג ע"ב) ולקמן (שם ט"ו ע"א) עיי"ש. והכי תניא בספרי (תצא) יכול יהיו כל המרשיעין לוקין תלמוד לומר והיה אם בן הכות. פעמים לוקה ופעמים אינו לוקה. ועדיין איני יודע איזה לוקה. ת"ל לא תחסום שור בדישו. מה חסימה מיוחדת מצות ל"ת וכו' עיי"ש. הרי דאי לא מיעוטא דשמעינן מדסמיך לה לאו דחסימה. הוה לן למימר דכל המרשיעין לוקין ואפי' על עבירת עשה. וכ"ש שאין שום חילוק בין הלאוין שבכל התורה לענין מלקות. ולא איצטריך לסמיכת לאו דחסימה אלא אדרבה למעוטי חייבי עשה וכולהו לאוי דלא דמו ללאו דחסימה שלא ללקות עליהן. וממילא מבואר שאין לנו בזה בתורה אלא מצוה אחת כללית להלקות כל המרשיעין לעבור על אחד מהלאוין שבתורה דדמי ללאו דלא תחסום. משא"כ בכל חייבי כריתות ומיתות שבתורה דליכא בהו שום מצוה כללית. אלא בכל עבירה ועבירה שבהן העונש כתוב בצדו. אם בפירוש בקרא. או נלמד באחת מן המדות שהתורה נדרשת בהן. או מייתורא דקרא. ולהכי ודאי אם העונשין נמנין בפ"ע במנין המצות. יש לנו למנות עונש של כל עבירה ועבירה בפ"ע בחשבון המצות. והן הן דברי הרמב"ן ז"ל עצמן כמבואר לכל מי שעיניו פקוחות ורוצה לראות ולהבין את אשר לפניו: 
<b>הן </b>אמת שראיתי בפסיקתא זוטרתא (פ' תצא) שכתב על קרא דלא תחסום וז"ל לא תחסום שור בדישו לימד על חייבי לאוין שהן במלקות שנאמר ארבעים יכנו וסמיך לי' לא תחסום שור עכ"ל עיי"ש. ומשמע לכאורה דמלאו דלא תחסום שמעינן מלקות לכולהו חייבי לאוין שבתורה. אבל פשוט דהא ליתא. דמקרא דלא תחסום ליכא למשמע עונש מלקות אפי' ללאו דלא תחסום גופי'. דלא כתיב מלקות אלא בפרשת מלקות דמקמי הך קרא דלא תחסום. ואדרבה קרא דלא תחסום מיעוטא הוא שלא ילקו כל המרשיעין. כמבואר בספרי שם. וכוונת הפסיקתא זוטרתא היא לומר דהך קרא לימד דרק חייבי לאוין הם במלקות. ולאפוקי חייבי עשה. ומקורו מהספרי שם. וכדמסיים וכתב שנאמר ארבעים יכנו וסמיך לי' לא תחסום שור. הרי דעיקר מצות מלקות לא בלא תחסום כתיבא. אלא סתמא בכל המרשיעין. אלא דדרשינן סמוכין מדסמיך לי' לא תחסום למעוטי מה שאינו חייבי לאוין דומיא דלא תחסום. איברא דהדבר קשה לפי זה מה שלא הוציא אלא חייבי עשה מכלל מלקות. והרי גם בחייבי לאוין יש הרבה שאינם במלקות. כל הני דלא דמו ללאו דלא תחסום. וכדקתני נמי בהדיא הכי בספרי שם. ולכן נראה דכוונת הפסיקתא היא לומר דלא תחסום לימד על אותן חייבי לאוין שהן במלקות. כלומר דלא תימא כל חייבי לאוין הם במלקות. אלא דוקא אותן דדמו ללאו דלא תחסום הוא דבמלקות. דלהכי סמכי' רחמנא ללאו דלא תחסום אצל פרשת מלקות להוציא מן הכלל הנך דלא דמי ללאו דחסימה. כל זה מוכרח ופשוט: 
<b>וממילא </b>מתבאר דמש"כ הר"ב לב שמח על רבינו הרמב"ן ז"ל דמטוני' לא יהיו לוקין על כל הלאוין שבתורה אלא מלקות אחת משום דהו"ל כלאו שבכללות. מאחר שכולן במצוה אחת כללית נאמרו. ומשום זה הרהיב עוז בנפשו לומר על דברי רבינו הרמב"ן ז"ל שאין בדבריו שום טעם. אכן נהפוך הוא כי דברי הרמב"ן ז"ל נכונים מאוד וסברתו אמת ויציב ונכון וישר. אבל דברי בעל לב שמח אין בהם ממש כלל. דהדבר מבואר ופשוט דאין זה ענין כלל ללאו שבכללות. שהרי בכל עבירה ועבירה נאמרה אזהרת לאו בפ"ע. ואע"פ שהעונש נאמר על כולן כאחד במצוה כללית שיהא כל מרשיע לעבור עבירת לאו דומיא דחסימה מתחייב מלקות. אטו משום זה יעלה על הדעת לומר שלא להתחייב על עבירת כל הלאוין כולן אלא מלקות אחת. ובפרק ארבע מיתות (ס"ה ע"א) מבואר דלכ"ע לאוין מחלקין. ולא נחלקו התם אלא בחלוקה דמיתה אם שמה חלוקה עיי"ש. ולאו שבכללות היינו רק היכא דלא קעבר אלא בלאו אחד. אע"פ שכולל שמות חלוקים. להכי לא לקי אלא אחת. דעבירה אחת היא. ויש ג"כ לאו שבכללות דאפי' חדא נמי לא לקי משום דלא דמי ללאו דחסימה. כמבואר בפרק בתרא דמכות שם ושאר דוכתי. ואין זה ענין לכאן דלאוין חלוקין ועבירות חלוקות. ודמו ללאו דחסימה מכל צד. אע"פ שהעונש לא נאמר על כולם אלא במצוה אחת. והרי פרשת חטאת נאמרה סתם וכוללת כל חייבי כריתות כאחת. ואעפ"כ חייבין על כולן חטאת על כל אחת ואחת בפ"ע. אע"פ ששגג בכולן בהעלם אחד. וכ"ש במזיד בחייבי מלקיות. ואין כדאי להרבות דברים בזה. ודברי רבינו הרמב"ן ז"ל מבוארים ונימוקו עמו. וברוך טעמו. ואע"פ שלפי מאי דמסיק הרמב"ן ז"ל גופי' אח"כ בכוונת הבה"ג במנותו העונשין אין צורך לזה כלל אליבא דהבה"ג. דבלא"ה שוב אין מקום כלל להשגת הרמב"ם ז"ל מצד זה על הבה"ג. כיון דלפ"ז אין כוונת הבה"ג למנות את העונשין מצד עצמן אלא האזהרות שלהם. מ"מ לשיטת רבינו הגאון ז"ל שהוא מונה העונשין מצד עצמן מלבד אזהרותיהן שמנאן כולן כבר במנין הלאוין. ודאי צריכין אנו לסברא זו של הרמב"ן הנכונה כדי להשקיט תלונת הרמב"ם ז"ל: 
@00ד. 
<b>איברא </b>דאכתי יש מקום להקשות לסברתו זו של הרמב"ן ז"ל אליבא דהבה"ג דא"כ אמאי לא מנה הבה"ג מיהת מלקות דמוציא שם רע. ומלקות דאכילה ראשונה של בן סורר ומורה בפ"ע במנין העונשין. דהרי בהנך אי לאו דגלי בהו קרא בהדיא שלוקין לא היו בכלל חייבי מלקות דשאר חייבי לאוין. אלא דגמרינן להו בגז"ש למלקות. כמבואר בפ"ד דכתובות (מ"ו ע"א) ובפרק בן סורר ומורה (ע"א ע"ב) עיי"ש. וא"כ פירש בהן הכתוב עונש מלקות בפ"ע. והדרא השגת הרמב"ם ז"ל לדוכתה. דהרי אפי' לסברת הרמב"ן ז"ל עכ"פ עונש מלקות דהנך תרתי שלא נכללו בפרשת מלקות דשאר חייבי לאוין הו"ל להבה"ג וסייעתו ז"ל למנות בפ"ע. כמו שמנו עונש מיתות וכריתות של כל עבירה ועבירה בפ"ע. גם יש לתמוה אמאי לא מנו מלקות דמקלל חבירו בשם. ומלקות דשבועת שוא ודשבועת שקר לשעבר. דליתנהו בכלל פרשת מלקות אלא איתרבו מקראי אחריני כמבואר בשבועות (כ"א ע"א) ובפ"ק דתמורה (ג' ע"ב) עיי"ש. וא"כ לא מיתרצי בתירוצו של הרמב"ן ז"ל. גם יש מקום להקשות לפי המבואר בסוגיא דריש פ"ק דמכות ובפ"ק דסנהדרין (י' ע"א) דעדים זוממין דבן גרושה וחלוצה ודחייבי גלות שלוקין דלא הוו בכלל כאשר זמם. אלא נפק"ל משום לאו דלא תענה. ואע"ג דהו"ל לאו שאין בו מעשה מ"מ גלי קרא שלוקין מדכתיב והצדיקו את הצדיק והרשיעו את הרשע והיה אם בן הכות הרשע וגו'. וכי משום שהצדיקו את הצדיק והרשיעו את הרשע והיה אם בן הכות הרשע. אלא עדים שהרשיעו את הצדיק ואתו עדים אחריני והצדיקו את הצדיק דמעיקרא והרשיעו את העדים הרשעים והיה אם בן הכות הרשע עיי"ש. ומשמע התם דעיקר ההוא קרא במלקות דעדים זוממין הוא דמיירי. וא"כ ע"כ ההיא פרשתא דכתיבי בה הני קראי רק במלקות דעדים זוממין מיירי. ועכצ"ל דמלקות בכל שאר חייבי לאוין שבתורה לא נפק"ל אלא מדכתיב אם לא תשמור לעשות את כל דברי התורה הזאת והפלא ה' את מכותיך. והפלאה זו מלקות כדכתיב והפילו השופט והכהו וגו'. וכדגמרינן בפרק בתרא דמכות (י"ג ע"ב) עיי"ש. ומשמע התם דבהך דרשא כ"ע לא פליגי ולא איפליגו התם ר"ע ור"י אלא אם לאו שניתן לאזהרת מיתת ב"ד נמי בכלל ההוא קרא מדכתיב בי' את כל דברי התורה הזאת. דלר"ע לא איתרבו בהך כללא לאין שניתנו לאזהרת מיתת ב"ד מטעמא דקאמר התם עיי"ש. אבל כל שאר חייבי לאוין שבתורה שפיר גמרינן מהך קרא אפי' לר"ע למלקות. וא"כ נמצא דמלקות דעדים זוממין כתיבא בפרשה מיוחדת בפ"ע. וא"כ הדבר קשה לסברת הרמב"ן ז"ל אליבא דהבה"ג וסייעתו ז"ל אמאי לא מנו עונשי מלקות דעדים זוממין ודעדי גלות ודעדי בן גרושה וחלוצה באנפי נפשייהו. דהא בזה אין מקום לתירוצו של הרמב"ן ז"ל: 
<b>מיהו </b>נראה דאי מההיא לא תקשה. דמלבד דלפמש"כ הרמב"ם ז"ל (ריש שורש שלישי) דכל מקום שאמרו רמז אין זה פשטי' דקרא אלא דרשא בעלמא עי"ש ובמש"כ הרמב"ן ז"ל שם. וא"כ ע"כ כל חייבי לאוין שבתורה למלקות נמי בכלל פרשה זו. ועיקר פשטי' דקרא לא בעדים זוממין אלא בכל שאר חייבי לאין דבני מלקות נינהו הוא דמיירי. אלא דעדים זוממין נמי רמיזי בההיא פרשה. ועי' במש"כ הרמב"ן ז"ל (בפירושו עה"ת פרשת תצא) ובמש"כ הרב פ"י בסוגיא דרפ"ק דמכות שם עיי"ש היטב. בלא"ה ע"כ מוכרח כן דאל"כ היכי ממעטינן ממלקות כולהו הני דלא דמו ללאו דחסימה. כיון דכולה הך פרשה לא מיירי אלא ממלקות דעדים זוממין בלבד. והרי עדים זוממין ודאי לא דמו ללאו דלא תחסום. דהא לאו דעדים זוממין לא תענה לאו שאין בו מעשה הוא. וכדאמרינן בההיא סוגיא גופא דריש פרק בתרא דמכות. ועכצ"ל דודאי עיקר פשטיה דההיא קרא לא במלקות דעדים זוממין מיירי. אלא בכל שאר חייבי לאוין שבתורה דדמו ללאו דחסימה. ואין מקרא יוצא מידי פשוטו. וא"כ ממלקות דעדים זוממין ליכא קושיא. שהרי רמיזא אצל מלקות דכולהו שאר חייבי לאוין שבתורה במצוה אחת בפרשה אחת. וממילא מבואר שאין למנותה מצוה בפ"ע. אבל ממלקות דמוציא ש"ר ומלקות דבן סו"מ. וכן ממלקות דמקלל חבירו בשם ודשבועת שוא ושקר לשעבר. ודאי קשה טובא. דבהנך השגת הרמב"ם ז"ל על הבה"ג וסייעתו ז"ל במקומה עומדת. וביותר יש לתמוה על הרמב"ן ז"ל דא"כ אכתי עכ"פ הו"ל להבה"ג למנות עונש מלקות מיהת במצוה אחת כמו שמנה שאר כל העונשין. והרי הבה"ג לא מנה עונש מלקות כלל במנין המצות. ותמיהא זו תסוב גם על הרמב"ם ז"ל בהשגתו זו שהשיג על הבה"ג דכמו שמנה בעונשין שבמיתה עונש כל עבירה ועבירה בפ"ע. הכי נמי יש למנות בעונש מלקות כל עונש של כל עבירה ועבירה בפ"ע. ויתרבה מנין המצות הרבה יותר ויותר על חשבון תרי"ג. ואני תמה דיותר הו"ל לתמוה על מה שלא מנה הבה"ג במנין המצות עונש מלקות כלל אפי' במצוה אחת. ומאי שנא עונש מלקות משאר כל העונשין שמנה: 
<b>הן </b>אמת דבנוסחת הבה"ג כת"י רומי נמנה במנין הפרשיות דיני מכות. וכן הוא ג"כ באזהרות הר"י אלברגלוני ז"ל שנמשך תמיד אחר הבה"ג עיי"ש. אבל בה"ג שלפנינו ליתא. ומ"מ אפשר דהרמב"ם ז"ל היתה לפניו נוסחת הבה"ג כת"י רומי. ובלא"ה הדבר מוכרח שהיתה לפניו נוסחא זו כמש"כ כבר לעיל (במבוא סי' ג') עיי"ש. וא"כ על הרמב"ם ז"ל ליכא קושיא בזה. וכן באזהרות אתה הנחלת להר"ש הגדול ז"ל מנה ג"כ מצות מלקות ארבעים כדי רשעת איש עיי"ש. והוא ז"ל ג"כ מהנמשכים אחר הבה"ג כמו הר"י אלברגלוני ז"ל. וא"כ ע"כ גם לפניהם היתה נוסחת הבה"ג כת"י רומי. אבל להרמב"ן ז"ל שהיתה לפניו נוסחת הבה"ג שלפנינו כמש"כ (שם במבוא) ע"ש. ודאי הדבר תמוה לכאורה כדכתיבנא. וגם באזהרות הר"א הזקן והר"ש בן גבירול ז"ל. שגם הם מההולכים בעקבי הבה"ג. לא הזכירו עונש מלקות במנין המצות עיי"ש. והיינו משום שהיתה לפניהם נוסחת הבה"ג שלפנינו. אבל העיקר נראה ברור דגם לפי נוסחת הבה"ג כת"י אין כוונת הבה"ג שם למנות אלא המצוה שעל הב"ד לדון דיני מלקות. וזה מדוקדק בלשונו שכתב דיני מכות. והיא אצלו אחת מהעשין המשלימות למנין רמ"ח שנכללו בכלל מנין הפרשיות כמו שביארנו במבוא (סי' ד') עיי"ש. וזו היא ג"כ כוונת הר"י אלברגלוני ז"ל באזהרותיו שכתב ג"כ כלשון הבה"ג עיי"ש. וכמו שמנו שם ג"כ דיני נפשות. וע"כ אין כוונתם בזה למנות עונשי מיתות ב"ד. שהרי כבר מנו עונשי מיתות ב"ד כולם בפרט. עונש כל עבירה ועבירה בפ"ע במנין העונשין. ולא באו כאן אלא למנות מצות עשה המוטלת על הב"ד לדון בדינים אלו. אבל העונשין עצמן מנו במנין הלאוין. ונראה דזו היא ג"כ כוונת בעל אזהרות אתה הנחלת. ולזה הוא שכתב בלשונו <b>מצות מלקות כדי רשעת איש. </b>וכוונתו למה שדרשו בספרי תצא (פיסקא רפ"ו) ובתוספתא (סוף מכות) ובפ"ק דמכות (ד' ע"ב) ובשאר דוכתי כדי רשעתו משום רשעה אחת ולא משום שתי רשעיות אתה מחייבו. אינו לוקה ומת ואינו לוקה ומשלם. וכן דרשו בפרק בתרא דמכות (כ"ג ע"א) כדי רשעתו במספר רשעה אחת מלפניו ושתי רשעיות מלאחריו עיי"ש. וכל זה אינו אלא מצות הב"ד מדיני המלקות. אבל עונש מלקות עצמו לא מנה. וגם לנוסחת הבה"ג שלפנינו נראה שדיני מכות נמנין במנין הפרשיות אלא שכללן בכלל דיני נפשות שמנה שם. ויש מקום לזה למ"ד בפ"ק דסנהדרין (י' ע"א) דמלקות במקום מיתה עומדת והו"ל בכלל דיני נפשות והדבר תלוי במחלוקתן של הראשונים ז"ל אם גם לדידן קיי"ל הכי לדינא דמלקות במקום מיתה עומדת או לא. כמתבאר מדברי התוס' שם ובשאר ראשונים שם ובשאר דוכתי עיי"ש היטב ובמש"כ בזה לעיל (לאוין רע"ד). ויתבאר עוד לפנינו בזה בס"ד. וא"כ ודאי הדבר תמוה על הרמב"ם והרמב"ן ז"ל כדאקשינן לעיל. ביותר תמוה על הבה"ג וסייעתו ז"ל עצמן שלא מנו עונש מלקות בחשבון הלאוין כדרך שמנו העונשין שבמיתה: 
<b>מיהו </b>נראה דאין מצד זה קושיא על הרמב"ן ז"ל דהמתבונן בדבריו יראה דכל כוונתו בזה לא היתה אלא להשיב על דברי הרמב"ם ז"ל במאי דנקט לדבר הפשוט ומוכרח שאם נמנה העונשין שבמיתה כל עונש של כל עבירה ועבירה בפ"ע ע"כ גם בעונש מלקות יש למנות עונש מלקות של כל עבירה בפ"ע. ועל זה הוא שהשיב הרמב"ן ז"ל שאין זה מוכרח כלל. ואין ענין מלקות לעונשין שבמיתה. אבל כדי ליישב דברי הבה"ג מכל מה שהשיג עליו הרמב"ם ז"ל שם העלה הרמב"ן ז"ל אח"כ דאין כוונת הבה"ג כלל למנות העונשין מצד עצמן במנין המצות. כמו שהבין בדעתו הרמב"ם ז"ל שמלבד הלאוין הוא מונה גם כל העונשין שבאו בתורה על עבירת לאוין הללו במנין הלאוין. דאדרבה לדעת הבה"ג לא בא מנין תרי"ג אלא בעיקרי המעשים הרצויים במצווים מאתו יתעלה ובנמנעים מאתו יתעלה. אבל אין הגמולים מכלל המעשים הרצויים. בין שהיה הגמול מאתו יתעלה כגון הכרת והמיתה בידי שמים. בין שיצוה אותנו לגמול לו כפי רשעו במלקות וארבע מיתות ב"ד לכפרתו או לנקמה. או שיצוה עליו להביא כפרה על עצמו בקרבן. אינו בא בחשבון הזה. ואין כוונת הבה"ג בהעונשין שמנה להעונשין מצד עצמן אלא למנות הלאוין שעליהן באו העונשין הללו. וסיים וכתב עוד וז"ל וכבר נזהר הבה"ג בעריות ובזולתם מכל חייבי מיתה וכרת שלא חזר ומנה הלאוין שבהם כמו שחשדו הרמב"ם וכו' עכ"ל עיי"ש. ועל מה שהביא הרמב"ם ז"ל ראיה למה שהבין הוא בכוונת הבה"ג ממה שמנה הבה"ג במנין העונשין שלו מחלל שבת בעונשין שבסקילה ואח"כ חזר ומנה במנין הלאוין לאו דלא תעשה כל מלאכה וסיים וכתב וז"ל הנה לא נשאר אלא שהם (הבה"ג וסייעתו) יחשבו בלא ספק שהעונשים מצות ל"ת תחלה. ואיך ימנה בהן העונש והדבר שיתחייב עליו העונש ההוא עכ"ל הרמב"ם ז"ל שם. ורצה לומר שכיון שנמנה העונש במנין הלאוין. ע"כ היינו משום שאין כוונתם בזה למנות המצוה שעל הב"ד לענוש. דזה הו"ל מ"ע בקום ועשה. אלא העונש מצד עצמו הוא שבאו למנות בתורת ל"ת. וא"כ איך ימנו העונש וגם הלאו שעליו מתחייב העונש ההוא כל אחד בפ"ע במנין הלאוין. ועל זה השיב הרמב"ן ז"ל דאין כוונת הבה"ג שמנה מחלל שבת במחייבי סקילה במנין העונשין אלא לאזהרת מלאכת שבת שעלי' מתחייב סקילה. ולא חזר ומנה אח"כ במנין הלאוין לאו דלא תעשה מלאכה אלא משום אזהרת מחמר שאין בה עונש סקילה אלא לאו גרידא. כדדרשינן בפרק בתרא דשבת. וכן ביאר הבה"ג גופיה בהדיא במנין הלאוין בלאו זה. שכתב ולא תעשה מלאכה דלאו מאבות מלאכות בשבת. ונתפלא הרבה על הרמב"ם ז"ל שלא התבונן בדברי הבה"ג. וכבר נתבאר אצלנו (במבוא סי' ג') די התנצלות על הרמב"ם ז"ל בזה עיי"ש: 
<b>ועכ"פ </b>מסקנת הרמב"ן ז"ל שאין כוונת הבה"ג במנין העונשין שמנה להעונשין מצד עצמן. אלא להאזהרות של העונשין הללו. וע"פ זה מתורצים דברי הבה"ג ונחו שקטו כל תלונות הרמב"ם ז"ל בזה מעליו. וכמשכ"ל. וממילא ניחא בזה שפיר גם מה שעמדנו על מה שלא מנו הבה"ג וסייעתו ז"ל עונש מלקות אפילו במצוה אחת כדרך שמנו שאר העונשין. וגם מה שלא מנו עונשי מלקות אשר לא נכללו בפרשת מלקות כאחת עם שאר חייבי לאוין שבמלקות אלא מלקות דידהו בדידהו באנפי נפשייהו כתיבא בקרא. דהשתא ע"פ מה שהבין הרמב"ן ז"ל בכוונת הבה"ג אין בזה מקום קושיא כלל. כיון דהעונשין מצד עצמן אינן נמנין בחשבון המצות כלל להבה"ג. וגם העונשין שבמיתה וכרת שמנה אין כוונתו בזה אלא להלאוין שעליהן נאמרו עונשין הללו. וממילא מתבאר דגם עונש מלקות אינו נמנה אלא הלאוין עצמן שלוקין עליהן. והרי כבר מנה הבה"ג במנין הלאוין כל הלאוין כולן. ובאמת שזה מדוקדק היטב בלשון הבה"ג. שמתחלה כתב אלו הן הנסקלין וכו'. ופורט והולך כל אותן שבסקילה. ואח"כ כתב אלו הן הנשרפין וכו'. ופורט והולך כל אותן שבשריפה. ואח"כ כתב אלו הן הנהרגין וכו'. אלו הן הנחנקין וכו'. אלו שבכרת וכו'. אלו שבמיתה וכו'. ופורט והולך בכל אחד כל אותן שבהרג ושבחנק ושבכרת ושבמיתה בידי שמים. ואחר זה מסיים וכתב אלו לאוין שבמלקות ארבעים. ופורט והולך כל הלאוין כולן בפרט עיי"ש. ומשמע מלשונו זה דמה שמנה מתחלה היינו הלאוין שבסקילה ושבשריפה וכו' וכו'. ועכשיו מונה והולך שאר הלאוין שאין בהן אלא עונש מלקות. וכדברי הרמב"ן ז"ל שבכל אלו העונשין שמנה אין כוונתו אלא למנות הלאוין שנענשין עליהן בעונשין הללו: 
@00ה. 
<b>אלא </b>דזה לא יתכן רק להבה"ג וסייעתו ז"ל. אבל לשיטת רבינו הגאון ז"ל בהדיא מבואר בדבריו שהוא מונה גם כל הלאוין של כל אותן שמנה במנין העונשין שבמיתה. מלבד מה שמנה העונשין משום המצוה שבהן המוטלת על הב"ד. וכמו שנתבאר לעיל (אות ב'). וא"כ ודאי קשה טובא לכאורה דאף ע"פ שמנה לקמן במנין הפרשיות (פרשה ט') פרשת מלקות. וכוונתו לעונש מלקות. שהיא מצוה המוטלת על הב"ד כמו העונשין שבמיתה שמנה כאן. מ"מ הדבר תמוה דאכתי הו"ל למנות בפ"ע גם עונשי מלקיות של מוציא שם רע. ושל בן סו"מ. ושל עדים זוממין דגלות ובן גרושה וחלוצה. ושל שבועת שוא ושקר לשעבר. דליתנייהו בכלל פרשת מלקות. אלא בכל חד באפי נפשי' גלי בהו קרא עונש מלקות. כמו שמנה כאן בעונשין שבמיתה עונש של כל עבירה ועבירה בפ"ע. מיהו ממלקות דמוציא שם רע ליכא קושיא שכבר מנה רבינו הגאון ז"ל לקמן במנין הפרשיות (פרשה ל"ב) פרשת מוציא ש"ר. וגם המלקות בכללה כמו שיתבאר שם בס"ד עיי"ש. אבל אכתי ממלקות דאינך אחריני קשה. ואע"ג שמנה לקמן במנין הפרשיות גם פרשת עדים זוממין (פרשה ג'). מ"מ הרי לא מנה אלא פרשת כאשר זמם. כמבואר בלשונו שם עיי"ש. והרי עדי גלות ודבן גרושה וחלוצה לא נפקי מקרא דכאשר זמם. כמבואר בסוגיא דרפ"ק דמכות עיי"ש. וא"כ מלקות דידהו אינה בכלל פרשה זו. איברא שכבר ביארנו לעיל (אות ד') דגם ממלקות דעדי גלות ודבן גרושה וחלוצה ליכא קושיא עיי"ש. ואמנם ממלקות דבן סורר ומורה ודשבועת שוא ושקר לשעבר. ודאי קשה טובא לכאורה דלפום שיטתו הו"ל למנותן בפ"ע במנין הלאוין. מיהו נראה דלענין מלקות דבן סו"מ כיון דלא נפק"ל אלא בגזירה שוה דבן בן מפרשת מלקות. דכתיב והיה אם בן הכות וגו'. כמבואר בסנהדרין (ע"א ע"ב) עיי"ש. א"כ איכא למימר דרבינו הגאון ז"ל לשיטתו אזיל. דכל כיו"ב אינו נמנה לדעתו בפ"ע במנין המצות. והו"ל לשיטתו בכלל פרשת מלקות דמינה גמרינן לה בגז"ש. כמו שכבר ביארנו בכמה דוכתי. ובפרט במבוא (סי' ז' שורש ב') עי"ש. וכיון שמנה לקמן במנין הפרשיות פרשת מלקות. להכי שוב לא מנה מלקות זו דבן סו"מ. ובהכי ממילא אתי שפיר נמי לענין מלקות דמוציא שם רע דנפק"ל נמי בגז"ש זו מקרא דפרשת מלקות (כתובות מ"ו ע"א). ואין צורך למש"כ בזה לעיל. וגם לענין מלקות דשבועת שוא ושקר דלשעבר איכא למימר כיון דלא נפק"ל מלקות דשבועת שוא ושקר דלשעבר אלא מדכתיב בשבועת שוא כי לא ינקה ה' את אשר ישא את שמו לשוא ודייקינן מינה דב"ד של מעלה הוא דאין מנקין אותו אבל ב"ד של מטה מלקין אותו ומנקין אותו. כדאמרינן בפ"ג דשבועות ורפ"ק דתמורה שם. ושבועת שקר לשעבר לא נפק"ל התם אלא מדכתיב לשוא לשוא שתי פעמים אם אינו ענין לשבועת שוא תניהו ענין לשבועת שקר לשעבר דלוקה עיי"ש. א"כ עכצ"ל דעיקר עונש מלקות לא מהאי קרא גופי' נפק"ל. דהרי מדיוקא דהך קרא לא שמענו אלא דב"ד של מטה מנקין אותו. אבל במה ואיך מנקין אותו. לא רמיזא בהך קרא כלל. ואפשר דאין מנקין אותו אלא במיתה או בעינוים וסגופים ועונשין אחרים. ואם במלקות. אכתי לא ידעינן כמה. אם כשאר חייבי לאוין בארבעים. או יותר או פחות ממספר זה. גם שאר הדינים המבוארים בפרשת מלקות בשאר חייבי מלקיות מנ"ל שנוהגים ג"כ במלקות זו שאינה בכלל פרשת מלקות. אלא בקרא מיוחד באנפי נפשה כתיבא. ועכצ"ל דהך קרא אינו אלא גילוי מילתא בעלמא לומר דגם שבועת שוא אף ע"ג דלאו שאין בו מעשה הוא הו"ל ג"כ בכלל פרשת מלקות. ומדכתיב לשוא לשוא שני פעמים איתרבו גם שבועת שקר לשעבר בכלל פרשת מלקות כשבועת שוא. וא"כ עיקר מלקות דשבועת שוא ושבועת שקר לשעבר לא שמענו אלא מפרשת מלקות. אלא דאי לאו קרא דכי לא ינקה ה' וגו' הוה ממעטינן לה מכללא דהך פרשה. משום דלא דמיא ללאו דחסימה. ואתי קרא דלא ינקה ה' וגו' ואהדרה לכללא דההיא פרשה. דמדכתיב לא ינקה ה' דייקינן דב"ד של מעלה הוא דאין מנקין אותו אבל ב"ד של מטה מנקין אותו. ומדלא פירש הכתוב מה הנקיון הזה שמעינן דמסתמא מנקין אותו כדרך שמנקין שאר חייבי לאוין שנכללו בפרשת מלקות. ומעתה א"כ אחר שמנה רבינו הגאון ז"ל פרשת מלקות יפה עשה שלא מנה שוב גם מלקות דשבועת שוא ודשבועת שקר לשעבר. משום דגם הנך בכלל פרשת מלקות נינהו: 
<b>ועוד </b>אפשר לומר בפשיטות יותר עפמש"כ הריטב"א ז"ל בשבועות (כ' ע"ב) עלה דההיא דאמרינן התם דתניא שוא ושקר אחד הן. ואמרינן מאי דבר אחד דבדבור אחד נאמרו כדתניא וכו'. למאי הילכתא מיבעי לי' כשם שלוקה על שקר כך לוקה נמי על שוא. ופירש"י כשם שלוקה על שקר בלאו שיש בו מעשה כך לוקה נמי על שוא אע"פ שאין בו מעשה דנפק"ל מלא ינקה ה' כדלקמן וכו' עכ"ל עיי"ש. וכתב על זה הריטב"א וז"ל וא"ת דאסיקנא דהכי קאמר כשם שלוקה על שקר כך לוקה על שוא. למה לי משום דבדבור אחד נאמרו. תיפוק ליה מדאביי דלקמן דכתיב כי לא ינקה ה' וגו' אבל ב"ד מלקין אותו ומנקין אותו. וי"ל דאף אביי לא עביד ההיא דרשא ממלה יתירה דה' כדלקמן אי לאו דאיכא הא דבדבור אחד נאמרו. ואי לאו דרשא דאביי נמי הוה מוקמינן ליה לדרשא אחריתא וכו' עכ"ל עיי"ש. ומבואר לפ"ז דמדרשא דאביי לחוד ליכא למשמע מלקות לשבועת שוא ושקר לשעבר. אי לאו דאיכא נמי היקישא דשוא לשקר מדבדבור אחד נאמרו. והשתא כיון דהא דשבועת שקר היכא דאית בה מעשה. כגון בשלא אוכל ואכל דלוקה לא פסיקא לן אלא משום דהו"ל בכלל פרשת מלקות כשאר חייבי מלקיות. משום דדמי ללאו דחסימה. וא"כ שבועת שוא ושקר לשעבר נמי דנפקי מהיקישא לשבועת שקר שבמעשה. ע"כ אין למנותן מצוה בפ"ע לשיטת רבינו הגאון ז"ל. כמשכ"ל ונתבאר בשרשים (שורש ב'). וא"כ גם בזה רבינו הגאון ז"ל לשיטתו אזיל. ויפה עשה שלא מנאה מצוה בפ"ע כדרכו בכל כיו"ב. וממילא אתי שפיר נמי לפ"ז מה שלא מנה בפ"ע עונש מלקות דמקלל חבירו בשם. דלא הו"ל בכלל פרשת מלקות. אלא מקרא דאם לא תשמור לעשות וגו' ליראה את השם וגו' והפלא ה' את מכותך וגו'. הוא דנפק"ל ברפ"ק דתמורה עיי"ש. וכדאקשינן לעיל. והיינו משום דמאי דילפינן לה מדכתיב אם לא תשמור לעשות וגו' ליראה את השם הנכבד וגו' והפלא ה' את מכותך וגו' ואמרו הפלאה זו איני יודע מה היא. כשהוא אומר והפילו השופט והכהו לפניו הוי אומר הפלאה זו מלקות עיי"ש. אינו מובן עיקר הך ילפותא באיזו מן המדות שהתורה נדרשת בהן ילפינן לה. דהא ודאי פשטי' דקרא אי אפשר לאוקמי בחיוב מלקות בב"ד. חדא דמדכתיב ביה והפלא ה' את מכותך וגו' מבואר דבדינא דב"ד של מעלה מיירי קרא. וכדדייקינן מקרא דכי לא ינקה ה' וגו'. ב"ד של מעלה אין מנקין אותו אבל ב"ד של מטה מלקין אותו ומנקין אותו. ועוד דבהדיא משמע הכי מפשטי' דההוא קרא דכתיב ביה והפלא ה' את מכותך ומכות זרעך מכות גדולות ונאמנות וחלים רעים ונאמנים. וזה לא שייך אלא בדינא דב"ד של מעלה. ולא במלקות דב"ד של מטה. ועכצ"ל דאע"ג דפשטי' דקרא בדינא דב"ד של מעלה מיירי. מ"מ יליף לה בגז"ש והפלא מוהפילו השופט והכהו. דב"ד מלקין אותו ומנקין אותו מדינא דב"ד של מעלה שכתוב בקרא. והיינו דקאמר הפלאה זו איני יודע מהו כלומר למה לי הפלאה זו דכתב קרא. דלדינא דב"ד של מעלה הוה סגי לי' למיכתב והכך ה' אותך וזרעך מכות גדולות וגו'. כשהוא אומר והפילו השופט והכהו. גמרינן מיני' בגז"ש דהפלאה זו מלקות דב"ד של מטה. לומר שמתכפר במלקות בב"ד של מטה ומיפטר בכך מעונש בידי שמים. והשתא א"כ כיון דהכא נמי לא נפק"ל עונש מלקות אלא בגז"ש מפרשת מלקות אינו נמנה בפ"ע לשיטת רבינו הגאון ז"ל כמו שנתבאר: 
<b>ומלבד </b>זה נראה ע"פ מאי דבלא"ה צ"ע אצלי לכאורה במאי דקאמר רבי יוסי הגלילי (בפ"ק דתמורה שם ובשאר דוכתי) כל ל"ת שבתורה עשה בו מעשה לוקה לא עשה בו מעשה אינו לוקה. חוץ מנשבע ומימר ומקלל חבירו בשם שאע"פ שלא עשה מעשה חייב. ומבואר מזה דנשבע ומקלל חבירו בשם דינם ככל שאר חייבי לאוין שבמלקות לכל דבר וחובה על הב"ד להלקותן ככל שאר חייבי מלקות שבתורה. והדבר תמוה לכאורה מנ"ל הא. והרי כיון דעיקר חיובא דמלקות בשבועת שוא ושבועת שקר לשעבר לא נפק"ל אלא מדכתיב כי לא ינקה ה' וגו' ודייקינן מיני' ב"ד של מעלה אין מנקין אותו אבל ב"ד של מטה מלקין אותו ומנקין אותו. א"כ אין לנו מהכא אלא לומר שהרשות נתונה לב"ד של מטה להלקותו ולנקותו. אבל אכתי חיובא לב"ד של מטה מהיכא תיתי לן. והא בהך קרא לא אשכחן בה שום לשון ציווי וחובה לב"ד בהכי כלל. וכן במקלל חבירו בשם דלא נפק"ל שלוקה אלא מדכתיב והפלא ה' את מכותך. אין לנו בהך קרא שום לשון מצוה לב"ד כלל. ובודאי דלפי מה שביארנו לעיל דמלקות דמקלל בגז"ש מפרשת מלקות הוא דילפינן לה ניחא. אבל לפום פשטי' דלא גמרינן משם אלא דהפלאה זו היינו מלקות. קשה טובא חיובא לב"ד מנ"ל. ועכצ"ל דהנך דרשות לא דרשינן אלא לגילויי מילתא בעלמא דנשבע ומקלל הו"ל בכלל פרשת מלקות כשאר חייבי לאוין שבתורה שבמלקות. אע"ג דהנך לאו שאין בו מעשה נינהו. וכמו שביארנו לעיל לענין מלקות דשבועת שוא ושבועת שקר לשעבר. והו"ל בכלל המצוה דוהפילו השופט והכהו וגו'. וא"כ ודאי גם לענין מנין המצות הו"ל בכלל פרשת מלקות שכבר נמנה: 
<b>איברא </b>דלכאורה לא משמע הכי מדאמרינן בירושלמי (סופ"ג דשבועות). ובפסיקתא רבתי (פיסקא שני' דעשרת הדברות) נשבע לשקר מנין שלוקה. רבי יוחנן בשם רבי ינאי כי לא ינקה ה' מנקין הן הדיינין. קילל את חבירו בשם מניין. ר"ל בשם רבי הושעי' ליראה את השם וגו'. נשבע לשקר על דעתי' דר"ל מניין. מינה. מכיון שנשבע לשקר אין זה ירא. קילל את חבירו בשם על דעתי' דרבי יוחנן מניין. מכיון שקילל אין זה ירא. מה מפקה מביניהון. נשבע לשקר וקילל חבירו בשם על דעתי' דר"י חייב שתים. על דעתי' דר"ל אינו חייב אלא אחת עיי"ש. פי' דלר"י דנפק"ל נשבע מקרא דלא ינקה ה' ומקלל מקרא דליראה את השם וגו' והפלא את מכותך וגו' חייב שתים. כיון דמתרי קראי נפקי. אבל לר"ל דתרוייהו מקרא דליראה את השם נפקי. אינו חייב על שתיהן אלא אחת. והשתא לפמש"כ דעיקר חיובא דמלקות בהנך תרתי לא נפק"ל אלא מפרשת מלקות ככל שאר חייבי מלקיות. והנך קראי לא הוו אלא גילוי מילתא בעלמא. לומר דהו"ל בכלל פרשת מלקות. א"כ מאי איכא בין ר"ל לר"י הרי לכ"ע לא נפק"ל חיובא דמלקות בין בנשבע ובין במקלל אלא מפרשת מלקות. ותרוייהו מחד קרא נפקי. אבל באמת הא ליתא ואין מזה הכרע כלל. דלענין מלקות אין העונש מחלק אלא הלאוין הוא דמחלקין ללקות שתים. דאל"כ נימא דעל כל חייבי לאוין כולם. כיון שנכללו כולם כאחד לעונש מלקות בפרשת מלקות. לא ילקה עליהם אלא אחת. אלא ודאי מלקות תליא בחלוקת הלאוין. וכיון דבכל אחד איכא לאו מיוחד באנפי נפשי' לוקה על כל אחד ואחד בפ"ע. אע"פ שבעונש אחד נכללו כולם כאחד. ואפי' לענין קרבן חטאת אמרינן בפרק ארבע מיתות (ס"ה ע"א) וברפ"ק דכריתות חלוקה דלאו שמה חלוקה חלוקה דמיתה לא שמה חלוקה עיי"ש. אע"ג דחטאת לא בעי אזהרת לאו כדמסקינן רפ"ג דמכות עיי"ש. ואע"ג דכל חייבי כריתות כולן נכללו יחד בפרשת חטאת אחת. מ"מ הלאוין מחלקין אותן להתחייב שתים. וכ"ש למלקות. דליכא מלקות בלא לאו. דרק הלאוין הוא שמחלקין להתחייב שתים לכ"ע. ואפי' לר"ל דס"ל התם דלענין חטאת חלוקה דמיתה נמי שמה חלוקה עיי"ש. מ"מ מודה דלאוין נמי מחלקין אפי' לענין חטאות כמבואר שם עיי"ש. וכ"ש לענין מלקות. ומאי דאמרינן בירושלמי שם דלר"י בנשבע וקילל חייב שתים משום דלדידי' מתרי קראי נפקי. נשבע מקרא דלא ינקה. ומקלל מקרא דליראה את השם וגו'. אין זה משום חלוקת המלקות אלא משום חלוקת הלאוין דנשבע אזהרתו היא מלא תשא וגו' דהוא רישא דהך קרא דכי לא ינקה ה' וגו'. אבל מקלל אזהרתו מקרא דאם לא תשמור לעשות וגו' דהוא רישא דהך קרא דליראה את השם וגו'. וכמש"כ התוס' בסוגיא דתמורה שם (בד"ה ומקלל) עיי"ש ובמש"כ הר"ב חק נתן שם ושאר אחרונים שם עיי"ש היטב. אבל לר"ל דאמר דתרוייהו נפקי מקרא דליראה את השם וגו'. א"כ תרוייהו נכללו לדידי' בלאו אחד. דהיינו בקרא דאם לא תשמור לעשות וגו' ליראה את השם וגו' אינו חייב אלא אחת. ועי' לעיל (לאוין מ"ז מ"ח). מש"כ שם בדברי הירושלמי אלו לדעת הרמב"ם ז"ל ע"פ הגירסא שלפנינו בסוגיא דרפ"ק דתמורה שם עיי"ש היטב. ואין להאריך בזה כאן יותר. ועכ"פ כן אפשר לומר לדעת רבינו הגאון ז"ל. דהנך קראי דכי לא ינקה ה' וגו' וליראה את השם וגו' והפלא ה' את מכותך וגו' גילוי מילתא בעלמא נינהו לומר דנשבע ומקלל נמי הו"ל בכלל פרשת מלקות. וא"כ ממילא מבואר שאינן נמנין בפ"ע במנין הלאוין לשיטת רבינו הגאון ז"ל כמו שנתבאר: 
<b>ובלא"ה </b>אפשר לומר עפמש"כ הראב"ד ז"ל. והובא בש"מ (פ"ז דבב"מ צ' ע"ב). וז"ל קשה לי הא דא"ר יוחנן משום רבי יוסי הגלילי כל ל"ת שבתורה לאו שאין בו מעשה אין לוקין עליו חוץ מנשבע ומימר ומקלל חבירו בשם. וכיון דאמר רבי יוחנן עקימת שפתיו הוי מעשה. נשבע ומימר נמי הרי יש בהן עקימת שפתים. וי"ל דההיא משום ר"י הגלילי הוא דאמר לה רבי יוחנן דס"ל עקימת שפתים לא הוי מעשה. אבל לרבי יוחנן גופי' הנך נמי לאו שיש בו מעשה נינהו. מעתה מה שאמרו בירושלמי במס' שבועות (פרק שבועות העדות) בענין המקלל עצמו וחבירו בכולן עובר בל"ת. הא ללקות אינו לוקה משום דהו"ל לאו שאין בו מעשה. הנה לרבי יוחנן לאו שיש בו מעשה הוא ואפי' בכנויין נמי לוקה עכ"ל עיי"ש. וכוונתו במש"כ בסוף דבריו מעתה מה שאמרו וכו' היינו כלפי מש"כ הרי"ף (סו"פ שבועות העדות) דברי הירושלמי שם. וכתב עלה הרי"ף ז"ל בשם גאון דאנן קיי"ל דלוקה כדאר"י משום ריה"ג כל לאו שאין בו מעשה אין לוקין עליו חוץ מנשבע ומימר ומקלל חבירו בשם עיי"ש. וכתב על זה הראב"ד ז"ל (בתמים דעים סי' רל"ז) וז"ל אני אקיים דברי הגאון דהא דאמרינן חוץ מנשבע ומימר ומקלל חבירו בשם דוקא בשם המיוחד בלבד כדכתיב קרא והפלא ה' את מכותך וגו' ליראה את השם הנכבד והנורא את ה' אלהיך. אבל בכנויין אע"ג דעובר בל"ת לא לקי וכן הלכתא עכ"ל עיי"ש. וכ"כ בהשגות (פכ"ו מהלכות סנהדרין ה"ג) עיי"ש. ולפי שכאן חזר בו מדעתו זו ומסיק דאנן קיי"ל כר"י דפליג עלי' דריה"ג וס"ל דעקימת שפתים הוי מעשה. ולדידי' מקלל חשיב לאו שיש בו מעשה ולא גרע מכל שאר חייבי לאוין שלוקין. ואין אנו צריכין לרבות מקלל למלקות מקרא דוהפלא ה' את מכותך וגו' ליראה את השם וגו'. וא"כ אפי' בכנויים נמי לוקה. לזה כתב כאן מעתה מה שאמרו בירושלמי וכו' ואפי' בכנויין נמי לוקה. כלומר מעתה ליתא למש"כ בהשגותיו על הרי"ף ועל הרמב"ם ז"ל שם לחלק בין מקלל בשם המיוחד למקלל בכינויים. דהיינו דוקא לריה"ג דס"ל דלאו שאין בו מעשה הוא אלא דאיתרבי למלקות מקרא דוהפלא וגו'. והתם בשם המיוחד הוא דכתיב קרא. אבל לדידן דקיי"ל כר"י דהו"ל לאו שיש בו מעשה ובלא"ה לקי. אין מקום לחלק בין מקלל בשם המיוחד למקלל בכנויים. כן נראה ברור בכוונת הראב"ד ז"ל. ודלא כמו שראיתי לקצת אחרונים ז"ל שנתקשו בדבריו. וראיתי בלבוש ע"ש (סי' כ"ז סעי' ג') דנקט ג"כ כשיטה זו של הראב"ד ז"ל דמלקות דמקלל היינו משום דהו"ל לאו שיש בו מעשה. דעקימת שפתים מעשה הוא ולוקין עליו עיי"ש. ומעתה עפ"ז ממילא מבואר דגם מלקות דמקלל עצמו או חבירו ומלקות דשבועת שוא ושבועת שקר לשעבר הו"ל בכלל פרשת מלקות ככל שאר חייבי לאוין שיש בהן מעשה ואין למנותן בפ"ע. ומתבאר מכל זה דגם לשיטת רבינו הגאון ז"ל אין מקום קושיא ממה שלא מנה כל הנך הלוקין בפ"ע במנין המצות כמו שמנה פרשת מלקות: 
@00ו. 
<b>אמנם </b>כל שאר התלונות שהתלונן הרמב"ם ז"ל על הבה"ג וסייעתו ז"ל ודאי קשה טובא לשיטת רבינו הגאון ז"ל לכאורה. והתנצלותו של הרמב"ן ז"ל בעד הבה"ג אין לה מקום כלל לשיטת רבינו הגאון ז"ל כמו שנתבאר. ובאמת דגם בעד הבה"ג וסייעתו ז"ל אין התנצלותו מספקת להסיר כליל תלונות הרמב"ם ז"ל מעליו. וגם כפי הנראה לא מצא הרמב"ן ז"ל די התנצלות בעד בעל ספר המצות שהביא הרמב"ם ז"ל שם בתוך דבריו שם. וכידוע כוונתו בזה לספר המצות של מר חפץ אלוף ז"ל. שכתב בהדיא וז"ל ומהם שנים ושלשים ענין. הגיד לנו שהוא יתעלה ממונה על עשייתם. לא אנחנו. וכולם נערבים עכ"ל. וכוונתו בזה לעשרים ושלשה חייבי כריתות ותשעה חייבי מיתות בידי שמים. הרי להדיא דמר חפץ אלוף ז"ל הבין דברי הבה"ג כפשטן דכוונתו למנות העונשין מצד עצמן שמוטלים על הב"ד לגמול לרשע כרשעתו בעונש מיתה האמורה בו. ולזה בעונשי כרת ומיתה בידי שמים כתב שהוא יתעלה ממונה על עשייתם לא אנחנו. ומדבריו מתבאר בהדיא כמו שהבין הרמב"ם ז"ל בכוונת הבה"ג ולא כמו שביאר דבריו הרמב"ן ז"ל. וכפי הנראה לא חשש הרמב"ן ז"ל אלא לתרץ דברי הבה"ג ז"ל עצמו בלבד. אבל דברי הרב סה"מ חשבן גם הוא ז"ל לדברים משובשים שנשתבש בכוונת הבה"ג ולא יתכנו כלל. והודה בזה להרמב"ם ז"ל ששפך לעג כמים על דבריו אלו. עד שכתב עליו וז"ל וענין אמרו נערבים. שהוא יתברך ערב שיכרית זה וימית זה. א"כ אין ספק שזה לא נשאר אצלו שיאמין שתרי"ג מצות כולם חייבות לנו. אבל מהם שחייבות לנו ומהם שחייבות לו יתברך. ואמר שהוא ממונה על עשייתם לא אנחנו. וזה בחיי כולו בלבול גדול אצלי. אין ראוי לדבר בו בשום פנים וכו' עכ"ל עיי"ש. אבל לענ"ד מר חפץ אלוף ז"ל היה בימי הגאונים ז"ל ולמד בישיבתם וקבל מהם. ובלתי ספק כוונת הבה"ג היתה ידועה לו יותר מלכל הבאים אחריו. ואם כן ודאי שפיר הוכיח הרמב"ם ז"ל מדבריו שכן כוונת הבה"ג. ודלא כמו שהבין הרמב"ן ז"ל בכוונתו. וגם עיקר מה שביאר הרמב"ן ז"ל בכוונת הבה"ג לא נעלם מהרמב"ם ז"ל. וכבר הרגיש גם הוא ז"ל שיש מקום לומר כן בכוונתו. ולזה כתב שם וז"ל והם נבוכים בהם פעם מונים אותם לבדם. ופעם מונים העונשים והדבר אשר יענש עליו. וישימו זה כולו במצות ל"ת מבלי התבוננות עכ"ל עיי"ש. וכוונתו דלפעמים ראינו להבה"ג וסייעתו שהם מונים העונשים לבדם. ושוב אינם מונים אזהרותיהם במנין הלאוין. ומשמע ודאי מזה שאין כוונתם בהעונשין שמנו אלא להלאוין שלהם. ולפעמים הם מונים העונשין וגם הלאוין שלהם במנין הלאוין. וא"כ בזה הם מונים העונשין מצד עצמן במנין הלאוין מלבד הלאוין שבאו בהם העונשין הללו. הרי שכבר ראה שבקצת מן העונשין נראה שלא היתה כוונתם בהם אלא למנות הלאוין של העונשין הללו ולא העונשין מצד עצמן. וכמש"כ הרמב"ן ז"ל. אלא שכתב שיש בזה מבוכה בדבריהם. משום שבעונשים אחרים מנו גם הלאוין וגם העונשין במנין הלאוין. ובאמת שכל המתבונן היטב בדברי הבה"ג וסייעתו ז"ל יראה שצדקו מאוד דברי הרמב"ם ז"ל בזה. שהרי מנה הבה"ג במנין הלאוין לאו דלא תרצח ולאו דלא תגנוב ולאו דלא תנאף. מלבד מה שמנה כבר במנין העונשין שלו הרוצח במספר מחייבי הרג. וגונב נפש ובא על אשת איש במספר מחייבי חנק. ומנה ג"כ במנין הלאוין לאו דלא תסור מן הדבר אשר יגידו לך וגו'. מלבד מה שכבר מנה במחייבי חנק זקן ממרא. אע"ג דאזהרת זקן ממרא היא מלאו דלא תסור מן הדבר וגו'. כמבואר בספרי (פ' שופטים) וברמב"ם (ריש הלכות ממרים) עיי"ש. ובסה"מ להרמב"ם (לאוין שי"ב) ושאר ראשונים. ומנה גם כן העושה מלאכה ביוה"כ במנין העונשין במחייבי כריתות. וחזר ומנה במנין הלאוין לאו דלא תעשה מלאכה דיוה"כ. וכן מנה במנין העונשין במספר מחייבי מיתה בידי שמים האוכל טבל. ומ"מ חזר ומנה במנין הלאוין לאו דלא יחללו את קדשי בני ישראל. שהוא אזהרה על אכילת טבל. כמבואר בפרק הנשרפין (פ"ג ע"א) עיי"ש ובשאר דוכתי. וכן מנה במנין העונשין במספר חייבי סקילה המדיח. וחזר ומנה במנין הלאוין לאו דלא ישמע על פיך. שהוא אזהרה למדיח. כמבואר בפרק ארבע מיתות (ס"ג ע"ב) עיי"ש. וכן מנה במנין העונשין במספר חייבי סקילה הנותן מזרעו למולך. ומ"מ חזר ומנה במנין הלאוין לאו דלא ימצא בך מעביר בנו ובתו באש. שהוא אזהרתו. וכן מנה במנין העונשין במספר חייבי מיתה בידי שמים פרוע ראש ששמש במקדש. וחזר ומנה במנין הלאוין לאו דראשיכם אל תפרעו. שהוא אזהרתו. וכבר הרגישו קצת אחרונים ז"ל בקצת מזה. ונדחקו ליישב ע"פ דרכו של הרמב"ן ז"ל לענין לאו דמלאכת שבת. אבל הדברים דחוקים ורחוקים ולא יתכנו כלל ואין להאריך בזה: 
<b>ואחזה </b>אנכי שכבר הרגישו קמאי דקמאי הראשונים ז"ל ממחברי האזהרות ההולכים בעקבי הבה"ג ז"ל במבוכה זו שבדברי הבה"ג ז"ל במנין המצות. ותקנו בקצת ממצות אלו באזהרותיהם. כמו בלאו דמלאכת שבת שעורר הרמב"ם ז"ל על הבה"ג כמשכ"ל. כבר הרגיש בזה הר"י אלברגלוני ז"ל. וטרח לתקן זה באזהרותיו. שכתב באזהרה זו וז"ל <b>דקדוק הלכות שבת הזהר ממצוא ולדבר חפצי חשקך דרישת חפצי הותרו למצוא ולדבר וכו' </b>עכ"ל עיי"ש. ומבואר מדבריו אלו שהבין בכוונת הבה"ג במה שחזר ומנה במנין הלאוין לאו דלא תעשה כל מלאכה אחר שכבר מנה במנין העונשין עונש דמחלל שבת. היינו משום דלאו זה כולל נמי אזהרה שלא לדבר בשבת בעסקי רשות. וכדאמרינן בשבת (פרק שואל ק"נ ע"א) ממצא חפצך ודבר דבר חפציך אסור חפצי שמים מותר עיי"ש. ולדעת התוס' שם (בד"ה ודיבור) איסורו מדאורייתא עיי"ש. ובתשובות חות יאיר (סי' נ"ג) תקע בה מסמורת והכריח כן מסוגיא דגמרא שם עיי"ש בדבריו. וכן מתבאר מדברי הרמב"ן ז"ל (בפי' עה"ת פ' אמור) דיש בה איסור דאורייתא עיי"ש. אלא דס"ל שאין בה אלא איסור עשה מדכתיב תשבות. שבתון עיי"ש בדבריו. ולזה לשיטתו אזיל במה שלא רצה כאן לאוקמי לאו זה אליבא דהבה"ג אלא משום מחמר. אבל הר"י אלברגלוני ז"ל ס"ל דכי היכי דהו"ל בכלל העשה איתי' ג"כ בכלל הלאו מיהת לענין איסורא בעלמא. ואפשר דהיינו משום דלא איתרבי אלא מריבויא דכל כי היכי דמרבינן מדכתיב כל חלב לא תאכלו חצי שיעור לאיסורא בעלמא (ריש פרק בתרא דיומא) עיי"ש. וכבר הבאתי לעיל (לאוין ל') כמה מהראשונים ז"ל דס"ל דגם בחצי שיעור יש בו לאו אלא שאין לוקין עליו עיי"ש. ובפרט לפמש"כ התוס' במנחות (נ"ו ע"ב) ד"ה אמר מום וכו' ובפסחים (פרק אלו עוברין מ"ג ע"ב) ד"ה מאן שמעת וכו' דכל דאיכא סברא לרבות לכ"ע מרבינן ליה מריבויא דכל עיי"ש. וא"כ הכא כיון דהו"ל מיהת בכלל עשה דשביתה ודאי מסתבר לומר דאיתרבי נמי בכלל הלאו. וגם אשכחן דכיו"ב איקרי מלאכה דכתיב (בראשית ל"ט י"א) ויבא הביתה לעשות מלאכתו ותרגם אונקלס למיבדק בכתבי חושבני'. וכן הוא בתרגום יונתן למיבחוש בפנקסי חושבניה. וכן הוא בבראשית רבה שם עיי"ש. הרי דאיקרי מלאכה. ובשכל טוב שם מבואר יותר שכתב וז"ל לעשות מלאכתו לחשוב חשבונות של רבו שכך היתה מלאכתו שהוא היה אפוטרופס של הבית וכו' ונקראת מלאכה ואסורה היא לבני ברית בשבת ויו"ט לחשוב חשבונות שאינם של דבר מצוה וכו' עכ"ל עיי"ש הרי להדיא דס"ל דמשום מלאכה אסור. והיינו משום דהו"ל בכלל לאו דמלאכה. וכן הוא במכילתא דרשב"י (פ' ויקהל) מנין למקח וממכר וכו' שנקראו מלאכה וכו' והכי נמי מתבאר מדאמרינן בירושלמי (פרק אלו קשרים ה"ג) אמר רבי אבהו שבת לה' שבות כה'. מה הקב"ה שבת ממאמר אף את שבות ממאמר וכו' עיי"ש. הרי דשביתת הקב"ה אינה אלא ממאמר ומ"מ קרי לה קרא מלאכה כדכתיב ויכל וגו' מלאכתו אשר עשה וישבות ביום השביעי מכל מלאכתו. ועי' ביפה מראה שם שכתב דאע"ג דבהדיא כתיב קרא ממצא חפציך ודבר דבר ניחא ליה למלף מדאורייתא עיי"ש. ולדעת התוס' והרב חות יאיר דאסור מדאורייתא. וא"כ עכצ"ל דבתלמודא דידן דיליף לה מקרא דדברי קבלה היינו רק משום דבהך קרא מבואר הדבר יותר. אבל בירושלמי נקט עיקר ילפותא מדאורייתא מנ"ל ומייתי לה מקרא דשבת לה'. דגלי קרא דמאמר נמי בכלל מלאכה. וכן מבואר בפירש"י שעל הרי"ף (בפרק בתרא דביצה) דמקח וממכר דאורייתא אסור עיי"ש: 
<b>ובאמת </b>דהכי משמע מלשון הבה"ג בנוסחא שלפנינו שהיא ג"כ נוסחת הרמב"ן ז"ל. שכתב לא תעשה מלאכה דלאו מאבות מלאכות בשבת עיי"ש. ואם כוונתו כמו שהבין הרמב"ן ז"ל לאיסור מחמר בלבד הו"ל למכתב בהדיא לא תעשה מלאכה דמחמר. אבל לפי מה שהבין הר"י אלברגלוני ז"ל. דברי הבה"ג מדוקדקים. דמשום שהענינים הנכללים במצא חפציך ודבר דבר רבים הם. לזה כתב בדרך כלל מלאכה דלאו מאבות מלאכות. מיהו גם לדברי הרמב"ן ז"ל אפשר לומר דס"ל להבה"ג כדעת רש"י (פ"ק דע"ז ט"ו ע"א). וכן דעת הר"ן ז"ל שם ובהגהות מרדכי (סוף קידושין). דגם שביתת בהמתו בכלל לאו זה עיי"ש. ולזה כתב סתם דלאו מאבות מלאכות. אלא דמדברי הרמב"ן ז"ל לא משמע הכי עיי"ש. ואין להאריך בזה. ובאזהרות הר"א הזקן ז"ל השמיט לאו זה ממנין הלאוין שלו. ולא מנה אלא במנין העונשין מחלל שבת בין חייבי סקילה עיי"ש. והדבר ברור דהיינו משום שכבר הרגיש גם הוא בהשגת הרמב"ם ז"ל על הבה"ג בזה. ולכן השמיט לאו זה ממנין הלאוין. וכן במלאכת יוה"כ לא מנה העונש והלאו אלא במצוה אחת בלבד. והשמיט עונש כרת דמלאכת יוה"כ ממנין העונשין ולא מנה אלא הלאו במנין הלאוין עיי"ש. ולא כהבה"ג שמנה שניהן. עונש כרת במנין העונשין במספר חייבי כריתות. והלאו במנין הלאוין. ובלתי ספק היינו משום שהוקשה לו בדברי הבה"ג כמו שהקשינו לעיל בזה. דאחר שמנה העונש במנין העונשין למה חזר ומנה הלאו במנין הלאוין. והא היינו הך. דגם העונשין לא נמנו מצד עצמן אלא משום אזהרותיהן. אלא דצ"ע מה שהשמיטו ממנין העונשין ולא מנה אותו עם שאר חייבי כריתות. כמו שעשה במלאכת שבת שמנה עונש סקילה דעושה מלאכה בין שאר חייבי סקילה אלא שהשמיט הלאו ממנין הלאוין. והכא נמי לא היה לו להשמיט אלא הלאו ממנין הלאוין ולמנות עונש כרת דעושה מלאכה ביוה"כ עם שאר חייבי כריתות במנין העונשין. ויותר קשה דאכילת יוה"כ לא מנה אלא במנין העונשין במספר שאר חייבי כרת ולא במנין הלאוין. ומ"ש אכילה ממלאכה. והרי תנא דמתניתין מנה שתיהן (בריש כריתות) בין חייבי כריתות. ובין חייבי מלקות (בריש פרק בתרא דמכות) עיי"ש. וכבר העירותי בזה לעיל (עשין נ"ה) עיי"ש. מיהו לזה אפשר לומר דדבריו מדוקדקים היטב דאכילת יוה"כ דאין אזהרתה מפורשת בתורה אלא גמרינן לה בגז"ש ממלאכה. לא מנה אלא עונש כרת שמפורש בה בהדיא בקרא. משא"כ מלאכה דעונש כרת דידה לא נתפרש בקרא בהדיא. דמאי דכתיב והאבדתי את הנפש ההיא. על עינוי הוא דקאי. כמו שיתבאר לפנינו (עונש נ"ו נ"ז) עיי"ש היטב. לכן לא מנה אלא הלאו שמפורש בה בקרא בהדיא. והיינו משום דאין העונש והאזהרה נמנין אלא באחת ולכן לא מנה אלא איזה משניהם המפורש בהדיא בקרא. וממילא מבואר דמלאכת שבת כיון דגם העונש מפורש בקרא בהדיא. לכן מנאה עם שאר חייבי סקילה במנין העונשין. ושוב לא מנה הלאו במנין הלאוין: 
<b>אבל </b>דברי הבה"ג ודאי תמוהים לכאורה דאף דבמלאכת שבת יפה כתב הרמב"ן ז"ל דמה שחזר ומנה במנין הלאוין לאו דמלאכת שבת. אע"פ שכבר מנה מלאכת שבת במנין העונשין. היינו משום אזהרה דמחמר שאינו בסקילה אלא בלאו גרידא. מ"מ אכתי במלאכת יוה"כ דגם שם מנה הבה"ג הלאו במנין הלאוין מלבד מה שכבר מנאה במנין העונשין מאי איכא למימר. והדבר תמוה על הרמב"ן ז"ל שלא הרגיש דשם אין מקום לתירוצו ואמאי חזר הבה"ג ומנה הלאו במנין הלאוין אחר שכבר מנה אותו במנין העונשין. וכן באזהרות הר"י אלברגלוני מנה מלאכת יוה"כ במנין העונשין וגם במנין הלאוין. והדבר תמוה דבמלאכת שבת הרגיש הוא ז"ל גופיה דאחר שנמנה במנין העונשין לא היה ראוי לחזור ולמנותו במנין הלאוין. אלא שמ"מ חזר ומנה אותו משום איסור מצא חפציך ודבר דבר כמש"כ. וא"כ ביוה"כ מאי איכא למימר. והא איסור ממצא חפציך ודבר דבר בין בקרא דמייתי בתלמודין מדברי קבלה. ובין בקרא דמייתי בירושלמי שם מן התורה מדכתיב שבת לה'. לא אשכחן אלא בשבת ולא ביוה"כ. וא"כ אחר שמנה מלאכת יוה"כ במנין העונשין. לא היה לו לחזור שוב ולמנותו גם במנין הלאוין. וזה תמוה טובא לכאורה וצ"ע: 
<b>אמנם </b>נראה דדברי הבה"ג וממילא גם דברי הרמב"ן ז"ל מליצו נכונים דאפשר לומר דהבה"ג לשיטתו אזיל שכתב (בהלכות אבל) דעבדים לענין מלאכת שבת ויו"ט איתקוש למרייהו דכתיב לא תעשה כל מלאכה אתה וגו' עבדך ואמתך. כל מלאכה דאסור ליה למרייהו למיעבד. אסירא להו לדידהו למיעבד עיי"ש. והרמב"ן ז"ל (בתורת האדם) השיג עליו וכתב וז"ל דברי בה"ג לא נתבררו לי. מנ"ל שיהא יו"ט כשבת לענין איסור מלאכה דעבדים. שאני אומר כיון דגזה"כ הוא בשבת. אין למדין הימנה יו"ט. שאין דנין קל מחמור להחמיר עליו עכ"ל עיי"ש. והובא בב"י (או"ח סי' תקכ"ו) עיי"ש. הרי דעכ"פ להבה"ג יו"ט כשבת לכל הילכותיו לענין מלאכה. וא"כ ודאי דה"ה לענין מחמר ולענין שביתת בהמתו וכ"ש יוה"כ דמחמר ושביתת בהמתו נמי בכלל אזהרתו. ועי' מש"כ בזה הרב פר"ח (או"ח סי' תצ"ה) ובשאר אחרונים שם. וא"כ הבה"ג לשיטתו אזיל ושפיר מנה גם ביוה"כ לאו דמלאכה במנין הלאוין. אע"פ שכבר מנה עושה מלאכה ביוה"כ במנין העונשין. ותירוצו של הרמב"ן ז"ל שייך שפיר בשיטת הבה"ג ביוה"כ כבשבת. ועפ"ז ניחא נמי דברי הר"י אלברגלוני ז"ל דאזיל ג"כ בזה בשיטת הבה"ג. והו"ל יוה"כ כשבת. ושפיר מנה העונש וגם הלאו. אבל הר"א הזקן ז"ל אזיל לטעמיה דגם במלאכת שבת לא מנה העונש והלאו אלא במצוה אחת. וע"כ היינו משום דס"ל דכיון דמ"מ אין לנו במלאכת שבת אלא לאו אחד. אע"פ שנכללו בו עניני מלאכה שנאמר בהם עונש סקילה ושאין בהם סקילה מ"מ אין למנותו אלא בלאו אחד. כיון דהלאו סתם נאמר בתורה וכשיטת רבינו הגאון ז"ל. וזו היא ג"כ שיטת הרמב"ן ז"ל. והילכך גם במלאכת יוה"כ לא מנאן אלא בלאו אחד: 
<b>אלא </b>שיש לתמוה במה שראיתי עוד להר"א הזקן ז"ל שכשהביא במנין הלאוין לאו דלא תנאף כתב וז"ל חקתי לא תנאף מזהר מנאף בעקולו לא יעקבם כי ישמע קולו עכ"ל עיי"ש. וביאור דבריו מבואר שהרגיש במה שעמדנו לעיל על הבה"ג שמנה אשת איש במנין העונשין במספר חייבי חנק. וחזר ומנה שוב גם לאו דלא תנאף במנין הלאוין. והוא אזהרת אשת איש. ולתקן זה רמז שחזר ומנה לאו זה משום שכולל אזהרה לעוקב אחר הנואף. וכוונתו למאי דאמרינן (פרק כל הנשבעין מ"ז ע"ב) לא תנאף לא תנאיף מכאן אזהרה לעוקב אחר הנואף ופירש"י וז"ל לעוקב אחר המנאף. נעשה לו אפוטרופוס להרגיל לו נשים לניאוף עכ"ל עיי"ש. וכיון דאיסורא בעלמא הוא ואינו בכלל עונש חנק שנמנה במנין העונשין. לכן חזר ומנה הלאו במנין הלאוין משום איסור זה. וא"כ מבואר דלאו כזה משום שכולל מה שיש בו עונש מיתה ומה שאין בו אלא לאו גרידא. הוא מונה אותו בשתים. במנין העונשין וגם במנין לאוין. וזה סותר שיטתו. מיהו לזה אפשר לומר דס"ל דלאו דלא תנאף לא אתי להזהיר אלא על איסור עוקב אחר המנאף בלבד. והעונש חנק דבא על אשת איש שנמנה במנין העונשין אינו משום אזהרת לא תנאף. אלא משום דאית בה אזהרה מיוחדת בפ"ע מדכתיב ואל אשת עמיתך לא תתן שכבתך וגו'. אבל יש לתמוה במה שמנה הר"א הזקן ז"ל במנין העונשין במספר הנסקלין בן סו"מ. וחזר ומנה במנין הלאוין לאו דלא תאכלו על הדם שהוא אזהרת בן סו"מ. כמבואר בפרק ארבע מיתות (ס"ג ע"א) עיי"ש. ועכצ"ל דהיינו משום דלאו זה כולל נמי ענינים אחרים שאינם בסקילה אלא בלאו גרידא וכמבואר שם עיי"ש. ורק משום ענינים אלו הוא שחזר ומנה לאו זה במנין הלאוין. וזה סתירה לשיטתו. דבכל כיוצא בו אינו נמנה אצלו אלא בלאו אחד. וכמו שנתבאר לעיל. ואף כי גם הבה"ג מנאם כן. הרי הבה"ג לשיטתו אזיל דגם לאוי דמלאכת שבת ודיוה"כ מנאן שתים שתים. אבל הר"א הזקן ז"ל דהנך לא מנאן אלא אחת אחת. גם לאו זה לא היה לו למנותו אלא באחת. והיותר מתמיה מה שראיתי באזהרות הר"י אלברגלוני ז"ל שלא מנה במנין הלאוין שלו לאו דלא תאכלו על הדם. אלא במנין העונשין מנה בן סו"מ במספר חייבי סקילה עיי"ש. וזו תימא דהר"א הזקן והר"י אלברגלוני החליפו כאן שיטתם. שהרי לפי מה שנתבאר. לשיטת הר"י אלברגלוני ז"ל כל כיו"ב יש למנותו בשתים. ואילו כאן לא מנה אלא באחת. והר"א הזקן ז"ל דלשיטתו כל כיו"ב אינו נמנה אלא באחת מנה כאן בשתים. ואולי אפשר לומר לדעת הר"א הזקן ז"ל דס"ל דלדידן לדינא אזהרת בן סו"מ אינה מן הלאו דלא תאכלו על הדם. ולא קיי"ל כר"י דאמר התם דאזהרתו היא מהלאו דלא תאכלו על הדם. משום דכולהו תנאי ואמוראי דהתם משמע דלא ס"ל הכי עיי"ש היטב. ובדברי. הרמ"ה ז"ל שם. וס"ל להר"א הזקן ז"ל דלדידן אין אזהרת בן סו"מ אלא מהלאו דלא תגנבו. וכדאמרינן בירושלמי (פ"ח דסנהדרין ה"ג) עיי"ש ובמש"כ מפרשי הירושלמי שם. ולאו זה באמת לא מנה הר"א הזקן. ז"ל. במנין הלאוין שלו. ואפשר דבאמת היינו משום דלשיטתו אזיל. ומה שמנה בריש מנין הלאוין לאו דגנבה היינו לאו דלא תגנוב שהוא אזהרה לגנבת נפשות. ואע"ג דגם בזה כבר מנה גונב נפש במנין העונשין במספר הנחנקין. הרי לא מתחייב חנק אלא על המכירה שאחר הגניבה. ואזהרתו אינה אלא מהלאו דלא ימכרו ממכרת עבד. כמבואר בפרק הנחנקין (פ"ו ע"א) עיי"ש. ולאו זה לא מנה באזהרות הר"א הזקן ז"ל וגם בזה אזיל לשיטתי'. ולהכי לא מנה אלא לאו דלא תגנוב משום דעל הגניבה לחודה לא מתחייב חנק. ואיכא למ"ד התם דלקי עלה עיי"ש. ואינו ענין לעונש חנק שמנה במנין העונשין. אבל לאו דלא ימכרו ממכרת עבד. אע"פ שכולל ג"כ אזהרה למכירת עבד עברי על אבן הלקח. כמבואר בספרא (פ' בהר). ואין בו אלא לאו גרידא. מ"מ לא חזר ומנה אותו במנין הלאוין וכשיטתו: 
<b>ועדיין </b>יש לתמוה במה שמנה הר"א הזקן ז"ל במנין העונשין במספר חייבי מיתה בידי שמים פרוע ראש ששמש. וחזר ומנה במנין הלאוין לאו דראשכם אל תפרעו. ואע"ג דגם הבה"ג מנאן כן. כבר ביאר הרמב"ן ז"ל (בל"ת קס"ג) דהיינו משום דס"ל דבכלל לאו זה גם שלא לבא אל המקדש פרוע ראש בלא שמוש. ואין בזה מיתה אלא מלקות. וכדעת הרמב"ם ז"ל. ומשום אזהרה זו הוא שחזר ומנה לאו זה במנין הלאוין עיי"ש היטב בדבריו. וזה יתכן להבה"ג ז"ל. אבל הר"א הזקן ז"ל הרי גם בכיוצא בזה לשיטתו אינו נמנה אלא באחת. ולא היה לו לחזור ולמנות הלאו במנין הלאוין. וכן יש לתמוה מה שמנה שם (בריש מנין הלאוין שלו) לאו דלא תרצח. אחר שכבר מנה רוצח במנין העונשין במספר חייבי סייף. דאפי' אם נקבל מש"כ בנתיב מצותיך (דפ"א ע"ב) בדעת הבה"ג. מ"מ לא יתכן זה בדעת הר"א הזקן ז"ל. כיון שנתבאר דגם בכל כיו"ב לשיטתו אינו נמנה אלא באחת. ובפרט שגם בדעת הבה"ג אין דברי בעל נ"מ נכונים כלל בזה. ולדידי היה נראה יותר לומר בכוונת הבה"ג במה שחזר ומנה לאו דלא תרצח במנין הלאוין. ע"פ מאי דאמרינן בפסיקתא רבתי (ריש פרשה כ"ה) לא תרצח לא תתרצח עיי"ש. והיינו לומר דבכלל אזהרה זו שלא לרצוח את עצמו. דאפי' למ"ד רשאי אדם לחבול בעצמו. מ"מ קטלא שאני. וכדאמרינן בפרק החובל (צ"א ע"ב) מדכתיב אך את דמכם לנפשותיכם אדרוש עיי"ש. וכן מתבאר מדאמרינן בירושלמי (פ"ק דברכות הלכה ה') דאזהרת לא תרצח היא בכלל פרשת ק"ש. דכתיב ואבדתם מהרה מאן דקטיל מתקטיל עיי"ש. והדברים סתומים לכאורה. והמפרשים כולם לא יצאו ידי חובתם עיי"ש. אבל הנראה דהכונה לומר דקרא דהשמרו לכם פן יפתה לבבכם וגו' הו"ל אזהרה על ואבדתם מהרה וגו'. משום דלאזהרת ע"ז לא צריך קרא. דבלא"ה איכא כמה אזהרות בע"ז. והילכך ס"ל דע"כ לא אתי קרא אלא להזהיר על איבודם. כלומר השמרו לכם שלא תגרמו לנפשכם להאבד מהרה. ונענשים גם על שאבדו את עצמם בכך. וזו היא ג"כ אזהרת לא תרצח שבכללו ג"כ לא תתרצח. שברצחו את חבירו עובר על חבירו בלא תרצח. ועל עצמו בלא תתרצח. משום שבכך מביא על עצמו מיתת ב"ד בהתראה ובעדים. ובלא עדים והתראה מיתה בידי שמים ומאבד את נפשו. וזהו שאמרו בירושלמי מאן דקטיל מתקטיל. וכן ראיתי בהלכות קטנות (ח"ב סי' רל"א) ובבית מאיר (יו"ד סי' רט"ו) שכתבו בפשיטות דההורג את עצמו עובר בלא תרצח עיי"ש. אבל לא הביאו שום מקור לזה ואכמ"ל בזה. ועפ"ז ניחא שפיר מה שחזר הבה"ג ומנה במנין הלאוין לאו דלא תרצח. משום אזהרת רוצח את עצמו. שאינו בכלל עונש סייף דרוצח שמנה במנין העונשין. דהאי לאו בר עונש בב"ד הוא. ואין דינו מסור אלא לשמים ואין בו אלא אזהרת לאו בלבד. ומקומה במנין הלאוין ומלבד זה כבר כתבתי בזה לעיל במנין הלאוין (לאו פ"ד) ולקמן במנין העונשין (עונש צ"א) אלא דכל זה לא יתכן אלא להבה"ג ז"ל. אבל לא להר"א הזקן ז"ל דגם בכל כיו"ב אינו מונה העונש והלאו אלא במצוה אחת. ולא היה לו לחזור ולמנות הלאו במנין הלאוין אחר שמנה העונש במנין העונשין. אם לא שהוא מונה העונש מצד עצמו בחשבון המצות מלבד הלאו שנמנה בפ"ע במנין הלאוין: 
<b>ועכ"פ </b>ראינו שכבר הרגישו ראשוני ראשונים ז"ל בהמבוכה שיש בענין זה בדברי הבה"ג ז"ל. וטרחו עצמם לתרץ בקצת מצות. אבל עדיין אין הדברים מספיקים ליישר כל המעקשים כמו שנתבאר. וגם בכל האזהרות של הנמשכים אחר הבה"ג רבתה המבוכה בענין זה. כמו שראינו באזהרות הר"א הזקן והר"י אלברגלוני ז"ל. וכן באזהרות הרשב"ג ז"ל אף שבהרבה מן העונשין לא מנה אזהרותיהם במנין הלאוין. מ"מ רבו כמו רבו העונשין שנמנו אצלו במנין העונשין שחזר ומנה אזהרותיהם במנין הלאוין. כמו חלב. ודם. ונדה. ואחות אשה. והמפטם את הקטורת. והסך בשמן המשחה. שמנאן במנין העונשין במספר חייבי כריתות. ומ"מ מנה ג"כ אזהרותיהן במנין הלאוין. וכבר העיר עליו בזה הרשב"ץ ז"ל בזה"ר בכל אחד מאלו עיי"ש ובמש"כ בזה לעיל (לאוין כ"ה. קי"ח) ובשאר מקומות. וביותר יפלא מאד בדברי הבה"ג וסייעתו ז"ל מה שמנו במנין העונשין במספר חייבי כריתות מי שלא מל ושלא עשה פסח. ובמספר חייבי מיתה בידי שמים מנו משמש במקדש בלא רחיצת ידים ורגלים. וחזרו ומנאום במנין העשין. ובכל הנך ודאי לא יתכנו דברי הרמב"ן ז"ל כלל. וכבר הרגישו בזה קצת אחרונים ז"ל. והדבר יפלא מכל צד שאם אין כוונת הבה"ג וסייעתו ז"ל בהעונשין שמנו אלא להאזהרות שעליהן באים עונשין הללו. וכמו שהבין הרמב"ן ז"ל. א"כ לא היה להם לחזור ולמנות עשין הללו במנין העשין שכבר מנאום במנין העונשין. ועוד דכיון דאין בהנך תלתא אזהרת לאו כלל. ועשה הוא דאית בהו. א"כ מאי ענין עונשין הללו למנין הלאוין. שהרי כל העונשין שמנו הבה"ג וסייעתו ז"ל. באים לדעתם במספר הלאוין. והרי הנך אינם אלא עשין. וע"כ מוכרח מזה שאין לנו אלא כמו שהבין הרמב"ם ז"ל בכונת הבה"ג דהעונשין מצד עצמן הוא מונה בחשבון המצות זולת אזהרותיהם. וס"ל דהעונשין עצמן יש עליהן תורת ל"ת. ונמנין במנין הלאוין בפ"ע. מלבד אזהרותיהן שנמנין ג"כ בפ"ע במנין הלאוין. אם לאוין הן. או עשין במנין העשין. כמו פסח ומילה ורחיצת ידים ורגלים. וא"כ ודאי השגת הרמב"ם ז"ל עומדת בתקפה על הבה"ג וסייעתו ז"ל. דממנ"פ העונשין אין למנותן במנין הלאוין. דלגבי הנדון עצמו ודאי לא יתכן למנותן כלל. דאיך ימנה העונש וגם הציווי שנתחייב עליו העונש ההוא. ולגבי חובת הב"ד הרי אין זו אלא מ"ע בקו"ע. ואין מקומה במנין הלאוין. ועוד בחייבי כריתות ומיתה בידי שמים ליכא שום מצוה לב"ד. שהרי אין דינם מסור אלא לשמים ואין למנותן כלל: 
@00ז. 
<b>איברא </b>דמאי דנקטו כל האחרונים ז"ל בפשיטות כ"כ דאין ברחיצת ידים ורגלים במקדש אלא עשה. לדידי יש לדון בה טובא. דנראה דל"ת נמי אית בה. לפי מאי דאמרינן בפ"ב דזבחים (י"ט ע"ב) דמאי דשלא רחוץ ידים ורגלים מחלל עבודה גמרינן בגז"ש חוקה חוקה ממחוסר בגדים עיי"ש. וכיון דקיי"ל אין גז"ש למחצה. א"כ ראוי לומר דילפינן נמי מה מחוסר בגדים עובר בלאו ולוקה. אף שלא רחוץ ידים ורגלים הוא בלאו ולוקה. הן אמת דהרמב"ם ז"ל (פי"ט ה"ג מהלכות סנהדרין) כתב דהמשמש בלא קדוש ידים ורגלים אע"פ שחייב מיתה אינו לוקה מפני שהוא מצות עשה עיי"ש. אבל מקורו לא נודע לנו מנ"ל דלענין מלקות לא גמרינן הך גז"ש דחוקה חוקה ממחוסר בגדים. וכבר ראיתי לקצת אחרונים שעמדו בזה על דברי הרמב"ם אלו. ובודאי הדבר קשה טובא. דהרי מחוסר בגדים גופי' נמי לא כתיב בי' אלא עשה. ולא נפק"ל בי' דמחלל עבודה ושהוא במיתה. אלא מדכתיב וחגרת אותם אבנט וגו' והיתה להם כהונה. ודרשינן מיני' בזמן שבגדיהם עליהם כהונתם עליהם אין בגדיהם עליהם אין כהונתם עליהם והו"ל זרים וזר ששמש במיתה ומחלל עבודה. וכדאמרינן בפרק הנשרפין (פ"ג ע"ב). ובפ"ב דזבחים (י"ז ע"ב) עיי"ש. ומזה הוא שכתב הרמב"ם ז"ל שם דמחוסר בגדים הרי הוא כזר ולוקה אם עובד עיי"ש. וא"כ שלא רחוץ ידים ורגלים נמי כיון דגמרינן גז"ש דחוקה חוקה ממחוסר בגדים לענין דשלא רחוץ ידים ורגלים הרי הוא כמחוסר בגדים לחלול עבודה. אמאי לא נימא דלגמרי השוה הכתוב דינו למחוסר בגדים גם לענין אזהרה ומלקות: 
<b>והיה </b>נראה לכאורה לומר דהכא שאני. דכיון דבשלא רחוץ ידים ורגלים כתיבא מיתה בקרא בדידי' גופא. אם איתא דלענין אזהרה ומלקות נמי ילפינן בגז"ש זו דחוקה חוקה ממחוסר בגדים. למה לי דכתב רחמנא בדידי' מיתה. הרי לענין מיתה נמי בהך גז"ש גופא הוה מצינן למילף. אלא ודאי לא ניתנה גז"ש זו אלא לענין חילול לחוד. ולא לענין עונש ואזהרה. והילכך אין לנו אלא מיתה האמורה בו בהדיא בקרא. ולא אזהרה ומלקות. אבל זה אינו. דהא שתויי יין נמי גמרינן התם (לעיל י"ח ע"א) בגז"ש דחוקה חוקה ממחוסר בגדים דעבודתו מחוללת אפי' בעבודה שאין הזר חייב עליה מיתה עיי"ש. והשתא התם למה לי דכתב רחמנא מיתה. הא מיתה בשתויי יין נמי תיפוק ליה בהך גז"ש גופא דחוקה חוקה ממחוסר בגדים. וגם אזהרה דכתיב יין ושכר אל תשת. קשה למה לי דכתב ביה רחמנא. ותיפוק ליה מההיא גז"ש גופא אלא ודאי אין מזה הכרח. מיהו אפשר לדחות ולומר דהתם ע"כ צ"ל דאע"ג דודאי לא איצטריך. מ"מ כתביה קרא משום דמילתא דאתיא בגז"ש טרח וכתב לה קרא. אבל גבי שלא רחוץ ידים ורגלים. כיון דאיכא למימר דלהכי כתב ביה קרא מיתה בגופי'. כדי למעוטי' מאזהרה ומלקות. לית לן למימר דלחנם כתביה משום דקיי"ל כל היכא דאיכא למידרש דרשינן ולא מוקמינן בקרא יתירה. אלא דמ"מ בלא"ה לא יתכן כלל לומר דהרמב"ם דורש דרשות מנפשיה וסמיך עליהם לדינא. ועיקר הקושיא כבר עמדו עליה התוס' (שם. בד"ה אתיא חוקה) למה לי דכתב קרא מיתה בשתויי יין ובשלא רחוץ ידים ורגלים. ותירצוה שם עיי"ש. וא"כ ודאי דברי הרמב"ם ז"ל צריכין תלמוד מנ"ל לומר כן. ונושאי כליו לא הערו מקורו: 
<b>וראיתי </b>בתוספתא (פי"ב דזבחים) דקתני התם כהן שעבד טמא טבול יום מחוסר בגדים ומחוסר כפורים ושלא רחוץ ידים ורגלים. אינו חייב אלא אחת עיי"ש. והיינו משום דאין איסור חל על איסור. ולדעת הרמב"ם ז"ל הדבר קשה כיון דבשלא רחוץ ידים ורגלים ליכא אזהרה ומלקות אלא מיתה בידי שמים בלחוד הוא דאיכא ביה. מאי שייך למיתני ביה אינו חייב אלא אחת. אטו בתרי קטלא קטלת ליה. הא ודאי תרתי מיתות בידי שמים לא שייכי. וגם קרבן ומלקות ליתנייהו ביה. אלא ודאי ע"כ מוכרח דאית ביה לאו ומלקות דגמרינן בגז"ש דחוקה דחוקה ממחוסר בגדים. ושפיר איצטריך לאשמעינן דאינו לוקה אלא אחת. וכן קשה מדקתני התם זר שעבד טמא טבול יום מחוסר בגדים ומחוסר כפורים ושלא רחוץ ידים ורגלים אינו חייב אלא אחת עיי"ש. והיינו לומר דאפילו למ"ד איסור חל על איסור מ"מ הכא אינו חייב אלא אחת. דהיינו משום זרות בלבד. משום דכולהו הנך איסורי ליתנייהו אלא בכהנים דוקא ולא בזרים. וקשה בשלמא בכולהו איכא נפק"מ לענין שאינו לוקה אלא אחת. אבל בשלא רחוץ ידים ורגלים הרי לית ביה לא לאו ולא מלקות. אלא עשה לחודה הוא דאית ביה. וענשו אינו אלא מיתה בידי שמים דכתיבא ביה בקרא בהדיא. ולמאי הילכתא אשמעינן ביה דאינו חייב אלא אחת. אלא ודאי עכצ"ל דגם בשלא רחוץ יו"ר איכא אזהרת לאו ומלקות. ויותר מזה תמיהני במה שראיתי להרמב"ם ז"ל גופיה (פ"ט מהלכות ביאת מקדש הלכה י') שכתב וז"ל הטמא ובעל מום ושלא רחוץ ידים ורגלים ששמש במקדש אינן חייבין אלא על עבודות שהזר חייב עליהן מיתה. ועל שאר עבודות באזהרה עכ"ל עיי"ש ובכ"מ שם ובקרית ספר להמבי"ט שם עייש"ה. הרי מבואר בהדיא בדבריו דאיכא אזהרה גם בשלא רחוץ ידים ורגלים כמו בטמא ובע"מ וידוע דאין אזהרה אלא אזהרת לאו ועי' במגלת ספר (סוף לאו ב') מש"כ על דברי הכ"מ שם עיי"ש היטב. וא"כ דברי הרמב"ם גופיה סתרי אהדדי. עוד ראיתי להרמב"ם ז"ל שם שכתב (בהלכה י"א) וז"ל כהן טבול יום ומחוסר כפורים שנטמא והרי הוא מחוסר בגדים ושלא רחוץ ידים ורגלים ועבד חייב על כל אחד ואחד. ואם היה זר אינו לוקה אלא אחת משום זרות עכ"ל עיי"ש. והוא מהתוספתא שם עיי"ש. אלא דהרמב"ם ז"ל פסק כמ"ד איסור חל על איסור בכולל ומוסיף ובת אחת. ולזה כתב ברישא דחייב על כל אחד ואחד. ובסיפא בזר אינו לוקה אלא אחת. משום דכולהו הנך איסורי ליתנייהו אלא בכהנים. ועי' בכ"מ ובקרית ספר שם. והשתא הרי ע"כ מתבאר מזה דס"ל דגם בשלא רחוץ ידים ורגלים איכא לאו ומלקות. דאל"כ מאי חייב על כל אחד ואחד שכתב ברישא.. ומאי אינו לוקה אלא אחת שכתב בסיפא. והא בשלא רחוץ ידים ורגלים בלא"ה ליכא שום חיובא אלא מיתה בידי שמים. ולא שייכי בה תרי חיובי. וזו סתירה מבוארת בדברי הרמב"ם ז"ל. ולא ראיתי לאחד מהאחרונים ז"ל שיתעורר בזה. ועי' ג"כ בסמ"ג (לאוין ש"ט) שגם מדבריו מתבאר דבשלא רחוץ ידים ורגלים איכא אזהרת לאו עיי"ש ובסמ"ג (עשין קע"ה) עיי"ש היטב: 
<b>וראיתי </b>להרמ"ה ז"ל ביד רמה (סו"פ הנשרפין פ"ג ע"ב). עלה דאמרינן התם מחוסר בגדים דבמיתה מנ"ל אר"א וחגרת אותם אבנט וגו' אין בגדיהם עליהם אין כהונתם עליהם והו"ל זרים וכו'. וכתב הרמ"ה וז"ל ואי קשיא לך למה לי לאיתויי מכללא והא בהדיא כתיבא. דכתיב בפרשת בגדים והיו על אהרן ועל בניו בבואם אל אהל מועד או בגשתם אל המזבח לשרת ומתו בו כי יחללוהו. ואיכא למימר דהתם הכי קאמר רחמנא. דלא תימא כי הוו בגדיהם עליהם אי מחלי עבודה מחמת טבול יום ומחוסר כפורים ששמשו. דלא מחייבי מיתה. אלא אע"פ שבגדיהם עליהם ומתו בו כי יחללוהו. תדע דבהכי משתעי קרא. דאי ס"ד במחוסר בגדים ששימש קא משתעי קרא. היכא אזהרינהו רחמנא דלא לישמשו מחוסרי בגדים דקא עניש להו. וכי תימא מדכתיב והיו על אהרן ועל בניו. אזהרת עשה לא שמה אזהרה. אבל למאי דמייתי לה בגמרא מטעמא דזרות לא קשיא מידי דהא כתיב וזר לא יקרב אליכם עכ"ל הרמ"ה ז"ל. עיי"ש. ומתבאר מדבריו להדיא דבכל הני דקחשיב בברייתא דואלו הן שבמיתה וכו' אית בהן אזהרת לאו. דאל"כ לא הוה שייך בהו עונש מיתה. והשתא כיון דבההיא ברייתא קחשיב נמי שלא רחוץ ידים ורגלים דבמיתה. עכצ"ל דס"ל להרמ"ה דאזהרת לאו נמי אית בה. דגמרינן לה בגז"ש דחוקה חוקה ממחוסר בגדים. ושלא כדעת הרמב"ם ז"ל (בהלכות סנהדרין שם). איברא דעיקר דברי הרמ"ה ז"ל אלו נפלאים מאוד בעיני דהרי בקרא לא כתיב הכי כלל. דבההוא קרא (דבפרשת תצוה) כתיב והיו על אהרן ועל בניו בבואם אל אהל מועד. או בגשתם אל המזבח לשרת בקודש ולא ישאו עון ומתו וגו'. אבל קרא דומתו בו כי יחללוהו לא כתיב התם כלל. אלא בזר אוכל תרומה (בפרשת אמור). ורק לענין זה הוא דמייתי ליה התם בסוגיא דסנהדרין לעיל מיניה עיי"ש. והשתא א"כ אין מקום לתירוצו כלל. דהרי כיון דלא קאמר קרא אלא שאם בגדיהם עליהם לא ישאו עון ומתו. א"כ אם איתא דמיירי ההוא קרא בטבול יום ומחוסר כפורים. ע"כ נצטרך לומר דאשמעינן קרא שאם בגדיהם עליהם אפי' כשהם טבולי יום ומחוסרי כפורים אינם במיתה. ואין טבול יום ומח"כ במיתה אלא כשאין בגדיהם עליהם. וזהו ההפוך ממש"כ הרמ"ה ז"ל גופי' בתירוצו. אלא שהרמ"ה ז"ל תירץ כן ע"פ לשון הכתוב שהביא בדבריו כמבואר. אבל כתוב כזה ליתא בשום דוכתא. וגם מה שנשען הרמ"ה ז"ל על היסוד דמיתה בידי שמים נמי בעי אזהרה. זהו כדעת הרמב"ם ז"ל בסה"מ (שורש י"ד) ובפיה"מ (ריש פרק בתרא דמכות ובר"פ בתרא דזבחים) עיי"ש. והוא נגד המבואר בסוגיא דגמרא (ר"פ בתרא דמכות) עיי"ש. וכבר עמד בזה הרב לח"מ (ר"פ י"ח מהלכות סנהדרין) עיי"ש בדבריו. ואכמ"ל בזה. ועיקר קושית הרמ"ה ז"ל כבר עמדו עליה התוס' (בסנהדרין ובזבחים שם). והרמב"ן ז"ל בפירושו עה"ת (פרשת תצוה) עיי"ש מה שתירצו. ועכ"פ מתבאר מדברי הרמ"ה ז"ל אלו דס"ל דבשלא רחוץ ידים ורגלים אית בי' נמי אזהרת לאו. וכבר נתבאר דהכי מבואר בתוספתא. ומעתה א"כ שפיר אפשר לומר דזו היא דעת הבה"ג וסייעתו ז"ל. וניחא שפיר מה שמנו שלא רחוץ ידים ורגלים במנין העונשין במספר חייבי מיתה בידי שמים אפי' למה שהבין הרמב"ן ז"ל בכוונתם בהעונשין שמנו: 
@00ח. 
<b>אמנם </b>אכתי במה שמנו פסח ומילה במנין העונשין. הוא ודאי דבר מתמיה מאוד לפי הבנת הרמב"ן ז"ל בכוונתם במנין העונשין. דהא בפסח ובמילה ודאי ליכא שום לאו כמבואר במתני' (רפ"ק דכריתות) ובסוגיא דגמרא (ריש פרק בתרא) דמכות. ובעירובין (צ"ו ע"א) עיי"ש. וגם העשין שלהם כבר מנאום במנין העשין. ונמצא שמנו מצות הללו במנין הלאוין וגם במנין העשין. הן אמת דלפי נוסחת הבה"ג שלפנינו היה אפשר לצדד קצת ולומר דפסח ומילה שמנו במנין העונשין אינם בכלל המנין. ולא נמנו אלא אגב גררא עם שאר חייבי כריתות. כמו שרצו לומר קצת אחרונים. שהרי בכללן לא מנו אלא שבעים ואחד עונשין. ובפרטן אתה מוצא שבעים ושלשה. כשנצטרף להם גם אשת אח במספר חייבי כריתות. שנשמטה בלא ספק בנוסחת בה"ג שלפנינו באשמת המעתיק. ובנוסחת הבה"ג כת"י רומי איתא. וכן בכל האזהרות שנמשכו אחר הבה"ג נמנית אשת אח. כראוי. וממילא גם מש"כ בה"ג שלפנינו כ"ב בכרת ט"ס. וצ"ל כ"ג. כמש"כ גם בה"ג כת"י רומי. וכן הוא ג"כ בה"ג שלפנינו בהלכות הספד עיי"ש. וגם במש"כ בה"ג במנין הנשרפין שהם תשעה ובפרטן הם עשרה. הגיהו שצ"ל עשרה בשריפה. ונמצא שמנה הבה"ג כ"ג שבכרת. י"ח בסקילה. י"א במיתה בידי שמים. עשרה בשריפה. תשעה בחנק. ושנים בסייף. בסך הכל ע"ג עונשין. וכיון שלפי שיטת הבה"ג ע"כ אין למנות יותר משבעים ואחד עונשין. עכצ"ל דפסח ומילה אינם מן המנין. אבל באמת לא יתכן כלל לומר כן. שהרי ודאי מש"כ בנוסחת הבה"ג שלפנינו תשעה בחנק. ומנה בפרטן נואף ונואפת בשתים. אין ספק דט"ס הוא. וצ"ל ע"כ כמש"כ בהלכות הספד בה"ג שלפנינו שמונה בחנק. וזה מוכרח. דודאי נואף ונואפת ע"כ לא יתכן למנותם אלא באחת. כבכל שאר העונשין של העריות שלא נמנו האיש והאשה אלא אחת אחת. וכן הוא בה"ג כת"י רומי בשני מקומות. האחד במנין העונשין עצמו. ובהלכות משמרות. וכן הוא גם בנוסחת כת"י שנדפסה בתורתן של ראשונים (ח"א עמוד מ"ד) עיי"ש. וכן הוא באזהרות הר"א הזקן והר"י אלברגלוני והר"ש בן גבירול ז"ל. ההולכים בעקבות הבה"ג. וכמו שהוא ג"כ בדברי רבינו הגאון ז"ל כאן במנין העונשין. וגם מש"כ הבה"ג תשעה בשריפה. ודאי כך היא הנוסחא הנכונה. ולא יתכן כלל לומר דט"ס הוא. מאחר שכן הוא גם בהלכות הספד. וגם בנוסחת כת"י רומי בשני המקומות שם. וגם בנוסחת הכת"י שבתורתן של ראשונים שם עיי"ש. ובע"כ אנו מוכרחין לומר בכוונת הבה"ג בזה כמש"כ הרש"ך ז"ל בנתיב מצותיך (דף ע"ב ע"ב. ובדף קפ"ה ע"א) דבת אשתו ואם חמותו אינן נמנות אצלו אלא באחת. משום ששתיהן בכלל אשה ובתה הן עיי"ש בדבריו. הן אמת שראיתי בה"ג (הלכות עריות) שמנה שם תשע עריות בשריפה. מלבד בת כהן שלא מנאה שם עיי"ש. וא"כ עם בת כהן הרי כאן עשר. אבל ההוא דהתם אינו ענין לכאן. דשם לא בחשבון תרי"ג המצות קעסיק. אלא פרטי כל העריות הולך ומונה. ולזאת לא מנה שם ג"כ בת כהן שבשריפה משום דבכלל אשת איש היא שכבר מנה שם. ומטעם זה לא מנה שם ג"כ נערה המאורסה. משום דלענין איסור דמיירי שם הו"ל בכלל אשת איש שכבר מנאה שם. ומטעם זה עצמו מנה שם בת אשתו. וחמותו כל אחת בפ"ע. משום דשני שמות הן. שבאחת הוא נשוי האם בהיתר ובא על בתו באיסור. ובשנית הוא נשוי הבת בהיתר ואמה היא באיסור ערוה אצלו. משא"כ כאן לענין חשבון המצות. כשם שמנה אשת איש בת ישראל ובת כהן ונערה המאורסה כל אחת בפ"ע. משום שחלוקין בעונשן. הכי נמי מנה בת אשתו וחמותו באחת. משום דתרווייהו בכלל אשה ובתה נינהו. ואינן חלוקין בעונשן. וזה ברור בלא ספק: 
<b>ומעתה </b>ע"כ מוכרח עפ"ז דפסח ומילה שמנה הבה"ג במנין העונשין במספר חייבי כריתות. הן מן המנין. ועולים בחשבון שבעים ואחד העונשין שבמיתה. וכן הוא ממש באזהרות הר"א הזקן והר"י אלברגלוני ז"ל. שגם הם מנו בכלל שבעים ואחד עונשין שבמיתה. ובפרטן מנו עשרים ושלשה שבכרת שבכללן פסח ומילה. ושמונה עשרה שבסקילה. ושמונה שבחנק ושנים שבסייף. ואחד עשרה שבמיתה בידי שמים. ותשעה שבשריפה עיי"ש. וגם הם מנו בפרטן של חייבי שריפה כל העשרה. ומ"מ לא מנאום בחשבון אלא בתשעה עיי"ש. וזה מבואר כהרש"ך בנ"מ דעשרה אלו אינם אלא תשעה בחשבון לשיטתם. אלא שבאזהרות הר"ש בן גבירול ז"ל אע"פ שגם הוא מההולכים בעקבי הבה"ג. מ"מ כאן נטה מדרכו מעט. שמלבד שמנה במנין העונשין שלו כל אותן שמנה הבה"ג הוסיף עוד עליהן בועל ארמית וגונב את הקסוה שעונשן הוא מיתה שלא על ידי ב"ד. אלא על ידי פגיעת קנאים. וזה תמוה מאד לכאורה. שאם כן הו"ל ע"ג שבמיתה. וזה לא יתכן. דא"כ הוסיף שתי מצות יותר על חשבון תרי"ג. וגם זה הוא דלא כחד מכל מוני המצות כולם. דאע"ג שגם רבינו הגאון ז"ל מנה שנים אלו במנין העונשין שלו. מ"מ הרי תחת שנים אלו הוציא שנים אחרים מכללם. וכמו שביאר הוא גופי' בדבריו להדיא. כמו שיתבאר לפנינו לקמן. אבל הר"ש בן גבירול ז"ל מנה כולן כפי שמנאן הבה"ג. ומלבד זה הוסיף עוד שנים אלו עליהן. וזה תמוה מאד ומבלבל כל החשבון. והרשב"ץ ז"ל (בזה"ר לאוין סי' קמ"ב) עמד בדברי הר"ש בן גבירול אלו מצד אחר. דבועל ארמית יש בו לאו דלא תתחתן בם שכבר מנה במנין הלאוין. וגם גונב את הקסוה יש בו לאו דלא יבאו לראות כבלע את הקודש שכבר מנה במנין הלאוין ולא היה לו לחזור ולמנותן כאן במנין העונשין עיי"ש בדבריו. אבל בזה ליכא קושיא כ"כ שהרי בלא"ה כבר מנה באזהרות הרשב"ג כמה עונשין אחרים במנין העונשין שלו שכבר מנה הלאוין שלהם במנין הלאוין. ואעפ"כ חזר ומנאן במנין העונשין כמשכ"ל אבל לא העיר הרשב"ץ ז"ל דכל עיקר דברי הרשב"ג ז"ל בהנך תרתי תמוהים מאוד בלא"ה כדכתיבנא. וביותר יפלא שהרי הר"ש בן גבירול גופי' כתב בהדיא בריש מנין העונשין שלו שמספרם אינו אלא שבעים ואחד עיי"ש. והרי בפרטן אתה מוצא שבעים ושלשה. וכבר הרגיש בזה הרש"ך ז"ל בנ"מ (דקע"ג ע"א). אבל מש"כ שם בזה אינו נכון כלל עיי"ש בדבריו. והיה אפשר לומר דפסח ומילה שמנה הרשב"ג במנין העונשין אינם מן המנין ואינם עולים לו בחשבון. ולא כתבן אלא אגב גררא דשאר חייבי כריתות כמו ששנאן תנא דמתניתין ריש כריתות. ומשום שלא הונח לו בזה מנין הבה"ג משום דהני תרתי עשין הן ואין מקומן במנין הלאוין וכמש"ל. ולכן השלים תחתיהן בשנים אלו דבועל ארמית וגונב את הקסוה. ואע"ג דבלא"ה כבר מנה הרשב"ג במנין העונשין שלא רחוץ ידים ורגלים דג"כ אינו אלא בעשה. וכבר עמד עליו בזה הרשב"ץ ז"ל (שם לאוין סי' קמ"ט) עיי"ש. מ"מ הרי כבר ביארנו לעיל דבזה שפיר אפשר לדון ולומר דאזהרת לאו נמי אית ביה. אבל פסח ומילה ודאי אין בהן אלא עשה. ולכן הוציאן מן החשבון. והשלים בשנים אחרים תחתיהן: 
<b>אבל </b>העיקר נראה דשנים אלו לא מנה אלא תחת זוממי בת כהן ובועלה. וס"ל בזה כדעת רבינו הגאון ז"ל שאין שנים אלו נמנין בפ"ע במנין העונשין. וכמו שיתבאר לפנינו. וכן משמע בהדיא ממה שכתבן הרשב"ג ז"ל מיד אחר זוממי בת כהן ובועלה עיי"ש. אבל פסח ומילה כתבן הרשב"ג אחר שכבר כתב בועל ארמית וגונב הקסוה והפסיק הרבה ביניהם עיי"ש. והדבר מבואר דמשום דבשנים אלו רצה להשלים תחת זוממי בת כהן ובועלה שמנה הבה"ג. והוא ז"ל נראה לו שאין ראוי למנותם. וכדעת רבינו הגאון ז"ל. לכן כתבן מיד אחריהן. אבל פסח ומילה מונה גם הוא כהבה"ג וסייעתו ורבינו הגאון ז"ל. ועכ"פ יתבאר ממה שמנו הבה"ג וסייעתו ז"ל פסח ומילה במנין העונשין הנכנסים בחשבון הלאוין. ע"כ מוכרח שהם מונים העונשין מצד עצמן בחשבון הלאוין. וכמו שהבין הרמב"ם ז"ל בכוונת הבה"ג וסייעתו ז"ל וכמו שהבין ג"כ מר חפץ אלוף ז"ל. ודלא כמו שהבין הרמב"ן ז"ל שאין כוונתם אלא למנות האזהרות של העונשין. וכבר הכריחו מזה קצת אחרונים ז"ל נגד דברי הרמב"ן ז"ל. וזה ודאי מוכרח בלא ספק וכמו שביארנו. וא"כ מה מאוד נכונים בזה דברי הרמב"ם ז"ל שכתב על הבה"ג וסייעתו ז"ל שם וז"ל ואמנם טעו כולם זאת הטעות בהיותם מונים העונשים כמצות. והם נבוכים בהם. פעם מונים אותם לבדם. ופעם מונים העונשים והדבר אשר יענש עליו. (כלומר הלאוין או העשין). וישימו זה כולו במצות ל"ת מבלי התבוננות וכו' עכ"ל עיי"ש. דודאי נכונים ומוכרחין דברי הרמב"ן ז"ל במה שהכריח מכמה מהעונשין שכוונת הבה"ג בהן למנות רק את האזהרות של עונשין אלו.. מדלא חזר ומנה במנין הלאוין האזהרות שלהן. אלא דמ"מ הרי הננו רואים ג"כ כמה מן מנין העונשין שחזר ומנה גם אזהרותיהם במנין הלאוין כמשכ"ל. וא"כ ע"כ לא מנה אותן במנין העונשין אלא משום דהעונשין מצד עצמן מלבד אזהרותיהן נמנין אצלו כלאוין. ובפרט מוכרח כן ממה שמנה עונשי כרת דפסח ודמילה במנין העונשין. וכמו שנתבאר. וזו ודאי מבוכה רבה. ולא לחנם שאג הארי החי רבינו הרמב"ם ז"ל והגדיל המדורה על דברי הבה"ג וסייעתו ז"ל בזה: 
<b>אלא </b>דמ"מ לענ"ד אי אפשר לתלות האשמה בגדול הגאונים הבה"ג ז"ל. וחלילה להרהר אחריו אף רגע כי הוא הי' נבוך בענין שלפניו ולעשותו כמתעתע. אבל הדברים ניכרים כי ידי זרים היו במעל. כי אחרי שראינו לרבינו הגאון ז"ל שהוא מונה כל העונשין מצד עצמן במנין הלאוין. אשר משום זה מנה ג"כ כל האזהרות של העונשין הללו במנין הלאוין בפ"ע. נראה ברור שגם הבה"ג הלך בדרך זו. אלא שנשתבשו דבריו ברבות הימים באשמת המעתיקים והמגיהים הרבים והמתקנים המקלקלים. כמו עיקרי הלכות הבה"ג שידוע שנשתבשו הרבה. וגם נתוספו בהן דברים רבים שאינם מאתו. ולכן דבריו נראים כסותרים זא"ז בכמה מקומות. ורבו בהם הנוסחאות השונות. כמבואר בכל הראשונים ז"ל הרגילים להביא דבריו להלכה. ובפרט במנין המצות שלו שהיו ידי הכל ממשמשות בו והוסיפו וגרעו בהם לפי דעתם. ולא הרגישו שבהוספה וגרעון בענין כזה נקל להשחית ולקלקל את כל המנין כולו. וסותר כל שיטת המחבר. כי בענין כזה אין הסתירה והקלקול ניכרים רק לאחר עומק העיון והשקפה כללית על כל פרטי המנין. ולכן רבו כמו רבו השינויים וחלופי הנוסחאות השונות בדברי הבה"ג בזה. כמו שהעירותי בפנים בכמה מקומות. וכבר ראינו להרמב"ן ז"ל בסה"מ (לאוין קס"ד) שבנוסחת הבה"ג שלפניו לא נמנו שני הלאוין דראשו לא יפרע ובגדיו לא יפרום במנין הלאוין עיי"ש. ועכצ"ל שבנוסח שלו נשלם מנין הלאוין בשני לאוין אחרים. אבל בנוסחת הבה"ג שלפנינו וגם בנוסחת כת"י רומי נמנו שני לאוין אלו במקומן במנין הלאוין. ולפי הנראה גם הרמב"ן ז"ל לא חשש ליישר את כל הערבוב והבלבולים שרבו בדברי הבה"ג בזה. משום שעכשיו הוא דבר שאי אפשר. ולא השיב אלא על רוב אותן ההשגות שהעיר הרמב"ם ז"ל שמצא להם תשובה מספקת כדי להשקיט הסער כמעט. ולגונן ולהציל את כבוד הבה"ג ז"ל. ודי בזה כעת. ועוד נדבר בזה בס"ד במק"א: 
@00ט. 
<b>האומנם </b>לפ"ז כל השגות הרמב"ם בזה עומדות בתקפם על הבה"ג. וכן על רבינו הגאון ז"ל. דאע"ג דהעונשין מצד עצמן נמנו לשיטתם במנין הלאוין. ולזה לא תקשה מה שמנו עונש כרת דפסח ודמילה במנין העונשין אע"פ שהן עשין שנמנו במנין העשין. מ"מ הא גופא קשה טובא הרי גם העונשין מצד עצמן עשין הן המוטלות על הב"ד בקום ועשה לעשות דין בחייבי עונשין הללו. ולגבי הנענש גופי' הרי אין בזה שום מצוה כלל אלא הלאוין או העשין של העונשין. וכבר נמנו בפ"ע במנין הלאוין והעשין. ואמאי מנו העונשין עצמן במנין הלאוין. וזו פליאה נשגבה. ובפרט על רבינו הגאון ז"ל שביאר בדבריו להדיא שחזר ומנה העונשין משום המצוה שבהן על הב"ד. והרי כיון דהמצוה שעל הב"ד בעונשין אלו אינה אלא מצות עשה. איך מנאה בחשבון הלאוין. ואמנם גם בדברי הרמב"ם ז"ל שנתעורר בתלונה זו על הבה"ג וסייעתו ז"ל יש לי מקום עיון. שכתב שם וז"ל הנה כל העונשין האלו מצות עשה. וזהו שצוונו שנהרוג לזה ושנסקול לזה וכו'. ואמרו גם כן שאמרו יתברך לא תבערו אש אמנם בא להזהיר מן העונשין בשבת. וזה שהוא הזהיר משריפת מצוה ואמר בכל מושבותיכם. רוצה לומר במושב ב"ד לא תבערו אש אע"פ שהיא מצות עשה וכו' עכ"ל עיי"ש. הרי שהוצרך להביא ראי' שהעונשין הם מצות עשה. וכוונתו למה שדרשו במכילתא (פ' משפטים פ"ד ובפרשת ויקהל). וכן הוא ג"כ במכילתא דרשב"י שם על הך קרא דלא תבערו אש וגו'. והובאה ג"כ ברפ"ק דיבמות (ו' ע"ב) עיי"ש. נראה דלא ברירא לי' הך מילתא לולא הראי' שמצא בהך ברייתא. וכן הרמב"ן ז"ל שם כתב וז"ל ובבאור אמרו (סנהדרין ל"ה ע"ב) ותהא רציחה דוחה שבת מק"ו. על דעתם יבא עשה וידחה ל"ת. ובתחלת יבמות אמרו עוד לפי שנאמר כי יהיה באיש חטא משפט מות והומת שומע אני בין בחול בין בשבת. ומה אצי מקיים מחלליה מות יומת. בשאר מלאכות חוץ ממיתת ב"ד אבל מיתת ב"ד דחיא. ופירשו מ"ט דאתי עשה ודחי ל"ת. הדר אמר אימר דאמרינן אתי עשה ודחי ל"ת גרידא. ל"ת שיש בו כרת לא דחי וכו'. א"כ ראוי למנות מיתת ב"ד מצות עשה עכ"ל עיי"ש. הרי דרק מכח ראי' זו הוא שהכריחו לומר דמיתות ב"ד היא מצות עשה. וראוי למנותן במנין העשין. והדבר תמוה לכאורה הרי במיתות ב"ד העשה מפורשת בתורה בהדיא בכל חדא וחדא. ואין שום מקום ספק בדבר כלל לומר שאינה מ"ע כשאר כל העשין שבתורה. ולמה להם לראי' מברייתא ומסוגיא דגמרא לדבר המפורש בתורה: 
<b>ומלבד </b>זה בעיקר ראייתם זו יש לתמוה טובא דהרי בברייתא דמכילתא שם לא נתבאר כלל דמאי דאיצטריך קרא דלא תבערו לומר דמיתת ב"ד לא דחיא שבת. היינו משום דאי לאו קרא היה ראוי לומר דאתי' עשה דמיתת ב"ד ודחיא שבת. וכן בסוגיא דסנהדרין שם ליתא מזה כלום. אלא בסוגיא דפ"ק דיבמות הוה בעי למימר הכי מעיקרא לס"ד. ובעינן לאוכוחי מזה דעשה דחי ל"ת שיש בו כרת. מדאיצטריך קרא דלא תבערו הא לא"ה דחי. אבל במסקנא דסוגיא מסקינן התם דאין עשה דוחה ל"ת שיש בו כרת. ומאי דאיצטריך תנא דברייתא לקרא דלא תבערו. לא משום דעשה דחי ל"ת שיש בו כרת הוא. אלא כדמסקינן התם אמר רב שימי בר אשי האי תנא לא משום דאתי עשה ודחי ל"ת. אלא משום דמייתי מקל וחומר וכו'. ומה עבודה שהיא חמורה ודוחה שבת רציחה דוחה אותה וכו'. שבת שנידחת מפני עבודה אינו דין שתהא רציחה דוחה אותה עיי"ש. וכל מה שהביא הרמב"ן ז"ל שם מסוגיא דיבמות. היינו רק לס"ד דמעיקרא. אבל במסקנא אידחי לה. וביותר תמוהים דברי הרמב"ן ז"ל מה שהביא מסוגיא דסנהדרין. דהרי מלבד שלא נזכר שם כלום מטעמא דעשה דוחה ל"ת. אלא אדרבה שם בהדיא מפורש כמסקנא דסוגיא דפ"ק דיבמות דלא איצטריך קרא אלא לאפוקי דלא נילף מק"ו דדחי. ודברי הרמב"ן ז"ל מצד עצמם נפלאים וסותרים זא"ז תכד"ד. שכתב וז"ל ובבאור אמרו בסנהדרין ותהא רציחה דוחה שבת מקל וחומר על דעתם יבא עשה וידחה ל"ת וכו' עכ"ל עיי"ש. הרי שהרכיב הס"ד והמסקנא יחד. והם דברים סותרים זא"ז. דלמסקנא דאיצטריך קרא דלא תבערו משום ק"ו. שוב לא אמרינן יבא עשה וידחה ל"ת. ולס"ד דאתינן עלה משום דעשה דחי ל"ת. לא הוה שמיע לי' הך ק"ו כלל. ולא איצטריך לי' כלל. ומיהו לעיקר ראייתם של הרמב"ם והרמב"ן ז"ל היה מקום לצדד ולומר דמ"מ שפיר הכריחו משם דהו"ל עשה. משום דגם במסקנא דמסקינן התם דהאי תנא לא משום דאתי עשה ודחי ל"ת הוא. אלא משום דמייתי מק"ו. משמע התם דהיינו רק משום דס"ל דאין עשה דוחה ל"ת שיש בו כרת. אבל מיהת ודאי עשה אית בה גם למסקנא. אלא דמלבד דאין זה מוכרח. ואדרבה מלישנא דרב שימי בר אשי משמע דס"ל דלא שייך התם עשה דחי ל"ת כלל ואפי' ל"ת גרידא. שהרי לא הזכיר בדבריו כלל ל"ת שיש בו כרת. אלא סתמא קאמר האי תנא לא משום דאתי עשה ודחי ל"ת אלא משום וכו' עיי"ש. וא"כ נראה דע"כ היינו משום דלא חשיבא עשה כלל. דאל"כ עכ"פ ל"ת גרידא ודאי הו"ל למידחי. וא"כ אדרבה משם איפכא מוכח: 
<b>ובלא"ה </b>מדברי הרמב"ן והרמב"ם ז"ל משמע בהדיא דס"ל דגם למסקנא קיימא הכי דמשום דאתי עשה ודחי ל"ת שיש בו כרת הוא דצריך קרא דלא תבערו. לומר דהכא לא דחי. וממסקנא הוא דמייתו ראי' זו. וכן מבואר בהדיא בדברי הרמב"ם ז"ל בחבורו הגדול (הלכות שבת פכ"ד ה"ז). שכתב שם וז"ל אין עונשין בשבת אע"פ שהעונש מצות עשה אינה דוחה שבת. כיצד הרי שנתחייב בב"ד מלקות או מיתה. אין מלקין אותו ואין ממיתין אותו בשבת שנאמר לא תבערו אש בכל מושבותיכם ביום השבת. זו אזהרה לב"ד שלא ישרפו בשבת מי שנתחייב שריפה. וה"ה לשאר עונשין עכ"ל עיי"ש. הרי בהדיא דס"ל הכי לקושטא דמילתא למסקנא דקרא דלא תבערו אתי לאפוקי דלא נימא דאתי עשה ודחי ל"ת דמלאכת שבת. והדבר תמוה כדכתיבנא. דהא בסוגיא דיבמות שם מבואר דאין זה אלא למאי דס"ד מעיקרא. אבל למסקנא לא קיימא הכי. משום דאין עשה דוחה ל"ת שיש בו כרת. ולא איצטריך קרא להכי. והכי מבואר בהדיא במסקנא דכולה סוגיא דהתם (לקמן ח' ע"א). דמסיק רבא דאין עשה דוחה ל"ת שיש בו כרת. ורב אשי נמי מייתי סייעתא לזה ממתניתין עיי"ש. וא"כ ע"כ קרא דלא תבערו לא איצטריך אלא משום ק"ו ולא משום דעשה דחי ל"ת וכדמסקינן לעיל וכסוגיא דסנהדרין. וכן הוא בירושלמי (פ"ד דסנהדרין ה"ו) ובמכילתא שם עיי"ש. הן אמת דהר"ש ז"ל מקינון בספר כריתות (לשון למודים שער ג' סי' קס"ג) כתב דעשה דוחה אפי' ל"ת שיש בו כרת. ומתבאר מדבריו שם דס"ל ג"כ דהכי קאי במסקנא דלא תבערו איצטריך דלא נימא אתי עשה ודחי ל"ת עיי"ש. אבל כבר תמהו עליו האחרונים ז"ל. ומש"כ ליישב דבריו אינו מספיק כלל ואכמ"ל בזה. וגם לרש"י ז"ל שם בסוגיא דיבמות (ו' ע"א) מבואר דס"ל דלמסקנא עשה דוחה ל"ת שיש בו כרת. והתוס' שם (בד"ה שכן הכשר) דחו דבריו דבמסקנא קיי"ל דאין שום עשה דוחה ל"ת שיש בו כרת עיי"ש ובדברי הרש"א ז"ל שם. וגם בדברי הרשב"א ז"ל (בפ"ק דביצה ח' ע"ב) מבואר דס"ל דקיי"ל עשה דוחה ל"ת שיש בו כרת עיי"ש. מ"מ הרי הרמב"ם והרמב"ן ז"ל גופייהו ע"כ לא ס"ל הכי. דבהדיא כתב הרמב"ם ז"ל לעיל (פי"ט מהלכות שבת ה"כ) וז"ל ואילו היו חוטי הציצית שהיא מצוייצת כהילכתה משוי היה חייב היוצא בה אפי' ביום השבת. שאין מצות עשה שאין בה כרת דוחה שבת עכ"ל עיי"ש. הרי להדיא דס"ל דקיי"ל דאין עשה דוחה ל"ת שיש בו כרת: 
<b>איברא </b>דלכאורה יש מקום לצדד בכוונת הרמב"ם ז"ל שם דלא משום אין עשה דוחה ל"ת שיש בו כרת אתי עלה. אלא כוונתו נראה ע"פ מש"כ התוס' (פ"ג דזבחים ל"ג ע"ב) בד"ה לענין וכו' דאע"ג דקיי"ל בעלמא דאין עשה דוחה ל"ת ועשה אבל עשה שיש בה כרת דחיא אפי' ל"ת ועשה עיי"ש. וא"כ אפשר דזו היא כוונת הרמב"ם ז"ל במש"כ שאין עשה שאין בה כרת דוחה שבת משום דשבת הו"ל ל"ת ועשה. ואין עשה דוחה ל"ת ועשה אא"כ בה כרת. ועי' בסוגיא דפ"ק דיבמות (ה' ע"ב) בתוס' שם (ד"ה טעמא). ובדברי הרמב"ן ז"ל ושאר ראשונים שם עייש"ה. וא"כ אין סתירה בזה בדברי הרמב"ם ז"ל. ובהכי הוה ניחא מה שראיתי לקצת אחרונים שהקשו על דברי הרמב"ם שם שמבואר מדבריו דעשה שיש בה כרת מיהת ודאי דוחה אפי' ל"ת שיש בו כרת. ודוקא עשה שאין בה כרת הוא דלא דחי לא תעשה שיש בו כרת. ומנ"ל לחלק בזה. והרי חזינן דפסח אע"פ שיש בו כרת מ"מ אי לאו דגלי קרא במועדו לא הוה אמרינן דדחי שבת. ולמיגמר מיני' לעלמא. הרי מבואר בסוגיא דפ"ק דיבמות (ה' ע"ב) ובפסחים (ע"ז ע"א) דאיכא למיפרך עיי"ש. אבל למאי שבארנו אין בזה מקום קושיא כלל כמבואר. אלא דמלבד דעיקר דברי התוס' בזבחים שם אינם ברורים. ואית בהו כמה תיוהי. והתוס' גופייהו כתבו איפכא בחולין (פרק אותו וא"ב ע"ח ע"א) עיי"ש. וכבר העירו האחרונים ז"ל בכל זה ואכמ"ל בזה. ולכן לא יתכן לומר כן בדעת הרמב"ם שיכתוב כן כדבר הפשוט. בלא"ה מלשון הרמב"ם לא משמע הכי כלל. דאם הוה ס"ל להרמב"ם דעשה דוחה ל"ת שיש בו כרת. ולא כתב שאינו דוחה אלא משום שאין עשה דוחה ל"ת ועשה. לא הו"ל למיכתב סתמא שאינו דוחה שבת. דמשמע ודאי משום חומר שבת שיש בו כרת וסקילה. אלא בפירוש הו"ל למיכתב שאינו דוחה ל"ת ועשה. אלא ודאי משום שאין עשה דוחה ל"ת שיש בו כרת הוא דאתי עלה. וא"כ דברי הרמב"ם ז"ל סתרי אהדדי. וגם הרמב"ן ז"ל כתב בהדיא ביבמות (ה' ע"ב) דלמסקנא אין עשה דוחה ל"ת שיש בו כרת. וז"ל שם ומיהו ודאי כי קס"ד דאתי עשה ודחי ל"ת שיש בו כרת בכל התורה. הוה יכלינן לאקשויי א"כ סמוכין לציצית למה לי. אלא פרכינן בכולה שמעתא מינה ובה ולא קמא לי' כלל דאתי עשה ודחי ל"ת שיש בו כרת בעלמא עכ"ל עיי"ש. וכן מתבאר מדבריו שם לקמן (ט' ע"א) עיי"ש. וא"כ גם דבריו ז"ל סתרי אהדדי ולכן דברי הרמב"ם והרמב"ן ז"ל בזה צ"ע אצלי כעת. וגם בדברי הרשב"ץ ז"ל בזה"ר (עשין סי' י"ט וסי' נ"ג) ראיתי דברים תמוהים בזה עיי"ש: 
<b>ועכ"פ </b>בעיקר הדבר שהביאו ראי' מהתם דהעונש הוא בגדר מצות עשה. כבר נתבאר דלענ"ד אין משם הכרע ואדרבה איפכא משמע. וגם הרמב"ם והרמב"ן ז"ל גופייהו לא ברירא להו הך מילתא. מדאיצטריכו להוכיח כן מכח ראייתם שהביאו. ולענ"ד יש אתי מקום להוכיח דהעונש הוא בגדר ל"ת מדאמרינן בפרק בתרא דיומא (פ"א ע"א) חמשה קראי כתיבי במלאכה חד לאזהרה דיממא וחד לאזהרה דליליא וחד לעונש דיממא וחד לעונש דליליא וחד לאפנויי וכו'. ופירש"י וז"ל חמשה קראי כתיבי במלאכה ארבעה לאוין וכרת אחד וכו' וחד לעונש דליליא דאם אינו ענין לאזהרה תנהו לענין עונש עכ"ל עיי"ש. ואם איתא דהעונש הו"ל עשה ממש כשאר כל העשין שבתורה. הדבר תמוה היכי יתכן לומר אם אינו ענין לאזהרה תנהו ענין לעונש. לעשות מלאו עשה. ובכל דוכתא לא אמרינן מדה זו דאם אינו ענין אלא בנושאין מתחלפים. אם אינו ענין לנושא זה תנהו ענין לנושא אחר. כההיא דאמרינן התם לעיל (ל"ב ע"ב) אם אינו ענין לטבילה תנהו ענין לקידוש. ובפ"ב דפסחים (כ"ד ע"א) אם אינו ענין לגופי' תנהו ענין לכל איסורין שבתורה. ואם אינו ענין לאכילה תנהו ענין לאיסור הנאה עיי"ש. וכן בכל שאר דוכתי שדרשו מדה זו. ובברייתא דל"ב מדות דר"א בנו של ריה"ג (מדה כ') עיי"ש. אבל לומר אם אינו ענין ללאו תנהו ענין לעשה. לא אשכחן בשום דוכתא. דא"כ בכל מקום דאיכא עשה יתירה נימא אם אינו ענין לעשה תנהו ענין ללאו. או היכא דאיכא לאוי יתירי נימא אם אינו ענין ללאו תנהו ענין לעשה. וזה ודאי ליתא כלל. דא"כ לדעת הסוברים דשאר עינוים חוץ מאכילה ושתי' אינם אלא מדבריהם וקראי אסמכתא בעלמא. א"כ למה שקלו וטרו כולי האי לאשכוחי אזהרה לעינוי ואמאי לא דרשוה באם אינו ענין דכיון דחמש עשין כתיבי בעינוי כדאמרינן התם (ע"ו ע"א) עיי"ש. הו"ל למידרש אם אינו ענין לעשה תנהו ענין ללאו. דכל היכא דמידרש באם אינו ענין הו"ל כמפורש בתורה בהדי' וכמש"כ התוס' (סו"פ הנשרפין פ"ג ע"ב) ד"ה וטבול יום עיי"ש. וכ"כ הר"ש מקינון ז"ל בס' כריתות (נתיבות עולם סי' כ') עיי"ש. אלא ודאי הא ליתא דבשום מדה שבתורה אין לשנות תואר הכתוב שבתורה מלאו לעשה וכיו"ב ואין צריך ראי' לזה. ועי' בירושלמי (פ"ק דר"ה ה"א) ובמש"כ בזה לעיל (לאוין רס"ד רס"ה). וא"כ ודאי הדבר תמוה טובא היכי אמרינן הכא אם אינו ענין ללאו תנהו ענין לעונש. כיון דעונש אינו אלא עשה. אלא ודאי מוכרח מזה כשיטת הגאונים ז"ל דהעונשין הם בגדר לאוין. ואין למנותן אלא במנין הלאוין. ועי' מש"כ עוד בזה לקמן (סי' י"ב. ובסי' י"ד): 
<b>האומנם </b>ודאי הך מילתא טעמא בעי. דכיון דהעונשין חובה נינהו לב"ד בקום ועשה לעשות דין בהמתחייבין בהן. כל חד כדינו האמור בו בתורה. לכאורה ודאי ראוי לומר דהו"ל בגדר עשה ככל העשין שבתורה. וביותר תמוה בעונש כרת דפסח ומילה דעיקרן עשה מפורשת בתורה. אמאי מנו אותו הגאונים ז"ל במנין הלאוין. וכבר ראיתי להרש"ך ז"ל (בנ"מ דע"ג ע"ב) שטרח לתת טעם לדבר וז"ל משום דקיי"ל לא ענש אא"כ הזהיר. וא"כ כשאמרה תורה המבטל מילה בכרת המבטל פסח בכרת. הרי הוא כאילו אמרה השמר לך פן תבטל מילה השמר לך פן תבטל פסח עכ"ל עיי"ש. ואין דבריו נכונים כלל. וממקום שהביא משם סתירתו. דכיון שאמרו לא ענש הכתוב אא"כ הזהיר. א"כ ע"כ העונש עצמו לאו אזהרה הוא. וא"כ אפשר שאינו מעין אזהרה כלל. ואינו אלא עשה גמורה לב"ד. ובפרט בעונש דפסח ודמילה ומיתה בידי שמים דקידוש ידים ורגלים להסוברים שאין בו לאו אלא עשה לחוד. שגם מצד אזהרתם מצות עשה גמורה נינהו. ואין בהן צד לאו כלל. ועוד דהרי ברפ"ק דמכות מסקינן דחייבי כריתות לא בעו אזהרה. ולא אמרינן בהו לא ענש הכתוב אא"כ הזהיר עיי"ש. וא"כ אין מקום לדבריו בכל חייבי כריתות שמנו הבה"ג וסייעתו ז"ל. ומיהו אפשר לומר קצת ע"פ דרכו דכיון דבעלמא אמרינן לא ענש הכתוב אא"כ הזהיר. א"כ אין העונש אלא הגמר וסוף האזהרה. ונמצא דגם העונש גופי' מעין האזהרה הוא. והילכך גם בחייבי כריתות דלא בעו אזהרה. ואפי' בכרת דפסח ודמילה שבאו על עשה. היינו רק משום דכרת לא בעי אזהרה בפ"ע בלאו ממש. משום דעונש כרת גופי' היינו אזהרתו. ולא צריך אזהרה אחרת כשאר העונשין. והילכך שפיר יש למנותן במנין הלאוין: 
<b>וראיתי </b>להחינוך (מצוה ס"ט) שכתב וז"ל לא יספיק הזכרת העונש במצוה מבלי אזהרה. וזהו שאמרו רבותינו תמיד עונש שמענו אזהרה מנין. והענין הוא מפני כן שאם לא תבוא לנו בדבר מניעת האל אלא שיאמר עושה דבר פלוני יענש כך. היה במשמע שיהא הרשות ביד כל הרוצה לקבל העונש ולא יחוש לצערו לעבור על המצוה. ולא יבוא בזה נגד רצון הש"י ומצותו. וזהו אמרם בכל מקום לא ענש הכתוב אא"כ הזהיר. כלומר לא יודיע השם העונש הבא לנו על העברת המצוה אא"כ הודיענו תחילה שרצונו הוא שלא נעשה אותו הדבר שהעונש בא עליו עכ"ל עיי"ש. ולפי דבריו העונש מצד עצמו אינו מענין אזהרה כלל. אלא שעיקר דבריו תמוהים אצלי מאוד. דא"כ אמאי אמרינן דכרת לא בעי אזהרה. והרי ודאי הך טעמא בחייבי כריתות נמי שייך דנימא דהרשות בידו לקבל על עצמו עונש כרת ולעבור על המצוה. וכל כמה דלא נאמרה בקרא אזהרה. אפשר לומר דלא מיתסר הדבר כלל. אע"פ שנאמר בו עונש כרת. ועוד דלפי דבריו אמאי אמרינן דאין מזהירין מן הדין ואפי' למ"ד עונשין מן הדין אין מזהירין מה"ד. והא כיון דעיקר מאי דבעינן אזהרה היינו רק כדי שלא נטעה לומר שמותר לעבור על המצוה ולקבל על עצמו העונש. א"כ מאחר דאיכא קל וחומר שאנו מוזהרין על הדבר ונמנעים מעשותו. למה לי תו אזהרה אחרת. ובפרט למ"ד עונשין מן הדין דכיון דאפי' לענין עונשין שבמיתת ב"ד סמכינן על הק"ו. כ"ש דאית לן למיסמך על הק"ו לענין איסורא. לומר שהדבר נאסר ונמנע מן התורה לעשותו. ובלא"ה הרי ודאי סמכינן על הק"ו לענין איסורא כמו על כל שאר המדות שהתורה נדרשת בהן. אלא דלענין אזהרת עונש מיתת ב"ד אמרו דלא סגי בהכי. והשתא הרי לדעת החינוך גם בעונשי מיתות ב"ד אין אנו צריכין להאזהרה אלא כי היכי דלא נימא שהדבר מותר. אע"פ שיש בו עונש מיתת ב"ד. וא"כ גם כאן אין הדבר נוגע אלא לענין איסורא בעלמא וא"כ אמאי לא סגי לן באזהרה מדין ק"ו. ועוד תמוה לפי דבריו הא דאמרינן בסוגיא דר"פ בתרא דמכות שם חייבי כריתות לא צריכי אזהרה שהרי פסח ומילה ענש אע"פ שלא הזהיר עיי"ש. ולדעת החינוך מאי ראי' היא כיון דעיקר האזהרה לא איצטריך אלא כדי שלא נאמר שמותר לעבור על המצוה ולקבל על עצמו העונש. וא"כ פסח ומילה נהי דליכא בהו אזהרת לאו. מ"מ הרי ידענו שמחוייב בדבר לעשותו. מהעשה המפורשת בהן בתורה. ודאי שוב אין צורך בהן לאזהרה אחרת. משא"כ בעלמא ודאי איכא למימר דגם חייבי כריתות צריכי אזהרה מהאי טעמא גופא. כמיתות ב"ד. ועוד תמוה מדאמרינן בפרק ארבע מיתות (נ"ו ע"א) וברפ"ק דתמורה (ד' ע"א) דאזהרת עשה לא שמה אזהרה ודוקא אזהרת לאו בעינן עיי"ש. ולסברת החינוך אמאי. והא ודאי לענין שנדע דהדבר אסור כך לי אזהרת עשה כאזהרת לאו. גם עיקר הדבר תמוה מאוד לומר דס"ד שיהא מותר לעבור על דבר שידוע לו שמתחייב בכך מיתת ב"ד. והרי בכך הו"ל כהורג את עצמו. ואפי' למ"ד אדם רשאי לחבול בעצמו מ"מ קטלא לכ"ע אסור מדכתיב אך את דמכם לנפשותיכם אדרוש דדרשינן מיד נפשותיכם אדרוש את דמכם. כדאמרינן בפרק החובל (צ"א ע"ב) עיי"ש. ולדעת הר"ן ז"ל (פ"ג דשבועות) אית בה נמי לאו מדכתיב השמר לך ושמור נפשך מאד עיי"ש. וכבר ביארנו לעיל דאית בה נמי אזהרת לא תרצח. והיכי תיסק אדעתין שיהא מותר לכתחילה לעשות דבר שבודאי בר קטלא הוא בכך בב"ד. וגם דברי החינוך סותרים זא"ז למש"כ הוא עצמו (לעיל מצוה מ"ח). וז"ל ואע"פ שלא הזהיר הכתוב בפירוש על זה שיאמר אל תכו אבות. אלא שכתוב עונש המכה אותם. ודרך הגמרא לעולם לשאול בענין כזה ולומר עונש שמענו אזהרה מנין. גם בזה יש לנו אזהרה וכו'. ואע"פ שלאו זה דלא יוסיף נחשב ללאו בפ"ע וכו'. וע"כ יש לנו לומר עכ"פ שנלמוד האזהרה בו מקרא דלא יוסיף. אחר שלא מצאנו במקום אחר וכו' עכ"ל ע"ש בדבריו. ולפי דבריו כאן מה בכך שלא מצאנו לו אזהרה במקום אחר. וכי משום זה מוכרחין אנו לומר שאזהרתו בכלל קרא דלא יוסיף אע"ג דלא אייתר להכי ולא מיירי קרא בהכי אלא בהכאת אחרים. הרי לשיטתו אדרבה אית לן למימר דמאחר שלא כתיב בו קרא אזהרה. הרי הוא מותר בכך אלא שיקבל ענשו. ואם משום שאי אפשר לומר שיהא מותר בהכאת אביו משום דלא גרע משאר ישראל שמוזהר על הכאתו. א"כ לא צריך כאן אזהרה כלל. שהרי עיקר האזהרה לא צריכא אלא כדי שנדע שאסור הדבר לעשותו. וא"כ כאן שידענו האיסור. אפי' את"ל שאין בו שום אזהרה בתורה כלל. ולאו דלא יוסיף לא מיירי אלא בהכאת אחרים בלבד ניחא שפיר. ואין זה ענין למה שאמרו לא ענש הכתוב אא"כ הזהיר. וא"כ לא הי' להחינוך למנות הכאת אביו ואמו במנין הלאוין. מאחר שלא נאמר בה אזהרת לאו בתורה. ואין שום הכרח כלל שיהא בו אזהרה. וגם נראה דאין הכרח לומר דהכאת אביו ואמו אסורה. לפי שיטת החינוך. דשפיר אפשר לומר דכיון דבהכאת אביו ואמו אית בה מיתת ב"ד. משא"כ בהכאת אחר. הו"ל תחלתו להקל וסופו להחמיר. ואין בכך קושיא אם נימא דהכאת אחר אסרה תורה והכאת אביו ואמו שריא. שהרי היתר זה אינו אלא מתוך חומר שהחמיר בה הכתוב בסופו להתחייב בכך מיתת ב"ד. משא"כ באחר שאין בו אלא אזהרה בעלמא. והשתא א"כ מנ"ל דהכאת או"א אסורה כלל מדאורייתא. אדרבה כיון שאין בה אזהרה אית לן למימר דשריא אע"פ שמתחייב עלה מיתת ב"ד. ולכן דברי החינוך אלו נפלאים בעיני: 
<b>ומעתה </b>שפיר היה מקום לכאורה לומר בדעת הגאונים ז"ל שמנו העונשין במנין הלאוין. כמש"כ הרש"ך שם. דכיון דקיי"ל בעלמא לא ענש אא"כ הזהיר א"כ אין העונש אלא כגמר וסוף האזהרה. ולכן יש למנותו במנין הלאוין. דכשאמרה תורה המבטל פסח בכרת המבטל מילה בכרת הרי הוא כאילו אמרה השמר לך פן תבטל פסח. השמר לך פן תבטל מילה. אלא דכפי הנראה מדבריו לא בא לתרץ בדבריו אלו אלא פסח ומילה. וכן מתיישב בזה ג"כ מיתה בידי שמים דרחיצת ידים ורגלים. משום דליכא בהו שום לאו אחר אלא עשה בלחוד הוא דאיכא בהו. וגם בזה לא יתכנו דבריו אלא לשיטת הבה"ג וסייעתו ז"ל דבכל מצוה שיש בה ל"ת ועשה הם מונים הל"ת במנין הלאוין והעשה במנין העשין. והילכך כאן הו"ל כאילו יש בפסח ובמילה ובקידוש ידים ורגלים גם ל"ת מלבד העשה. ולזה אע"פ שמנו עשין שלהם במנין העשין מנו ג"כ כרת ומיתה שלהם במנין הלאוין מטעם מה שכתב הרש"ך. אבל אכתי בשאר כל העונשין לא יתכנו דבריו כלל. והשגת הרמב"ם ז"ל במקומה עומדת. דכיון דאית בהו לאו שנמנה כבר במנין הלאוין א"כ העונש שבהן אפי' היה כתוב בתורה בהדיא השמר לך פן תעשה זאת. מ"מ אין זה אלא כשאר לאוין כפולין דלכ"ע אינם באים במנין בפ"ע. וע"כ לא יתכן למנות בהן אלא המצוה המוטלת על הב"ד. והרי אין זו אלא עשה גמורה כשאר עשין שבתורה. ואין למנותה אלא במנין העשין וכמש"כ הרמב"ם והרמב"ן ז"ל. ולשיטת רבינו הגאון ז"ל דבכל מצוה שיש בה ל"ת ועשה אינו בא במנין אלא אחד משניהם. גם כרת דפסח ודמילה ומיתה בידי שמים דקידוש ידים ורגלים לא מיתרצי בהכי. דנהי דהעונש הוא כלאו בפ"ע. מ"מ לא עדיף משאר ל"ת ועשה שבמצוה אחת שאין שניהם נמנין בחשבון המצות. ואחר שנמנית העשה דידהו במנין העשין שוב אין למנות עונש דידהו במנין הלאוין. וגם בהדיא ביאר רבינו הגאון ז"ל בדבריו כאן שלא חזר ומנה העונשין אלא משום המצוה שבהן על הב"ד. והרי מצוה זו לכאורה ודאי אינה אלא עשה גמורה כשאר כל העשין ואין מקומה במנין הלאוין. ובאמת דבלא"ה עכצ"ל דגם הבה"ג וסייעתו ז"ל במנין העונשין שלהם אין כוונתם אלא למנות עשה זו שבכל אחד מהעונשין הללו על הב"ד. שהרי לא מנו עשה זו במקום אחר במנין המצות שלהם. ובודאי לא יתכן לומר שהשמיטו עשין אלו לגמרי ממנין המצות. וע"כ אין לנו אלא לומר דלעשין הללו הוא שהיתה כוונתם בהעונשין שמנו. וכמו שביאר רבינו הגאון ז"ל בהדיא כאן. ולהרמב"ן ז"ל שהבין בכוונתם למנות האזהרות של העונשין הללו. ודאי הדבר קשה דלפ"ז צ"ל ע"כ דהשמיטו עשין אלו לגמרי מחשבון המצות. והדבר תמוה לומר כן. ומדברי הרמב"ם ז"ל נראה שבאמת צדד לומר כן דכוונתם למנותן משום המצוה שעל הב"ד. אלא שהוקשה לו דא"כ הרי עשין גמורין הן על הב"ד. ואמאי מנאום בחשבון הלאוין. וזו היא ודאי תמיהא גדולה לכאורה. וגם הרמב"ן ז"ל גופי' הרגיש במאי שתמוה שלפי דבריו השמיטו הבה"ג וסייעתו ז"ל עשין אלו שעל הב"ד. וזו היא כוונתו במש"כ שם וז"ל ואמנם דעת הרב (הרמב"ם) שהעונשין המסורים לנו ימנו במצות עשין. הוא הטוב והישר לפי שהוא מצוה עלינו באמת לעשות הדין ההוא במחויבים בו. ובביאור אמרו בסנהדרין וכו' עכ"ל עיי"ש. מבואר בדבריו שהבין בדעת הבה"ג וסייעתו שאין מצוה זו נמנית במנין המצות. והוא ז"ל משיג על דעתם זו. ומכריע כדעת הרמב"ם ז"ל שיש למנותה בחשבון העשין מכח הראיות שהביא שם כמשכ"ל. אבל אחרי שראינו בדברי רבינו הגאון ז"ל כאן שביאר בהדיא דכל כוונתו במנין העונשין אינה אלא למצוה זו שעל הב"ד. ואעפ"כ מנאן בחשבון הלאוין. א"כ אין ספק לענ"ד שזו היא ג"כ כוונת הבה"ג וסייעתו ז"ל. ובהכי אזדא לה השגת הרמב"ם והרמב"ן ז"ל עליהם: 
<b>אלא </b>דודאי הדבר מפליא לכאורה וצ"ע טובא אמאי מנאוה במנין הלאוין. וגם הרמב"ם והרמב"ן ז"ל לא כתבוה כדבר מוחלט ופשוט. אלא שהכריחו כן ע"פ הראיות שהביאו לזה. וכבר נתבאר שבעניותנו אין הראיות מכריעות ודבריהם צע"ג אצלנו. ועיקר הדבר מתמיה למה הוצרכו לראי' על זה. אחר שהדבר נראה פשוט ומוכרח מצד עצמו. וראיתי להרמב"ם ז"ל בהלכות סנהדרין (פי"ד ה"ב וה"ג) שכתב גם שם וז"ל כל מיתה מהם (מארבע מיתות ב"ד) מצות עשה היא לב"ד להרוג בה מי שנתחייב בה וכו'. כל מחוייב מיתת ב"ד שלא המיתו אותו ב"ד בטלו מצות עשה ולא עברו על מצות ל"ת. חוץ מן המכשף שאם לא המיתוהו עברו על מצות ל"ת שנאמר מכשפה לא תחיה עכ"ל עיי"ש. ומרן בכ"מ שם לא הערה מקורו. וממה שציין בדבריו על ראשי הלכות הללו ולא כתב עליהן כלום. רמז לן כדרכו ז"ל בכל כיו"ב שאין מקורו נודע לו. והוא תמוה שהרי מקורו מבואר בדברי הרמב"ם ז"ל גופי' בסה"מ (שורש י"ד שם) כדכתיבנא. ומ"מ גם הרמב"ם והרמב"ן ז"ל וסייעתם לא מנו במנין העשין המצוה לב"ד אלא בחייבי מיתות ב"ד בלבד. וגם בהם לא מנה הרמב"ם אלא ארבע עשין (רכ"ו רכ"ז רכ"ח רכ"ט). כל אחד ממיני המיתה עשה בפ"ע. והרמב"ן לא מנה כולן אלא בעשה אחת. מדכתיב ובערת הרע מקרבך. אבל בכל חייבי כריתות ומיתה בידי שמים. שמנו הגאונים ז"ל וסייעתם במנין העונשין. לא מנו הם ז"ל שום מצוה לב"ד כלל. משום דס"ל דכיון שעונשין אלו לא נמסרו לב"ד אין בהם שום מצוה לב"ד. וכמש"כ הרמב"ם ז"ל בהדיא בסה"מ (שם בשורש י"ד) עיי"ש. וגם בחייבי מיתה בידי אדם שלא בב"ד. שמנו רבינו הגאון והר"ש בן גבירול ז"ל במנין העונשין. לא מנו הם שום מצוה. וטעמן של הגאונים ז"ל בהנך יתבאר לפנינו בס"ד: 
@00י. 
<b>אמנם </b>בעיקר עשין הללו שעל הב"ד יש מקום עיון. לפמש"כ הרמב"ם ז"ל (בסה"מ שם) וז"ל מצוה רכ"ו היא שצונו להרוג את העוברים על קצת המצות בסייף. והוא אמרו יתברך נקם ינקם וכו'. מצוה רכ"ז היא שצונו לחנוק העוברים על קצת מצות מיוחדות. והוא אמרו יתברך מות יומת וכו' עכ"ל. מצוה רכ"ח היא שצונו לשרוף העוברים על קצת מצות. והוא אמרו יתברך באש ישרפו אותו ואתהן וכו' עכ"ל עיי"ש. וצ"ע טובא לכאורה בעשין הללו דמדכתיב במיתת חנק מות יומת אין הכרח לומר דהו"ל עשה חיובית דרמי רחמנא על הב"ד לחנוק העוברים. דנראה דע"כ אין פירושא דקרא אלא לומר שדינו למות מיתת חנק. אבל אכתי לא שמענו בהך קרא ציווי להב"ד שיעשו כן. דהרי כיו"ב אשכחן בקרא גבי זר ששימש במקדש דכתיב והזר הקרב יומת. והיינו מיתה בידי שמים למאי דקיי"ל כחכמים דר"ע במתניתין דפרק הנשרפין (פ"א ע"ב) עיי"ש. והרי במיתה בידי שמים כיון שלא נמסרה לב"ד לא שייך בה מצוה לב"ד. כמש"כ הרמב"ם ז"ל גופי' (שם שורש י"ד). וע"כ אין פירושא דהך קרא אלא שדינו למות בידי שמים. ומינה נשמע דגם לר"ע דמיתה דההוא קרא היינו מיתת חנק בב"ד. ולחד תנא אליבי' היינו מיתת סקילה. כדאיתא התם (לקמן פ"ד ע"א). גם כן משמעותא דהך קרא אינו אלא לומר דדינו למות מיתת חנק או סקילה. אבל מצות עשה לב"ד לא שמענו. ולא רמיזא בהך קרא שום חיובא. דהא בהכי לא אשכחן דאיפליגו רבנן ור"ע. והכי נמי גבי נוגח דכתיב וגם בעליו יומת. והיינו מיתה בידי שמים. כמבואר במכילתא (משפטים פ"י) ובתלמודין (פ"ג דכתובות ל"ז ע"ב) עיי"ש. וא"כ ע"כ אין משמעותו לשון ציווי. ולא בא הכתוב אלא לומר דדינא דהאי גברא למות בידי שמים. וא"כ ממילא מבואר דה"ה מקרא דמות יומת האמור בחייבי חנק ליכא למשמע שום מצות עשה לב"ד. דלא בא הכתוב אלא לומר דעבירה זו מחייבתו בעונש מיתת חנק. אבל מצות עשה לב"ד לחנקו לא רמיזא בהך קרא כלל. ואע"ג דודאי מובן מאליו דהוא מעשה ב"ד ורק להם המשפט בזה וכל כיו"ב. מ"מ אין לנו בזה מצות עשה בקרא ההוא. ולא פירש לנו הכתוב אלא עיקר העונש בלבד. וכן נראה מוכרח בלא"ה מסוגיא דפ"ק דסנהדרין (ט"ו ע"ב) דמייתינן התם ראי' דמאי דכתיב וגם בעליו יומת אינו במיתת ב"ד. מדכתיב מות יומת המכה רוצח הוא. על רציחתו אתה הורגו ואי אתה הורגו על רציחת שורו עי"ש. ועי' ג"כ בתוס' שם (בד"ה אימא) עיי"ש היטב ובשאר ראשונים שם. והשתא אם איתא דלישנא דקרא דכתיב מות יומת לישנא דחיובא הוא. שחייבין ב"ד להמיתו מיתה הראויה לו. א"כ אין לנו מדיוקא דהך קרא אלא לומר על רציחתו אתה חייב להמיתו ואי אתה חייב להמיתו על רציחת שורו. ולעולם אימא לך דבר קטלא הוא אי בעו ב"ד למקטלי'. אלא שמיעט הך קרא שאין ב"ד חייבין להזדקק למיקטלי'. משום דמצי למיפרק נפשי' בממונא. וכדמסיים קרא וכתב אם כופר יושת עליו וגו'. אלא ודאי מוכרח דמשמעותא דקרא דמות יומת אינו אלא שדינו בעונש מיתת ב"ד. והשתא שפיר דייקינן מיני' על רציחתו הוא דדינו בעונש מיתת ב"ד. אבל על רציחת שורו אין דינו במיתת ב"ד. וע"כ מיתה דכתיבא בי' אינה אלא מיתה בידי שמים דוקא: 
<b>וממילא </b>מתבאר לפ"ז דגם מקרא דנקם ינקם שהביא הרמב"ם ז"ל שם עשה לב"ד להרוג את העוברים על קצת המצות בסייף. אין לנו משם שום משמעות מצות עשה לב"ד. דלישנא דנקם ינקם הוא ממש כלישנא דקרא דמות יומת. וכיון שנתבאר דמלישנא דהך קרא אין לנו אלא שיש עליו עונש מיתה. הכי נמי הכא אין לנו מהך קרא אלא שיש עליו עונש מיתת סייף. כדגמרינן במכילתא (משפטים פ"ז) ובתלמודין (פרק ארבע מיתות נ"ב ע"ב) דנקימה זו היינו סייף עיי"ש. אבל שום מצות עשה לא שמענו מהנך קראי. הן אמת דלפי גירסת הילקוט (משפטים. רמז של"ד) במכילתא שם דגרס ר"ע אומר נאמר כאן נקימה ונאמר להלן נקום נקמת בני ישראל מה להלן בחרב אף כאן בחרב. מה להלן בב"ד אף כאן בב"ד עיי"ש. וא"כ גמרינן בגזירה שוה דקרא בב"ד מיירי. אלא דגם לפ"ז היינו רק לומר דאין הנקימה אלא ע"י ב"ד. אבל אכתי שום מצות עשה לב"ד לא שמענו מהכא. וכיו"ב איתא נמי במכילתא שם (לעיל פרשה ד') על קרא דמכה איש ומת מות יומת. דאמרינן התם מות יומת בב"ד אתה אומר בב"ד או אינו אלא שלא בב"ד. ת"ל יומת הרוצח. הא מה ת"ל מות יומת בב"ד עיי"ש. ובילקוט שם הגירסא ת"ל ולא ימות הרוצח עד עמדו לפני העדה למשפט עיי"ש. וכן הוא גם בפסיקתא זוטרתא שם עיי"ש. וגם לפי גירסת המכילתא שלפנינו ע"כ הכי פירושו. ומבואר מזה דלא אתי אלא לאפוקי דלא נימא דרשאי להמיתו על רציחתו מיד בלא ב"ד. וכן מבואר בפ"ב דמכות (י"ב ע"א) עיי"ש. וא"כ מבואר דשום רמז למצות עשה לב"ד ליכא בהנך קראי. ואדרבה מדאיצטריך במכילתא למילף ממקום אחר דאין מיתתו אלא ע"י ב"ד. מבואר דממשמעות פשטא דקרא גופי' ליכא למשמע ב"ד כלל. ועי' מש"כ בז"ר על הילקוט בקרא דנקם ינקם עייש"ה. ועכ"פ מבואר דמהנך קראי ליכא למשמע מצות עשה לב"ד. ומזה מתבאר ג"כ דגם מקרא דבאש ישרפו אותו ואתהן ליכא למשמע מצות עשה לב"ד. דלא קאמר קרא אלא שדינם בשריפה. אבל מצות עשה לב"ד לא שמענו. ואדרבה ממה שמסיים קרא וכתב ולא תהיה זמה בתוככם. משמע דלא קיימי על מניעת העונש אלא בלא תעשה. ודברי הרמב"ם ז"ל בשלש עשין הללו צ"ע אצלי. ובלא"ה נהי שהבין הרמב"ם ז"ל דבאש ישרפו אותו ואתהן הו"ל מצות עשה על הב"ד. מ"מ צ"ע אמאי לא מנה ג"כ ל"ת דולא תהיה זמה בתוככם. דנראה שהוא אזהרה לב"ד שלא ימנעו מלענוש עושי זמה זו. ויניחו אותם בזמתם. וכדרכו של הרמב"ם ז"ל וסייעתו בכל כיו"ב למנות העשה וגם הלאו. וביותר קשה מש"כ הרמב"ם (בהלכות סנהדרין שם) דכל חייבי מיתות ב"ד שלא המיתו אותן ב"ד בטלו מצות עשה ולא עברו על מצות ל"ת חוץ מן המכשף שאם לא המיתוהו עברו על מצות ל"ת. והרי איכא נמי בלוקח אשה ואמה מצות ל"ת כמש"כ. מיהו לזה אפשר לומר דהרמב"ם לשיטתו אזיל שהעלה בסה"מ (שורש חמישי) דלאו דלא תחטיא את הארץ ולאו דלא תזנה הארץ וכיו"ב אין למנותם. משום שלא באו אלא לטעם להלאוין שלפניהם. והשיג שם על הבה"ג שמנאן עיי"ש. וא"כ אפשר דס"ל דגם לאו זה דולא תהיה זמה בתוככם הוא כאחד מהנך לאוין. שלא בא אלא לטעם לעונש שריפה דסמיך ליה. ואין זה אזהרת לאו. ומיהו להרמב"ן והרשב"ץ ז"ל שהסכימו לדעת הבה"ג ומנו לאוין אלו. אכתי קשה דהו"ל למנות גם לאו זה. וגם בדברי הרמב"ם אכתי צ"ע. דהא גם ברוצח איכא מצות ל"ת לב"ד כשלא המיתוהו מדכתיב לא תחוס עינך ובערת דם הנקי. כמש"כ הרמב"ם גופיה (הלכות סנהדרין פ"כ ה"ד). וגם מנה לאו זה במנין הלאוין שלו (ל"ת רע"ט) עיי"ש. שוב ראיתי שכבר עמד בזה בדינא דחיי (לאוין קצ"ח) עיי"ש מש"כ בזה: 
<b>ועכ"פ </b>מתבאר דבחייבי סייף וחייבי חנק וחייבי שריפה לא אשכחן בהנך קראי מצות עשה לב"ד. מיהו בחייבי סקילה שהביא הרמב"ם ז"ל שם (עשין רכ"ט) מדכתיב גבי נערה המאורסה ובועלה וסקלתם אותם באבנים ומתו עיי"ש. זה לכאורה מבואר בהדיא מצות עשה לב"ד מדכתיב בלשון ציווי. דודאי לב"ד הוא דקמזהיר קרא. אלא דלא ידענא אמאי לא הביא הרמב"ם ז"ל יותר מקרא דלעיל מיניה גבי מוציא ש"ר ושם מפורש יותר דכתיב והוציאו את הנערה וגו' וסקלוה אנשי עירה באבנים ומתה וגו' ובערת הרע מקרבך. וגם קשה יותר דהו"ל להביא מקרא המוקדם עוד יותר (בפרשת שפטים) דכתיב בעע"ז והוצאת את האיש ההוא וגו' אל שעריך וגו' וסקלתם באבנים ומתו וגו' ובערת הרע מקרבך. גם הוה מצי להביא מקרא המוקדם עוד יותר (בפרשת שלח) דכתיב במקושש מות יומת האיש רגום אותו באבנים כל העדה וגו' וירגמו אותו באבנים וימת כאשר צוה ה' את משה. או ממגדף דכתיב (בפ' אמור) רגום ירגמו בו כל העדה וגו'. גם תמיהני במה שהוצרך להביא מ"ע לב"ד במיתת סייף מדכתיב ברוצח עבדו כנעני נקם ינקם. ומלבד דלעיקר העשה אין משם הכרח כמו שנתבאר. בלא"ה גם לדעת הרמב"ם ז"ל עכ"פ אין לנו מהך קרא ראיה מפורשת למיתת סייף אלא דילפינן לה בגז"ש דנקימה זו היינו סייף. כמבואר בגמרא ובמכילתא. טפי הו"ל להביא ממה שמפורש בהדיא בקרא מצות עשה בסייף גבי עיר הנדחת (פ' ראה). דכתיב הכה תכה את יושבי העיר ההיא לפי חרב. וזו ודאי מצות עשה לב"ד. דכתיב בלשון ציווי לב"ד. ואין לומר דניחא ליה למינקט מקרא קמא. דקרא דנקם ינקם קדים טובא להך קרא. דא"כ קשה ביותר אמאי בעשה דסקילה שביק כל הני קראי המוקדמין ונקט המאוחר לכולם. ודברי הרמב"ם ז"ל צ"ע אצלי בזה: 
<b>אלא </b>שאני רואה דיותר יש להקשות בברייתא דרפ"ק דיבמות ובפ"ד דסנהדרין שם. וכן הוא במכילתא. ובמכילתא דרשב"י שם. דקתני לפי שנאמר כי יהיה באיש חטא משפט מות והומת שומע אני בין בחול ובין בשבת. ומה אני מקיים מחלליה מות יומת בשאר מלאכות חוץ ממיתת ב"ד. או אינו אלא אפי' מיתת ב"ד ומה אני מקיים והומת בחול ולא בשבת וכו'. ת"ל לא תבערו אש וכו' עיי"ש. והדבר תמוה דאפי' לפי מאי דס"ד בסוגיא דיבמות שם מעיקרא דהאי תנא מטעמא דעשה דחי ל"ת שיש בו כרת אתי עלה. מ"מ אמאי הוצרך למינקט הך עשה מהך קרא דכי יהיה באיש חטא וגו'. המאוחר במשנה תורה (פ' תצא). אטו עד הכא לא אשכח עשה במיתת ב"ד. והרי סמוך תכף להך קרא דלא תבערו אש וגו'. דקאי עלי'. כתיב כל העושה בו מלאכה יומת. ועלי' הוה מצי נמי למימר שומע אני בין בחול בין בשבת וכו'. ככל מאי דקאמר אקרא דכי יהיה באיש חטא וגו'. וגם אקרא דמחלליה מות יומת גופיה דמייתי תנא התם. הוה מצי למידרש הכי. דשומע אני מות יומת בין בחול בין בשבת ומה אני מקיים מחלליה מות יומת בשאר מלאכות ולא במיתת ב"ד וכו'. ואפי' לפי מה שהוכחנו לעיל דמהך לישנא דמות יומת אין הכרח לומר שיש בדבר מצות עשה לב"ד. מ"מ התינח למאי דס"ד התם דמשום עשה דוחה ל"ת שיש בו כרת אתי עלה האי תנא. אבל אכתי למאי דמסיק דלא אתי עלה אלא משום דמייתי מק"ו מעבודה. א"כ אין נפק"מ אם אית בה עשה או לא. וכל שידענו מקרא דדינו במיתת ב"ד שפיר היה מקום לומר דילפינן מק"ו מעבודה שדוחה שבת. וא"כ למאי נקט תנא קרא דכי יהיה באיש חטא וגו' המאוחר כ"כ. כיון דהוה סגי ליה למינקט ההוא קרא דמחלליה מות יומת גופיה דבלא"ה איירי בי'. או מקרא דכל העושה בו מלאכה יומת דסמיך אצל לאו דלא תבערו דעסיק ביה תנא בעיקר דיני'. ועוד תמוה דנהי דמלישנא דמות יומת אין הכרח לומר שיש בדבר מצות עשה כדכתיבנא. מ"מ הרי בלא"ה איכא כמה קראי אחריני שמבואר בהן בהדיא מצות עשה לב"ד להמית את הנדון במיתה האמורה כמשכ"ל. וא"כ אפי' לס"ד מעיקרא דהאי תנא מטעמא דאתי עשה ודחי ל"ת אתי עלה. אכתי הוה מצי מייתי מכמה קראי דקדמי טובא מקמי הך קרא דכי יהיה באיש חטא וגו' דכתיבא בהו עשה לב"ד. ולא הו"ל למינקט מקרא זה המאוחר כ"כ במשנה תורה. וזה ודאי תמוה טובא לכאורה וצ"ע: 
<b>והנראה </b>בזה לפי חומר הנושא דודאי מכל הנך קראי דכתיבי בהו עונשי מיתת ב"ד. אין הכרע מגופי' דקרא שתהא בדבר מצות עשה לב"ד. אע"ג דכתיב קרא בלשון עשה ומצוה לעשות כן. משום דכיון דבהריגת אדם איכא אזהרת לאו דלא תרצח. אלא שהתירה תורה רציחה על עבירות ידועות. וגם בהנך התנה הכתוב תנאי והקפיד שלא להמית אלא דוקא במיתה האמורה בענין. דקיי"ל דבעינן דוקא קרא כדכתיב. ואפי' כשאינו יכול להמיתו במיתה הכתובה בו. אסר רחמנא להמיתו באיזו מיתה אחרת. אלא היכא דגלי קרא. כמבואר בפרק נגמר הדין (מ"ה ע"ב) דרוצח וגואל הדם הו"ל שני כתובים הבאים כאחד ואין מלמדין עיי"ש ובמה שכתבו התוס' שם (בד"ה משום). ואפי' לפמ"ש התוס' (ריש מכות בד"ה כל הזוממין) ובריטב"א שם ובכתובות (מ"ה ע"א) דגם בשאר כל חייבי מיתות ב"ד אם אינם יכולין להמיתן במיתה הכתובה בענין. רשאין להמיתן במיתה אחרת מארבע מיתות ב"ד. וכדאי' בתוספתא (פי"ב דסנהדרין) עיי"ש. מ"מ הרי עכ"פ הקפיד הכתוב שלא להמיתן אלא באחת מארבע מיתות הללו דוקא. וגם בזה דוקא כשאי אפשר להמיתן באותה מיתה הכתובה בהן. אבל כל שאפשר לקיים קרא כדכתיב לא ניתן רשות לב"ד להמיתן במיתה אחרת אפי' מהנך ארבע מיתות ב"ד כמבואר שם עיי"ש. וא"כ אפי' היכא דכתיב קרא בלשון עשה וציווי. כמו במה שהביא הרמב"ם ז"ל שם עשה לנסקלין מדכתיב בנערה המאורסה ובועלה וסקלתם אותם באבנים ומתו. אין לנו הכרח מהך קרא שיש בעיקר עונש זה מצות עשה לב"ד. דלא שמענו מגופי' דהך קרא אלא שניתן רשות להמיתן בסקילה. ואם כי ודאי שמענו מהך קרא שענשן הכתוב במיתה זו. מ"מ עשה לב"ד לא שמענו. דב"ד מאן דכר שמייהו הכא בהך קרא. ואע"ג דודאי כבר ידענו דאין דיני נפשות אלא ע"פ סנהדרין. דכתיב ושפטו העדה והצילו העדה. וכתיב ולא ימות הרוצח עד עמדו לפני העדה למשפט. ומשם ילפינן גם לכל שאר חייבי מיתות ב"ד. כמבואר בספרי זוטא (הובא בילקוט מסעי). ובסה"מ להרמב"ם (לאוין רצ"ב) בשם המכילתא. ובחבורו הגדול (פ"א מהלכות רוצח ה"ה) עיי"ש. מ"מ אכתי לא שמענו בזה מצות עשה לב"ד. ואע"ג דהתם כתיב והוצאתם וגו' אל שער העיר ההוא וסקלתם אותם באבנים ומתו. אין מלשון זה הכרח שנתחייבו לעשות כן. דאפשר שלא בא הכתוב אלא לומר שכך הוא דינם לעשות להם. ורשאים להמיתם בענין זה. אם לא שנאמר דכיון דעכ"פ שמעינן מהך קרא שכך הוא דינם ליענש בעונש זה. ממילא נשמע דחובת הב"ד היא לעשות להם כדינם. כי כל משפטי התורה עליהם מוטלים לשמור ולעשות. אלא דאם כן אכתי לא ידענו אם מצוה זו שעל הב"ד היא בעשה או בל"ת. שיותר נראה לומר דמצות ל"ת היא. אחר שראינו דגבי נותן מזרעו למולך (ויקרא כ' ד') כתיב מות יומת. עם הארץ ירגמוהו באבן וגו'. ואם העלם יעלימו עם הארץ את עיניהם מן האיש ההוא וגו' לבלתי המית אותו ושמתי אני וגו'. נראה מזה דחובת הב"ד היא בלא תעשה בעונשין שבתורה. לבלתי יעלימו עיניהם מלגמול לעושי רשעה כרשעתם. ומלגדור גדר בפני עושי עולה. וילמוד סתום מן המפורש. דגם כל שאר עונשי מיתות ב"ד הם בל"ת על הב"ד לבל יעלימו עיניהם מהמתחייבים בעונשין אלו מלעשות להם כמשפטם: 
@00יא. 
<b>וראיתי </b>להרמב"ן ז"ל (סוף שורש י"ד) שכתב וז"ל אבל הנראה במנין או שיהיו העונשים נמנין לאו אחד במצווה בהם. או שימנו כולם מצוה אחת. אין הפרש בין המומתים באבן או בעופרת. והנראה אלי הוא שאנחנו נצטוינו במומתים כולם מפסוק שנאמר ובערת הרע מקרבך. אמרו בער עושי רעות מישראל. והיא מצות עשה שלהם. אבל הכתובים בהם מות יומת. דמיו בו. דמיהם בם. ירצה בהם שהם חייבים מיתה. ואמרו יתעלה במקצתם וסקלתם אותם באבנים. ובמקצתם באש ישרפו אותו ואתהן. הוא חלק המצוה וכו'. אבל המצוה בכולם שימותו היא נמנית. וכבר בא בהם שאם אינו יכול להמית אותם במיתה הכתובה בהם שיומתו בכל מיתה שיכול להמיתם. והנה כולם נכללים למיתה. והיא מצוה אחת. ובאחרון של שחיטת חולין אמרו בעוף שהרג את הנפש דבעי לאתוייה לבי דינא וקיומי בי' ובערת הרע מקרבך. ואין בעוף הזה כתוב ובערת הרע. ומסקול יסקל השור נתחייב במיתה. אלא שכל המומתין מצותם מן ובערת הרע. והיא מצות עשה שלהם שממנה הם מומתים עכ"ל עיי"ש. ומבואר מדבריו ז"ל אלו דקרא דובערת הרע מקרבך הו"ל מצות עשה לב"ד בכל חייבי מיתות ב"ד. וכן כתב הרמב"ן ז"ל עוד בפירושו עה"ת (פרשת שפטים) וז"ל שם והנכון כי הכתוב יצוה בחייבי מיתות ב"ד ובערת הרע מקרבך והיא מצות עשה וכו' עכ"ל עיי"ש. וראייתו ממה שאמרו בער עושי רעות מישראל. וכוונתו בזה למה שאמרו בספרי (ראה. פיסקא פ"ו) ובערת הרע מקרבך בער עושי רעות מישראל עיי"ש. וכן הוא שם בפ' שפטים (פיסקא קנ"א. ובפיסקא קנ"ה. קפ"ז. ר"י) ובפ' תצא (פיסקא ר"כ. רמ"א. רע"ג) עיי"ש. וגם הוכיח דכל חייבי מיתות ב"ד כולם נכללים בעשה זו ממה שדרשו מהך קרא לכל חייבי מיתות ב"ד שאם אינו יכול להמיתם במיתה הכתובה בהם שיומתו בכל מיתה שיכול להמיתם. וכוונתו בזה למה שדרשו בסוגי' דסנהדרין שהבאתי לעיל עיי"ש. וכן הוכיח עוד מסוגיא דפרק בתרא דחולין (קל"ח ע"ב. ק"מ ע"א) וכמבואר בדבריו שהבאתי. והרשב"ץ ז"ל (בזה"ר עשין סי' נ"ג) הוסיף להביא עוד ראי' מסוגיא דפרק הנשרפין (ע"ח ע"א) דאמרינן טרפה שרבע בפני ב"ד חייב דכתיב ובערת הרע מקרבך עיי"ש. הרי דאע"ג דברובע לא כתיב ובערת הרע מקרבך. מ"מ מייתו לרובע מהך קרא. והיינו ע"כ משום דכל המומתין נכללים בו עיי"ש. וא"כ לפ"ז הדבר תמוה טובא על הגאונים ז"ל שמנו כל חייבי מיתות ב"ד במנין הלאוין. ולא מיבעיא להבה"ג וסייעתו ז"ל שבכל מצוה שיש בה ל"ת ועשה דרכם למנותן שתים. הל"ת במנין הלאוין והעשה במנין העשין. דודאי קשה דנהי דס"ל דהעונשין הם לב"ד בל"ת. מ"מ הו"ל למנות ג"כ העשה דובערת הרע מקרבך במנין העשין. אלא אפילו לרבינו הגאון ז"ל דבכל כיו"ב אינם נמנין לשיטתו אלא באחת. מ"מ הדבר קשה. חדא דלפי שיטתו נהי דס"ל דהעונשין יש עליהן תורת לאו לב"ד. מ"מ כיון דהעשה דובערת הרע מקרבך כוללת כל עונשי מיתת ב"ד כאחד. אע"ג דכל אחד מהעונשין הו"ל כאזהרת לאו בפ"ע לב"ד. הו"ל למנותן כולן במצוה אחת במנין העשין. ולא במנין הלאוין כלל. כמו שנתבאר במבוא (סי' ז' שורש ששי) עיי"ש ובשאר מקומות. ועוד דכיון דהלאו שבהעונשין מצד עצמו לא נתבאר בפירוש בקרא. וכמו שנתבאר לעיל. וליכא אלא גילוי מילתא בעלמא. כיון שיש בהן עשה מפורשת בקרא. והעונשין מצד עצמן כי היכי דאית בהו תורת לאו כדכתיבנא לעיל. הכי נמי שייכא בהו תורת עשה. כיון שיש בהן מעשה בקום ועשה. ודאי הו"ל יותר למנותן במנין העשין: 
<b>ואמנם </b>נראה דמצד זה ליכא שום קושיא לשיטת הגאונים ז"ל וכבר ראיתי להר"ב כנה"ג (בדינא דחיי לאוין ר"ב) שכתב בזה לדעת הרמב"ם והסמ"ג וז"ל ודעת הרמב"ם שארבע מיתות ב"ד הן ארבע מצות. וכן דעת הסמ"ג. אבל ובערת הרע מקרבך אין זה ציווי אלא נתינת טעם שיהרג המחוייב מיתה. ובזה יבער הרע. אבל לשון הספרי שאמרו בער עושי הרעות מישראל נראה שהיא מצות עשה לא נתינת טעם. ועוד אני תמה על הרמב"ם וסמ"ג למה לא מנו ובערת הרע מקרבך למצוה להרוג את הטרפה שהרג או רבע בפני ב"ד. כדאמרינן בפרק הנשרפין וכו'. ושמא הרמב"ם והסמ"ג מפרשים שאינו צווי לב"ד שיהרגוהו אלא שהדבר מסור לב"ד אם ירצו ב"ד יהרגוהו. ואם ירצו יניחוהו. ומדוקדקים דברי רבא שאמר טרפה שהרג לפני ב"ד חייב. ולא אמר ב"ד ממיתין אותו. וכן מורה לשון הרמב"ם (פ"ב מהלכות רוצח) והסמ"ג (לאוין קס"ג) וכו'. ואפילו נימא שב"ד חייבים להמיתו. לא משום ובערת הרע מקרבך. אלא דקרא דובערת הרע מקרבך גלי לן שב"ד יכולין להמיתו. וכיון שב"ד יכולין להמיתו הרי הן מצווין להמיתו מקרא דנקם ינקם. שמצוה לב"ד להרוג בסייף. כמש"כ הרמב"ם והסמ"ג עכ"ל עיי"ש. ואמנם אחר כל אלה לא תירץ כלום על מה שהקשה הוא גופי' מהספרי. וגם לא השיב על ראייתו של הרמב"ן ז"ל מההיא דפרק בתרא דחולין שם שאמרו דבעי לאתוייה לב"ד וקיומי בי' ובערת הרע מקרבך. דבזה לא שייך מה שתירץ על ההיא דפרק הנשרפין וכמבואר: 
<b>איברא </b>דלענ"ד מהספרי לא זו דראי' ליכא אלא אדרבה משם מוכרח איפכא. דמדחזינן דבשום דוכתא לא אמרו בספרי על אחד מהנך קראי דובערת הרע מקרבך. דכתיבי כמה זימני בתורה. דהו"ל מצות עשה. וכאורחי' דתנא דספרי בכל דוכתי כיו"ב. משמע ודאי דס"ל דאין זו מצות עשה. דאם איתא דהו"ל מצות עשה לא הוה משתמיט מלאשמעינן הכי בהדיא כמו בכל שאר דוכתי. ובאותו ענין גופי' (פ' תצא פיסקא רע"ג) קתני התם ובערת הרע מקרבך. בער עושי הרעות מישראל. ומיד אח"כ (ריש פסקא רע"ד) קתני השמר זה ל"ת עיי"ש. ואמאי לא קאמר נמי הכא אקרא דובערת הרע מקרבך זה מצות עשה. אלא ודאי אין זו מצות עשה. ומה שאמרו בספרי על הך קרא בער עושי רעות מישראל. ע"כ לא בא לומר דזו מ"ע לעשות כן. אלא בא לומר דפירושא דקרא היינו לומר שלא יתעצב ולא ירע לו במה ששפך דם אדם בהריגה זו וכיו"ב. דאדרבה טובה גדולה עשה לעצמו ולכל ישראל שבכך בער עושי רעות מישראל. ובער זה אינו לשון ציווי וחובה אלא לשון עבר. וכן לשון ובערת דקרא. וכן מתבאר להדיא מלשון פסיקתא זוטרתא (פ' תצא) גבי נערה המאורסה שכתב וז"ל ובערת הרע מישראל ביעור עושה הרע מישראל עכ"ל עיי"ש. כלומר שאין בהריגה זו אלא ביעור עושה הרע מישראל ואין בזה משום שפיכת דמי אדם. דאדרבה טובה עושה בכך לכל ישראל. וכן משמע מלשון הכתוב (פ' שפטים) גבי רוצח דכתיב ובערת דם הנקי וטוב לך. ועי' במש"כ הרמב"ן ז"ל שם דגם שם נדחק לפרש דהוא מצוה עיי"ש. ולשיטתו אזיל. אבל פשטי' דקרא לא משמע אלא כדכתיבנא. וכיו"ב בספרי (נשא פסקא כ"א) אקרא דונקה האיש מעון עיי"ש ובמדרש רבה ופסיקתא זוטרתא שם. ועי' בספרי דבי רב למהרד"פ ז"ל (ראה. פיסקא כ"ח) שלפי מה שפי' הוא שם דברי הספרי ג"כ אין בזה מצות עשה עיי"ש. ולכאורה יקשה על זה מדאמרינן בפרק החובל (פ"ח ע"א) לר"י זוממי עבד לא יהרוגו וכר אמר רבא אמר ר"ש אמר קרא ובערת הרע מקרבך מ"מ עיי"ש. והשתא הא תינח אם נימא דהך קרא הוא מצוה וחייובא לבער את הרע. דבזה שפיר שייך לומר דאמר קרא ובערת מ"מ. שבכל ענין צוה הכתוב לבער אח הרע. אבל אם איתא דאינו אלא טעם לדלעיל מיני'. למה שצוה הכתוב להרוג הזוממים. וכמו שכתב הר"ב כנה"ג שם. או כדכתיבנא דלא קאמר קרא אלא שבהריגה זו בערת את הרע מן העולם. ויש בה תקון העולם. א"כ היכי שייך למידרש מהך קרא ובערת הרע מ"מ לענין לחייב מיתה לזוממי עבד. כיון דלא מהך קרא שמעינן חיוב מיתה לזוממין. אלא מקרא דלעיל מיני' דכתיב ועשיתם לו כאשר זמם לעשות לאחיו. והרי שם כתיב לאחיו ואימעיט עבד לר"י. מיהו אין מזה הכרח כ"כ דאפשר לומר גם בההיא דהתם כמו שתי' הר"ב כנה"ג שם ההיא דסנהדרין שם. אבל יותר נראה לומר דאע"ג דודאי כל שאר קראי דובערת הרע מקרבך אינם מצות עשה. אלא קאי על מיתת ב"ד דכתיבא לעיל מיני' בכולהו הנך קראי וכמו שביארנו. מ"מ בעדים זוממין דלא כתיבא לעיל מיני' בהדיא מיתת ב"ד בקרא. דלא כתיב אלא ועשית לו כאשר זמם לעשות לאחיו ובערת הרע מקרבך. וכאשר זמם לעשות קאי נמי אממון ואמלקות. וכמו שאמרו בספרי (שם פסקא ק"צ) אם ממון ממון אם מכות מכות אם עונשין עונשין עיי"ש. וא"כ אין לנו מיתת ב"ד בקרא בענין זה קודם לקרא דובערת הרע מקרבך דנימא דעלי' הוא דקאי. וע"כ אנו צריכין לפרש דהכא ודאי הך קרא הו"ל מצות עשה. ולא שהוא מצות עשה מיוחדת בפ"ע. אלא זה שייך לעשה דועשית לו כאשר זמם לעשות וכולה חדא עשה היא. ומעיקרא קאמר קרא ועשית לו כאשר זמם לעשות בממון או מכות או קנסות וכיו"ב. ומסיים ובערת הרע מקרבך דהיינו מיתה. ובהכי מדוקדק שפיר לשון הספרי שם. דעל קרא דכאשר זמם לעשות לא הזכיר בפירוש מיתה. אלא ממון ומכות ועונשין. ומשמע דעונשין היינו קנסות. מדלא נקט בהדיא מיתה כבכל דוכתי. והיינו משום דמיתה כתיב בקרא בהדיא ובערת הרע מקרבך. ואפילו אם נימא דעונשין דקתני היינו מיתה. כמו שפירשו המפרשים. איכא למימר דהיינו מקרא דובערת הרע מקרבך. וכולל כל האמור בהך קרא יחד: 
<b>ובהכי </b>מדוקדקים היטב דברי הספרי דבכולהו קראי דובערת הרע וגו' דריש בער עושי רעות מישראל. ואף דבקרא דנערה המאורסה שזינתה. דכתיב בה ג"כ ובערת הרע מקרבך. ליתא הך דרשא בספרי שלפנינו. מ"מ בילקוט שם מביא בשם הספרי הך דרשא גם על הך קרא דנערה המאורסה. וכן הוא בפסיקתא זוטרתא שם עיי"ש. ובלתי ספק מקורו מהספרי. וכדרכו בכל דוכתי. וא"כ חזינן דבכולהו הנך קראי דכתיבי שמונה פעמים במשנה תורה. לבד מזוממין. דריש לה להך דרשא. וגם בפרשת עגלה ערופה דכתיב ואתה תבער דם הנקי וגו' דריש שם הכי עיי"ש. והדבר תמוה טובה לכאורה מאי שנא דגבי עדים זוממין לא דריש בספרי נמי הך דרשא כמו בכולהו הנך. אבל לפי מה שביארנו הדבר נכון מאוד. דשאני קרא דעדים זוממין דהו"ל מצות עשה וחיובא. ואיצטריך לגופי'. ומאי דלא אשמעינן הכי בהדיא דזה מ"ע. היינו משום דאינה עשה בפ"ע. אלא שייכא לעשה דועשיתם לו כאשר זמם לעשות לאחיו. דכולה חדא עשה היא. וקרא דועשיתם לו וגו' הדבר פשוט ומבואר בגופי' דקרא דהו"ל עשה. ולהכי לא הוצרכו לומר עליו דזו היא מ"ע. ומעתה לפ"ז ממילא מתבאר מדברי הספרי גופי' דמה שאמרו בכל שאר דוכתי על קרא דובערת הרע מקרבך בער עושי הרעות מישראל. לא למצות עשה אמרו כן. אלא כמו שביארנו דלא קאי אלא על עונש מיתה דכתיב לעיל מיני'. לומר שאין בה משום שפיכות דמים. אלא אדרבה תקון העולם הוא לבער עושי הרעות מישראל. ומה שאמרו כן בספרי (בפרשת עגלה ערופה) על קרא דואתה תבער הדם הנקי מקרבך. אע"ג דשם לא כתיב לעיל מיני' עונש מיתת הרוצח. נראה שבאו שם לומר דהך קרא הוא טעם למצות עגלה ערופה. דמה שאמרה תורה לערוף עגלה כשלא נודע הרוצח. היינו כדי לרמז שאין בהריגת הרוצח משום שפיכות דמים יותר מבעריפת עגלה זו שבאה תחת הריגת הרוצח שלא נודע לנו עכשיו מי הוא. משום שהריגתו תיקון העולם הוא לבער עושי הרעות. ובלא"ה אפשר לומר בזה עפמש"כ החינוך (שופטים. מצוה תק"ל תקל"א) עיי"ש דמבואר שגם הוא מפרש קרא דואתה תבער וגו' לטעם על מצות עגלה. ערופה בדרך אחר. וגם ע"פ דבריו מתפרשים שפיר דברי הספרי שם עייש"ה. ואמנם ע"פ דרכנו יותר ניחא שמתפרשים דברי הספרי שם על דרך אחת עם שאר המקומות בספרי שאמרו כיו"ב. ועי' בספרי (שופטים. פסקא קפ"ז) על קרא דולא תחוס עינך דמשמע בהדיא כדכתיבנא עייש"ה: 
<b>ועדיין </b>נשאר לנו לבאר מה שהביא הרמב"ן ז"ל ראי' מסוגיא דפרק בתרא דחולין שם. ולענ"ד דברי הרמב"ן ז"ל צ"ע טובא בראייתו זו. והנה מש"כ שם וז"ל אמרו בעוף שהרג את הנפש דבעי לאתוייה לבי דינא וקיומי בי' ובערת הרע מקרבך. ואין בעוף הזה כתוב ובערת הרע. ומסקול יסקל השור נתחייב במיתה. אלא שכל המומתין מצותם מן ובערת הרע וכו' עכ"ל עיי"ש. דבריו ז"ל תמוהים אצלי דלא היה צריך להוכיח משום דבעוף לא כתיב ובערת הרע. דיותר הו"ל להוכיח כן משום דאפי' באדם ההורג את הנפש לא כתיב ובערת הרע מקרבך. דהך קרא לא כתיב אלא בנביא המסית. ובעובד ע"ז. ובזוממים. ובבן סו"מ. ובנערה המאורסה. ובגונב נפש ומכרו. אבל ברוצח לא כתיב הך קרא כלל. אלא ובערת דם הנקי מישראל. ועכצ"ל שלא דקדקו בזה בגמרא. משום דבלא"ה כל המומתים כולם בכלל קרא דובערת הרע מקרבך. וכזה יש לתמוה גם על הרשב"ץ ז"ל שהבאתי לעיל שלא הביא ראייתו אלא ממה שאמרו בטרפה שרבע. וטפי הו"ל להוכיח כן מההיא דאמר רבא התם לעיל מינה טרפה שהרג בפני ב"ד חייב דכתיב ובערת הרע מקרבך. והרי ברוצח לא כתיב הכי וכמש"כ. וע"כ היינו משום שכל המומתים נכללו בקרא דובערת הרע מקרבך. ובעיקר ראייתו של הרמב"ן ז"ל תמיהני דלפי מה שהבין הדברים כפשטן. הדבר תמוה דנהי דכל חייבי מיתה בכלל קרא דובערת הרע מקרבך. מ"מ טפי הו"ל לתלמודא להביא מקרא דסקול יסקל השור דכתיב בגופי'. משא"כ קרא דובערת הרע מקרבך דלא כתיב אלא באדם. אפי' אם תמצא לומר דמשמע לי' דכל המומתין בכלל. מ"מ הרי אצל אדם הוא דכתיב. וטפי הו"ל להביא קרא דסקול יסקל השור דכתיב גבי שור בהדיא. וה"ה לשאר בעלי חיים. מיהו לזה היה אפשר לומר עפמשכ"ל דמהך לישנא דסקול יסקל וכיו"ב אין הכרח לומר דהו"ל מצות עשה. דלא קאמר קרא אלא שדינו בסקילה. אבל חובה לסקלו ליכא למשמע מהך לישנא. וכן מבואר להדיא בדברי הרמב"ן ז"ל גופי' כאן. שכתב וז"ל אבל הכתובים בהם מות יומת. דמיו בו. דמיהם בם. ירצה בהם שהם חייבים מיתה וכו' עיי"ש. הרי דפשיטא לי' דמהך לישנא ליכא למשמע מצות עשה. וכמו שהוכחנו לעיל. וא"כ מקרא דסקול יסקל לא הוה מצי מייתי התם דמיפטר מלשלח משום דבעי לקיומי בי' סקול יסקל. כיון דמהך קרא לא שמענו חיובא לב"ד בהכי. ולזה ע"כ איצטריך למינקט קרא דובערת הרע מקרבך דלפי דעת הרמב"ן ז"ל הו"ל מצות עשה לב"ד בכל המומתין. אלא דאכתי תמוה נהי דובערת הרע מקרבך הו"ל מצות עשה. מ"מ מאי קאמר התם רבינא עוף טהור שהרג את הנפש פטור משלוח דאמר קרא שלח תשלח במי שאתה מצווה לשלחו יצא זה שאי אתה מצווה לשלחו אלא להביאו לב"ד וקיומי בי' ובערת הרע מקרבך. ומהיכן פסיקא לי' שאינו מצווה לשלחו משום דבעי לקיומי בי' ובערת את הרע מקרבך. מאי אולמא האי עשה דובערת הרע מהאי עשה דשלוח דנידחי הא מקמי הך: 
<b>וראיתי </b>להר"ן ז"ל בחי' שם שכתב וז"ל ויש שהקשו וליתי עשה ול"ת דשלוח ולידחי עשה דובערת. ותירצו דעשה דובערת עדיף טפי וכו'. אבל שלוח וכו'. והלכך עשה כי הא אפי' לאו גרידא לא דחי. ותמיהני דאפי' עשה ול"ת לא דחו עשה. ואנן אמרינן אתי עשה ודחי ל"ת. אבל עשה דידחה עשה ואפי' דאלים דאית בי' לאו לא וצ"ע עכ"ל עיי"ש. ויש לדון הרבה בדברי הר"ן הללו. ובפרט במש"כ דעשה דשלוח גריע משאר עשין דאפי' לאו גרידא לא דחי. דזהו נגד סוגיא ערוכה דלקמן (שם קמ"א ע"א) דשם מבואר בהדיא איפכא דלא גריע עשה דשלוח מכל שאר עשין שבתורה. ודוקא עשה דמצורע דאלים טובא משום דגדול השלום וכו' הוה סד"א דלידחי עשה דשלוח הקן אי לאו דגלי קרא. אבל בכל שאר עשין אמרינן מאי אולמי' דהאי עשה מהאי עשה עיי"ש. ודברי הר"ן ז"ל צ"ע ואכמ"ל בזה. והנה עכ"פ ראינו דלא נחית הר"ן ז"ל לתרץ אלא אמאי לא אתי עשה דשלוח ודחי לעשה דובערת הרע מקרבך. אבל לדידי קשה לאידך גיסא היכי אמרינן דעשה דובערת הרע מקרבך דחי לעשה דשלוח. דמהאי טעמא אמרינן יצא זה שאי אתה מצווה לשלחו אלא להביאו לב"ד וקיומי בי' ובערת הרע מקרבך. ומאי אולמי' דהאי עשה מהאי עשה. ובפרט לפי מאי דגלי קרא שלח תשלח אפי' לדבר מצוה. דאפי' משום עשה חמירא דמצורע דגדול השלום וכו' לא מידחיא עשה דשלח תשלח. כדאמרינן התם. א"כ כ"ש מקמי עשה דובערת הרע מקרבך דאית לן למימר דלא מידחיא. וזה ודאי קשה טובא לכאורה. איברא דאין בזה קושיא אלא לפמש"כ הר"ב מג"א (שם בשורש י"ד) דעשה דובערת הרע לא קאי על הב"ד. אלא על כל אדם שמוטל עליהם מצוה להשתדל בזה שיבוא לפני ב"ד שיבערוהו מן העולם עיי"ש. אבל לפי דעת הרמב"ן ז"ל שם דאין זו אלא מצות הב"ד גופי'. וזו היא מצות עשה שלהם להמית כל חייבי מיתות. ובודאי דהכי משמע דעל הב"ד גופי' הוא דקאי קרא. מדקאמרינן התם דבעי אתוייה לב"ד וקיומי בי' ובערת הרע מקרבך. דמשמע דהב"ד הם המקיימים בי' ובערת הרע. דאל"כ הו"ל לומר דבעי לקיומי בי' ובערת הרע מקרבך ואתוייה לבי דינא. וגם מגופי' דקרא הכי משמע מדכתיב ובערת הרע מקרבך. מי שבידו לבער דהיינו הב"ד. דאילו שאר כל אדם אין בידם אלא להביאו לפני הב"ד שהם ידינו אותו למיתה ויבערוהו. ומש"כ במג"א היכן מצינו שיהא אדם מצווה להביא לב"ד חייבי מיתות לדון אותם. אין בזה סרך קושיא. דהדבר פשוט ומבואר מאיליו. דחובת הב"ד היא חובת כל ישראל. אלא שהב"ד במקום כל ישראל קיימי ועליהם הטילה תורה לדון דיני נפשות. ומ"מ ודאי כל ישראל חייבין לסייען בכל מה שבידם. ובודאי אם איתא דקרא דובערת הרע מקרבך הו"ל מצות עשה. מצות הב"ד היא לדון חייבי מיתות ולבער אותן מישראל כמש"כ הרמב"ן ז"ל. ולפ"ז שפיר אמרינן שאי אתה מצווה לשלחו אלא להביאו לב"ד וקיומי בי' ובערת הרע מקרבך. משום דהרי אי לאו דגלי קרא הוה אמינא דמיתת ב"ד דחיא אפי' שבת דהו"ל עשה ול"ת שיש בו כרת וסקילה. מקל וחומר מעבודה. כמבואר במכילתא ובירושלמי (פ"ד דסנהדרין ה"ו). ובתלמודא דידן (בפ"ק דיבמות ובפ"ד דסנהדרין שם). וא"כ נהי דגלי קרא דלא דחיא שבת. מ"מ עכ"פ עשה ול"ת דשלוח הקן ודאי מיהת דחיא: 
<b>אלא </b>דלפ"ז הדרא קושיא לדוכתה מה שהקשינו לעיל דאפי' את"ל כדעת הרמב"ן ז"ל דקרא דובערת הרע מקרבך הו"ל מצות עשה לב"ד. מ"מ טפי הו"ל לרבינא להביא קרא דסקול יסקל השור דכתיב בגופי'. דאף ע"ג דשור כתיב בקרא. מ"מ גם חיה ועוף בכלל. כמבואר במתניתין דרפ"ק דסנהדרין וברפ"ו דעדיות עיי"ש. והיינו משום דילפינן שור שור משבת כדפירש"י והראב"ד והרע"ב ז"ל שם עיי"ש. ובפרק תפלת השחר (כ"ז ע"א) בפירש"י (ד"ה שנסקל) עיי"ש. ובפסיקתא זוטרתא (משפטים). ועיקר מיתתו מבואר בהדיא בקרא דכתיב מכה איש ומת מות יומת. דגם בהמה חיה ועוף בכלל. אלא דבפרשת כי יגח הוציאו הכתוב מן הכלל להחמיר עליו לדונו בסקילה במבואר במכילתא (משפטים פ"י) עיי"ש. ואם לא היה עוף בכלל שור לסקילה עכ"פ הו"ל בכלל מכה איש וגו' למיתת סייף. אלא דמגז"ש נפק"ל דגם עוף בכלל שור לסקילה. ולא כתיב שור אלא משום שדיבר הכתוב בהווה. כדתנן במתניתין (סופ"ה דבב"ק) עיי"ש. וזה פשוט. ולא הוצרכתי לזה אלא משום שהר"א אליגרי ז"ל (בל"ש שורש י"ד) שגה בזה עיי"ש בדבריו. ומעתה א"כ ודאי קשה דאמאי מייתי מקרא דובערת הרע מקרבך דכתיב באדם. טפי הו"ל להביא מקרא דסקול יסקל השור דכתיב בגופי'. ואע"ג דלפי מה שהוכחנו. וכ"כ הרמב"ן ז"ל. מהך לישנא דקרא ליכא למשמע מצות עשה. מ"מ הרי הא דהוה סד"א דמיתת ב"ד דחיא שבת. לא משום דאתי עשה ודחי ל"ת הוא. אלא משום דאתיא מק"ו מעבודה. כדמסקינן בפ"ק דיבמות שם. וכמבואר במכילתא ובירושלמי שם כמשכ"ל. וא"כ אין אנו צריכין כאן לעשה כלל. אלא כל שידענו שדינו במיתת ב"ד אית לן למימר דדחיא עשה ול"ת דשלוח הקן מטעמא דכתיבנא לעיל. והרי דין זה מפורש בקרא בהדיא בדידי' גופי' דכתיב סקול יסקל. ומהך קרא הו"ל לאתויי ולא מקרא דובערת הרע דכתיב גבי אדם. וכן קשה בההיא דלקמן (ק"מ ע"א) גבי צפורי מצורע דדרשינן שתי צפרים חיות טהורות למעוטי עוף טהור שהרג את הנפש. ופרכינן היכי דמי אי דגמר דינא בר קטלא הוא. אלא קודם גמר דינא. ולמאי אי לשלוח בעי לאתוייה לבי דינא וקיומי ובערת הרע מקרבך. אלא לשחיטה. ופירש"י וז"ל בר קטלא הוא ופשיטא דאינו ראוי לשילוח ולא לשחיטה דהא דינו בסקילה. אלא לשחיטה. דאי משום ובערת הרע. הרי מבוער מן העולם הוא עכ"ל עיי"ש. ולמה לו להביא מקרא דובערת הרע. טפי הו"ל להביא מקרא דכתיב בגופי': 
<b>וביותר </b>תמוה בעיקר סוגיא דהתם. דמאי קמשני אלא לשחיטה. הרי משעה שהרג את הנפש נתחייב סקילה. אלא שדינו צריך להתברר ע"פ ב"ד. דכמיתת הבעלים כך מיתת השור והעוף. כדגמרינן מקרא במתניתין (רפ"ק דסנהדרין). וכמו שבאדם רוצח כתיב ולא ימות הרוצח עד עמדו לפני העדה למשפט. הכי נמי בבהמה חיה ועוף אין מיתתן אלא בכ"ג. ומ"מ משהרג את הנפש בר סקילה הוא. וא"כ כמו דלאחר גמר דין בר קטלא הוא. ואינו ראוי לא לשחיטה ולא לשילוח. הכי נמי קודם גמר דינו. ודברי רש"י ז"ל מתמיהין אצלי טובא במש"כ דאי משום ובערת הרע הרי מבוער מן העולם הוא. וזה תמוה אטו אין מיתתו אלא מקרא דובערת הרע. הרי עיקר מיתתו בהדיא כתיב ביה סקול יסקל. ובר סקילה הוא ולא בר שחיטה. ואע"ג דבתוספתא (פי"ב דסנהדרין) דרשינן מהך קרא דובערת הרע שאם אינו יכול להמיתו במיתה הכתובה בו ממיתו בכל מיתה שיכול להמיתו. הרי היינו דוקא היכא שאי אפשר להמיתו במיתה הכתובה בו. אבל היכא דאפשר חייבין לקיים קרא כדכתיב להמיתו דוקא במיתה הכתובה בו כמבואר התם. והכא הרי אפשר להמיתו בסקילה הכתובה בו. וא"כ אין להמיתו אלא בסקילה ולא בשחיטה. ועוד שהרי כבר פירשו התוס' ותוס' שאנץ (ריש מכות) דהיינו דוקא באחת מארבע מיתות ב"ד. וכ"כ הריטב"א ז"ל כמשכ"ל. ושחיטה אינה מהן. דמיתת סייף אין זו שחיטה. כמבואר בפרק ארבע מיתות (נ"ב ע"ב) עיי"ש. ומיהו ברוצח ובנסקלין גלי קרא דאם אי אפשר להמיתו במיתה הכתובה ממיתו בכל מיתה שאפשר להמיתו. וכמבואר בפרק נגמר הדין (מ"ה ע"ב) ובתוס' שם (בד"ה משום) ובפרק ארבע מיתות (נ"ג ע"א) עיי"ש. ומ"מ הרי היינו דוקא בדלא אפשר להמיתו במיתה הכתובה בו כדכתיבנא. ולהרמב"ם ז"ל (פי"ד מהלכות סנהדרין ה"ח) בכל חייבי מיתות ב"ד דינא הכי דכשאי אפשר להמיתן במיתה הכתובה בהם ממיתן בכל מה שיכול עיי"ש בכ"מ ובלח"מ. ומ"מ כאן לכ"ע פשיטא. כיון דבידינו הוא. ואפשר להמיתו במיתה הכתובה בו. אין להמיתו אלא בסקילה האמורה בו דוקא. לא שנא נגמר דינו לא שנא לא נגמר דינו. מיהו לזה אפשר לומר דכיון דעשה דטהרת מצורע הו"ל עשה חמורה. דמה"ט הוה סד"א דדחי עשה דשילוח הקן אי לאו דמיעט קרא מדכתיב שלח תשלח אפי' לדבר מצוה. וכדאמרינן התם לקמן (קמ"א ע"א) עיי"ש. הילכך הכא אע"ג דמצוה דמיתת ב"ד חמירא טובא דאפי' שבת הוה דחיא אי לאו דמיעטי' קרא וכמשכ"ל. מ"מ היינו עיקר המיתה דוקא. אבל הכא דבשחיטה ג"כ הוא מת ומתבער מן העולם. אלא שאינו נהרג במיתה הכתובה בו. וכיון דברוצח ובנסקלין גלי קרא דאם אי אפשר להמיתו באותה המיתה הכתובה בו ממיתו בכל מיתה שיכול להמיתו. וכ"ש להרמב"ם דבכל חייבי מיתות ב"ד אמרינן הכי. הילכך הכא לגבי עשה דטהרת מצורע נמי הו"ל כלא אפשר להמיתו אלא בשחיטה כדי לקיומי עשה דטהרת מצורע. ולהכי שפיר היה מקום לומר דשרי לשחטו כדי לטהר את המצורע אי לאו דמיעטי' קרא מדכתיב טהורות למעוטי עוף שהרג את הנפש: 
<b>איברא </b>דלפ"ז קשה מאי דקאמר אי דגמר דינא בר קטלא הוא. ופירש"י ופשיטא דאינו ראוי לשילוח ולא לשחיטה. דהא דינו בסקילה. והשתא הרי ודאי לאו מילתא דפשיטא היא. וצריכא קרא למעוטי מהאי טעמא גופא דלא נימא דעשה דטהרת מצורע דחמירא דחי חובת סקילה. ומותר לשחטו. מידי דהוי אהיכא שאי אתה יכול להמיתו במיתה הכתובה בו שאתה ממיתו בכל מיתה שאתה יכול להמיתו. מיהו אפשר לומר כיון דבצפורי מצורע כתיב ולקח למטהר. ודרשינן מיניה בספרא (מצורע פ"א) למטהר לשם מטהר עיי"ש. וכ"כ הרמב"ם (פי"א מהלכות טומאת צרעת ה"א). וז"ל ומביא שתי צפרים דרור טהורות לשם טהרת צרעת שנאמר ולקח למטהר וכו' עכ"ל עיי"ש. וכ"כ בחינוך (מצוה קע"ג) עיי"ש. א"כ כשכבר נגמר דינו בב"ד לסקילה. ועומד ליסקל ע"פ ב"ד. אלא משום דהו"ל כאילו אי אתה יכול להמיתו במיתה הכתובה בו אלא בשחיטה. הוה בעינן למישרי לטהר את המצורע בשחיטתו. א"כ אין לקיחה זו לשם טהרת צרעת ולא השחיטה לשם כך. אלא לשם מיתת ב"ד משום שהרג את הנפש. ולא קרינן ביה ולקח למטהר לשם מטהר מטומאת צרעת. ובשלמא כשלא נגמר דינו עדיין. כיון דאכתי מיחשב לאו בר קטלא. כמבואר בפ"ק דמכות (ה' ע"א) ובתוס' שם (בד"ה דבעידנא) ושאר ראשונים עיי"ש. הילכך שפיר יש מקום לומר דחשיבא לקיחה לשם טהרת מצורע. ולהכי איצטריך קרא למעוטי. משא"כ אחר גמר דינא דהו"ל כבר בר קטלא בב"ד. ואם לא המיתוהו ב"ד מיתתו ביד כל אדם במיתה הכתובה בו. אלא דהכא הוה סד"א שמותר להמיתו בשחיטה מטעם שנתבאר. ודאי אין לקיחה זו לשם טהרת צרעת אלא לשם מיתת ב"ד. ובזה מדוקדק שפיר מאי דקאמר בר קטלא הוא. ולא קאמר דעדיפא מינה דבר סקילה הוא. והיינו משום דמצד זה שאין זו מיתה הכתובה בו. לא הוה קשה כ"כ מטעם שנתבאר. אלא דקשה כיון דבלא"ה כבר בר חיוב קטלא הוא. אין זה לשם טהרת צרעת. ולא קרינן ביה ולקח למטהר. ואפשר לכוון זה גם בפירש"י. ומש"כ דהא דינו בסקילה קושטא דמילתא נקט. ואין עיקר כוונתו אלא לומר שכבר נגמר דינו למיתת ב"ד. ועי' בפ"ב דפסחים (מ"ח ע"ב) וברמב"ם (פ"ו מהלכות חו"מ ה"ט) עייש"ה: 
<b>וא"כ </b>מצד זה ליכא קושיא. אבל אי קשיא הא ודאי קשיא טובא מאי דקאמרינן אי לשלוח בעי לאתוייה לב"ד וקיומי ובערת הרע מקרבך. דטפי הו"ל להביא מקרא דכתיב בגופיה מכה איש ומת מות יומת. או מדכתיב סקול יסקל. ולכן נראה ברור דודאי אין עיקר הכוונה התם אלא למיפרך מקרא דמכה איש ומת מות יומת. או מקרא דסקול יסקל. ומאי דקאמר וקיומי ובערת הרע מקרבך. לישנא דקרא בעלמא נקט. כלומר בעי לאתוייה לב"ד וקיומי ביה המיתה הכתובה בה. שבכך מתבער הרע מישראל. ולא למילף מידי מההוא קרא נקטי'. או די"ל כמש"כ התוס' (בפ"ב דסוכה כ"ד ע"ב) ועוד בכמה דוכתי דאורחא דתלמודא בכל דוכתא להביא דרשא הפשוטה לכאורה. אע"ג דלקושטא דמילתא ליתא. ומההוא קרא ליכא למילף אלא מקרא אחרינא. והביאו שם הרבה דוגמאות כאלו עיי"ש. ובזה מתבארים דברי הה"מ (פ"י מהלכות נזקי ממון ה"ז) שכתב דהאי קרא דובערת הרע לא קאי אלא על אדם עיי"ש. והרבה מהאחרונים ז"ל אחזו שער ונשתוממו מאוד על דבריו אלו מההיא דהכא ודלעיל דמבואר בהדיא דקאי נמי על בעלי חיים. אבל עפמש"כ מתבאר דדבריו נכונים מאוד ומוכרחים ואין בזה מקום גמגום כלל. וכן מתבאר מדברי הרמב"ם ז"ל (סוף פי"ג מהלכות שחיטה) שכתב וז"ל עוף שהרג את הנפש פטור מלשלח מפני שהוא מצווה להביאו לב"ד לדון אותו עכ"ל עיי"ש. הרי שלא הביא ראיה על זה מקרא דובערת הרע מקרבך כדאי' במקור הלכה זו במקומו בסוגיא דחולין שם. ומשמע להדיא מדבריו דרק מסברא הוא דנפק"ל הכי. והיינו כמו שביארנו דלא מקרא דובערת הרע מקרבך נפק"ל הכי. דמיניה ליכא למשמע שום מצוה כמו שנתבאר. וכמש"כ הרב כנה"ג בדד"ח שם. וכ"כ הר"א אליגרי ז"ל בל"ש שם עיי"ש בדבריו. ומאי דקאמרינן התם יצא זה שאי אתה מצווה לשלחו אלא לאתוייה לבי דינא וקיומי ביה ובערת הרע מקרבך. אין זה אלא לומר דכיון דהב"ד נתחייבו לדון דינו לסקילה ממילא מיחייבי כל אדם לסייע להב"ד בכך. וכל המוצאו צריך להביאו להם שידינוהו וכמשכ"ל. והן הן דברי הרמב"ם ז"ל. ויפה כתב הה"מ אליבא דהרמב"ם ז"ל לשיטתו דקרא דובערת הרע לא קאי אלא על האדם ולא על שאר בעלי חיים. ומסוגיא דהתם אין שום סתירה לזה. דמאי דנקט התם קרא דובערת הרע רק לישנא דההוא קרא נקט. או דרשא הפשוטה נקט. אבל לקושטא דמילתא ליתא ולא שייך התם כלל. אלא קרא דמכה איש ומת מות יומת וקרא דסקול יסקל השור דכתיב בגופי': 
<b>וראיתי </b>להריטב"א ז"ל בסוגיא דחולין שם שגם הוא ז"ל הרגיש במאי דמייתי התם קרא דובערת הרע מקרבך דלא מיירי אלא באדם והרי התם בעוף קיימינן. ולזה כתב שם וז"ל דבעי לאתויי לבי דינא לקיומי ביה ובערת הרע מקרבך. פי' באדם כן. כ"ש בבעלי חיים עכ"ל עיי"ש. ועכצ"ל דס"ל כדעת הרב מג"א שהבאתי לעיל דהך קרא הו"ל מצות עשה לכל אדם להביא חייבי מיתות ב"ד כדי לדונם ולענשם במיתה הכתובה בהם. ולזה כתב דאע"ג דבאדם מיירי קרא. מ"מ נשמע מיניה נמי לבעלי חיים במכ"ש. דאם הוה ס"ל כדעת הרמב"ן ז"ל דהך קרא אינו אלא מצות עשה לב"ד להמית חייבי מיתות. ומשום דמלישנא דקרא מות יומת וכן סקול יסקל לא משמע אלא שדינו במיתה או בסקילה. ולא מצות עשה. אין כאן מקום כלל לדון מאדם קל וחומר לבעלי חיים. שאם נתחייבו ב"ד בעשה לדון בעונשי מיתת ב"ד את האדם שהוא בר חיובא ומוזהר ועומד על מעשה זו שעבר ועשה. אכתי אין שום ראיה מזה כלל שיהיו מצווין ג"כ על בעלי חיים דלאו בני עונשין נינהו בעלמא. ולאו בני אזהרה נינהו. אלא דבזה גזה"כ הוא שדינם בסקילה. ואפשר שאם לא נזקקו ב"ד לסקילתן אינם עוברים בלא כלום. אלא שאם נזקקו לדינם אמרה תורה שהן בסקילה. ומיהו גם לדעת הרב מג"א נראה דלא כ"ש הוא. דנהי דעל אדם צוה הכתוב שהכל חייבין להביאו לב"ד לקבל ענשו. אפשר לומר דדוקא באדם כדי שישמעו ויראו אחרים מלעשות כמוהו. משא"כ בבעלי חיים דלא שייך זה. גם אפשר לומר דדוקא בדיני נפשות החמירה תורה. אבל מיתת שור הנסקל אינה בכלל דיני נפשות. וכמבואר בירושלמי (פ"ק דסנהדרין הלכה א'. ובסוף ה"ב) שאמרו שור הנסקל כולו ממון הוא וגזירת הכתוב הוא שיסקל עיי"ש בפ"מ ובקה"ע. ודברי הריטב"א ז"ל תמוהים אצלי וצ"ע. ומה שהוקשה לו דקרא לא כתיב בבעלי חיים. בלא"ה עפ"י מה שביארנו אין כאן מקום קושיא כלל: 
@00יב. 
<b>מעתה </b>לפ"ז מתבאר דגם מצד קרא דובערת הרע מקרבך אין לנו שום גמגום בשיטת הגאונים ז"ל. והרמב"ם ז"ל גופיה הכי ס"ל דאין בהך קרא עשה לחייבי מיתות ב"ד. ושפיר אפשר לומר כשיטתם דעונשי מיתות ב"ד תורת לאו עליהם לגבי ב"ד. אע"פ שיש בהן מעשה בידים לעשות. דומיא דלאו דלא תשים דמים בביתך דכתיב גבי מצות מעקה. דאע"ג שיש בה חובת מעשה בידים לעשות מעקה ולהסיר מכשול בכך. מ"מ הזהיר עלה הכתוב בלאו. וכשלא עשה מעקה עובר בלאו זה מלבד העשה. ובפ"ק דב"ק מבואר דלאו זה הוא אזהרה כוללת גם כל המכשולות שיש בהן סכנה שלא להניחן ברשותו אלא חייב להסירן. כמבואר שם (ט"ו ע"ב) ובשאר דוכתי. וכ"כ הרמב"ם ז"ל בסה"מ (לאוין רצ"ח). ובחבורו הגדול (הלכות רוצח פי"א ה"ד) עיי"ש. וזו היא אזהרה לכל אדם ברשותו. כדכתיב לא תשים דמים בביתך. והכא לגבי ב"ד בעונשי חייבי מיתת ב"ד נמי. כיון דאמר קרא שדינם למות מיתת ב"ד כל אחד במיתה הכתובה בו. וכתיב ובערת הרע מקרבך. כלומר שבכך אתה מבער עושי רע מישראל וכמשכ"ל. הרי זו כאזהרה לב"ד שלא להניח מכשול זה בישראל אלא ישפטוהו וימיתוהו. ובכך הם מסירים המכשול ומבערים את הרע. ומדברי הרמב"ם ז"ל (בסה"מ שם) משמע דס"ל דגם הב"ד מוזהרים משום לאו דלא תשים דמים על מכשלות של הרבים כמו היחיד על מכשול שברשותו. כמבואר ממש"כ שם וז"ל הזהירנו מהניח המוקשים והמכשולות בארצנו ובבתינו וכו'. והוא אמרו ולא תשים דמים וכו'. וכבר התבארו משפטי מצוה זו בפ"א משקלים ובסדר נזיקין עכ"ל עיי"ש. ואינו מובן לכאורה מאי ענין משפטי מצוה זו של אזהרת לא תשים דמים לפרק א' דשקלים. ואין שום רמז לענין זה בכל מסכת שקלים. אבל נראה ברור דכוונתו למאי דתנן התם (ריש פ"א דשקלים) בט"ו באדר משמיעין על השקלים וכו' ומתקנין את הדרכים והרחובות וכו' עיי"ש. ובפ"ק דמו"ק (ה' ע"א) תניא יוצאין לקווץ את הדרכים ולתקן את הרחובות וכו'. ומנין שאם לא יצאו ועשו כל אלו שכל דמים שנשפכו שם מעלה עליהם הכתוב כאילו הם שפכום. ת"ל והיה עליך דמים עיי"ש. וכפי הנראה מדברי הר"ח ז"ל שהביאו התוס' שם (בד"ה והיה) שגירסתו היתה שם וכתיב לא תשים דמים עייש"ה. וזו היא בלא ספק כוונת הרמב"ם ז"ל בסה"מ שם. אבל מדברי הרמב"ם בפיה"מ ריש שקלים. ובחבורו הגדול (הלכות רוצח פ"ח הלכה ה') מבואר דאין זה אלא בכלל מצות הפרשת ערי מקלט עיי"ש ואכמ"ל בזה. עכ"פ כיון שאמרה תורה דבמיתת חייבי עונש מיתת ב"ד מתבער הרע מישראל שפיר שייכא בהן תורת לאו לב"ד שלא יניחו עושי הרעות בישראל. אע"פ שמעשה שלהם היא בקום ועשה. כמו בלאו דלא תשים דמים בביתך לגבי כל אדם. ובלא"ה כבר ביארנו דמדכתיב גבי מולך ואם העלם יעלימו וגו'. וזה קאי על הב"ד. וכדתניא בספרא (קדושים פ"י) ומנין אם העלימו ב"ד אחד סוף שבבתי דינים הרבה מעלימים ת"ל אם העלם יעלימו. מנין אם העלימו בסנהדריות של ישראל שסוף שסנהדרי גדולה מעלמת ודיני נפשות נטלין מהן על כך. לכך נאמר ואם העלם יעלימו עיי"ש. משמע דחובת ב"ד בהעונשין היא שלא יעלימו עיניהם מכל עושי הרע בישראל. וא"כ תורת לאו עלה ויש למנותן במנין הלאוין. ובפרט לרבינו הגאון ז"ל דאזיל לשיטתו דגם לאוין הבאין מכלל עשה הוא מונה במנין הלאוין. אע"פ שאין הלאו מפורש בקרא אלא שלפי ענינו ותכנו תורת לאו עליו: 
<b>וכבר </b>ראינו גם להרמב"ן ז"ל בסה"מ שהבאתי לעיל (סי' י"א) שמתחלה רצה לומר שהעונשים יהיו נמנין לאו אחד במצווה בהם עיי"ש. הרי שבעיקר הדבר לא היה רחוק בעיניו לומר שיש על העונשין תורת לאו למנותן במנין הלאוין. אלא דמסקנתו שם היא למנותן במנין העשין מקרא דובערת הרע מקרבך שהוא מצות עשה לדעתו. אלא שדבריו צריכין ביאור שהרי לעיל בסמוך הביא הוא ז"ל גופי' ראי' למנותן במנין העשין מסוגיא דפ"ק דיבמות ופ"ד דסנהדרין. כמו שהבאתי לעיל (סי' ט'). ואיך כמעט תכד"ד חזר וכתב שאפשר למנותן במנין הלאוין. ומיהו לזה נראה שכבר הרגיש הוא ז"ל גופי' שאין זו ראי' מוכרחת אפילו לפום ס"ד דסוגיא דפ"ק דיבמות כמו שביארנו לעיל (שם) עיי"ש. אלא דמה שרצה לומר שיש למנות העונשין כולם בלאו אחד. הוא תמוה לכאורה. ודבריו ז"ל באו סתומים מאוד ולא ביאר היכא אשכחן בתורה לאו אחד כללי שיכלול אזהרה אחת לב"ד לכל העונשין שבתורה. ובודאי לא יתכן לומר שכוונתו ללאו דלא תשים דמים בביתך. וס"ל שגם הב"ד בכלל אזהרה זו להסיר המכשלות. וכדעת הרמב"ם ז"ל בסה"מ שהבאתי לעיל. וס"ל דגם העונשין שבמיתה הם בכלל המכשלות. ושייכי בלאו דלא תשים דמים כמשכ"ל. דא"כ שוב לא היה מקום למנות העונשין כלל במנין המצות. שהרי כבר נמנה בלא"ה לאו זה במנין הלאוין. ועכצ"ל דכוונתו ע"פ מה שביארנו דמצות הב"ד בהעונשין היא שלא יעלימו עיניהם מעושי הרעות בישראל מלשפטם כמשפטם. ועפ"ז שפיר אפשר לכלול כל העונשים כולם לב"ד בלאו אחד. ואע"פ שאין לאו כללי זה מפורש בקרא. מ"מ כיון שענין כל העונשים אחד הוא לגבי ב"ד. שלא להעלים עיניהם מהם. ס"ל להרמב"ן ז"ל שיש להכניסם כולם בלאו אחד. ולשיטתו אזיל דס"ל כשיטת הרמב"ם ז"ל (בשורש שביעי) דכל כיו"ב יש למנותן במצוה אחת. אע"פ שכל פרט ופרט כתיב מיוחד בקרא בפ"ע. וליכא בקרא מצוה כללית שתכלול כולן כאחת עיי"ש ובמה שביארנו בזה במבוא (סי' ז' שורש ז'). ובזה יתבאר ג"כ מה שאח"כ הסכים הרמב"ן ז"ל למנותן במנין העשין בעשה אחת מקרא דובערת הרע מקרבך. והדבר תמוה לכאורה דמאחר דמתחלה כתב שאפשר למנותן כולן בלאו אחד. א"כ עכ"פ יש כאן לאו. ואמאי לא מנה גם הלאו שהרי בכל מצוה שיש בה ל"ת ועשה אזיל הרמב"ן ז"ל בשיטת הרמב"ם ז"ל למנות העשה וגם הלאו. אבל לפי מה שביארנו נראה שלא כתב הרמב"ן תחלה שיש למנות כל העונשין בלאו אחד אלא לדעת הרמב"ם ז"ל. משום דעל הרמב"ם קאי. ולדבריו הוא שכתב כן. אבל לשיטת הרמב"ן גופי' ודאי לא יתכן למנותן במנין הלאוין. משום דכיון דאין לנו בזה בקרא לאו מפורש לא בכלל ולא בפרט. ואף דמקרא דואם העלם יעלימו משמע דהעונשין הם לב"ד בתורת לאו שלא להעלים עיניהם מהם. מ"מ אין זה אלא לאו הבא מן הכלל. והרמב"ן ז"ל לשיטתו אזיל לעיל (בשורש שמיני) שביאר דכל כיו"ב אין למנותו במנין הלאוין. אע"פ שאינו לאו הבא מכלל עשה. אלא דלפי מה שהבין הרמב"ן ז"ל שם בדעת הרמב"ם ז"ל דלדעתו כיו"ב נמנה במנין הלאוין עיי"ש ובמה שביארנו בזה (לעיל לאוין (רנ"ב רנ"ג רנ"ד) עיי"ש היטב. לזה כתב כאן דלדידי' ראוי למנות כל העונשין לב"ד בלאו אחד וכמו שנתבאר. אבל לדידי' גופי' ודאי לא יתכן לומר כן. ולכן אחר שמסיק שיש למנותן כולן בעשה אחת מקרא דובערת הרע. לא הזכיר עוד כלום מלאו זה: 
<b>ועכ"פ </b>מבואר דהעונשין אע"פ שיש בהן מעשה לב"ד בקום ועשה. שפיר יש עליהן תורת לאו לשיטת רבינו הגאון ז"ל דגם לאוין הבאין מכלל עשין נמנין במנין הלאוין. וכ"ש כאן שלא באין מכלל עשה. וגם לשיטתו אין למנותן כולן בלאו אחד אלא כל עונש ועונש בפ"ע נמנה במנין הלאוין משום המצוה שבהן לב"ד. דלשיטתו אזיל דבכל כיו"ב שאין לנו בתורה לאו כללי הכולל מצות פרטיות כאחת. יש למנות כל פרט ופרט בחשבון הלאוין בפ"ע. ולא יתכן לחשבן כולן כדקדוקי מצוה אחת. ודלא כשיטת הרמב"ם והרמב"ן ז"ל (בשורש שביעי). וכמו שביארנו במבוא (סי' ז' בשורש זה) עיי"ש. וממילא מבואר ג"כ דמה שהחליט הרמב"ם ז"ל למנות כל העונשין כולן בארבע מצות עשה. והביא ראי' מלשון המשנה (פרק ארבע מיתות) עיי"ש. מלבד דעיקר ראייתו תמוה מאוד. וכבר דחה הרמב"ן ז"ל ראייתו זו כלאחר יד. אלא שלא ביאר דבריו. אבל כבר ביאר יפה הרשב"ץ ז"ל (בזה"ר עשין סי' נ"ג) שאין מקום כלל לראי' זו אפילו להרמב"ם ז"ל גופי' עיי"ש בדבריו. בלאו הכי אין מקום כלל לעיקר דבריו אלא לפום שיטתו שם (בשורש שביעי). אבל לשיטת רבינו הגאון ז"ל דכל שלא באה בתורה בפירוש מצוה כללית אין לנו לחשוב הפרטים שבאו כל אחד ואחד בקרא בפ"ע לדקדוקי מצוה כללית אחת שלא נאמרה למשה מסיני ולא כתובה בתורה. אלא יש למנות כל פרט ופרט מצוה מיוחדת בפ"ע. גם כאן לא יתכן כלל לצמצם כל העונשין בארבע מצות כלליות דלא רמיזי בקרא כלל. אלא כל עונש ועונש נמנה מצוה מיוחדת בפ"ע. ולא במנין העשין כמש"כ הרמב"ם ז"ל. אלא במנין הלאוין מטעם שנתבאר. וכבר הבאתי (לעיל סי' ט') ראי' מבוארת דהעונשין הם בתורת לאו מסוגיא דפרק בתרא דיומא (פ"א ע"א). וכן מתבאר ממתניתין דסופ"ק דמכות (ז' ע"א) דתנן ר"ט ור"ע אומרים אילו היינו בסנהדרין לא נהרג אדם מעולם (ופירש"י כדמפרש בגמרא שבדקו את העדים בדבר שלא ידעו להשיב עכ"ל) רשב"ג אומר אף הן מרבין שופכי דמים בישראל (ופירש"י וז"ל אף הן אם היו עושין כן היו מרבין שופכי דמים. שלא יראו מב"ד עכ"ל עיי"ש). והדבר תמוה לכאורה דכיון דמדינא ע"כ אין ב"ד צריכין לבדוק את העדים כ"כ. דא"כ לא הוה קאמר רשב"ג שהיו מרבין שופכי דמים בישראל. אדרבה אם לא היו עושין כן. הם בעצמן שופכים דם נקי. שהרי האי גברא לאו בר חיובא הוא. כיון דלא נבדקו העדים כראוי. ואפשר דסהדי שקרי נינהו. והתורה אמרה ע"פ שנים עדים יומת המת. וכיון דמדינא לא צריכי בדיקה כ"כ. א"כ הרי היו הם עוברים בעשה. להרמב"ן ז"ל בעשה דובערת הרע מקרבך. ולהרמב"ם ז"ל עכ"פ בעשה דמות יומת הרוצח. ועוד דגם רשב"ג לא הקפיד אלא על הרציחה ולא על שאר חייבי מיתות. וכמו שביאר התוס' יו"ט שם עיי"ש. והדבר קשה דהא בכל חייבי מיתות ב"ד איכא מצות עשה לב"ד לעשות להם כמשפטם. ונמצאו עוברים בעשה. וכל מעשה ב"ד בענין זה אינה אלא כטצדקי לעבור בעשה המוטלת עליהם חובה. אלא ודאי מוכרח מזה דמצוה שעל הב"ד בחייבי מיתות ב"ד אינה בעשה כלל. אלא כמו שביארנו שהם מוזהרים שלא להעלים עיניהם ממשפט עושי הרעות בישראל. והילכך כל שהביאום לפניהם ונשאו ונתנו בדינם וחקרו ודרשו העדים. אע"פ שהתמירו הרבה בבדיקות העדים יותר ממה שצריך מדינא. וע"י זה פטרוהו אע"פ שהיה ראוי לחייבו מיתה. כבר יצאו ידי חובתם בכך. שהרי לא העלימו עיניהם ממשפטו. וכיו"ב כתב הרב כנה"ג שהבאתי (לעיל סי' י') בדעת הרמב"ם והסמ"ג לענין לאו דלא תחוס עינך עליו האמור ברוצח. דס"ל דלא הזהיר הכתוב אלא שלא לחוס עליו לומר כבר נהרג הנרצח ומה תועלת בהריגת הרוצח. אבל אם לא חסו עליו אלא דנוהו וגמרו את דינו להרגו. אלא שנתרשלו ב"ד בהריגתו ולא המיתוהו עד שברח או מת לא עברו בל"ת. ולא כדעת הרמב"ן ז"ל דס"ל דבכל ענין שלא הרגוהו עוברים בל"ת דלא תחוס עינך עליו עיי"ש בדבריו שהם מוכרחים בדעת הרמב"ם והסמ"ג. והכא נמי כל שלא העלימו עיניהם ממשפטו. אע"פ שפטרוהו ע"י שהרבו בבדיקת העדים יותר מהצורך מעיקר דינא. לא עברו בלאו זה. ולא קעברו אלא כשלא נזקקו למשפטו כלל והעלימו עיניהם ממנו לגמרי. ועי' בדברי הרמב"ן והריטב"א ז"ל שם עיי"ש היטב: 
<b>וכן </b>נראה מדאמרינן בפ"ג דכתובות (ל"ז ע"ב) לא תקחו כופר לנפש רוצח למה לי. דאמר רחמנא לא תשקול ממונא מיניה ותפטרי' מקטלא. לא תקחו כופר לנוס אל עיר מקלטו למה לי. דאמר רחמנא לא תשקול ממונא מיניה ותפטרי' מגלות וכו'. וצריכי דאי אשמעינן מזיד וכו'. ואי אשמעינן שוגג משום דליכא איבוד נשמה. אבל מזיד דאיכא איבוד נשמה אימא לא. צריכא עיי"ש. והדבר תמוה לכאורה כיון דאיכא בזה מצות עשה להב"ד להמיתו כמשפט הרוצח. ואם לא עשו כן עוברים בעשה. ולדעת הרמב"ן ז"ל ברוצח איכא נמי ל"ת דלא תחוס עינך כמשכ"ל. היכי תיסק אדעתין למישקל מיניה ממונא ולפטרו מקטלא. ומה לנו לאיבוד נשמתו. הרי הם מצווים ועומדים על כך בעשה ול"ת. והתם לקמן מייתי ברייתא דתניא ר"י בנו של ריב"ב אומר לפי שמצינו למומתים בידי שמים שנותנין ממון ומתכפר להם שנאמר אם כופר יושת עליו. יכול אף בידי אדם כן. ת"ל חרם מן האדם לא יפדה. ואין לי אלא מיתות חמורות וכו'. ת"ל כל חרם עיי"ש. והדבר קשה מאי ענין זה לזה. התם במומתים ביד"ש אין שום מצוה מוטלת על הב"ד. שהרי אין עונשם מסור אלא לשמים. וכמו שביאר הרמב"ם ז"ל (בסה"מ שורש י"ד) עיי"ש. וכן דעת הרמב"ן ז"ל שם ושאר ראשונים ז"ל הנמשכים אחריו. משא"כ במיתות ב"ד שעליהם מוטלת חובה לבער עושי רשע מישראל. ובפרט ברוצח דאיכא ל"ת דלא תחוס היכי ניקום ונימא דלשקול מיניה ממונא ולמיפטרי' מקטלא. הרי כיון שנצטוו להמיתו במיתה הכתובה בו. ודאי לא חשיב קיום העשה אלא באותה מיתה הכתובה בו. או עכ"פ במיתה אחרת אם אי אפשר להם להמיתו במיתה הכתובה בו. היכא דגלי קרא. אבל ממון פשיטא דאין זה קיום העשה שעל הב"ד במיתה. הן אמת שכבר עמדו עלה בלא"ה התוס' (שם בד"ה יכול). וכתבו וז"ל יכול אף בידי אדם כן. יש תימא דהיכי בעי למילף מיתה בידי אדם ממיתה בידי שמים. והניחוה בתימא. ואמנם בתוס' ישנים כתבו לתרץ בשם מהר"ם ז"ל דכיון דאיתקיש מיתת שור למיתת הבעלים נקיש נמי מיתת בעלים בידי אדם למיתת בעלים שע"י שור עיי"ש. אבל לא שייך תירוץ זה על קושייתנו. דודאי נהי דאין היקש למחצה מ"מ משום זה לא יתכן למיעקר קרא דכתיב בהדיא מכה איש ומת מות יומת. וכתיב ובערת הרע מקרבך. ונהי דמקשינן מיתת שור למיתת הבעלים שיהא נידון בכ"ג וכיו"ב. דבזה ליכא גילוי בקרא איפכא. אבל היכי נקיש מיתת בעלים בידי אדם למיתת בעלים שע"י שור למיעקר קרא שהטיל חובה על הב"ד להמית את הרוצח ולבערו מקרב ישראל. אבל נראה דמזה מוכרח כמו שביארנו לדעת הגאונים ז"ל דליכא כאן מצות עשה לב"ד להמית ואין חובת הב"ד בחייבי מיתות ב"ד אלא בשלילה. שלא יעלימו עיניהם מהם מלשפטם. וכל ששפטום כמשפטם וגמרו את דינם לחייבם. אפי' כשמקבלים מהם כופר נפשם בממון. כבר עשו את חובתם. ואע"ג דבמיתה לכתחילה אפי' ברוצח כל שאפשר להמיתו במיתה הכתובה בו אינם רשאים להמיתו במיתה אחרת. שאני התם שכך היא גזה"כ שלא ניתן להם רשות להמיתו אלא דוקא במיתה הכתובה בו אם אפשר. אבל מ"מ אי לאו דגלי קרא שפיר היה מקום לומר דכל ששפטוהו כמשפטו אע"פ ששקלו ממונא מיני' ופטרוהו מקטלא יצאו ידי חובתם בכך. אלא דגלי קרא דלא מיפטר בהכי: 
@00יג. 
<b>והשתא </b>ע"פ מה שנתבאר ניחא שפיר מה שעמדנו לעיל (סי' י') בברייתא דרפ"ק דיבמות דקתני כי יהיה באיש חטא משפט מות והומת שומע אני בין בחול בין בשבת וכו'. שהדבר תמוה טובא לכאורה אמאי שביק תנא כולהו קראי האמורים בעונשי חייבי מיתות ב"ד דקדימי בקרא טפי טובא קמי הך קרא דכי יהיה באיש חטא משפט וגו'. ונקט הך קרא המאוחר. ואמנם ע"פ המתבאר נראה דודאי לפי מאי דמסיק דהאי תנא לא משום דאתי עשה ודחי ל"ת אתי עלה. אלא משום דמייתי מק"ו. אין בזה קושיא. דאפשר לומר ע"פ מאי דאמרינן (בפרק בן סו"מ ע"ב ע"ב) ת"ר דמים לו בין בחול בין בשבת. אין לו דמים בין בחול בין בשבת. ופריך בשלמא אין לו דמים בין בחול בין בשבת. איצטריך. סד"א מידי דהוי אהרוגי ב"ד דבשבת לא קטלינן. קמ"ל דקטלינן. אלא דמים לו בין בחול וכו' עיי"ש. ולפום פשטא דההיא סוגיא מתבאר דלא מיעט קרא דלא לידחו שבת אלא הרוגי ב"ד. אבל כל שאר חייבי מיתות בידי אדם שלא ע"פ ב"ד. דוחין שבת. אלא דמפירש"י שם שכתב וז"ל קמ"ל דקטלינן משום פקוח נפש דהיאך עכ"ל עיי"ש. וכן פי' הרמ"ה ז"ל שם עיי"ש. משמע מדבריהם דלא קאי התם אלא אמחתרת דמיירי בי' בהך קרא דאין לו דמים. או גם ארודף אחר חבירו להרגו דאית ביה משום פקוח נפש. ולא על שאר הרוגים שלא ע"פ ב"ד. שאין בהם משום פקוח נפש. אבל ראיתי לרבינו יונה ז"ל בחי' שם שכתב וז"ל ואיכא דקשה לו גבי מחלל שבת למאי איצטריך לאשמעינן שאין מצילין בנפשו. פשיטא דמחלל הוי איהו אי קטיל לי'. ולאו מילתא היא. דהא איכא תנא דס"ל דמחלל שבת ניתן להצילו בנפשו ואע"פ שמחלל שבת. ואין ה"נ גבי כל הני דמצילין אותן בנפשו. משמע דלא מפלגינן בין חול לשבת. כי היכי דגבי בא במחתרת לא מפלגינן בין חול לשבת וכו' עכ"ל עיי"ש. הרי דס"ל דלאו דוקא בהני שיש בהן משום פקוח נפש אמרינן דמיתתן דחי שבת. אלא אפי' רודף אחר העריות ואחר הזכר. וכן למ"ד העובד ע"ז והמחלל את השבת מצילין אותן בנפשן. אע"ג שאין בהן משום פקוח נפש לא מפלגינן בין חול לשבת. ובודאי דפשטא דסוגיא הכי אזלא כדכתיבנא. וכן ראיתי בחמרא וחיי להרב כנה"ג (בסוגיא דפרק בסו"מ שם) שהביא משם הרב המאירי ז"ל בכללים שכתב וז"ל הדברים מוכיחים שכל דברים אלו של מחתרת ושל רודפים נוהגים בכל עיר ובכל זמן. ואפי' בזה"ז. שלא הקפידה תורה על סנהדרין אלא בדברים המסורים לב"ד. אבל דבר המסור לכל אדם נוהג בכל זמן וכו'. וראיה לדבר שהרי מיתה זו נוהגת בין בחול בין בשבת. מה שאין כן במיתת ב"ד וכו' עכ"ל עיי"ש. מבואר בהדיא מדבריו אלו דס"ל בפשיטות דבכל הרודפים וכל המיתות שהן בכל אדם שלא בב"ד. נוהגות בין בחול ובין בשבת. ודוקא מיתת ב"ד הוא דמיעט קרא דלא דחי שבת. ותמיהני על הרב כנה"ג (בחו"מ סי' תכ"ה בהגהת הטור אות כ"ו) שהביא בשם הרב המאירי ז"ל שהרודף אחר חבירו להרגו יראה שניתן להצילו אפי' בשבת. ועל זה הוסיף הוא וכתב ויראה שה"ה בכל הרודף הניתן להצילו בנפשו עיי"ש. ודבריו תמוהים שהרי כן מבואר בדברי הרב המאירי ז"ל גופי' בכלליו שהביא הרב כנה"ג גופי' בחמרא וחיי שם. וכבר רמז גם בכנה"ג (שם אות כ"ד) על ריש דברי המאירי בכלליו שם עיי"ש. ועכ"פ מתבאר מדברי הרב המאירי ז"ל דס"ל כפשטא דסוגיא דגמרא שם דדוקא מיתת ב"ד הוא דאימעיטא מקרא שאינה דוחה שבת. אבל כל אותן שמיתתן בכל אדם נהרגין בין בחול בין בשבת. ומשמע דגם אותן שקנאין פוגעין בהם אין חילוק בין חול לשבת. וכן נראה לדעת רבינו יונה ז"ל שם. וכבר הביא הרב מל"מ (פכ"ד מהלכות שבת ה"ז) מדברי הרי"ף (סו"פ אלו עוברין). ודברי רבינו שרירא גאון ז"ל בתשו' שהביא הר"ן שם. דס"ל בהדיא דגם הרודף אחר העריות ניתן להצילו בנפשו אפי' בשבת עיי"ש בדבריו. וזה דלא כפירש"י והרמ"ה ז"ל שם דמשמע דס"ל דדוקא מחתרת ומשום פקוח נפש: 
<b>ובאמת </b>דמלבד דמפשטא דסוגיא דגמרא שם הכי משמע דכל חייבי מיתות בידי אדם שלא ע"פ ב"ד דינם שוה לענין זה. ואין חילוק אלא בין הרוגי ב"ד להרוגים בידי כל אדם. בלא"ה אם איתא דרק משום טעמא דפקוח נפש הוא דאתינן עלה. ודוקא מחתרת וכיו"ב. א"כ למה לי ייתורא דקרא דאין לו דמים. דמדהו"ל למיכתב אין לו דם וכתיב דמים. דרשינן דאפי' בשבת. וכדפירש"י והרמ"ה ז"ל שם עיי"ש. וכן הוא בהדיא במכילתא דרשב"י (משפטים כ"ב א') עיי"ש. ותיפוק ליה בלא"ה משום שאין לך דבר שעומד בפני פקוח נפש וכמשכ"ל שם עיי"ש. ולפמש"כ הרב תוספת שבת (סי' של"ט סק"ו) גם לרודף אחר הערוה לא איצטריך לאשמעינן עיי"ש בדבריו. אלא ודאי ע"כ לא אתי קרא אלא לכל הנהרגין שלא בב"ד כולם. והיינו דקאמרינן התם אין לו דמים בין בחול בין בשבת איצטריך. סד"א מידי דהוי אהרוגי ב"ד דבשבת לא קטלינן קמ"ל עיי"ש. דמשמע דקרא לא מחתרת וכיו"ב לחוד אתי לריבויי דאפי' בשבת. אלא כל הנהרגין שלא ע"פ ב"ד. איברא דלפ"ז צ"ע לכאורה בסוגיא דפ"ק דיבמות שם דבעינן למילף דבעלמא אתי עשה ודחי ל"ת שיש בו כרת מדאיצטריך קרא לאיסור מיתות ב"ד בשבת. ועי' שם בתוס' (ד"ה טעמא). והשתא לעולם אימא דגם בעלמא אין עשה דוחה ל"ת שיש בו כרת. ולא איצטריך קרא במיתות ב"ד דלא דחי אלא משום דלא נימא מידי דהוי אמיתות שלא ע"פ ב"ד. דמיתתן אפי' בשבת כדגלי קרא דאין לו דמים. וגם למסקנא דהתם יקשה כן דלמה לי ק"ו. תיפוק ליה דבלא"ה איצטריך קרא דלא נילף מחייבי מיתות שלא ע"פ ב"ד דדחו שבת. מיהו נראה דלק"מ דודאי מיתות ב"ד ליכא למיגמר שידחו שבת ממיתות שלא ע"פ ב"ד. דאין דנין קל מחמור להחמיר עליו. דשאני הנך דחמירי טובא דנהרגין שלא בב"ד ובלא התראה. והילכך אין לחלק ג"כ בהן בין חול לשבת. משא"כ במיתות ב"ד כי היכי דאינו נהרג בלא התראה ועד עמדו לפני העדה למשפט. הכי נמי איכא למימר שאינו נהרג אלא בחול דוקא ולא בשבת. ואע"ג דהתם בנהרגין שלא בב"ד אמרינן דאיצטריך קרא דאין לו דמים דאפי' בשבת. משום דסד"א מידי דהוי אהרוגי ב"ד דבשבת לא קטלינן. ולא אמרינן דאין דנין חמור מקל להקל עליו. איכא למימר דשאני התם דלחומרא שלא לדחות שבת. הוה סד"א דכיון דמיהת אשכחן בהרוגי ב"ד דגלי קרא שאין מחללין את השבת בהריגתן. הכי נמי בנהרגין שלא ע"פ ב"ד אין לנו להקל לחלל את השבת בהריגתן כל כמה דלא גלי קרא בהדיא הכי. אבל הכא לקולא לחלל את השבת ודאי ליכא למיגמר הרוגי ב"ד מנהרגין שלא ע"פ ב"ד מטעם שביארנו: 
<b>מעתה </b>עפ"ז נראה דודאי לפי מאי דמסקינן (בפ"ק דיבמות שם) דהאי תנא לא משום דאתי עשה ודחי לא תעשה הוה בעי למימר דהרוגי ב"ד קטלינן בשבת. אלא משום דמייתי מק"ו מעבודה. ניחא שפיר מאי דנקט תנא קרא דכי יהיה באיש חטא משפט מות והומת המאוחר. משום דבהך קרא מבואר בהדיא דבמיתת ב"ד מיירי. מדכתיב ביה חטא משפט מות. ואין משפט מות אלא ע"פ השופטים הדנים דיני נפשות. דהיינו סנהדרין. כההיא דאמרינן (בפרק ארבע מיתות נ"ב ע"ב) ובאת אל הכהנים הלוים ואל השופט. בזמן שיש כהן יש משפט בזמן שאין כהן אין משפט עיי"ש. והיינו סנהדרין. כדפירש"י שם (בד"ה וטעה) עיי"ש. וברמב"ם (פי"ד מהלכות סנהדרין הי"א) עיי"ש. ובסוף פ"ז דיומא (ע"ג ע"ב) אמרינן גזירת אורים ותומים אינה חוזרת שנאמר במשפט האורים עיי"ש בפירש"י. וכן פירש"י (בפ' מסעי) בקרא דוהיו אלה לכם לחוקת משפט לדורותיכם בכל מושבותיכם. למד שתהא סנהדרין קטנה נוהגת בחו"ל כל זמן שנוהגת בארץ ישראל עיי"ש. והוא מהספרי (מסעי. פיסקא קס"א) עיי"ש. וא"כ הכא נמי כיון דכתיב משפט מות והומת. משמע ע"פ סנהדרין. ומשום דלא אתי האי תנא למעוטי דלא לידחו שבת אלא מיתות ב"ד דוקא. שהרי מיתות שאינם צריכים ב"ד כבר איתרבו מקרא דדחו שבת כמו שנתבאר. להכי לא נקט תנא אלא קרא דוהומת שמפורש בי' בגופי' דקרא דבמיתת ב"ד מיירי. אע"ג דודאי הוה מצי למינקט מכמה קראי אחריני טובא דמיירי בעונשי מיתות ב"ד דקדמי בתורה טפי מקמי הך קרא דוהומת. אלא משום דבכולהו הנך קראי לא מבואר בהדיא בגופיה דקרא דבמיתה שע"פ ב"ד מיירי. אע"ג דודאי לקושטא דמילתא גם בהנך קראי במיתה שע"פ ב"ד הוא דמיירי. משום דכל עונש מיתה על עבירה שכבר עברו עליה אינו אלא ע"פ ב"ד. מ"מ לרווחא דמילתא ניחא ליה טפי למינקט הך קרא דוהומת שמפורש בגופיה דקרא דבמיתה שע"פ ב"ד מיירי: 
<b>אלא </b>דהתינח למאי דמסקינן במסקנא דהאי תנא לא מטעמא דאתי עשה ודחי ל"ת אתי עלה אלא משום דמייתי לה בק"ו מעבודה. אבל למאי דס"ד מעיקרא דמשום דאתי עשה ודחי ל"ת אתי עלה. וקרא דכי יהיה באיש חטא משפט מות דמייתי היינו משום דהוה ס"ל דלהך תנא הך קרא הו"ל מצות עשה לב"ד. וכדפירש"י שם (בד"ה מאי לאו) דהוה אמינא אתי עשה דוהומת ודחי ל"ת דלא תבערו אי לאו דגלי קרא דלא דחי עיי"ש. והנה ודאי דלקושטא דמילתא ליכא למשמע מהך קרא מצות עשה לב"ד. דמאי דכתיב בהך קרא והומת. אין פירושו אלא לכשיומת ותלית. וכן מתבאר בהדיא בתרגום אונקלוס ובתרגום יונתן עיי"ש. וגם בספרי לא אמרו על הך קרא שהוא מצות עשה לב"ד. ואדרבה ממה שדרשו שם (תצא. פיסקא רכ"א) מההוא קרא יכול יהיו תולים אותו חי ת"ל והומת עיי"ש. וברייתא זו היא ביותר ביאור בפרק נגמר הדין (מ"ו ע"ב) דתניא התם אילו נאמר חטא ותלית הייתי אומר תולין אותו ואח"כ ממיתין אותו וכו'. ת"ל והומת ותלית. ממיתין ואח"כ תולין אותו וכו' עיי"ש. מתבאר מזה ע"כ דס"ל להאי תנא דאין זו מצות עשה לב"ד. דאל"כ הדבר קשה כיון דקרא לא אתי אלא להטיל חובה בעשה על הב"ד להמיתו. א"כ ליכא שום משמעות בהך קרא שאין תולין אותו חי. אדרבה יותר משמע מהך קרא שתולין אותו חי. דהכי ריהטא דקרא כי יהיה באיש חטא משפט מות. והומת (פי' חייבין ב"ד לגמור דינו למיתה) ותלית אותו וגו'. כלומר זו היא תחלת מיתתו שיתלו אותו על העץ. ואח"כ יסקלוהו כמשפטו האמור במקום אחר. ועי' ברמ"ה שם. וכ"כ בחמרא וחיי שם עיי"ש. וכאן לא בא הכתוב אלא להוסיף ביאור במשפט זה שלא נתבאר במקומו. כבשאר מצות שחזרו ונשנו במשנה תורה. דכיון דמאי דכתיב בהך קרא והומת אין פירושו לכשיומת. אלא הוא ציווי לב"ד שיומת א"כ ותלית אותו הכתוב אחריו משמע דזו היא תחלת מיתתו. והוא פירושו של והומת שכתוב לפניו. כמו במגדף (ויקרא. כ"ד ט"ז) דכתיב מות יומת רגם ירגמו בו וגו'. דרגם ירגמו בו הוא פירושו של מות יומת. וכן במקושש (במדבר. ט"ו ל"ה) דכתיב מות יומת האיש רגם אותו באבנים. דרגם אותו באבנים היינו פירושו של מות יומת. וכן בשאר מקומות כיו"ב. והכא נמי ראוי לומר דותלית אותו היינו פירושו של והומת. אלא ודאי ע"כ ס"ל להאי תנא דאין כאן משמעות מצות עשה. ופירושא דקרא אינו אלא כמשמעו ותרגומו. דלכשיומת ותלית אותו. ולזה שפיר למד מכאן דאין תולין אותו אלא לאחר שהומת. אלא דמ"מ קס"ד מעיקרא בסוגיא דיבמות דלההוא תנא דברייתא דהתם ס"ל דקרא דוהומת הו"ל מצות עשה לב"ד להמיתו: 
<b>וא"כ </b>לפ"ז הדרא קושיא לדוכתה. אם איתא דכולהו קראי האמורים בתורה בעונשי מיתות ב"ד בלשון עשה הו"ל מצות עשה לב"ד. א"כ לפי מאי דס"ד השתא הדבר קשה טובא אמאי נקט הך תנא העשה מהך קרא דוהומת המאוחר. וגם אינו מוכרח כלל שיהא משמעותו עשה כמו שנתבאר. טפי הו"ל למינקט חד מהנך קראי טובא המוקדמים הרבה להך קרא דמשפט מות והומת. דלדעת הרמב"ם והרמב"ן ז"ל וסייעתם העשה לב"ד מפורשת בהן בהדיא. ובודאי דמשום רווחא דמילתא בעלמא לחוד לא הו"ל לתנא למינקט הך קרא המאוחר וגם עכ"פ אין העשה מבוארת בו כבאינך קראי המוקדמים. אע"פ שמפורש בו יותר שהעונש הוא ע"פ ב"ד. כיון דלפי מאי דקיימינן השתא עיקר מילתא מטעמא דאתי עשה ודחי ל"ת הוא דאתי עלה. וטפי אית ליה למינקט קרא שהעשה מבוררת בו ביותר. אלא ודאי מתבאר מזה כמו שביארנו דמכל הנך קראי האמורים בפרטי העונשים שבמיתות ב"ד ליכא למשמע מצות עשה לב"ד. דכל מקום שנאמר בקרא מות יומת. נקום ינקם. סקול יסקל וכל כיו"ב. כבר כתב הרמב"ן ז"ל שהבאתי לעיל (סי' י"א) דליכא למשמע מזה מצות עשה. שאינו אלא לומר שחייבים מיתה. ודינם למות במיתה האמורה בהם. אבל מצות עשה לא שמענו. ואפי' בהנך דכתיב בהו העונש בלשון ציווי. כמו וסקלתם באבנים. הכה תכה לפי חרב וכל כיו"ב שלפי דברי הרמב"ן ז"ל שם משמעותן מצות עשה. מ"מ כבר ביארנו לעיל (סי' י') דגם בהנך. כיון דבהריגת אדם איכא אזהרת לא תרצח. ליכא למשמע מלשון הכתוב מצות עשה לב"ד. משום דלא מתפרשי אלא בדרך שלילה שניתן רשות להמיתם משום עונש. וכמבואר בכמה דוכתי כיו"ב וכמש"כ התוס' (סוף פ"ו דזבחים) והרמב"ם (בסה"מ שורש שמיני) עיי"ש. ולהכי הוכרח האי תנא למינקט העשה מהקרא המאוחר דכי יהיה באיש חטא משפט מות והומת. דלפי מאי דמשמע ליה השתא דמשמעותו עשה. והך והומת הוא לשון ציווי שיומת. ע"כ ליכא למימר דאינו אלא שלילה. לומר שמותר להמיתו. כיון דכבר כתיב שיש בו משפט מות. ידענו ודאי שמותר להמיתו. ומטעם זה ג"כ לא יתכן לומר שלא בא הכתוב אלא לומר שדינו למות. כיון שכבר אמר הכתוב שיש לו משפט מות. וע"כ לא בא הכתוב אלא להטיל חובה על הב"ד להמיתו. והו"ל מצות עשה: 
<b>איברא </b>דלפמשכ"ל (סי' י"א) ע"פ הספרי דעכ"פ קרא דובערת הרע מקרבך האמור בעדים זוממין הו"ל מצות עשה לב"ד עיי"ש. אכתי קשה אמאי לא נקט האי תנא העשה מהך קרא. דהעשה מבוררת בו יותר. ואע"ג דלפי מאי דמסיק דהאי תנא לא מטעמא דאתי עשה ודחי ל"ת אתי עלה אלא משום דמייתי לה מק"ו מעבודה. ודאי לא הוה מצי למינקט הכא קרא דעדים זוממין. משום דכיון דהק"ו הוא מעבודה. מה עבודה שהיא חמורה ודוחה שבת רציחה דוחה אותה שנאמר מעם מזבחי תקחנו למות. שבת שנדחית מפני עבודה אינו דין שתהא רציחה דוחה אותה עיי"ש. ושאר חייבי מיתות ב"ד איתרבו מייתורא דקרא דהו"ל למיכתב תקח וכתיב תקחנו כמו שאמרו במכילתא דרשב"י (משפטים. כ"א י"ד) אין לי אלא רוצח מנין לרבות שאר המומתים ת"ל תקח תקחנו עיי"ש. וא"כ נראה דאין לנו לענין זה אלא שאר המומתים דומיא דרוצח שעשו מעשה. אבל עדים זוממין אין לנו שדוחה את העבודה. משום דאיכא למיפרך מה להנך שכן עשו מעשה תאמר לעדים זוממין שלא עשו מעשה. וכדפרכינן כיו"ב בפרק אלו נערות (ל"ב ע"א) עיי"ש. ועוד שנראה דבהדיא אימעטו עדים זוממין מדין זה. כדאמרינן במכילתא דרשב"י שם תקחנו למות ולא לגלות ולא ללקות. למות ולא לעונשין עיי"ש. והכוונה בזה נראה דלמות משמע שמדינא בר קטלא הוא. משא"כ מיתת עדים זוממין דלא מדינא הוא אלא קנסא. לר"ע דאמר עדים זוממין קנסא שהרי לא עשו מעשה ונהרגין. כדאמרינן ריש פ"ק דמכות (ב' ע"ב) עיי"ש. והכי נמי אשכחן בספרי (שופטים פיסקא ק"צ) דעל מיתת עדים זוממים נקטו לשון עונשין. שאמרו שם ועשיתם לו כאשר זמם לעשות אם ממון ממון אם מכות מכות אם עונשין עונשין עיי"ש. ופי' רבינו הלל ז"ל דהיינו מיתה. וכן פי' הרד"פ ז"ל בספרי דבי רב שם עיי"ש בדבריו. וכיון שאין מיתת עדים זוממין דוחה עבודה א"כ ליכא ק"ו למידחי שבת. וממילא מבואר דלא הוה מצי האי תנא למינקט קרא דעדים זוממין דלא שייך הכא למאי דקיי"ל כר"ע דעדים זוממין קנסא. אלא דהיינו דוקא למסקנא. אבל למאי דס"ד מעיקרא דהאי תנא משום דאתי עשה ודחי ל"ת אתי עלה. ודאי יש מקום להקשות לכאורה דהו"ל טפי למנקט קרא דעדים זוממין המוקדם. ובהך קרא העשה מבוררת טפי כמתבאר מהספרי כמש"כ שם לעיל. משא"כ קרא דחטא משפט מות והומת שלפי התרגומים אין בו משמעות עשה. ובודאי דפשטי' דקרא הכי משמע. מיהו אין בזה קושיא כ"כ אם נימא דהאי תנא דברייתא זו. שהיא ברייתא דמכילתא. לא ס"ל כתנא דברייתא דספרי בהכי. אלא ס"ל דגם ובערת הרע מקרבך דעדים זוממין לא הוי מצות עשה. כמו שאר קראי דובערת הרע מקרבך דלכ"ע אינם מצות עשה כמו שנתבאר לעיל. דבלא"ה אשכחן כמה ברייתות במכילתא ובספרי גופי' דסתרי אהדדי כידוע. ועי' בפ"ק דשבועות (י"ג ע"א) ובפ"ק דכריתות (ז' ע"א). וכן בכמה דוכתי: 
<b>ואפשר </b>ג"כ לומר דהך מילתא תליא בפלוגתא דתנאי אם עדים זוממין קנסא. ע"פ מש"כ הרמב"ן ז"ל (בסה"מ עשין רל"ה) וז"ל לא תעלה על דעתך באמרי שהיא מצות עשה שיהי' בעליו מצווה להוציאו לחירות אחרי השחיתו את עינו והפיל את שנו. שהרי בעלי הקבלה אומרים שהוא קנס ואין מצות עשה קנס. שאין לומר במה שנצטוינו מאת ה' יתעלה לעשותו. שיהיה קנס בשום פנים. אבל הענין הוא דין מן הדינין וכו' עכ"ל עיי"ש. ומעתה לפ"ז לר"ע דאמר (רפ"ק דמכות) דעדים זוממין קנסא. ע"כ לא יתכן לומר דקרא דובערת הרע מקרבך דעדים זוממים הו"ל מצות עשה. ואע"ג שיש מקום לחלק דדוקא לגבי הנקנס עצמו אי אפשר שתהא מצות עשה. אבל לגבי ב"ד שפיר אפשר שתהיה מצות עשה לקנסו קנס זה. מ"מ מדברי הרמב"ן ז"ל שם לא משמע הכי עייש"ה. אלא שכבר ביארנו לעיל (לאוין רע"ז) דע"כ רבינו הגאון ז"ל וסייעתו לא ס"ל סברא זו של הרמב"ן ז"ל עיי"ש. ואין להאריך בזה. דבלא"ה אין בזה גמגום כ"כ כדכתיבנא. ועכ"פ מתבאר לנו מכל זה שאין לנו בהעונשין שבמיתות ב"ד שום עשה בקרא לב"ד לענוש את המתחייבין בהם בהעונש האמור בהם. אלא דממילא ידענו שכיון שדינם של כל אחד מהם במיתה האמורה בהם. ורשות ניתן לב"ד לעשות להם כמשפטם. אסור להם להעלים עיניהם מעושי הרעות שבישראל. כדאשכחן במולך דאמר קרא אם העלם יעלימו עם הארץ את עיניהם מן האיש ההוא וגו'. מכלל שמוזהרים הם שלא להעלים את עיניהם מן עושי הרעות. ואע"ג דההוא קרא במעביר מזרעו למולך בלבד הוא דכתיב. מכל מקום גילוי מילתא הוא גם לכל שאר חייבי העונשין שבתירה. ועיין בתוספתא דסוטה (פט"ו) ובירושלמי (פ"ט דסוטה הי"ב) עיין שם היטב. וכל עונש ועונש שבתורה הרי הוא כאזהרה לבית דין שלא יעלימו עיניהם מן המתחייב בעונש ההוא. ועליהם לדון דינו כמשפטו. וא"כ אין עליהם לגבי ב"ד אלא תורת ל"ת ולא תורת עשה. ויש למנותן במנין הלאוין. ולא מיבעיא לשיטת רבינו הגאון ז"ל דגם לאו הבא מכלל עשה נמנה במנין הלאוין א"כ כ"ש העונשין לגבי ב"ד. אלא אפילו לדעת שאר ראשונים ז"ל דלאו הבא מכלל עשה הו"ל עשה ממש לכל דבר. מ"מ שאני התם דהלאו הזה תולדת עשה הוא. שהרי הוא כתוב בקרא בלשון עשה. משא"כ כאן דלא מלשון עשה דקרא שמעינן המצוה שעל הב"ד. אלא מעיקר ענין המצוה שעל הב"ד נשמע דמתורת אזהרת לאו היא. שלא יעלימו עיניהם ממשפט המתחייבים בעונשין הללו. וכמו שנתבאר. הילכך ודאי אין למנותן אלא במנין הלאוין. ובפרט שכבר נתבאר דגם להבה"ג והרמב"ם ז"ל וסייעתם. עכ"פ גם לאו הבא מכלל עשה אין עליו תורת עשה ממש. שהרי מהאי טעמא לא מנו אותן גם במנין העשין כמש"כ האחרונים ז"ל. וא"כ ודאי דעכ"פ העונשין יש למנותן במנין הלאוין דעדיפי טפי לענין זה מלאו הבמכ"ע. ומהאי טעמא גם הרמב"ן ז"ל שהבאתי (לעיל סי' י"א) דעתו הי' תחילה שראוי למנותן במנין הלאוין. עכ"פ לפי שיטת הרמב"ם ז"ל (בשורש שמיני) שהיא ג"כ שיטת רבינו הגאון ז"ל. וכמו שביארנו לעיל (סי' י"ב) כוונת הרמב"ן ז"ל שם עיי"ש. אלא שרצה למנותן כולן בלאו אחד. אבל כבר ביארנו לעיל (שם) דלשיטת רבינו הגאון ז"ל ע"כ לא יתכן לומר כן. אלא כל עונש ועונש מצוה בפ"ע היא לב"ד. והרמב"ן ז"ל לא רצה לדון כן אלא ע"פ שיטתו ושיטת הרמב"ם ז"ל (בשורש שביעי). ואין זו שיטת רבינו הגאון ז"ל כמו שנתבאר שם עיי"ש: 
@00יד. 
<b>וראיתי </b>להסמ"ג (לאוין רי"ח רי"ט) שכתב וז"ל אזהרה למקלל אביו ואמו מלא תקלל חרש. כמו שדורש בשבועות מה חרש מיוחד וכו'. והמקלל אביו ואמו נסקל שנאמר אביו קלל דמיו בו. לפיכך נחשב כלאו בפ"ע. שבקללת חרש אין בו מיתת ב"ד וכו'. אזהרה למכה אביו ואמו בכלל אזהרה דלא יוסיף שהוא לאו. דהואיל והוא מוזהר שלא להכות שום אדם מישראל. הרי אביו ואמו בכלל. וכבר כתבנו למעלה (לאו קצ"ט) לאו זה וכן לאו של מקלל (לעיל לאו ר"ט). מ"מ נחשבים מקלל אביו ואמו ומכה אותם שני לאוין בפני עצמן. הואיל וחייבין עליהם מיתת ב"ד. כי אפילו לא מצינו שם שום אזהרה. המיתה או הכרת היא האזהרה. וכן המברך את ה' מזה הטעם נחשב לאו בפ"ע. אע"פ שאזהרתו מאלהים לא תקלל שלמדנו ממנו אזהרה למקלל דיין (שכבר נמנה). וכו' עכ"ל עיי"ש. מבואר מדבריו דס"ל דהעונש מצד עצמו גם בלא שום אזהרה אחרת כלל יש עליו תורת לאו להיות נמנה במנין הלאוין. והילכך אע"פ שאזהרת מקלל אביו ואמו אינה אלא מן הלאו של לא תקלל חרש האמור במקלל כל אדם. וכבר נמנה בלא"ה בחשבון הלאוין. וכן אזהרת מכה אביו ואמו אינה אלא מהלאו דלא יוסיף האמור במכה כל אדם וכבר נמנה לעיל. וכן מברך את ה' שאין אזהרתו אלא מהלאו דאלהים לא תקלל שהוא אזהרה למקלל דיין שכבר נמנה לעיל. מ"מ הנך נמנין בחשבון הלאוין בפ"ע. משום עונש מיתת ב"ד האמור בהן. משום דהעונש מצד עצמו גם בלא שום אזהרה אחרת כלל הרי הוא חשוב כלאו. וא"כ הו"ל כאילו כתוב במקלל ומכה אביו ואמו ומברך את ה' לאוין מיוחדין בפ"ע. ולכן נמנין בפ"ע בחשבון הלאוין. אע"פ שאזהרותיהם כבר עלו ובאו בחשבון הלאוין. וכן כתב הסמ"ג עוד בריש ספרו (ברמזי הלאוין. לאו ט"ז). וז"ל שאנו מוזהרין על ברכת השם שנאמר אלהים לא תקלל. ובלא שום אזהרה הואיל ונאמר בעונש ונוקב שם ה' מות יומת הרי זה מצות ל"ת. וזה הכלל כל שענש עליו הכתוב כרת או מיתת ב"ד הרי זה ל"ת. חוץ ממילה ופסח שהם בכרת והם מצות עשה עכ"ל עיי"ש. וכוונתו פשוטה דמילה ופסח כיון דכתיב עשה בגופייהו. דהרי עשה דמילה על מילה לחודה קיימא. וכן עשה דפסח לא נאמרה אלא על פסח בלבד. וא"כ ע"כ נתקינהו קרא מכלל לאו לעשה. והילכך אע"פ שנאמר בהן עונש כרת. אינם נמנין אלא בחשבון העשין. אבל ודאי אם לא היתה נאמרה עשה בגופן. אלא שהיו בכלל עשה אחרת שנאמרה בענין אחר. ודאי משום העונש כרת האמור בהן היה ראוי למנותן במנין הלאוין. דהו"ל כאילו נאמר בהן גם לאו מלבד העשה שבמקום אחר שנכללו גם הם בה. וכ"ש אם היו נכללים בכלל לאו האמור במקום אחר דומיא דמברך את ה'. ומכה ומקלל אביו ואמו שהי' ראוי למנותן בפ"ע בחשבון הלאוין משום העונש שכתוב בהן כמו הנך: 
<b>המתבאר </b>מדברי הסמ"ג אלו דהעונשין מצד עצמן גם בלא שום אזהרה זולת זה כלל. יש עליהן תורת לאו להמנות בחשבון הלאוין. ומה שאמרו בכל דוכתי עונש שמענו אזהרה מניין. נראה דס"ל להסמ"ג דאין עונשין אלא א"כ מזהירין אזהרה מיוחדת בפ"ע מלבד העונש. אע"פ שהעונש גופי' מצד עצמו תורת לאו עליו. משום שצריך תחילה להזהיר על הדבר שלא לעשותו ואח"כ יבוא העונש על העובר על האזהרה. וזהו ששאלו בכל דוכתי עונש שמענו אזהרה מניין. דהיינו אזהרה מיוחדת מלבד גוף העונש. ונראה שנטה בזה הסמ"ג מדרכו של הרמב"ם ז"ל שכחב (סוף שורש י"ד) וז"ל כל מה שחייבין עליו מיתת ב"ד או כרת הוא מצות ל"ת בהכרח וכו'. פעמים יבאר הכתוב האזהרה מלבד העונש ופעמים יבאר העונש והאזהרה. כמו חלול שבת וע"ז אשר אומר לא תעשה כל מלאכה ולא תעבדם ואחר כן חייב סקילה למי שיעשה מלאכה או למי שעובד ע"ז. ולפעמים לא יבאר האזהרה בכתוב בלאו גמור אבל יזכור העונש לבד ויניח האזהרה. אבל העיקר אצלנו לא ענש אא"כ הזהיר. ואי אפשר מבלתי אזהרה לכל מי שחייב לו עונש. ולזה יאמר בכל מקום עונש שמענו אזהרה מניין וכו'. וכשלא תהיה האזהרה בכתוב ילמדוה בסברא מן הסברות התלמודיות. וכו'. וזה אינו סותר אמרם אין מזהירין מן הדין וכו' שאנחנו לא נאמר אין מזהירין מן הדין אלא כדי שנאסר מה שלא נתבאר בו איסור כלל וכו'. אמנם כשנמצא העונש בבאור בתורה וכו' נוציא בהיקש האזהרה וכו' עכ"ל עיי"ש בדבריו. ועל יסוד זה כתב הרמב"ם (לאוין כ"ו) וז"ל שהזהירנו מהתנבאות בשמה וכו'. ולא בא בכתוב אזהרה מבוארת מיוחדת בזה הענין וכו'. אבל התבאר בכתוב העונש וכו' והוא אמרו יתעלה ואשר ידבר בשם אלהים אחרים ומת הנביא ההוא וכו'. וכבר ידעת השורש וכו' והוא אמרם לא ענש אא"כ הזהיר ותהיה האזהרה שלו מאמרו ושם אלהים אחרים לא תזכירו. ואינו נמנע היות לאו אחד מזהיר מדברים רבים ולא יהיה משפטו לאו שבכללות כשהתבאר העונש בכל ענין וענין וכו' עכ"ל עיי"ש. הרי מבואר בדברי הרמב"ם דס"ל דודאי העונש מצד עצמו בין עונש כרת בין עונש מיתת ב"ד אין עליו תורת לאו ואינו נמנה במנין הלאוין אלא משום אזהרתו. דאי אפשר לעונש בלא אזהרה. דקיי"ל לא ענש הכתוב אא"כ הזהיר. והילכך אע"פ שלא מצינו בו אזהרה בכתוב. נמנה במנין הלאוין דודאי אזהרה יש בו. ונלמדת באיזה מן המדות שהתורה נדרשת בהן ואפילו בק"ו. דכיון שהעונש מפורש בו בקרא לא שייך בו אין מזהירין מן הדין. או שמכניסין אותו במשמעות לאו האמור בדבר אחר כמו המתנבא בשם ע"ז שעונש מיתת ב"ד מבואר בו בקרא. אלא דלא נאמרה בו אזהרה. ולפי שלא ענש הכתוב אא"כ הזהיר. אמרינן דודאי הו"ל בכלל לאו דושם אלהים אחרים לא תזכירו. ואע"פ שלאו זה כבר נמנה (לעיל לאוין י"ד) לאזהרה שלא לישבע ושלא להשביע בשם ע"ז עיי"ש. מ"מ גם מתנבא בשמה בכלל. ונמנה בפ"ע בחשבון הלאוין כיון שעונש מיתה מבואר בו בקרא בפ"ע. זהו תורף דברי הרמב"ם ז"ל. וכזה כתב בכמה לאוין כיו"ב. כמו בלאו דברכת ה' (לאוין ס'). וכן בלאו דבן סו"מ (לאוין קצ"ה). ובלאוין דמקלל ודמכה אביו ואמו (לאוין שי"ח שי"ט) עיי"ש. והנה במש"כ הרמב"ם ז"ל דכל היכא דהעונש מפורש בקרא מזהירין מן הדין כבר השיג עליו הרמב"ן ז"ל (בשורש שני) ממה שמצינו בהדיא איפכא בברייתא. וכבר שקלו וטרי האחרונים ז"ל טובא בזה ליישב דבריו. וכל הדברים יגעים. ומהר"י בכר"ד ז"ל בד"א (בקונטרס הלאוין) כתב על דבריהם שלא דברו נכונה והרמב"ם לא ניחא לי' בהכי עיי"ש. אבל גם מש"כ הוא לחלק בזה בין חייבי כריתות לחייבי מיתות ב"ד עיי"ש בדבריו אין לו מעמד כלל. ואשתמיטתי' עיקר דברי הרמב"ם (בשורש י"ד שם) דלהדיא מבואר בדבריו שגם בחייבי כריתות כתב כן. והוא לא ראה אלא מה שהביא הרמב"ן ז"ל שם מדברי הרמב"ם. ולכן כתב מה שכתב אבל בדברי הרמב"ם גופי' שם מבואר שאין שום חילוק בזה עיי"ש. ואכמ"ל בזה. ובמש"כ הרמב"ם ז"ל דכל כיו"ב יש למנותן שתים אע"פ שאין בהם אלא אזהרה אחת ששתיהן בכלל. ג"כ השיב עליו הרמב"ן ז"ל (בלאוין שי"ח) וכתב וז"ל ואני אומר שאזהרת האבות בקללה ובהכאה לא באה אלינו אלא מפני שהם בכלל כל ישראל שהוזהרנו על כולם. אע"פ שגזר באלו עונש מיתת ב"ד. אינם מניעות נמנות בפ"ע. כי אין חשבוננו בעונשין אלא בלאוין. והרי הרב אומר כן שאין בהכאת האבות וקללתן אלא הלאוין הנאמרים בכל אדם שהם כוללין האב וזולתו. וא"כ היאך ימנו האנשים לאחד אחד וכו' עכ"ל עיי"ש. ובאמת שהדבר מתמיה מאוד דכיון שאין כאן אלא לאו אחד היאך אפשר למנותן שנים בחשבון הלאוין משום העונש האמור באחד מהן בפ"ע כיון שהעונש מצד עצמו אין עליו תורת לאו. ואין למנותו בחשבון הלאוין אלא משום אזהרתו שאין עונש בלא אזהרה. כמש"כ הרמב"ם ז"ל גופי'. ומיהו גם בדברי הרמב"ן ז"ל יש בענין זה מבוכה. וכבר העיר בזה הרב מל"מ (בדרך מצותיך ח"ב). וכבר קדמוהו בזה הרשב"ץ ז"ל (בזה"ר לאוין סי' מ"ח ובסי' קל"א) עיי"ש. והרב כנה"ג (בדינא דחיי. לאוין רי"ט) עיי"ש בדבריו. וגם שאר אחרונים האריכו דברים בזה ואכמ"ל בזה בפרט. אבל בעיקר הדבר כל דבריהם אינם מספיקים כלל להסיר המבוכה בענין זה. דודאי דברי הרמב"ן ז"ל שם מוכרחים ונוסדים על יסוד חזק שאין לנו בחשבון הלאוין אלא לאוין. והעונש כיון שאין עליו תורת לאו כלל. ואי אפשר למנותו בחשבון הלאוין אלא משום אזהרתו בלבד. א"כ אחר שכבר עלתה אזהרה זו בחשבון הלאוין. מה יועיל העונש לחזור ולמנות אזהרה זו עצמה פעם שני. הרי אין החשבון בעונשין אלא בלאוין. ובודאי זו סברא ברורה ומוכרחת וכל הרוחות לא יזיזוה ממקומה: 
<b>ולכן </b>נטה הסמ"ג בזה מדרכו של הרמב"ם ז"ל. אע"ג שלא פנה עורף לעיקר שיטתו במנין זה. שגם הוא מנה בכל כיו"ב שתים. אלא שכתב דהעונש מצד עצמו גם בלא שום אזהרה זולת זה כלל. תורת לאו עליו להיותו נמנה בחשבון הלאוין. ובודאי יש מקום לזה. וכבר ביארנו (לעיל סי' ט') ראי' מוכרחת לזה מסוגיא דפרק בתרא דיומא עיי"ש. ואע"פ שיותר נראה דהתם היינו רק משום דלגבי ב"ד הוא דיש עליו תורת לאו כמו שנתבאר. שהרי העונש מצד עצמו אם יש עליו תורת מצוה לא שייכא בו מצוה אלא לגבי ב"ד בלבד. ומאי דאמרינן התם אם אינו ענין לאזהרה תנהו ענין לעונש הו"ל כמו אם אינו ענין לאזהרת הנדון העובר עצמו. תנהו ענין לאזהרת הב"ד. דהעונש הו"ל כאזהרה לב"ד כמו שנתבאר. מ"מ הסמ"ג דקאי בשיטת הרמב"ם ז"ל וסייעתו דהעונשין לגבי ב"ד הם בעשה ולא בל"ת. ס"ל דלגבי הנדון עצמו יש על העונש תורת לאו. ויש מקום לזה ע"פ מש"כ לעיל (סי' ט') לפי דברי הרש"ך ז"ל בנ"מ עיי"ש. אבל אין זה מספיק. ויותר נראה דהיינו משום דס"ל דעיקר העונשין שבתורה אינם אלא כדי שייראו ולא יוסיפו אחרים להזיד ולעשות עוד כדבר הזה. ובקצת מן העונשין מפורש כן בקרא בהדיא. וכן הוא ענין כל שאר העונשין שבתורה. ולא נכתב כן בקצתן אלא לדרשא. כדדרשינן להו בפרק הנחנקין (פ"ט ע"א) ובפ"ק דמכות (ד' ע"ב) עיי"ש. וא"כ העונש מצד עצמו כעין אזהרה הוא. ויש למנותו בחשבון הלאוין כל שאין בו לאו בגופי' שכבר נמנה. כן נראה ברור ומוכרח בכוונת הסמ"ג. ומש"כ הסמ"ג (לאוין ל"ד) וז"ל שלא להתנבא שקר מדענשו הכתוב מיתת ב"ד. וזה הכלל כל שענש עליו הכתוב כרת או מיתת ב"ד הרי זה מצות ל"ת וכו'. ואולי אזהרתו מלא תכחשו ולא תשקרו שאפילו על עמיתו הוזהר. ואע"פ שאין מזהירין מן הדין גילוי מילתא הוא עכ"ל עיי"ש. ומשמע לכאורה דס"ל כשיטת הרמב"ם ז"ל דהעונש מצד עצמו אין עליו תורת לאו. וצריך להביא אזהרתו ממקום אחר. וא"כ לכאורה דבריו סותרים זא"ז. אבל לק"מ די"ל דמש"כ שם ואולי. לא כתב כן אלא לרווחא דמילתא בעלמא אפילו לפום שיטת הרמב"ם. אבל לדידי' גופי' ודאי לא צריך לזה כלל. וכן מתבאר בהדיא מלשון הסמ"ג ברמזי הלאוין שבריש ספרו. דשם כתב וז"ל שלא להתנבא בשקר שנאמר ומת הנביא ההוא עכ"ל עיי"ש. הרי מבואר דס"ל שהעונש עצמו הוא הלאו שנמנה. וגם י"ל שנתכוון לרמוז בזה לאפוקי ממש"כ הרמב"ם (בסה"מ לאוין כ"ז) אזהרת נביא השקר מדכתיב בי' אך הנביא אשר יזיד לדבר דבר בשמי אשר לא צויתיו עיי"ש. והסמ"ג לא ניחא ליה בהכי. דאין זה לשון אזהרה. וכמו שכבר עמדו בזה קצת אחרונים. ולכן כתב דאפילו לשיטת הרמב"ם אין להביא האזהרה אלא מלא תכחשו ולא תשקרו. אבל ודאי לשיטת הסמ"ג אין צריך לזה כלל. ואין להאריך בזה. דהדבר ברור דכוונת הסמ"ג כדכתיבנא. וכדמתבאר בהדיא מלשון הסמ"ג שהבאתי: 
<b>וראיתי </b>להרש"ל ז"ל בביאורו לסמ"ג (לאוין ט"ז) שכתב על דברי הסמ"ג שם וז"ל פי' אע"פ שאלהים לא תקלל איצטריך שלא יקלל הדיין כדלקמן. מ"מ יש לנו דין אזהרה כאן. הואיל ויש כאן עונש מיתת ב"ד. וכן איתא בגמרא וכו' חייבי כריתות אין צריכין אזהרה וכו'. א"כ ממילא הוי כרת כמו אזהרה. ולסמך ל"ת בעלמא לוקחין האזהרה ממקום אחר. והכל כדי למנותן בלאוין ולמלאות שס"ה לאוין. אבל אי לא היינו יכולין למצוא לו לאו אפי' בגילוי מילתא. לא היה נמנה. כמו פסח ומילה עכ"ל עיי"ש. הרי דגם הרש"ל ז"ל הבין בכוונת הסמ"ג דס"ל דהעונש מצד עצמו תורת לאו עליו. ומטעם זה הוא נמנה במנין הלאוין. אע"ג דלאו דאלהים לא תקלל כבר נמנה לקמן לאזהרת קללת הדיין. והביא ראי' לזה ממה שאמרו חייבי כריתות לא צריכי אזהרה. א"כ העונש כרת מצד עצמו הוא חשוב כלאו. אלא שבסוף דבריו כתב דלסמך בעלמא מסמיכין אזהרת ברכת ה' על קרא דאלהים לא תקלל. והוצרכנו לסמך זה כדי להשלים בה מנין שס"ה לאוין. דבלא זה לא הי' נמנה בחשבון הלאוין כמו פסח ומילה דאע"פ שהם בכרת דהו"ל מצד עצמו כלאו. מ"מ אינם נמנין בחשבון הלאוין משום שאין בהם ל"ת אפי' דרך סמך בעלמא. זהו תורף כוונתו. וכפי הנראה כתב כן משום שהוקשה לו לדעת הסמ"ג אמאי לא נמנה גם פסח ומילה במנין הלאוין. כיון שהם בכרת שהוא כלאו. לזה הרכיב דעת הסמ"ג עם דעת הרמב"ם. ודבריו תמוהים אצלי דזו היא לדעתי הרכבה שאינה קולטת. שאם העונש מצד עצמו יש עליו תורת לאו. א"כ למה אנו צריכין לסמך זה לל"ת שבמקום אחר כדי למנותו בחשבון הלאוין. וגם מה יועיל סמך בעלמא כיון דעיקר קרא דאלהים לא תקלל לא איצטריך אלא לקללת דיין. ואין ברכת ה' אלא אסמכתא בעלמא אהך קרא. אטו משום סמך בעלמא ימנה עם הלאוין. ולפי הנראה הוצרך לזה כדי שלא יקשה דכיון דהו"ל בכלל אזהרת אלהים לא תקלל. ואזהרה אחרת ליכא. א"כ אחר שכבר נמנה לאו זה לא הו"ל לחזור ולמנותו כאן. לזה כתב דודאי עיקר קרא לא מיירי אלא בקללת דיין בלבד. ואין זה לברכת השם אלא אסמכתא בעלמא. אבל זה תמוה כדכתיבנא. ועיקר מה שהוקשה לו מפסח ומילה שלא נמנו בחשבון הלאוין אע"פ שהם בכרת. לק"מ כמו שביארנו לעיל. וגם מה שהביא ראי' לדעת הסמ"ג מסוגיא דפרק בתרא דמכות דאמרינן חייבי כריתות לא צריכי אזהרה. דבריו תמוהים דהרי אנן הכא בחייבי מיתות ב"ד עסקינן דברכת ה' היא בסקילה. והרי חייבי מיתות ב"ד לכ"ע בעי אזהרה. וא"כ אדרבה איפכא מוכח מהתם. ומיהו לזה אפשר לומר דכוונתו דכיון דכרת לא בעי אזהרה. משמע דהיינו משום דעונש כרת גופי' יש עליו תורת אזהרה. אלא דבחייבי מיתות ב"ד בעינן אזהרה מלבד אזהרה דעונש גופי' מצד עצמו וכמשכ"ל. וא"כ לענין חשבון הלאוין שפיר נמנה העונש במנין הלאוין כיון שתורת לאוין עליו. ומ"מ דברי הרש"ל ז"ל נפלאים בעיני. ועכ"פ מבואר שגם הוא ז"ל הבין דברי הסמ"ג כדכתיבנא. וזה ודאי מוכרח ומבואר בלשון הסמ"ג. ועי' בלח"מ (פ"ה מהלכות ממרים ה"ד) שהקשה על הרמב"ם ז"ל שם שכתב דאזהרת מקלל אביו ואמו נפק"ל מלא תקלל חרש. ואזהרת מכה אביו ואמו נפק"ל מאזהרה דלא יוסיף איך מנאן שם בלאוין בפ"ע כיון שכבר מנה לאו דלא תקלל חרש בכל אדם בהלכות סנהדרין. ולאו דלא יוסיף בהלכות חובל בכל אדם. ועל זה תירץ שם עפ"י דברי הסמ"ג (לאוין רי"ט) שהבאתי לעיל שכתב דעונש כרת או מיתת ב"ד מצד עצמן בלא שום אזהרה כלל הכרת והמיתה עצמן הם חשובין אזהרות ונמנין בפ"ע עיי"ש. ודבריו תמוהים שלא ראה דאין זו שיטת הרמב"ם ז"ל כמבואר להדיא בדבריו בסה"מ כמשכ"ל. מיהו אין בזה תימא עליו כ"כ שכפי הנראה לא היה לפניו סה"מ להרמב"ם. כדמשמע מדבריו שם. אבל יש לתמוה על הרב כנה"ג בדינא דחיי (לאוין רי"ט) שהביא דברי הלח"מ אלו. וכתב ע"ז ותמיהני עליו וכי לזה הוצרכנו לדברי הסמ"ג והלא דברי הרמב"ם ברור מללו כן בסוף שרשיו ובסה"מ ל"ת כ"ו ול"ת ס' עיי"ש. ואין אלו אלא דברי תימא. שהבין דברי הרמב"ם כדברי הסמ"ג. והם רחוקים זה מזה ולא הרי זה כדברי זה וכמו שנתבאר. ועכ"פ מבואר מדברי הסמ"ג דהעונשין שבכרת ושבמיתת ב"ד מצד עצמן גם בלא שום אזהרת לאו כלל יש עליהן תורת לאו. והרי הם ככל שאר לאוין להמנות בחשבון הלאוין. והרש"ל ז"ל הביא ראי' לזה מסוגיא דמכות שם כמשכ"ל: 
<b>ומעתה </b>עפ"ז נראה לומר דאפי' אם תמצא לומר דכל הני קראי דכתיבי בקרא גבי עונשי מיתת ב"ד עשין גמורין הן. וכדעת הרמב"ם ז"ל וסייעתו דהו"ל מצות עשה לב"ד. מ"מ נכונה שיטת רבינו הגאון ז"ל וסייעתו שאין למנותן אלא במנין הלאוין. ע"פ מש"כ הרמב"ן ז"ל (סופ"ק דקידושין ל"ד ע"א) בההיא דתניא התם איזו היא מצות עשה שלא הזמן גרמא מעקה אבדה ושלוח הקן וכו'. וכתב עלה הרמב"ן ז"ל בחי' וז"ל הא דקתני מעקה ואבדה ושלוח הקן קשה לן הא חייבי לאוין נינהו ובין שהז"ג ובין שלא הז"ג נשים חייבות וכו'. ולי נראה שעיקר מצותו עשה שאין לאו שבו אלא שיקיים העשה. דכתב רחמנא ועשית מעקה תחלה והדר לא תשים דמים בביתך. כלומר לא תעכב מלעשות מצוה זו. ולאו שאין בו ענין אחר אלא קיום עשה שבו הוא. ואילו היו נשים פטורות מהעשה היו פטורות גם מהלאו. שאין הלאו אלא קיום העשה. אבל בשאר מצות עשה שיש בהן לאו ועשה חייבות הן בשניהם וכו' עכ"ל עיי"ש. וכ"כ הריטב"א ז"ל שם בשמו ביותר ביאור עיי"ש. ולפ"ז נראה דכאן לאידך גיסא. כיון דהעונש מצד עצמו חשוב כלאו א"כ העשה שנאמרה בו לב"ד כמו מות יומת או וסקלתם אותו וכיו"ב. אינה באה אלא לקיום הלאו. דהיינו העונש. והו"ל עשה שאין בה ענין אחר זולת קיום הלאו. ועיקר מצותה אינו אלא לאו. ובלא לאו אין מקום להעשה כלל. והילכך כי היכי דלהרמב"ן והריטב"א ז"ל התם הלאו דינו כעשה. ואם נשים פטורות מהעשה פטורות גם מהלאו שעמה. אע"ג דבעלמא אין חילוק בלאוין בין זמ"ג לשלא הזמ"ג. הכא נמי לאידך גיסא העשה שעל הב"ד אין דינה אלא כלאו. ואינה נמנית אלא במנין הלאוין. משום שעיקרה הוא לאו והרי היא כלאו. ואע"ג דהתם לאו דלא תשים דמים בביתך אע"פ שעיקרו עשה. מ"מ הרי הוא נמנה במנין הלאוין לכ"ע. היינו משום דהתם עכ"פ יש מקום ללאו גם היכא דלא שייכא העשה דמעקה. כמבואר בפ"ק דב"ק (ט"ו ע"ב) ובשאר דוכתי. ובפרט בספרי (תצא. פיסקא רכ"ט). משא"כ הכא שאין שום מציאות להעשין הללו כלל אלא בקיום הלאוין שלהם בלבד. דהיינו העונשין. הילכך אין עליהן אלא תורת לאו. ולזה מנו אותן הגאונים ז"ל במנין הלאוין. ואע"ג דבכרת דפסח ודמילה אפי' לדעת הסמ"ג אין עליו תורת לאו להיותן נמנין בחשבון הלאוין כמשכ"ל. והרי הגאונים וסייעתם גם כרת דפסח ודמילה מנו במנין העונשין שנמנין לשיטתם במנין הלאוין. מ"מ נראה דודאי הסמ"ג דאזיל לשיטתו שנמשך אחר הרמב"ם דס"ל דבחייבי כרת ומיתה בידי שמים לא שייכא שום מצוה לב"ד ואינה נמנית בזה אלא מצוה דעשיית הפסח ולמול. והרי כבר נמנו עשין אלו במנין העשין. ואע"ג דלשיטתם מצוה שיש בה ל"ת ועשה נמנין שניהם בחשבון המצות. מ"מ כאן דהלאו. דהיינו עונשי כרת דפסח ודמילה. אע"פ שתורת לאו עליהן. מ"מ אין אזהרתן מפורשת בקרא בהדיא אלא העשה בלבד. הילכך אחר שנמנית העשה שוב אין לאו כזה בא במנין גם לשיטתם. דהו"ל כאילו נתקי' קרא מכלל לאו לעשה וכמשכ"ל. אבל הגאונים ז"ל לטעמייהו אזלי דס"ל דגם בחייבי כרת או מיתה בידי שמים איכא מצוה לב"ד כמשכ"ל ויתבאר עוד לפנינו בס"ד. וא"כ כל עונש כרת האמור בתורה הוא מצוה לב"ד להכרית את העובר. כמתבאר לקמן. הילכך אע"פ שכבר נמנו עשה דפסח ודמילה למצוה דכל אדם לעצמו. יש למנות גם הכרת האמור בהן למצוה שעל הב"ד ואינם ענין זה לזה. דמי שנתחייב בזו לא נתחייב בזו. וכיון שצריך למנותן בפ"ע. ע"כ אין למנותן אלא במנין הלאוין דכל עונש תורת לאו עליו. כמו שנתבאר לדעת הסמ"ג: 
@00טו. 
<b>ואמנם </b>עדיין צריך ביאור מה שמנו הגאונים ז"ל וסייעתם במנין העונשין עונשי כריתות ומיתה בידי שמים. ומה היא המצוה שבהן לב"ד. והרמב"ם ז"ל שפך לעג כמים על שיטתם זו כמשכ"ל עד שכתב וז"ל א"כ אין ספק שזה לא נשאר אצלו שיאמין שתרי"ג מצות כולן חייבות לנו אבל מהן שחייבות לנו ומהם שחייבות לו יתברך עכ"ל עיי"ש בדבריו. וביותר יש לתמוה בלשון רבינו הגאון ז"ל לקמן בסמוך (סוף עונש ט"ז) שכתב וז"ל <b>וגם אלה יספרו שנית כי מצותי להכריתם יזמה עכ"ל. </b>והוא תמוה מאוד לכאורה מאי מצותי להכריתם שכתב. היכי שייכא בזה מצוה להכרית. ולמי צוה. והרי כרת אינו אלא בדיני שמים ואינו מסור לב"ד. אבל נראה בכוונתו ע"פ מאי דתנן (סוף מכות) כל חייבי כריתות שלקו נפטרו ידי כריתתן שנאמר ונקלה אחיך לעיניך כשלקה הרי הוא כאחיך דברי רבי חנניה ב"ג. ואמרינן עלה בגמרא א"ר יוחנן חלוקין עליו חביריו על רחב"ג. אמר רב אדא ב"א אמרי בי רב תנינן אין בין שבת ליוה"כ אלא שזה זדונו בידי אדם וזה זדונו בהכרת ואם איתא אידי ואידי בידי אדם הוא. רנב"י אמר הא מני רבי יצחק היא דאמר מלקות בחייבי כריתות ליכא. דתניא רבי יצחק אומר חייבי כריתות בכלל היו ולמה יצאה כרת באחותו לדונו בכרת ולא במלקות. רב אשי אמר אפי' תימא רבנן זה עיקר זדונו בידי אדם וזה עיקר זדונו בידי שמים עיי"ש. ולכאורה יש לתמוה מאי סייעתא היא ממתניתין דאין בין שבת ליוה"כ. והא לא קאמר רחב"ג אלא דחייבי כריתות שלקו נפטרו מידי כריתתן. אבל אפשר דעכ"פ גם לדידי' אין החובה על הב"ד להלקותו כבשאר חייבי מלקות. משום דעיקר דינו אינו אלא כרת ודינו מסור לשמים. אלא שאם בא מעצמו לב"ד ורצה ללקות ולפטור מידי כרת. הרשות ביד ב"ד להלקותו ונפטר בכך מידי כריתתו. וא"כ גם לדידיה שפיר קתני במתניתין דזה זדונו בידי אדם. דחיובא רמיא על הב"ד לדון את דינו לסקילה. וזה זדונו בהכרת. ואין דינו מסור אלא לשמים ואין ב"ד נזקקין לו. אלא דמ"מ כל שבא מעצמו לפני ב"ד וביקש מהם שילקוהו ונתרצו לו והלקוהו נפטר בכך מידי כריתותו. וליכא שום ראיה ממתניתין דלא כרחב"ג. מיהו לפי מה שפירש"י ז"ל (פ"ק דמגילה ז' ע"ב) וז"ל כל חייבי כריתות שלקו שהתרו בהן עדים על לאו שעמו כרת ולקו בב"ד. נפטרו מידי כריתתן עכ"ל עיי"ש. וכן פי' בנמוק"י (במכות שם) וז"ל כל חייבי כריתות אם התרו בהם למלקות משום הלאו שכתוב בהם ולקו. נפטרו מהכרת עכ"ל עיי"ש. מתבאר מדבריהם דס"ל דרחב"ג במלקות שלקה על הלאו שעם הכרת. שעבר עליו בעדים והתראה ומתחייב מדינא במלקות. הוא דקאמר שנפטרו מידי כריתתן. וא"כ ודאי גם המלקות חובה מוטלת על הב"ד היא כמו עונש סקילה דמחלל שבת. ושפיר קאמר ואם איתא אידי ואידי בידי אדם הוא: 
<b>אבל </b>נראה שאין פירושם מוסכם לכל שאר הראשונים ז"ל. דעל מאי דקאמר רב אשי התם אפי' תימא רבנן. זה עיקר זדונו בידי אדם וכו'. פי' הריב"ן ז"ל שם וז"ל ר"א אמר אפי' תימא מתניתין דמגילה רבנן היא דאמרי חייבי כריתות ישנן בכלל מלקות ארבעים. ואפי' הכי מודו לר"ת דנפטרו מידי כריתתן. ודקאמרת מיתה וכרת בידי אדם הוא. לא דמי. דזה עיקר זדונו בידי אדם. עיקר עונש של שבת בידי אדם. דקאי בסקילה. ועיקר ענשו של יוה"כ בידי שמים. דאף ע"ג דאיכא חיוב מלקות בחייבי כריתות. אין זה עיקר החיוב. דכרת חמור ממלקות. ואי מזיד בלא התראה הוא הוי בכרת. ונמצא חיובו החמור בידי שמים. ואנן בתר עיקר החיוב אזלינן וכן עיקר. מורי. ואית דמפרשי עיקר זדונו תחילתו בר כרת הוא. ואילו לא לקי. בכרת. ולא נהירא דהא תרוייהו בהדדי איתנהו בי' לרבנן דאמרי מלקות בחייבי כריתות איכא עכ"ל עיי"ש. ואמנם נראה דמה שדחה הריב"ן ז"ל דברי אית דמפרשי היינו משום דאזיל בשיטת רש"י ז"ל רבו והנמוק"י. כדמתבאר ממש"כ ואי מזיד בלא התראה הוא הוי בכרת. מבואר מזה דס"ל דלא קאמר רחב"ג דכשלקו נפטרו ידי כריתתן אלא כשהתרו בהן ולקו בב"ד משום הלאו שעם הכרת. וכן הכריח הרלב"ח ז"ל (בתשו'. בקונטרס הסמיכה) מדברי הריב"ן אלו עיי"ש בדבריו. ולפי שיטתו זו שפיר השיב על האית דמפרשי. אבל דעת אית דמפרשי אינה כדעת רש"י והריב"ן והנמוק"י בזה. ולפי דעתם פירושם נכון מאוד בפי' הסוגיא דהתם. והשגת הריב"ן ז"ל על פירושם אין לה מקום כלל. וכמו שאבאר: 
<b>והנה </b>בעיקר פירש"י והנמוק"י קשה טובא. דמדקאמר רחב"ג כל חייבי כריתות שלקו נפטרו מידי כריתתן. משמע ודאי דעל כל חייבי כריתות שבכל התורה קאמר הכי. ואפי' חייבי כרת דפסח ומילה בכלל. אע"ג דחייבי עשה נינהו וליכא בהו שום אזהרת לאו כלל. ואע"ג דאמרינן בעלמא אין למדין מן הכללות. מ"מ הרי כבר כתבו כל הראשונים ז"ל (בפרק שבועת הדיינים מ' ע"א) ובכמה דוכתי אחריני דמסתמא אית לן למימר דכללא דוקא הוא ולמדין ממנו עיי"ש. וכן מבואר להדיא בפ"ק דמנחות (ד' ע"ב) דפרכינן התם מדתנן כל המנחות וכו' ואם איתא ליתני נמי חוץ ממנחת העומר עיי"ש. וכן אמרינן תו התם לקמן (ו' ע"ב) כיון דקתני כל ולא קתני חוץ כולהו משמע עיי"ש ובמש"כ בחי' הרשב"א שם. הרי דמסתמא אית לן למימר דכללא דוקא הוא. אם לא דאיכא הוכחה מוכרחת ומפורשת לאפוקי מכללא. וא"כ ודאי מתבאר מלישנא דרחב"ג במתניתין דגם בכריתות דפסח ודמילה קאמר דמשלקו נפטרו ידי כריתתן. וכן נמי בחייבי כריתות שעם מיתות ב"ד שלא התרו בהן. דאינם אלא בכרת. אע"ג דלאו בני מלקות נינהו. דהו"ל לאו שניתן לאזהרת מיתת ב"ד. מ"מ כשלקו נפטרו ידי כריתתן. וע"כ מתבאר מזה שלא כפירש"י וריב"ן ונמוק"י. ועוד קשה לי מדתנן בפרק הנשרפין (פ"א ע"ב) מי שלקה ושנה ב"ד מכניסין אותו לכיפה וכו'. ופרכינן עלה התם משום דלקה ושנה ב"ד מכניסין אותו לכיפה. ומשני ר"י ארשב"ל הכא במלקיות של כריתות עסקינן דגברא בר קטלא הוא וקרובי הוא דלא מיקרב קטלי'. וכיון דקא מוותר לה נפשיה. מקרבינן לקטלי' עילויה עיי"ש. וקשה טובא דכיון דקיי"ל כל חייבי כריתות שלקו נפטרו ידי כריתתן. א"כ כיון שכבר לקה זה הרי נפטר ידי כריתתו ולא בר קטלא הוא כלל. ולא יתכן לומר דההיא מתניתין דלא כרחב"ג. דמלבד דבסוגיא דגמרא ודאי לא משמע הכי. דאם איתא הו"ל למימר הכי בהדיא. ובפרט דאנן קיי"ל כרחב"ג. וא"כ הך סתמא דלא כהילכתא. ולא הוה משתמיט בתלמודא למימר הכי. וכאורחא דתלמודא בכל דוכתא כיו"ב. וגם הרמב"ם ז"ל (פי"ח מהלכות סנהדרין ה"ד) פסק הלכה כהך מתניתין. אע"ג דלעיל (פי"ז שם) פסק כרחב"ג עיי"ש. בלא"ה קשה דא"כ הו"ל להוכיח בסוגיא דסוף מכות שם מההיא מתניתין דפליגי חביריו עלי' דרחב"ג. והרי לא אשכח התם ראיה לזה אלא ממתניתין דמגילה. וגם ההיא אידחיא לה במסקנא. אלא ודאי ע"כ מוכרח מזה דודאי ההיא מתניתין מצי אתיא שפיר גם כרחב"ג. וא"כ לפירש"י וסייעתו דאף רחב"ג לא קאמר אלא דוקא במלקות שנתחייב בה מדינא. דהיינו ע"פ עדים והתראה משום לאו דחייבי כריתות. ודאי קשה טובא מאי קאמר התם דהאי גברא בר קטלא הוא וקרובי הוא דלא מיקרב קטלי'. כיון דלמאי דקיי"ל כרחב"ג כבר נפטר מידי כריתותיו ולאו בר קטלא הוא כלל. עוד קשה קושית הרב המאור והרמב"ן ז"ל (סוף מכות) אמאי לא מוכחינן התם דפליגי עליה חבריו על רחב"ג מדקאמר ר"ע חייבי כריתות ישנן בכלל מלקות ארבעים. שאם עשו תשובה ב"ד של מעלה מוחלין להם. טעמא דעשו תשובה הא לא עשו תשובה לא נפטרו מידי כריתתן. אלמא חלוק היה עלי' דרחב"ג. דודאי רחב"ג בשלא עשה תשובה מיירי. דאי בשעשה תשובה. הרי התשובה פוטרתו בלא מלקות. ותירוצו של הרב המאור כבר דחה הרמב"ן ז"ל. וגם תירוצו של הרמב"ן ז"ל שם ע"כ ליתא לפמש"כ הריב"ן ז"ל שם בפי' הסוגיא דמכות דכרת חמור ממלקות עיי"ש היטב. וא"כ הקושיא במקומה עומדת: 
<b>איברא </b>דלפמש"כ הרמב"ם ז"ל בפיה"מ (סוף מכות) וגם בחבורו הגדול (פ"א מהלכות תשובה) ובסמ"ג (עשין ט"ז) דחייבי מלקיות אין מתכפר להן במלקות אלא עם התשובה עיי"ש. וכ"כ ג"כ בארחות חיים (הלכות ערב יוה"כ סי' ד') בשם הרמ"ה ז"ל בתשו' עיי"ש. וכ"כ במחזור ויטרי (סי' שמ"ד) עיי"ש. ולפ"ז כ"ש לחייבי כריתות שאין להם כפרה במלקות אלא עם התשובה. וא"כ ע"כ רחב"ג דקאמר חייבי כריתות שלקו נפטרו ידי כריתתן. עם התשובה הוא דקאמר. ודלא כהרז"ה והרמב"ן ז"ל שם. וא"כ ודאי שוב אין מקום לקושית הרז"ה והרמב"ן ז"ל. אלא דגם לפ"ז אכתי קשה טובא בעיקר הסוגיא דריש פרק בתרא דמכות שם דמפרשינן טעמא דר"ע דאמר חייבי כריתות ישנם בכלל מלקות ארבעים שאם עשו תשובה ב"ד של מעלה מוחלין להם. חייבי מיתות ב"ד אינם בכלל מלקות ארבעים שאם עשו תשובה אין ב"ד של מטה מוחלין דכתיב כדי רשעתו משום רשעה אחת אתה מחייבו ואי אתה מחייבו משום שתי רשעיות. ופרכינן התם עלה אי הכי חייבי כריתות נמי. מאי אמרת שאם עשו תשובה. השתא מיהת לא עבדי עיי"ש בסוגיא. ופירש"י וז"ל ור"ע כיון דאמר אי אתה מחייבו משום שתי רשעיות. חייבי כריתות נמי לא לילקי דהא שתי רשעיות נינהו. שעדיין עונש הכרת עליו. מאי אמרת שהוא יכול לפטור עצמו מן הכרת ע"י תשובה. השתא מיהת עדיין עונש הכרת עליו עכ"ל עיי"ש. והדבר קשה מאי פריך והא בפשיטות איכא למימר דר"ע כרחב"ג ס"ל דחייבי כריתות שלקו נפטרו ידי כריתתן. וא"כ ליכא כאן שתי רשעיות. שהרי במלקות הוא נפטר מן הכרת. ולא עבדינן ביה תרתי. וכן קשה לאוקימתא דרבא התם. דקאמר אתרו ביה לקטלא כ"ע לא פליגי דאינו לוקה ומת. כי פליגי דאתרו בי' למלקות. ר"י סבר לאו שניתן לאזהרת מיתת ב"ד לוקין עליו. ור"ע סבר אין לוקין עליו. ופרכינן עלה ור"ע אי הכי חייבי כריתות נמי לאו שניתן לאזהרת כרת הוא עיי"ש. דשקיל וטרי בה טובא בהך פירכא. והשתא מאי פריך והא איכא למימר דר"ע כרחב"ג ס"ל דחייבי כריתות שלקו נפטרו ידי כריתתן. ובפרט דקיי"ל כוותי'. ואע"ג דהרמב"ם בפיה"מ (סוף מכות) פסק דלא כוותיה עיי"ש ובמש"כ בתוס' יו"ט שם. מ"מ כבר חזר בו והוא גופיה פסק כוותיה בחבורו הגדול (פי"ז מהלכות סנהדרין שם). וכן פסקו הבה"ג (הלכות מלקות) והרי"ף (סוף מכות) ובסמ"ג (עשין ק"ה) ורבינו ירוחם (נתיב י"ח ח"ג) עיי"ש. וכן פסק באגודה (סוף מכות) עיי"ש. וכן מתבאר מדברי שאר ראשונים ז"ל. אלא דדברי הפסיקתא זוטרתא צ"ע אצלי דבפרשת קדושים נקט כרבי יצחק דאמר אין מלקות בחייבי כריתות. ובפרשת ויקרא ובפרשת תצא מבואר דפסק כרחב"ג עיי"ש. והיינו תרתי דסתרי אהדדי. דלרבי יצחק ע"כ לית ליה כרחב"ג. וכמבואר בסוגיא דפ"ק דמגילה (ו' ע"ב). ובסוף מכות עיי"ש. ועכ"פ ודאי אפשר לומר דר"ע כרחב"ג ס"ל. ולדידי' לא תקשה מידי. משום דחייבי מיתות ב"ד אע"ג דלא אתרו בי' אלא למלקות. מ"מ כיון דלאו דידהו לא ניתן אלא לאזהרת מיתת ב"ד. הו"ל לענין מלקות כליתא ללאו כאן כלל. שהרי לאו דידהו למיתה הוא דאיצטריך. והרי בלא לאו ליכא מלקות. אבל חייבי כריתות לרחב"ג דמלקות במקום כרת קיימא. ונפטר במלקות מן הכרת. א"כ מה בכך שניתן לאזהרת כרת. הרי ניתן נמי לאזהרת מלקות. ואין כאן מקום קושיא כלל ומאי פריך: 
<b>אלא </b>דכל זה לא קשה אלא לרש"י ז"ל וסייעתו דס"ל דרחב"ג מיירי במלקות דמשום הלאו האמור בחייבי כריתות. ובעדים והתראה כדין שאר חייבי לאוין שבמלקות. אבל הנך אית דמפרשי שמביא הריב"ן ז"ל לא ס"ל הכי. אלא ס"ל דלרחב"ג ודאי מה שלקה משום אזהרת לאו שעם הכרת גם לדידי' לא מהני לפטרו ידי כריתתו. משום דמלקות שמשום עבירת הלאו חיובא אחרינא הוא בפ"ע. והכרת חיובא אחרינא. ואי אפשר שיפטרו זה את זה. ולא שייכא בזה דרשא דדרשינן מדכתיב ונקלה אחיך לעיניך כיון שלקה הרי הוא כאחיך. דהיינו דוקא לענין העונש הבא עליו בשביל הלאו עצמו. דמכיון שלקה נפטר מחיוב ענשו שעליו מצד עבירת הלאו בלבד. אבל אכתי חובת הכרת רמיזא עליה דזו חובה באנפי נפשה היא. והו"ל כעובר עבירה שנתחייב עליה משום שני לאוין דלוקה וחוזר ולוקה. ולא קאמר רחב"ג דחייבי כריתות שלקו נפטרו ידי כריתתן אלא כשלקה משום הכרת עצמו כדי לפטרו בכך מעונש כרת. ומשום דבהכי שפיר איכא למימר דהו"ל בכלל דמשלקה הרי הוא כאחיך. אע"ג דכרת חמיר טפי. וממילא מבואר דלפ"ז כל חייבי כרת וחייבי מיתות בידי שמים נמי בכלל זה. ואפי' הנך דליכא בהו לאו כלל. כמו פסח ומילה וקידוש ידים ורגלים שאינם אלא בעשה. וכן נמי בחייבי כריתות שעם לאו שניתן לאזהרת מיתת ב"ד למאי דקיי"ל לאו שניתן לאזהרת מיתת ב"ד אין לוקין עליו. אע"ג דלא אתרו ביה אלא למלקות. והו"ל כאילו אין בה לאו כלל. ולהכי כשלקו נפטרו ידי כריתתן לרחב"ג. משום דבהנך אין המלקות אלא משום העונש כרת שעליו. דמשום לאו דידהו ליכא מלקות: 
@00טז. 
<b>וראיתי </b>בתשובות הגאונים שערי תשובה (סי' מ"ד) תשובה לרבינו האי גאון ז"ל. ואיתא ג"כ בתשובות הגאונים שנדפסו בליק (סי' ע"ה). והובאה ג"כ בספר העתים להנשיא רבינו יהודה ברזילי אלברצלוני ז"ל (סי' ל') שכתב וז"ל מי שחלל שבת בזה"ז במזיד בדין הוא דלא מלקינן לי'. דכי אמרינן דחייב מלקות. בחייבי לאוין. אי נמי בחייבי כריתות. אבל בחייבי מיתות ב"ד לא. וכדתנן כל חייבי כריתות שלקו נפטרו מידי כריתתן וכו'. ואמרינן עלה חייבי כריתות קתני חייבי מיתות ב"ד לא קתני. אלא בזה"ז מה אנו יכולין לעשות לו וכו' עכ"ל עיי"ש. ומבואר לכאורה מזה דס"ל לגאון ז"ל כשיטת רש"י ז"ל וסייעתו דלא קאמר רחב"ג אלא במלקות שנתחייב בה משום הלאו שעם הכרת ובעדים והתראה. והילכך דוקא חייבי כריתות. אבל בחייבי מיתות ב"ד דאפי' היכא דלא אתרו. בי' אלא למלקות נמי לא לקי מדינא משום דלאו שניתן לאזהרת מיתת ב"ד אין לוקין עליו. אפי' כשלקו לא נפטרו ידי כריתתן. וכיון דהגאון ז"ל הוכיח כן מגמרא ערוכה דבהדיא אמרינן עלה חייבי כריתות קתני חייבי מיתות ב"ד לא קתני. א"כ מזה ראי' מכרעת דלא כדעת אית דמפרשי שהביא הריב"ן ז"ל שם. אלא דבאמת הדברים תמוהים דהרי לא אשכחן הכי בגמרא כלל עלה דהך מתניתין. אלא אמתניתין קמייתא דריש פרק בתרא דמכות. ולא יתכך לתלות בט"ס. דמלבד דאיתחזיק הך לישנא ממש בתלתא דוכתי כמשכ"ל. בלא"ה מדהביא הגאון ז"ל מתניתין דסוף פירקא כל חייבי כריתות שלקו נפטרו וכו'. ע"כ כוונתו להוכיח משם דלא זו דמידנא אין מלקין אותן. אלא אפי' לפוטרן ידי כריתתן לא מהניא להו מלקות. וא"כ עכצ"ל דהכא עלה דהך מתניתין גופא דסוף פירקא דייקינן הכי לגירסת הגאון ז"ל. דממאי דאמרינן הכי אמתניתין דריש פירקין לא מוכח מידי. דהתם במתניתין לא קתני לישנא דחייבי כריתות כלל. אלא דמדקתני התם אלו הן הלוקין וקחשיב ואזיל איסורי טובא. קצתן שהם בלאו גרידא. וקצתן שיש בהם כרת עיי"ש. ועלה שפיר קדייק התם וקאמר חייבי כריתות קתני חייבי מיתות ב"ד לא קתני. כלומר דבכל הנך איסורי שבמלקות דקחשיב תנא דמתניתין לא נקט אלא חייבי לאוין גרידא. וגם חייבי לאוין שבכרת. אבל חייבי לאוין שיש בהן גם מיתת ב"ד לא קתני בינייהו. ומזה קדייק התם שפיר דמתניתין ר"ע היא דאמר חייבי מיתות ב"ד אינם בכלל מלקות עיי"ש. אבל הכא בדברי רחב"ג במתניתין דסוף פירקין דלא קחשיב ומני בפרט שום איסורין כלל. אלא סתמא קתני כל חייבי כריתות שלקו וכו'. איכא למימר דכל כריתות כולן בכלל. ואפי' הנך שמלבד הכרת איכא בהו נמי מיתת ב"ד. אלא משום דאי אתרו בהו למיתה ודאי מיקטלי ולא שייך בהו למיפטרינהו במלקות אפי'. מכריתתן. וליכא בהו נפק"מ בהך דינא דרחב"ג אלא לענין מזיד בלא התראה שאינו אלא בכרת. להכי כייל להו תנא כהדדי עם שאר חייבי כריתות. וקתני סתמא בדרך כלל כל חייבי כריתות שלקו נפטרו וכו'. ושפיר איכא למימר דמהאי טעמא לא דייקינן הכי אלא אמתניתין קמייתא דפרקין ולא אמתניתין בתרייתא. אלא ודאי כדכתיבנא. דהכי הוא גירסת הגאון ז"ל הכא עלה דהך מתניתין דרחב"ג דאמר כל חייבי כריתות שלקו נפטרו וכו'. ומינה קדייק חייבי כריתות קתני חייבי מיתת ב"ד לא קתני. וע"כ היינו משום דמשמע לי' לתלמודא דמדלא נקט תנא דמתניתין בהדיא אף חייבי מיתות ב"ד. לרבותא דאפי' חייבי מיתות ב"ד שאין דינם כלל במלקות. אפי' הכי כשלקו נפטרו ידי כריתתן. משמע מזה דחייבי כריתות דוקא נקט. שאין בהם אלא חיוב כרת. ולאפוקי חייבי מיתות ב"ד. ומזה שפיר הוכיח הגאון דחייבי מיתות ב"ד אין מלקין אותן כלל אפי' לפטרן ידי כריתתן: 
<b>ומעתה </b>א"כ ע"פ גירסא זו ודאי מוכרח לכאורה כשיטת רש"י ז"ל וסיעתו דלא קאמר רחב"ג אלא במלקות שמתחייב מצד הלאו שעם הכרת. ובעדים והתראה דבר חיובא הוא ללקות מדאורייתא. וזו היא ג"כ דעת הגאון ז"ל. ודלא כדעת אית דמפרשי. מיהו נראה דאין לזה הכרע לא מסוגיא דגמרא דהתם לפי גירסא זו ולא מדברי הגאון ז"ל גופי'. דודאי אפשר לומר דחייבי מיתות ב"ד שלא התרו בהן בכלל חייבי כריתות דקתני במתניתין נינהו. ונפטרין במלקות ידי כריתתן. ומטעם דמשום לאו דידהו אין דינם ללקות. ודברי הגאון ז"ל אינם אלא במזיד ובהתראת מיתה. ועל זה הוא שכתב דמדינא אפי' מלקות לא שייכא בי' האידנא. אע"ג דדין מיתת ב"ד אינו נוהג בזה"ז. וע"כ אין עושין בו דין כלל ומיפטר לגמרי. ולזה כתב דהיינו משום דמדינא לאו בר מלקות הוא כלל. דאפי' בזמן סנהדרין לא ניתן להלקותו. משום דאין דין מלקות אלא בחייבי לאוין. אי נמי בחייבי כריתות. וכשאין עליהן חיוב מלקות מצד הלאו. וכדי לפטרן ידי כריתתן. אבל בחייבי מיתות ב"ד לא שייכא בהו מלקות כלל. לא משום עבירת הלאו דידהו. ולא לפטרן ידי מיתתן. ועל זה מייתי ראי' מדדייקינן בגמרא עלה דהך מתניתין דרחב"ג חייבי כריתות קתני חייבי מיתות לא קתני. והיינו ע"כ חייבי מיתות ב"ד בהתראה. דבלא התראת מיתה לאו חייבי מיתות נינהו. אלא בכלל חייבי כריתות דמתניתין נינהו הנך שיש בהן כרת. ואע"ג דודאי פשיטא דאין מקום כלל לומר דלכתחילה יפטרוהו במלקות. מ"מ כשעברו והלקוהו היה מקום לומר דמיפטר בהכי בדיעבד דתרתי לא עבדינן בי'. לזה דייק ממתניתין דאע"ג דקתני לישנא דדיעבד. מ"מ דקדק למנקט חייבי כריתות. ש"מ דאפי' בדיעבד אין המלקות פוטרת אלא מן הכרת ולא ממיתת ב"ד וא"כ מחלל שבת אין לו בזמן סנהדרין אלא סקילה דוקא. והיינו דמסיק הגאון ז"ל שם וכתב. אבל בזה"ז מה אנו יכולין לעשות לו אנו מלקין ומבזין אותו כדי שלא יראה הדבר היתר וכו' עכ"ל עיי"ש. כלומר דאע"ג דלדידי' גופי' לא מצינו לו שום כפרה. מ"מ למיגדר מילתא שלא יראה הדבר כהיתר יש להלקותו ולבזותו: 
<b>ונראה </b>ראי' לשיטת אית דמפרשי ממש"כ בתשובת הגאונים (דפוס ליק סי' ע"א) לענין לצאת בשבת בטבעת שיש עליה חותם לאיש ושאין עלי' חותם לאשה דאסור. כתב שם וז"ל ואם יצאו אין עליהן מלקות דאורייתא. אלא מכת מרדות מדרבנן משום גזירה דרבא שמא תתן לבעלה ושמא יתן הוא לאשתו עיי"ש. ותשובה זו איתא נמי בתשובת הגאונים שערי תשובה (סי' רכ"ג) עיי"ש. והדבר תמוה לכאורה טובא היכי שייכא כלל מלקות דאורייתא במלאכת שבת. והא הו"ל לאו שניתן לאזהרת מיתת ב"ד דקיי"ל שאין בו מלקות אפי' במלאכה דאורייתא. וע"כ צ"ל דס"ל לגאון ז"ל דנהי מצד עבירת הלאו ליכא בזה מלקות דאורייתא. מ"מ שפיר שייכא בה מלקות דאורייתא מצד הכרת כדי לפטרו מכרת. כדין חייבי כריתות שלקו. אלא משום דאין בזה אלא איסור דרבנן בעלמא לא שייכי בה לא כרת ולא מלקות. וא"כ מבואר מזה דס"ל לגאון ז"ל כדעת אית דמפרשי ודלא כדעת רש"י ז"ל וסייעתו. וכן נראה ממש"כ בתשובת רב נטרונאי ורב פלטוי ז"ל הגאונים. בחמדה גנוזה (סימן כ') ובמעשה הגאונים (סי' פ"ב) וז"ל מי שנתחייב מיתת ב"ד. כגון שהרג את הנפש או שבא על אשת איש או על הזכר בזה"ז. במה דנין אותן. כך הראונו מן השמים אין מלקין אותו מפני שנתחייב מיתת ב"ד. מפני שחייבי מיתות ב"ד אין מלקין אותן וכו'. שכך שנינו וכו' ר"ע אומר חייבי כריתות ישנם בכלל מלקות ארבעים וכו' חייבי מיתות ב"ד אינן בכלל מלקות ארבעים וכו'. ואשכחינן תו דחייבי מיתות ב"ד לא ניתנה זדונן לב"ד ואפילו בזה"ז. דאמר ר"י וכן תני ר"ח מיום שחרב בהמ"ק אע"פ שבטלו סנהדרין ארבע מיתות לא בטלו מי שנתחייב סקילה וכו'. ואס"ד אית להון כפרה במלקות למה לן עכבינהון עד דענשין להון מן שמיא. לילקינון וליכפר להון. כדאמרינן כל חייבי כריתות שלקי נפטרו מידי כריתתן וכו'. אלא ש"מ לית להון כפרה במלקות וכו' עכ"ל עיי"ש. ואם הוה ס"ל כדעת רש"י ז"ל וסייעתו דלא אמרו חייבי כריתות שלקו נפטרו ידי כריתתן אלא דוקא במלקות שנתחייב בה מדאורייתא משום עבירת הלאו שעם הכרת בעדים ובהתראה. א"כ היכי תיסק אדעתין לומר כלל דגם חייבי מיתות ב"ד נפטרו במלקות. תיפוק להו דלא משכחת בהו כלל חובת מלקות. ועוד מאי איריא חייבי מיתות ב"ד. הרי אפי' חייבי כריתות דליכא בהו לאו למלקות. נמי אין המלקות פוטרתן ידי כריתתן. ואפי' איכא בהו לאו. כל שלא עבר בעדים ובהתראה אינו נפטר במלקות שלא נתחייב בה מדינא דאורייתא. אלא ודאי עכצ"ל דס"ל להגאונים ז"ל כדעת אית דמפרשי דאדרבה דוקא במלקות שלא נתחייב בה מדינא משום עבירת לאו. הוא שאמרו שנפטר בה ידי כריתותו. אבל מלקות שנתחייב בה בעדים והתראה משום עבירת הלאו. חיובא באנפי נפשה היא. ולא נפטר בה מחיובא דכרת. וכבר כתב הרלב"ח ז"ל בקונטרס הסמיכה (דפוס לבוב. דף ע"ה ע"ג) דלדעת הגאונים ז"ל הא דתנן כל חייבי כריתות שלקו נפטרו ידי כריתתן כולל אפי' מלקות שלא נתחייבו בה מן הדין. כגון שלא עברו בעדים והתראה. והכריח כן מדבריהם באותה תשובה עצמה בדרך אחר. וכפי הנראה היתה תשובה זו לפניו באריכות יותר עיי"ש בדבריו. גם לא נתבררה אצלו שיטה זו כל צרכה ואכמ"ל בזה: 
<b>ועכ"פ </b>נראה ברור דזו היא ג"כ שיטת הנך אית דמפרשי שהביא הריב"ן ז"ל דמלקות הפוטרת מן הכרת היינו דוקא מלקות שלא נתחייב בה מדינא משום עבירת לאו. אלא שלקה משום הכרת עצמה כדי לפטרו ממנה. וא"כ אפילו בחייבי מיתות ב"ד שלא התרו בהן. ואפילו בחייבי עשה שעם הכרת דליכא בהו לאו כלל נמי משלקו נפטרו מידי כריתתן וכדכייל תנא דמתניתין וקתני כל חייבי כריתות שלקו נפטרו וכו'. ואדרבה חייבי כריתות שיש בהן לאו זימנין שאין המלקות פוטרתן מכריתתן. דהיינו כשלא לקו אלא משום הלאו שעברו עליו בעדים ובהתראה. אם לא שיחזרו וילקו ג"כ משום הכרת. אבל בכריתות שבחייבי מיתות ב"ד ולא אתרי בהו או בחייבי כריתות דעשה. במלקות אחת נפטרו ידי כריתתן כיון שאין המלקות בהן אלא משום הכרת. דבלא"ה לאו בני מלקות נינהו. ומה שהביאו בתשו' הגאונים שם ראי' דחייבי מיתות ב"ד לא ניתנו זדונן לב"ד ממה שאמרו מיום שחרב בהמ"ק אע"פ שבטלו סנהדרין ארבע מיתות לא בטלו. מי שנתחייב סקילה וכו'. ואי ס"ד אית להון כפרה במלקות למה לן עכבינון עד דענשין להון מן שמיא. לילקינון וליכפר להון וכו'. אלא ש"מ לית להון כפרה במלקות וכו' וכמשכ"ל. מלבד שאפשר לומר דדעת הגאונים ז"ל כמש"כ במחזור ויטרי (סי' תכ"ד) בפי' אבות (פרק חמישי) וז"ל והא דאמרינן דין ארבע מיתות לא בטלו. בדאיכא עדים והתראה דומיא דלפני הבית שדנו ארבע מיתות. אבל ליכא עדים ואפילו איכא ולא התרו בו. ודאי בטלו ובטלו. כך קבלתי עכ"ל עיי"ש. ובדאיכא עדים והתראה דבזמן שדנו דיני נפשות היה נדון במיתת ב"ד האמורה בו. ודאי פשיטא שאין לו תקנה אחרת אלא במיתה. ולא שייכא בי' מלקות כלל. איברא דדברי מחזור ויטרי אלו תמוהים אצלי טובא. דהרי בהדיא מבואר בפ"ד דסנהדרין (ל"ז ע"ב) ובפ"ב דמכות (י' ע"ב) דגם בלא עדים ובלא התראה דין ארבע מיתות לא בטלו עיי"ש. ואכמ"ל בזה. אלא דבלא"ה נהי דודאי גם חייבי מיתות ב"ד בלא עדים והתראה שלקו נפטרו מידי כריתתן. מ"מ היינו דוקא ידי כריתתן. ולא ידי מיתתן. דבזה המיתה שבידי שמים היא כדין מיתת ב"ד דלית לה כפרה במלקות אלא במיתה דוקא. ובאמת דבלא"ה עיקר הוכחה זו של הגאונים ז"ל צ"ע אצלי. דהרי גם בכריתות דכתיבי בקרא איכא לאקשויי הכי. דאי ס"ד אית להון כפרה במלקות למה לן עכבינון עד דענשין להון מן שמיא מיתת כרת. לילקינון וליכפר להון. וכן קשה בחייבי מיתות בידי שמים. ועכצ"ל דאין הכי נמי דלא מעכבינן להון. ומלקינן להו מיד ופטרינן להו מידי כריתתן. אלא דאמרה תורה דעיקר זדונן הוא בכרת או במיתה בידי שמים. אלא שבמלקות הוא נפטר. ואם לא הלקוהו ב"ד הרי הוא בכרת או במיתה בידי שמים כדינו. וא"כ הכא נמי איכא למימר דודאי אין ה"נ דמלקינן לי' בב"ד ומיפטר בהכי. ולא קאמרינן אלא דעיקר דינא דהאי גברא הוא למות בידי שמים כעין מיתת ב"ד האמורה בו. וכשלא הלקוהו כך הוא דינו בדיני שמים. ולכן דברי הגאונים ז"ל צ"ע אצלי בזה כעת: 
<b>ומ"מ </b>כך היא דעת אית דמפרשי כדכתיבנא. וכן מתבאר מדברי הרמב"ם ז"ל (פי"ב מהלכות איסורי ביאה ה"ו) שכתב וז"ל לא פגעו בו קנאים ולא הלקוהו ב"ד הרי ענשו מפורש מדברי קבלה שהוא בכרת וכו' עכ"ל. ולענין בועל ארמית מיירי עיי"ש. וכתב על דבריו הה"מ ז"ל שם וז"ל וכתב רבינו ולא הלקוהו ב"ד. לפי שאם הלקוהו ב"ד נפטר מעונש אחר בקבלת מלקות עכ"ל עיי"ש. והרי שם מיירי אפילו כשבא עליה דרך זנות. וכמבואר שם בהדיא עיי"ש. ואע"ג דליכא אזהרת לאו אלא בדרך אישות מדכתיב לא תתחתן בם וכמש"כ הרמב"ם שם עיי"ש. ומ"מ ס"ל להרמב"ם דגם בענין זה הו"ל בכלל מאי דתנן כל חייבי כריתות שלקו נפטרו ידי כריתתן. ועוד דאפילו כשבא עלי' דרך אישות. כיון שלא הזכיר שם הרמב"ם ז"ל התראה כלל. משמע ודאי דבלא התראה מיירי. וכמבואר ג"כ מדברי הראב"ד ז"ל שם בהשגות. ומדברי הה"מ (שם ה"ד) עייש"ה. וא"כ גם בדרך אישות ליכא התם מלקות משום עבירת הלאו מדינא דאורייתא. ואפילו הכי ס"ל להרמב"ם ז"ל דהו"ל בכלל חייבי כריתות שלקו דתנן שנפטרו בכך ידי כריתתן. אע"ג דהך כרת דהתם חמיר טפי משאר כל כריתות שבתורה. וכמש"כ הסמ"ג (לאוין קי"ב) עיי"ש. והיינו כשיטת אית דמפרשי שהביא הריב"ן ז"ל. וכן מתבאר ג"כ מדברי הטור (אה"ע סי' ט"ז) עיי"ש. וכן מבואר בחינוך (מצוה תכ"ז) עיי"ש. וכבר העלה כן בדעת הרמב"ם ז"ל הרב המגיה במל"מ (פי"ז מהלכות סנהדרין). וכתב דלא קאמר רחב"ג דחייבי כריתות שלקו נפטרו ידי כריתתן אלא בחייבי מיתות ב"ד בזדון שלא התרו בהם. דבר כרת הוא. ואין בו מלקות. ואם לקה משום הכרת נפטר. אבל האוכל חמץ בפסח וכיו"ב והתרו בו. דחייב מלקות וכרת. לא נפטר במלקות מידי כריתתו. וכתב שם דהכי מוכח מסוגיא דפרק נגמר הדין (מ"ז ע"ב) עיי"ש בדבריו. וכוונתו למאי דאמרינן התם מי קמדמית הרוגי מלכות להרוגי ב"ד. הרוגי מלכות דשלא בדין קא מיקטלי הויא להו כפרה. הרוגי ב"ד כיון דבדין קא מיקטלי לא הויא להו כפרה עיי"ש. והיינו ממש כההיא דהכא לפי שיטה זו. דכשלקה על הלאו שעבר דמדינא בר מלקות הוא לא מתכפר מן הכרת. אבל בענין דמדינא לא מתחייב ללקות מיפטר ידי כריתתו במלקות. וכבר ראיתי להרבה מן האחרונים ז"ל דקמו עלי' ככיסלא לאוגיא ונשתוממו עליו דאשתמיטתי' הסוגיא בדוכתה (סוף מכות שם). דאמרינן התם אר"י חלוקין עליו חבריו על רחב"ג. אמר ראב"א אמרי בי רב תנינן אין בין שבת ליוה"כ אלא שזה זדונו בידי אדם וזה זדונו בהכרת. ואם איתא אידי ואידי בידי אדם הוא עיי"ש. והשתא מאי ראי'. הא במלאכת יוה"כ ליכא מיתת ב"ד אלא כרת ולאו. וא"כ לדבריו לא מיפטר במלקות מידי כריתתו. ואין דינו מסור אלא לשמים. ולכן דחו דבריו בשתי ידים. אבל באמת צדקו דבריו מאוד והם לא ירדו לסוף דעתו. כי דבריו ברורים ופשוטים כמו שביארנו בשיטת אית דמפרשי. ולא רצה לומר אלא דבמלקות שלקה משום עבירת הלאו לא מיפטר מידי כריתתו. ומ"מ ודאי שאם חזר ולקה גם משום הכרת. פשיטא דבכך נפטר ידי כריתתו. דלא גרע מחייבי מיתות ב"ד שלא התרו בהן שנפטר ידי כריתתו במלקות. וא"כ שפיר פריך אידי ואידי בידי אדם הוא: 
<b>וע"פ </b>שיטה זו ניחא שפיר מאי דאמרינן (רפ"ב דסנהדרין) כהן גדול שעבר על עשה ול"ת הרי הוא כהדיוט לכל דבריו עיי"ש. והוא תמוה לכאורה מאי עונש איכא בדיני אדם על עבירת עשה. וכבר הרגיש בזה הרמ"ה ז"ל שם ביד רמה. ורצה לפרש לענין מכת מרדות. כגון שאומרים לו עשה סוכה ואינו עושה לולב ואינו עושה וכיו"ב עיי"ש. והדבר תמוה דהרי עבר על עשה קתני התם. א"כ מבואר דבשכבר עבר על העשה מיירי. ולא כשאומרים לו לעשות ואינו רוצה דעדיין בידו לעשות. וכבר כתב הרמב"ם ז"ל (סוף שורש י"ד) דלאחר שכבר עבר על עשה אפילו מכת מרדות אין מכין אותו עיי"ש. וכ"כ בתשב"ץ (ח"ב סי' נ"א) עיי"ש. וכן מתבאר מפירש"י כתובות (פ"ו ע"ב) בד"ה מכין עיי"ש ובאס"ז שם. איברא דבתשובות הגאונים חמדה גנוזה (סי' כ') שהבאתי לעיל מבואר להדיא בסוף התשובה שם דלרב נטרונאי ורב פלטוי הגאונים ז"ל ס"ל דגם כשעבר על מצות עשה. מכין אותו מכת מרדות עיי"ש. וכן מבואר בסדר רב עמרם גאון ז"ל (סוף סדר האגדה) בשם תשובת רב נטרונאי גאון ז"ל דאפילו עבר על עשה דדבריהם. וכגון שלא שתה ארבעה כוסות בפסח. מכין אותו מכת מרדות עיי"ש. והביאה ג"כ רבינו מנוח ז"ל בבאורו על הרמב"ם (פ"ז ה"ז מהלכות חו"מ) עיי"ש. וכן מבואר בדברי הרב המאירי ז"ל ביבמות (ג' ע"ב). וכ"כ הר"ן ז"ל בחי' (חולין קל"ב ע"ב) עיי"ש. וזו היא ג"כ דעת הרמ"ה ז"ל שהבאתי. אלא דמ"מ ודאי מסוגיא דסנהדרין שם משמע דבעונשין דאורייתא מיירי. ולא במכות מרדות של דבריהם. וא"כ ודאי קשה טובא. אבל ע"פ שיטה זו ניחא שפיר. דודאי במלקות דאורייתא מיירי ובעשין דחייבי כרת ומיתה בידי שמים. דהיינו עשה דפסח ודקידוש ידים ורגלים דבר מלקות הוא משום הכרת. דהו"ל בכלל חייבי כריתות שלקו נפטרו ידי כריתתן כדכתיבנא. וכן בחייבי מיתה בידי שמים שדינם בזה ג"כ כחייבי כריתות. כמבואר בפיה"מ להרמב"ם ז"ל (ר"פ בתרא דמכות) עיי"ש. וכן מבואר בהדיא במדרש רבה (במדבר פ"ה) ובתנחומא שם עיי"ש. ושפיר קאמרינן התם דאם עבר על עשה. דהיינו עשה דפסח ועשה דקידוש ידים ורגלים. הרי הוא כהדיוט שמלקין אותו ארבעים ופוטרין אותו ידי כריתתו ומיתתו. ונראה דזו היא כוונת הרמב"ם ז"ל (בפיה"מ סו"פ ר"א דמילה) שכתב וז"ל וכל זמן שלא ימול עצמו הוא עובר על מ"ע עד שימול וכו'. ואם מת והוא ערל. אז יהיה מחויב כרת הנזכר בתורה במי שלא מל. ואיני יודע בכל המצות מצוה כזאת. רצוני לומר שלא יתחייב בה מלקות והוא מכשול גדול וכו' עכ"ל עיי"ש. ודבריו תמוהים מאוד לכאורה. דהא גם בכל התורה כולה לא אשכחן מלקות בשום עבירת עשה. ואיזה חידוש יש כאן במילה יותר מבשאר עשין שבתורה. אבל דבריו מבוארים היטב ע"פ מה שביארנו. דאע"ג דודאי לא אשכחן עונש מלקות בכל העשין שבתורה. מ"מ בעשה שיש בה כרת או מיתה בידי שמים מתחייב מלקות במקום הכרת או המיתה ונפטר בכך ידי כריתתו ומיתתו. אבל במילה כיון שנתנה לו תורה זמן למול כל ימי חייו ולא נקבע עליו עונש כרת עד שימות בערלתו. א"כ לא משכחת בי' מלקות גם משום כריתתו. דהא בכל ימי חייו אכתי לאו בר כרת הוא. וכמש"כ הרמב"ם (שם. ובפ"א מהלכות מילה ה"ב). וזהו חידושו שלא קבעה לו תורה זמן קצוב בימי חייו שיתחייב כרת בעודנו חי. ובכך יתחייב ג"כ מלקות כדי שיפטר ידי כריתתו: 
<b>ונראה </b>ראי' מפורשת לעיקר שיטה זו מדאמרינן במדרש תנחומא (פ' במדבר) שהבאתי לעיל. דאמרינן התם אל תכריתו וגו' ילמדנו רבינו העובר על כריתות שבתורה במה הם מתכפרים ויוצאין ידי כריתתן. כך שנו רבותינו כל חייבי כריתות שלקו נפטרו מידי כריתתן וכו'. וכן אתה מוצא על כל דבר ודבר שצוה הקב"ה את משה אזהרות ועונשין. כתיב בשבת זכור את יום השבת וגו' אזהרה. ועונש מחלליה מות יומת. באו למדבר ומצאו מקושש ולא היה משה יודע באיזו מיתה הוא נהרג וכו'. אמר הקב"ה מות יומת האיש רגום אותו באבנים. מיד עמד משה בתפלה ואמר רבש"ע אם יחטא אדם מישראל כך הוא נסקל הרי הם מתכלים. עשה להם תקנה. א"ל ילקו ארבעים ויצאו ידי כריתתן וכו' עיי"ש. והשתא הרי פשיטא דחייבי מיתות ב"ד בעדים ובהתראה אין להם שום תקנה כלל לפטרן ממיתת ב"ד. וזהו משפטם למות באחת ממיתות ב"ד. ולא היה משה מתאונן ומתרעם על זה. דקבל עליו התראה אין לך מומר גדול מזה. כדאמרינן בפ"ב דחולין (מ"א ע"א) עיי"ש. וכבר כתיב ובערת הרע מקרבך. ועכצ"ל דהתם אזיל אליבא דמ"ד דמקושש נהרג בלא התראה משום שצריך שיודיעוהו באיזו מיתה הוא נהרג והם לא ידעו אז עדיין מה היא מיתתו. ומדינא לאו בר קטלא הוה. אלא דהוראת שעה היתה להרגו. כמבואר בפרק הנשרפין (פ' ע"ב) עיי"ש. וא"כ לדורות בכל כיו"ב אין דינו למות מיתת ב"ד. אלא דמשה היה סבור תחילה שכן יהא נוהג גם לדורות. ולזה היה מתאונן בתפלתו ואמר. אם כך הוא נסקל הרי הם מתכלים. שהרי אפשר שאינו רשע כ"כ ואם היו מתרים בו כראוי אפשר שהיה חוזר בו. ועל זה השיב לו הקב"ה שאין זה משפט הנוהג לדורות. אלא כל כיו"ב יש לו תקנה שילקה ארבעים ויוצא ידי כריתתו. כלומר שאין לו משפט מות ואינו אלא בר כרת בלבד. וכל חייבי כריתות שלקו נפטרו ידי כריתתן. הרי מבואר להדיא מזה דאפי' חייבי מיתות ב"ד שלא התרו בהן ויש בהן כרת הו"ל בכלל כל חייבי כריתות שלקו שנפטרו ידי כריתתן אף ע"פ שמצד הלאו שבהן לאו בני מלקות נינהו. דהו"ל לאו שניתן לאזהרת מיתת ב"ד שאין לוקין עליו. וכדעת הגאונים ז"ל ודעת אית דמפרשי שהביא הריב"ן ז"ל. ואין לומר דאפי' לדעת רש"י וסייעתו דלא אמרו שנפטרו ידי כריתתן אלא במלקות שמתחייבין בה מדינא משום עבירת הלאו בעדים והתראה. איכא למימר דהתם אזלא אליבא דר"י דאמר חייבי מיתות ב"ד ישנן בכלל מלקות ארבעים כשהתרו בהן למלקות ולא למיתת ב"ד. כדמסקינן ריש פרק בתרא דמכות (י"ג ע"ב) עיי"ש. וא"כ שפיר אמרו שם שיש להם תקנה שילקו ארבעים ויצאו ידי כריתתן. אע"ג דמיירי בחייבי מיתות ב"ד. דזה ליתא. דא"כ אכתי אם לא התרו בהן גם למלקות אין להם תקנה. ועוד דכיון דעיקר התקנה תלוי בהתראה. דהרי לפי שיטה זו אין המלקות פוטרת מכרת אם לא התרו בו למלקות. וא"כ הו"ל למימר יתרו בהן למלקות וילקו ארבעים ויצאו ידי כריתתן. ובפרט דכיון דשלא בהתראת מיתה מיירי התם. ודאי הו"ל להזכיר עכ"פ ההתראה גבי מלקות כיון דבלא"ה אין זו תקנה. אלא ודאי ע"כ מוכרח דבלא שום התראה כלל נפטר במלקות ידי כריתתו. וכדעת הגאונים ז"ל ואית דמפרשי שבפי' הריב"ן ז"ל. וכן מבואר במדרש רבה (במדבר פ"ה) שאמרו שם ואל תתמה על זו שעשה להם הקב"ה תקנה שלא ימותו. שאף ברשעים מצינו שעשה להם תקנה שלא ימותו. בשעה שפירש למשה שלשים ושש כריתות שבתורה. אמר משה לפני הקב"ה רבון העולמים. אם יחטא אדם בהן כך הוא נטרד. א"ל הקב"ה ילקו ארבעים ויצאו ידי כריתתן. וזו ששנינו כל חייבי כריתות שלקו נפטרין מידי כריתתן וכו' עכ"ל עיי"ש. הרי דבכל שלשים וששה חייבי כריתות קאמר שבמלקות יצאו ידי כריתתן. אע"ג דבכלל הנך שלשים וששה חייבי כריתות שבתורה. שנמנו בפרט במתני' דרפ"ק דכריתות. נמנו גם חייבי מיתות ב"ד שבכרת. וגם פסח ומילה נמנו בכללן. אע"פ שאין בהן אלא עשה בלחוד. מ"מ קאמר על כולן שאם לקו נפטרו ידי כריתתן. אע"ג דבלאוין שניתנו לאזהרת מיתת ב"ד ליכא מלקות מצד הלאו שלהן. וכ"ש בפסח ובמילה דלית בהו לאו כלל דלא שייכא בהו מלקות מדינא כלל. אם לא מצד כריתתן. ומ"מ אם לקו נפטרו ידי כריתתן וזה מבואר להדיא כשיעת הגאונים ז"ל והנך אית דמפרשי. ואע"ג דבמילה כיון שעדיין כל זמן שהוא בחיים אפשר לו למול. נמצא דאכתי לאו בר כרת הוא. והיכי אפשר לומר דהמלקות פוטרתו ידי כריתתו. ואפי' להראב"ד ז"ל שכתב בהשגות (ריש הלכות מילה) שבכל יום עומד באיסור כרת וכ"כ התוס' (בפ"ג דמכות י"ג ע"א) בד"ה לאפוקי עיי"ש. מ"מ ודאי לא שייך לומר בו שלוקה ונפטר ידי כריתתו. שהרי עדיין עומד גם מכאן ואילך בכרת בעודנו בערלתו. מ"מ שפיר משכחת לה גם גבי מילה כגון שנכרת לו הגיד דתו לא מצי למול. ונמצא שבעודנו חי נקבע עליו חיוב כרת. ושפיר שייך לומר בו שנפטר במלקות. וכיו"ב כתב בש"מ (ריש כריתות) בשם הרא"ש ז"ל עיי"ש בדבריו. ולפי מה שיתבאר לפנינו בפנים (עונש א') לשיטת רבינו הגאון ז"ל ניחא טפי בפשיטות. דנפק"מ לענין משוך דודאי שייך בי' מלקות. כמו שיתבאר שם עיי"ש היטב: 
@00יז. 
<b>ומעתה </b>ע"פ שיטה זו ממילא מבואר דההיא דרחב"ג דחייבי כריתות שלקו נפטרו ידי כריתתן. לא שייכא כלל בדר"ע דאמר חייבי כריתות ישנן בכלל מלקות ארבעים. דהרי ר"ע ורבי ישמעאל לא מיירו אלא במלקות שמצד הלאו שעם הכרת. דלר"י ס"ל אחד חייבי מיתות ב"ד ואחד חייבי כריתות ישנן בכלל מלקות ארבעים. דהלאו האמור בהן הו"ל בכלל שאר חייבי לאוין שבמלקות. ורבי עקיבא ס"ל דלאוין שבחייבי כריתות ישנן בכלל מלקות. ולא לאוין שבחייבי מיתות ב"ד. ומ"מ במלקות שמצד הלאו הוא דמיירי בפלוגתייהו. ובזה אפי' לרחב"ג לא נפטר ידי כריתתו במלקות. דלא קאמר רחב"ג אלא במלקות שלקה מצד הכרת בלבד. אבל מלקות שלוקה מצד הלאו חיובא אחרינא הוא. ולא מצי מיפטר בהכי מחיובא דכרת. וכמו שנתבאר לשיטה זו. והשתא א"כ ניחא שפיר קושית הרז"ה והרמב"ן ז"ל וגם מה שהקשינו (לעיל סי' ט"ו) בסוגיא דר"פ בתרא דמכות. דשפיר פרכינן התם חייבי כריתות נמי הו"ל שתי רשעיות. וכן לאוקימתא דרבא התם דפרכינן לר"ע חייבי כריתות נמי לאו שניתן לאזהרת כרת הוא. דליכא למימר דס"ל כרחב"ג דמשלקה נפטר ידי כריתתו. וא"כ אין כאן שתי רשעיות. וגם הו"ל לאו שניתן לאזהרת כרת ומלקות כאחת. משום דלדידיה מלקות במקום כרת קיימא. דמשלקה שוב ליתא לכרת. דזה ליתא דהרי התם שאין אנו דנין אלא על המלקות שמצד עבירת הלאו. ליכא למ"ד דמשלקה יצא ידי כריתתו. וממילא מבואר דלפ"ז נמי אין מקום כלל לקושית הרז"ה והרמב"ן ז"ל דנימא דר"ע היינו תנא דפליג עלי' דרחב"ג. מדלא קאמר אלא שאם עשה תשובה ב"ד של מעלה מוחלין לו. ולא קאמר טעמא דמשלקה נפטר ידי כריתתו. דמזה לא איירי כלל. דהרי אפי' לרחב"ג לא מיפטר ידי כריתתו. והא דדחינן בסוגיין דשלהי מכות סייעתא דמייתי ממתני' דמגילה דחלוקין עליו חבריו על רחב"ג. וקאמרינן הא מני רבי יצחק היא דאמר מלקות בחייבי כריתות ליכא וכו' עיי"ש. אע"ג דרבי יצחק אפלוגתא דרבי ישמעאל ור"ע קאי דמיירי במלקות שמצד הלאו. היינו משום דכיון דס"ל לרבי יצחק דלכך יצאה כרת באחותו. לדונו בכרת ולא במלקות. ממילא ודאי אימעיטא נמי מלקות שמצד הכרת עצמה. שהרי לדידי' גלי קרא דאין לנו בחייבי כריתות אלא כרת האמור בהן בלבד. והיינו דדייק התם וקאמר הא מני רבי יצחק היא דאמר מלקות בחייבי כריתות ליכא. ולא קאמר כלישנא דרבי יצחק גופי' התם בברייתא חייבי כריתות אינם בכלל מלקות. והיינו משום דבעי למימר דלרבי יצחק מלקות בחייבי כריתות ליכא כל עיקר. דלדידי' אין בהן כל תורת מלקות לגמרי. כדמוכח ע"כ מילפותא דידי' וכדכתיבנא. אבל ר"ע ודאי לא מיירי אלא במלקות שמצד הלאו דוקא. אבל במלקות שמצד הכרת לעולם אימא לך דכרחב"ג ס"ל. אלא דלא מיירי ר"ע בהכי כלל. וממילא ניחא נמי ע"פ שיטה זו סוגיא דפרק הנשרפין (פ"א ע"ב) שעמדנו בה לעיל (שם). משום דהתם לא מיירי אלא במלקות שמצד הלאוין של חייבי כריתות. וכדפירש"י שם. וכדמוכרח מדקאמרינן התם דכיון דקמוותר לה נפשי' מקרבינן לי' לקטלי' עילויה עיי"ש. וזה לא שייך אלא במלקות של עבירת הלאוין שמפקיר את עצמו לעבירות. ולא במלקות שאינה אלא כדי לפטור עצמו מעונש כרת שעליו וכמבואר. ובזה אפי' לרחב"ג אין המלקות פוטרתו מן הכרת שעליו. ולהכי שפיר חשיב לי' גברא בר קטלא וקרובי הוא דלא מיקרב קטלי': 
<b>ונראה </b>דמכל זה הוכיחו הנך אית דמפרשי כשיטתם. ונטו משיטת רש"י ז"ל וסייעתו. ושפיר פירשו שינויא דרב אשי דמשני אפי' תימא רבנן זה עיקר זדונו בידי אדם וזה עיקר זדונו בידי שמים. דביוה"כ עיקר זדונו תחילתו בר כרת הוא. ומלקות שלקה לא באה אלא כדי לפטרו מעונש כרת שעליו. דלא קאמר רחב"ג דנפטרו ידי כריתתן אלא במלקות שלקה תחת עונש כרת המוטל עליו כבר. אבל במלקות שמצד עבירת הלאו אפי' לדידי' לא נפטרו ידי כריתתן. ומאי דמייתינן ראיה ממתניתין דפ"ק דמגילה דחלוקין עליו חבריו על רחב"ג. היינו משום דכיון דלרחב"ג בידי ב"ד. להלקותו ולנקותו מכריתתו. מלבד המלקות שלקה משום עבירת הלאו בעדים והתראה. וכ"ש כשלא התרו בו מעיקרא בשעת עבירת הלאו דלא הוה בר חיוב מלקות כלל מצד הלאו. א"כ אידי ואידי בידי אדם הוא. דהרי גבי יוה"כ נמי העונש כרת בידי אדם הוא. שביד ב"ד לפטרו ידי כריתתו במלקות. או להניחו בענשו המוטל עליו בידי שמים. ועל זה שפיר משני רב אשי דהכי קאמר. זה עיקר זדונו בידי אדם. דבחלול שבת עיקר חיובו מעיקרא בזדון ובהתראה הוא בסקילה. משא"כ ביוה"כ דעיקר זדונו מעיקרא הוא בכרת שבידי שמים. אלא שביד ב"ד לפטרו במלקות מעונש זה שבידי שמים. והשתא אין מקום כלל לקושית הריב"ן ז"ל שהקשה דהא תרווייהו בהדדי איתנהו בי' לרבנן דאמרי מלקות בחייבי כריתות איכא. דהרי אין זה ענין כלל לכאן. דהתם במלקות שמצד עבירת הלאו הוא דקאמרי רבנן הכי. ובזה גם לרחב"ג לא מיפטרי ידי כריתתן. אבל אנן הכא קיימינן במלקות שלוקין תחת עונש כרת. ובזה ודאי תחילתו בר כרת הוא. דעונש האמור בו בתורה היינו כרת. אלא דגלי קרא דמלקות מוציאתו מידי כריתתו שבידי שמים: 
<b>איברא </b>דלפ"ז חוזר וניעור מאי דאקשינן לעיל בעיקר ההיא סייעתא דמייתי התם ממתניתין דפ"ק דמגילה וקאמר דאם איתא לדרחב"ג אידי ואידי בידי אדם הוא. והא עד כאן לא שמעינן לי' לרחב"ג אלא דקאמר דחייבי כריתות שלקו נפטרו ידי כריתתן. וא"כ אפשר דאפי' לדידי' היינו רק לענין שאם נתרצו לו ב"ד להלקותו כדי לפטרו מעונש כרת שעליו נפטר בכך. אבל אכתי לעולם אימא לך שהרשות ביד ב"ד שלא להזקק לו. ולהניחו בענשו המוטל עליו בידי שמים. וכ"ש כשלא בא מעצמו לפני ב"ד אין נזקקין לו כלל. דהרי לא יליף לה רחב"ג אלא מדכתיב ונקלה אחיך לעיניך. ודריש מיני' דמשלקה הרי הוא אחיך. וא"כ אין לנו מהך דרשא אלא שנפטר במלקות במקום כרת. אבל לא רמיזא בהך קרא שום מצוה כלל על הב"ד להלקותו ולפטרו בכך ידי כריתתו. ולא דמי לכל העונשין שבתורה. דהתם כיון שזהו עיקר ענשו שהטילה עליו תורה. ממילא רמיא חיובא על הב"ד שלא להעלים עיניהם ממנו עד שיגמר דינו כמשפטו. כמו שנתבאר לעיל (סי' י"ג). וכן לפי מה שביארנו לעיל (סי' י"ד) ע"פ דברי הסמ"ג הרי בכל עונש שבתורה כתיב בי' בהדיא המצוה לב"ד בקרא כדכתיב בזדון שבת כל העושה בו מלאכה יומת. מחלליה מות יומת. וכתיב במקושש מות יומת האיש רגום אותו באבנים וגו'. וכן בשאר כל העונשין שבתורה. משא"כ כאן דעיקר ענשו האמור בתורה הוא עונש כרת שבידי שמים. ואין המלקות אלא תקנה כדי לפטרו מעונש כרת המוטל עליו בידי שמים. ולכאורה לא אשכחן בה מצוה לב"ד להטיל עליהם חובה לעשות לו תקנה זו. וא"כ שפיר קתני מתניתין דהתם אפי' אליבא דרחב"ג שזה זדונו בידי אדם. שנמסר דינו לב"ד ועליהם רמיא חיובא לענשו כמשפטו האמור בתורה. וזה זדונו בהכרת. שאין דינו מסור אלא לשמים. ואין ב"ד חייבים להזקק לו. וא"כ אין שום ראי' לומר דההיא מתניתין דלא כרחב"ג. לפום שיטת הנך אית דמפרשי שהביא הריב"ן ז"ל. דלא מיירי השתא במלקות שמצד עבירת הלאו בעדים והתראה. דההיא ודאי הו"ל כשאר העונשין שבתורה שמצותן מוטלת חובה על הב"ד כמו שנתבאר. אלא במלקות שמצד עונש כרת שאינה בכלל העונשין. אלא באה רק משום תקנה לחייבי כריתות להוציאם מידי כריתתן ומנ"ל דרמיא חיובא על הב"ד להזקק להם לכך: 
<b>מיהו </b>נראה לפמש"כ בארחות חיים (הלכות ערב יוה"כ סי' ה') ובכלבו (סי' ס"ח) וז"ל ודרשו לעיניך שאחר שנלקה וקבל דינו יהיה בעיניך כאחיך וכו'. ונפטר מכרת. שכתוב בו ונכרתו לעיני בני עמם מלמד שכל חייבי כריתות שלקו נפטרו מידי כריתתן עכ"ל עיי"ש. ולפי הנראה כונתם דודאי מקרא דונקלה אחיך לעיניך לחוד ליכא למשמע דחייבי כריתות שלקו נפטרו ידי כריתתן. משום דהך קרא בפרשת מלקות כתיב. דלא מיירי בחייבי כריתות אלא בחייבי מלקות גרידא. והא דיליף לה במתניתין דסוף מכות מהך קרא. היינו רק לומר דמהך קרא ילפינן בג"ש גם לחייבי כריתות דכתיב בהו ונכרתו לעיני בני עמם. דהיינו במלקות. וכדאמרינן ריש פרק בתרא דמכות דגמרינן לעיני מלעיניך עיי"ש. ואף דהתם למסקנא לא קיימא ההיא גז"ש עייש"ה. מ"מ לענין זה שפיר גמרינן לה דמאי דכתיב ונכרתו לעיני בני עמם מתקיים נמי במלקות. ומתבאר מזה דמאי דכתיב בלשון ציווי ונכרתו לעיני בני עמם. היינו בכרת או במלקות במקום כרת. וכיון דבכל כיו"ב אין המצוה אלא לב"ד. א"כ מתבאר מזה שהמצוה מוטלת על הב"ד להלקות חייבי כריתות כדי לפטרן ידי כריתתן. ואפי' אם תמצא לומר שאין זה לשון ציווי. אלא לומר שכן דינו להכרת או ללקות. מ"מ כיון שאמרה תורה שכך הוא דינו. ממילא קיימי ב"ד עלה בבל תתעלם. כמו בכל שאר העונשין שבתורה. כמו שנתבאר לעיל (סי' י"ב י"ג). ובלא"ה נראה דפסיקא לי' לתלמודא דכיון דעונש כרת בחייבי כריתות כתיב בלשון ציווי כמו בעונשין שבמיתת ב"ד. דכתיב הכרת תכרת הנפש ההיא. ונכרתה הנפש ההיא. ונכרת האיש ההוא. וכל כיו"ב דמשמע לשון ציווי לב"ד. וכאן לא שייך לומר דפירושו אינו אלא לומר שכך הוא דינו להכרת. וכמש"כ הרמב"ן ז"ל בעונשין שבמיתות ב"ד שהבאתי לעיל (סי' י"א). דהכא כיון שאין העונש מסור אלא לשמים. למה יודיענו הכתוב שכך הוא דינו כיון שאין דינו מסור בידינו. ודי היה לומר שבעשותו זאת יכרת. אלא ודאי אין זה אלא לשון ציווי. והיינו מצוה על הב"ד להכריתו. כלומר לענשו במלקות במקום כרת. דכבר גלי קרא דחייבי כריתות שלקו נפטרו ידי כריתתן. וא"כ אחשבה קרא למלקות זו ככרת. ומתבאר מזה דגם עונש כרת הו"ל כשאר העונשין שבתורה שהטילן הכתוב חובה על הב"ד. וה"ה ג"כ למיתה בידי שמים. שכבר נתבאר לעיל (סי' ט"ז) דגם חייבי מיתה בידי שמים שלקו נפטרו ידי מיתתן. והשתא לפ"ז שפיר הוה בעי לאוכוחי ממתניתין דפ"ק דמגילה דפליגא אדרחב"ג. דאם איתא לדרחב"ג אידי ואידי בידי אדם הוא. דהא לדידי' כי היכי דבזדון שבת חייבין ב"ד לדון אותו כמשפטו בסקילה. הכי נמי בזדון יוה"כ החוב מוטל על הב"ד להלקותו תחת עונש כרת שעליו. וזו היא כריתתו. ומ"מ שפיר קדחי לה רב אשי להוכחה זו וקאמר אפי' תימא רבנן. זה עיקר זדונו בידי אדם. וזה עיקר זדונו בידי שמים. דבזדון שבת עיקר ענשו בסקילה האמור בו בהדיא בקרא. כדכתיב רגום אותו באבנים כל העדה. אבל ביוה"כ דבקרא כרת הוא דכתיב בי'. אלא דמדכתיב הכרת בלשון ציווי לב"ד. שמעינן שמוטלת חובה על הב"ד להלקותו תחת כריתתו. ומ"מ אם עברו והעלימו עיניהם ממנו ולא הלקוהו. הרי הוא בעונש כרת בידי שמים האמור בו בקרא. וא"כ תחילתו בר כרת הוא דהוי. ואין המלקות אלא בתורת תשלומין דכרת. ולהכי שפיר קתני אפי' לרחב"ג זה זדונו בידי אדם וזה זדונו בהכרת: 
<b>והשתא </b>עפ"ז מבואר דאין מקום להשגת הרמב"ם ז"ל על הבה"ג וסייעתו ז"ל במה שמנו העונשין עם הלאוין בחשבון הלאוין. וגם במה שמנו העונשין שבכרת ושבמיתה בידי שמים. דשפיר מנו העונשין בפ"ע משום המצוה שבהן לב"ד. ומ"מ עולים בחשבון הלאוין ולא בחשבון העשין. וגם כל עונש ועונש עולה בחשבון בפ"ע. מטעם שביארנו לשיטת הגאונים ז"ל לעיל (סי' י"ב. י"ג. י"ד). וגם נתבאר יפה מה שמנו עונשין שבכרת ומיתה בידי שמים. אפילו אותן שאין בהן לאו כלל בקרא. ועיקרן עשה הוא. בחשבון הלאוין. משום דמצותן שעל הב"ד היא בתורת לאו ככל העונשין שבתורה מטעם שנתבאר. ובהכי נתבארו על נכון דברי בעל ספר המצות שהביא הרמב"ם ז"ל (בשורש י"ד). והוא רבינו חפץ אלוף ז"ל (שהיה בימי הגאונים ז"ל. ושתי מצות הראשונות מספרו הובאו בארוכה בפי' ספר יצירה להנשיא רבינו יהודה ברזילי הברצלוני ז"ל עמוד נ"ה עיי"ש). שכתב וז"ל <b>ומהם שנים ושלשים ענין. הגיד לנו שהוא יתעלה ממונה על עשייתם. לא אנחנו. וכולם נערבים</b> עכ"ל כפי מה שהביאו הרמב"ם ז"ל שם. וביאר דבריו וז"ל אמרו ומהם. מן הדברים אשר יכלול אותם הפרק ההוא. והשנים ושלשים ענין. כ"ג חייבי כריתות ותשעה חייבי מיתה בידי שמים כמו שמנה. וענין אמרו נערבים. שהוא יתברך ערב שיכרית את זה וימית זה. ועל זה שפך הרמב"ם ז"ל כל חמתו. וכתב וז"ל א"כ לא נשאר אצלו שיאמין שתרי"ג מצות כולם חייבות לנו. אבל מהם שחייבות לנו ומהם שחייבות לו יתברך. כמו שביאר ואמר שהוא ממונה על עשייתם לא אנחנו. וזה בחיי כולו אצלי בלבול גמור. אין ראוי לדבר בו בשום פנים. כי הם דברים מבוארי ההפסד עכ"ל עיי"ש. אמנם לענ"ד תמיהני האיך יתכן לומר כן בכוונת הרב בעל ספר המצות מאחר שכתב שהוא יתעלה ממונה על עשייתם. ואיך מיד אח"כ כתב שהוא יתברך ערב שיכרית את זה וימית זה. למי הוא ערב. ולמה ערבות זו. כיון שהוא יתעלה בעצמו ובכבודו ממונה על עשייתם. לא אנחנו. אבל הדברים מתבארים על נכון ע"פ מה שביארנו כבר. דודאי עיקר העונשים שבכרת ובמיתה בידי שמים ותחילתם. הוא בידי שמים. וזהו שכתב הרב בעל ספר המצות שהוא יתעלה ממונה על עשייתם לא אנחנו. ומש"כ וכולם נערבים. לא על המצות קאי כמו שהבין הרמב"ם ז"ל. אלא על כל ישראל שכולם ערבים בעונשין אלו. שאע"פ שתחילתם ועיקרם הוא בדיני שמים. מ"מ הטיל המקום ב"ה חובה על הצבור והב"ד שבראשם. להלקות המתחייבים בעונשים אלו ולפטרם בכך ידי כריתתן או מיתתן. והרי זה ממש כמו המלוה הנושה והערב. שהאחד מהן הוא נפרע מן הלוה את חובו. או המלוה עצמו או הערב. וערבות זו היא עיקר המצוה שבאה בחשבון המצות. ולזה הוא שכתב וכולם נערבים. כלומר דאע"פ שעיקר עונש כרת ועונש מיתה בידי שמים אין בהם מצוה להמנות. משום שהוא יתעלה ממונה על עשייתם. לא אנחנו. מ"מ כיון שכולם נערבים מאתנו הרי יש בהן מצוה לדידן. וזו היא שנמנית בחשבון המצות. וגם יתכן לומר דגם לפי מה שהבין הרמב"ם ז"ל בכוונת הרב סה"מ דכולם נערבים קאי על העונשים עצמן. מ"מ זו היא כוונתו. ורצה לומר דכל העונשים הללו אע"פ שתחילתם ועיקרם הם בידי שמים. מ"מ הרי יש להם ערב. כי אנחנו ערבים בעונשים אלו. וכל שיש בידינו לענשם חייבים אנחנו בדבר להלקותם תחת עונש כרת ומיתה בידי שמים. דכבר גלי קרא שזה חשוב ככרת וכמיתה בידי שמים. ובכך הם נפטרין. וזו היא המצוה הנמנית. כן נראה נכון ומכוון אצלי בכוונתו. ואין דבריו ז"ל מבולבלין כמש"כ עליו הרמב"ם ז"ל. וזו היא ג"כ שיטת רבינו הגאון ז"ל כמו שנתבאר. והיינו בדרך כלל. אבל בפרטי המצות יש הבדל רב בין שיטתו לשיטת הבה"ג וסייעתו. ויתבאר עוד לפנינו בענין זה בס"ד. ועי' מה שנבאר עוד בזה לפנינו (סי' כ"ב): 
@00יח. 
<b>ועדיין </b>צריך ביאור במה שמנה רבינו הגאון ז"ל בחשבון העונשין שבמיתה. גם העונשין שאינם במיתה ע"פ ב"ד. אלא ע"י פגיעת קנאים. דהיינו גונב את הקסוה ובועל ארמית. כמבואר לפנינו בפנים (עונש ס"ח. ס"ט) עיי"ש. והדבר תמוה טובא לכאורה. דכיון דלפי מה שנתבאר לא מנה העונשין בפ"ע בחשבון הלאוין אלא משום המצוה שבהן לב"ד. והשתא הרי בבועל ארמית אמרינן בהדיא בפרק הנשרפין (פ"ב ע"א) הבא לימלך אין מורין לו עיי"ש. וא"כ מבואר דאין עונש זה מסור לב"ד כלל. וביותר תמוה לשון רבינו הגאון ז"ל כאן שכתב <b>ופגעון המקנאים גזרתי. </b>דמשמע להדיא דס"ל דגם עונש זה גזירת ומצות המקום היא כשאר כל העונשין שבתורה. והרי כיון דאמרינן התם שאם בא לפני ב"ד לימלך אסור לב"ד להורות לו היתר בדבר. א"כ נראה ודאי דעכ"פ אין בזה מצוה. ואינו אלא רשות בעלמא. וכן ראיתי להרמ"ה ז"ל שם שכתב כן בהדיא על ההיא דאמרינן התם ולא עוד אלא שאם פירש זמרי והרגו פנחם נהרג עליו. נהפך זמרי והרגו לפנחס אינו נהרג עליו. שהרי רודף הוא עיי"ש. וכתב עלה הרמ"ה ז"ל שם וז"ל דפנחס רודף הוה. שהרי אין מצוה להרגו אלא רשות בעלמא הוא. שהרי אין מורין לו. וכשם שניתן רשות לפנחס להרוג את זמרי. כך ניתנה רשות לזמרי להציל את עצמו וכו' עכ"ל עיי"ש. וכן כתב הרא"ש ז"ל (שם סי' ד') ככל דברי הרמ"ה ז"ל עיי"ש. וכן מבואר בטור (חו"מ סי' תכ"ה סעי' ט') עיי"ש. וברמב"ם (הלכות איסורי ביאה פי"ב ה"ד) עיי"ש. וכן מבואר בירושלמי (סו"פ הנשרפין) לפי מה שפי' הר"ש יפה ז"ל בי"מ שם עיי"ש: 
<b>וראיתי </b>בפירש"י שם במתניתין (פ"א ע"ב) שכתב וז"ל קנאין פוגעים בו. בני אדם כשרים המקנאים קנאתו של מקום. פוגעין בו בשעה שרואין את המעשה. אבל לאחר מכאן אין מיתתו מסורה לב"ד. והלכה למשה מסיני הוא עכ"ל עיי"ש. ודבריו תמוהים לכאורה. דמשמע מלשונו דדוקא לאחר מעשה הוא דאין מיתתו מסורה לב"ד אבל בשעת מעשה מיתתו מסורה לב"ד. וזה נגד פשטא דמתניתין. ונגד המבואר להדיא בגמרא דאמרינן שהקנאי הבא לימלך אין מורין לו. איברא דראיתי להרב פ"מ במרה"פ (סו"פ הנשרפין) שכתב במאי דאמרינן בתלמודא דידן (בסוגיא דסנהדרין שם) וירא פנחס מה ראה. אמר רב ראה מעשה ונזכר הלכה. א"ל לא כך למדתנו ברדתך מהר סיני הבועל ארמית קנאין פוגעין בו. א"ל קריינא דאיגרתא איהו ליהוי פרוונקא. ושמואל אמר ראה שאין חכמה ואין עצה ואין תבונה נגד ה'. במקום שיש חילול ה' אין חולקין כבוד לרב עיי"ש. והעלה שם דלרב ס"ל דהקנאי חייב ליטול רשות מב"ד והן מורין לו. ולשמואל ס"ל שאין צריך ליטול רשות מב"ד ואם שאל מורין הם לו. ורבי יצחק דפליג התם עלייהו. וקאמר ראה שבא מלאך והשחית בעם וכו'. ס"ל דדוקא שלא ברשות ב"ד ואם שאל אין מורין לו עיי"ש בדבריו. ובאמת שכן נראה להדיא מפירש"י שם (פ"ב ע"א) בד"ה שמואל אמר וכו' עיי"ש. וכ"כ הרב קה"ע בש"ק שם עיי"ש בדבריו. ולפ"ז אפשר קצת לומר דרש"י נקיט פירושו אליבא דרב שחייב ליטול רשות מב"ד. אבל יותר נראה לומר דכוונת רש"י היא דודאי בשעת מעשה נמי אין מיתתו מסורה לב"ד. אלא משום דבשאר רודף אחר הערוה או אחר הזכר או להרוג את חבירו. אע"פ שקודם שעשה המעשה כל אדם מצווין להרגו. ולא נמסרה מיתתו לב"ד. מ"מ אחר מעשה שוב אין מיתתו מסורה לכל אדם אלא דוקא לב"ד. אבל בבועל ארמית אפילו לאחר מעשה נמי אין מיתתו מסורה אפילו לב"ד. לזה פירש"י כאן אבל לאחר מכאן אין מיתתו מסורה לב"ד. כלומר אפילו לב"ד אין מיתתו מסורה. ולא כרודף אחר הערוה או אחר חבירו להרגו דלאחר מעשה מיהת מיתתו מסורה לב"ד. אבל ודאי בשעת מעשה נמי אין מיתתו מסורה לב"ד. ועכ"פ מבואר דאין בזה מצוה לב"ד ואפילו שאל אין מורין לו ב"ד היתר. וגם לקנאים גופייהו ליכא בזה מצוה. אלא רשות בעלמא כמש"כ הרמ"ה ז"ל ושאר ראשונים. וא"כ דברי רבינו הגאון ז"ל תמוהים טובא לכאורה: 
<b>איברא </b>דחזינא לי' להר"ן ז"ל בחי' בסוגיא דסנהדרין שם שכתב על מאי דאמרינן התם נהפך זמרי והרגו לפנחס אינו נהרג עליו שהרי רודף הוא. וז"ל רודף הוא. פי' אע"פ שברשות הוא עושה וגם שהוא מצווה בדבר. אין האחר נהרג עליו. מאחר שאינו עושה ברשות ב"ד. שאם בא לימלך אין מורין לו וכו' עכ"ל עיי"ש. הרי מבואר להדיא דס"ל שהקנאים מצווים על כך. ואינו רשות בעלמא. והכי משמע לכאורה מדאמרינן התם דא"ל משה לפנחס קריינא דאגרתא איהו ליהוי פרוונקא עיי"ש. ופרוונקא היינו שליח כדפירש"י שם עיי"ש. וכן פי' בערוך (ערך פרוונקא) עיי"ש. ואם איתא שאין שום מצוה בדבר אלא רשות בעלמא הוא. א"כ אין כאן שום ענין שליחות כלל. ולגרמי' הוא דעביד. מאי דעביד מרצונו החפשי. אלא ודאי עכצ"ל שהוא מצווה על כך ושליחא דרחמנא הוא בהכי. מיהו לפמש"כ הרב פ"מ וקה"ע שם שהבאתי לעיל דלרב ושמואל התם ס"ל דאם בא לשאול ולימלך מורין לו. א"כ לדידהו שפיר איכא למימר שהקנאים מצווים על כך. וההיא דא"ל קריינא דאגרתא איהו ליהוי פרוונקא. רב הוא דקאמר לה התם. ולטעמי' אזיל. אבל לדידן דקיי"ל כרב חסדא ורבי יוחנן דקאמרי התם שאם בא לימלך אין מורין לו. שפיר איכא למימר דרשות בעלמא הוא. מיהו בדברי הר"ן ז"ל שם מתבאר דס"ל דגם לרב אם בא לימלך אין ב"ד מורין לו עיי"ש. ומיהו בלא"ה אין משם הכרח לומר דהקנאים מצווים על כך. דאיכא למימר דהתם ודאי הויא מצוה בדבר כדי שתעצר המגפה מישראל. ומהאי טעמא הוא דאמר לו דליהוי פרוונקא. אבל בעלמא שפיר אפשר לומר דפגיעת קנאים רשות בעלמא הוא. וכ"כ הר"ן בתירוצו השני בההיא דרב עיי"ש. ועכ"פ מבואר לדעת הר"ן ז"ל דהקנאים מצווים ועומדים על כך לקנא קנאת ה' צבאות בפגיעה זו. אפילו לרבי יוחנן דאמר שאם בא לימלך בב"ד אין מורין לו. שהרי ההיא דנהפך זמרי והרגו לפנחס וכו'. ר"י הוא דקאמר. דבההיא מימרא גופא קאמר דאין מורין לו עיי"ש. ואפילו הכי כתב הר"ן ז"ל שהוא מצווה בדבר. ונראה דס"ל דכיון דמדינא האי גברא בר קטלא הוא. דאל"כ לא היה מותר להרגו. עכצ"ל דמצוה איכא בהריגתו כמו בשאר חייבי מיתה בידי אדם. אלא שכך נמסרה הלכה לממ"ס דמיתה זו לא נמסרה לב"ד אלא להקנאים. ודוקא בשעת מעשה. וא"כ הקנאים במקום ב"ד קיימי. וכמו שבחייבי מיתות ב"ד הוזהרו ב"ד שלא להעלים עיניהם מהם מלעשות להם כמשפטם. הכי נמי בפגיעה זו דקנאים. מצווים הם ועומדים לעשות לו כדינו. ואסור להעלים עין ממנו: 
<b>וא"כ </b>נראה דזו היא ג"כ דעת רבינו הגאון ז"ל כאן. וכן נראה להדיא מדברי רבינו הגאון ז"ל באזהרותיו שע"פ עשרת הדברות (דבור לא תרצח) שכתב שם וז"ל <b>השבעתי כל מקנאי לשמי פגוע בבת אל נכר זדויה. כי שוחה עמוקה זונה ובאר צרה נכריה. </b>עכ"ל. ומבואר דכוונתו בזה למנות פגיעת קנאים דבועל ארמית. וכשיטתו כאן. וממש"כ <b>השבעתי כל מקנאי לשמי פגוע </b>וכו'. מבואר דס"ל שהקנאים מצווים ומושבעים ועומדים לכך. כבכל שאר מצות שבתורה שמושבעים ועומדים עליהם מהר סיני. ומאי דאמרינן שאם בא לימלך אין מורין לו. אין מזה שום הכרח לומר דעיקר הפגיעה אינו אלא רשות בעלמא. דנראה דאע"ג דודאי איכא חיובא בהכי כבשאר חייבי מיתות. מ"מ כיון דלאו בר קטלא הוא אלא בשעת מעשה דוקא. שלא כחייבי מיתות ב"ד שמיתתן היא דוקא לאחר שעשה מעשה ובעדים והתראה בב"ד. לכך אם בא לימלך בב"ד אין מורין לו. כדי שלא יהא נראה כמיתת ב"ד ואתי לאחלופי. אבל ודאי משום דאינו אלא רשות ליכא למימר שאין מורין לו. דמה בכך. הרי מ"מ כיון שהדבר מותר לכתחילה. אמאי אין מורין לו שהוא מותר. ובפרט לפמש"כ הרמב"ם ז"ל (בהלכות איסורי ביאה שם) ובסמ"ג (לאוין קי"ב) דאם פגעו בו קנאים הרי הם זריזים ומשובחין עיי"ש. אלא ודאי היינו מטעם שביארנו. ולעולם ודאי מצוה איכא בהריגתו בשעת מעשה. כמו בכל חייבי מיתות ב"ד. אלא דכאן הקנאים במקום ב"ד קיימי כדכתיבנא. והכי משמע ממה שאמרו (בפרקי דר"א פמ"ז) גבי פנחס שקם כדיין גדול שופט לישראל שנאמר ויעמוד פנחס ויפלל כשם שאתה אומר ונתן בפלילים עיי"ש. וכן הוא בתנחומא (סו"פ בלק) ויעמוד פנחס ויפלל שהוא עשה את הדין. אין ויפלל אלא דין שנאמר ונתן בפלילים עיי"ש. וכן מתבאר ממה שאמרו בתנחומא (ריש פ' פנחס). והובא בילקוט שם. ויכפר על בני ישראל וכי קרבן הקריב שנאמר בו כפרה אלא ללמדך שכל השופך דמים של רשעים כאילו הקריב קרבן עיי"ש. והנה ודאי לא כל הרשעים בני קטלא נינהו שתהא מצוה גדולה כ"כ בשפיכת דמם. אלא ודאי על אותן שנתחייבו מיתה הוא דקאמר הכי. ובועל ארמית כעובדא דפנחס בכללם. וא"כ מתבאר מזה דגם בבועל ארמית יש מצוה בהריגתו ע"י קנאים כבחייבי מיתות ב"ד. ולא רשות בעלמא היא. ולא אשכחן בכל התורה רשות להרוג אדם אם לא נצטוינו להרגו בתורת חיובא. ודוקא בגואל הדם התירה לו תורה לנקום דם הקרוב אליו ממשפחתו מאת הרוצח. אפילו לר"ע דאמר (בפ"ב דמכות) דאינו אלא רשות ביד גוה"ד. וגם כל אדם אין חייבין עליו. משום דגברא קטילא הוא כיון שהותר דמו לגוה"ד. אבל בשאר כל המומתים שבתורה לא אשכחן אלא בשנתחייבו מיתה מעיקר דינא. ונצטוו ע"פ התורה להמיתו. וכל שלא נתחייב מיתה מדינא. ממילא הרי הוא בכלל אזהרת לא תרצח כשאר כל אדם. וא"כ כאן אם איתא שהרשות בידם שלא להמיתו. וא"כ לאו בר חיובא דמיתה הוא. הו"ל למימר דאסור להמיתו. אלא ודאי חייבין להמיתו קאמרינן. כשאר חייבי מיתות שבתורה. אלא שכך נמסרה הלכה לממ"ס שנשתנה דינו משאר חייבי מיתות שבתורה. דהכא נכנסו קנאים במקום ב"ד. ודוקא בשעת מעשה. והכי נמי אמרינן בפרק הנשרפין (פ"ב ע"ב) דפרכינן בפשיטות מי איכא מידי דרחמנא פטרי' ואנן ניקום ונקטלי'. ומאי דאמרינן התם עלה (בתמי') ולא והא גונב את הקסוה וכו'. והא בועל ארמית וכו'. ומשני דהאיכא בהו מיתה בידי שמים וכרת עיי"ש. ומשמע לכאורה דעכ"פ ממיתה בידי אדם פטירי מדינא דאורייתא. כבר פירשה לנכון הר"ן ז"ל בחי' שם עיי"ש היטב. ובמש"כ הרמב"ן ז"ל (בסה"מ שורש שלישי). ואין להאריך בזה יותר. ומ"מ מבואר דשפיר איכא בזה מצוה לקנאים. והו"ל כשאר העונשין שבמיתה שנמנין בחשבון הלאוין לשיטת הגאונים ז"ל: 
@00יט. 
<b>ומלבד </b>זה נראה דאפשר לומר עפמש"כ הרמב"ם ז"ל (פי"ב ה"ב מהלכות איסורי ביאה) וז"ל ישראל שבעל נכרית וכו' הרי אלו לוקין מן התורה שנאמר לא תתחתן בם וכו'. ולא אסרה תורה אלא דרך חתנות. אבל הבא על הנכרית דרך זנות מכין אותו מכת מרדות מדברי סופרים. גזרה שמא יבא להתחתן וכו' עכ"ל והה"מ ז"ל שם כתב דמקור דברי הרמב"ם אלו הוא מדאמרינן (בפרק הרואה נ"ח ע"א) רבי שילא נגדי' לההוא גברא דבעל ארמית עיי"ש. ולכאורה צ"ע ממש"כ הרמב"ם גופי' לקמן (שם הלכה ו') וז"ל לא פגעו בו קנאים ולא הלקוהו ב"ד הרי עונשו מפורש בדברי קבלה שהוא בכרת שנאמר וכו' עכ"ל עיי"ש. וכתב הה"מ שם וז"ל בסנהדרין שם (פ"ב ע"א) לא פגעו בו קנאין מהו ודרשו בו המקרא שכתב רבינו. וכתב רבינו ולא הלקוהו ב"ד לפי שאם הלקוהו ב"ד נפטר מעונש אחר בקבלת מלקותו עכ"ל עיי"ש. ומבואר דכוונתו בזה דכיון דקיי"ל חייבי כריתות שלקו נפטרו ידי כריתתן. א"כ הכא נמי אם הלקוהו ב"ד נפטר ידי כריתתו. ולזה כתב הרמב"ם ז"ל שאם לא הלקוהו ב"ד הרי הוא ענוש כרת. ואף דבגמרא שם לא אמרו אלא לא פגעו בו קנאים בלבד. ולא נזכרה שם מלקות כלל. אפשר דהתם כיון דחלוקין עליו חבריו עלי' דרחב"ג בפלוגתא לא קא מיירי. ובלא"ה כיון דאכתי לא הוה קים ליה דאית בה כרת ממילא גם מלקות ליכא. אבל הרמב"ם כיון דקיי"ל כרחב"ג. הוסיף לכתוב גם לא הלקוהו ב"ד. משום דלדידן כל שהלקוהו נפטר ידי כריתתו. וס"ל להרמב"ם ז"ל דאע"ג דהכא ליכא לאו מ"מ המלקות פוטרתו מכרת. וכדכתיבנא לעיל (סי' ט"ז) עיי"ש. וא"כ מתבאר מזה דהמלקות בזה היא מדאורייתא כיון דקיימא במקום כרת ונפטר בה מידי כריתתו. וא"כ יש לתמוה במה שכתב הרמב"ם ז"ל לעיל שם דאין המלקות אלא מכת מרדות מדברי סופרים משום גזרה שמא יבא להתחתן. וקצת היה נראה לומר דהתם מיירי כשבא עליה בצנעא. וס"ל דכמו שאין קנאים פוגעין בו אלא כשבא עלי' בפרהסיא. כדאמרינן בפ"ב דע"ז (ל"ו ע"ב) עיי"ש. הכי נמי כרת לא מיחייב עלה אלא בפרהסיא כשלא פגעו בו קנאים. והר"ן ז"ל (בחי' פרק הנשרפין פ"ב ע"א) נסתפק בזה לענין כרת עיי"ש בדבריו. ובאה"ע (סי' ט"ז) נחלקו בזה האחרונים ז"ל דלהדרישה והב"ח איכא כרת אפי' בצינעא. ולהחלקת מחוקק דוקא בפרהסיא עיי"ש בב"ש (ס"ק ד'). וא"כ אפשר לכאורה לומר דלהרמב"ם ליכא כרת בצינעא. וא"כ לא שייכא נמי מלקות אלא מדרבנן משום גזירה דחיתון. אלא שראיתי להרמב"ם ז"ל בסה"מ (לאוין נ"ב) דבהדיא כתב דחייב כרת אפילו בצינעא עיי"ש. וכן מבואר בהדיא בפיה"מ להרמב"ם ז"ל (סו"פ הנשרפין) עיי"ש. וא"כ דברי הרמב"ם ז"ל תמוהים למה לו למכת מרדות דדבריהם ומשום גזירת חיתון. ותיפוק ליה דלוקה מדאורייתא משום כרת. כמש"כ הרמב"ם גופי' דמלקות פוטרתו מכרת זו: 
<b>איברא </b>דלכאורה איכא לאקשויי הכי בסוגיא דגמרא גופא שם (בפרק הנשרפין. ובפ"ב דע"ז שם). דאמרינן התם ב"ד של חשמונאי גזרו הבא על הארמית חייב משום נשג"ז עיי"ש. ותיפוק ליה דמשום בא על ארמית חייב מלקות מדאורייתא משום כרת. ואף דבלא"ה קשה לכאורה דכיון דכרת איכא אפי' בצינעא. א"כ למה הוצרכו ב"ד של חשמונאי למיגזר בצינעא תיפוק ליה דבלא"ה הו"ל איסור כרת. אלא דלזה כבר תירץ הר"ן ז"ל בסנהדרין שם דנהי דודאי אסור ועונש כרת. מ"מ משום עונש בדיני שמים לא פרשי כ"כ כמו משום עונש מלקות בדיני אדם. ולהכי הוצרכו לגזור עליו שילקה מכת מרדות מדבריהם. עיי"ש בדבריו. אבל אכתי הא ודאי קשה דתיפוק ליה דבלא"ה יש עליו מלקות במקום כרת. ומיהו לזה אפשר לומר דודאי לרחב"ג לא הוצרכו ב"ד של חשמונאי לגזור עליו שילקה אלא משום נש"ז בלבד. ולא קאמר שגזרו לחייבו משום נשג"ז אלא לרבנן דרחב"ג דס"ל דאין מלקות פוטרתו ידי כריתתו. וא"כ משום כרת לא לקי. אבל להרמב"ם ז"ל ודאי קשה. ומיהו אפשר לומר דהרמב"ם אזיל לשיטתו דס"ל דתייבי כריתות שלקו לא מיפטרי ידי כריתתן אלא עם התשובה. וכמשכ"ל (סי' ט"ו). וא"כ איכא למימר שגזרו מדבריהם להלקותו מלקות בפ"ע גם זולת הכרת. כמו כשבא עליה בדרך אישות דלקי משום לא תתחתן בם. ונפק"מ כגון היכא דלא עשה תשובה. כמו בעובדא דרבי שילא (בפרק הרואה שם). דלקי אע"ג דמשום כרת לא הוה לקי. וגם אפשר לומר בפשיטות דמשום גזירה שמא יבא להתחתן חייבוהו מלקות בפ"ע מלבד מה שלוקה מצד הכרת. וכמו כשבא עליה דרך אישות. דאז ודאי לוקה מדאורייתא מצד לאו דלא תתחתן בם מלבד מה שלוקה מצד הכרת. וכמו שנתבאר לעיל (סי' ט"ז). והכא נמי משום גזירה דחיתון עשאוהו כאילו כבר נתחתן ובר מלקות הוא מצד הלאו בפ"ע מלבד הכרת. וכן מבואר בהדיא בחנוך (מצוה תכ"ז) שכתב וז"ל הבועל ארמית בפרהסיא וכו' קנאים פוגעים בו וכו'. ומ"מ אין הקנאים רשאין לפגוע בו אלא בשעת מעשה הזימה וכו'. אבל אם פירש לא היו הורגין אותו. אבל היו מביאין אותו לב"ד ומלקין אותו מכיון שעשה המעשה בפרהסיא. לא פגעו בו הקנאים ולא הלקוהו ב"ד. ידענו מדברי הקבלה שהוא בכרת וכו' עכ"ל עיי"ש. ומבואר מדבריו אלו שאינו לוקה אלא כשעשה המעשה בפרהסיא דוקא. ודבריו תמוהים לכאורה טובא שהרי לעיל מיניה שם בסמוך כתב בהדיא איפכא. וז"ל אבל הבא על הארמית דרך מקרה. כאדם שבא על זוגתו שלא בפרהסיא. אין בזה אלא איסור דדבריהם. והוא איסור נשג"ז המוזכר בע"ז וכו' עכ"ל עיי"ש. הרי בהדיא דאפי' שלא בפרהסיא אמרו שחייב משום נשג"ז. ובאמת שכן מבואר בהדיא בסוגיא דפ"ב דע"ז שם עיי"ש. וכן כתב שם עוד בסוף המצוה שם. ואם לא ייחדה לו אלא שבא עליה פעם אחת דרך זנות. מכין אותו מכת מרדות מדרבנן עכ"ל עיי"ש. וא"כ דבריו סותרים זא"ז באותו ענין עצמו. אבל לפמש"כ דבריו מבוארים. לפי המתבאר מדבריו שנטה בזה מדעת הרמב"ם ז"ל. וס"ל דליכא כרת אלא כשעשה בפרהסיא דוקא. אבל בצינעא ליכא אלא איסורא דרבנן בעלמא. וכפשטא דסוגיא דפ"ב דע"ז שם. וכמש"כ בהדיא לעיל מיניה דשלא בפרהסיא אין בו אלא איסור דדבריהם שגזרו משום נשג"ז. וא"כ דבריו פשוטים וברורים. דודאי יש בה מלקות מדבריהם משום גזירת חיתון. אלא דכשעשה מעשה הזימה בפרהסיא. דבר כרת הוא. אז לוקה נמי מדינא מצד הכרת. לפטרו ידי כריתתו. מלבד המלקות שמצד גזירת לאו דלא תתחתן בם דלא הויא אלא מכת מרדות מדבריהם. ועכ"פ מתבאר מזה דבבועל ארמית איכא נמי מלקות דאורייתא מצד הכרת שבה מדברי קבלה. לפי מאי דקיי"ל חייבי כריתות שלקו נפטרו ידי כריתתן. אלא דלדעת הסוברין דליכא כרת אלא בפרהסיא. ממילא גם מלקות לא שייכא בה אלא בפרהסיא. אבל להסוברין דאפי' בצינעה חייב כרת גם בצינעה בר מלקות הוא מדאורייתא. מצד הכרת. דכרת זו ודאי כרת גמור מדאורייתא הוא. דכרת מדבריהם לא משכחת לה. כמבואר בפרק הניזקין (נ"ה ע"ב) עיי"ש. וכן פשוט ומבואר בכל הראשונים ז"ל. כמו בפסיקתא זוטרתא (פ' קדושים). ובפיה"מ להרמב"ם (סו"פ הנשרפין). ובסה"מ שלו (לאוין נ"ב) ובחבורו הגדול (פי"ב מהלכות א"ב ה"ז). ובסמ"ג (לאוין קי"ב) עיי"ש. וכן מתבאר מדברי השאילתות (ר"פ פנחס) והבה"ג (ריש הלכות עריות) עיי"ש ובשאר ראשונים. ודברי הסמ"ק (סי' ר"צ) והארחות חיים (ח"ב סי' ח' דין ח') צ"ע אצלי עיי"ש היטב: 
<b>ומעתה </b>עפ"ז נראה דאפי' את"ל כדעת הרמ"ה ז"ל וסייעתו דס"ל דפגיעת קנאים בבועל ארמית אינה אלא רשות. מ"מ שפיר מנאה רבינו הגאון ז"ל בחשבון המצות. משום דלשיטתו אזיל שמנה גם כל חייבי כריתות בחשבון הלאוין משום המצוה שבהן על הב"ד. וכמו שביארנו לעיל דהיינו משום דבכל חייבי כריתות המצוה מוטלת על הב"ד להלקותן ולפטרן ידי כריתתן. וא"כ בא על ארמית נמי כיון שהוא בכרת. ובמלקות הוא נפטר ידי כריתתו. וא"כ המצוה על הב"ד להלקותו כדי לפטרו מן הכרת כמו בשאר חייבי כריתות. וממילא מבואר דעכ"פ מצד זה נמנה בחשבון המצות כשאר חייבי כריתות. אלא משום דעכ"פ הרשות ניתנה לקנאים לפגוע בו ולהרגו בשעת מעשה. לכן מנאה עם גונב את הקסוה בין חייבי מיתה בדיני אדם. כדי להשלים בהם שני עונשין אחרים ממחייבי מיתה בידי אדם שהשמיט מאותן שמנה הבה"ג. וכמו שיתבאר לפנינו בפנים (עונש ס"ז) עיי"ש: 
<b>אלא </b>שיש לפקפק בזה לכאורה דמאחר דאין לנו עונש כרת בבועל ארמית אלא מדכתיב בדברי קבלה יכרת ה' לאיש אשר יעשנה. א"כ לא שמענו אלא שמסור דינו לשמים. אבל שום מצוה לב"ד לא רמיזא בקרא. ולא דמי לשאר חייבי כריתות. משום דהתם כיון דכתיב הכרת בתורה בלשון ציווי. משמע שהמצוה מסורה לב"ד להכריתם. וכיון דזה אי אפשר לב"ד. ע"כ אין הכוונה אלא למלקות דקיימא במקום כרת. וא"כ הרי מצות הב"ד בהן מבוארת בקרא. ואפי' נימא דאין לשון ציווי במשמעות הכתוב. מ"מ כיון שעכ"פ הודיענו הכתוב בכל אחד מהן שמשפטו להכרת. ממילא המצוה מוטלת על הב"ד לעשות בו המשפט שבידם לעשות לו. וכיון דגלי קרא דמלקות במקום כרת קאי. ובמלקות יוצא ידי חובתו. מתבאר מאיליו שחובת הב"ד היא להלקותו ולפטרו ידי כריתתו. שלכך הודיענו הכתוב דזהו דינו. וכמו שביארנו לעיל (סימן י"ז) עיי"ש. משא"כ כאן מדכתיב יכרת ה'. משמע שאין דינו מסור אלא לשמים. ואין כאן מצוה לב"ד. ואפי' לשיטת רבינו הגאון ז"ל כל כיו"ב אינו נמנה בחשבון המצות. וכמו שיתבאר לפנינו בפנים (עונש נ"ו נ"ז) עיי"ש. איברא דלפ"ז יקשה ג"כ על הרמב"ם והחנוך שהבאתי לעיל דס"ל דגם בועל ארמית בכלל מה שאמרו חייבי כריתות שלקו נפטרו ידי כריתתן. וכ"כ בטור (אה"ע סי' ט"ז) עיי"ש. ואמאי הא כיון דמשמע מקרא שאין דינו מסור אלא לשמים אית לן למימר שאינו נפטר בדיני אדם במלקות: 
<b>ואמנם </b>יש מקום אתי לדון בזה דעיקר כרת דבועל ארמית מדברי תורה שמענו. ונאמר בלשון ציווי כשאר חייבי כריתות שבתורה. דלכאורה צ"ע במאי דאמרינן (בפרק הנשרפין) בעא מיני' רב כהנא מרב לא פגעו בו קנאים מהו. אנשייה רב לגמריה. אקריוה לרב כהנא בחלמי' בגדה יהודה ותועבה נעשתה בישראל כי חלל יהודה קדש ה' אשר אהב ובעל בת אל נכר. אתא א"ל הכי אקריון אדכרי' רב לגמרי' בגדה יהודה זו עבודה זרה וכו'. ותועבה נעשתה בישראל. זה משכב זכור וכו'. חלל יהודה קדש ה' זו זנות וכו'. ובעל בת אל נכר זה הבא על הארמית. וכתיב בתרי' יכרת ה' לאיש אשר יעשנה ער ועונה מאהלי יעקב וכו' עיי"ש. ולכאורה למה ליה קרא דדברי קבלה. ואמאי לא מייתי מקרא דאורייתא לפי מאי דאמרינן (בפ"ב דעירובין י"ט ע"א) דישראל הבא על ארמית משכה ערלתו עיי"ש. וא"כ הבא על ארמית יש בו משום מושך ערלתו. והירי מושך ערלתו איתרבי לכרת מדכתיב את בריתי הפר לרבות המשוך. כדדרשינן ביבמות (פרק הערל ע"ב ע"א) עיי"ש. ודרשא גמורה היא לדעת רבינו הגאון ז"ל וסייעתו. כמו שיתבאר לפנינו (עונש א') עיי"ש. וא"כ בא על ארמית בר כרת הוא מדאורייתא כמושך ערלתו. ועוד דרב גופי' נראה דהכי ס"ל לחד לישנא (בפרק נגמר הדין מ"ד ע"ב) דאמר התם כתיב זמרי וכתיב עכן וכו'. עכן שמו ולמה נקרא שמו זמרי שעשה מעשה זמרי עיי"ש בפירש"י וברמ"ה שנדחקו טובא בזה עיי"ש. אבל נראה ע"פ מאי דאמרינן התם לעיל (מ"ד ע"א) עכן מושך בערלתו היה. כתיב הכא וגם עברו ברית. וכתיב התם את בריתי הפר עיי"ש. וא"כ היינו מעשה זמרי שבא על ארמית. דהו"ל מושך ערלתו. וכמדומה לי שכבר ראיתי לאחד מהאחרונים ז"ל שכתב כן. וזה נכון. וא"כ רב גופיה ס"ל דבא על ארמית מדאורייתא בר כרת הוא. ולמה לו לקרא דדברי קבלה. מיהו לזה אפשר לומר דאין הכי נמי שהיה משיב לו לרב כהנא הכי. אלא משום דהוה פסיקא ליה לרב וגמרא גמירא ליה שענשו חמור עוד יותר משאר חייבי כריתות. אלא דאנשייה רב לגמרי' מהו עונש זה. ומהיכא נפק"ל. עד דאקריוה לרב כהנא בחלמי' ההוא קרא דדברי קבלה. ובזה אדכרי' רב לגמרי' ודריש מדכתיב ביה יכרת ה' לאיש אשר יעשנה ער ועונה מאהלי יעקב ומגיש מנחה לה' צבאות. אם ת"ח הוא לא יהיה לו ער בחכמים ועונה בתלמידים וכו' עיי"ש. וכמש"כ בסמ"ג (לאוין קי"ב) דכרת זה חמור הרבה יותר מהכרת שבתורה עיי"ש. וא"כ עיקר עונש כרת דבועל ארמית נאמר בתורה. ובלשון ציווי כשאר חייבי כריתות המנויים במנין העונשין. דכתיב ביה ונכרתה הנפש ההיא מעמי'. ושפיר הו"ל מצוה המסורה לב"ד כשאר העונשין. לא משום הכרת האמור בדברי קבלה. דודאי כריתת ער ועונה ומגיש מנחה דהתם אינו מסור אלא לשמים. אבל כרת דגופי' האמור בתורה מסור לב"ד כשאר חייבי כריתות. ומשום זה שפיר נמנה בחשבון הלאוין: 
<b>איברא </b>דאין זה מספיק. דגם לפ"ז אכתי כיון דאין כרת זה אלא משום מושך ערלתו. הרי כבר מנה רבינו הגאון בחשבון העונשין כרת דמושך ערלתו. כמבואר לקמן (עונש א') עיי"ש. וגם נראה דאע"ג דבועל ארמית משכה ערלתו. מ"מ אין זה ברור כ"כ לומר שיהא בכלל עונש כרת דמושך ערלתו משום זה. דהרי אינו עושה מעשה זו בידים. ולא זו היא כוונתו. אלא דממילא נעשה. ואין להאריך בזה. ובלא"ה בעיקר מאי דאמרינן (בפ"ב דעירובין שם) בר מישראל שבא על ארמית דמשכה ערלתו דלא מבשקר ליה עיי"ש. ראיתי בארחות חיים (הלכות מילה סי' ז') ובכלבו (סי' ע"ג) שכתב וז"ל ישראל בעלי ברית ניצולין מדינה של גהינם בזכות אברהם מלבד הבא על הגויה והמושך ערלתו. לפיכך אנו פורעין המילה שלא יוכל האדם למשוך אותה וכו' עכ"ל עיי"ש. ומבואר מזה דגירסא אחרת היתה לפניהם בעירובין שם. דלגירסתם גרסינן התם בר מישראל שבא על ארמית ודמשכה ערלתו וכו'. וא"כ שני דברים חלוקים בפ"ע הם. ותרתי קאמר בועל ארמית ומשוך ערלתו. וקרוב לגירסא זו איתא גם בערוך (ערך בשקר) עיי"ש. ולפ"ז אין שום ראיה משם דבועל ארמית משכה ערלתו. וא"כ ממילא מבואר דכרת דבועל ארמית לא רמיזא באורייתא. אלא בקרא דדברי קבלה בלבד. וכן כתבו בפשיטות כל הראשונים ז"ל. מיהו עיקר דברי הארחות חיים והכלבו שם תמוהים אצלי טובא במה שכתבו דע"י הפריעה לא יוכל למשוך ערלתו. וזהו טעם הפריעה. דהרי מבואר בפרק הערל דמשוך אינו צריך שיחזור וימול אלא מדבריהם בעלמא. אבל מדאורייתא הרי הוא לכל דבר כמהול. ואילו במל ולא פרע תנן במתניתין (סו"פ ר"א דמילה) דהו"ל כאילו לא מל. וא"כ הו"ל ערל גמור לכל דבר וחייב כרת. ובהדיא תניא הכי בברייתא בירושלמי שם עלה דהך מתניתין עיי"ש. וכן מתבאר בתלמודא דידן (שבת קל"ג ע"ב) עיי"ש. והשתא אם איתא דעיקר הפריעה אינה אלא כדי למנוע שלא יוכל למשוך ערלתו. היכי יתכן לומר דמל ולא פרע גרע טפי ממי שכבר נמשכה ערלתו. וגם תמוה דהרי בסוגיא דפרק הערל ע"כ מיירי בשמל ופרע כבר. דאל"כ פשיטא שאין דינו כמהול וכמש"כ. ואפי' הכי מבואר שם שיכול למשוך הערלה. הרי להדיא דגם אחר הפריעה אפשר למשוך הערלה. ואפשר לומר קצת דס"ל דכל שלא פרע מעיקרא. בקל יכול למשוך ערלתו לגמרי. והו"ל כאילו לא מל כלל. אבל כשפרע נהי שאפשר ע"פ תחבולות ובטורח רב לחזור ולמשוך הערלה. מ"מ בזה כבר נגמרה מעשה המילה בכך לגמרי. כיון דיותר מזה אי אפשר לעשות. והילכך אפי' כשחזר אח"כ ומשך ערלתו שוב אינו חוזר להיות דינו כערל אחר שכבר נמול כהלכתו. ואין להאריך בזה יותר. ועכ"פ מבואר דלפי גירסתם אין שום יסוד נוסד לומר דבועל ארמית הו"ל בכלל כרת דמושך ערלתו. וא"כ אין לנו בו כרת אלא מדברי קבלה. וא"כ הקושיא במקומה עומדת דמהך קרא איכא למשמע דאין דינו מסור אלא לשמים ולא לב"ד. וא"כ ודאי ראוי לומר שאין זו מצוה נמנית בחשבון המצות גם לשיטת הגאונים ז"ל כמו שנתבאר: 
<b>אמנם </b>נראה ע"פ מה שהביא בחמרא וחיי (בסוגיא דפרק הנשרפין שם) בשם הרב המאירי ז"ל על מאי דיליף רב התם כרת לבועל ארמית מדכתיב יכרת ה' לאיש אשר יעשנה וגו'. וכתב שם וז"ל לאיש אשר יעשנה אע"פ שיש באותו מקרא רמז לשאר עבירות שעונשן מסור לב"ד. מ"מ אשר יעשנה אינו מוסב אלא לסמוך לה עכ"ל עיי"ש. ודבריו ז"ל לכאורה אינם מובנים כלל וסתומים כדברי ספר החתום. דמאי הוקשה לו. ומה בכך אם הכתוב הזה כולל ג"כ עבירות דעבודה זרה ומשכב זכור שעונשן מסור לב"ד בעדים ובהתראה. לחייבם מיתת ב"ד. הרי מ"מ כשעברו במזיד בלא התראה הם בכרת בדיני שמים. כבועל ארמית. וגם שפיר קא יליף רב מהך קרא לבועל ארמית שאם לא פגעו בו קנאים הרי הוא בכרת. דמאחר דעכ"פ מפורש בהך קרא דבועל ארמית הוא בכרת. א"כ ודאי כשלא פגעו קנאים בשעת מעשה הרי הוא ענוש מיהת בכרת. אבל לאחר העיון נראה דס"ל להרב המאירי ז"ל דמאי דקא בעא ר"כ מרב לא פגעו בו קנאים מהו. לא מיבעיא ליה אם יש איזה עונש בדבר. אלא הא ודאי פשיטא ליה דכיון דקנאים פוגעין בו ובר קטלא הוא מיהת בשעת מעשה. ע"כ אי אפשר שאם לא הרגוהו בשעת מעשה שיפטר בלא כלום אח"כ. ועכ"פ ודאי מיחייב מיהת מיתה בדיני שמים. אלא דקא מיבעיא ליה דנהי דעיקר דיני' לכתחילה שלא במיתת ב"ד. אלא ע"י קנאים וכל הקודם זכה בהריגתו. ואין רשות לב"ד לחייבו מיתה. מ"מ אחר שלא פגעו בו קנאים בשעת מעשה אפשר שנמסר דינו לב"ד לחייבו מיתה. כמו רודף אחר חבירו להרגו או רודף אחר העריות. דאע"ג דבשעת מעשה נמסר דינו ביד כל אדם מ"מ אחר מעשה. אם יש עדים והתראה נמסר דינו לב"ד. והיינו דקאמר ר"כ לא פגעו בו קנאים מהו. וקפשיט לי' רב דגם אחר מעשה לא נמסר דינו לב"ד. אלא עיקר דינו אינו אלא בדיני שמים בכרת. וכן מתבאר בהדיא מדברי השאילתות (ריש פ' פנחס) שכתב וז"ל. ומאן דבעיל ארמית מאן דמסר נפשי' לאפרועי פורענותא למרי עלמא קטיל ליה בשעת מעשה וכו'. בעי מיני' רב כהנא מרב לא פגעו בו קנאין בשעת מעשה דיני' במאי וכו'. אדכרי' רב לגמרי' בגדה יהודה זו ע"ז וכו'. ותועבה נעשתה בישראל זה משכב זכור וכו'. כי חלל יהודה קדש ה' זו זונה כו'. ובעל בת אל נכר זו ארמית. וכתיב בתרי' יכרת ה' לאיש אשר יעשנה וכו'. אלמא דיני' בידי שמים עכ"ל עיי"ש. מתבאר להדיא מדבריו דרב כהנא דקמיבעיא ליה הוה בעי למימר דדיני' בידי אדם בב"ד. אלא דרב קפשיט ליה שאין דינו אלא בידי שמים. וכן מתבאר ג"כ מדברי הבה"ג (ריש הלכות עריות) שכתב וז"ל הבועל ארמית קנאין פוגעין בו. בעא מיני' רב כהנא מרב לא פגעו בו קנאין בשעת מעשה דיני' במאי. ומסקינן דיני' בידי שמים עכ"ל עיי"ש. הרי דדבריו הם ממש כדברי השאילתות. ומבואר דר"כ הוה בעי למימר דדין מיתתו הוא בב"ד. וברור דזו היא ג"כ דעת הרב המאירי ז"ל: 
<b>ועפ"ז </b>ממילא מבואר דהוקשה לו במאי דקפשיט ליה רב מדכתיב בהך קרא יכרת ה' לאיש אשר יעשנה שאין דינו אלא בידי שמים. ומאי ראי' היא. והא כיון דהך קרא כולל נמי עבירות דע"ז ומשכב זכור שעונשן מסור לב"ד. אלא שיש בהם ג"כ עונש כרת. א"כ גם בועל ארמית נהי דשמעינן מהך קרא שענוש כרת. מ"מ אכתי אפשר שעונשו מסור לב"ד. אלא שאם לא ענשוהו ב"ד מאיזה טעם שיהי'. הרי הוא בכרת. ואע"ג דמדכתיב יכרת ה' וגו' משמע שעיקר דינו אינו אלא בידי שמים. מ"מ ע"כ לאו דוקא הוא. שהרי עונש ע"ז ומשכב זכור ודאי עיקרו אינו אלא בידי ב"ד. אע"ג דגם אינהו נכללו בהך קרא עם בועל ארמית. ועל זה תירץ הרב המאירי ז"ל דאע"ג דרישא דההוא קרא כלל נמי עבירות שעונשן מסור לב"ד. מ"מ סיפא דקרא דכתיב יכרת ה' לאיש אשר יעשנה. אינו מוסב אלא לבועל ארמית דסמיך ליה. וא"כ שפיר דייק רב מיני' דעיקר דיני' אינו מסור לב"ד אלא בידי שמים. כן נראה אצלי ברור בכוונתו שם: 
<b>אלא </b>שיש לתמוה על דבריו מדאמרינן בשבת (פרק במה בהמה נ"ה ע"ב) אמר רבי שמואל ב"נ אר"י כל האומר בני עלי חטאו אינו אלא טועה וכו'. סבר לה כרב דאמר רב פנחס לא חטא מקיש חפני לפנחס מה פנחס לא חטא אף חפני לא חטא. אלא מה אני מקיים אשר ישכבון את הנשים. מתוך ששהו את קניהן שלא הלכו אצל בעליהן מעלה עליהן הכתוב כאילו שכבום עיי"ש. ושוב אמרינן התם גופא אמר רב פנחס לא חטא שנאמר ואחיה בן אחיטוב בן אי כבוד בן פנחס בן עלי כהן ה' וגו'. אפשר חטא בא לידו והכתוב מייחסו. והלא כבר נאמר יכרת ה' לאיש אשר יעשנה ער ועונה מאהלי יעקב ומגיש מנחה לה' צבאות וכו'. אלא לאו ש"מ פנחס לא חטא עיי"ש. הרי מבואר בהדיא דגם עבירת אשת איש בכלל הך קרא דיכרת ה' לאיש אשר יעשנה וגו'. והיינו ע"כ משום דמאי דדריש רב התם (בפרק הנשרפין) מדכתיב ברישא דהך קרא כי חלל יהודה קדש ה' זו זונה. היינו אשת איש המנאפת תחת בעלה. דהו"ל מחייבי מיתות ב"ד. דהו"ל דבר הלמד מענינו דמיירי בעבירות דע"ז ומשכב זכור. דהו"ל נמי חייבי מיתות ב"ד. ומבואר דלרב גופי' קרא דיכרת ה' לאיש אשר יעשנה וגו'. לא אדסמיך לי' לחוד קאי. אלא גם על חייבי מיתות ב"ד דרישא דקרא קאי. ושלא כדברי הרב המאירי ז"ל. ולכן דבריו צ"ע אצלי. וגם עיקר תירוצו אינו מספיק כלל. דהיכי יתכן לומר דקרא קחשיב ואזיל עבירות ע"ז ומשכב זכור וזנות דא"א. ובועל ארמית בהדייהו ולא יזכיר שום עונש אלא על בועל ארמית בלבד. ומלבד זה גם עיקר קושייתו בלא"ה נראה לענ"ד דבפשיטות אפשר לומר דאע"ג דמאי דכתיב יכרת ה' לאיש אשר יעשנה קאי על כל אחת מאלה אשר הזכיר למעלה ברישא דקרא. מ"מ שפיר יליף מיניה דבועל ארמית אם לא פגעו בו קנאים בשעת מעשה אין עיקר ענשו אלא בידי שמים בכרת. כיון שלא מצינו בו עונש אחר זולת זה האמור בהך קרא. ועונש דפגיעת קנאים בשעת מעשה בפרהסיא ששמענו מהלכה לממ"ס. ולא דמי להנך אחריני דרמיזי בהך קרא. משום דהנך כבר נתפרש עונשן המסור לב"ד בהדיא בדאורייתא. ולא נשנה עונש כרת דידהו בדברי קבלה אלא בשביל דבר שנתחדש בו. כריתת ער ועונה ומגיש מנחה. משא"כ עונש דבועל ארמית דמלבד עונש בשעת מעשה בפרהסיא. בפגיעת קנאים. לא אשכחן בי' שום עונש אחר זולת זה האמור כאן בקרא דדברי קבלה. ודאי איכא למימר דרק זה הוא עיקר ענשו. ורב כהנא דמיבעיא לי' מעיקרא אם ענשו בידי ב"ד. היינו משום דהוה מסתברא לי' שאי אפשר שאם לא פגעו בו קנאים שיצא נקי בלא שום עונש אחר. ובודאי נמצא איזה רמז בקרא מהו ענשו. ואפשר שנמסר לב"ד. אבל אחר דאדכרי' רב לגמרי' ואשכח קרא ודריש דענשו בכרת. אין לנו אלא עונש זה האמור בו בלבד: 
<b>ומעתה </b>עפ"ז נראה דכיון דהך קרא דיכרת ה' לאיש אשר יעשנה כולל נמי ע"ז ומשכב זכור וזנות דאשת איש. וכרת דידהו הרי יש לו עיקר בדאורייתא. ושם נאמר בלשון ציווי. דמשמע שנמסר לב"ד. כמו שכבר ביארנו דגם חייבי מיתות ב"ד שלא התרו בהם. אע"ג דקיי"ל דלאו שניתן לאזהרת מיתת ב"ד אין לוקין עליו. מ"מ הו"ל בכלל מה שאמרו חייבי כריתות שלקו נפטרו ידי כריתתן. ועכצ"ל דמאי דכתיב הכא בקרא דדברי קבלה יכרת ה' לאיש אשר יעשנה. לא אתי למעוטי ב"ד לגמרי. אלא לומר דעיקר ענשו בידי שמים. כגון שלא התרו בו. אבל ודאי נמסר לב"ד להלקותו ולפטרו ידי כריתתו. וממילא מבואר דגם בועל ארמית שנכלל בהדייהו בהך קרא. ואיתקישו להדדי. הכי דיני' שנמסר לב"ד להלקותו במקום כריתתו. וכמש"כ הרמב"ם ז"ל והחינוך שהבאתי לעיל. ומעתה ממילא מבואר דיפה עשה רבינו הגאון ז"ל שמנה בועל ארמית בחשבון העונשין. אפילו אם תמצא לומר כדעת הסוברין דפגיעת קנאים אינה אלא רשות לקנאים. אבל מ"מ נראה עיקר כמי שביארנו לעיל דקנאים במקום ב"ד קיימי בעונש זה. ומצוה גמורה היא להם לדעת רבינו הגאון ז"ל. והכי נמי משמע בהדיא מדברי השאילתות (ר"פ פנחס) שהבאתי לעיל. ומיהו מלשון הר"ש בן גבירול ז"ל באזהרותיו. שגם הוא אזיל בזה בשיטת רבינו הגאון ז"ל למנות בועל ארמית בחשבון העונשין. כמשכ"ל (סי' ח'). משמע דס"ל דעיקר מה שנמנה אינו משום מיתתו בידי אדם בפגיעת קנאים. אלא משום עונש כרת שעליו מדברי קבלה. וזהו שכתב שם וז"ל <b>והבועל ארמית ברעתו להצמית </b>וכו' עכ"ל. וידוע כי צמיתה ענינו כריתה. ומשמע דמשום כריתתו הוא שנמנה. וזה מתבאר על נכון ע"פ מה שביארנו לעיל: 
@00כ. 
<b>ועדיין </b>צריך לבאר מה שלא מנו רבינו הגאון ז"ל. וגם הר"ש אבן גבירול ז"ל דקאי בזה בשיטתו וכמשכ"ל. אלא בועל ארמית וגונב את הקסוה מהנך דקנאים פוגעים בהם. והרי במתני' דסו"פ הנשרפין שם נמנו שלשה שקנאים פוגעים בהם. הגונב את הקסוה והמקלל בקוסם והבועל ארמית עיי"ש. ומאחר שמנו גונב את הקסוה ובועל ארמית. אמאי לא מנו ג"כ מקלל בקוסם. ומיהו לזה אפשר לומר דכיון דעיקר טעמא דחיובא דמקלל בקוסם היינו משום דמיחזי כמברך את השם. וכדאמרינן התם לקמן (פ"ב ע"ב) עיי"ש. א"כ הו"ל בכלל מברך את השם שכבר נמנה בחשבון העונשין. ואע"ג דמברך את השם הוא בסקילה שמצותה על הב"ד. משא"כ מקלל בקוסם שאין ב"ד נזקקין לו. ואין מצותו אלא על הקנאים לפגוע בו. והוא הלכה לממ"ס. מ"מ כיון שלא הוקל ענשו אלא משום שאינו מברך את השם ממש. אלא דמיחזי כמברך את השם. ואי לא שבאה הלכה למשה מסיני שקנאין פוגעין בו הוה פטרינן ליה לגמרי. אלא דגלי לן הלכה לממ"ס שאינו נפטר בלא כלום. אלא קנאים פוגעין בו. משום דמיחזי כמברך את השם. הילכך אין זה אלא כאחד מדיני עונש דמברך את השם. ואין למנותו מצוה בפ"ע. ולא דמי לעונש חנק דאשת איש. ועונש סקילה דנערה המאורסה. ועונש שריפה דבת כהן. שנמנו כל אחת בפ"ע. אע"ג דכולן בכלל אזהרת אשת איש הן. משום דהתם כל עונש ועונש מהעונשין הללו מפורשים בקרא כל אחד בפ"ע. וגם הו"ל שמות חלוקין. וכל אחד מצוה מיוחדת בפ"ע לב"ד. משא"כ כאן דבקרא לא אשכחן אלא עונש סקילה במברך ממש את השם. אלא שבאה הלכה לממ"ס וגלי לן דגם מקלל בקוסם חשיב כמברך את השם מיהת לענין שנמסר לקנאים לפגוע בו. אע"פ שאינו מברך את השם ממש אלא מיחזי כמברך את השם. הילכך אין למנותו מצוה בפ"ע. ומיהו יש לפקפק בזה ואינו מספיק. אלא דלפמשכ"ל (סי' י"ט) לענין בועל ארמית דאפשר לומר דגם לדעת רבינו הגאון ז"ל פגיעת קנאים אינה אלא רשות בעלמא ואין בה מצוה. וכדעת הרמ"ה והרא"ש ז"ל וסייעתם. ולא מנה בועל ארמית במנין העונשין אלא משום שהוא בכרת. וחובת הב"ד היא להלקות חייבי כריתות לפטרן ידי כריתתן. וזו היא ג"כ דעת הר"ש אבן גבירול ז"ל. כמו שנתבאר שם עיי"ש. א"כ בפשיטות אתי שפיר מה שלא מנה פגיעת קנאים דמקלל בקוסם. משום שנראה ודאי דאע"ג דמקלל בקוסם מיחזי כמברך את ה'. מ"מ כמו שאינו בכלל עונש סקילה דמברך את ה'. הכי נמי אינו בכלל כרת דכתיב בי'. והכי משמע בהדיא בסוגיא דסו"פ הנשרפין שם (פ"ב ע"ב) עיי"ש. וא"כ ממילא מבואר שאין למנותו משום שאין בו מצוה לב"ד. וגם הפגיעה לקנאים אינה אלא רשות בעלמא: 
<b>עוד </b>יש מקום אתי לדון בזה ע"פ מאי דצריך להבין לכאורה סוגיא דלקמן (שם פ"ב ע"ב) דאמרינן בעא מיני' רב אחא בר ר"ה מר"ש. כהן ששמש בטומאה חייב מיתה בידי שמים או לא. א"ל תניתוה כהן ששמש בטומאה וכו' פירחי כהונה מוציאין אותו חוץ לעזרה ופוצעין את מוחו בגיזרין. ואס"ד מחייב בדיני שמים לישבקא דליקטול בידי שמים. ופרכינן עלה אלא מאי אינו חייב מי איכא מידי דרחמנא פטרי' ואנן ניקום ונקטלי'. ופריך ולא והא תנן מי שלקה ושנה ב"ד מכניסין אותו לכיפה. רחמנא פטרי' ואנן קטלינן ליה. ומשני האמר ר"י בשם ר"ל במלקות של כריתות עסקינן דגברא בר קטלא הוא. ופריך תו והא גונב את הקסוה. ומשני האמר ר"י בכלי שרת עסקינן. ורמיזא לא יבואו לראות כבלע את הקודש ומתו. ופריך תו והא המקלל בקוסם. ומשני הא תני רב יוסף יכה קוסם את קוסמו דמיחזי כמברך את השם. ופריך תו והא בועל ארמית. ומשני הא אקריוה לר"כ בחלמי' ואדכריה רב לגמרי' (דחייב כרת) עיי"ש בסוגיא ובמש"כ הר"ן ז"ל שם בחי' עיי"ש היטב. ולכאורה מאי דקמשני למאי דפריך ממקלל בקוסם. משום דמיחזי כמברך את השם. אינו מובן כלל לכאורה. והדבר תמוה דכיון דפסיקא ליה דליכא מידי דרחמנא פטרי' ואנן קטלינן ליה. א"כ מאי קמשני דמיחזי כמברך את השם. ומשמע ודאי דאינו במיתה בידי שמים כגונב את הקסוה. ולא בכרת כבועל ארמית. וכמי שלקה ושנה במלקות של כריתות. ואין חיובו במיתה ע"י קנאים אלא משום שנראה כמברך את השם. וא"כ הדבר קשה עוד יותר מי איכא מידי דרחמנא פטרי' ומדינא אין מקום כלל לחייבו לא בדיני אדם ולא בדיני שמים. ואנן ניקום ונקטלי' רק משום שנראה כמברך את השם. אטו משום מראית עין בעלמא נוציא את זה להריגה. אמנם נראה בזה ע"פ מה שכתב בפיה"מ להרמב"ם ז"ל (סו"פ הנשרפין). וכן פי' הרע"ב ז"ל שם. דמקלל בקוסם היינו מברך את השם בשם של ע"ז עיי"ש. וכן מבואר ברמב"ם (פ"ב מהלכות ע"ז ה"ט). שכתב וז"ל מי שגידף את השם בשם ע"ז. קנאים פוגעים בו והורגים אותו. ואם לא פגעו בו קנאים ולא הרגוהו. אינו נסקל עד שיברך בשם מן השמות המיוחדים עכ"ל עיי"ש ובמש"כ בכ"מ שם. וכ"כ בחינוך (מצוה ע') עיי"ש. וזהו פי' הערוך (ערך קסם השני) ההיא דתני רב יוסף יכה קוסם את קוסמו עייש"ה. ולפ"ז נראה ודאי דמעיקר דינא חמור יותר מקלל בקוסם ממגדף שם בשם. דאם מברך את השם בשם המיוחד ב"ה חייבה תורה סקילה. כ"ש שראוי להתחייב סקילה המברך את השם בשם של ע"ז שפשיעתו גסה ביותר. דמלבד שהוא מגדף הוא נותן מעלה וכח לחול יותר מלקודש כביכול ב"ה. אלא דקיי"ל אין עונשין מן הדין. ומ"מ באה הלכה לממ"ס דקנאין פוגעין בו. אבל הדבר נראה תמוה לכאורה מה שהקילה ההלכה בעונש המקלל בקוסם יותר מהמברך שם בשם. דודאי ראוי לומר דהמקלל בקוסם ראוי להחמיר בענשו יותר הרבה מבמברך שם בשם. וכבר הרגיש בזה בחינוך שם עיי"ש. ואין דבריו מספיקין כלל לענ"ד כמבואר לכל המתבונן ואין להאריך בזה. אבל נראה דודאי עכ"פ לא עדיף מקלל בקוסם ממברך שם בשם. ומדינא ודאי גם הוא דינו בסקילה. אלא דכיון דמברך את השם אינו בסקילה אלא כשמברך שם בשם המיוחד. הילכך אם נדון גם המקלל בשם של ע"ז בסקילה. ואפילו כשיהיה נדון באחת משאר מיתות ב"ד הרי זה חשוב כזלזול בכבודו של השם המיוחד. שבכך נמצא דדינו שוה לשם המיוחד. ולהרחיק זלזול זה לא ניתנה לו מיתת ב"ד כלל אלא נמסר לקנאים שיפגעו בו ויהרגוהו בלא דינא ודיינא. ובאיזו מיתה שירצו: 
<b>ומעתה </b>נראה דזו היא שאמרו בסוגיא דסו"פ הנשרפין שם על מאי דפריך והא המקלל בקוסם. דרחמנא פטרי' ממיתת ב"ד ואנן קטלינן ליה. והוה ס"ד דמקשה דמדינא היה ראוי לפטרי' אלא דמהלכה לממ"ס קנאין פוגעין בו. הרי דאיכא מידי דרחמנא פטרי' ואנן קטלינן ליה מהלכה לממ"ס. ועל זה משני ליה שפיר הא תני רב יוסף יכה קוסם את קוסמו דמיחזי כמברך את השם. כלומר דלרב יוסף דהו"ל מברך את השם בשם. של ע"ז. (וכמו שפי' הערוך שם וסייעתו. ועי' ג"כ בדק"ס שם). א"כ ודאי עכ"פ לא עדיף מהמברך את השם בשם. שדינו בסקילה וכרת. אלא שלא ניתן לו עונש סקילה רק משום דא"כ מיחזי כמברך את השם בשם המיוחד וכמו שביארנו. וא"כ ההלכה באה להקל עליו בענשו שלא יהא נדון בסקילה. ואין זה מידי דרחמנא פטרי'. אלא אדרבה עפ"מ דענש רחמנא מברך את השם בשם המיוחד בסקילה נשמע דכ"ש מקלל בקוסס שראוי לעונש זה. ומאי דמיקטל ע"י קנאים קולא היא דאקיל רחמנא גבי' שלא מן הדין. אלא משום טעמא דאמרן. משא"כ כהן ששמש בטומאה דלאו בר קטלא הוא כלל אפי' בידי שמים למאי דס"ל השתא. ודאי לית לן למיחייבי' בידי אדם מיתה אע"פ שכך נאמרה הלכה לממ"ס. וכמו שביאר הר"ן ז"ל שם בחי' עיי"ש. והשתא לפ"ז מתבאר דמקלל בקוסם הו"ל בכלל מברך את השם בשם וחמור מיניה. וראוי היה עכ"פ לעונש סקילה כמוהו. אלא דאי אפשר משום דא"כ מיחזי כמברך את השם בשם המיוחד. ומעתה א"כ אחר שכבר נמנה מברך את השם במנין העונשין שוב אין למנות מקלל בקוסם. דהרי היינו הך. ואע"פ שנשתנה דינו ליענש רק בפגיעת קנאים. מ"מ כיון דאין זה אלא משום דלא אפשר ליתן לו עונש זה ממש שבמברך את השם. אבל מעיקר דינא ודאי בר סקילה הוא כמברך את השם בשם המיוחד. אין למנותו מצוה בפ"ע: 
@00כא. 
<b>אמנם </b>צ"ע טובא לכאורה מה שלא מנה רבינו הגאון ז"ל עונש דהכנסה לכיפה במנין העונשין. דתנן (בפרק הנשרפין פ"א ע"ב) מי שלקה ושנה ב"ד מכניסין אותו לכיפה ומאכילין אותו שעורין עד שכריסו מתבקעת. ומאי שנא עונש דפגיעת קנאים שמנה. מעונש זה דהכנסה לכיפה שלא מנה. ואדרבה לכאורה יותר ראוי למנות עונש זה דהכנסה לכיפה. דהו"ל דומיא דשאר עונשין שמצותן על הב"ד רמיא. משא"כ פגיעת קנאים דלדעת כמה מהראשונים ז"ל אינה אלא רשות בעלמא. כמשכ"ל (סי' י"ח י"ט). ועכ"פ כיון דתרוייהו הלכה לממ"ס נינהו. וכמבואר בפירש"י והרמ"ה והר"ן ז"ל שם. מאי שנא הא מההיא. מיהו נראה דגם הא לא תקשה לפי מאי דאמרינן התם עלה דההיא מתניתין. משום דלקה ושנה ב"ד מכניסין אותו לכיפה. ומשני אמר ר"י אמר רשב"ל הכא במלקות של כריתות עסקינן דגברא בר קטלא הוא וקרובי הוא דלא מיקרב קטלי'. וכיון דקא מוותר לה נפשי' מקרבינן ליה לקטלא עילויה. עיי"ש. וא"כ ודאי הו"ל בכלל עונש כרת דכתיב בקרא. ולא באה הלכה לממ"ס אלא לפרש דגם זה הוא בכלל עונש כרת. וכמו שביאר הר"ן ז"ל שם בההיא סוגיא דלא יתכן לחייב מיתת ב"ד מהלכה לממ"ס דלא רמיזא כלל בקרא עיי"ש. וכיו"ב כתבו הרמב"ן והריטב"א והר"ן ז"ל בשבת (ריש פרק כלל גדול) לענין מעביר ארבע אמות ברה"ר עיי"ש. וכן כתב בחי' שבת המיוחסים להר"ן ז"ל (ריש פרק הזורק) עיי"ש: 
<b>איברא </b>דבעיקר דברי הרמב"ן והריטב"א והר"ן ז"ל שם תמיהא לי טובא לכאורה. דא"כ בועל ארמית היכי אמרינן מהלכה לממ"ס דקנאין פוגעין בו. הרי לא כתיב ביה בקרא לא כרת ולא מיתה בידי שמים. אלא בקרא דמלאכי הוא דכתיב ביה כרת. ופשיטא דלא עדיף קרא דדברי קבלה מהלכה לממ"ס בעלמא. ועוד עד דאתא מלאכי מאן אמרה. אלא ע"כ גמרא גמירי לה הלכה לממ"ס. ואתא מלאכי ואסמכה אקרא. וא"כ כולה מילתא בין הכרת ובין המיתה דפגיעת קנאים לא שמעינן אלא מהלכה לממ"ס. הרי דגם מיתה בידי אדם דנין מהלכה למשה מסיני. ואין לומר דשאני התם דכבר כתיב בתורה בפנחס שעשה מעשה ע"פ הלכה זו. וכדאמרינן התם (סו"פ הנשרפין) עיי"ש. ובמש"כ הרמב"ם ז"ל (הלכות איסורי ביאה פי"ב ה"ד). דא"כ הדבר תמוה בסוגיא דהתם דקאמר מי איכא מידי דרחמנא פטרי' ואנן קטלינן ליה. ופי' הר"ן ז"ל שם וז"ל ולי נראה דס"ל למקשה הכי וה"ק ודאי מילי טובא נאמרו למשה מסיני דליכא בהון רמז בקרא. כשיעורין חציצין ומחיצין. ושאר דיני מצות. אבל מ"מ אינו נכון לומר שתהיה מיתה בידי אדם נאמרה למשה בסיני ולא יהיה בו רמז מיתה בתורה. או חיוב מיתה בידי שמים וכו' עכ"ל עיי"ש. ופרכינן התם עלה ולא והא בועל ארמית. ומשני הא אקריוה לר"כ בחלמי' ואדכרי' רב לגמרי' עיי"ש. והיינו מקרא דמלאכי דכתיב ביה כרת לבועל בת אל נכר. והשתא מאי פריך. ומאי קא משני. דהרי קרא כתיב בפרשת פנחס. ומאי מייתי מקרא דמלאכי והא אכתי אין זה אלא קרא דדברי קבלה ולא עדיף מהלכה לממ"ס. ועכצ"ל דמעובדא דפנחס ליכא למשמע מידי לדורות. ואין לנו בזה לדורות אלא הלממ"ס בלבד. וא"כ הקושיא במקומה עומדת. ומיהו לפי מה שביארנו לעיל (סי' י"ט) אתי שפיר דודאי גם בבועל ארמית רמיזא כרת באורייתא. אלא שכבר נתבאר שם שאין זה מוכרח. ולכאורה היה נראה לומר דגם שם לא באה ההלכה לממ"ס אלא לפרושי קראי. דמעשה דפנחם לא היתה לאותה שעה בלבד אלא הוא דין הנוהג גם לדורות. וא"כ עיקר העונש מבואר בקרא בתורה. והיינו ממש כמש"כ הראשונים ז"ל שם בההיא דמעביר ארבע אמות ברה"ר שהבאתי לעיל. אלא דלא משמע הכי בסוגיא דהתם (פ"ב ע"א) דאמרינן וירא פנחס מה ראה אמר רב ראה מעשה ונזכר הלכה. א"ל אחי אבי אבא לא כך למדתנו ברדתך מהר סיני הבועל ארמית קנאים פוגעים בו. א"ל קריינא דאגרתא איהו ליהוי פרוונקא עיי"ש. הרי דהלכה זו נאמרה קודם מעשה פנחס. ועל אותה ההלכה הוא שסמך פנחס לעשות מה שעשה. וא"כ ע"כ לא יתכן לומר שהלכה זו לא באה אלא לפרש מעשה פנחס. וגם מההיא דהתם גופא מבואר דמהלכה לממ"ס עצמה לחוד נמי גמרינן לחייב מיתה בידי אדם שהרי פנחס עשה מעשה להרוג את זמרי רק ע"פ הלכה זו בלבד כמבואר שם. וכן הוא בירושלמי (סו"פ הנשרפין) עיי"ש. מיהו אפשר לומר דמהאי טעמא אמרו בירושלמי שם דפנחס שלא ברצון חכמים עשה ושרצו לנדותו. לולא שקפצה עליו רוח הקודש ואמרה והיתה לו ולזרעו אחריו. וגלי לן קרא בהכי שיפה עשה מה שעשה. וכן ראוי לעשות לדורות. ואין צורך למה שנדחקו המפרשים שם בזה עיי"ש ביפ"מ ובפ"מ. אלא דלפ"ז הדבר קשה בסוגיא דסנהדרין שם דפריך ולא והא בועל ארמית. ואיצטריך לשנויי מההיא דאדכרי' רב לגמרי' מקרא דדברי קבלה. והשתא תיפוק ליה ממעשה דפנחס. דעכ"פ גלי קרא שכן ראוי לעשות. אבל מקרא דדברי קבלה לא שמעינן יותר ממה ששמענו מהלכה לממ"ס וכמשכ"ל דההוא קרא דמלאכי גופיה אינו אלא הלכה לממ"ס. ועכצ"ל דס"ל לתלמודין דממעשה דפנחס ליכא למיגמר מידי לדורות. והלכה זו דבועל ארמית קנאים פוגעין בו. הלכה בפ"ע היא ולא אקרא קאי. וא"כ מתבאר מזה דגם מיתה בידי אדם נאמרה בע"פ למשה בסיני. ובהדיא כתב הרמב"ן ז"ל בסה"מ (שורש שלישי) דכרת דבועל ארמית הללמ"ס היא עיי"ש. וכיון שכן נמצא דכל העונש דבועל ארמית אינו אלא מהלכה לממ"ס בלבד. והרי הרמב"ן ז"ל גופיה כללא כייל (בפרק כלל גדול ע"ג ע"א) דאין עונשין מהללמ"ס אא"כ נסמכה לתורה שבכתב עיי"ש. וכמו שהבאתיו לעיל. ובלא"ה הדבר תמוה ביותר דמייתי ליה מבועל ארמית דמדאורייתא לא מיחייב מיתה ומהלכה לממ"ס בר קטלא הוא ע"י קנאים. וכדפי' הר"ן ז"ל שם. ומדחי ליה מההיא דאדכרי' רב לגמרי'. והרי הא גופא נמי אינו אלא הלכה לממ"ס. והיא תמיהא גדולה. וביותר על הר"ן ז"ל שם דקאי בהך סוגיא גופא ולא ביאר כלום מאי קמשני מההיא דאדכרי' רב לגמרי'. הרי אכתי אין זו אלא הללמ"ס: 
<b>אמנם </b>אפשר לומר בזה עפמש"כ הרמב"ן ז"ל (בסה"מ שורש שני) וז"ל. אבל מש"כ בנביאים בדרך צוואה כגון שמזהירין על עשה ומתרין על ל"ת. דבר תורה הוא. או שהוא פירוש לפסוק של תורה. או שהוא בידם הלכה לממ"ס. כמו שאמרו בגמרא (תענית י"ז ע"ב) הא עד דאתא יחזקאל מאן אמרה אלא גמרא גמירי לה ואתא יחזקאל ואסמכה אקרא. ולפיכך חייבו מיתה על פרוע ראש ומנו אותו מאלו שבמיתה מן הכתוב ביחזקאל ופרע לא ישלחו ויין לא ישתו כל כהן ואיתקשו פרועי ראש לשתויי יין מה שתויי יין במיתה אף פרועי ראש במיתה. והנה הם לומדים איסור הפרע מדברי קבלה ודנין בו היקש כדברי תורה. וכו' עכ"ל עיי"ש עוד בדבריו ז"ל בזה. ועיקר חילוק זה מבואר גם בפירש"י (רפ"ב דתענית ט"ו ע"א) בד"ה ובקבלה וכו' שכתב וז"ל ובקבלה שהנביא מצוה לישראל. והקשה תוס' מאן דהוא. מאי שנא בהאי קרא דכתיב ביונה וירא האלקים את מעשיהם וגו'. דלא קרי לי' קבלה. ובהאי קרא דוקרעו לבבכם קרי לי' קבלה. ופריק כל מקום שהנביא מצוה ומודיע ומזהיר את ישראל. קרי ליה קבלה. ובכל דוכתא דלא איתפקד נביא. כי האי וירא האלקים. שהוא כמספר והולך. דיליף מיניה אגב אורחי' מילתא. לא קרינן ליה קבלה עכ"ל עיי"ש. וכוונתו מבוארת כדברי הרמב"ן ז"ל שם דתנא דמתניתין דייק ונקט לישנא דקבלה רק במקום שהנביא מצוה ומזהיר בלשון ציווי ואזהרה. דבזה הו"ל כדבר תורה ממש. אבל בקרא דיונה שאינו אלא כמספר והולך מה שהיה. אע"ג דאגב אורחי' שמעינן מיניה מילתא לדינא. אין דינו כדאורייתא. ולהכי לא בעי תנא דמתניתין למינקט ביה לישנא דקבלה. אע"ג דבעלמא אשכחן גם בכיו"ב לישנא דקבלה. כמו ברפ"ק דבב"ק ובפ"ק דר"ה (ז' ע"א) ובשאר דוכתי. ולחנם תמהו על דבריו בתשו' הלכות קטנות (ח"ב סי' קי"ב) ובחות יאיר (סי' ט') ושאר אחרונים. ועכ"פ מבואר דכל שכתוב בדברי קבלה דרך מצוה ואזהרה. דאורייתא ממש הוא. או שהוא הלכה לממ"ס ואתא נביא ע"פ הדבור ואסמכה אקרא. או שהוא פירוש לאחד מן הפסוקים שבתורה. ולפיכך למדנו ג"כ מיתה בידי שמים לפרועי ראש מהיקישא בקרא דיחזקאל. משום שנאמר בלשון מצוה ואזהרה. ובכל כיו"ב הו"ל ממש כקרא דאורייתא. ונדרש במדות שהתורה נדרשת בהן: 
<b>ומעתה </b>נראה דאע"ג שאין עונשין מיתה בידי אדם מהלכה לממ"ס. כמש"כ הראשונים ז"ל. מ"מ כאן כיון דכרת זו שבבועל ארמית בקרא דמלאכי באה לחזוק להלכה לממ"ס דקנאים פוגעים בו. דבלא כרת זו לא היה רשות לקנאים לפגוע בו. משום שאין עונשין מהלכה לממ"ס דלא רמיזא באורייתא. וכמבואר בסוגיא דסנהדרין שם. לפ"מ שפי' הר"ן ז"ל שם. עכצ"ל דאין זה הללמ"ס. אלא פירוש לפסוק של תורה. וא"כ הו"ל דאורייתא ממש. ושפיר עונשין מיתה בידי אדם. איברא דאע"פ שאפשר לומר כן אליבא דהר"ן ז"ל ושאר ראשונים. מ"מ אין זה מספיק אליבא דהרמב"ן ז"ל דאיהו גופי' כתב (בשורש שלישי) דגם כרת דבועל ארמית אינה אלא מהלכה לממ"ס כמשכ"ל. וא"כ אכתי הו"ל עונש מהלכה לממ"ס. ואולי אפשר לומר דס"ל להרמב"ן ז"ל דאע"פ שעיקרו הלכה לממ"ס. כל דאתא נביא ואסמכה אקרא ע"פ הדבור הו"ל ממש דבר תורה. ועונשין ממנה אפי' עונשין דבידי אדם. ואין זה בכלל מה שאין נביא רשאי לחדש דבר מעתה. משום דאין זה דבר חדש. שהרי כבר נאמרה הלכה למשה בסיני. אלא דאי לא שנכתבה בדברי קבלה מיהת לא היינו סומכין עלי' לענין עונשין בידי אדם. אבל השתא דאתא נביא ואסמכה ע"פ הדבור אקרא. הו"ל לכל דבר כדאורייתא ממש. וכדאמרינן (בפ"ק דר"ה י"ט ע"א) דברי קבלה כדברי תורה דמי ואין צריכין חיזוק. וכן מתבאר מדברי הרמב"ן ז"ל (שם בשורש שני) לקמן ע"ש היטב. וכיו"ב אשכחן ריש פ"ק דהוריות (ג' ע"ב) דתנן הורו ב"ד לעקור את כל הגוף אמרו אין נדה בתורה אין שבת בתורה וכו' הרי אלו פטורין. הורו לבטל מקצת ולקיים מקצת וכו' יש שבת בתורה אבל המוציא מרה"י לרה"ר פטור וכו'. הרי אלו חייבין שנאמר ונעלם דבר. דבר ולא כל הגוף. ואמרינן עלה בגמרא (שם ד' ע"א) אמר ר"י א"ש אין ב"ד חייבין עד שיורו בדבר שאין הצדוקין מודים בו. אבל בדבר שהצדוקים מודים בו פטורים. מ"ט זיל קרי בי רב הוא. ופרכינן עלי' מדתנן יש שבת בתורה. אבל המוציא מרשות לרשות פטור הרי אלו חייבין. ואמאי הוצאה הא כתיב לא תוציאו משא מבתיכם. ומשני דאמרי הוצאה הוא דאסירא מושיט וזורק שרי עיי"ש. ופירש"י וז"ל אין ב"ד חייבין דלא הוי הוראה מעליא עד שיורו להתיר בדבר שאין הצדוקין מודים בו שיהא אסור. שהורו להיתר בדבר אסור שאין כתוב בתורה בהדיא עכ"ל עיי"ש. וכ"כ הרמב"ם (פי"ד מהלכות שגגות ה"ב) וז"ל אין ב"ד חייבין לעולם עד שיורו לבטל מקצת ולקיים מקצת בדברים שאינן מפורשים בתורה ומבוארים וכו' עכ"ל עיי"ש. ולפ"ז הדבר תמוה מאי דפריך הוצאה הא כתיב לא תוציאו משא מבתיכם וגו'. והא האי קרא בדברי קבלה הוא דכתיב. ומדהוצרך להביא מקרא דדברי קבלה. עכצ"ל דס"ל דבקרא דאל יצא איש ממקומו האמור בתורה דגמרינן מיני' הוצאה. אין זה מפורש כלל. דפשטי' דקרא לא משמע בהוצאה. וכמבואר סופ"ק דעירובין עיי"ש. וגם מקרא דאל יעשו עוד מלאכה. דגמרינן מיני' (ריש פרק הזורק). לא משמע הכי מפשטי' דקרא כמבואר. וא"כ הדבר קשה מאי מייתי מקרא דדברי קבלה. הא מ"מ אין זה מפורש בתורה. ואנן בעינן מפורש בתורה. וכפירש"י והרמב"ם ז"ל. וכבר עמדו בזה האחרונים ז"ל שם. אבל ראיתי להרב ש"י שהביא משם הרב המאירי ז"ל בפסקיו כת"י שכתב וז"ל וכן המוציא בשבת פשוט בתורה וכו' אל תוציאו משא מבתיכם. ואף שהם דברי קבלה שאף הם מודים בנבואה. וכן נראה שאם מן התורה עצמה. הרי בפרק הזורק הוציאוהו מויעבירו קול וגו'. וזו אין הצדוקין מודים בה. אלא שמן הנביאים הוא אומר כן עכ"ל עיי"ש. הרי דאע"ג דמדברי תורה הו"ל דבר שאין הצדוקין מודים בו. מ"מ כיון דבדברי קבלה הוא מפורש בהדיא. באופן שמצד דברי קבלה הו"ל דבר שהצדוקין מודים בו הרי אלו פטורין. דהו"ל כמפורש בתורה. כיון דדברי קבלה באו לפרש דברי תורה דקרא דאל יצא וגו' וקרא דאל יעשו עוד מלאכה וגו' באו להזהיר על איסור הוצאה מרשות לרשות. ואכמ"ל בזה יותר: 
@00כב. 
<b>ועכ"פ </b>מבואר דהלכה למשה מסיני דבלקה ושנה בחייבי כריתות מכניסין אותו לכיפה. ע"כ צ"ל דלא באה אלא לפרש דזהו בכלל עונש כרת דקרא. דאי אפשר שתהיה הלכה בפ"ע. שהרי אין עונשין מיתה בידי אדם מהלכה. אם לא שבאה לפרש דברי תורה. כמש"כ הראשונים ז"ל. ועפ"ז אתי שפיר בפשיטות תמיהת הרמב"ם ז"ל על הבה"ג וסייעתו ז"ל במה שמנו עונשין שבכרת ושבמיתה ביד"ש בחשבון המצות. והרי אין עונשין אלו מסורים אלא לשמים. ומלבד מה שכבר ביארנו בזה לעיל. איכא למימר בפשיטות דנפק"מ לענין הכנסה לכיפה. דהו"ל מיתה המסורה לב"ד כמו כל עונשי מיתות ב"ד. וכדתנן במתניתין שם. ובודאי נראה דגם חייבי כרת דפסח ומילה בכלל הלכה זו. אע"פ שאין בהם אלא עשה. דהרי עיקר טעמא מפרשינן בגמרא שם דכיון דמתחייב כרת. גברא בר קטלא הוא וקרובי הוא דלא מיקרב קטלי'. וכיון דקא מוותר נפשי' מקרבינן לי' לקטלי' עילויה עיי"ש. וא"כ לא שנא כרת דלאו מכרת דעשה. דהרי שם מבואר דעבירות מחזיקות גם בלא מלקות כלל לענין הכנסה לכיפה. ומאי דתנן במתניתין דהתם מי שלקה ושנה וכו'. עכצ"ל דרק לרבותא הוא דנקט הכי. דאע"ג שכבר לקה בכל פעם שעבר וקבל ענשו. מ"מ באיסורי כרת מכניסין אותו לכיפה כשלא לקה אלא משום עבירת לאו. כמו שנתבאר לעיל (סי' ט"ו) עיי"ש. שהרי אפי' בחייבי מיתות ב"ד שלא התרו בהן. דלאו בני מלקות כלל נינהו. מבואר שם דמכניסין אותן בפעם שלישי לכיפה. וכן פסק הרמב"ם ז"ל (פי"ח מהלכות סנהדרין ה"ה) עיי"ש. וא"כ ע"כ אפי' חייבי כריתות דעשה נמי בכלל. וכן מתבאר מלשון הרמב"ם שם. שכתב וז"ל מי שעבר על איסור כרת או מיתת ב"ד וכו' ולא קבל התראה וכו'. חזר בפעם שלישית וכו' כונסין אותו לכיפה עד שימות עכ"ל עיי"ש ובלח"מ שם. הרי שכולל כל איסורי כרת כולם בדין זה. וגם חייבי עשה בכלל: 
<b>ונראה </b>ברור דגם חייבי מיתה בידי שמים בכלל זה. ואע"פ שלא נזכרו שם בהדיא אלא חייבי כריתות. מ"מ גם חייבי מיתה בידי שמים בכלל זה. דכיון דעיקר טעמא אינו אלא כדאמרינן התם משום דהאי גברא בר קטלא הוא וקרובי הוא דלא מיקרב קטלי' כיון דקא מוותר לה נפשי' מקרבינן לי' לקטלא עילויה. א"כ חייבי מיתה בידי שמים דשייך בהו נמי האי טעמא. נמי בכלל זה. וחייבי כריתות דנקט התם ע"כ לאו דוקא הוא. וכל מיתה בידי שמים בכלל. וכבר אשכחן גם בקרא דכתיב כרת במקום מיתה בידי שמים. דכתיב (סו"פ במדבר) אל תכריתו את שבט הקהתי. אע"ג דהתם במיתה בידי שמים הוא דמיירי. דכתיב שם ולא יגעו אל הקדש ומתו. ולא יבאו לראות וגו' ומתו. ומיהו בירושלמי (רפ"ב דביכורים) מבואר דס"ל דבקרא דאל תכריתו וגו' בכרת ממש מיירי עיי"ש. אלא דמ"מ נשמע מזה דקרי קרא למיתה ביד"ש כרת. והכי נמי אשכחן בקרא (סו"פ מצורע) דכתיב ולא ימותו בטומאתם וגו'. והיינו כרת. כדפירש"י שם עיי"ש. וכן אמרו בספרי (חקת. פיסקא קכ"ה) ונכרתה מפני מה ענש להלן מיתה וכאן כרת. ללמד שמיתה הוא כרת וכרת הוא מיתה עיי"ש. כלומר דפעמים נקרא כרת מיתה ופעמים נקראת מיתה כרת. והכי איתא נמי שם לקמן טמא מת היה בכלל והוציאו הכתוב מכללו וענש עליו מיתה וכו' עיי"ש. והיינו כרת. וא"כ יתכן דה"ה נמי איפכא. ועכ"פ ודאי כיון דהך טעמא שאמרו בחייבי כריתות שייך נמי בחייבי מיתה ביד"ש. גם בחייבי מיתה בידי שמים דינא הכי. ובפרט לדעת רבינו חננאל ז"ל הובא בערוך (ערך כרת) ורש"י ז"ל (בפ"ב דשבת) ושאר דוכתי ורבינו יונה ז"ל (בשערי תשובה שער ג'. סי' ק"ז קי"ט) דהחילוק שבין כרת למיתה ביד"ש אינו אלא לענין דכרת הוא וזרעו נכרתים ובמיתה ביד"ש הוא לבדו ולא זרעו עיי"ש. וכן דעת כמה ראשונים. וא"כ הכא לענין דידי' גופי' אין נראה לחלק בין כרת למיתה בידי שמים. והכי נמי אשכחן כיו"ב בריש פרק בתרא דמכות דקתני בברייתא חייבי כריתות ישנן בכלל מלקות ארבעים. ובודאי אף חייבי מיתה בידי שמים בכלל. כמבואר להדיא במתניתין דהתם עיי"ש. וכן מבואר בתוספתא (סוף מכות) עיי"ש ובשאר דוכתי. והכי נמי הא דתנן (סוף מכות) חייבי כריתות שלקו נפטרו ידי כריתתן גם חייבי מיתה בידי שמים בכלל. כמו שהבאתי לעיל (סי' ט"ז) ממדרש תנחומא ומדרש רבה עיי"ש. וכ"כ הרמב"ם (בפיה"מ רפ"ג דמכות) עיי"ש אע"ג דבחבורו הגדול (הלכות סנהדרין פי"ז ה"ז) לא הזכיר אלא חייבי כריתות עיי"ש. והיינו משום דגם חייבי מיתה ביד"ש בכלל כריתות כמו בלישנא דמתניתין. והכי נמי מאי דקתני בברייתא (בפ"ק דמגילה ז' ע"ב) ובתוספתא (פ"ג דכתובות) דלרבי נחוניא בן הקנה כרת פוטרת מתשלומין. ס"ל לאביי (פ"ג דכתובות ל' ע"ב) דלדידי' גם מיתה ביד"ש פוטרת מתשלומין עיי"ש. והיינו משום דטעמי' דרנבה"ק שייך נמי במיתה ביד"ש. כמבואר שם עיי"ש. וא"כ הכא נמי אע"פ שלא הזכירו בה אלא חייבי כריתות. מ"מ נראה ברור דה"ה לחייבי מיתה בידי שמים שמכניסין אותן לכיפה. וכן ראיתי בחמרא וחיי (סנהדרין פ"ג ע"א) שהביא משם תלמידי רבינו פרץ ז"ל דכתבו בפשיטות דגם חייבי מיתות בידי שמים בכלל זה עיי"ש. וא"כ מבואר דגם עונשין שבכרת ושבמיתה בידי שמים נמסרו לב"ד לענין שחייבין להמיתן בפעם שלישי ע"י הכנסתן לכיפה. ושפיר מנאום רבינו הגאון והבה"ג ז"ל וסייעתם במנין המצות משום המצוה שעל הב"ד: 
<b>ומעתה </b>ממילא מבואר דהיינו טעמא שלא מנו רבינו הגאון ז"ל וסייעתו במנין העונשין גם עונש דהכנסה לכיפה. משום דזהו בכלל עונשי כרת ומיתה בידי שמים שכבר מנו כולם בפרט. וגם מאי דתנן התם ההורג נפשות שלא בעדים מכניסין אותו לכיפה וכו' עיי"ש. ע"כ היינו נמי בכלל עונש מיתה דרוצח. שאם הרג שלא בהתראה או בעדות מיוחדת. או שהוכחשו בבדיקות דלאו בר מיתת סייף הוא. מכניסין אותו לכיפה. והלכה לממ"ס שבאה בזה. לא באה אלא לפרש עונש מיתה שבתורה. דאל"כ לא היו עונשין מהלכה לממ"ס. ומדברי הרמב"ם ז"ל (הלכות סנהדרין פי"ח ה"ה) שכתב וז"ל מי שעבר על איסור כרת או מיתת ב"ד והתרו בו והרכין בראשו או שתק וכו'. חזר פעם שלישית ועבר והתרו בו אע"פ שהרכין בראשו וכו'. כונסין אותו לכיפה עד שימות וכו' עכ"ל עיי"ש. מבואר דס"ל דרוצח דתנן התם הוא לאו דוקא אלא ה"ה לכל שאר חייבי מיתות ב"ד. אבל בדבריו לעיל (הלכות רוצח פ"ד ה"ח ט') מבואר בהדיא איפכא דדוקא ברוצח ולא בשאר חייבי מיתות ב"ד עיי"ש. ותמיהני על נושאי כליו שלא העירו בזה. הן אמת דבתוספתא (פי"ב דסנהדרין) מבואר בהדיא כדברי הרמב"ם בהלכות סנהדרין שם דבכל חייבי מיתות ב"ד הדין כן עי"ש. ובלתי ספק שמשם מקור דבריו אלו. אלא דא"כ הדבר תמוה ביותר על דבריו שבהלכות רוצח שם. ולפי הנראה ס"ל להרמב"ם ז"ל דודאי במתניתין דפרק הנשרפין ברוצח דוקא מיירי כדמשמע התם. ובלא התראה כלל או בעדות מוכחשת וכיו"ב. ובזה דוקא ברוצח כונסין אותו לכיפה ולא בשאר חייבי מיתות ב"ד. ולכן כתב דין זה בהלכות רוצח. אבל בתוספתא שם דמיירי בהתרו בו ואיכא עדים שראוי להתחייב על פיהם אלא שלא קבל התראה. בזה כל חייבי מיתות ב"ד דינם שוה לענין הכנסה לכיפה. ולכן כתב דין זה בהלכות סנהדרין. ומקורו מהתוספתא ולא ממתניתין דסנהדרין שם. ולא כמש"כ במגדל עוז ובכ"מ ולח"מ שם עיי"ש. ותמיהני על האחרונים שלא העירו בזה. וראיתי להסמ"ג שבהלכות רוצח (לאוין קס"ג) כתב לשון הרמב"ם שבהלכות רוצח שם. ובהלכות סנהדרין (עשין ק"ה) אע"פ שהביא שם כדרכו לשון הרמב"ם בהלכות סנהדרין שם בענין זה בשאר דבריו. מ"מ בדין זה לא כתב אלא כלשון המשנה ס"פ הנשרפין שם ברוצח בלבד. והשמיט דברי הרמב"ם ז"ל בזה בכל חייבי מיתות ב"ד עיי"ש. ובלתי ספק היינו משום דס"ל שהדברים סותרים זא"ז. וגם דממשנתנו לא משמע הכי. ובאמת דגם מלשון הרמב"ם גופי' בהלכות רוצח (בהלכה ט' הכי משמע עייש"ה. ובעיקר סתירת התוספתא ומתני' היה אפשר לומר בלא"ה לפי הגירסא שלפנינו דגרסינן ההורג נפש וכו'. וא"כ משמע דאפי' בפעם אחת מכניסין אותו לכיפה והיינו דוקא ברוצח בלבד. וזהו דינא דמתניתין. וכן כתבו תלמידי רבינו פרץ ז"ל שהביא בחמרא וחיי (לקמן פ"ג ע"א) דרוצח אפי' בפעם אחת כונסין לכיפה עיי"ש. אבל בשאר חייבי מיתות ב"ד בעינן תלתא זימני וזהו דין התוספתא שם עיי"ש. אלא דבדברי הרמב"ם (בהלכות רוצח שם) ובסמ"ג שם מבואר דגירסתם במתניתין ההורג נפשות עיי"ש. וכן גירסת הרמ"ה ז"ל שם. וכן הגירסא בירושלמי עיי"ש. וא"כ גם ברוצח בעינן דאיתחזיק בתלתא זימני. ועכצ"ל כמשכ"ל. ובודאי כן נראה דגם בשאר חייבי מיתות ב"ד נוהג דין זה. דאל"כ יהיו חייבי כריתות חמורים יותר מחייבי מיתות ב"ד לענין זה. וצ"ע בזה כעת ואכמ"ל בענין זה יותר. ועכ"פ ודאי ע"כ מוכרח דהלכה לממ"ס זו דכיפה לא באה אלא לפרש עונשי כרת ומיתות ב"ד כמשכ"ל. וא"כ ניחא שפיר מה שלא מנה רבינו הגאון ז"ל מחייבי כיפה במנין העונשין שלו משום דהו"ל בכלל עונשי מיתות ב"ד וחייבי כריתות ומיתה ביד"ש שכבר מנה כולן: 
@00כג. 
<b>ועדיין </b>צריך ביאור אחר שמנה רבינו הגאון כל פרטי מיני העונשין. אף עונש מיתה ע"י פגיעת קנאים. אמאי לא מנה ג"כ עונש מיתה שע"י פרחי כהונה דתנן (סו"פ הנשרפין) כהן ששימש בטומאה אין אחיו הכהנים מביאין אותו לב"ד אלא פרחי כהונה מוציאין אותו חוץ לעזרה ומפצעין את מוחו בגזרין עיי"ש. ואע"ג שכבר מנה רבינו הגאון ז"ל לקמן (עונש נ"ה) עורך שי בטומאה. דהיינו כהן ששמש בטומאה. במספר חייבי מיתה בידי שמים עיי"ש. מ"מ הדבר קשה דכמו שמנה גונב את הקסוה במנין חייבי מיתה בידי אדם ע"י פגיעת קנאים. אע"פ שכתוב בו מיתה בידי שמים בקרא. דכתיב ביה ולא יבאו לראות כבלע את הקודש ומתו. וס"ל דהו"ל מצוה הנוהגות לדורות. ומנה אזהרתו לעיל במנין הלאוין (לאו רי"ג) עיי"ש. ועכצ"ל דמ"מ כיון דמלבד עונש מיתה בידי שמים יש בו ג"כ עונש מיתה בידי אדם ע"י פגיעת קנאים. יש למנותו במספר חייבי מיתה בידי אדם. כמו שנמנו במספר חייבי מיתות ב"ד גם כל הנך שיש בהן גם עונש כרת מלבד עונש מיתת ב"ד. כמו מחלל שבת והעריות שבמיתת ב"ד וע"ז. וא"כ אפשר היה למנותן במספר חייבי כריתות. וע"כ היינו משום דכיון שיש בהן עונש מיתת ב"ד כשעברו בעדים ובהתראה דחמיר טפי מכרת. הילכך זהו עיקר עונשן. ולזה נמנו בפ"ע במנין חייבי מיתות ב"ד. וא"כ הכא נמי כהן ששימש בטומאה. אע"פ שיש בו ג"כ עונש מיתה בידי שמים. מ"מ כיון דמלבד זה יש בו ג"כ עונש מיתה בידי אדם ע"י פרחי כהונה. דחמיר טפי. יש למנותו במנין חייבי מיתה בידי אדם. כמו שמנה ג"כ בועל ארמית במנין חייבי מיתה בידי אדם משום עונש מיתה דפגיעת קנאים. אע"פ שיש בו ג"כ עונש כרת. ואפשר למנותו במנין העונשין שבכרת. ואם משום שאין העונש כרת שלו מפורש בתורה. הרי גם העונש דפגיעת קנאים אינו אלא מהלכה לממ"ס. וע"כ היינו מטעם שביארנו דכיון דיש בו ג"כ עונש מיתה בידי אדם אין למנותו אלא במנין חייבי מיתה בידי אדם. וא"כ גם כהך ששימש בטומאה יש למנותו במנין חייבי מיתה בידי אדם מהאי טעמא. ובשלמא להבה"ג וסייעתו ז"ל שלא מנו במנין העונשין אלא אותן העונשין המסורים לב"ד בלבד. ניחא. דלשיטתם אזלי ולהכי לא מנו כהן ששימש בטומאה אלא במספר חייבי מיתה בידי שמים. אבל לרבינו הגאון והר"ש בן גבירול ז"ל שמנו גם אותן שמיתתם בפגיעת קנאים במספר חייבי מיתה בידי אדם. הדבר קשה מאי שנא כהן ששימש בטומאה שלא מנאוהו אלא במספר חייבי מיתה בידי שמים. אע"פ שיש בו גם מיתה בידי אדם ע"י פרחי כהונה: 
<b>איברא </b>דגם על הבה"ג וסייעתו ז"ל יש בזה מקום עיון במה שמנו לאו דלא יבאו לראות כבלע את הקודש ומתו רק במנין הלאוין. והרי כיון שמפורש בו בקרא עונש מיתה בידי שמים. הו"ל למנותו במנין חייבי מיתה בידי שמים. ולפי מה שהבין הרמב"ם ז"ל בכוונת הבה"ג וסייעתו במנין העונשין שלהם למנות העונשין בפ"ע. מלבד אזהרותיהם שנמנו במנין הלאוין. ודאי קשה דאע"פ שכבר מנו אזהרה דלא יבאו לראות וגו' במנין הלאוין. הו"ל למנות ג"כ עונש מיתה בידי שמים האמור בו. במנין חייבי מיתה בידי שמים בחשבון העונשין. אלא אפי' למה שהבין הרמב"ן ז"ל בכוונתם שאינם מונים העונשין מצד עצמן אלא משום אזהרותיהן. הדבר קשה דכיון דיש בה עונש מיתה בידי שמים. הו"ל למנותה במנין העונשין. כשאר חייבי מיתה בידי שמים. מיהו לזה אפשר לומר דכיון דעיקר ענשו אינו אלא מיתה ע"י פגיעת קנאים. אלא שאם לא פגעו בו קנאים אין דינו אלא במיתה ביד"ש. להכי ס"ל להבה"ג וסייעתו ז"ל שאין למנותה אלא במנין שאר הלאוין שמצותן מוטלת על היחידים. דפגיעת הקנאים נמי כל יחיד ויחיד המצוה מוטלת עליו להיות מהקנאים לקנא קנאת השם. משא"כ שאר חייבי מיתה בידי שמים שאין ענשן מוטל אלא על הב"ד כמו שנתבאר לעיל. לכן נמנו עם שאר כל העונשין שחובתן מוטלת על הב"ד. אלא דזה לא יתכן רק לפי מה שהבין הרמב"ם ז"ל בכוונת הבה"ג וסייעתו שהעונשין נמנין לשיטתם מצד עצמן מלבד אזהרותיהן. אבל אכתי לא ניחא לפי מה שהבין הרמב"ן ז"ל בכוונתם דהעונשין מצד עצמן אינם נמנין כלל בחשבון המצות. ולא באו למנות במנין העונשין שלהם אלא האזהרות שבאו בהן עונשין אלו. וא"כ ע"כ רק משום החומר שבהן לענין העונש הוא שנמנו אזהרות הללו בפ"ע. א"כ ודאי גם אזהרה זו דלא יבאו לראות וגו'. כיון שיש בה עונש מיתה בידי שמים יש למנותה במנין העונשין עם שאר האזהרות שיש בהן עונש מיתה בידי שמים. ומזה ראיה מוכחת כמו שהבין הרמב"ם ז"ל בכוונת הבה"ג וסייעתו. מיהו יש מקום ליישב גם לפי הבנת הרמב"ן ז"ל עפמש"כ לעיל במנין הלאוין (לאו רי"ג) עייש"ה ואין להאריך בזה: 
<b>ועכ"פ </b>דברי רבינו הגאון ז"ל כאן צריכין ביאור. והנראה אלי בדעתו ז"ל ע"פ מה שצריך להבין מאי שנא דבגונב את הקסוה ובבועל ארמית ומקלל בקוסם תנן במתניתין דקנאין פוגעין בו. ואילו בכהן ששימש בטומאה קתני דפרחי כהונה מפצעין את מוחו. נהי דהנך אין מיתתן מסורה לב"ד. מ"מ איזה טעם יש לתלות מיתתן של אלו בפגיעת קנאים. דמשמע ודאי בגדולים. ושל כהן משמש בטומאתו בפרחי כהונה. דמשמע קטנים דוקא. הן אמת דמדברי רבינו יהונתן ז"ל שהביא בחמרא וחיי על מתניתין שם (פ"א ע"ב) מבואר שהיתה גירסתו במתניתין גם גבי כהן ששימש בטומאה קנאין פוגעין בו עיי"ש. אבל גירסת שאר ראשונים ז"ל היא כגירסא שלפנינו וזו היא גירסת הרמב"ם ז"ל (פי"ח מהלכות סנהדרין ה"ו) והרמב"ן ז"ל (בסה"מ שורש שלישי) הר"ן ז"ל בחי' בסוגיא דסנהדרין שם גם בירושלמי שם. וא"כ ודאי הדבר צריך ביאור. ונראה בזה דהיינו טעמא משום דכהן ששמש בטומאה. מדינא ודאי אינו מתחייב אלא במיתה בידי שמים. ולא בידי אדם. ואין רשות לקנאים לפגוע בו. אלא דמ"מ משום חומרו של דבר אמרו דפרחי כהונה מוציאין אותו חוץ לעזרה ומפצעין את מוחו בגזרין. ופרחי כהונה היינו קטנים שלא הגיעו לכלל שנים. דלאו בני עונשין נינהו. וכההיא דאמרינן בברכות (פרק שלשה שאכלו מ"ז ע"ב) קטן פורח מזמנין עליו. ופירש"י שהביא סימנים ולא בא לכלל שנים דלאו בני חיובא נינהו עיי"ש. ובתוס' שם פירשו בשם רבינו חננאל ז"ל שצמחו בו שערות. אבל אין בהן שיעור כדי לכוף ראשן לעיקרן עיי"ש ובשאר ראשונים שם ועכ"פ מבואר לכ"ע דקטן הוא. אלא שקצת נראה כבר כגדול. והילכך הכא כיון דלאו בני עונשין נינהו מניחין אותן להרגו מפני כבוד עבודת מקדש. ואע"ג דבעלמא ודאי גם קטן הרודף אחר ישראל להרגו ניתן להצילו בנפשו. כמבואר בהדיא בפרק בן סו"מ (ע"ב ע"ב) עיי"ש. מ"מ כאן אין מוחין בידם מלהרגו. והא דפרכינן התם לקמן מי איכא מידי דרחמנא פטרי' ואנן קטלינן ליה עיי"ש (פ"ב ע"ב). היינו רק משום דבעלמא מחייבינן להצילו מדאורייתא וקאי עלי' בלאו דלא תעמוד על דם רעך ובלאו דלא תחוס עינך עליו ובעשה דוקצותה את כפה. ואפי' בנפשו של רודף. וכמש"כ הרמב"ם ז"ל (פ"א הלכות רוצח) עיי"ש. ולהכי חשיב כאילו אנן קטלינן ליה כיון דחיובא רמיא עלן להצילו בנפשו של רודף. ואע"ג דהלכה לממ"ס היא. מ"מ מי איכא מידי דרחמנא פטרי' בדין הסנהדרין. ואנן שבקינן למיקטלי' מהלכה לממ"ס. בלא שום רמז מקרא או עכ"פ חיוב מיתה בידי שמים. וכמו שפירש הר"ן ז"ל שם שהבאתי לעיל: 
<b>איברא </b>דלכאורה לא משמע הכי מדאמרינן (רפ"ק דתמיד כ"ז ע"א) אמאי קרי להו רובים התם. והכא קרי להו פרחי כהונה. אמרי אין. התם דלא מטו למיעבד עבודה קרי להו רובים. הכא דמטו למיעבד עבודה קרי להו פרחי עיי"ש. הרי לכאורה מבואר בהדיא דפרחי כהונה היינו שכבר הגיעו לכלל שנים. והביאו סימני גדלות. וראויים לעבודת מקדש. שהרי אין כהן ראוי לעבודת מקדש אלא משיגדל רביא שתי שערות. כדאמרינן בפ"ק דחולין (כ"ד ע"א). וילפינן לה התם מקרא עיי"ש. אמנם נראה דאין מזה הכרע דאפשר לומר ע"פ מאי דתנן (סופ"ב דערכין י"ג ע"ב) אין הקטן נכנס לעזרה לעבודה אלא בשעה שהלוים אומרים בשיר עיי"ש. וגירסת הרמב"ם ז"ל שם אין הכהן הקטן נכנס וכו'. כמבואר בדבריו (פ"ה מהלכות כלי המקדש הט"ו) עיי"ש. וזו היא גירסת הילקוט (עזרא. רמז תתרס"ח) עיי"ש. ולפי גירסא זו מבואר דכהן קטן נמי ראוי לעבודת מקדש. וכבר הרגיש בזה בכ"מ על דברי הרמב"ם שם. וכתב דלהרמב"ם קטן דמתני' לאו דוקא הוא. שהרי קטן פסול לעבודה עיי"ש. וכבר תמה על דבריו הרב פר"ח במים חיים (פ"ג מהלכות כלי מקדש) דודאי אי אפשר לפרש קטן אלא בקטן ממש עיי"ש. וגם שאר אחרונים ז"ל תמהו עליו בזה והאריכו הרבה שם בזה. אבל אין דבריהם מספיקים כלל בזה לענ"ד. אבל לדידי נראה דודאי עבודה שהכהונה מעכבת בה. אי אפשר לעולם שתהא נעשית בקטן. ובהכי מיירי ההיא דפ"ק דחולין שם. אבל העבודות שאין הכהונה מעכבת בהן אפי' קטן כשר להן מיהת בשעה שהלוים אומרים בשיר. דאז נכנסין גם קטני הלוים עמהם. וכדי שלא יהיו הכהנים גרועים מהלוים. התיר גם לקטני הכהנים ליכנס ולעבוד באותן העבודות דלא בעו כהונה לעיכובא. כדי לחנכם לעבודה. ומעתה עפ"ז נראה דודאי פרחי כהונה. היינו כההיא דקטן פורח דפרק שלשה שאכלו. דהיינו שנראה כגדול וקרוב להגיע לגדלות. אבל עדיין קטן הוא השתא. ואע"ג דודאי לעבודה שכהונה מעכבת בה לא הוכשר בה קטן. אפי' פורח. מ"מ הכשירוהו מיהת לעבודות שאין הכהונה מעכבת בהן. עכ"פ בשעה שהלוים אומרים בשיר. והיינו דאמרינן (בפ"ק דתמיד שם). התם דלא מטו למיעבד עבודה. (כלומר דאכתי לא חזו לשום עבודה במקדש כלל. שעדיין הוא פחות גם מקטן פורח) קרי להו רובים. הכא דמטו למיעבד עבודה (כלומר דהו"ל קטן פורח. דאיכא עבודות במקדש שהוכשר להן) קרי להו פרחי. כן נראה לומר בשיטת רבינו הגאון ז"ל: 
<b>ונראה </b>דזו היא ג"כ דעת הרמב"ן ז"ל (בשורש שלישי) שהשיג שם הרמב"ם ז"ל על הבה"ג שמנה לאו דלא יבואו לראות כבלע וגו'. וכתב שאינו ראוי לבא במנין המצות. משום שאינו נוהג לדורות. ואם משום שדרשו מהך קרא אזהרה לגונב את הקסוה. אין זה אלא אסמכתא בעלמא. וגם אינו ממחוייבי מיתה בידי שמים שהרי לא מנאוהו עם חייבי מיתה בידי שמים בברייתא דאלו שבמיתה עיי"ש. ובמה שכבר ביארנו בזה לעיל במנין הלאוין (לאוין רי"ב רי"ג). ועל זה השיב שם הרמב"ן ז"ל. וכתב שאין מזה הכרח כלל. דבברייתא שם לא קחשיב אלא הנך שאין מיתתן אלא בידי שמים. אבל גונב את הקסוה חמור טפי. שהרי חייב מיתה בידי אדם. כדתנן שקנאים פוגעים בו. והרב מג"א שם השיג בזה על הרמב"ן ז"ל. וכתב דזה אינו שהרי בהך ברייתא קחשיב נמי טמא ששימש אע"פ שגם הוא חייב מיתה בידי אדם ע"י פרחי כהונה. כדתנן במתניתין עיי"ש. והיא תמיהא גדולה על רבינו הרמב"ן ז"ל. וכבר קדמו בזה רבינו דוד תלמידו של הרמב"ן ז"ל. והובא בחי' הר"ן ז"ל (בסנהדרין פ"א ע"ב) עיי"ש. ובודאי לא יתכן כלל לומר דבגירסת הרמב"ן ז"ל לא נמנה טמא ששמש בהך ברייתא. וכמו שהכריח הרב מג"א שם מסוגיא דגמרא שם. ודבריו מוכרחים עיי"ש בדבריו. ואע"ג דבתוספתא (סוף סנהדרין. ופי"ב דזבחים. ורפ"ק דכריתות) באמת ליתא בהך ברייתא דאלו שבמיתה טמא ששימש עיי"ש. עכצ"ל דט"ס הוא. שהרי בתוספתא דכריתות שם ליתא נמי בהך ברייתא שלא רחוץ ידים ורגלים עיי"ש. אע"ג דהוא ודאי אינו אלא במיתה בידי שמים בלבד. וע"כ מוכרח דאין זה אלא ט"ס. וא"כ גם מה שנשמט טמא ששמש. נראה ודאי דאין זה אלא ט"ס. ואע"פ שממה שכתב הרמב"ן ז"ל (שם בשורש שני) דבהך ברייתא דאלו שבמיתה נמנו עשרה חייבי מיתה בידי שמים עיי"ש. משמע ודאי שלא היה בגירסא שלפניו אחד מאותן שנמנו שם בגירסא שלפנינו. שהרי לפי גירסתנו נמנו שם בהך ברייתא אחד עשרה שבמיתה עם טמא ששמש. וא"כ היה נראה לכאורה דודאי לא היה בגירסתו שם טמא ששמש. אין מזה הכרח כלל. שהרי גם רבינו הגאון ז"ל כאן לא מנה אלא עשרה חייבי מיתה בידי שמים. ובפירוש כתב שהם עשרה. ומשמע לכאורה דזו היתה גירסתו בברייתא דהתם. ומ"מ מנה בכללן גם טמא ששמש. ולא השמיט אלא מתוסר בגדים. ויתבאר לפנינו. וגם לפי המבואר ברמב"ם (פ"ד מהלכות ביאת מקדש ה"ד) דמחוסר כפורים ששמש אינו במיתה ביד"ש עיי"ש ובמש"כ בכ"מ (שם ובפי"ט מהלכות סנהדרין) בשם מהר"י קורקוס ז"ל. עכצ"ל דלא הוה גריס ליה בהך ברייתא דאלו שבמיתה. וא"כ אינם אלא עשרה עם טמא ששמש בכלל. וא"כ יתכן דזו היא ג"כ גירסת הרמב"ן ז"ל. ולהכי הוא שכתב דאינם אלא עשרה. אע"ג דודאי הוה גריס בהך ברייתא טמא ששמש. וכמו שהכריח הרב מג"א שם לנכון מסוגיא דגמרא שם דאי אפשר שלא יהיה נמנה טמא ששמש בההיא ברייתא. ועוד דודאי רבינו דוד ז"ל תלמידו הוה קים ליה בגירסת רבו הרמב"ן ז"ל. וממה שהקשה עליו מדקתני בהך ברייתא טמא ששמש. מבואר דזו היתה גם גירסת רבו הרמב"ן ז"ל. וא"כ ודאי דברי הרמב"ן ז"ל בזה מתמיהים מאוד לכאורה: 
<b>אבל </b>ע"פ מה שביארנו אפשר דס"ל להרמב"ן ז"ל דטמא ששמש ודאי לאו בר קטלא הוא בידי אדם. ואין מיתתו אלא בידי שמים דוקא. ומאי דתנן במשנתנו דפרחי כהונה מפצעין את מוחו בגזרין. כיון דלא ניתן רשות להרגו אלא ע"י פרחי כהונה דלאו בני עונשין נינהו. ולא ע"י גדולים בני עונשין. נראה דודאי מדינא לאו בר קטלא הוא בידי אדם. ואינו אלא במיתה בידי שמים. אלא דכך נמסרה הלכה שאין למחות בקטנים שהורגין אותו ואין לנו להצילו מידם. ושפיר מנה אותו בברייתא עם שאר חייבי מיתה בידי שמים. משא"כ גונב את הקסוה דהלכה לממ"ס היא שקנאים פוגעים בו. שפיר כתב הרמב"ן ז"ל דהו"ל מחייבי מיתה בידי אדם. ולהכי לא קחשיב ליה תנא דברייתא בהדי הנך שאין חייבים מיתה אלא בידי שמים. ומ"מ הרמב"ם ז"ל לשיטתו אזיל שכתב (פ"ד מהלכות ביאת מקדש ה"ב) וז"ל אע"פ שאם עבד בטומאה וכו' אתיו הכהנים לא היו מביאין אותו לב"ד אלא מוציאין אותו לחוץ ופוצעין את מוחו ואין ממחין אותו בכך עכ"ל עיי"ש. וכ"כ הסמ"ג (לאוין ש"ה ש"ו) עיי"ש. מבואר דס"ל דפרחי כהונה דקתני במתניתין לאו דוקא הוא. אלא ה"ה כל אחיו הכהנים בכלל. לא שנא גדולים ול"ש קטנים. וא"כ ודאי אין מקום לתירוצו של הרמב"ן ז"ל. ולהכי שפיר השיג על הבה"ג וסייעתו ז"ל. אבל הרמב"ן ז"ל שפיר תירץ אליבא דהבה"ג וסייעתו ז"ל. וכמו שביארנו: 
<b>איברא </b>אע"פ שכן היה נראה לכאורה מוכרח בדעת הרמב"ן ז"ל. מ"מ לאחר העיון נראה שאין צריך לזה. דבלא"ה נכונים דברי הרמב"ן ז"ל. ע"פ מה שכתב הוא ז"ל גופיה (שם בשורש שלישי) וז"ל והברייתא שאמר הרב ז"ל דקתני ואלו שבמיתה. אותן שאינן בידי אדם אלא בידי שמים קתני. ובתוספתא אמתניתין קיימינן בתר דקתני אותן שמיתתן בידי אדם. הנסקלין והנשרפין והנהרגין והנחנקין והמומתין בידי קנאים ופרחי כהונה חזר והשלים ושנה ואלו שבמיתה בידי שמים בלבד עכ"ל עיי"ש. הרי מבואר להדיא בדבריו אלו דתנא דהך ברייתא דואלו שבמיתה לא בא אלא להוסיף ולהשלים אותן חייבי מיתה שלא שנאן תנא דמתניתין במשנתנו. ולכן לא הזכיר אותן שקנאים פוגעין בהן ושפרחי כהונה הורגין אותו. משום שכבר נשנו במתניתין. ולפ"ז עכצ"ל דס"ל דמאי דקתני בברייתא טמא ששמש אינו מן המנין. משום דודאי לא נקטי' אלא אגב גררא בהדי טבול יום ומחוסר כפורים דקתני התם. משום דזו הוא מדרגתן. בתחילה הוא טמא. ואחר שטבל נעשה טבול יום. ומשהעריב שמשו הרי הוא מחוסר כפורים עד הבאת קרבנו. אבל ודאי לא בא למנותו עם האחרים שבמיתה בידי שמים. מאחר שכבר נשנה במשנתנו שפוצעין את מוחו בגזרין. והך תנא לא אתא אלא להוסיף ולהשלים מה שלא שנה תנא דמתניתין. ובהכי ממילא מדוקדק היטב מש"כ הרמב"ן ז"ל (לעיל בשורש שני) שלא נשנו בהך ברייתא אלא עשרה שבמיתה בידי שמים. דלפ"ז הדברים מבוארים כפשוטן גם לפי הגירסא שלפנינו. דודאי לא אתא תנא דברייתא למנות אלא העשרה שלא נשנו במשנתנו. והשתא אין מקום כלל למה שהשיג הרב מג"א על הרמב"ן ז"ל. ולקושית הר"ד ז"ל תלמידו. ותמיהני מאוד על הר"ד והר"ן ז"ל. דלפי הבנתם בכוונת הרמב"ן ז"ל טפי הו"ל לתמוה בדברי הרמב"ן ז"ל מה שכתב בהדיא שלא מנה תנא דברייתא טמא ששמש שכבר נשנה במשנתנו דמיתתו בפרחי כהונה. ולא ידענא איך הבינו הם ז"ל דברי הרמב"ן ז"ל אלו שהם איפוך הנראה לעינים. דבהדיא קתני בברייתא גם טמא ששמש. והדבר מבואר ע"כ דאין כוונתו אלא כדכתיבנא. ואין מקום לקושייתם עליו כלל. ומעתה לפ"ז אין שום הכרח מדברי הרמב"ן ז"ל לומר דס"ל דפרחי כהונה היינו קטנים דוקא. ואדרבה קצת משמע מדבריו איפכא: 
<b>ואמנם </b>מ"מ דעת רבינו הגאון ז"ל נראה כמו שביארנו. ובזה ניחא שפיר מה שלא מנה במנין חייבי מיתה בידי אדם גם טמא ששימש. שמיתתו בפרחי כהונה. ולא מנה אלא שבעה מיני מיתה. <b>רשף. ורגם. </b>דהיינו שריפה וסקילה. <b>ורצח. ומות מבלי רושם. </b>דהיינו סייף. וחנק. דמיתת חנק קרי לה בברייתא (פרק ארבע מיתות נ"ב ע"ב) מיתה מבלי רושם עיי"ש. <b>וכרת. ואבד מאתי. ופגעון המקנאים. </b>דהיינו כרת. ומיתה בידי שמים. ופגיעת קנאים. ואמאי לא מנה שמונה מיני מיתה. דהיינו מיתה דע"י פרחי כהונה שמפצעין את מוחו בגזרין. דלפי מה שביארנו לא ניתן רשות לכתחילה להרוג טמא ששמש במקדש. אלא שאין למחות בידי פרחי כהונה שממיתין אותו. ולאו בני עונשין נינהו. ואין אנו חייבין להצילו מידם. אבל גדולים ודאי מוזהרים על הריגתו. וא"כ עכ"פ כ"ש שאין שום מצוה כלל בהריגתו לשום אדם. וממילא מבואר שאין מקום כלל למנותם מצד זה במנין המצות. כשאר העונשין שיש בהן מצוה לב"ד. או לקנאים שהם במקום ב"ד. כמו שנתבאר (לעיל סי' י"ח) עיי"ש. ואפילו לפמש"כ (בסי' י"ט) דפגיעת קנאים אין בה מצוה לקנאים אלא רשות. וכדעת הרמ"ה והרא"ש ז"ל. ואינה נמנית אלא משום דהו"ל בועל ארמית מחייבי כריתות. ומה שמנאה במנין חייבי מיתות בידי אדם. אינו אלא משום דעכ"פ נהרג ע"י קנאים. מ"מ היינו רק משום דכיון דהתם עכ"פ ניתן רשות בידם להרגו. וא"כ דינו למות מיתה בידי אדם. אלא שלא הטיל המקום ב"ה חובה לא על הב"ד ולא על כל אדם. להזקק לו להרגו. אלא כל הרוצה זוכה בהריגתו. וכמו שביארנו שם. ולכן מצד זה שפיר מנאה במנין חייבי מיתות ב"ד. שהרי עכ"פ בר חיוב קטלא הוא בכל מי שירצה ליזקק להריגתו. משא"כ כאן שאין רשות כלל להרגו. אלא שלא נתחייבו להצילו ממיתה ע"י קטנים דלאו בני עונשין נינהו. ואין עיקר ענשו אלא מיתה בידי שמים בלבד. ויפה עשו רבינו הגאון ז"ל וסייעתו שלא מנאוה אלא במנין חייבי מיתה בידי שמים שיש בהן מצוה לב"ד וכמו שנתבאר: 
@00כד. 
<b>ודע </b>שבדרך כלל מספר מילי העונשין שבעה. ופרטי העונשין שבעים ואחד. הוא מוסכם לכל מוני המצות הראשונים ז"ל כולם. רבינו הגאון ז"ל והבה"ג וכל סייעתו ז"ל. אבל בפרטן יש הבדל רב בין רבינו הגאון ז"ל להבה"ג וסייעתו ז"ל. דהבה"ג מנה שבעה מיני העונשין עם עונש מלקות שמנה בכללן. אבל רבינו הגאון ז"ל במספר שבעת המינים של העונשין. לא הכניס עונש מלקות בכללם. אלא מנה שבעה מיני עונשין שבמיתה. שהם לשיטתו שבעה הראוים להמנות בחשבון המצות. ועונש מלקות מנה בפ"ע במספר הפרשיות (פרשה תשיעית) עיי"ש. כשאר המצות המוטלות על הצבור והב"ד שבמספר זה. ותחת עונש מלקות. מנה במנין העונשין עונש מיתה שע"י פגיעת קנאים. שיש בו מצוה להקנאים או לב"ד. כמו שביארנו לעיל (סי' י"ח י"ט) עיי"ש. ואע"פ שיש עוד מיני עונשים שבמיתה. מ"מ גם לשיטתו אינם נמנים משום שאין בהן מצוה. או משום שנכללו באותן העונשים המנויים כבר. כמו שביארנו לעיל (סי' כ"א כ"ב כ"ג) עיי"ש. וגם בפרטי העונשין יש הבדל רב בין שיטת רבינו הגאון ז"ל לשיטת הבה"ג וסייעתו ז"ל. דהעונשין שבשריפה. שלהבה"ג וסייעתו מספרם תשעה. לרבינו הגאון ז"ל הם עשרה במספר. ולא ס"ל סברת הבה"ג בזה כמשכ"ל (סי' ח') עיי"ש. ובעונשין שבמיתה בידי שמים שמנאום הבה"ג וסייעתו ז"ל במספר אחד עשרה. לא מנאם רבינו הגאון ז"ל אלא במספר עשרה. משום שהשמיט מחוסר בגדים שמנו הבה"ג וסייעתו ז"ל בכללם. וטעמו מבואר. משום דלא אשכחן במחוסר בגדים גופי' לא אזהרת לאו ולא עונש מיתה ביד"ש. אלא דגלי קרא מדכתיב גבי לבישת הבגדים והיתה להם כהונה וגו'. ודרשינן מיני' בזמן שבגדיהם עליהם כהונתם עליהם אין בגדיהם עליהם אין כהונתם עליהם. והו"ל זרים. וזר ששמש הוא באזהרה ובמיתה ביד"ש. כדאמרינן סו"פ הנשרפין (פ"ג ע"ב) ובשאר דוכתי. ואע"ג דעכ"פ במכנסים כתיב בקרא בהדיא בגופי' (בפ' תצוה) עונש מיתה. דכתיב ועשה להם מכנסי בד וגו' והיו על אהרן ועל בניו וגו' ולא ישאו עון ומתו. ועי' מש"כ בזה התוס' בסנהדרין (שם ד"ה אין בגדיהם וגו') ובשאר דוכתי. ובסמ"ג (עשין קע"ג) והרמב"ן ז"ל (פרשת תצוה) ושאר ראשונים. מ"מ בתר דגלי קרא בשאר הבגדים דבלא בגדיהם הו"ל כזרים. ממילא שמעינן דגם מיתה דכתיבא במכנסים נמי אינה אלא משום זרות. ובפרט לפי המבואר בפ"ק דיומא (ה' ע"ב) דמכנסים נמי כתיבי בפרשה דשאר בגדים. וכמש"כ התוס' (שם בד"ה להביא וכו') ושאר ראשונים שם עיי"ש ובמש"כ הרמ"ה והר"ן (סו"פ הנשרפין שם). וא"כ אין לנו כאן אלא עונש דזרות בלבד. ואחר שכבר מנה רבינו הגאון ז"ל עונש מיתה בידי שמים דזר ששמש. לא מנה שוב עונש מיתה דמחוסר בגדים. שאינו אלא משום זרות שכבר נמנה: 
<b>וכן </b>ראיתי בבה"ג כת"י רומי שלא מנה במספר חייבי מיתה ביד"ש מחוסר בגדים עיי"ש. אלא דהדבר תמוה לכאורה שהרי עכ"פ גם שם כתב שהם אחד עשר. והרי בפרטן. כיון שהשמיט מחוסר בגדים. אי אתה מוצא אלא עשרה. ועל צד הדוחק אפשר לומר דמה שנמנה שם כהן טמא שאכל תרומה טהורה. חשיב לי' בתרתי. משום דגם טבול יום נמי בכלל זה. כמתבאר בסוגיא דסנהדרין שם עייש"ה. ובמש"כ התוס' (שם ד"ה ויליף חילול וכו') ובפ"ב דזבחים (י"ז ע"א) ד"ה דגמר וכו'. ומנה הבה"ג טבול יום בפ"ע. כמו טמא וטבול יום ששמשו. שנמנו שם בתרתי עיי"ש. וכן הרא"ם ז"ל ביראים כת"י (שנדפס כעת) לא מנה מחוסר בגדים במספרי חייבי מיתה בידי שמים (בסי' רפ"ה) עיי"ש היטב. אע"פ שהוא מההולכים בעקבי הבה"ג. וכל יסודו הוא מנין המצות של הבה"ג כידוע. ובלתי ספק היתה לפניו נוסחת הבה"ג כת"י. וגם באזהרות הר"י אלברגלוני ז"ל השמיט מחוסר בגדים ממספר חייבי מיתה בידי שמים עיי"ש. וגם הוא ז"ל מסייעתו של הבה"ג כידוע. ובלתי ספק גם בנוסחת הבה"ג שלפניו לא היה נמנה מחוסר בגדים. ולא יפה עשה הרב נתיב מצותיך ששלח ידו והוסיף מדעתו מחוסר בגדים בדברי הר"י אלברגלוני ז"ל. כי בלא ספק בכוונה השמיטו הר"י אלברגלוני ז"ל מטעם שביארנו. כמו שהוא גם דעת רבינו הגאון ז"ל והרא"ם ז"ל ביראים שם: 
<b>ועכ"פ </b>רבינו הגאון ז"ל שהשמיט מחוסר בגדים. לכן לא מנה אלא עשרה חייבי מיתה בידי שמים במנין העונשין. וטמא וטבול יום בתרומה טהורה חדא חשיב להו. אע"ג דטמא וטבול יום ששמשו בתרתי חשיב להו. וכלישנא דברייתא שם. והיינו משום דס"ל כמש"כ הר"ן ז"ל שם בשם הרמב"ן ז"ל דלענין אכילת תרומה טהורה בטומאת הגוף טמא וטבול יום לא חשיבי אלא חד. דטבול יום בכלל טמא. משא"כ לענין עבודת מקדש. מטעם שביאר שם עיי"ש בדבריו. וגם במספר חייבי עונש חנק יש הבדל רב בין מנין רבינו הגאון ז"ל למנינו של הבה"ג וסייעתו ז"ל. דהבה"ג וסייעתו מנו מהם שמונה. אבל רבינו הגאון ז"ל לא מנה אלא ששה מהם. דזוממי כהנת ובועלה שמנה הבה"ג בכללן. השמיטן רבינו הגאון ז"ל מן המנין. והטעם מבואר משום דבזוממי כהנת ובועלה לא כתיב עונש חנק בגופייהו. אלא דהזוממין מתחייבים עונש חנק כמו שרצו לחייב את הבועל. משום דכתיב בהו כאשר זמם. כמו בעדים זוממין של כל שאר חייבי מיתות ב"ד. או חייבי מלקיות וכיו"ב. וזהו בכלל מצות כאשר זמם שכבר נמנה. ורבינו הגאון ז"ל מנאה לקמן במנין הפרשיות (פרשה שלישית) עיי"ש. ובועלה אינו נדון בעונש חנק אלא מדין שאר בא על אשת איש שכבר נמנה במספר חייבי חנק. אלא דאי לאו דאימעטו מקרא (סו"פ הנחנקין צ' ע"א) הוה סד"א שהם בשריפה כמותה כמשפט שאר כל הזוממין שבתורה ובועלי העריות שזוממין ובועליהן כמותן. וגלי קרא ומיעט. היא בשריפה ולא בועלה. וזוממיה לא נתחייבו אלא במיתתו מדכתיב כאשר זמם לעשות לאחיו ולא לאחותו. ומ"מ אין עונש הזוממין אלא משום כאשר זמם. ובועלה משום בא על אשת איש בעלמא. וכבר נמנו. ולכן השמיטם מן המנין. וכמו שביאר בהדיא רבינו הגאון ז"ל גופי' במקומו במש"כ שם <b>והם בטפל ידועים. תחתם אביא גונבי קסוות ובועל ארמית מקנאיהם פוגעים. </b>כלומר שאין למנות שנים אלו (שהביאם שם לפני זה) בחשבון העונשין בפ"ע. משום שכבר נטפלו לעונשים ומצות שנמנו כבר כמו שביארנו. ותחתם יבואו במנין גונב את הקסוה ובועל ארמית. שאע"פ שאינם בעונש חנק. מ"מ גם הם בעונש מיתה בידי אדם. בפגיעת קנאים. והבה"ג וסייעתו ז"ל לא מנה שנים אלו. אלא מנו במנין הלאוין לאו דלא יבואו לראות כבלע את הקודש. שהוא אזהרת גונב את הקסוה. ולאו דבתך לא תתן לבנו ובתו לא תקח לבנך שהוא אזהרה לבועל ארמית לדעתו ז"ל. כמתבאר מדברי הבה"ג (סוף הלכות נחלות) עיי"ש היטב ובתוס' (פרק הערל ע"ו ע"א) בד"ה בהיותן וכו'. ובפ"ב דע"ז (ל"ו ע"ב) בד"ה דכתיב וכו'. ובשאר ראשונים בזה. ומה שלא מנאן במנין העונשין. הטעם מבואר עפמש"כ לעיל (סי' י"ח). ובמנין הלאוין (לאוין רי"ב רי"ג) עיי"ש היטב: 
<b>ועפ"ז </b>ניחא שפיר דברי הר"ב סה"מ שהביא הרמב"ם ז"ל (בשורש י"ד) שלא מנה אלא תשעה חייבי מיתה בידי שמים עיי"ש. והוא תמוה טובא לכאורה. והיה נראה לכאורה לומר דס"ל כדעת הרמב"ם ז"ל (פ"י מהלכות מאכלות אסורות) דלא מתחייב מיתה ביד"ש על הטבל אלא בטבל הטבול לתרומה גדולה. או עכ"פ לתרומת מעשר. אבל הטבול למעשרות בלבד אין בו מיתה אלא לאו גרידא עיי"ש. וכן דעת הראב"ד ז"ל (שם בהשגות). וזו היא ג"כ דעת הרמב"ן ז"ל (בלאו שביעי מהלאוין המחודשין שלו) עיי"ש. ולפ"ז יש מקום לכאורה לומר דטבל ותרומה לזר חד נינהו. כיון דחיובא דמיתה דאכילת טבל נמי אינו אלא משום התרומה שבו. איברא דזה אינו שהרי גם הכהנים מוזהרים על אכילת הטבל כישראל. כמבואר בפרק בתרא דמכות (י"ט ע"ב) עיי"ש. וכן מבואר בספרי (פרשת קרח) ובשאר דוכתי. וא"כ אכתי איכא נפק"מ במיתה דטבל לענין כהנים. המותרים בתרומה ומוזהרים על הטבל. אבל עפמש"כ ניחא בפשיטות דאפשר לומר דהר"ב סה"מ ס"ל כדעת הרמב"ם ז"ל (פ"ד מהלכות ביאת מקדש ה"ד) דמחוסר כפורים ששמש אינו במיתה ולא בלאו עיי"ש ובמש"כ בכ"מ (שם ובפי"ט מהלכות סנהדרין ה"ב) ובתשובות הרדב"ז (ח"ב בלשונות הרמב"ם סי' ק"ו) עיי"ש. וא"כ מחוסר כפורים אינו מן המנין. וגם ס"ל כדעת רבינו הגאון ז"ל דמחוסר בגדים אינו נמנה בפ"ע. משום דהו"ל בכלל עונש מיתה ביד"ש דזר. וא"כ ודאי אין לנו אלא תשעה בעונש מיתה בידי שמים: 
<b>וראיתי </b>להר"א מיימון ז"ל בנו של הרמב"ם ז"ל (מעשה נסים סי' ג') שכתב וז"ל וידוע כי מחוסר בגדים אשר מדרגתו מדרגת זר בקצת. אינו באמת זר. ועל כן לא יספיק מנינו במנין זר. ועוד כי לא מנה (הרמב"ם) ז"ל מחוסר בגדים בלאו. אבל מנהו מכלל מצות עשה והלבשתם כתנות וכו'. וא"כ עונש העובד מחוסר בגדים בחילוף מעונש הזר העובד אשר הוא בל"ת. וע"כ לא יתכן למנותם יחד משני פנים. האחד בעבור הבדלם העצמי. והשני מחילוף מניינם. כי מנין הזר בל"ת. ומנין המחוסר בגדים בעשה. עכ"ל עיי"ש. וא"כ לפי דבריו אי אפשר למנות מחוסר בגדים וזר במצוה אחת. דלפי דבריו אין המחוסר בגדים בכלל הזר. אבל לענ"ד כל דבריו ז"ל תמוהים אצלי הרבה. דאע"ג דודאי אין מחוסר בגדים זר ממש. מ"מ היינו רק לענין שהוא מותר ומצווה ועומד ללבוש הבגדים ולעבוד בהן. שהרי הוא מזרעו של אהרן ולא נתחלל מקדושתו. אבל מ"מ כל זמן שהוא מחוסר הבגדים ודאי תורת זר ממש עליו לענין עבודת מקדש לעונש ולאזהרה. משום דגלי קרא דכשאין בגדיהם עליהם אין כהונתם עליהם לענין עבודת מקדש. כמבואר שם (סו"פ הנשרפין) ובשאר דוכתי. ומש"כ הר"א מיימון ז"ל דעונש מחוסר בגדים אינו כעונש הזר אשר הוא בל"ת. אינם אלא דברי תימא. דודאי שוים הם לגמרי לענין זה. בין לעונש מיתה בידי שמים ובין לאזהרת לאו. דהו"ל בכלל אזהרת הזר ובכלל עונש דזר. וכמבואר שם בהדיא עיי"ש: 
<b>איברא </b>דחזינא ליה להרא"ש ז"ל בנמוקיו עה"ת (הדר זקנים ריש פ' תצוה) שכתב שם על פירש"י בקרא דוהיה על אהרן לשרת וגו' ולא ימות. שכתב וז"ל מכלל לאו אתה שומע הן וכו'. הא אם יכנס מחוסר אחד מן הבגדים הללו חייב מיתה בידי שמים עכ"ל רש"י ז"ל. ועי' מש"כ על דבריו אלו הרמב"ן ז"ל שם לקמן גבי מכנסים ובתוס' עה"ת וברא"ם שם. אבל הרא"ש ז"ל שם כתב וז"ל פירש"י הכא מיתה בידי שמים לשימוש מחוסר בגדים מולא ימות. ובפרק הנשרפין מפיק ליה מפרשה זו כהונה לחוקת עולם כל זמן שבגדיהם עליהם כהונתם עליהם. ואי לאו הו"ל זר ששימש במיתה בידי שמים מוהזר הקרב יומת וכו'. ולמה לא הביא מולא ימות. כמו לעיל באונן וטמא. וי"ל דאונן וטמא צריכין להביא מכלל לאו הן. שזהו ולא ימות. שאין פסוק אחר. ובמחוסר בגדים הביא הפסוק הפשוט יותר והזר הקרב. ורש"י לא פירש והזר הקרב מיירי בידי שמים משום דבפלוגתא לא קאי. דפליגי התם בוהזר הקרב אם בידי אדם או בידי שמים. והביא הפסוק ממחוסר בגדים דלכ"ע בידי שמים. וסוגיא דהתם סבר דבידי שמים. ורש"י נקט הא אליבא דכ"ע עכ"ל הרא"ש ז"ל שם עיי"ש. ולשונו אף כי מגומגם קצת. אבל כוונתו מבוארת. שהוקשה לו כקושית הרמב"ן ז"ל ושאר ראשונים מסוגיא דסו"פ הנשרפין שם דיליף מחוסר בגדים דבמיתה מדכתיב וחגרת אותם אבנט וגו' והיתה להם כהונה וגו' כל זמן שבגדיהם עליהם כהונתם עליהם. אין בגדיהם עליהם אין כהונתם עליהם והו"ל זרים וכו'. ולפירש"י למה לי למילף מזר. תיפוק ליה דבמחוסר בגדים גופי' כתיב ביה מיתה. מדכתיב והיה על אהרן וגו' ולא ימות. דמכלל לאו אתה שומע הן. ולזה תירץ דבאונן וטמא דליכא בה ילפותא אחריתא. ע"כ לא הוה מצי למילף בהו עונש מיתה אלא במכלל לאו אתה שומע הן. מדכתיב בהו ולא ימות. אבל מחוסר בגדים דגלי ביה קרא דהו"ל זר. הא בהדיא כתיב בזר והזר הקרב יומת. ולכך נקט בי' הדרשא הפשוטה יותר. אלא דמ"מ רש"י ניחא ליה טפי למינקט מקרא דולא ימות ומכח מכלל לאו אתה שומע הן. משום דבזר איפליגו תנאי התם (סו"פ הנשרפין) אם הוא במיתה בידי שמים או בחנק או בסקילה. ולא בעי למינקט דרשא דתליא בפלוגתא. וניחא ליה טפי למינקט מקרא דולא ימות ומכלל לאו אתה שומע הן דכתיב במחוסר בגדים גופי'. והתם לכ"ע אינו אלא במיתה בידי שמים. ובסוגיא דגמרא שם דנקט ילפותא מזר. היינו רק משום דקאי התם אליבא דחכמים דמתניתין שם דקיי"ל כוותייהו דזר ששימש במיתה בידי שמים. אבל רש"י בפלוגתא לא קמיירי. ונקט מקרא דולא ימות דשמעינן מיניה מיתה בידי שמים אליבא דכ"ע: 
<b>ועפ"ז </b>יש מקום אתי לקיים דברי הר"א מיימון ז"ל. ע"פ מאי דצ"ע לכאורה לפמש"כ הרא"ש ז"ל דלר"ע דאמר התם דזר ששימש הוא בחנק. וכן לר"י בן נורי דבסקילה. דוקא בזר ממש הוא דס"ל הכי. ולא במחוסר בגדים. דלכ"ע אינו אלא במיתה בידי שמים אע"ג דגלי בי' קרא שיש עליו תורת זר לעבודת מקדש. וזה תמוה מאוד לכאורה דמאחר דשמעינן מקרא שיש עליו תורת זר. ודאי אית לן למימר דמיתה דכתיבא בי' היא כמיתת הזר דהו"ל לדידהו מיתה בידי אדם. מיהו נראה דס"ל להרא"ש ז"ל דהכא הו"ל כההיא דאמרינן בחולין (פ' ע"ב) ובזבחים (קי"ד ע"ב) דמחוסר זמן נתקו הכתוב לעשה. והוכיחו בתוס' שם שאין פירושו כשאר לאו הניתק לעשה דבעלמא. אלא לומר שהכתוב נתקו מכלל לאו שבשאר הפסולין למזבח לעשה. שלא יהיה בו לאו אלא עשה. דאין לומר דעשה האמורה בו לא באה אלא להוסיף בו עשה מלבד הלאו שבכל שאר הפסולין. משום דכל היכא דאיכא למידרש דרשינן ולא מוקמינן בלאוי יתירי עיי"ש. וא"כ הכא נמי כיון דמלבד מיתה דכתיבא בזר כתיבא נמי מיתה במחוסר בגדים גופי'. אית לן למימר שנתקו הכתוב מכלל מיתה דזרות שהיא בידי אדם. למיתה בידי שמים. ולפ"ז אית לן למימר דנתקו הכתוב אף מאזהרת לאו דזר לעשה. ובפרט למאי דקיי"ל דגם זר ממש ששימש אינו אלא במיתה בידי שמים. וא"כ לענין זה שוה דינו לדין הזר ממש. ואית לן למימר דעכ"פ נתקי' מיהת מכלל לאו לעשה. ואין לו דין זר אלא לענין חילול עבודתו. ולענין זה בלבד הוא דאתי קרא דוהיתה להם כהונה וגו' אין בגדיהם עליהם אין כהונתם עליהם. וכעין שכתבו התוס' (ריש פ"ב דזבחים י"ז ע"ב) בד"ה אין בגדיהם עליהם עיי"ש. ועפ"ז אפשר לקיים דברי הר"א מיימון ז"ל במש"כ דמחוסר בגדים אע"ג דמדרגתו מדרגת הזר בקצת. וגם אי לאו דגלי קרא מיתה בדידי' גופי'. שפיר הוה שמעינן לה מדגלי קרא דהו"ל כזר. מ"מ אין עליו תורת זר ממש. דאפילו להנך תנאי דס"ל דזר ששימש הוא במיתה בידי אדם. מ"מ מידו דמחוסר בגדים אינו אלא במיתה בידי שמים. ואפילו אזהרת לאו לית בי' משום שנתקו הכתוב מכלל לאו לעשה כמו שביארנו ע"פ דעת הרא"ש ז"ל: 
<b>אמנם </b>עיקר דברי הרא"ש ז"ל אלו תמוהים אצלי הרבה. דמלבד דמש"כ דבאונן וטמא נפק"ל התם (סו"פ הנשרפין) דבמיתה מדכתיב בהו ולא ימות ומכלל לאו אתה שומע הן. דברי תימא הן. ונפלאתי מאוד עליו בזה. דהרי להדיא מבואר שם בההיא סוגיא גופא בברייתא שם דאונן אינו במיתה כלל אלא באזהרה בעלמא. וגם טמא אע"פ שהוא במיתה. מ"מ הרי לא כתיבא מיתה בגופי' כלל ולא גמרינן בי' עונש מיתה אלא בגזירה שוה חילול חילול מתרומה. כמבואר בסוגיא דהתם. ולא ידענא מאי אידון בדברי הרא"ש הללו. אם לא נגיה בדבריו הרבה שבמקום לעיל צ"ל לקמן. ובמקום אונן וטמא צ"ל שלא רחוץ ידים ורגלים ושתויי יין. דגמרינן להו התם דבמיתה מדכתיב בשלא רחוץ ידים ורגלים ירחצו מים ולא ימותו. ובשתויי יין מדכתיב בהו אל תשת וגו' ולא תמותו. והיינו משום דמכלל לאו אתה שומע הן. אלא דבלא"ה עיקר דבריו תמוהים אצלי טובא. שאינו נראה כלל שנתקו הכתוב למחוסר בגדים אפילו לר"ע וריב"נ מכלל מיתה בידי אדם למיתה בידי שמים. דמהיכא תיתי ומאין הרגלים לומר כן. ואע"פ שאפשר לומר דמשמע לי' הכי מדלא איפליגי תנאי אלא בזר. וסתם זר ודאי זר ממש משמע. דמחוסר בגדים לא אשכחן דקרי לי' זר סתם בשום דוכתא. אלא מחוסר בגדים קרי ליה בכל דוכתא. ומדלא נקט פלוגתייהו אלא בזר ממש משמע דדוקא בזר ממש הוא דפליגי. אבל מחוסר בגדים לכ"ע במיתה בידי שמים. אע"ג דגלי קרא דתורת זר עליו. מ"מ אין מזה הכרח כלל דאיכא למימר דנקטי פלוגתייהו בזר משום דודאי עיקר פלוגתייהו בזר ממש היא. ומטעמא דמפרש התם בברייתא עיי"ש. אלא דמ"מ ממילא נשמע דה"ה למחוסר בגדים. כיון דגלי קרא שיש עליו תורת זר. ואית לן למימר דכמיתת הזר כך היא מיתתו. לכל מר כדאית ליה. וקצת ראי' מצאתי כדבריו מהמתרגמים אונקלוס ויונתן. שתרגמו אקרא דוהזר הקרב יומת. יתקטל. ומשמע מזה דס"ל כר"ע ור"י בן נורי דזר ששימש הוא במיתה בידי אדם. לפי מש"כ הרמב"ן ז"ל (פרשת משפטים) בדעת המתרגם שתרגם על קרא דוגם בעליו יומת יתקטל. דס"ל שמיתתו בידי אדם עיי"ש. ומ"מ בקרא דכתיב במכנסים ולא ישאו עון ומתו תרגמו המתרגמים וימותון. וכן גבי מעיל דכתיב והיה על אהרן לשרת וגו' ולא ימות. תרגמו ג"כ ולא ימות. ולא תרגמו קטלא. משמע לכאורה דס"ל דאע"ג דבזר ששימש איכא עונש מיתת ב"ד. מ"מ במחוסר בגדים ליכא אלא עונש מיתה בידי שמים. וכדברי הרא"ש ז"ל. מיהו אע"ג דלפי דברי הרמב"ן ז"ל לכאורה ראי' נכונה היא. מ"מ הרי כבר העיר הרא"ם ז"ל (פרשת משפטים) דאין דברי הרמב"ן ז"ל אלו בזה מוכרחים כלל. דכבר אשכחן לשון קטלא גם במיתה בידי שמים במתניתין (פ"א דאבות משנה י"ג) דתנן ודלא יליף קטלא חייב עיי"ש. וא"כ מדברי המתרגם אין הכרח. אלא דראייתו של הרא"ם ז"ל ממתניתין דאבות אינה מוכרחת כלל. דגם שם כבר פירשו הרב המאירי ז"ל (בפי' לאבות) והרע"ב ז"ל שם במיתה בידי אדם עיי"ש. וכן נראה גם מדברי הרמב"ם ז"ל (בפיה"מ שם) עיי"ש. ויותר הי' לו להביא ראי' ממקרא מלא דכתיב (תהלים קל"ט י"ט) אם תקטול אלוקי רשע וגו'. וכתיב (איוב י"ג ט"ו) הן יקטלני לו איחל. הרי דכתיב לשון קטלא על מיתה בידי שמים. מיהו גם משם אין הכרע נגד דברי הרמב"ן ז"ל. שאין ראי' מלשון הכתוב על לשון ארמי של התרגומים ולשון התלמוד. וגם זולת זה יש לדחות. אבל ראיתי בתרגום אונקלוס על קרא דויפגשהו ה' ויבקש המיתו (שמות ד' כ"ד) שתרגם ובעא למיקטלי'. הרי דנקט לישנא דקטלא על מיתה בידי שמים. וכן במכת בכורות (שם כ"ג) ועוד שם (י"ב כ"ט. י"ג ט"ו) נקט לשון קטלא אע"פ שבמיתה בידי שמים מיירי קרא. וכן שם (ל"ב י"ב) תרגם לקטלא יתהון. אף דקרא במיתה בידי שמים כתיב. וכן בקרא דהוציאם להמיתם במדבר (דברים ט' כ"ח) תרגם לקטלותהון במדברא. אע"ג דהו"ל מיתה בידי שמים. אלא דמ"מ מכל זה אין הכרע ויש לדחות ואין להאריך. וכן נראה מדברי הרד"ק ז"ל (עובדיה א' ט') דבלשון המתרגם קטלא הוא הריגה בידי אדם עיי"ש. אבל מדברי הר"ש פרחון ז"ל (במחברת הערוך ערך קטל) מבואר דס"ל דעל כל לשון מיתה מתרגם המתרגם קטלא עיי"ש. ואין להאריך בזה. ובודאי נראין דברי הרמב"ן נכונים דעכ"פ בכל מקום דמיירי קרא בדיני ומשפטי התורה דקדק המתרגם בלישני' ונקט לשון קטלא רק במיתה בידי אדם. וזו היא כוונת הרמב"ן ז"ל. וא"כ נראה מזה סייעתא לדעת הרא"ש ז"ל: 
<b>אלא </b>דמ"מ מדברי כל הראשונים ז"ל מתבאר דלא ס"ל כדעת הרא"ש ז"ל בזה. שמדברי כולם מבואר דעיקר מיתה במחוסר בגדים לא שמענו אלא מדגלי קרא דכשאין בגדיהם עליהם אין כהונתם עליהם והו"ל זרים וזר ששימש במיתה בידי שמים. וכמבואר ברמב"ם (פי"ט מהלכות סנהדרין) דמחוסר בגדים לוקה וחייב מיתה בידי שמים משום שהוא כזר עיי"ש. וכ"כ עוד (פ"י מהלכות כלי המקדש ה"ד) עיי"ש. ובסה"מ שלו (עשין ל"ג) עיי"ש. ובתוס' ושאר כל הראשונים ז"ל (סו"פ הנשרפין שם ובפ"ב דזבחים) עיי"ש. ובסמ"ג (עשין קע"ג) וביראים (סי' ש"מ) עיי"ש. וכן מתבאר להדיא בתוספתא (פי"ב דזבחים) דמחוסר בגדים הוא באזהרת לאו ולוקה. כמו שהבאתיה לעיל (סי' ז') עיי"ש. ומה שלא מנו הרמב"ם ז"ל ושאר מוני המצות מחוסר בגדים במנין הלאוין. היינו רק משום שלא נאמר בו לאו מפורש בפ"ע בקרא. אלא הוא בכלל הלאו האמור בזר. מדגלי קרא שאם אין בגדיהם עליהם אין כהונתם עליהם. וא"כ מש"כ הר"א מיימון ז"ל שלא יתכן למנותן יחד. סתירתו מבוארת. שהרי הרמב"ם ז"ל גופי' דהר"א מיימון ז"ל קאי אליבי'. מנאן יחד באזהרה אחת. שהרי אע"פ שכתב (פי"ט מהלכות סנהדרין שם) המחוסר בגדים במנין כל שאר חייבי מיתה בידי שמים שיש בהן לאו ולוקין. אעפ"כ לא מנה אותו במנין הלאוין שלו. וע"כ היינו משום שאין בו לאו בפ"ע. אלא הו"ל בכלל לאו האמור. בזר כדכתיבנא. והדברים פשוטים ומבוארים. ודברי הר"א מיימון ז"ל מתמיהים מאוד בזה. והשתא א"כ נכונים דברי רבינו הגאון ז"ל ודברי הר"ב סה"מ שהכניסו עונש מיתה דמחוסר בגדים בכלל עונש מיתה דזר ששימש. ולא מנאוהו בפ"ע. ומה שנמנה בברייתא דואלו שבמיתה בפ"ע. היינו משום דהך תנא לא נחית למניינא אלא הא גופא הוא דאתי לאשמעינן שהוא במיתה משום שיש עליו תורת זר. אבל לענין חשבון המצות ודאי אין שניהם עולים בחשבון אלא כאחד בין לאזהרת לאו ובין לעונש מיתה בידי שמים: 
@00כה. 
<b>והנה </b>כבר ביארנו במבוא (סי' ד') טעמו של רבינו הגאון ז"ל בסדורו המצות בכלל והעונשין בפרט. שלא כסדר כל שאר מוני המצות הראשונים ז"ל. וביותר תמוה סדרו במנין העונשין. שכפי הנראה בהשקפה ראשונה אין שום סדר למשנתו. שהוא שלא כרבנן ולא כר"ש בסדרן של ארבע מיתות ב"ד. דאיפליגו במתניתין דר"פ ארבע מיתות. דתנן ארבע מיתות נמסרו לב"ד סקילה שריפה הרג וחנק. ר"ש אומר שריפה סקילה חנק והרג עיי"ש. ורבינו הגאון ז"ל ארכבה אתרי רכשי. דנקט בכללן שריפה ואח"כ סקילה. והיינו כר"ש דשריפה חמורה מסקילה. וכתב שוב הרג ואח"כ חנק. והיינו דלא כר"ש. אלא כרבנן דס"ל דסייף חמור מחנק. ועוד הוסיף תימא על תימא דאח"כ במנין פרטי העונשין נקט סקילה ואח"כ שריפה כרבנן דסקילה חמורה משריפה. וחנק והדר הרג כר"ש דחנק חמור מסייף. והדברים נראין כמעורבבים וסותרים זא"ז. וכבר ביארנו שם דבריו על נכון עיי"ש. ולא אמנע מלכתוב כאן מה שהיה נראה שיש מקום זולת זה לומר בזה. והנה הבה"ג וסייעתו ז"ל דקדקו בזה ונקטו כסדרא דמשנתנו ואליבא דרבנן דקיי"ל כוותייהו. בכללן ובפרטן עיי"ש. אלא דבאזהרות הר"א הזקן ז"ל אע"פ שגם הוא נקט סדרו כהבה"ג אליבא דרבנן. מ"מ כתיב ג"כ כסדורו של ר"ש. שאחר שסידר שם חייבי סקילה ואח"כ חייבי שריפה. כתב שוב וז"ל <b>קח מפיו תורה ורב פעלים. </b>(כצ"ל ועיי"ש). <b>סקילה שניה נאמרה בגורלה עולים. נא אבאר בזו נכללים. תרב שלישיתה חרב חללים. </b>עכ"ל עיי"ש. והדברים סתומים וצריכין ביאור. וכבר נלאו כל מפרשי אזהרותיו למצא חידתו ולא מצאו. אבל הדבר ברור דכוונתו בזה לבאר דאין סדרו זה מוסכם אליבא דכ"ע. דהיינו רק אליבא דרבנן דאמרי סקילה חמורה משרפה והרג מחנק. אבל לר"ש אינו כן. אלא שריפה חמורה מסקילה וחנק מהרג. וא"כ סדרן לדידי' היינו שריפה סקילה חנק והרג. וזהו שכתב כדרכו ז"ל בלשון חכמה ומליצה חידות. <b>קח מפיו תורה. </b>(כלומר ר"ש שאמרו עליו (גיטין סו"פ האומר) שאמר לתלמידיו שנו מדותי שמדותי תרומות מתרומות מדותיו של ר"ע. ופירש"י למדו תורתי וכו' עיי"ש.) <b>ורב פעלים. </b>(ושהיה מלומד בנסים. כמבואר סופ"ד דמעילה עיי"ש. הוא לא ס"ל הכי. דלדידי') <b>סקילה שנייה נאמרה בגורלה עולים. </b>(כלומר בגורל סקילה דלר"ש ירדה ממעלתה להיות שנייה במדרגת ארבע מיתות ב"ד. עולים ג"כ השני עונשים האחרונים אשר יתבארו אח"כ. דהיינו הרג וחנק. דלרבנן הרג תחלה ואח"כ חנק דסייף חמור מחנק. אבל לר"ש נהפך הסדר דחנק קודם להרג שהוא חמור מסייף. וזהו שכתב) <b>בגורלה עולים נא אבאר בזו נכללים. תרב שלישיתה חרב חללים. </b>וכו' כלומר שאם <b>תרב. </b>שתלך אחר הרוב דהיינו כרבנן דר"ש. תהיה <b>שלישיתה חרב חללים. </b>דהיינו מיתת סייף. אבל לא כן הוא לר"ש. דלדידי' חרב מיתה רביעית היא. ומיתת חנק היא השלישית. כן נראה ברור בכוונתו: 
<b>אבל </b>הדבר תמוה לכאורה כיון דודאי לכאורה כרבנן קיי"ל לגבי ר"ש. למה טרח להודיענו באזהרותיו פלוגתא דר"ש. והיה נראה לומר דבכוונה ובדקדוק נקט הכי. משום דס"ל דאין לנו בזה הכרע להלכה אם קיי"ל כרבנן או כר"ש. משום דדין ארבע מיתות ב"ד הו"ל הילכתא למשיחא. וכדאמרינן בהדיא ר"פ ארבע מיתות (נ"א ע"ב) עיי"ש. ופירש"י שם וז"ל הילכתא למשיחא. הלכה זו כשיבואו ימות המשיח איצטריך לנו שישובו ארבע מיתות ב"ד למקומן עכ"ל עיי"ש. וידועים דברי המהרי"ק ז"ל בתשו' (סוף שורש קס"ה). שכתב דכל הכללים שקבעו בגמרא בהלכות. לא כאמרו אלא לענין הלכות הנוהגות האידנא בזה"ז. ולא לענין הלכות הבלתי נוהגות בזה"ז עיי"ש בדבריו. וכבר קדמו בזה ביותר ביאור בתשב"ץ (ח"ג סי' ל"ז) שכתב וז"ל נראה ודאי שהכללים המסורים לנו בגמרא בפסקי הלכות מדברי האמוראים שלא היה דעתם בהילכתא למשיחא וכו'. שאין לאמוראים להכניס ראשם במה שיעשה מלך המשיח ובית דינו. וכמו שאמרו בנדה (פרק תנוקת ע' ע"ב) לכשיחיו משה רבינו עמהם. ואמרו (בפ"ק דיומא) לכשיבואו אהרן ובניו ומשה רבינו עמהם וכו' עכ"ל עיי"ש. וא"כ גם בכללא דיחיד ורבים הלכה כרבים נמי נראה שלא נקבע אלא במה שנוהג בזה"ז בלבד. ואע"ג דבתשב"ץ שם כתב איפכא. וז"ל אבל כל זה הוא דוקא בפסק שבין יחיד ליחיד שאין האמוראים כוללים כלליהם. כגון הלכה כר"ע מחבירו וכיו"ב. אלא בהלכות הנוהגות בזה"ז. ובהלכתא למשיחא לא היו כוללים כלליהם. אבל לפסוק כרבים לגבי יחיד שהוא מצוה מן התורה שנאמר אחרי רבים להטות שגם על זה נאמר. בלי ספק יש לשמור זה הכלל אפי' בהילכתא למשיחא וכו' עכ"ל עיי"ש. וכן כתב הרב לחם חמודות (ר"פ בתרא דברכות) עיי"ש. מ"מ נראה דאין זה מוכרח. ואפשר דהר"א הזקן ז"ל לא ס"ל הכי. לפי מה שכבר הכריח מהרמב"ח ז"ל בכלליו (גט פשוט כלל ה') דלא שייך קרא דאחרי רבים להטות אלא דוקא באותו נדון עצמו שנחלקו עליו הרבים והיחיד בשעת מעשה. אבל אינה הלכה קבועה לדורות. וכ"כ הרמב"ם ז"ל (פ"ב מהלכות ממרים) עיי"ש בדבריו. וכן נראה מוכרח ממש"כ באור זרוע (הלכות חדש ובהלכות סוכה) דאפי' בדאורייתא סומכין על היחיד בשעת הדחק עיי"ש. והביאו בקיצור בהגהות האשרי (פרק לולב הגזול) עיי"ש. וכן דעת כמה מהראשונים ז"ל כמו שביארתי במק"א. ואכמ"ל בזה. ולפ"ז מה שקבעו לכלל קבוע דיחיד ורבים הלכה כרבים. לא עדיף משאר כללי הלכות שקבעו הלכה כמר לגבי מר. וא"כ כי היכי דשאר הכללים לא נאמרו אלא בדברים הנוהגים בזה"ז. הכי נמי אית לן למימר בכללא דיחיד ורבים הלכה כרבים. ולהכי נקט הר"א הזקן ז"ל סדרן של ארבע מיתות ב"ד אליבא דרבנן וגם אליבא דר"ש. משום דלא פסיקא ליה הילכתא כמאן מינייהו. והשתא לפ"ז אפשר לומר דזו היא ג"כ דעת רבינו הגאון ז"ל. ומשום שדרכו ללמד כאן בדרך היותר קצרה. לכן ערבב בכוונה סדרן של ארבע מיתות ב"ד שלא כרבנן ולא כר"ש. להורות בזה דבפלוגתא לא קמיירי. ואינו מכניס עצמו בפלוגתא זו כלל להכריע כרבנן או כר"ש: 
<b>ולפ"ז </b>עכצ"ל דמה שמנו רבינו הגאון והר"א הזקן ז"ל מדיח במספר העונשין שבסקילה. אע"ג דלר"ש מדיח אינו אלא בחנק. ועיקר פלוגתייהו דרבנן ור"ש אי חנק חמור מסייף בהכי הוא דתליא. דר"ש דאמר דחנק חמור מסייף. היינו רק משום דאזיל לטעמי' דאמר דהמדיח הוא בחנק. כמבואר שם (ר"פ ארבע מיתות נ' ע"ב) עיי"ש. היינו משום דכיון דע"כ היו מוכרחין למנות גם עונשו של מדיח במספר שאר העונשין. וא"כ עכ"פ הוכרחו למינקטי' אליבא דחד מנייהו. אם אליבא דרבנן במספר הנסקלין. או אליבא דר"ש במספר הנחנקין. להכי ניחא להו טפי למינקטי' במספר הנסקלין אליבא דרבנן. אע"ג דלא ברירא להו הכי לענין הלכה. מיהו ע"כ לא יתכן לומר כן אלא אליבא דרבינו הגאון ז"ל לפי דרכו הקצרה. דבפלוגתא זו לא קמיירי כלל. ונקט סדרן של ארבע מיתות ב"ד בלא שום סדר כלל. דלא ככולהו תנאי. אבל להר"א הזקן ז"ל דנקטינהו אליבא דכ"ע. א"כ הכא נמי גבי עונש דמדיח הו"ל לרמז דלר"ש אינו בעונש סקילה אלא נמנה במספר הנחנקין. וגם בכוונת רבינו הגאון ז"ל הוא דוחק. לכן יותר נראה לומר ע"פ מאי דאמרינן (בפרק ארבע מיתות נ"א ע"ב) דלר"ע ס"ל דבת כהן אחת ארוסה ואחת נשואה יצאת לשריפה עיי"ש. וא"כ ס"ל דשריפה חמורה מסקילה כר"ש. מדנערה המאורסה בת ישראל בסקילה ובת כהן יצאת לשריפה. וכמבואר שם (לעיל נ' ע"ב) עיי"ש. אבל בהרג וחנק לא אשכחן לר"ע היכי סבירא ליה. ובודאי מסתמא אית לן למימר דכרבנן ס"ל דהרג חמור מחנק. ועכ"פ מדלא גלי ר"ע דעתי' בזה כמאן ס"ל. אין לנו בזה הכרעה להלכה. אבל בסקילה ושריפה לפי דעת הסוברין דקיי"ל הלכה כר"ע אפי' מחביריו. שכן דעת הרי"ף ז"ל הובא בש"מ (נדרים ז' ע"א) עיי"ש. וכן משמע דעת התוס' (רפ"ק דיומא ד' ע"ב) בד"ה מסייע ליה עייש"ה. ועי' בתשו' שמן רוקח (ח"א סי' ד') שהעלה דזו היא דעת הרמב"ם ז"ל והביא ראיות לזה עיי"ש. וכן נראה מדברי הרמב"ם (הלכות שקלים פ"ד ה"ב) עיי"ש במש"כ שם בכ"מ. ולדידי יש ראי' לדעת זו מסוגיא דעירובין (סו"פ כיצד מעברין ס"א ע"ב) דמשמע שם דכולהו אמוראי דהתם ס"ל דהלכה כר"ע אפי' מחביריו עיי"ש היטב ואכמ"ל בזה. וא"כ אית לן למימר דקיי"ל בזה כר"ש משום דר"ע קאי כוותי' דשריפה חמורה מסקילה. אבל בהרג וחנק כיון דלא שמענו לר"ע בזה היכי ס"ל. ודאי כרבנן קיי"ל לגבי ר"ש. וא"כ סדרן של ארבע מיתות ב"ד היינו שריפה סקילה הרג וחנק. והיינו כמו שסדרן רבינו הגאון ז"ל בכללן. אבל מ"מ בפרטי מנין העונשין לא הקפיד על סדורן להלכה. אלא סדרן ע"פ מספרן ברב או במעט. שהקדים המרובה להמועט. דמהאי טעמא הקדים אפי' חייבי כריתות לחייבי מיתות ב"ד. משום דחייבי כריתות הם כ"ג. וחייבי סקילה שמנה אחריהם אינם אלא י"ח. וכן כולם זה אחר זה. כל שפרטיו מרובים יותר מנה בראשונה. ואחריו את שפרטיו מועטים ממנו. וכמו שביארנו במבוא עיי"ש: 
<b>ועפ"ז </b>מתבארים ג"כ דברי הר"א הזקן ז"ל באזהרותיו על נכון. ומדוקדק היטב ע"פ זה מה שהפסיק באמצע סדרן של ארבע מיתות ב"ד בין סקילה ושריפה להרג וחנק. להורות שם דר"ש פליג על סדר זה. והדבר תמוה דהרי פלוגתא דר"ש ורבנן היא גם בהרג וחנק. וא"כ לא היה לו לרמז על פלוגתא דר"ש אלא אחר שגמר כל סדר ארבע מיתות כולו. דבכולו פליג ר"ש. דלדידי' סדרן הוא שריפה סקילה חנק והרג. אבל ע"פ מה שנתבאר בדקדוק נקט הכי. דדוקא בסקילה ושריפה הוא שחשש לדברי ר"ש דס"ל שריפה ואח"כ סקילה שנייה לה. משום דר"ע קאי בזה כוותיה. ואיכא למימר דהילכתא כוותי' לגבי רבנן דר"ש. דהלכה כר"ע אפי' מחביריו. ומשום דלא ברירא ליה להר"א הזקן ז"ל דבר זה לכן הודיע דלענין זה אין הדבר מוכרע כמאן הילכתא. אבל בהרג וחנק פסיקא לי' דכרבנן קיי"ל לגבי ר"ש. ולפ"ז מש"כ <b>סקילה שני' נאמרה בגורלה עולים. </b>רצה לומר שהיא שני' לאותם שעולים בגורל מיתות ב"ד. שאם נתחייבו בסקילה וגם בשריפה. כגון מי שעבר שתי עבירות שנתחייב על אחת סקילה ועל אחת שריפה. חשיבא סקילה השניה. דהיינו הקלה יותר. ונדון בשריפה החמורה לר"ש יותר מסקילה. וכדאמרינן (ריש פרק ארבע מיתות) דנפק"מ בפלוגתא דר"ש ורבנן למי שנתחייב שתי מיתות שנדון בחמורה עיי"ש. ומש"כ <b>נא אבאר בזו נכללים. </b>וכו' מילתא באנפי נפשה היא. כלומר מעתה אבאר יתר המיתות שנכללים בעונש מיתות ב"ד. דהיינו עונש חרב שהיא המיתה השלישית. ועונש חנק. וזהו שכתב <b>חרב שלישיתה חרב חללים. </b>(כצ"ל) והוא מלשון הכתוב (יחזקאל כ"א י"ט): 
<b>אמנם </b>אם כי כל זה אפשר לומר בביאור דברי הר"א הזקן ז"ל. אבל בביאור דברי רבינו הגאון ז"ל העיקר כמו שביארנו במבוא (סי' ד'). דסדרו זה הוא מיוסד על עיקר שיטתו במנין המצות שלו. כמו שנתבאר שם והוא האמת והנכון בס"ד ותו לא מידי: 
@00כו. 
<b>ומש"כ </b>רבינו הגאון ז"ל <b>ברשף </b>במקום לשון שריפה דקרא ולשון המשנה והתלמוד בכל מקום במיתת ב"ד דשריפה. נראה דכוונתו בזה משום דידוע דמיתת ב"ד דשריפה לא שריפה ממש היתה. דלא קיי"ל כר"א בר' צדוק דאמר דשריפה ממש היא. שמקיפין אותו בחבילי זמורות ושורפין אותו. אלא כת"ק דאמר במתניתין (פרק ארבע מיתות נ"ב ע"א) שפותחין פיו ומתיכין פתילה של אבר וזורקין לתוך פיו ויורדת לתוך מעיו וחומרת את בני מעיו. ובירושלמי סנהדרין (פ"ז ה"ב) בפתילה של נפט עיי"ש. וגמרינן לה בגמרא מעדת קרח או מבני אהרן מה להלן שריפת נשמה וגוף קיים אף כאן וכו' עיי"ש. וא"כ אין שריפה זו שריפה ממש אלא מיתה ע"י כח האש. ולזאת שינה רבינו הגאון ז"ל בכוונה וכתב <b>ברשף. </b>והוא מלשון הכתוב (תהלים ע"ח. מ"ח) ויסגר לברד בעירם ומקניהם לרשפים. ובתורה במכת ברד כתיב ותהלך אש ארצה וגו' ויהי ברד ואש מתלקחת בתוך הברד וגו'. וזש"כ ומקניהם לרשפים. וכן פירש"י שם עיי"ש. וכתיב ויצא רשף לרגליו (חבקוק ג'. ה') ותרגם יונתן ונפיק בשלהובית אשתא מימרי' אתגלי. ומש"כ רבינו הגאון ז"ל <b>ומות מבלי רושם. </b>כוונתו מיתת חנק. וזה ע"פ מאי דתניא בספרא (קדושים פ"י) מות יומת בחנק אתה אומר בחנק או אינו אלא באחת מכל מיתות שבתורה וכו'. נאמרה מיתה בידי שמים ונאמרה מיתה בידי אדם מה מיתה האמורה בידי שמים מיתה שאין בה רושם. אף מיתה האמורה בידי אדם מיתה שאין בה רושם. מכאן אמרו מצות הנחנקין היו משקעין וכו' עיי"ש. ומייתי לה בסנהדרין (שם נ"ב ע"ב) עיי"ש. ומ"מ לקמן בפרטי העונשין כדי לבאר בבאור יותר נקט בנשרפין לשון שריפה ובנחנקין לשון חנק. כלישנא דמתניתין והתלמוד בכל מקום: 
<b>ואמנם </b>מש"כ רבינו הגאון ז"ל <b>כרת. ואבד מאתי. </b>וכוונתו עונש כרת ועונש מיתה בידי שמים. צ"ע טובא לכאורה מה שקרא עונש מיתה בידי שמים בשם אבדון. והרי בעונש דמלאכת יוה"כ כתיב וכל הנפש אשר תעשה כל מלאכה בעצם היום הזה והאבדתי את הנפש ההיא מקרב עמה. והיינו עונש כרת. ולא מיתה בידי שמים. הן אמת כי הראב"ע ז"ל כתב (בפרשת אמור) כי והאבדתי איננו עונש כרת. ונמשך אחריו גם הספורנו שם עיי"ש. אבל זהו נגד משנתנו (פרק בתרא דיומא פ"א ע"א) דמלאכת יוה"כ הוא דבר שזדונו כרת ושגגתו חטאת. וקחשיב לה (במתניתין דריש כריתות) במספר כל שאר חייבי כריתות שזדונן כרת ושגגתן חטאת. והוא מפורש ג"כ במתניתין דפ"ק דמגילה (ז' ע"ב). והיא הלכה רווחת בכל מקום. וגם לפי מה שהעלתי לקמן בפרטי העונשין. (עונש נ"ו נ"ז). דבלא"ה במלאכת יוה"כ כתיב עונש כרת בקרא בהדיא כמו בעינוי עיי"ש. מ"מ הרי בהדיא מבואר בסיפרא (אמור פי"ד) דוהאבדתי היינו כרת. דתניא התם והאבדתי מה ת"ל. לפי שהוא אומר כרת בכל מקום ואיני יודע מה הוא. כשהוא אומר והאבדתי לימד על הכרת שאינו אלא אבדן עיי"ש. והובא גם בפירש"י ובפסיקתא זוטרתא (פ' אמור) עיי"ש. הרי דוהאבדתי וגו' אינו אלא פירוש ובאור לעונש כרת. והיאך חלקן רבינו הגאון ז"ל לשנים. וכתב כרת בפ"ע לעונש כרת. ואבדן בפ"ע לעונש מיתה בידי שמים. וביותר יקשה לפי מה שפי' הרב ק"א דברי הספרא דמאי דקתני שאינו אלא אבדן. היינו לומר שאין הכרת קצור ימים בלבד. אלא אבידת הנפש שלא יהיה לה שארית. כדבר הנאבד שלא ימצא עוד עיי"ש בדבריו. ולא ביאר דבריו כל צרכו. אבל נראה דהכוונה ע"פ מה שכתב הרמב"ם ז"ל בפיה"מ (סו"פ הנשרפין) דהחילוק שבין כרת למיתה בידי שמים הוא. דבכרת ישאר העונש עליו גם אחר שימות אבל המחוייב מיתה בידי שמים מתכפר לו במיתתו עיי"ש. שרמז למש"כ בזה לקמן (בפרק חלק). ושם ביאר דבריו יותר וז"ל שם. והרעה השלמה והנקמה הגדולה היא שתכרת הנפש ותאבד ושלא תהיה חיה וקיימת. והוא הכרת הכתוב בתורה. כמו הכרת תכרת הנפש ההיא. ואמרו ז"ל הכרת בעוה"ז תכרת בעוה"ב וכו' עכ"ל עיי"ש. ומבואר דס"ל דמחוייב כרת אין לו חלק לעוה"ב. וכן ביאר דבריו בהדיא גם בסה"מ (שורש י"ד) וז"ל שם ומהם מה שיעד עליהם בכרת והוא וכו' אם מת בחטאו לא יהיה לו חלק לעוה"ב. ומהם מה שיעד עליהם במיתה בלבד והוא שימיתהו השם בחטאיו ויכפר לו במותו עכ"ל עיי"ש. וכן כתב גם בחבורו הגדול (הלכות תשובה פ"ח ה"א) וז"ל וכל מי שאינו זוכה לחיים אלו (של עוה"ב) הוא המת שאינו חי לעולם אלא נכרת ברשעו ואבד כבהמה. וזהו כרת הכתובה בתורה וכו' עכ"ל עיי"ש. וכ"כ עוד שם לקמן (הלכה ה') וז"ל הנקמה הגדולה וכו' שתכרת הנפש ולא תזכה לאותן החיים שנאמר הכרת תכרת הנפש ההיא עונה בה וזה האבדון. היא שקורין אותה הנביאים שחת ואבדון וכו' עכ"ל עיי"ש. ובלתו ספק מקורו מדברי הספרא שהבאתי שאמרו דכרת היינו אבדן. וכבר ראיתי להרב מגדל עוז שם שרמז מקורו מתורת כהנים שם עיי"ש. וזהו כפירושו של הרב ק"א שם. אבל נראה דיש להוסיף דכוונת הרמב"ם ז"ל בזה גם למאי דתנן (בפרק חלק ק"ח ע"א) עדת קרח אינה עתידה לעלות שנאמר ותכס עליהם הארץ בעוה"ז. ויאבדו מתוך הקהל לעוה"ב דברי ר"ע וכו' עיי"ש. ולפ"ז הכא נמי דכתיב והאבדתי את הנפש ההיא מקרב עמה. היינו לעוה"ב. וכיון דלהך ברייתא קאי הך קרא לפרושי מה הוא כרת. שמעינן דכרת היינו שתכרת נפשו מחיי העוה"ב. וזה האבדון. ולפ"ז דברי רבינו הגאון ז"ל כאן תמוהים ביותר שכתב לשון <b>אבד מאתי </b>על מיתה בידי שמים. שאם אבדה מתוך הקהל או מקרב עמה היא לעוה"ב. ודוקא בכרת ולא במיתה בידי שמים. כ"ש אבדה מאת ה'. דודאי חמירא טפי. דליתא במיתה בידי שמים: 
<b>ואמנם </b>עיקר דברי הרמב"ם ז"ל בזה תמוהים טובא. שהרי בתלמודין (פרק בתרא דמו"ק כ"ח ע"א) מבואר דבין כרת ובין מיתה בידי שמים אינם אלא מיתה קודם זמנו. אלא דבכרת מתקצרים שנותיו יותר מבמיתה בי"ש עיי"ש. וכבר השיג בזה הרמב"ן ז"ל (בתוה"א שער הגמול) על הרמב"ם ז"ל כלאחר יד. אף שלא הזכיר דבריו אלו בפירוש עיי"ש היטב. ודעתו ז"ל שם היא שלא כדעת הרמב"ם ז"ל אלא גם חייבי כריתות יש להם חלק לעוה"ב. וזו היא ג"כ דעת שאר ראשונים ז"ל. ועי' ג"כ מש"כ הרמב"ן ז"ל (סוף פרשת אחרי) עייש"ה. ומה שהביא הרמב"ם ז"ל ראי' ממה שאמרו הכרת תכרת הכרת בעוה"ז תכרת בעוה"ב. תמוה דמשם איפכא מוכח. דדוקא היכא דכתיב הכרת תכרת ולא בסתם כרת. וגם דוקא בעבירות החמורות ביותר כמגדף וכיו"ב. וכמבואר בפרק ארבע מיתות (ס"ד ע"ב) ובפ"ק דשבועות (י"ג ע"א) עיי"ש. וגם בהנך איפליגו תנאי התם ושאר דוכתי. ואכמ"ל בזה. וגם לענין אבדון איפליגו ר"א ור"י בן בתירא עלי' דר"ע התם (ק"ט ע"ב) שאינו אלא כאבדה המתבקשת וכו' ויש להם חלק לעוה"ב עיי"ש ובפירש"י שם. ומשמע דהכי ס"ל לאמוראי בתראי כמתבאר סוף מכות (כ"ד ע"א) עייש"ה. וגם בדברי הספרא שם כבר הביא הק"א שם בשם רבינו הלל ז"ל שפירש דמה שאמרו שלמד על הכרת האמור בכל מקום שאינו אלא אבדן. פי' שמאבדו מן העולם בקוצר ימים עכ"ל עיי"ש. ופירוש זה מוכרח לפום סוגיא דפרק ואלו מגלחין שם. ומה שהשיג על זה בק"א שם אין דבריו מוכרחין כלל. דמש"כ דא"כ מה הוא דבר אחר שהיינו סבורים בו אנו דקאמר אינו אלא. ועוד דקצור ימים משמע טפי מלשון כרת גופי'. ולא צריך לזה קרא דוהאבדתי. ועוד דפרידת הנפש מן הגוף במיתה לא תקרא אבדה כאשר תהיה לנפש השארית עכת"ד. ומשום זה כתב על רבינו הלל ז"ל שהיה אחד מגדולי הראשונים דלא דק עיי"ש בדבריו. אבל אין מכל זה שום הכרח. דבפשיטות י"ל דמה שאמרו דכרת אינו אלא אבדון. היינו לשלול דעת הרמב"ם ז"ל. ומטעם זה עצמו מלשון כרת ליכא למשמע אבדון לחוד. דהו"ל רק קצור ימים. אלא הוה סד"א דהיינו כרת גמור גם מחיי העוה"ב. וכסברת הרמב"ם ז"ל שהיא ג"כ דעת בעל ק"א. ועל זה אמרו דקרא דוהאבדתי לימד שאינו אלא אבדון. ולא יותר. וגם מש"כ דפרידת הנפש מן הגוף בקוצר ימים לא תקרא אבדה. שאינה אלא בדבר הנאבד שלא ימצא עוד. אשתמיטתי' ההיא דסנהדרין ודמכות שם דאיכא תנאי ואמוראי דמפרשי לה כאבדה המתבקשת שנאמר תעיתי כשה אובד וגו' עיי"ש. ואדרבה עפ"ז מדוקדק יותר לשון הספרא דמשמע שבא להקלו לא להחמיר יותר. וכבר כתבתי דדברי רבינו הלל ז"ל מוכרחים ע"פ תלמודנו: 
<b>אלא </b>דלפ"ז ע"כ צריך לפרש דמה שאמרו בספרא דקרא דוהאבדתי מלמד על הכרת האמור בכל מקום שאינו אלא אבדון. לא אתי לאפוקי בהכי מיתה בידי שמים. שהרי בסוגיא דפרק ואלו מגלחין שם מבואר דגם מיתה בידי שמים היינו מיתה בקצור ימים. אלא אשמעינן דאפי' כרת אינו אלא עונש מיתה לפני זמנו. וכבר אשכחן לשון אבדון גם במיתה בידי שמים. דכתיב (פ' קרח) אבדנו כולנו אבדנו כל הקרב הקרב אל משכן ה' ימות וגו'. מיתה זו אינה אלא בידי שמים. דעל ביאה ריקנית אפי' לקדשי קדשים ליכא אלא מיתה בידי שמים. ועי' מש"כ בזה לעיל (לאוין קפ"ג). ונראה דזו היא ג"כ דעת רבינו הגאון ז"ל. דבספרא שם לא אתי אלא לומר דקרא דוהאבדתי איצטריך לפרושי דגם כרת אינו אלא אבדון בקוצר ימים. ויש לו חלק לעוה"ב. זולת היכא דמיעט קרא בהדיא כמשכ"ל. וכיון דמ"מ בכל התורה לא נקרא כרת בלשון אבדון. אלא כרת הוא דכתיב בכל חייבי כריתות שבתורה. ועכצ"ל דאבדון של כרת לא מיקרי אבדון סתם. לכן שפיר כתב רבינו הגאון ז"ל כאן <b>כרת. ואבד מאתי. </b>ורצה לומר עונש כרת. ועונש מיתה בידי שמים שהיא אבדון בלא כרת. אע"ג דודאי גם עונש כרת אינו אלא אבדון בקוצר ימים ויש לו חלק לעוה"ב כמו שנתבאר. ובזה נסיים דברינו אלה אשר ראיתים נחוצים להבנת דברי רבינו הגאון ז"ל בפתיחתו למצות אלו. אשר הצגנוה בראשית פתיחתנו (סי' א'). וכן להבנת עיקר שיטתו ויסודותיו אשר עליהן הטבעה. בריך רחמנא דסייען: 
היום יום שלישי לרביעי ש' עתר"ו פה ווארשא. ירוחם פישל בכמהרא"ץ זצ"ל פערלא. 
@99מנין העונשין
@00עונש א 
<b>מושך ערלת בשרו מחוץ. </b>כתיב (בראשית. י"ז י"ד) וערל זכר אשר לא ימול בשר ערלתו ונכרתה הנפש ההיא מעמיה את בריתי הפר. דברי רבינו הגאון ז"ל בזה תמוהים מאוד לכאורה. דשבק עיקר כרת דכתיב בהדיא בקרא בערל שלא מל כלל. ונקט מושך ערלתו. דלא כתיב בהדיא בקרא. אלא דאתרבי ביבמות (פרק הערל ע"ב ע"א) מדכתיב את בריתי הפר לרבות המשוך עיי"ש. ותניא בסנהדרין (פרק חלק צ"ט ע"א) ובשבועות (פ"ק י"ג ע"א) ואת מצותו הפר. זה המפר ברית בשר. הכרת בעוה"ז תכרת בעוה"ב עיי"ש. ומבואר בירושלמי (פ"ק דפאה ה"א וריש פרק חלק) דמפר ברית בשר זה המושך לו ערלה עיי"ש. ועוד יש לתמוה דהרי בסוגיא דיבמות שם אמרינן דהמשוך אינו צריך שימול אלא מדרבנן וקרא דאת בריתי הפר אסמכתא בעלמא הוא עיי"ש. וראיתי להתוס' שם (בד"ה ומדבריהם) שכתבו וז"ל והא דאמר בפ"ק דשבועות דמשוך ערלתו בכרת. היינו שלא מל כלל עכ"ל עיי"ש. ודבריהם צ"ע אצלי דהא בפ"ק דשבועות שם לא נזכר משוך כלל. אלא מפיר ברית בשר. ואם סמכו עצמם על מה שאמרו בירושלמי שהבאתי לעיל דמפיר ברית בשר היינו המושך לו ערלה. מ"מ מה שכתבו דהיינו שלא מל כלל. לא משמע הכי מלשון הירושלמי כלל. איברא שראיתי בפסיקתא דרב כהנא (פיסקא ל') שאמרו שם אומות העולם אתה נותן לו בן זכר הוא מושך לו ערלה ומגדל לו בלורית וכו'. אבל ישראל אם אתה נותן לאחד מהן בן זכר. הוא מונה שמונה ימים ומל אותו וכו' עיי"ש. הרי דנקט לשון זה דמושך לו ערלה גם בשאינו נמול כלל. וכן ראיתי במדרש שכל טוב (פ' תולדות) על קרא דשני לאומים ממעיך יפרדו. שכתב וז"ל מתוך מעיך יהיו נפרדין זה מהול וזה מושך לו ערלה וכו' עכ"ל ע"ש: 
<b>וכן </b>ראיתי להרמ"ה ז"ל (סנהדרין ל"ח ע"ב) עלה דאמרינן התם אדם הראשון משוך בערלתו היה. כתיב הכא והמה כאדם עברו ברית. וכתיב התם את בריתי הפר עיי"ש. כתב הרמ"ה ז"ל ביד רמה שם וז"ל יש אומרים שנברא מהול והוא משך ערלתו. ולא ידענא היכי הוה אפשר לו. אלא מסתברא שנברא משוך בערלתו ולא מל. וע"כ ס"ל דאדם הראשון נצטוה על המילה ולא מל. דאי לא מאי כאדם עברו ברית עכ"ל עיי"ש. הרי שהוא מפרש מה שאמרו שם משוך בערלתו היה שלא נמול מעולם. והוא בערלתו כמו שנולד. איברא דעיקר דברי הרמ"ה ז"ל מתמיהים בעיני מאי דפסיקא ליה דאחר שנמול שוב אי אפשר כלל למשוך ערלתו. ולא משכחת משוך בערלתו אחר שמל. ואיך יפרנס סוגיא דפרק הערל שם דאמרינן דבר תורה משוך אוכל בתרומה ומדבריהם גזרו עליו מפני שנראה כערל. הרי דמיירי במשוך לאחר שנמול כבר כהילכתו. וגם איך יפרש מאי דתניא התם בברייתא משוך צריך שימול ר"י אומר לא ימול וכו' עיי"ש. ובכל הסוגיא דהתם ובירושלמי (ריש פרק הערל) ובתוספתא (פט"ז דשבת) דמבואר בהדיא דשפיר משכחת לה משוך אחר שנמול כדינו עיי"ש. שאמרו שם שהרבה עשו כן בימי בן כוזיבא וחזרו ומלו. ואין להאריך בזה. ועכ"פ מבואר גם מדבריו דמשוך מתפרש שפיר גם בשלא נמול מעולם. וכמש"כ התוס' שם. אלא דאכתי דבריהם צ"ע במש"כ שם עוד וז"ל והא דאמר בפרק נגמר הדין (מ"ד ע"א) עכן משוך בערלתו היה. ומפיק ליה מקרא. אסמכתא בעלמא היא עכ"ל עיי"ש. ודבריהם תמוהים דהרי לפי המבואר שם ע"כ לא יתכן לומר כן. דהתם אמרינן אמר רבי אילעא משום ריב"מ מלמד שעבר עכן על חמשה חומשי תורה שנאמר וכו'. וא"ר אילעא משום ריב"מ עכן משוך בערלתו היה. כתיב הכא וגם עברו בריתי. וכתיב התם את בריתי הפר. ופרכינן עלי' פשיטא. ומשני מהו דתימא במצות גופי' לא פקר קמ"ל עיי"ש. והשתא נהי דודאי בלא"ה ע"כ מוכרח לומר דהך קרא אסמכתא בעלמא היא. משום דקרא דוגם עברו בריתי בדברי קבלה כתיב. ואין למדין דברי קבלה מדברי תורה במדות שהתורה נדרשת בהן. מ"מ עכ"פ ע"כ מתבאר מסוגיא דהתם דמושך ערלתו מדאורייתא איסורא היא. דאל"כ מאי פריך התם פשיטא. ופירש"י שם שהרי כבר אמר רבי אילעא גופי' שעבר על כל התורה עיי"ש. ואם איתא דאין במשיכתו אלא איסור דרבנן בעלמא. מאי פריך. הרי ודאי אין איסור זה בכלל חמשה חומשי תורה דקאמר רבי אילעא לעיל. ואין לומר דמ"מ פריך שפיר. דאחר דקאמר לעיל שעבר עכן על כל התורה מאי איצטריך לאשמעינן שעבר על איסור זה דמושך ערלתו. שאינו אלא איסור דדבריהם. דא"כ אכתי תמוה מאי. קא משני על זה מהו דתימא במצות גופי' לא פקר. קמ"ל. והיכא תיסק אדעתין לומר דמי שעבר על כל התורה כולה אפילו על ע"ז וגילוי עריות ושפיכות דמים ושאר עבירות שיש בהן מיתות ב"ד וחייבי כריתות. יחוש מלעבור על איסורין שאינם אלא מדבריהם בעלמא. אלא ודאי ע"כ מוכרח מזה דמושך ערלתו איסורא דאורייתא הוא. ואי אפשר לומר דמשוך דהתם היינו שלא נמול מעולם. דמלבד דמדברי התוס' גופייהו מבואר דלא ניחא להו לאוקמי ההיא דהתם בהכי. בלא"ה לא יתכן לומר כן. דאע"ג דאיהו רשע הוה. מ"מ אביו או ב"ד או כל ישראל אמאי לא מהלוהו בילדותו בזמנו. ואין לומר דמחמת חולי לא מהלוהו אז. ואח"כ כשנתגדל היה אפשר לו למול אלא שלא רצה. דא"כ ודאי לא הוה קרו לו משוך בערלתו. דודאי אפילו אם נקרא כן גם כשלא מל מעולם. מ"מ היינו רק היכא דבמזיד לא רצו למולו בזמנו. אבל כשלא מל מחמת אונס אע"ג דעכשיו אפשר לו למול. לא נראה שיהא נקרא מושך ערלה. וגם לא אשכחן בשום דוכתא דמיקרי הכי. אלא ערל מיקרי בכל דוכתא. ומהאי טעמא גם התוס' לא רצו לפרש הכי ההיא דהתם. וא"כ מההיא דהתם מוכח דאיסור מושך ערלתו מדאורייתא היא. ודברי התוס' צ"ע אצלי: 
<b>ובעיקר </b>קושייתם תמיהני ולא ידענא מאי קושיא. דאפילו אם נימא דהדברים כפשוטן דמאי דאמרינן בסנהדרין ובשבועות ואת מצותו הפר הכרת תכרת זה המפר ברית בשר. ואמרו בירושלמי זה המושך לו ערלה. היינו מושך ממש אחר שנמול. מ"מ אין בזה מקום קושיא כלל. דודאי גם ההיא דתניא את בריתי הפר לרבות המשוך. היינו נמי כפשוטו דאתרבי לכרת על המשיכה. ובודאי עיקר הך דרשא דרשא גמורה היא. ומאי דאמרינן התם דמדרבנן וקרא אסמכתא בעלמא הוא. לא קאי אלא אדינא דברייתא דהתם דקתני משוך צריך שימול וכו' שנאמר המול ימול אפילו מאה פעמים ואומר את בריתי הפר לרבות המשוך. ואמרינן עלה מאי ואומר. וכי תימא האי המול ימול לרבות ציצין המעכבין את המילה. ת"ש את בריתי הפר לרבות המשוך עיי"ש. הרי דהאי תנא דריש נמי הך קרא לענין שצריך לחזור ולמול. וכל זמן שלא חזר ונמול דין ערל יש לו. ומשום זה קמותיב מינה לרב הונא דאמר התם דבר תורה משוך אוכל בתרומה. ועל זה משני דהך דרשא דצריך שימול מהך קרא אסמכתא בעלמא הוא. אבל ודאי עיקר איסור מושך ערלתו דאורייתא הוא וענוש עליו כרת. כדאמרינן התם בתלמודא דידן ובירושלמי שם. ולענין זה ודאי דרשא גמורה היא. אע"פ שאין דינו כערל אחר שכבר נמול פעם אחת כהלכה. דעל המשיכה מצד עצמה הוא דאתרבי מהך קרא לעונש כרת. ולא משום שחזר להיות ערל כמעיקרא קודם שנמול. דאין ערל אלא מלידה. דרק זו שנולדה עמו היא שנקראת ערלה ולא כשנעשה בידי אדם או ע"י חולי אחר שכבר מל ופרע. שוב מצאתי בקה"ע על דברי הירושלמי (ריש פרק חלק) שכתב כן בפשיטות. דלהירושלמי שם אע"פ שאינו ערל אלא מדרבנן. כמבואר בירושלמי גופי' (בפרק הערל) מ"מ המושך ערלתו כיון שמבזה את הברית. אין לו חלק לעה"ב. וחייב כרת מדכתיב כי דבר ה' בזה ואת מצותו הפר הכרת תכרת. ואת מצותו זו מילה. הפר ע"י שמושך ערלתו. הכרת בעולם הזה. תכרת לעה"ב ואע"פ שאינו ערל ענוש כרת מפני הבזיון עיי"ש בדבריו. ולא הביא דברי התוס'. וכבר ביארנו שזו היא גם דעת התלמוד שלנו: 
<b>וכן </b>מבואר בדברי הרמב"ם ז"ל (פ"ג מהלכות תשובה ובפ"ג מהלכות מילה) דהמושך ערלתו אין לו חלק לעוה"ב עיי"ש. וכ"כ בטור (יו"ד סי' ר"ס) והרע"ב ז"ל (פ"ג דאבות) עיי"ש. אע"פ שבהלכות תרומות (פ"ז ה"י) פסק הרמב"ם ז"ל גופי' דהמשוך מותר לאכול תרומה עיי"ש. וכבר נתקשו האחרונים בסתירת דברי הרמב"ם אלו. אבל עפמש"כ אין כאן מקום קושיא כלל. וכן מבואר בפסיקתא זוטרתא (פרשת לך) שכתב וז"ל את בריתי הפר זה המשוך וכן אמרו רבותינו ז"ל אסור להניח ידו כנגד פניו של מטה בכניסתו למרחץ. שהוא כופר בבריתו של אברהם אבינו וכו'. אבל לכבוש את המילה אסור וכו' עכ"ל עיי"ש. הרי דס"ל דמאי דמרבינן המשוך לא משום ערלות הוא. אלא משום דבזה הו"ל ככופר בבריתו של אברהם אבינו במה שכובשה ומסתירה שלא תהא נראית וניכרת. וכן כתב במדרש שכל טוב (סוף פרשת מילה) וז"ל כתיב את בריתי הפר זה המושך לו ערלה. מכאן אמרו רבותינו אסור להניח ידו כנגד פניו של מטה (כצ"ל עיי"ש) כדי לכבוש מילתו מפני שממשיך ערלתו ומחפה את העטרה ומחלל בריתו של אברהם אבינו וכו' עכ"ל עיי"ש. וכוונתו דכיון דהמושך לו ערלתו איתרבי מקרא דענוש כרת. הילכך אסרו ג"כ רז"ל להניח ידו כנגד פניו של מטה כשהוא ערום. כדי להסתיר המילה. דהו"ל כממשיך ערלתו ומחפה העטרה. הרי מבואר דס"ל דמושך ערלתו איסורא דאורייתא מצד עצמו הוא. ודרשא גמורה היא. ואפילו חזר ומל שנית איסורא דעבד עבד. ולא תיקן בהכי עונש כרת שעליו. דלא משום ערלות הוא דאסר רחמנא אלא על המעשה עצמה נתתייב. והרי עשה. והשתא דאתינן להכי נראה דזו היא ג"כ דעת רבינו הגאון ז"ל. ושפיר מנה במספר העונשין שבכרת המושך ערלת בשרו: 
<b>איברא </b>דאכתי צ"ע בזה לפי מה שהכריחו התוס' (פרק בתרא דיומא פ"ו ע"א ובפ"ק דיבמות ט' ע"א) דלרבי לחוד הוא דאית ליה דאיכא כרת בפורק עול ומגלה פנים בתורה ומיפר ברית בשר. אבל רבנן פליגי עלי' ולית להו כרת בהני תלתא. מדלא חשיב להו במתניתין (דריש פ"ק דכריתות) במספר חייבי כריתות עיי"ש בדבריהם. וא"כ לדידן ליכא כרת במשוך. דהרי קיי"ל דאין הלכה כרבי מחבריו. הן אמת שדבריהם צ"ע לכאורה. דהא אמרינן (פ"ק דשבועות שם) ורבנן הכרת בעוה"ז תכרת לעוה"ב עיי"ש. הרי דבעיקר עונש כרת בהני תלתא לא איפליגו רבנן עלי' דרבי. ולא פליגי עלי' אלא במאי דס"ל דעל כל עבירות שבתורה גם בלא תשובה יוה"כ מכפר חוץ מהנך תלתא. משום דדריש הכרת תכרת. הכרת לפני יוה"כ תכרת לאחר יוה"כ. ועל זה הוא דפליגי רבנן עלי' ואמרי דאפילו על כל שאר עבירות אין יוה"כ מכפר בלא תשובה. ודרשי קרא דהכרת תכרת דכתיב בהנך תלתא הכרת בעוה"ז תכרת בעוה"ב. וכן פי' רש"י שם בהדיא עיי"ש. וכן מבואר גם בתוס' שם (ד"ה בעומד) עיי"ש. וכן מתבאר להדיא מברייתא דספרי (פרשת שלח פיסקא קי"ב) ומייתי לה בשינוי לשון בפרק בתרא דסנהדרין (צ"ט ע"א) דתניא כי דבר ה' בזה זה המגלה פנים בתורה. ואת מצותו הפר זה המפיר ברית בשר. הכרת תכרת הכרת בעוה"ז תכרת בעוה"ב מכאן אר"א המודעי וכו' עיי"ש. והרי הך ברייתא ע"כ דלא כרבי. דהרי לרבי דרשינן הכרת לפני יוה"כ תכרת לאחר יוה"כ. וע"כ לא אתיא אלא כרבנן דרבי דדרשי הך קרא הכי. כדאמרינן אליבייהו בסוגיא דפ"ק דשבועות שם. וא"כ ע"כ מתבאר מזה דגם לרבנן דרבי איכא עונש כרת בהנך תלתא. מיהו כבר כתב מהר"ם ב"ח ז"ל (ביומא שם) דגם התוס' שם לא כתבו כן אלא אליבא דר"ע ור"י דמוקמי להך קרא דהכרת תכרת למגדף (בפרק ארבע מיתות ס"ד ע"ב) עיי"ש. ודוקא לדידהו הוא דכתבו דפליגי עלי' דרבי בהא. ולא ס"ל דאיכא כרת בהנך תלתא. אבל אין ה"נ דרבנן דרבי לא פליגי עלי' בהכי עיי"ש בדבריו. שהכריח כן מלשון התוס' (בפ"ק דשבועות שם). וטפי הו"ל להוכיח כן מעיקר הסוגיא דהתם. ומברייתא ערוכה דסנהדרין שם כדכתיבנא. ומעתה א"כ לפ"ז אפשר לומר דקיי"ל בזה הלכה כרבי וכרבנן דס"ל כוותי'. אלא דא"כ יקשה מה שלא מנו רבינו הגאון ז"ל וסייעתו גם הנך תלתא במספר העונשין שבכרת. ועכצ"ל שפסקו כסתם מתניתין דרפ"ק דכריתות. וכמו שהכריחו התוס' שם דע"כ לא אתיא מתניתין אלא כר"ע ור"י דלא ס"ל דאיכא כרת בהנך תלתא. והשתא א"כ הדבר קשה לכאורה במה שמנה רבינו הגאון ז"ל המושך ערלתו במספר העונשין שבכרת דהו"ל מהנך תלתא: 
<b>מיהו </b>נראה דודאי אפי' לר"ע ור"י נהי דמוקמי קרא דהכרת תכרת למגדף ולא להנך תלתא. וא"כ בפורק עול ומגלה פנים ודאי לית להו כרת. מ"מ במושך ערלתו בלא"ה כבר איתרבי לכרת מקרא דאת בריתי הפר. ובהא ליכא מאן דפליג. ולא איצטריך התם למילף מושך ערלתו מקרא דאת מצותו הפר אלא לענין דאינו מתכפר ביוה"כ בלא תשובה. לרבי דדריש הכרת לפני יוה"כ תכרת לאחר יוה"כ. ולרבנן איצטריך לענין כרת לעוה"ב. אבל ודאי עיקר עונש כרת במושך ערלתו. בלא"ה שמעינן לכ"ע מקרא דאת בריתי הפר. והא דאיצטריך קרא דאת בריתי הפר אחר דכבר גלי קרא דאת מצותו הפר שענוש כרת אפי' לאחר יוה"כ לרבי. ולעוה"ב לרבנן. איכא למימר דלא מרבינן המושך מקרא דואת מצותו הפר אלא לבתר דאשמעינן מקרא דאת בריתי הפר דבר עונש כרת הוא. דאי לאו דרביי' קרא התם לעונש כרת לא הוה מוקמינן קרא דאת מצותו הפר למושך ערלתו כלל. משום דפשטי' דקרא דכתיב וערל זכר אשר לא ימול ונכרתה וגו'. ודאי משמע דרק מי שלא מל כלל הוא בעונש כרת. אלא דבתר דרביי' קרא התם בדוכתי' גם המושך לעונש כרת. שוב מרבינן ליה הכא מקרא דאת מצותו הפר גם לאחר יוה"כ לרבי. ולעוה"ב לרבנן. וגם אפשר דבגז"ש דהפר הפר יליף לה מהתם. ומלבד זה נראה דהרי בלא"ה הך קרא דאת בריתי הפר לא אייתר. דהא איצטריך למאי דדרשינן (בפרק ארבע מיתות נ"ט ע"ב) לרבות בני קטורה עיי"ש. וא"כ היכי דרשינן ליה הכא לרבות המושך ערלתו. ואמנם אפשר לומר דתרווייהו ש"מ. משום דכולי' הך קרא אייתר. ובודאי עיקר משמעותי' דקרא משמע לרבות המושך. שמפיר הברית בידים. אלא דמ"מ אכתי אייתר ריבויא דאת ומרבינן מיני' בני קטורה. וממילא מבואר דליכא למימר דילמא כולי' קרא לרבות בני קטורה לחוד קאתי. דא"כ ריבויא דאת למה לי. ואמנם היינו דוקא לר"ע ור"י. דלדידהו ליכא קרא אחרינא למושך ערלתו. אבל לרבי ולרבנן דכבר נפק"ל מושך ערלתו מקרא דאת מצותו הפר הכרת תכרת. ודאי עכצ"ל דעיקר הך קרא דאת בריתי הפר לא איצטריך אלא לרבות בני קטורה וייתורא דאת לשום דרשא אחרינא אתי: 
<b>עכ"פ </b>ודאי בכרת דמושך ערלתו לא אשכחן למאן דפליג. אלא דא"כ קשה מאי הועילו התוס' במה שתירצו דמתניתין דרפ"ק דכריתות לא אתיא אלא כר"ע ור"י ולא כרבי ומחלקותו דאית להו כרת גם בהנך תלתא. הרי אכתי הא תינח בפורק עול ומגלה פנים. אבל במשוך דלכ"ע איכא כרת. מאי איכא למימר. מיהו להתוס' ודאי הא לא קשיא. דהתוס' לשיטתם אזלי דס"ל (שם בפרק הערל) דהך דרשא דאת בריתי הפר לרבות המשוך אסמכתא בעלמא לגמרי היא. ומפיר ברית בשר דקתני בברייתא בפלוגתא דרבי ורבנן. היינו שלא נמול כלל. וא"כ ודאי מעיקרא לא הוה קשה להו אלא מכרת דפורק עול ומגלה פנים בלבד. דכרת דמי שלא מל הרי כבר קתני לה תנא דמתניתין דכריתות שם. ועי' מש"כ הרש"א ז"ל על דברי התוס' דפ"ק דיבמות שם עייש"ה. וא"כ לשיטתם תירצו שפיר. אבל לרבינו הגאון ז"ל הדרא קושית התוס' לדוכתה. דעכ"פ הו"ל לתנא למיחשב נמי כרת דמושך ערלתו. אלא דהך קושיא תקשה ביותר על הרמב"ם ז"ל (פ"ג מהלכות תשובה ה"ו) שמנה כולהו הנך תלתא פורק עול ומגלה פנים ומושך ערלתו. וכדרך שפירשום בירושלמי (פ"ק דפאה וריש פרק בתרא דסנהדרין) והוסיף עוד עליהם אחרים. ועל כולם כתב ואלו הן שאין להם חלק לעוה"ב אלא נכרתין ואובדין וכו' עיי"ש. הרי שפסק כרבנן דרבי. וא"כ לדידי' ודאי קשה קושית התוס' אמאי לא קתני להו לכולהו הנך במנין הכריתות במתני' דכריתות שם. ואכמ"ל בזה: 
<b>ואמנם </b>לרבינו הגאון ז"ל נראה לומר דמושך ערלתו כיון דעיקרו אינו אלא משום דהו"ל מזלזל בריתו של אברהם אבינו הו"ל בכלל עונש כרת דמילה דקתני התם במתניתין. ועפ"ז אתי שפיר קושית התוס' (ריש פרק בתרא דמכות י"ד ע"א). דיליף התם דפסח ומילה לא מיחייב עליהן חטאת מדאיתקיש כל התורה לע"ז מה ע"ז שוא"ת אף כל שב וא"ת לאפוקי הני דקום ועשה עיי"ש. והקשו בתוס' למה לי היקישא. ותיפוק ליה מדאמרינן בת"כ ועשה אחת ולא מסית ומדיח ומקלל אביו ואמו וכו' שאין בהן מעשה אין בהן קרבן חטאת. וא"כ ה"ה פסח ומילה דאי מימנעי ולא עבוד פסח ומילה לא עבדי מעשה עיי"ש שנדחקו בזה הרבה. וכן הקשו התוס' בזבחים (ריש פרק השוחט והמעלה) עיי"ש. אבל עפ"ז ניחא שפיר. דאיכא למימר דאיצטריך היקישא משום מושך ערלתו דקעביד מעשה. ולא אימעיט אלא מהיקישא דע"ז מה ע"ז עיקר מצותה אינה אלא בשב וא"ת. לאפוקי פסח ומילה דעיקר מצותן אינה אלא בקום ועשה. אע"פ שמשכחת במילה נמי מעשה במושך. וכן בפסח נמי שפיר משכחת ביה מעשה. כגון שטימא את עצמו במזיד בשעת שחיטת הפסח. דבמעשה זו הרי הוא מפקיע את עצמו מעשיית הפסח. וכהאי גוונא חשיבא שפיר מעשה אפי' לענין מלקות. כמבואר בפ"ק דנדרים (ה' ע"א). דאמרינן התם נזיר שטימא את עצמו במזיד לוקה משום בל תאחר עיי"ש בר"ן ושאר ראשונים. אלא דמ"מ הכא לענין חטאת ילפינן מהיקישא דע"ז דלא מיחייב אלא דומיא דע"ז דעיקר מצותו אינו אלא בשוא"ת. משא"כ פסח דעיקר מצותו אינו אלא בקום ועשה. ועבירתו היא בלא מעשה. וכן עיקר מצות מילה היא בקום ועשה ועבירתו היא בלא מעשה. והילכך אפי' היכא שעברו בעשיית מעשה. וכגון בפסח שטימא עצמו בידים. ובמילה שמשך ערלתו. דמקרא דועשה אחת הוה מחייבינן ליה. אבל משום היקישא לע"ז אימעיטו לפטורא. משום דעיקר מצותן היא בקום ועשה: 
<b>ואמנם </b>עיקר הדבר תמוה מאוד לכאורה אמאי שביק רבינו הגאון ז"ל עיקר עונש כרת דמילה. המפורש להדיא בקרא בשלא מל עצמו כלל. ונקט עונש כרת דמושך ערלתו דלא נפק"ל אלא מדרשא. אבל הדבר ברור דרבינו הגאון ז"ל לשיטתו אזיל. ודבריו מדוקדקים היטב. שהרי כבר מנה מצות עשה דמילה במנין העשין (עשה ל"א). אלא שחזר ומנה עונש כרת דמילה משום המצוה של ב"ד. וכמו שנתבאר לעיל בפתיחתנו (סי' ב' ט"ו ט"ז) עיי"ש. וא"כ היינו דוקא במושך ערלתו דבמעשה זו מתחייב מיד כמו בשאר עבירות שעובר במעשה. דכיון שנתחייב כרת רמיא המצוה על הב"ד להלקותו ולנקותו מעונש כריתתו. אבל כשלא מל כלל אע"פ שהוא בעונש כרת. מ"מ הרי אכתי בידו למול וחיובא רמיא עלי' כל ימי חייו למול. וכל זמן שימול אפי' בסוף ימי חייו נפטר מעונש כרת. וכמש"כ הרמב"ם ז"ל (פ"א מהלכות מילה) שאינו חייב כרת אלא כשמת בערלתו עיי"ש. ובמה שכתב בכ"מ שם ובטור יו"ד (סי' רס"א) ובב"י שם. וא"כ אי אפשר לעולם לפטרו במלקות מידי כריתתו. ולא שייכא כאן כלל מלקות במקום כרת. אלא עונש כרת שבידי שמים. וכיון דליכא כאן מצוה גם לב"ד והכרת מצד עצמו לא יתכן למנות בחשבון המצות. לכן לא מנה רבינו הגאון ז"ל אלא כרת דמושך ערלתו אחר שכבר מל. דבזה כיון שעל מעשה זו מתחייב כרת מיד. הו"ל כשאר כל חייבי כריתות שנמנו שמצותן על הב"ד כמו שנתבאר. איברא דלפמש"כ בש"מ ריש כריתות בשם רבינו אלחנן והרא"ש ז"ל לתרץ דהא דאיצטריך קרא למעוטי מילה מקרבן חטאת על שגגתו. דלכאורה לא משכחת לה כלל. שאם הוא זכור הוא שעדיין לא מל ואינו מל את עצמו. הרי מזיד הוא. ואם אינו נזכר היאך יביא קרבן. ואם ימול עכשיו שוב אין כאן שגגת כרת כלל. דלא בר כרת הוא. ותירצו דנפק"מ לענין שאם נסתרס שנכרת הגיד. דסד"א שיתחייב חטאת עכשיו על מה שלא מל מעיקרא כשהיה אפשר לו למול. ואיצטריך קרא למעוטי עיי"ש. והשתא א"כ לפ"ז גם לענין מלקות איכא למימר לכאורה שפיר דמשכחת לה בכהאי גוונא דמעיקרא עבר ולא מל עצמו במזיד. עד שנסתרס ונכרת גידו. דמעכשיו הו"ל מעוות שלא יכול לתקן. ונקבע עליו עונש כרת על מה שלא מל מעיקרא. ונמצא דמצותו מסורה לב"ד להלקותו ולפטרו ידי כריתתו. אלא דנראה דזה לא יתכן אלא לדעת הראב"ד ז"ל בהשגה (בריש הלכות מילה) שכתב דכל יום עומד באיסור כרת עיי"ש. וכן דעת הטור שם עיי"ש. וזו היא ג"כ דעת התוס' (ריש פרק בתרא דמכות י"ד ע"א) בד"ה לאפוקי וכו'. שכתבו דלעולם כל זמן שלא מל עונש כרת עליו עיי"ש. ומשמע דס"ל דמיד משהגדיל ולא מל נתחייב כרת. אלא שיש לו תשלומין. וכל זמן שימול מפקיע מעליו עונש כרת. ולפ"ז ודאי כל שנסתרס אח"כ בענין שאי אפשר לו עוד למול. הרי הוא נשאר בעונש כרת. ואין לו עוד תקנה. ונראה דזו היא כוונת התוס' במכות שם. דאל"כ אין תירוצם מובן כלל עייש"ה. אבל לדעת הרמב"ם ז"ל שם דס"ל דאינו חייב כרת עד שימות והוא ערל במזיד. ודאי זה לא יתכן כלל. דכיון דאכתי לא נתחייב כרת עד שימות א"כ ודאי משנכרתה ערלתו בענין שאי אפשר למול עוד מעתה. לא יבוא עוד לידי חיוב כרת כלל. דהרי עכשיו אנוס הוא. הן אמת שראיתי להר"ב מרה"מ (ח"ב פ"א ה"ב מהלכות מילה) שהבין גם בדעת הרמב"ם מדין תשלומין עיי"ש בדבריו. אבל אין דבריו נכונים כלל. ולא יתכן כלל לפרש כן לשון הרמב"ם ז"ל. דלהדיא מבואר בדבריו שלא חל עליו כלל עונש כרת עד שימות ערל במזיד. והשתא א"כ ודאי לא שייך בזה כלל מצוה לב"ד להלקותו לפטרו מכרת. כיון דכל ימיו אכתי לאו בר כרת הוא: 
<b>וראיתי </b>להרא"ם ז"ל (פרשת חיי שרה) על מה שכתב רש"י ז"ל שם שאין ב"ד של מעלה מענישין אלא מבן עשרים שנה ומעלה שכתב שם וז"ל והא דכתב רש"י גבי וערל זכר אשר לא ימול ונכרתה משהגיע לכלל עונשין דהיינו מבן י"ג שנה ויום אחד ולמעלה וכו'. י"ל דחייב כרת דקאמר היינו לחייבו בב"ד של מטה מלקות. דכל חייבי כריתות לוקין ונפטרין מידי כריתתן אם היה בעדים והתראה עכ"ל עיי"ש. מבואר מדבריו דס"ל דגם במילה שייכא מלקות לפטרו מידי כריתתו כבשאר חייבי כריתות. אבל דבריו מתמיהים דמלבד דמש"כ דבעינן עדים והתראה. לא שייך כאן כלל. דהרי במילה ליכא לאו ואין בה אלא עשה. ומאי ענין עדים והתראה לכאן. וכבר השיג עליו בזה בתשו' חכם צבי (סי' מ"ט) עיי"ש. אלא שהוא ז"ל לא השיג עליו אלא מצד דמלקות במילה שהיא מ"ע ליכא עיי"ש. אבל מזה אין תימא כ"כ שהרי כבר ביארנו לעיל בפתיחה (סי' ט"ו) דלדעת הגאונים ז"ל במלקות הפוטרת מידי כרת לא צריך לאו. וגם בחייבי עשה שייכא עיי"ש. אבל הא ודאי תמוה דעדים והתראה מה עניינם לכאן. דדוקא במלקות שמצד עבירת לאו הוא דבעינן עדים והתראה. אבל בעשה ובמלקות שמצד הכרת לשיטת הגאונים ז"ל לא שייכי לא עדים ולא התראה. ובלא"ה עיקר דבריו תמוהים חדא כיון דבדיני שמים אכתי לאו בר עונשין הוא. ממילא גם מלקות לפטרו מידי כריתתו לא שייכא בי'. דהרי עכשיו אכתי לאו בר כרת הוא ולא צריך לפטרו. ועוד כיון דאכתי ערל הוא וחיובא רמיא עלי' למול. ואם לא ימול כשיגיע לכלל שנים גם לאחר שילקה ענוש כרת הוא. דקרינן בי' ערל זכר אשר לא ימול. היכי שייכא בי' מלקות לפוטרו ידי כריתתו. ועי' בב"ח (יו"ד סוף סי' רס"א) שכתב גם להראב"ד ז"ל דלא שייך כאן לומר דבר מלקות הוא משום דחייבי כריתות לוקין לפטרן ידי כריתתן עיי"ש. אלא שכתב כן מטעם התראת ספק עיי"ש. נראה דגם הוא ס"ל דצריך כאן התראה למלקות. והוא תמוה איזה התראה שייכא בעשה. והראב"ד ז"ל שהזכיר שם התראת ספק לא כתב כן אלא בדרך הפלגה. לא ששייכא כאן התראה באמת. גם להר"ש יפה ז"ל (פ' חיי שרה) ביפ"ת ראיתי שנמשך בזה אחר הרא"ם ז"ל עיי"ש. והוא תמוה כמש"כ. ובודאי בלא"ה לא שייך כלל להלקותו כדי לפטרו ידי כריתתו. אם לא כגון שנסתרס ולשיטת הראב"ד ז"ל וסייעתו כדכתיבנא לעיל. אבל לדעת הרמב"ם ז"ל נראה דודאי לא משכחת לה הכא הך דינא כלל כמו שנתבאר. וא"כ נראה דרבינו הגאון ז"ל ס"ל בזה כדעת הרמב"ם ז"ל. ולהכי ניחא שפיר מה שלא מנה עונש כרת דעיקר מצות מילה. אלא מנה עונש כרת דמושך ערלתו אחר שנמול כבר: 
<b>וכן </b>ראיתי באזהרותיו שע"פ עשה"ד (בדבור לא תרצח) דגם שם מנה רבינו הגאון ז"ל עונש כרת דמילה במושך ערלתו. ולא עונש כרת דבעיקר מצות מילה. וזו היא כוונתו במש"כ שם וז"ל. <b>כי עבר את ברית ה' וכי עשה נבלה בישראל. </b>עכ"ל עיי"ש. והוא לשון הכתוב (יהושע ז' ט"ו) גבי עכן. וברור דכוונתו בזה לעונש כרת דמושך ערלתו. וזהו ע"פ מה שאמרו (פרק נגמר הדין מ"ד ע"א) אר"א משום ר"י בר מספרתא עכן מושך בערלתו היה. כתיב הכא וגם עברו את בריתי וכתיב התם את בריתי הפר עיי"ש. ואזיל לשיטתו כמו הכא: 
@00עונש ב. 
<b>לא פסח. </b>כתיב (בפ' בהעלותך) והאיש אשר הוא טהור ובדרך לא היה וחדל לעשות הפסח ונכרתה הנפש ההיא וגו'. כבר ביארנו לעיל (עשין נ"ז) טעמן של רבינו הגאון והבה"ג וסייעתו ז"ל שלא מנו כאן כרת דפסח ראשון ודפסח שני בשני עונשין במספר העונשין. עיי"ש מה שביארנו בזה. ואמנם עדיין יש כאן מקום עיון לפי מה שביארנו שם דעיקר טעם למה שמנו הגאונים ז"ל וכל הבאים אחריהם מ"ע דעשיית פסת ראשון ושני בשתי עשין בפ"ע. אע"ג דודאי כיון דליכא מצוה אלא באחד משניהם. לא היה מהראוי למנות שניהם אלא בעשה אחת. וכמו שכבר הרגיש הרמב"ם ז"ל (בסה"מ עשין נ"ז) ובחבורו הגדול (פ"ה ה"א מהלכות ק"פ) עיי"ש. היינו משום דס"ל להגאונים ז"ל כדעת רש"י ז"ל (ריש פרק מי שה"ט) דאפי' לרבי נתן דאמר דשני תשלומין לראשון הוא. מ"מ כל שהזיד בראשון אע"פ שעשה את השני חייב כרת על הראשון. ולא קאמר ר"נ שני תשלומין דראשון אלא לענין שיש לו דין תשלומין. שמי שלא נתחייב בראשון כגון גר שנתגייר בין ראשון לשני. או קטן שנתגדל בינתים לא מיחייב בשני. אבל אין זה תשלומין ממש. ולא מהניא לי' עשייתו את השני לפטרו מעונש כרת שנתחייב על הראשון. ולפ"ז חיובא דשני אע"פ שלא צוה הכתוב לעשותו אלא למי שלא עשה את הראשון. מ"מ ע"כ מצוה בפ"ע היא. שהרי חזינן דכל שהזיד ולא עשה את הראשון חייב עליו כרת אע"פ שעשה את השני. הרי דאע"ג דמצוה דראשון בטלה לגמרי. דהא חשבינן לי' מעוות שאינו יכול ליתקן. וקרינן בי' וחדל לעשות הפסח וגו'. אפי' הכי חייבו הכתוב לעשות את השני. וא"כ חיוב חדש בפ"ע היא. ולכך מנאוהו מצוה בפ"ע: 
<b>והשתא </b>א"כ הדבר קשה מש"כ רבינו הגאון ז"ל בעונש כרת דפסח סתם. לא פסח. דמשמע ודאי שלא עשה פסח כלל. לא בראשון ולא בשני. ומתבאר מזה לכאורה דע"כ ס"ל שאם פסח מיהת בשני לא מתחייב כרת. דאל"כ הו"ל למימר לא פסח במועדו. או לא פסח בניסן וכיו"ב. וכלשון זה כתב ג"כ הבה"ג שסתם וכתב שלא עשה פסח עיי"ש. ומסתימת לשונו משמע שלא עשה פסח כלל לא בראשון ולא בשני. ובבה"ג כת"י רומי דקדק יותר וכתב טהור שלא עשה פסח עיי"ש. ומ"מ כתב סתם שלא עשה פסח שכולל הראשון והשני. וכן באזהרות הר"י אלברגלוני והר"ש בן גבירול והר"א הזקן ז"ל סתמו וכתבו סתם כלשון הבה"ג עיי"ש. וכן הוא ג"כ לשון הרא"ם ז"ל ביראים השלם (סי' רפ"ג) עיי"ש. וכן כתב רבינו הגאון ז"ל באזהרותיו שע"פ עשה"ד (בדבור לא תרצח) <b>אם לא רחק איש וחדל לפסוח יכרת בה </b>עכ"ל. הרי שסתם וכתב וחדל לפסוח. אע"ג דשם האריך יותר קצת. ומשמע ודאי דהיינו משום דס"ל דכל שעשה פסח שני לא מיחייב כרת על הראשון. וכדעת הרמב"ם בחבורו הגדול (פ"ה ה"ב מהלכות ק"פ) עיי"ש. והשתא הדרא קושיא לדוכתה מה שמנו במנין העשין עשה דפסח ראשון ודפסח שני בשתי עשין בחשבון העשין. מיהו משום זה לא הוה קשה כ"כ שהרי גם הרמב"ם ז"ל דס"ל בחבורו הגדול שם שאם עשה את השני פטור מכרת אפי' הזיד בראשון. אפי' הכי מנה עשיית פסת ראשון ושני בשתי עשין בפ"ע. וכבר ביארנו לעיל שם טעמו בזה משום דאזיל לשיטתו במה שפסק בטמא ושהיה בדרך רחוקה דאפי' הזיד בשני פטור מכרת. וכמו שנתבאר אצלנו שם עיי"ש. וא"כ אפשר דזו היא ג"כ דעת הגאונים ז"ל וסייעתם. ואע"ג דשיטת הרמב"ם ז"ל שם צ"ע טובא כמו שביארנו שם עיי"ש. מ"מ איכא למימר דהגאונים ז"ל וסייעתם לשיטתייהו אזלי שכבר ביארנו שם דלדעתם קיי"ל כרבי נתן דאמר דחייב כרת על הראשון ופטור על השני. דמהאי טעמא לא מנו במנין העונשין אלא כרת אחת בפסח עיי"ש. וכבר כתבנו שם דלרבי נתן בלא"ה ודאי עשיית פסח ראשון ופסח שני יש למנותן כל אחת בפ"ע במנין העשין. משום דכיון דלדידי' ס"ל דשוגג ואונס בראשון והזיד בשני פטור מכרת. נמצא דכל שלא עשה את הראשון מצוה דראשון אזדא לה. ושני מצוה אחריתא היא לגמרי ולא חייב עלי' הכתוב כרת עיי"ש. וא"כ שפיר מנו ראשון ושני בשתי עשין אע"ג דס"ל כאן דכל שעשה את השני מיפטר בכל ענין מכרת על הראשון: 
<b>אלא </b>דלפ"ז הדבר קשה טובא לפי מה שהכרחנו שם כדעת רש"י ז"ל דלכ"ע ס"ל דכל שהזיד בראשון שוב לא מיפטר מעונש כרת אפי' עשה את השני. בין לרבי ובין לרבי נתן. ומזה עמדנו בקושיא על דברי הרמב"ם ז"ל דאע"ג דבסה"מ מבואר דעכ"פ אליבא דרבי ס"ל דאע"פ שעשה את השני לא נפטר מכרת אם הזיד על הראשון. מ"מ בחבורו הגדול מבואר בדבריו דס"ל שאם עשה את השני פטור על הראשון. וחזר בו ממש"כ בסה"מ. והדבר קשה דהרי ודאי מלישנא דברייתא דמייתי התם ומהתוספתא לא משמע הכי. ודברי רש"י מוכרחין. וכמו שנתבאר אצלנו שם עיי"ש. והשתא הדבר קשה ביותר שהרי כדעת הרמב"ם ז"ל האחרונה כך היא גם דעת הגאונים ז"ל וסייעתם. וכן דעת החנוך (מצוה ש"פ) עיי"ש. וכן דעת הסמ"ג (עשין רכ"ד) עיי"ש. והוא מתמיה לכאורה ביותר על הרמב"ם ז"ל דמעיקרא הוה ס"ל כדמוכח מפשטא דלישנא דברייתא דלרבי ור"נ אפי' עשה את השני לא מיפטר מכרת שנתחייב על שהזיד בראשון. ושוב הדר בי' מזה כמש"כ ומהיכא תיתי לאפוקי ברייתא מפשטא. ומעיקרא מאי סבר ולבסוף מאי סבר: 
<b>ואמנם </b>להרמב"ם ז"ל וסייעתו היה אפשר קצת לומר ע"פ מה שראיתי לאחד מהאחרונים ז"ל שכתב דגם לפירש"י דוקא לרבי נתן הוא דס"ל דאפי' עשה את השני אין זה פוטרו מן הכרת שנתחייב על הראשון. ומשום דכיון דמפרשינן התם טעמי' משום דס"ל דקרא דוחדל לעשות הפסח ונכרתה וגו' כי קרבן ה' לא הקריב במועדו חטאו ישא וגו'. האי כי לשון דהא הוא. וכולי' קרא אפסח ראשון הוא דקאי. וה"ק רחמנא דהא קרבן ה' לא הקריב במועדו בראשון עיי"ש. והאי קרא יתירא הוא דהא כבר כתיב וחדל לעשות הפסח. אם לא דנימא דקרא אשמעינן בהכי דהו"ל מעוות שאינו יכול ליתקן. משום דעיקר מועדו אינו אלא בראשון. אבל לרבי דס"ל התם דהאי כי לשון אם הוא. ואפסח שני הוא דקאי. ומילתא אחריתא היא ולא קאי אדלעיל מיני' לפרושי טעמא למילתא קמייתא. אלא ה"ק קרא אם קרבן ה' לא הקריב במועדו בשני חטאו ישא. דהיינו כרת כדיליף בגז"ש עיי"ש. שפיר אית לן למימר דאם עשה את השני מיפטרי מידי כריתתו על הראשון. ועפ"ז העלה דגם הרמב"ם ז"ל ס"ל בזה שפיר כפירש"י אליבא דרבי נתן. אלא דהוא פסק כרבי. ולהכי שפיר כתב דלא מיחייב כרת על הראשון אלא כשלא עשה את השני. אבל כשעשה את השני מיפטר ידי כריתתו על הראשון. ועפ"ז הוה אתי שפיר דלא יקשה לדעת הרמב"ם מלישנא דברייתא דידן ולא מהתוספתא. משום דאיכא למימר דמאי דקאמר רחב"ע אף על הראשון אינו חייב כרת אא"כ לא עשה את השני. לא אתי בהכי אלא לאפוקי מדרבי נתן. דלדידיה ודאי אפי' עשה את השני לא נפטר מכרת על הראשון. אבל לרבי ודאי בהא לא פליג עלי' דרחב"ע. דגם לדידי' אם עשה את השני מיפטר על הראשון. אלא דזה לא יתכן אלא להרמב"ם ז"ל וסייעתו דפסקו בזה הלכה כרבי דשני רגל בפ"ע הוא וחייב כרת על השני כמו על הראשון. אבל להגאונים ז"ל וסייעתם דפסקו בזה הלכה כרבי נתן דשני תשלומין לראשון וחייב כרת על הראשון ולא על השני. ואפי' הכי ס"ל דכשעשה את השני מיפטר על מה שהזיד בראשון. הקושיא במקומה עומדת: 
<b>ובעיקר </b>הדבר אין זה נכון כלל לדעתי לומר כן גם לדעת הרמב"ם ז"ל דכיון דאפי' לרבי דאמר שני רגל בפ"ע הוא. ס"ל דבעשיית השני מיפטר מן הכרת שנתחייב על הראשון. כ"ש לרבי נתן דאמר דשני תשלומין לראשון הוא. דהרי הרמב"ם ז"ל בסה"מ (עשין נ"ז) כתב וז"ל וכן אם הזיד בראשון והקריב השני הוא חייב לרבי. לפי שאין לדעתו תשלומין מן הראשון עכ"ל עיי"ש. ומבואר מזה דדוקא אליבא דרבי הוא דס"ל שאפי' הקריב השני לא מיפטר מכריתתו שעל הראשון. משום דס"ל שאין השני תשלומין לראשון אלא רגל בפ"ע הוא. ונשמע מדבריו דלר"נ דאמר שני תשלומין לראשון הוא אם עשה את השני מיפטר שפיר מכריתתו שעל הראשון. וא"כ נהי דע"כ מבואר דבחבורו הגדול חזר בו מזה גם אליבא דרבי דפסק כוותי'. מ"מ ודאי לא יתכן לומר דאזיל שם בתר איפכא וחזר בו מקצה לקצה. ולומר דלפום מאי דס"ל השתא. לרבי מיפטר בעשיית השני מכריתתו שעל הראשון. ולרבי נתן לא מיפטר. וגם לפירש"י ז"ל לא יתכן כלל לומר כן. דאע"ג דלפום ריהטא היה נראה קצת לומר כן. מדלא פירש"י כן גם מעיקרא בדברי רבי. ובפרט ממש"כ (בד"ה חייב כרת) דמאי דקאמר רבי חייב כרת על הראשון וחייב כרת על השני. נפק"מ שאם שגג באחד מהם והזיד בחבירו חייב וכו' עיי"ש. ולא כתב רבותא טפי דאפי' עשה את השני חייב על הראשון. וכבר עמדו קצת מפרשים בזה. ומשמע מזה דלרבי גם לפירש"י אם עשה השני מיפטר מכרת על הראשון. מ"מ אינו נראה כלל לומר דרש"י דורש דרשות מעצמו מייתורא דקרא אליבא דר"נ אע"ג דלרבי לא ס"ל הכי. אבל הדבר פשוט דגם אליבא דר"נ לא הוצרך רש"י לפרש כן אלא משום דאמרינן התם ר"נ סבר שני תשלומין דראשון הוא תקוני לראשון לא מתקין ליה. ועל זה הוא שפירש"י דמה שעשה את השני אין זו תקנה לפטרו מכרת על מה שהזיד ולא עשה את הראשון. ולאפוקי מרחב"ע דאמר שני תקנתא דראשון הוא. ובעשיית השני נפטר מכריתתו דראשון. ובודאי ממילא מבואר דכ"ש לרבי דאמר דשני רגל בפ"ע הוא שאין עשיית השני פוטרו מכריתתו שעל הראשון. ופשוט הוא ולא הוצרך רש"י ז"ל לפרשו. משום דבגמרא שם לא מיירי בהכי כלל. ומה שלא פירש דלרבי נפק"מ אם הזיד בראשון ועשה את השני. הדבר פשוט דהיינו משום דכל עיקרו לא בא אלא לפרש מאי נפק"מ בכרת דשני אחר שכבר נתחייב כרת משום הראשון. אטו בתרי קטלא קטלת ליה. וכמבואר שם להדיא בפירש"י עיי"ש. ובהזיד בראשון ועשה את השני ליכא אלא כרת דראשון. ואנן בעינן לאשכוחי כרת דבשני בלא ראשון. וזה פשוט. וכבר כתבו שם קצת מפרשים כעין זה. אבל ודאי פשוט הוא דאם לרבי נתן דאמר דשני תשלומין לראשון הוא לא מיפטר בעשיית השני מכרת דראשון. כ"ש לרבי דאמר שני רגל בפ"ע הוא. וכן מתבאר בהדיא מלשון רש"י ז"ל גופי' שם עי"ש היטב. וא"כ ודאי למאי דהדר ביה הרמב"ם ז"ל בחבורו הגדול וס"ל דאפי' לרבי מיפטר מכרת דראשון בעשיית השני אף ע"ג דלדידי' רגל בפ"ע הוא. כ"ש לרבי נתן דאמר שני תשלומין דראשון הוא. וא"כ ודאי קשה טובא לדידיה מלישנא דברייתא דלא משמע הכי כלל. דודאי מדקאמר רחב"ע אף על הראשון אינו חייב כרת אא"כ לא עשה את השני. מתבאר מזה דלרבי ורבי נתן חייב כרת על הראשון אע"פ שעשה את השני. ובודאי דחיקא מילתא טובא לומר דמאי דקאמר רחב"ע לא עשה את השני במזיד קאמר. ולאפוקי שגג בשני. אע"פ שכן כתב הר"א מיימון ז"ל (מעשה נסים סוף סי' ז') עיי"ש. דודאי סתם לא עשה את השני. לא עשה כלל משמע. דאל"כ הו"ל לומר הכי בהדיא אא"כ הזיד ולא עשה את השני. ובפרט דבזה הוא עיקר פלוגתייהו. אבל עשה את השני לכ"ע פטור. אלא ודאי עכצ"ל דבעשה את השני נמי פליגי. וגם אין שום הכרת כלל לאפוקי ברייתא מפשטא. כמו שכבר ביארנו שם במנין העשין עיי"ש. וגם כבר ביארנו שם דמהתוספתא מבואר כן בהדיא דרחב"ע אא"כ לא עשה את השני כלל קאמר. והתם אין מקום כלל לפירושו של הר"א מיימון ז"ל עיי"ש. וא"כ ודאי דברי הרמב"ם ז"ל וסייעתו תמוהים טובא: 
<b>ואולם </b>שבתי וראיתי דאפשר לומר דאע"ג דודאי לכ"ע כל שעשה את השני אע"פ שהזיד בראשון פטור. מ"מ שפיר קאמר רחב"ע אף על הראשון אינו חייב כרת אא"כ לא עשה את השני. אף דודאי לא עשה את השני כלל קאמר. והיינו משום דלרבי ולר"נ משהזיד ולא עשה את הראשון בר כרת הוא מיד. אלא דמ"מ אם אח"כ עשה את השני פקע מעליו בכך עונש כרת שעליו מכבר מיד משהזיד בראשון. וממילא מבואר לפ"ז דכשלא עשה את השני אפי' בשוגג או אונס אכתי בר כרת הוא כדמעיקרא. אבל רחב"ע ס"ל דמעיקרא לא חייל עלי' עונש כרת כלל עד שיעבור ולא יעשה פסח שני. דאז הוא דחייל עלי' עונש כרת על מה שלא עשה את הראשון. וכדפירש"י שם דס"ל לרחב"ע דשני הוא גמרו של ראשון עיי"ש. והיינו דקאמר רחב"ע אף על הראשון אינו חייב כרת אא"כ לא עשה את השני. דס"ל דהשני הוא במקום הראשון לגמרי. וכשעשה את השני הרי זה ממש כאילו עשה את הראשון במועדו. ואם לא עשה את השני אז הוא שענוש כרת על הראשון. וכן מתבאר בהדיא מלשון הירושלמי (פסחים פ"ט ה"ג) עיי"ש היטב. וממינא מתבאר לפ"ז שאם שגג או נאנס בשני הו"ל כשגג ונאנס בראשון. דלא שייך בו עונש כרת כלל. שהראשון הוא עיקר והתחלת החיוב. והשני הוא גמרו של הראשון. ונראה דזו היא ג"כ כוונת רבינו חננאל בפירושו שם שכתב וז"ל רחב"ע אומר אף על הראשון אינו חייב כרת אם לא עשה את השני. כלומר כיון שלא עשה הראשון נסתלקה חובת הראשון ונתחייב בשני. ולעולם אינו חייב אלא על השני קסבר שני תקנתא דראשון הוא עכ"ל עיי"ש. ורצה לומר שאם עשה את השני הרי זה כאילו עשה את הראשון. ולא חייל עליה מעיקרא שום עונש כלל. אלא דמשלא עשה את הראשון נסתלקה מעליו חובת הראשון וחיילא עליה חובת השני. ואין אנו דנין עליו לרחב"ע אם בר כרת או לא אלא אחר שלא עשה את השני ג"כ. דשני הו"ל תקנתא דראשון ובמקומו הוא עומד. וכל זמן שיש לפניו לעשות את השני הו"ל כאילו עדיין לא עבר על הראשון. ורחב"ע לא בא אלא לומר דאף על הראשון אין מקום כלל לתורת עונש. ואין לנו בו לדון אם חייב כרת אא"כ לא עשה את השני. אבל לרבי ולר"נ מיד משהזיד ולא עשה הראשון. כבר הוא ענוש כרת. אלא דעשיית השני היא שפוטרתו מכריתתו. ובהכי מתפרש ג"כ על נכון לשון התוספתא דקתני במילתא דרחב"ע. אם עשו את השני אין חייבין כרת על הראשון. לא עשו את השני חייבין כרת על הראשון עיי"ש. דודאי גם לרבי ור"נ אם עשה את השני נפטר מכרת על שהזיד בראשון. אלא דרחב"ע פליג עלייהו במאי דס"ל דמשהזיד על הראשון הרי הוא ענוש כרת מיד. אלא הכל תלוי בשני שאם עשו את השני לא היו מעולם בעונש כרת על הראשון. אלא כשלא עשו את השני אז הוא שיש מקום לעונש כרת על הראשון. ונפק"מ לענין הזיד בראשון ושגג או נאנס בשני כדאמרינן בגמרא. כן נראה כעת נכון ומוכרח בדעת הרמב"ם ז"ל וסייעתו דלא תקשה עליהם לא מברייתא דידן ולא מהתוספתא: 
<b>ומעתה </b>עפ"ז ממילא מבואר דלק"מ גם להגאונים ז"ל וסייעתם. דודאי ליכא עונש כרת אלא כשלא עשה פסח כלל. אבל כל שעשה מיהת אחד מן הפסחים לכ"ע לא משכחת לה עונש כרת וכמו שנתבאר. ובלא"ה אפשר לומר בדעת הגאונים ז"ל וסייעתם בפשיטות דס"ל כדעת הראשונה של הרמב"ם ז"ל דלרבי חייב כרת אם הזיד ולא עשה את הראשון אע"פ שעשה את השני. ולפ"ז איכא למימר דמאי דקאמר רחב"ע אף על הראשון אינו חייב כרת אא"כ לא עשה את השני. לא אתי בהכי אלא לאפוקי מדס"ל לרבי דשני רגל בפ"ע הוא. וחייב כרת על הראשון אע"פ שעשה את השני. ולזה קאמר אף על הראשון אינו חייב כרת אא"כ לא עשה את השני. אבל ודאי לרבי נתן נמי אם עשה את השני לא מתחייב כרת על הראשון. ובלא"ה עיקר מחלקותו דרחב"ע היא על רבי. דגם בהזיד בשני ושגג בראשון קאי רחב"ע בשיטתי' דרבי נתן דפטור. ולא פליג אלא על רבי דגם בהכי מחייב וכדאמרינן בגמרא שם. ובהכי מדוקדקת טפי גירסת התוספתא (פ"ח דפסחים). דהתם גרסינן ברישא מימרא דרבי נתן. ובתר הכי מימרא דרבי סמוך למימרא דרחב"ע. אלא שנחלפו שם שמות התנאים מימרא דרבי בשם רבי נתן ומימרא דר"נ בשם רבי עיי"ש. וכן הוא בתוספתא כת"י עיי"ש. וזה נכון מאוד משום דעיקר מחלקותו של רחב"ע אינה אלא על רבי. ועכ"פ לפ"ז מבואר דמיהת לרבי נתן לא משכחת עונש כרת בפסח אלא כשלא עשה פסח כלל. אבל כל שעשה את השני אע"פ שהזיד בראשון ליכא כרת. וא"כ לפי מה שביארנו דלדעת הגאונים ז"ל וסייעתם קיי"ל כרבי נתן. שפיר כתבו בעונש כרת דפסח לא פָסח. או לא עשה פסח. דמשמע שלא עשה פסח כלל: 
<b>ונראה </b>דיש מקום להכריח כן דעכ"פ מיהת לרבי דאמר שני רגל בפ"ע הוא אין עשיית השני פוטרתו מן הכרת שנתחייב על מה שהזיד ולא עשה את הראשון. מדקאמר רבי יהודה (לעיל צ"א ע"ב) דנשים בראשון חובה ושני רשות. ולפי המתבאר שם ס"ל לרבי יהודה כרבי דשני רגל בפ"ע הוא. וכדפירש"י שם (בד"ה כתיב בשני) עיי"ש. והשתא היכי קפסיק ואמר דנשים בשני אינם אלא רשות. ומי לא משכחת לה שהזידו ולא עשו את הראשון ונתחייבו כרת אם לא יעשו את השני ונמצא דהו"ל בשני חובה כאנשים. דהא כיון דאם לא יעשו השני חייבות כרת אין לך חובה יותר גדולה מזו. אלא ודאי מוכרח מזה דעכ"פ לרבי אפילו עשה את השני אין זה מוציאו מידי כריתתו שנתחייב על הראשון. וממילא שפיר הו"ל לרבי יהודה מילתא פסיקתא. דלעולם נשים בשני אינן אלא רשות. שהרי אפילו הזידו ולא עשו את הראשון מכל מקום עשיית השני אינה מוציאתן מידי כריתתן. והו"ל מעוות שאין לו תקנה. ורשות גמור הוא להן לעשות או שלא לעשות את השני. וזו ראי' מוכחת לכאורה כדעת הרמב"ם ז"ל בסה"מ שם. וצ"ע לכאורה לדעת הרמב"ם בחבורו הגדול שחזר בו מזה. וס"ל דאפילו לרבי שפיר מהניא ליה עשיית השני להוציאו מידי כריתתו. דלפ"ז הדרא קושיא לדוכתה. מיהו נראה דאין מזה הכרע כ"כ. דאפשר לומר דלא קאמר ר"י דנשים בשני רשות אלא בשני מצד עצמו. שלא חייבן הכתוב בו כבראשון. אבל ודאי שפיר משכחת לה גם אצלן חיובא בשני מצד חיובן בראשון. ונראה שכן מוכרח מדברי הרמב"ם ז"ל גופי' שכתב (פ"ה מהלכות ק"פ ה"ח) וז"ל נשים שנדחו לפסח שני בין מפני האונס והשגגה בין מפני הטומאה ודרך רחוקה. הרי פסח שני להם רשות. רצו שוחטין רצו אין שוחטין. לפיכך אין שוחטין עליהן בפני עצמן בשבת בפסח שני וכו' עכ"ל עיי"ש. וכבר תמה בזה בכ"מ שם שדבריו סותרים למה שכתב הוא גופי' (שם לעיל פ"ב ה"ד) וז"ל אין עושין חבורה נשים ועבדים או קטנים ועבדים. מפני שלא תהיה קלות ראש ביניהם. אבל עושים חבורה כולה נשים אפילו בפסח שני וכו' עכ"ל עיי"ש. ומה שתירץ על זה בכ"מ שם כבר דחה בלח"מ שם מסוגיא דגמרא. ולכן הניח דברי הרמב"ם אלו בצ"ע עיי"ש. ושאר האחרונים האריכו בזה הרבה ולא העלו בזה דבר ברור. אבל נראה בפשיטות ע"פ מאי דצריך ביאור מש"כ הרמב"ם ז"ל כאן נשים שנדחו לשני בין מפני האונס והשגגה בין מפני הטומאה ודרך רחוקה וכו'. ולמה דקדק לכתוב דין זה דוקא בשנדחו מן הראשון ומפני האונס והשגגה או מפני הטומאה ודרך רחוקה. והרי גם אותן שלא נדחו כלל מן הראשון לא ע"פ אונס או שגגה. ולא משום טומאה או דרך רחוקה. אלא שעברו והזידו ולא עשו את הראשון נמי זקוקים לפסח שני. וא"כ גם בזה איצטריך לאשמעינן דלנשים הוא רשות ואין שוחטין עליהן בפני עצמן. אבל נראה ברור דהרמב"ם ז"ל בזה לשיטתו אזיל. דס"ל שם דאע"ג דקיי"ל כרבי דפסח שני רגל בפ"ע הוא. מ"מ כשהזיד בראשון ועשה את השני נפטר בכך ידי כריתתו. וא"כ ממילא מבואר דאפילו לרבי יהודה דנשים בשני רשות. מ"מ כשהזידו בראשון ולא עשוהו הו"ל השני להם חובה. שהרי הן בכרת על מניעתן מלעשותו. ואין לך חובה יותר מזו. ולא קאמר רבי יהודה דנשים בשני רשות אלא בשני מצד עצמו. אבל מצד הראשון ודאי גם בשני משכחת לה שיהא להן חובה. ולהכי שפיר דקדק הרמב"ם ז"ל כאן וכתב. נשים שנדחו לשני מפני האונס וכו' פסח שני להם רשות וכו'. לפיכך אין שוחטין עליהן בפני עצמן וכו'. אבל לעיל (בפ"ב) דעיקר מילתא לא מיירי התם בהכי אם פסח שני חובה או רשות. וכל עיקרו שם בפסח ראשון הוא דמיירי. אלא דרך אגב דמיירי בדין עשיית חבורה שכולה נשים ועבדים או נשים בפ"ע בפסח ראשון. כתב ג"כ דאפי' בפסח שני עושים אם כולה נשים. וכוונתו בזה רק לומר דאפילו בפסח שני משכחת לה שמותר לשחוט להם בפני עצמן. והיינו כשהזידו בראשון. וסמך על מש"כ לקמן במקומו דכשנדחו מפסח ראשון מפני האונס וכיו"ב אין שוחטין להן בפ"ע: 
<b>וראיתי </b>להסמ"ג (עשין רכ"ג) שהביא שם לשון הרמב"ם דלעיל כדרכו. והשמיט מש"כ הרמב"ם דאפילו בפסח שני עיי"ש. וכפי הנראה היינו משום שהיה נראה לו זה כדברים סותרים זה את זה למש"כ הרמב"ם ז"ל כאן. והובא בסמ"ג לקמן (עשין רכ"ד) עיי"ש. אבל לפי מה שביארנו ניחא שפיר. אלא שראיתי להרמב"ם ז"ל גופי' (בפיה"מ סוף פ"ח דפסחים) דשם כתב ג"כ דין זה דכל מין ומין לעצמו עושין. נשים לעצמן וכו' עיי"ש. ולא כתב שם דאפילו בפסח שני. מיהו נראה דכיון דידוע דפיה"מ עשה הרמב"ם ז"ל בילדותו קודם לחבורו סה"מ. והוה ס"ל אז כדעתו בסה"מ שם דאפילו לרבי אם עשה את השני לא מיחייב כרת על הראשון. וא"כ לשיטתו אזיל דלפי מאי דס"ל דקיי"ל כרבי אין עשיית השני פוטרת מן הכרת שנתחייב על מה שהזיד בראשון. וא"כ לא משכחת לה כלל בנשים חובה בשני למאי דפסק כר"י דנשים בראשון חובה בשני רשות. והילכך שפיר עשה מה שלא כתב שם דעושין חבורה שכולה נשים אפילו בפסח שני. דודאי בפסח שני דאינו אצלן אלא רשות בעלמא. אין שוחטין להן בפני עצמן. לפום שיטתו זו. ועכ"פ מתבאר דמההיא דהתם ליכא הוכחה נגד דעת הרמב"ם ז"ל האחרונה וסייעתו דס"ל דהשני פוטר מן הכרת דראשון לכ"ע: 
<b>ואמנם </b>לכאורה יש להביא ראי' מדתנן התם (לעיל צ"א ע"ב) אונן טובל ואוכל את פסחו לערב אבל לא בקדשים. ואמרינן עלה בגמרא מאי טעמא קסבר אנינות לילה דרבנן וגבי פסח לא העמידו דבריהם במקום כרת. גבי קדשים העמידו דבריהם במקום עשה עיי"ש. והשתא אם איתא דלכ"ע כל שעשה את השני מיפטר מן הכרת דראשון. א"כ גם בפסח כיון דבידו לעשות את השני דתו לא מתחייב כרת על הראשון. אלא עשה בעלמא הוא דאיכא לעשות את הראשון במועדו. ולא עדיף פסח משאר קדשים. מאי קאמר דגבי פסח לא העמידו דבריהם במקום כרת. אלא ודאי אין עשיית השני פוטרתו מן הכרת שנתחייב על הראשון. ושפיר קאמר דגבי פסח לא העמידו דבריהם במקום כרת. ומוכח מזה כסברא הראשונה של הרמב"ם ז"ל. מיהו נראה דאין מזה הכרע. דאפילו אם נימא דעשיית השני פוטרתו מן הכרת דראשון. מ"מ חשיב ליה מקום כרת ולא העמידו דבריהם. משום דעכ"פ מצוה חמורה היא. דאית בה כרת אי לא פטר נפשי' ע"י עשיית השני. וכיו"ב כתבו הריטב"א ז"ל (רפ"ק דיבמות ה' ע"ב) עיי"ש. והרשב"א ז"ל (שבת קל"ב ע"ב) עיי"ש. ועי' בפירש"י (פסחים צ"ב ע"א) בההיא דאמרינן התם ערל הזאה ואזמל העמידו דבריהם במקום כרת. (בד"ה דרך חצרות) עיי"ש היטב. דלכאורה משמע מדבריו דס"ל דמקום כרת ממש קאמרינן. וא"כ הדרא הוכחה זו לדוכתה דאפילו עשה את השני אינו נפטר מן הכרת דראשון. אלא דרש"י ז"ל לשיטתו אזיל דס"ל הכי לקושטא דמילתא דאפילו לרבי נתן דאמר שני תשלומין דראשון הוא אם הזיד בראשון אפילו עשה את השני לא מיפטר מכרת כמשכ"ל. וכ"ש לרבי דאית לי' שני רגל בפ"ע הוא. וא"כ שפיר הו"ל מקום כרת ממש. והרמב"ם ז"ל (בחבורו הגדול) דס"ל דאפילו לרבי נמי מיפטר מן הכרת כשהזיד בראשון אם עשה את השני לשיטתו אזיל. דלהדיא מבואר מדבריו (פ"ו מהלכות ק"פ ה"ו וה"ז) דס"ל דמקום כרת דהתם לא מקום כרת ממש קאמרינן. אלא דהו"ל מצוה שיש בה צד כרת עיי"ש. וגם ההיא דאזמל שפירש"י שם לענין פסח עיי"ש. וכן פירש רבינו חננאל ז"ל שם לא הביאה הרמב"ם ז"ל כלל בהלכות ק"פ. אלא הביאה בהלכות מילה (פ"ב ה"ו) עיי"ש. ומבואר מזה דלא ס"ל כפירש"י והר"ח ז"ל שם. אלא ס"ל דלא מיירי ההיא ברייתא וגם רבא דמייתי לה התם. אלא לענין כרת דמילה גופא. וא"כ מבואר ע"כ מזה דמקום כרת דקאמר רבא לא מקום כרת ממש קאמר. אלא שיש בה צד כרת ומצוה חמורה היא. דהא מילה דדחיא שבת לית בה כרת. ומה"ט חשיב לה בשבת (קל"ג ע"א) ובפסחים (ס"ט ע"ב) כלית בה כרת לגבי פסח עיי"ש. וא"כ לפ"ז ליכא שום ראי' מסוגיא דהתם לומר דעשיית השני אינה פוטרת מן הכרת דראשון. ולק"מ לדעת הרמב"ם בחבורו הגדול וסייעתו ז"ל. מיהו בלא"ה נראה דאפי' אם נפרש דמקום כרת דהתם מקום כרת ממש קאמר. מ"מ אין משם הכרע כ"כ. משום דנהי דאם עשה את השני נפטר מן הכרת על שהזיד בראשון. מ"מ מקום כרת הוא לרבי ורבי נתן. דלדידהו מיד משהזיד ולא עשה את הראשון בר כרת הוא. אלא שאח"כ כשעשה את השני נפטר מידי כריתתו שכבר נתחייב משעבר זמנו של ראשון. וא"כ השתא מיהת ודאי בר כרת הוא עד שיגיע זמנו של שני ויעשנו. וכמו שביארנו לעיל. ולכך לא העמידו דבריהם במקום כרת זה: 
<b>עכ"פ </b>מתבאר דיפה עשו הגאונים ז"ל וסייעתם שמנו עונש כרת דפסח בשלא עשה פסח כלל. משום דס"ל כדעת הרמב"ם ז"ל בחבורו הגדול וסייעתו דלכ"ע כל שעשה את השני אינו ענוש כרת על מה שהזיד בראשון. או דס"ל עכ"פ כסברא הראשונה של הרמב"ם ז"ל בסה"מ דמיהת לרבי נתן דאמר שני תשלומין דראשון הוא מהניא לי' עשייתו דשני לפטרו מן הכרת דראשון. ולא כדעת רש"י ז"ל דס"ל דאפי' לרבי נתן אין עשיית השני פוטרו מן הכרת דראשון. וא"כ הגאונים ז"ל לטעמייהו אזלי דפסקו הלכה כרבי נתן וכמו שביארנו. והלכך שפיר כתבו עונש כרת דפסח רק בשלא עשה פסח כלל לא הראשון ולא השני. שאם עשה אחד מן הפסחים שוב ליכא עונש כרת כלל. ונראה דבלא"ה ע"כ כן מוכרח לפי דעתם שפסקו הלכה כרבי נתן. עפמש"כ לעיל (עשין נ"ז) להוכיח דאם עשה את השני פטור מן הכרת על שהזיד בראשון. מדאמרינן. (בפרק כיצד צולין פ' ע"א) איתמר היו ישראל מחצה טהורין ומחצה טמאין אמר רב מטמאין אחד מהן בשרץ וכו'. ועולא אמר משלחין אחד מהן לדרך רחוקה. ופרכינן ויטמאנו בשרץ. ומשני קסבר שוחטין וזורקין על טמא שרץ. ופריך ויטמאנו במת. ומשני מדחהו אתה מחגיגתו. ופריך השתא נמי מדחהו אתה מפסחו. ומשני אפשר דעביד בשני וכו'. עיי"ש. והשתא אם איתא דאפי' עשה את השני לא נפטר מן הכרת על הראשון. וא"כ ע"כ הו"ל מעוות שאינו יכול ליתקן. תמוה מאי קא משני אפשר דעביד בשני. ומה בכך. הרי מ"מ מדחהו אתה מן הראשון. דהו"ל מעוות שאינו יכול ליתקן במאי דעביד בשני. שאין השני עולה לו במקום הראשון ומצוה אחריתא היא. אלא ודאי ע"כ מוכרח מזה דאם עשה את השני יוצא בו ידי חובתו במקום הראשון ולא מתחייב תו כרת על הראשון. ומטעם זה כתבנו שם דלדעת הרמב"ם ז"ל בסה"מ דלרבי אפי' עשה את השני חייב כרת על הראשון. עכצ"ל דההיא סוגיא לא אזלא אלא אליבא דרבי נתן. וא"כ ע"כ קיי"ל כוותי'. כיון דסתמא דתלמודא נקט אליבא דעולא בפשיטות כ"כ כוותי'. ולדעת רש"י ז"ל דס"ל דאפי' לרבי נתן נמי אפי' עשה את השני חייב כרת על הראשון. עכצ"ל דס"ל דקיי"ל כרחב"ע דאמר דשני תקנתא דראשון הוא. ואזלא ההיא סוגיא אליבי'. וראיתי להצל"ח שכתב (לקמן צ"ג ע"ב) בההיא דאמרינן התם הזיד בראשון ושגג בשני לרבי ולרבי נתן מחייב ולרחב"ע פטור. והקשה לרש"י דאפי' עשה את השני לרבי ולר"נ מחייב. הו"ל למימר רבותא טפי דאפי' עשה את השני לרבי ולר"נ מחייב. אלא שאפשר לומר דנקט שגג בשני לרבותא דרחב"ע דאפי' בזה פוטר. ואמנם להרמב"ם דפסק כרבי א"כ הו"ל למימר רבותא טפי אליבא דהילכתא. אלא ודאי בעשה את השני פטור. אבל לשיטת רש"י קשה אמאי לא נקט התם טפי רבותא אליבא דרבי ור"נ. ולומר דלרש"י ס"ל דהלכה כרחב"ע הדבר קשה שהרי הראב"ד תמה על הרמב"ם דפסק כרבי דהא רבים פליגי עלי' ואין הלכה כרבי מחבריו. וכוונתו דראוי לפסוק כרבי נתן דבכל צד הו"ל רבים. דבהזיד בראשון גם רבי קאי כוותי' ובשגג בראשון והזיד בשני רחב"ע קאי כוותי'. אלא שיש לומר דאי אפשר לפסוק כר"נ. משום דסתם לן תנא דלא כוותי'. דסתם משנה לקמן דפסח שני דוחה שבת. ולר"נ דס"ל דבמועדו לא קאי אפסח שני. ודאי לא דחי שבת. וכיון דאידחי ר"נ מהלכה אין לנו אלא רבי ורחב"ע וקיי"ל הלכה כרבי מחבירו. ולכן פסק הרמב"ם כרבי. אבל לומר דהלכה כרחב"ע נגד רבי הוא תמוה והניחה בצ"ע עיי"ש: 
<b>ולדידי </b>אין בזה סרך קושיא כלל דהדבר ידוע דכל הני כללי דאמרו הלכה כמר לגבי מר. ואפי' בכללא דקיי"ל יחיד ורבים הלכה כרבים. היינו רק מסתמא. היכא דלא אשכחן בתלמוד הכרעה איפכא. אבל היכא דאשכחן בהדיא הכרעה נגד הכלל אין למדין מן הכללות. דהאמוראים בכמה דוכתי פסקי הילכתא כגד הכללות. ואפי' כיחיד נגד רבים. כמבואר. בהרבה מקומות בתלמוד ובפוסקים. וא"כ מצד זה ליכא שום מקום קושיא לרש"י ז"ל אם לשיטתו מוכח מסתמא דתלמודא דהלכה כרחב"ע. ולפי מה שביארנו רש"י לשיטתו אזיל דבלא"ה איכא הכרעה לדעתו דהלכה כרחב"ע מסוגיא דלעיל (בפרק כיצד צולין שם). וגם מה שהחליט דאי אפשר לפסוק כר"נ מדסתם לן תנא דלא כוותי'. כבר ביארנו לעיל במנין העשין שם דאין מזה שום הכרע כלל. ושגם דעת רבינו הגאון והבה"ג ז"ל וסייעתם ורבינו חננאל ז"ל דהלכה כרבי נתן וגם עיקר קושייתו לרש"י מדקאמר התם הזיד בראשון ושגג בשני לרבי ולר"נ מחייב וכו'. כבר ביארנו שם דלק"מ עיי"ש. אע"פ שכמה מהאחרונים ז"ל עמדו בזה. ועכ"פ להלכה ליכא מזה שום קושיא לרש"י אם ס"ל דקיי"ל בזה כרחב"ע. ונראה דזו היא ג"כ דעת הרא"ם ז"ל ביראים שלא מנה אלא מצות פסח ראשון בלבד (סי' ת"ה). וגם עונש כרת מנה ביראים השלם (סי' רפ"ג) עיי"ש. אבל מצות פסח שני לא הזכיר כלל. והיינו משום דס"ל דקיי"ל כרחב"ע דשני אינו אלא תקנתא דראשון. ולא מיבעיא כשעשה את השני. אלא אפי' לא עשהו בשגגה והזיד בראשון פטור לדידי'. כדאמרינן התם. וא"כ לדידי' ודאי אין למנות שניהם אלא במצוה אחת. ובלתי ספק כן היה לפניו הנוסחא גם בדברי הבה"ג. שהרי הוא הולך וסובב בכל ספרו רק לבאר המצות שנמנו במנין המצות להבה"ג ז"ל. כמבואר בדבריו בהרבה מקומות בהדיא. אבל רבינו הגאון ז"ל וסייעתו. כיון שמנה במנין העשין פסח ראשון ושני בשתי עשין בפ"ע. ע"כ ס"ל דקיי"ל כרבי נתן. וכמו שביארנו שם. וע"כ ס"ל דסוגיא דפרק כיצד צולין שם מצי אזלא נמי שפיר אליבא דרבי נתן. וא"כ ע"כ מתבאר מזה דלרבי נתן נמי אם עשה את השני אע"פ שהזיד בראשון נפטר מן הכרת שנתחייב בראשון. וזה דלא כמו שרציתי לומר תחילה לעיל (שם במנין העשין) לדעת הגאונים ז"ל דס"ל כדעת רש"י ז"ל דגם לרבי נתן אפילו עשה את השני לא נפטר מן הכרת על מה שהזיד בראשון. אלא שעדיין יש מקום אתי לדון בזה ואין להאריך: 
<b>עוד </b>יש להעיר בזה עפמש"כ התוס' (פרק כיצד צולין ע"ז ע"א) בד"ה סד"א וכו'. דלהכי מצריך התם בברייתא קרא בפ"ע לפסח דדחי שבת וטומאה. ולא נפק"ל ככל שאר קרבנות ציבור מדכתיב אלה תעשו לה' במועדיכם. משום דפסח אין זמנו קבוע. דמצי עביד בשני עיי"ש ובמש"כ הרש"א ז"ל שם. ומש"כ שם משום דטמאים עבדי בשני עיי"ש. ע"כ לאו דוקא. דהא לא דחי טומאה אלא בציבור. וציבור לעולם לא עבדי פסח שני. ומשום דמיעוט טמאים עבדי פסח שני. ודאי לא יתכן לומר דמשום זה לא חשיב פסח זמנו קבוע לגבי צבור. אע"ג דלצבור לא ניתן פסח שני כלל. ועוד דהא לענין לדחות שבת נמי מיירי ובטהורים. ועכצ"ל דעיקר טעמא אינו אלא משום דכל מי שלא עשה את הראשון אפילו טהור. אלא שהזיד או שגג בראשון. מיפטר בשני. הילכך לא חשיב לי' זמנו קבוע כ"כ. והא תינח אם נימא דאפילו הזיד בראשון מיפטר מן הכרת כשעשה את השני. אבל אם איתא דאפילו עשה את השני אין זה פוטרו מן הכרת שנתחייב על הראשון. ונמצא דמצוה דראשון כבר אזדא לה. והו"ל מעוות שאינו יכול ליתקן. ושני מצוה אחריתא היא. א"כ אין לך זמנו קבוע יותר מזה. והשתא הרי ההיא ברייתא דהתם אע"ג דכאן סתמא נשנית. מ"מ הרי במנחות (סו"פ ר"י ע"ב ע"ב) מבואר דרבי הוא דקאמר לה עיי"ש. והכי איתא נמי בספרא (פ' אמור סו"פ י"ז) עיי"ש. וא"כ מתבאר מזה דאפילו לרבי דאית ליה פסח שני רגל בפ"ע הוא אם עשה את השני מיפטר מן הכרת שנתחייב על הראשון וכדעת הרמב"ם ז"ל בחבורו הגדול. וכן נראה דעת התוס' (שם לעיל ע"ו ע"ב) בד"ה ה"ג קמ"ל וכו'. שכתבו וז"ל. ולא גרס כיון דאית לה תשלומין וכו'. ועוד פסח נמי אית לי' תשלומין בשני ודחי טומאה וכו' עכ"ל עיי"ש. ובודאי לדעת רש"י ז"ל דלרבי ורבי נתן אם הזיד בראשון אע"פ שעשה את השני לא מיפטר בכך מעונש כרת. אין זה ענין כלל לתשלומין. אלא מצוה אחריתא לגמרי היא. ואינו ענין כלל לראי' וחגיגה שיש להן תשלומין כל שבעה לצאת ידי חובתו בכל שבעה כאילו הקריב בראשון. משא"כ בפסח דאפילו לרבי נתן דאמר שני תשלומין לראשון. ע"כ אינו תשלומין ממש. אלא דין תשלומין יש לו קצת. שהרי אין עשייתו פוטרו ידי כריתתו דראשון. אלא ודאי ס"ל דגם לרבי ורבי נתן כל שעשה את השני. הו"ל כאילו עשה את הראשון. ואע"פ שהזיד בראשון לאו בר כרת הוא. ועי' רמב"ם (הלכות חגיגה פ"א ה"ח) ובלח"מ שם. ובמש"כ בתוס' יו"ט (פ"ב דחגיגה מ"ד) עיי"ש היטב. ואין להאריך בזה יותר. אע"פ שיש אתי עוד לצדד בזה הרבה. ומ"מ דברי רבינו הגאון ז"ל וסייעתו נכונים היטב אפילו אם נימא דס"ל כדעת הרמב"ם ז"ל בסה"מ שם דלרבי אפילו עשה את השני חייב כרת אם הזיד בראשון. דהרי הם ז"ל פסקו כרבי נתן. ולדידי' אם עשה את השני נפטר מן הכרת על הראשון גם להרמב"ם שם. ושלא כדעת רש"י ז"ל. ולכן שפיר דקדקו וכתבו כרת דפסח דוקא במי שלא עשה פסח כלל: 
<b>אלא </b>דלשון הבה"ג בנוסחת כת"י רומי שכתב טהור שלא עשה את הפסח עיי"ש. לשון זה צ"ע דזהו לכאורה נגד הברייתא. דתניא בפסחים (בפרק אלו דברים ס"ט ע"ב) יכול לא יהא ענוש כרת אלא שהיה טהור ושלא היה בדרך רחוקה ערל וטמא שרץ ושאר כל הטמאים מניין ת"ל והאיש עיי"ש. הרי דלאו דוקא בטהור שלא עשה פסח איכא עונש כרת אלא גם בערל וטמאים טומאת ערב שייך עונש כרת. אבל דברי רבינו הגאון ז"ל כאן מדוקדקים שכתב סתם שלא פסח. ומשמע כל מי שיכול לעשות ולא עשה בין טהור בין טמא. וכזה הוא ג"כ לשון רבינו הגאון ז"ל באזהרותיו שע"פ עשה"ד (דבור לא תרצח). אף דשם האריך קצת יותר. וכתב וז"ל <b>אם לא רחק איש וחדל לפסוח יכרת בה </b>עכ"ל עיי"ש. הרי דאע"פ שדקדק שם להזכיר אם לא רחק. דהיינו שלא היה בדרך רחוקה. מ"מ לא הזכיר טהור. אע"ג דבקרא תרתי כתיב והאיש אשר הוא טהור ובדרך לא היה וגו'. והיינו משום דאיתרבו מקרא אפי' טמאים. ולא כתב אלא וחדל לפסוח. דהיינו כל מי שיכול לעשות ולא עשה. וכמו שאמרו בספרי (פ' בהעלותך פיסקא ע') וחדל לעשות הפסח אין וחדל אלא כל שיכול לעשות ולא עשה. שיערו חכמים וכו' עיי"ש. וגם בנוסחת בה"ג שלפנינו כתב סתם שלא עשה פסח עיי"ש. וכן הוא לשון כל האזהרות הנמשכים אחר הבה"ג. אלא שראיתי גם לרבינו חננאל ז"ל (בפסחים צ"ג ע"א) בברייתא דאיפליגו רבי ורבי נתן ורחב"ע. דבגמרא קתני בברייתא סתם. חייב כרת על הראשון וחייב כרת על השני דברי רבי וכו' עיי"ש. והר"ח ז"ל הוסיף וכתב ת"ר טהור שלא עשה הפסח חייב כרת על הראשון וכו' עיי"ש. ולשונו הוא ממש כלשון הבה"ג כת"י רומי. וגם על דבריו יקשה כן. שהרי גם טמא שרץ ושאר כל הטמאים דומיא דטמא שרץ איתרבו לעונש כרת בברייתא שם: 
<b>מיהו </b>קצת אפשר לומר דהר"ח ז"ל כן היתה גירסתו בההיא ברייתא וא"כ כיון דהתם (בסוגיא דפרק אלו דברים שם) אמרינן עלה דהך ברייתא מדקא מהדר אטמא שרץ קסבר אין שוחטין וזורקין על טמא שרץ. דאי שוחטין וזורקין על טמא שרץ למה לי לאהדורי עליה היינו טהור עיי"ש. ופירש"י וז"ל מדקא מהדר אטמא שרץ לאיתויי מקרא יתירא. ש"מ ס"ל להאי תנא אין שוחטין וזורקין על טמא שרץ. דאי ס"ל שוחטין וזורקין עליו למה ליה לאהדורי עלי' מקרא יתירא לחיובי'. ממילא הוא עומד בכרת. שהרי הוא כטהור גמור. שראוי לעשות פסחו ע"י שליח לשלחו לעזרה. דכי פטר קרא מכרת. הנך דלא יכלו לעשות פסח פטר. אלא ודאי אין שוחטין וזורקין עליו ס"ל וכו' עכ"ל עיי"ש. והשתא א"כ אפשר דההיא ברייתא דהתם אתיא כמ"ד שוחטין וזורקין על טמא שרץ ושאר כל הטמאים כיו"ב. דפלוגתא דתנאי היא. ולהך תנא טמא שרץ וכיו"ב בכלל טהור נינהו. כדאמרי' התם היינו טהור. וכדפירש"י דהו"ל כטהור גמור. והיינו דקתני לפי גירסת הר"ח ז"ל. טהור שלא עשה הפסח חייב כרת וכו'. וכל אותן שיש להם דין טהור בכלל. אפי' הטמאים. אבל דברי הבה"ג ודאי צ"ע לפי מאי דקיי"ל כמ"ד דאין שוחטין וזורקין על טמא שרץ וכיו"ב: 
<b>איברא </b>דהכי נמי יש להקשות על הרמב"ם ז"ל (פ"א מהלכות ק"פ ה"ב) שכתב וז"ל ומי שביטל מצוה זו בזדון וכו' והוא לא טמא ולא בדרך רחוקה. הרי זה חייב כרת וכו' עכ"ל עיי"ש. והרי הרמב"ם גופיה פסק (פ"ו מהלכות ק"פ ה"א) דאין שוחטין וזורקין על טמא שרץ וכיו"ב עיי"ש. וא"כ הדבר קשה היכי כתב כאן דחייב כרת דוקא כשהוא לא טמא. והרי גם בטמאים שפיר שייך עונש כרת כמבואר שם בברייתא. והנה לשון הרמב"ם ז"ל שם הוא מלשון המשנה דר"פ מי שהי' טמא (צ"ב ע"ב) דתנן מי שהיה טמא או בדרך רחוקה ולא עשה את הראשון וכו' שגג או נאנס ולא עשה את הראשון וכו'. א"כ למה נאמר טמא או שהיה בדרך רחוקה. שאלו פטורין מהכרת ואלו חייבין בהכרת. ואמרינן עלה בגמ' אהייא. אילימא אשוגג ואונס. שוגג ונאנס בני כרת נינהו. ומשני מזיד קתני בהדייהו ואמזיד הוא דקאי עיי"ש. והן הן דברי הרמב"ם שם. אבל כבר כתבו התוס' (שם בד"ה מי שהי' טמא וכו') נראה לר"י דמתניתין קסבר שוחטין וזורקין על טמא שרץ. והשתא איירי מתניתין בטמא מת בששי דלא חזי לאכילה לאורתא. דאי קסבר אין שוחטין. א"כ טמא דמתניתין אף בטמא שרץ וכו'. א"כ אמאי פטור מהכרת. כיון דיכול לטבול. דהא תניא (בפרק אלו דברים) יכול לא יהא ענוש כרת אלא טהור ושלא היה בדרך רחוקה. ערל וטמא שרץ ושאר טמאים מנין ת"ל והאיש. ומשמע דליכא מאן דפליג עלה מדפריך מינה לרבא דקאמר דר"א פוטר מכרת. וא"ת תקשה מתניתין לרב דאמר לעיל אין שוחטין וזורקין על טמא שרץ. וי"ל דכמה תנאי אשכחן דסברי כרב וכו' עכ"ל עיי"ש. והשתא לפ"ז הרמב"ם ז"ל שפסק דאין שוחטין וזורקין על טמא שרץ (פ"ו מהלכות ק"פ ה"א) עיי"ש. ואפי' הכי כתב כאן כלישנא דמתניתין דהתם הו"ל כמזכה שטרא לבי תרי. ואע"ג דלשיטת הרמב"ם ז"ל (שם ה"ב) דבטמא מת אפי' טבול יום אין שוחטין וזורקין עליו עיי"ש. א"כ אפי' אם אתיא מתניתין כמ"ד אין שוחטין וזורקין על טמא שרץ. מ"מ מצי מיירי מתניתין נמי בטמא מת שחל שביעי שלו להיות בע"פ. ואפי' הכי פטור שפיר מכרת. משום דלא מהניא ליה טבילה. דהרי לשיטתו טמא מת אפי' טבול יום נדחה לפסח שני. ושלא כדעת התוס' שם בזה. מ"מ גם לפ"ז שפיר הכריחו התוס' דע"כ ההיא מתניתין לא אתיא אלא כמ"ד שוחטין וזורקין על טמא שרץ. דלמ"ד אין שוחטין א"כ טמא דמתניתין אף בטמא שרץ נמי מיירי. וא"כ אמאי פטור מכרת מיהת בטמא שרץ או נבלה וכיו"ב. דהא בהנך לכ"ע שוחטין וזורקין על טבול יום. והוה מצי למיטבל ולעשות פסח ראשון. אלא ודאי מתניתין כמ"ד שוחטין וזורקין על טמא שרץ. וא"כ הרמב"ם ז"ל שסתם וכתב כלישנא דמתניתין דבריו נראין כסותרין זא"ז. ואכמ"ל בדברי הרמב"ם ז"ל: 
<b>אמנם </b>בכוונת הבה"ג אפשר לומר דס"ל דקיי"ל כמ"ד שוחטין וזורקין על טמא שרץ וכל שאר הטמאים כיו"ב. משום דסתם לן תנא דמתני' דר"פ משה"ט כוותי'. וקיי"ל הלכה כסתם משנה. ורב אפשר דלא חייש לסתם משנה. ולהכי פסיק כמ"ד אין שוחטין וזורקין על טמא שרץ. וכיו"ב אמרינן (בפ"ד דעירובין) רב לית ליה הני כללי עיי"ש. אבל אנן קיי"ל כרבי יוחנן דאמר הלכה כסתם משנה. ובפרט דהכא גם עולא (שם צ' ע"ב). ורב נחמן (צ"ג ע"א) פליגי עליה דרב בהכי. ולכן שפיר כתב טהור שלא עשה פסח. דלמ"ד שוחטין וזורקין על טמא שרץ ושאר כל הטמאים דכוותי'. גם הנך בכלל טהור נינהו. כמבואר בסוגיא דפרק אלו דברים שם כמשכ"ל. ונראה דזו היא ג"כ דעת הר"ח ז"ל שהבאתי לעיל. דאין נראה לומר דגירסא אחרת היתה לו בהך ברייתא. דלא אשכחן בשום דוכתא גירסא זו. ובפרט דעיקר הך ברייתא הוא בתוספתא (פ"ח דפסחים). וגם שם ליתא הכי עיי"ש. וגם בירושלמי (פסחים פ"ט ה"ג) דמייתי ההיא פלוגתא. ליתא הך לישנא דר"ח ז"ל. ובודאי הוספה דילי' היא. ומשום דס"ל כהבה"ג דקיי"ל כמ"ד שוחטין וזורקין על טמא שרץ ושאר כל הטמאים טומאת ערב. ומ"מ יותר נכונה נוסחת הבה"ג שלפנינו וכן הוא לשון כל הנמשכים אחר הבה"ג. וכזה הוא לשון רבינו הגאון ז"ל כאן: 
@00עונש ג. ד. 
<b>ולא התענה. ובכפורים במלאכתו נחוץ. </b>כתיב (פ' אמור) כי כל הנפש אשר לא תעונה בעצם היום הזה ונכרתה וגו'. וכל הנפש אשר תעשה מלאכה בעצם היום הזה וגו'. ואזהרת לאו דמלאכת יוה"כ כבר מנה רבינו הגאון ז"ל לעיל (לאוין קס"א) עיי"ש. אבל אזהרת לאו דעינוי לא מנאה מטעם שכבר ביארנו לעיל (עשין נ"ה. קפ"א) עיי"ש. ומה שלא מנו רבינו הגאון ז"ל וגם הבה"ג וסייעתו ז"ל כרת דיום וכרת דלילה כל אחת בפ"ע. אע"ג דתרתי קראי נינהו. חד בכרת דלילה וחד בכרת דיום. כמבואר בפרק בתרא דיומא (פ"א ע"א) עיי"ש. הדבר פשוט דהיינו משום שאין למנות לילה ויום בשתי מצות מיוחדות בפ"ע. דערב ובוקר יום אחד וקדושה חדא נינהו. ולא איצטריך קרא לרבויי עונש דלילה אלא משום דהוה סד"א דאימעיטא לילה מדכתיב בעצם היום הזה. ועי' מש"כ בתוס' ישנים שם עייש"ה. ואמנם לשון רבינו הגאון ז"ל כאן צריך תקון. במש"כ <b>ובכפורים במלאכתו נחוץ. </b>ומשמע דעד השתא לא בכפורים מיירי. והרי לא התענה דלעיל מיניה נמי ביוה"כ הוא דמיירי. וברור דט"ס הוא. וצ"ל <b>ולא התענה בכפורים. ובמלאכתו נחוץ. </b>ולשון נחוץ שכתב. היה נראה לכאורה לומר עפמש"כ בסמ"ג (עשין ע"ד) בשם הריב"א ז"ל דקיי"ל הלכה כרבי אפי' מחביריו. עיי"ש שכן גירסתו בגמרא וכ"כ בדק"ס (עירובין מ"ו ע"ב) שכן הגירסא שם בש"ס כת"י ודפוס ישן עיי"ש. וכ"כ בפיה"מ להרמב"ם ז"ל (פ"ט דשביעית) לפי נוסחת התוס' יו"ט שם עיי"ש. וזו היא ג"כ נוסחת הר"י קורקוס ז"ל בביאורו על הרמב"ם (פ"ז מהלכות שמיטה) עיי"ש. ולפ"ז היה נראה לומר דס"ל לרבינו הגאון ז"ל דקיי"ל כרבי דאמר (פרק בתרא דיומא פ"ה ע"ב) דיוה"כ מכפר אפי' לא עשה תשובה עיי"ש. ולדידי' לא משכחת כרת דמלאכת יוה"כ אלא כשעשה מלאכה סמוך לשקיעת החמה דלא הו"ל שעות ביום לכפורי לי'. כמבואר בפ"ק דשבועות (י"ג ע"א) ובפ"ק דכריתות (ז' ע"א) ובראשונים שם עיי"ש. ואע"ג דלפי המבואר שם משכחת לה נמי כגון דעבד מלאכה בלילה ומת. דלא אתא יממא לכפורי ליה. דאין כפרה אלא ביום דכתיב כי ביום הזה יכפר עליכם וגו'. אי נמי בהדי דעביד עבידתי' פסקי' מרא לשקי' ומית. דלא הו"ל שהות ביממא לכפורי ליה עיי"ש. מ"מ כיון דעיקר מה שנמנו העונשין היינו משום המצוה שעל הב"ד כמו שנתבאר. א"כ אינן באין במנין אלא אותן העונשין שהן מסורים לב"ד. אבל כשעשה מלאכה ביוה"כ ומת מיד. וכן נמי כשעשה מלאכה בליל יוה"כ ומת באותה לילה. הרי אין ענשו מסור שוב לב"ד כלל. וא"כ לדידן ליכא נפק"מ בעונש כרת זה אלא לענין היכא שעשה מלאכה סמוך לשקיעת החמה דיוה"כ. ולזה הוא שכתב רבינו הגאון ז"ל כאן <b>ובמלאכתו נחוץ. </b>ורצה לומר שמיהר ונחפז לעשות מלאכתו של מוצאי יוה"כ בעוד יום מיד סמוך לשקיעת החמה. ואע"פ שאינו נראה לומר בדעת רבינו הגאון ז"ל דקיי"ל הלכה כרבי אפי' מחבריו. ועי' משכ"ל (עשין נ"ז. קט"ו) עייש"ה. מ"מ בלא"ה יש מקום לדון כאן דהלכה כרבי ע"פ סוגיא דפ"ק דכריתות שם עיי"ש היטב. וכן בסוגיא דשבועות שם ובירושלמי (פרק בתרא דיומא ה"ז. ובפ"ק דשבועות ה"ו) שקלו וטרו אמוראי אליבי' עיי"ש. ומשמע מזה דהילכתא כוותי' ואין להאריך בזה. דבלא"ה אפשר לומר בכוונת רבינו הגאון ז"ל בפשיטות דרצה לומר שנבהל ונמהר אחר מלאכתו שלא להתבטל ממנה אף ביוה"כ. ועיקר הכוונה היינו לומר שבמזיד עשה מלאכה ולא בשגגה. וגם יתכן לומר דכוונתו למאי דתניא בספרא (פ' אחרי פ"ז) וכל מלאכה לא תעשו וגו' אפי' מלאכת מצוה גדולה שלא יכתוב שני אותיות בספרים תפילין ומזוזות ושלא יארוג שני חוטים במכנסים בפרוכת מלאכה וכל מלאכה ריבה עיי"ש. ובמש"כ שם הר"ש משאנץ ז"ל בפירושו. וזהו שכתב ובמלאכתו נחוץ. ורצה לומר שאפי' היתה המלאכה נחוצה ומצוה גדולה בעשייתה כהנך דהתם וכל כיו"ב. ענוש עליה כרת. ואע"ג דהך ריבויא דהתם באזהרה דמלאכה הוא דכתיבא. מ"מ הרי גבי עונש כרת נמי כתיב כל מלאכה. וכי היכי דגבי אזהרה מרבינן מלאכת מצוה לאזהרה. הכי נמי איתרבאי לענין עונש כרת מריבויא דכל: 
<b>ואמנם </b>עדיין בעיקר לשון רבינו הגאון ז"ל כאן צ"ע טובא. שכתב כאן סתם לא התענה. ולעיל במנין העשין דקדק לכתוב עינוי ממאכלות. וזהו ההפך מקצה לקצה מלשון הבה"ג. דבמנין העשין כתב הבה"ג בלשון העשה סתם עינוי ביוה"כ עיי"ש. ובלשון הבה"ג כת"י רומי כתוב שם עינוי נפש ביוה"כ עיי"ש. אבל במנין העונשין כתוב בשתי הנוסחאות של הבה"ג האוכל ביוה"כ עיי"ש. וכן הוא גם באזהרות הר"י אלברגלוני והר"ש בן גבירול והר"א הזקן ז"ל והרא"ם ז"ל (ביראים השלם סי' נ"א ת"כ) עיי"ש. שכולם בעשה דעינוי כתבו עינוי סתם. אבל בענין העונשין שבכרת דקדקו לכתוב האוכל. וזה מדוקדק היטב. דבהעשה דעינוי כתבו לשון עינוי סתם. משום דס"ל שכל החמשה עינוים הם בכלל העשה. ובאזהרות הר"א הזקן ז"ל כתב לשון רבים <b>אסוריו. </b>שכתב וז"ל <b>נופש כפור כאסוריו שמרהו. הלא זה צום אבחרהו. </b>עכ"ל עיי"ש. וכוונתו נופש כפור. דהיינו הנפישה והשביתה ממלאכה. וכמו כן אסוריו שמשום עינוי נפש. שמרהו. וכולל בזה כל החמשה עינוים. וזהו שסיים וכתב הלא זה צום אבחרהו. וכולם נראה דס"ל דכל חמשה העינוים אסורים מדאורייתא. וכדעת השאילתות והבה"ג (הלכות יוה"כ) והרמב"ם והרב העיטור ושאר ראשונים ז"ל. אבל עונש כרת לכ"ע ליכא אלא באוכל ושותה. וכמבואר בברייתא (ריש פרק בתרא דיומא) דתניא אע"פ שאסור בכולן לא ענוש כרת אלא האוכל והשותה עיי"ש. וכן הוא לישנא דמתניתין (ריש פ"ק דכריתות) במנין חייבי כריתות האוכל והעושה מלאכה ביוה"כ עיי"ש. וכן הוא לישנא דמתניתין (ריש פרק בתרא דמכות) לענין מלקות עיי"ש. וא"כ דברי רבינו הגאון ז"ל מתמיהין לכאורה דאזיל בתר איפכא. דבמנין העשין (עשה נ"ה) כתב לשון עינוי ממאכל. דקדק לכתוב ממאכל. וכאן לענין עונש כרת כתב לשון עינוי סתם: 
<b>אבל </b>נראה דדבריו ז"ל נכונים ומדוקדקים היטב כדרכו ז"ל. ולשיטתו אזיל שם וכאן. וגם דברי הבה"ג וסייעתו ז"ל נכונים לפי שיטתם. לפי מה שכבר ביארנו (שם במנין העשין) דלדעת רבינו הגאון ז"ל עינוי דקרא אינו אלא אכילה ושתייה בלבד. ושאר העינוים כולם אינם אלא מדבריהם בעלמא. וקראי דמייתינן התם אסמכתא בעלמא נינהו. וכדעת ר"ת ור"י ז"ל הובאו בתוס' וברא"ש (ריש פרק בתרא דיומא) עיי"ש. וזו היא דעת הרא"ש והטור ורבינו ירוחם ורבינו מנוח ז"ל כמש"כ לעיל (במנין העשין שם). וגם הבאתי שם שכך היא דעת רש"י ז"ל. כנראה מדבריו (ריש פרק בתרא דיומא ע"ד ע"א) בד"ה שבתון עיי"ש. אלא דלקמן (שם פ"א ע"ב) בפירש"י (ד"ה תשבתו) מבואר דלפירוש הראשון ס"ל דמדאורייתא הוא עיי"ש. וצ"ל דמה שפירש לעיל היינו לפירושו השני. אלא דבפירש"י בשבת (קי"ד ע"ב) בד"ה אלא לאו וכו'. מבואר דס"ל דמדאורייתא נינהו עיי"ש. ומ"מ בלא"ה כן דעת הרבה מהראשונים ז"ל. ונראה דס"ל דסתם לשון עינוי דקרא אינו אלא באכילה ושתייה. ולהדיא כתב כן הרב המאירי ז"ל (ריש פרק בתרא דיומא). וז"ל ומ"מ אין עונש כרת וקרבן ולא איסור תורה אלא על אכילה ושתייה שהוא סתם עינוי. אבל האחרים באיסור חכמים ולמרדות עכ"ל עיי"ש. וכן כתב שם לעיל מיני' וז"ל ואע"פ שסתם תענית אינו אלא באכילה ושרתייה הם עמדו ותקנו חמשה עינוים וכו' עכ"ל עיי"ש. וכן כתב בסמ"ג (עשין ל"ב) וז"ל מצות עשה ביוה"כ להתענות בו מאכילה ושתייה שנאמר תענו את נפשותיכם. וחסרון אכילה קרוי עינוי שנאמר ויענך וירעיבך. וכל האוכל ושותה בו ביטל מצות עשה וכו' עכ"ל עיי"ש. וכן מתבאר מסוגיא דפרק בתרא דנדרים (פ' ע"ב) דאמרינן התם ואמרו רבנן כי לא רחצה אית בה עינוי נפש ורמינהו אע"פ שאסור בכולן אין ענוש כרת אלא האוכל ושותה ועושה מלאכה בלבד. ואי אמרת כי לא רחצה איכא עינוי נפש ביוה"כ כי רחץ ליחייב כרת. אמר רבא מענינא דקרא. גבי יוה"כ דכתיב תענו את נפשותיכם. מילתא דידיע עינויא השתא. רחיצה לא ידע עינויא השתא. גבי נדרים דכתיב כל נדר וגו' לענות נפש. מילתא דאתיא בי' לידי עינוי וכי לא רחצה אתיא לידי עינוי עיי"ש. ומתבאר מפירש"י והרא"ש והר"ן ז"ל שם דביאור הדבר הוא דביוה"כ שצוה הכתוב להתענות ביום זה בלבד. אין בכלל עינוי אלא מה שמנכר בו העינוי באותו יום. דהיינו אכילה ושתייה דוקא. משא"כ נדרים דלית להו קצבה. מילתא דאתיא בי' לידי עינוי בתר הכי. נמי הו"ל בכלל עינוי. וא"כ מתבאר מזה דעכ"פ עינוי דיוה"כ מסתמא נמי לא משמע אלא עינוי דאכילה ושתייה בלבד ולא שאר העינוים: 
<b>וכבר </b>ראיתי בש"מ שם שכתב בשם שיטה להוכיח מזה דשאר עינוים לא אסירי ביוה"כ אלא מדרבנן. וז"ל שם מכאן למדנו דרחיצה לא אסירא מדאורייתא. דלא הויא בכלל עינוי דקרא. והא דקאמר אינו ענוש כרת דמשמע הא איסורא דאורייתא איכא. לאו דוקא קתני כרת. אלא משום דבעי למיתני כרת באכילה ושתיה תנא אינו ענוש כרת עכ"ל עיי"ש. ועי' מה שביארנו בזה לעיל (במנין העשין עשה נ"ד נ"ה) עיי"ש. ועכ"פ מבואר דס"ל דמהך סוגיא מתבאר דעינוי דקרא לא משמע אלא אכילה ושתיה. ולאפוקי שאר העינוים. ומה"ט הוכיח מזה דשאר העינוים לא אסירי אלא מדבריהם. וכן ראיתי להתוס' שם שכתבו וז"ל ואי אמרת דמניעת רחיצה הוי עינוי ארחיצה נמי ליחייב ביוה"כ. ותימא דבפרק בתרא דיומא קאמר וכי תימא בעינוי תשמיש. הרי הוא אומר תענו את נפשותיכם. איזה עינוי שיש בו אבידת נפש הוי אומר זה אכילה ושתייה. וא"כ רחיצה נמי נהי דמיקריא עינוי נפש. אין חייבין עלי'. ועוד קשה לה"ר שמואל מאיברא מאי דעתי' דהאי מקשה דלא מיקרי רחיצה עינוי. א"כ אמאי מיתסרא. דהתם נפק"ל איסורא מהאי קרא דעינוי. וי"ל דודאי לא הוי עינוי מן התורה. וקרא דעינוי אסמכתא בעלמא דאיקרי עינוי. וכך הוא למסקנא דהכא עכ"ל עיי"ש. הרי דס"ל דסתם עינוי דקרא ביוה"כ לא משמע אלא אכילה ושתיה בלבד. ושאר עינוים באמת לא אסירי מדאורייתא. ולפי הנראה ס"ל דמיתרצא בהכי גם קושיא קמייתא. דמאי דאיצטריך התם למעוטי עינוי דתשמיש מדכתיב והאבדתי את הנפש ההיא עינוי שהיא אבידת הנפש וכו' (כן היא הגירסא לפנינו שם (ע"ד ע"ב) עיי"ש. ולהתוס' יש להם גירסא אחרת והיא ג"כ גירסת הילקוט אחרי עיי"ש. ויש ראי' לגירסתם מספרא (פ' אחרי פ"ז) ומירושלמי (ריש פרק בתרא דיומא) עיי"ש). אין זה אלא אסמכתא בעלמא ועיקר טעמא אינו אלא כדמסיק בסוגיא דנדרים שם דלא מיקרי עינוי ביוה"כ אלא אכילה ושתיה. וכבר הרגיש גם הרשב"א ז"ל (בחי' לנדרים שם) בקושיא זו והניחה בצ"ע עיי"ש. וגם הר"ן ז"ל שם הרגיש בזה וכתב וז"ל ובדין הוה מצי לשנויי לי' דנהי דרחיצה מיקריא עינוי אין חייבין עליה כרת. דהא בעינן עינוי נפש שיש בו איבוד נפש. ובעינוי דרחיצה ליתא. אלא דרבא פרקה אפי' אליבא דהנהו תנאי דלית להו הך דרשא כדאיתא פרק יוה"כ עכ"ל עיי"ש. ואמנם מלבד מאי דאין דבריו ז"ל מובנים לכאורה. דלא נתבאר היכן מצא בפרק יוה"כ תנאי דלית להו הך דרשא. מיהו לזה נראה דט"ס קטן יש בדבריו. דבמקום כדאיתא צ"ל דאיתא. וכוונתו למאי דתניא בספרא (אמור פרק י"ד) והאבדתי מה ת"ל לפי שהוא אומר כרת בכל מקום ואיני יודע מה הוא כשהוא אומר והאבדתי לימד על הכרת שאינו אלא אבדן עיי"ש. וע"כ האי תנא לא ס"ל הך דרשא דאיתא פרק יוה"כ. דהרי עיקר הך דרשא דדריש התם מהך קרא עינוי שיש בו אבדת נפש וכו'. היינו מדכתב קרא הכא לשון איבוד ולא כתיב הכרת כדכתיב בכל מקום. וכמו שפירשו בתוס' ישנים שם עיי"ש. והרי להאי תנא איצטריך לשון איבוד דקרא לגופי' ללמד מה הוא כרת האמור בכל מקום. וכן תנא דברייתא דמייתי בירושלמי (פרק בתרא דיומא ה"ג) דקתני אזהרה למלאכת היום כל מלאכה לא תעשו. עונש והאבדתי הנפש ההיא. אזהרה לעינוי היום כי כל הנפש אשר לא תעונה. עונש ונכרתה הנפש ההיא וכו' עיי"ש. וכן הוא בספרא אמור שם. ע"כ לית לי' ההיא דרשא דפרק יוה"כ. כיון דלדידי' לא מיירי הך קרא דוהאבדתי וגו' אלא בעונש דמלאכה. ולא קאי אעינוי כלל. ועי' מש"כ בזה לקמן (עונש נ"ו נ"ז) עייש"ה ואכמ"ל בזה. אלא דבלא"ה קשה דאכתי לפי דבריו יקשה לאידך גיסא. דלההיא ברייתא דהתם למה לי' להאי תנא דרשא דוהאבדתי. תיפוק לי' דליכא לאוקמי קרא בעינוי דתשמיש. דהא עינוי דיוה"כ לא מתוקים אלא בעינוי דידוע עינויא השתא. והיינו אכילה ושתייה. וכדקאמר רבא. אבל נראה דמזה מוכרח כדעת התוס' בנדרים שם. ואין בזה שום דוחק לומר דאין זו אלא אסמכתא בעלמא. דבלא"ה כבר נדחקו מאוד הראב"ד והר"ש משאנץ ז"ל בפירושם לספרא (פ' אחרי פ"ז) בהך דרשא שהיא ודאי נגד פשטי' דקרא עיי"ש ובמש"כ לקמן (עונש נ"ו נ"ז). ועכצ"ל דלהר"ן ז"ל הנך תנאי דדרשי לה מקרא דוהאבדתי לא משמע להו דרשא דרבא. וא"כ מילתא דרבא תליא בפלוגתא דתנאי. וזה ודאי דוחק גדול ואין להאריך בזה: 
<b>וראיתי </b>להרב המאירי ז"ל (בנדרים שם) שגם הוא הרגיש בקושיא זו. וכתב שם וז"ל כל העושה וכו' כל שאינו מתענה בו ענוש כרת שנאמר וכל הנפש אשר לא תעונה וגו' ונכרתה. ועינוי זה שמחייבו כרת דוקא באכילה ושתיה. ויש דברים שהם בכלל חיוב עינוי לענין איסור. וכמו שאמרו שיוה"כ אסור ברחיצה וסיכה ובתשמיש המטה ובנעילת הסנדל. שמניעת כל אלו נקראת עינוי. כמו שהתבאר במקומו. ומ"מ אינו ענוש כרת מתורת עינוי אלא על אכילה ושתיה. שהרי נאמר בעינוי תענו את נפשותיכם. עינוי שיש בו איבוד נשמה. (גירסתו שם כגירסת התוס' והילקוט) הא שאר עינוים אינן מן התורה ואע"ג דמקראי נפקי. אסמכתא בעלמא נינהו כמו שביארנו במקומו. וזה ששאלו בסוגיא זו אי אמרת כי לא רחצה איכא עינוי כי רחץ ביוה"כ ליחייב כרת. סוגיא בעלמא היא ולא בדקדוק נאמרה. שהרי מ"מ אין כאן איבוד נשמה. או שמא טעמא דקרא קא בעי וכו' עכ"ל עיי"ש. מבואר כמה נדחק בתירוץ קושיא. זו. אע"פ שס"ל דשאר העינוים אינם אלא מדבריהם. ועיקר דבריו ז"ל מגומגמים וסותרין זא"ז מרישא לסיפא. דמתחילה כתב דגם שאר עינוים הם בכלל חיוב עינוי לענין איסור. משום שמניעת כולם נקראו עינוי. אלא דמעונש כרת אימעיטו מדכתיב תענו את נפשותיכם עינוי שיש בו איבוד נשמה. וא"כ ודאי מבואר לפ"ז דגם שאר עינוים דאורייתא נינהו לאיסורא. דהו"ל בכלל עשה דתענו את נפשותיכם. ולבסוף מסיק דשאר עינוים אינן מן התורה. וגם דבריו סותרים למש"כ בפרק בתרא דיומא דשאר העינוים אינן בכלל עינוי דקרא כלל. וכמו שהבאתי לעיל. וביותר תמוה שהרי כאן רמז למה שכתב ביומא שם. וכתב כמו שביארנו במקומו. ואולי יש חסרון והשמטה בדבריו. ואין ליישב דבריו כמו שהם אם לא בדוחק גדול ואין להאריך בזה. ועכ"פ מבואר דודאי מההיא סוגיא דנדרים מוכרח דשאר עינוים אינם בכלל עינוי ולא נאסרו אלא מדבריהם בעלמא. ובסתירת הסוגיא דהתם לברייתא דיומא שם עכצ"ל כמש"כ התוס' שם. דדרשא דהתם אסמכתא בעלמא היא: 
<b>אלא </b>שראיתי בש"מ בנדרים שם לקמן (פ"א ע"ב) בשם הרנב"י ז"ל שכתב וז"ל ושמעתא דלעיל הכי פירושא. ואי ס"ד כי לא רחץ איכא עינוי כי רחץ ליחייב כרת. אמר רבא הכא מענינא דקרא. פי' דאע"ג דאיקרי עינוי לא מיחייב. דמענינא דקרא התם ילפינן דכרת דכתיב אעינוי אכילה ושתייה כתיב. גבי יוה"כ כתיב תענו את נפשותיכם. מילתא דידוע עינוייה פי' יוה"כ דכתיב במילתא דידוע עינוייה. דהיינו אכילה ושתייה קאמר. וטעמא כדאמרינן ביומא דכתיב וכל הנפש אשר לא תעונה בעצם היום ההוא והאבדתי. ובחסרון אכילה ושתייה חסר נפש. ולא ממשמעות תענו אלא אטעם דוהאבדתי סמיך (כצ"ל ועיי"ש). והאי דמייתי תענו לסימן בעלמא. כלומר עינוי נפש דכתיב תענו באכילה ושתייה משתעי. והכא בנדרים מעניני' דקרא דכתיב לענות מילתא דאתיא לידי עינוי. דהא ליכא קרא למעט דלאו בכל עינוי משתעי. כדאיתא ביום הכפורים מוהאבדתי. ולא ממשמעות דלענות דייק עכ"ל עיי"ש. הרי דס"ל דבאמת כל שאר העינוים נמי בכלל משמעות עינוי נפש דקרא בייה"כ. ומהאי טעמא באמת כולן אסורים מדאורייתא. אלא דלענין כרת אימעוט שאר עינוים מדרשא דוהאבדתי. כדדרשינן בפרק בתרא דיומא שם. והיינו נמי שינויא דרבא הכא. ומאי דקאמר מענינא דקרא גבי יוה"כ וכו'. היינו מדכתיב והאבדתי וגו'. וקרא דתענו דמייתי לאו דוקא אלא לסימנא בעלמא. ואע"ג דודאי הוא דחוק טובא. מ"מ כן מוכרח ע"כ לדעת הסוברים דגם שאר העינוים מדאורייתא נינהו: 
<b>עכ"פ </b>מבואר דעיקר מחלקותן של הראשונים ז"ל שנחלקו אם שאר כל העינוים חוץ מאכילה ושתייה נמי עכ"פ אסורים מדאורייתא או לא אסירי אלא מדבריהם. היינו דלהסוברים דמדאורייתא אסורים ס"ל דבכלל עינוי דקרא דביוה"כ כולן בכלל. אבל הסוברים דאינם אסורים אלא מדבריהם ס"ל דמשמעות עינוי דקרא אינו אלא אכילה ושתייה בלבד ולא שאר עינוים. אלא דאסרום מדבריהם. וכן מבואר ביראים (סי' קי"ח) עיי"ש. דהסוברים דשאר העינוים אינם אלא דרבנן היינו משום דאינם בכלל משמעות עינוי דקרא. וכן מבואר מדברי הבה"ג (הלכות יוה"כ). שכתב שם וז"ל מימר קאמרינן דמיחייב אינש לענויי נפשי' בהני חמשה עינויי דאמרינן אכילה ושתייה רחיצה וסיכה נעילת הסנדל ותה"מ וכתיב כי כל הנפש אשר לא תעונה. כי מיחייב כרת אהני חמשה עינויי כולהו מיחייב. או אכילה ושתיה בלבד מיחייב. מי אמרינן לא תעונה סתמא כתיב. והני חמש מילי אשכחן דאיקרו עינויי והילכך אכולהו מיחייב. או דילמא כיון דכתיב לא תענו וגו' וכתיב והאבדתי וגו' אעינוי דאית ביה איבוד נפש הוא דמיחייב כרת. ומאי ניהו אכילה ושתיה דאי לא אכיל מיית וכו' עכ"ל עיי"ש. הרי מבואר דס"ל דכיון דלא תעונה סתמא כתיב כולהו בכלל אלא דלענין עונש כרת מיעטינהו קרא מדכתיב והאבדתי וגו'. הא אי לאו הכי אפילו כרת נמי הוה מיחייבינן עלייהו משום דכולהו בכלל עינוי נינהו. וא"כ אין לנו לומר דלא אסירי אלא מדרבנן אלא אם בכלל משמעות עינוי דיוה"כ אינו אלא אכילה ושתייה בלבד. והשתא א"כ נראה דהבה"ג לשיטתו אזיל דס"ל דכולהו חמשה עינוים מדאורייתא נינהו. משום דכולהו איקרו עינוי. ובכלל משמעות תענו את נפשותיכם נינהו. והילכך במנין העשין סתם וכתב עינוי ביוה"כ. אבל במנין העונשין במספר חייבי כריתות הוכרח לפרש בהדיא האוכל ביוה"כ. משום דלענין כרת גלי קרא דלא ענש כרת אלא על האוכל והשותה. והילכך לא הוה מצי למינקט עינוי סתם. דהוה משמע דכולהו חמשה עינוים בכלל. דלשיטתו כולהו במשמע עינוי דיוה"כ. וכן הוא לשון כל ההולכים בעקבי הבה"ג. משום דס"ל כוותי' גם במאי דס"ל דכולהו חמשה עינוים מדאורייתא נינהו. אבל רבינו הגאון ז"ל לשיטתו אזיל. וכמו שגילה דעתו במנין העשין דאין בכלל העשה אלא אכילה. וכמו שביארנו דעתו ז"ל שם. וא"כ ס"ל דאין במשמעות סתם עינוי דקרא אלא אכילה ושתייה בלבד. וכסוגיא דפרק בתרא דנדרים שם. לכן שפיר סתם וכתב כאן במנין העונשין לשון עינוי סתם. <b>לא התענה בכפורים. </b>אלא דמ"מ לעיל במנין העשין הוכרח לפרש בהדיא <b>עינוי ממאכלות. </b>כדי לאפוקי דלא נימא כדעת הבה"ג וסייעתו ז"ל דכולהו חמשה עינוים בכלל עינוי דיוה"כ. ואחר שכבר גילה לנו דעתו בזה שם. כתב כאן בעונש כרת עינוי סתם. <b>לא התענה בכפורים. </b>כשיטתו דאין עינוי סתם אלא אכילה ושתיה: 
<b>ואמנם </b>עדיין יש מקום לדון בזה. דכיון דבמתניתין דרפ"ק דכריתות דקחשיב ואזיל כולהו חייבי כריתות נקט בכרת דעינוי יוה"כ לשון האוכל ביוה"כ ולא נקט לשון לא התענה. לא הו"ל לרבינו הגאון ז"ל לשנות מלשון המשנה ולמינקט לשון לא התענה. אע"ג דס"ל דגם סתם עינוי דיוה"כ אין בכללו אלא אכילה ושתייה כמו שנתבאר. דלכאורה נראה דאיכא בזה נפק"מ לדינא ובדיוק שינה תנא דמתניתין מלישנא דקרא דכתיב אשר לא תעונה וקתני האוכל וכמו שנבאר. דבפ"ד דכריתות (י"ח ע"ב) תניא אכל ספק חלב ונודע לו ספק חלב ונודע לו רבי אומר אומר אני כשם שמביא חטאת על כל אחת ואחת כך מביא אשם תלוי על כל אחת ואחת. רבי יוסי ברבי יהודה ור"א ור"ש אומרים אינו מביא אלא אשם תלוי אחד שנאמר על שגגתו אשר שגג אפילו על שגגות הרבה אינו חייב אלא אחת. ואמרינן התם עלה אמר רבי זירא כאן שנה רבי ידיעות ספק מחלקות לחטאות. רבא אמר אין ידיעות ספק מחלקות לחטאות וכו'. א"ל אביי ואת לא תסברא דידיעות ספק מחלקות וכו'. א"ל רבא ב"ח לאביי לדידך דאמרת ידיעות ספק מחלקות לחטאות אלא מעתה אכל כזית חלב לפני יוה"כ וכזית חלב אחר יוה"כ ויוה"כ במקום אשם תלוי קאי. הכי נמי דמביא שתי חטאות. והא בהעלם אחד אכלינהו. א"ל אביי ומאן לימא לן דיוה"כ מכפר על דלא מתיידע לי'. דילמא והוא דמתיידע לי'. א"ל רבא הודע ולא הודע תנן. איכא דאמרי א"ל רבא בר"ח לאביי מה אילו אכל כזית חלב שחרית ביוה"כ וכזית חלב במנחה ביוה"כ הכי נמי דמחייב שתי חטאות. והא בהעלם אחד אכלינהו. א"ל אביי ומאן לימא לן דיוה"כ כל שעתא מכפר דילמא כולי' יומא מאורתא וכו' עיי"ש בכל הסוגיא. ובתוס' (שם בד"ה הא) כתבו וז"ל הא דנקט חלב שחרית ביוה"כ ולא נקט מילתא דהיתר וחייב קרבן משום יוה"כ עצמו דאסור באכילה. דא"כ צריך למינקט ככותבת שהוא שיעור אכילת יוה"כ. ונקט שיעורא זוטא. ולכך נקט כזית חלב שהוא פחות עכ"ל עיי"ש. והנה קושית התוס' קושיא אלימתא היא. אבל תירוצם דחוק מאוד וכמעט שאינו מובן לכאורה כלל. אשר לכן ראיתי בש"מ שם שהביא בשם הרא"ש ז"ל שהקשה ג"כ קושיא זו ולא תירץ כלום עיי"ש. והרב מרכבת המשנה ח"ג (פ"ג מהלכות שגגות ה"ט) אחר שכתב דתי' התוס' דחוק מאוד האריך הרבה לתרץ קושייתם. אבל אין דבריו מספיקים כלל וחזינא כמה תיוהי בדבריו עיי"ש ואין להאריך בזה: 
<b>וראיתי </b>לאחד מהאחרונים שיצא לדון בדבר החדש דבעינוי דיוה"כ דנפק"ל מדכתיב תענו את נפשותיכם. משאכל כבר ככותבת דמייתבא דעתי' ושוב אינו מעונה. מותר מה"ת לאכול מעתה כל היום. דלא קרינן ביה מעתה תענו את נפשותיכם. ואע"פ שאפשר לומר דמצות תענו רמיא על כל רגע ורגע בכל היום. אכן מסתברא כסברא ראשונה. והביא ראיה לזה מפירש"י (יומא פ' ע"ב). ואף דבאכל ושתה בהעלם אחד תנן (פרק בתרא דיומא) דאינו חייב אלא אחת. ומשמע דבשני העלמות חייב שתים. היינו משום דאע"ג דשתייה בכלל אכילה היא. מ"מ כל אחת הו"ל עינוי בפ"ע. דהא אכילה ושתיה אין מצטרפים. ובזה מיתרצא קושית התוס' והרא"ש ז"ל ברווחא. ואף דבר"ה (כ"א ע"א) בעובדא דלוי משמע בפירש"י ובתוס' שם דאפי' אחר שכבר אכל איכא חיוב כרת על אכילתו שאח"כ. עיי"ש. מ"מ התוס' לשיטתם אזלי. דגם כאן מבואר ע"כ דפסיקא להו הכי. אבל לדינא לא נראה כן. עד כאן דבריו. ולא ביאר מאי דלפ"ז דברי רש"י ז"ל ביומא שם ובר"ה שם סתרי אהדדי. אבל באמת מדברי רש"י ביומא שם אין הכרח לזה כלל עיי"ש ואין להאריך. וא"כ עכ"פ מבואר דלדעת רש"י ותוס' והרא"ש ז"ל שהבאתי ס"ל דגם לאחר שאכל ושבע ומייתבא דעתי' בין בשוגג ובין במזיד אכתי רמיא עלי' מצות עינוי וענוש כרת כשיחזור ויאכל. וכן מתבאר מלישנא דמתניתין (ריש כריתות וריש פרק בתרא דמכות) דקתני האוכל ביוה"כ לענין כרת ולענין מלקות. משמע ודאי דבאכילה תליא מילתא דכל שאכל כשיעור ביוה"כ חייב. אע"פ שאינו מעונה כבר קודם אכילתו זו. וכגון שכבר אכל באונס או בשוגג וכיו"ב. דאל"כ הו"ל למיתני לא התענה ביום הכפורים. ואפי' לדעת הבה"ג וסייעתו דלשון עינוי סתם כולל כל חמשה עינוים. מ"מ הו"ל למיתני לא התענה ממאכל. אלא ודאי באכילה לחוד תליא חיובא. כמו אוכל חלב ודם נותר ופגול וחמץ בפסח דקתני התם. וכל שאכל חייב. ואם אכל כמה פעמים בכמה העלמות או התראות חייב חטאת או מלקות על כל אחת ואחת. ומעתה לפ"ז נראה דאפי' את"ל דגם לדעת הבה"ג וסייעתו ז"ל מצות עינוי ביוה"כ אינה אלא באכילה ושתייה בלבד מדאורייתא. מ"מ שפיר דקדקו למינקט במנין העונשין כלישנא דמתני' האוכל ביוה"כ. דאי הוה נקטי לישנא דקרא לא התענה. הוה משמע דלא מיחייב כרת אלא אם באכילתו זו מבטל העינוי. אבל כשכבר אינו מעונה בלא"ה. שוב לא מיחייב. וא"כ אכתי דברי רבינו הגאון ז"ל דשביק לישנא דמתניתין ונקט לישנא דקרא צ"ע לכאורה. דמשמע מזה דס"ל דרק בעינוי תליא מילתא. וכל שכבר אינו מעונה בלא"ה. וכגון שכבר אכל היום מחמת אונס חולי. או בשוגג או אפי' במזיד. שוב לא מתחייב כרת. שכבר פקע ממנו מצות עינוי בככותבת הראשון שאכל. וזה ודאי ליתא וכמו שיתבאר: 
<b>וכבר </b>ראיתי לרבינו הגאון ז"ל גופי' בספרו האמונות והדעות (מאמר שלישי) שכתב וז"ל כמו שיאכל ביום הצום בחליו וכאשר ירפא תפסק אמתלתו עכ"ל עיי"ש. ומשמע ודאי מלשונו דאפי' באותו יום עצמו כשנרפא פסקה אמתלתו וחוזר לאיסורו כדמעיקרא. וזה כדעת רש"י ותוס' והרא"ש ז"ל. וכן ודאי נראה מוכרח מדאמרינן (פרק בתרא דיומא ע"ד ע"ב) ת"ר תענו את נפשותיכם יכול ישב בחמה ובצינה כדי שיצטער ת"ל וכל מלאכה לא תעשו מה מלאכה שב וא"ת אף עינוי שב וא"ת. ופרכינן ואימא היכא דיתיב בשימשא וחיים לי' לא נימא ליה קום תוב בטולא. יתיב בטולא וקריר לי' לא נימא ליה קום תוב בשימשא. ומשני דומיא דמלאכה. מה מלאכה לא חלקת בה אף עינוי לא תחלוק בו. ופירש"י וז"ל מה מלאכה לא חלקת בה בכל צדדיה אסורה. אף עינוי נמי שאיסורו בכל צדדיו קאמר. יצאו חמה וצינה שאם ישב הרי הוא בעינוי ואם לא ישב אינו מצוה לישב עכ"ל עיי"ש. והשתא אם איתא דבעינוי דאכילה כשכבר אכל ככותבת ומייתבא דעתי' שוב הותר לאכול כל היום. ולא קרינן ביה תענו את נפשותיכם. א"כ גם עינוי דאכילה ע"כ תחלוק בו. ולא הוי דומיא דמלאכה. שהרי מלאכה אע"פ שכבר עשה מלאכה היום. הוא מוזהר עדיין על כל מלאכה ומלאכה. משא"כ אכילה שאם כבר אכל מחמת אונס חולי וכיו"ב. שוב אינו מוזהר. אלא ודאי הא ליתא. ועל כל אכילה ואכילה מתחייב כרת דומיא דמלאכה. וכן מתבאר מדאמרינן (שם לקמן ע"ז ע"ב) רב יוסף שרא להו לבני בי תרבו למיעבר במיא למיתי לפירקא. למיזל לא שרא להו. א"ל אביי א"כ אתה מכשילן לעתיד לבא. איכא דאמרי שרא להו למיתי ושרא להו למיזל. א"ל אביי בשלמא למיתי לחיי אלא למיזל מאי טעמא. כדי שלא תהא מכשילן לעתיד לבא. עיי"ש. והשתא למה לי הך טעמא. ותיפוק ליה דמעיקר דינא אחר שכבר רחץ בהליכתו שוב אינו מעונה בעינוי זה. ולא קרינן ביה תו תענו את נפשותיכם לענין עינוי דרחיצה. שהרי כל עינוי ועינוי נדון בפ"ע לענין זה. כדמוכח ממתניתין דאכל ושתה כמשכ"ל. אלא ודאי הא ליתא דאע"פ שכבר רחץ בהיתר. מ"מ חוזר לאיסורו בתר הכי כדמעיקרא. ומינה שמעינן נמי לענין עינוי דאכילה. ואף ע"ג דודאי אפי' אם איתא דמדאורייתא מותר ולא אמרינן דחוזר אח"כ לאיסורו. מ"מ מדרבנן מיהת ודאי אסור כדי שלא יהא חוטא נשכר. וא"כ גם ברחיצה איכא למימר דאי לאו טעמא דאתה מכשילן לעתיד לבא הי' ראוי לומר דאסורין לחזור. אבל זה אינו דכיון דבאכילה דאורייתא אחר שאכל פקעה מעליו מצות עינוי מיהת מדאורייתא. אית לן למימר גם ברחיצה דרבנן כל דתקון רבנן כעין דאורייתא תקון. ומותר לרחוץ אפי' לכתחילה אחר שכבר רחץ בהליכתו. ואפי' להסוברין דרחיצה נמי אסורה מדאורייתא. מ"מ התם ודאי כיון דלא הויא רחיצה לתענוג וגם לא בדרך רחיצה ממש אלא בבגדיו מפני שצריך לעבור הנהר. לכ"ע אינה אלא מדבריהם. ומה"ט הקילו בה. וא"כ אית לן למימר כל דתקון רבנן כעין דאורייתא תקון. ובלא הך טעמא דאתה מכשילן לעתיד לבוא אית לן למימר דמותר. אלא ודאי גם בדאורייתא לא פקע איסורא אחר שעבר פעם אחד. ועי' כיו"ב בפרק ערבי פסחים (קט"ז ע"ב) עיי"ש היטב. אלא שיש לצדד הרבה בזה בכמה מקומות והארכתי בזה במק"א ואכמ"ל בזה: 
<b>עוד </b>נראה ראי' מדאמרינן התם (פ' ע"א) השותה מלא לוגמיו אמר רב יהודה אמר שמואל לא מלא לוגמיו ממש אלא כל שאילו יסלקנו לצד אחד ויראה כמלא לוגמיו. מיתיבי כמה ישתה ויהא חייב בית שמאי אומרים רביעית. בש"א מלא לוגמיו וכו'. ומשני מי עדיפא ממתניתין דאוקימנא כדי שיראה. הכא נמי כדי שיראה וכו'. מתקיף לה רב הושעי' א"כ הו"ל מקולי ב"ש ומחומרי ב"ה. א"ל כי איתשל בעוג מלך הבשן איתשיל דהו"ל ב"ש לחומרא עיי"ש. והשתא אם איתא דאחר שכבר שתה כשיעור שוב מותר מדאורייתא לשתות כל היום. א"כ מאי קושיא. ולמאי איצטריך לדחוקי ולאוקמי באנפי רחיקי דלעוג מלך הבשן הוא דאיתשל. והרי בפשיטות בלא"ה לק"מ. די"ל דכי איתשל לשכבר שתה בשגגה או באונס חולי וכיו"ב. דלב"ש לא מיפטר כשחזר ושתה שוב אח"כ במזיד לענין מלקות או בשוגג לענין קרבן אלא כששתה מעיקרא שיעור רביעית דאז הוא דמיפטר מכאן ואילך משום ששוב אינו מעונה משתייה ובטל ממנו מצות עינוי דשתייה לגמרי. אבל אם לא שתה מעיקרא אלא מלא לוגמיו. אכתי לא מייתבא דעתי' ולא נתבטל אצלו עדיין עינוי דשתייה. ואכתי רמיא עלי' מצות תענו את נפשותיכם גם לענין עינוי דשתייה. והילכך אם שתה אח"כ כשיעור רביעית חייב כרת או חטאת. אבל לב"ה כיון שכבר שתה מיהת כמלא לוגמיו. כבר בטלה ממנו מצות עינוי דשתייה. ומיפטר על שתייתו מכאן ואילך. וכיו"ב מוכח ג"כ מהירושלמי (פרק בתרא דיומא סוף ה"ב) עיי"ש. וע"כ מוכרח מזה דהך סברא ליתא. אלא מצות עינוי בכולי' יומא איתא. אפי' כבר אכל ושתה. וכן מתבאר נמי מדאמרינן בירושלמי (פ"ז דתרומות ה"א. ופ"ק דמגילה ה"ו ובפ"ג דכתובות ה"א) תני רבי נחוני' בן הקנה אומר יוה"כ כשבת לתשלומין. ור"ש בן מנסיא אומר כמחוייבי כריתות כך מחוייבי מיתות ב"ד. מה נפיק מביניהון ר"א בשם רבי אבינא אומר נערה נדה ביניהון. א"ר מנא אף אחות אשתו ביניהון. על דעתיה דר"נ בה"ק מה שבת אין לה היתר אחר איסורו אף יוה"כ אין לו היתר אחר איסורו. וזו הואיל ויש לה היתר אחר איסורה משלם. ורשב"מ אמר שבת יש בה כרת ויוה"כ יש בו כרת. וזו הואיל ויש בה כרת אינו משלם עיי"ש. והשתא אם איתא דאחר שכבר אכל או שתה הותר לו איסורו מכאן ואילך מדאורייתא. א"כ הרי גם יוה"כ יש לו היתר לענין מצות עינוי מיהת. וא"כ לא הו"ל למינקט נפק"מ ביניהון לענין נדה ואחות אשה. דהרי ביוה"כ גופי' איכא נפק"מ לענין עינוי דהו"ל ג"כ מחייבי כריתות ויש לו היתר לאיסורו. ואם אכל או שתה אוכלין או משקין של חבירו דלרנבה"ק חייב כיון שיש לו היתר. ואע"ג דאין היתר זה אלא אחר שעבר במזיד או בשוגג ואונס על איסור אכילת יוה"כ מ"מ הא עכ"פ לא דמי לשבת. ולרשב"מ יפטור כמו במלאכה. אלא ודאי יוה"כ גם לענין מצות עינוי אין לו שום היתר וחייב כרת גם על אכילה ושתייה דבתר אכילה ושתייה: 
<b>ולכאורה </b>היה נראה דיש מקום להוכיח איפכא מההיא דתנן (פרק בתרא דיומא פ"ג ע"א) מי שאחזו בולמוס מאכילין אותו אפי' דברים טמאים עד שיאורו עיניו עיי"ש. ומשמע דהך רבותא דאפי' עד שיאורו עיניו לא אשמעינן אלא לענין דברים טמאים. ולא לענין איסור יוה"כ גופיה. דאל"כ הכי הו"ל למיתני מאכילין אותו עד שיאורו עיניו ואפי' דברים טמאים. דאז הוה משמע שפיר דעיקר רבותא על איסור אכילת יוה"כ גופי' ואפי' בדברים המותרים קאי. אלא דלרבותא יתירה טפי נקט נמי דברים טמאים. אבל השתא דקתני אפי' דברים טמאים עד שיאורו עיניו. משמע ודאי דרק משום דברים טמאים הוא דנקט לה. וקשה דהרי אנן הכא באיסור אכילת יוה"כ קיימינן דאפי' דברים המותרים שייכא בהו הך רבותא כבדברים טמאים. אשר לזאת היה נראה לכאורה דמוכח מזה דאחר שכבר אכל כשיעור כותבת ביוה"כ אזל לי' איסור אכילת יוה"כ מדאורייתא. וא"כ בדברים המותרים ודאי לא שייכא רבותא זו. דהרי מכיון שאכל ככותבת אפי' אחר שהאירו עיניו ושוב אינו מסוכן. אין אכילה אסורה לו ואפי' לכתחילה שרי לאכול. כיון דהו"ל חולה אע"ג דלית בי' סכנת נפשות. דהרי אפי' בבריא ליכא אלא איסורא דרבנן. ולהכי לא מצי למינקט הך דינא אלא בדברים טמאים. דבהנך מאחר שהאירו עיניו וסרה הסכנה חוזר לאיסורו. ואשמעינן תרתי דעד שיאירו עיניו מאכילין אותו אפי' טובא. ועוד דעד כאן ותו לא. דלאיסור קמא הדר. משא"כ לענין דברים המותרים דאפי' בתר הכי שרי. אבל אין מזה שום הכרח כלל. דהרי לענין דברים המותרים ומשום איסורא דיוה"כ. בלא"ה כבר אשמעינן תנא דמתניתין לעיל (פ"ב ע"א) דתנן עוברה שהריחה מאכילין אותה עד שתשוב נפשה. חולה מאכילין אותו וכו' עד שיאמר די עיי"ש. וכבר כתב רבינו מנוח ז"ל (פ"ב מהלכות שביתת עשור ה"ט) דדוקא עד שתשוב נפשה. אבל אחר שנתיישבה נפשה אין לה לאכול בשאר היום. דלא אמרינן כיון שהותר מקצת היום באכילה הותר כולו עכ"ל עיי"ש. ומעתה שוב לא הוצרך עכשיו לאשמעינן הך דינא אלא לענין דברים טמאים בלבד. וראיתי להרמב"ם ז"ל (פ"ב מהלכות שביתת עשור ה"ט) שכתב וז"ל מי שאחזו בולמוס מאכילין אותו עד שיאורו עיניו ואפי' נבלות ושקצים מאכילין אותו מיד וכו'. הרי ששינה לשון המשנה וכתב גם בדברים המותרים הך דינא לענין איסור יוה"כ וכפי הנראה כך היתה גירסתו במשנתנו. וא"כ אדרבה משם ראיה דלא כסברא זו. והכי נמי מוכח מדאמרינן בפ"ק דר"ה (ט' ע"א) ובריש פרק בתרא דיומא דאיתרבי תוספות לעינוי מדכתיב ועניתם את נפשותיכם בתשעה לחודש וגו' עיי"ש. והשתא אם איתא להך סברא תוס' עינוי היכי משכחת לה. והרי מכיון שאכל כל היום של ערב יוה"כ שוב לא שייך בו מעתה עינוי כלל ביום זה. דהרי אפי' ביוה"כ עצמו כל שאכל פעם אחת כשיעור כותבת בטלה ממנו מצות עינוי לגמרי. וא"כ היכי שייך עינוי כלל באותו מקצת של סוף היום של ערב יוה"כ אחר שאכל כל אותו היום עד עכשיו. אלא ודאי אע"פ שכבר אכל באותו היום מ"מ שייך בו עינוי משהפסיק אכילתו. ואע"ג דקצת יש לדחות ולחלק בזה. מ"מ אינו נראה כלל. דודאי לא יתכן לומר שיהא הטפל חמור מן העיקר לענין זה. וא"כ לענין עינוי לא שייכא תוספות כלל. אלא ודאי על כל רגע ורגע מערב עד ערב מוזהרין שלא לעשות מעשה לבטל העינוי במאכל ומשתה כלל. ועל כל מאכל ומשתה מערב עד ערב ענוש כרת כמו על חלב ודם ונותר ופגול וכיו"ב ממאכלות האסורות שבכרת: 
<b>עוד </b>יש להעיר בזה עפמ"ש הריטב"א ז"ל בפרק בתרא דקידושין (ע"ז ע"ב) בההיא דתניא התם ר"ש אומר האוכל נבלה ביוה"כ פטור. ואחר שהביא שם בזה פירש"י והראב"ד ז"ל דפטור משום יוה"כ דלא חייל איסור יוה"כ על איסור נבלה. ודחה פירושם. מסיק דהעיקר דהא דקאמר האוכל נבלה ביוה"כ פטור היינו מן האיסור האחרון. שאם נתנבלה קודם יוה"כ פטור מחיובא דיוה"כ ואינו חייב אלא משום נבלה. ואם נתנבלה ביוה"כ חייב משום יוה"כ דקדים ופטור על איסור נבלה שהוא האיסור האחרון. משום דלא אתי איסור נבלה וחייל על איסור יוה"כ. ורבנן מודו לר"ש בנתנבלה ביוה"כ. ופליגי עלי' בשנתנבלה קודם יוה"כ דקסברי דאתי איסור יוה"כ וחייל בכולל על איסור נבלה. ובמקצת נוסחאות מדוייקות אשכחן במס' חולין רש"א האוכל נבלה ביוה"כ אינו חייב אלא אחת. פי' ולא מסיימא. דפעמים חייב משום נבלה ופעמים חייב משום יוה"כ עכת"ד הריטב"א ז"ל שם עיי"ש. והדבר קשה היכי קפסיק ותני דלעולם פטור משום האיסור האחרון. התינח נתנבלה קודם יוה"כ דהו"ל יוה"כ איסור האחרון. דבזה ודאי לא משכחת לה שיתחייב משום יוה"כ לר"ש דלית ליה איסור כולל. אבל נתנבלה ביוה"כ דאיסור נבלה הוא האחרון. הרי מיד משאכל שיעור כותבת הראשון ממנה כבר פקע מיניה איסור אכילת יוה"כ לגמרי ושוב חייב עלה מכאן ואילך משום נבלה. וא"כ היכי סתים ופסיק ותני דהאוכל נבלה ביוה"כ פטור. כיון דלא מיפטר משום נבלה אלא בככותבת ראשון בלבד. אלא ודאי ע"כ מוכח מזה דהא ליתא. וחיובא דיוה"כ לא מיפקע כלל וחייב על כל אכילה ואכילה. ולהכי שפיר מיפטר משום נבלה ביוה"כ לגמרי. כל שאיסור יוה"כ חל קודם לאיסור נבלה. כן נראה מוכרח לכאורה: 
<b>איברא </b>דאיכא למידחי דהרי בלא"ה קשה לפי דברי הריטב"א ז"ל אמאי לא חייל איסור נבלה על איסור יוה"כ. והא נבילה שיעורו בכזית ויוה"כ בככותבת. וכבר עמדו בזה קצת אחרונים ז"ל והניחוה בקושיא. ולדידי עדיפא הו"ל להקשות כן על הירושלמי (שבועות פ"ג ה"ד) דאמרינן התם דאם נשבע שלא יאכל ביוה"כ לא חיילא שבועה עיי"ש. והרי בשבועה שלא לאכול סתם שיעורו בכזית. ושיעור אכילת יוה"כ בככותבת. אבל באמת לק"מ לפ"מ שפירש"י ריש פרק בתרא דיומא (ע"ג ע"ב) בד"ה ור"ל אמר וכו' שכתב וז"ל ור"ל אמר אי אתה מוצא שיהא חייב קרבן שבועה על הנבלה אם אכל כזית שהוא מושבע עליו מהר סיני אלא באוכל חצי שיעור שאינו מושבע עליו מסיני ובשבועתו נאסר עליו במפרש שלא אוכל אפילו חצי שיעור עכ"ל עיי"ש. הרי דאפילו במפרש חצי שיעור ס"ל לרש"י דלא חיילא שבועה אלא כשאינו אוכל אלא חצי שיעור בלבד. אבל כשאכל כזית שלם שכבר הוא מושבע עליו משום איסור נבלה לא מיחייב תו משום שבועה. אע"ג דמצד שבועתו חייב גם על חצי זית. וכן פירש"י שם לקמן (בד"ה או בסתם) וז"ל או בסתם מצית לאוקמה. ומיהו כשאכל לא אכל אלא חצי שיעור שאינו מושבע עליו מסיני. וע"י השבועה שלא אוכל סתם נאסר בו. ואליבא דר"ע דאמר אדם הנשבע סתם שלא אוכל אוסר עצמו בכל שהוא וכו' עכ"ל עיי"ש. הרי דאע"ג דאליבא דר"ע קיימינן השתא דהנשבע סתם אסור בכל שהוא. מ"מ לא חיילא אנבילה אלא באכילת חצי שיעור. אבל כשאכל כזית לא מיחייב אלא משום נבילה דקדים ולא משום שבועתו. דכל שאוכל שיעור חיוב משום איסור הראשון שוב לא מתחייב משום איסור אחרון אע"פ שישנו גם בכל שהוא. וכבר האריכו קצת אחרונים בסברא זו והביאו ראיות לזה ואכמ"ל בזה. והשתא לפ"ז לק"מ קושית האחרונים ז"ל דהרי אע"ג דכשלא אכל מהנבלה. אלא כזית ודאי חייב משום נבלה אע"ג דאיסור יוה"כ קדים. משום דלגבי איסור יוה"כ הו"ל חצי שיעור. מ"מ כשאכל ככותבת דחייב משום יוה"כ דקדים. תו לא מיחייב משום נבלה. והשתא א"כ הא דקתני האוכל נבלה ביוה"כ פטור על האיסור האחרון. וכשאיסור יוה"כ קדים לחול פטור משום נבלה. ע"כ היינו דוקא כשלא אכל ממנה פחות מככותבת אבל אם אכל פחות מככותבת ודאי חייב משום נבלה אע"ג דחייל אחר איסור יוה"כ. וא"כ בלא"ה קשה מאי דפסיק ותני דפטור על האיסור האחרון. והרי עכ"פ כשלא אכל אלא כזית חייב משום נבלה אפילו אם יוה"כ קדים. ועכצ"ל דכיון דקתני האוכל נבילה ביוה"כ. ממילא מבואר דמיירי בענין דשייך חיובא גם משום יוה"כ. והיינו באכל ככותבת. וא"כ לעולם אימא לך דאחר שאכל ככותבת הראשון שוב פקע ממנו איסור אכילת יוה"כ לגמרי. ואין ה"נ דמעתה מתחייב משום נבלה אע"ג דיוה"כ קדים.. ומ"מ שפיר קפסיק ותני דהאוכל נבלה ביוה"כ פטור משום איסור אחרון. משום דכיון דקתני האוכל ביוה"כ. ממילא מבואר דלא מיירי אלא כשעדיין רמיא עלי' מצות עינוי דאכילת יוה"כ. דהיינו בככותבת הראשון: 
<b>מיהו </b>אין זה נכון דודאי כיון דסתמא קתני האוכל נבלה ביוה"כ פטור משום איסור האחרון. משמע דהכי דינא בכל היום כולו. אפילו אכל וחזר ואכל. ועוד דודאי פטורא דמשום נבלה דומיא דפטורא משום יוה"כ קתני. וכמו דמשום יוה"כ כשאיסור נבלה קדים פטור כל היום כולו. הכי נמי משום נבלה כשאיסור יוה"כ קדים עכצ"ל דכל היום כולו פטור אפילו אכל וחזר ואכל כמה פעמים. משא"כ היכא דלא אכל ממנה אלא כזית. איפכא מסתברא דהרי ודאי פטורא דמשום יוה"כ כשאיסור נבילה קדים שאנו דנין לפטרו משום יוה"כ דהו"ל איסור האחרון פשיטא דע"כ מיירי בשאכל ככותבת שהוא שיעור אכילת יוה"כ. ודומיא דהכי נמי בפטורא דמשום נבלה כשאיסור יוה"כ קדים. ודאי בענין זה הוא דמיירי. והילכך שפיר קתני סתמא דפטור. אע"ג דהיכא דלא אכל אלא כזית חייב. משום דממילא משמע דבאכל שיעור ככותבת הוא דמיירי. דודאי הנך תרתי דכיילינהו תנא דברייתא כחדא בחד גוונא מיירי. ויש עוד לצדד הרבה בההיא דהתם והדברים ארוכים. אלא שאכמ"ל בזה. ועכ"פ הראי' נכונה דאיסור אכילת יוה"כ לא גרע בזה משאר איסורין דמיחייב על כל אכילה ואכילה בכל היום כולו. וכמו שנתבאר: 
<b>ואמנם </b>ודאי מסוגיא דכריתות שם ודאי לכאורה מוכרח איפכא משום קושית התוס' דקשה טובא. והרא"ש ז"ל הניחה בקושיא. ותירוץ התוס' אינו מובן לכאורה. ואומר אני דגם יסוד זה יסוד נופל הוא. ומלבד דגם תירוץ התוס' אע"פ שצריך ביאור מ"מ לאחר העיון תירוץ נכון הוא לדעתי. ואין בו שום דוחק כלל. וכוונתם ברורה לדעתי ע"פ מאי דבלא"ה צריך ביאור מאי דפריך התם מה אילו אכל כזית חלב שחרית ביוה"כ וכזית חלב במנחה וכו'. והרי כיון דאפילו בהפסק מועט בין אכילה לאכילה סגי לענין זה דליחשב כידיעת ספק בינתים. כמבואר התם לקמן גבי מאי דפריך מדתנן אכל ושתה וכו' עיי"ש. א"כ למאי איצטריך למינקט הכא בקושיא דרבא בר חנן מה אילו אכל כזית שחרית ביוה"כ וכזית במנחה. דמשמע דהפסק גדול כזה בעינן. אבל פשוט דלק"מ דלרווחא דמילתא וכדי לאלומי קושייתו יותר נקט הכי. לומר דאפילו כשתמצא לומר דהפסק גדול בעינן. מ"מ הרי בהעלם אחד אכלינון. והרי הלכה רווחת בידן דהאוכל שני זיתי חלב בהעלם אחד לעולם אינו חייב אלא אחת. ומעתה א"כ מהאי טעמא גופא ניחא נמי שפיר מאי דנקט כזית חלב ולא נקט ככותבת ובדבר המותר. משום דכיון דכדי לאלומי קושייתו בעי למינקט שיעור הפסק בינתים היותר גדול שאפשר. להכי נקט נמי כזית חלב. דבזה ההפסק שבין כזית שבשחרית לכזית שבמנחה יותר גדול מההפסק שבין אכילת שיעור כותבת לכותבת ששיעור אכילתן נמשך כפלים מאכילת כזית. והן הן דברי התוס' בתירוצם שכתבו וז"ל דא"כ צריך למינקט ככותבת שהוא שיעור אכילת יוה"כ ונקט שיעורא זוטא. ולכך נקט כזית חלב שהוא פחות עכ"ל. וכוונתם ברורה כדכתיבנא. אלא שקיצרו דבריהם: 
<b>איברא </b>דלפ"ז צריך ביאור דכיון דרק כדי לאלומי קושייתו בעי למינקט שיעור הפסק היותר גדול שאפשר. א"כ אמאי נקט שחרית ומנחה ולא נקט כבלישנא קמא כזית חלב לפני יוה"כ וכזית חלב אחר יוה"כ. דהו"ל שיעור גדול יותר. ואמנם בלא"ה אינו מובן לכאורה הנך תרתי לישני במאי פליגי. ואמאי בלישנא קמא נקט הקושיא ממי שאכל כזית חלב לפני יוה"כ וכזית חלב אחר יוה"כ ובלישנא בתרא נקט כזית שחרית וכזית במנחה. וגם קשה לכאורה מאי דלפום לישנא בתרא משני אביי מאן לימא לן דיוה"כ כל שעתא מכפר דילמא כולי' יומא מאורתא. והרי אין זה מספיק אלא כדי לתרץ קושיא דלישנא בתרא. אבל אכתי באכל כזית חלב לפני יוה"כ וכזית לאחר יוה"כ. כדפריך לפום לישנא קמא. מאי איכא למימר. וגם קשה לומר דלאביי אשתמיטתי' הנך מתניתין דמייתו רבא ורב"ח שמפורש בהן איפוך סברתו. ולכן נראה דאביי נמי ודאי לא נעלמה ממנו לא מתניתין דשבועות דמייתי רבא בלישנא קמא. ולא מתניתין דכריתות דמייתי רבא ב"ח בלישנא בתרא. אלא דס"ל דהא דתנן במתניתין דשבועות הודע ולא הודע. היינו דוקא בחטא שחטא ביוה"כ גופי'. דמיד משעבר התחילה הכפרה. דאע"ג דלאביי כולי' יומא מאורתא מכפר. מ"מ היינו רק לומר דאין הכפרה נגמרת עד לאורתא. אבל ודאי גם לדידי' הכפרה נמשכת והולכת כל היום כולו. דהא בקרא כתיב כי ביום הזה יכפר עליכם וגו'. דמשמע ודאי דכל היום מכפר. ומהאי טעמא ג"כ הוה ניחא ליה לאביי מאי דתנן במתניתין דכריתות שכל היום מכפר. משום דס"ל דלא אתי אלא לאפוקי דלא נימא דאין הכפרה נמשכת אלא עד שנשתלח השעיר בזמן שבהמ"ק קיים. ועי' במש"כ התוס' (פ"ק דשבועות י"ג ע"ב) בד"ה דעבד וכו' עייש"ה. וא"כ כשעבר עבירה עם חשיכה הוה סד"א דאין יוה"כ מכפר עליו. כיון שכבר עבר זמן כפרת יוה"כ. לזה אשמעינן מתניתין שכל היום מכפר. כלומר שזמן הכפרה נמשכת כל היום כולו. ואע"ג דלאו כל שעתא ושעתא מכפר שאין הכפרה נגמרת עד לאורתא. מ"מ בכפרה זו מתכפרות כל החטאים שחטאו בכל היום ואפילו עם חשיכה. אלא דלרב"ח לא משמע ליה הכי מלישנא דמתניתין. דמדקתני שכל היום מכפר. משמע ליה דכל שעתא ושעתא של כל היום מכפר מיד כפרה גמורה. וגם אפשר לומר דס"ל לרב"ח דאם איתא דהכפרה מתחלת מתחילת היום ואינה נגמרת עד לאורתא. הוה לן למימר דאין יוה"כ מכפר אלא על עבירות שמקודם ליוה"כ משום דהנך יש להם כפרת כל יום הכפורים כולו. אבל עבירות שבעצם יוה"כ שכבר עבר מקצת מן היום. וכ"ש כשלא חטא אלא עם חשיכה אינו מתכפר. דאין כאן אלא מקצת כפרה. ולהכי פריך ליה שפיר ממתניתין דקתני דאפילו כשבא לידו ספק עבירה עם חשיכה פטור. אבל אביי לא ס"ל הכי. אלא כל שבשעה שעבר. אכתי קצת מזמן הכפרה לפניו מצטרף גם מקצת מיוה"כ שכבר עבר קודם שחטא להשלים כפרתו. ומעתה כיון דלדידי' כל היום כולו הוא דמכפר ואין הכפרה נגמרת עד לאורתא. להכי ס"ל דמקצת מן היום לא חשיב כידיעת ספק לחלק. ומהאי טעמא נמי ס"ל לאביי דהא דקתני במתניתין דשבועות דיוה"כ מכפר אפילו על לא הודע. היינו דוקא כשבא לידו ספק עבירה ביום הכפורים דאכתי לא חיילא עלי' חיובא דקרבן מעיקרא כלל. שהרי מיד משעבר עבירה זו התחילה כפרת יוה"כ. משא"כ כשבא לידו ספק עבירה לפני יוה"כ שכבר חיילא עלי' חובת הקרבן. אלא שלא נודע לו כי היכי דלייתי אשם תלוי. לא מכפר ליה יוה"כ. דדוקא הודע לו ספיקו כי היכי דקרבן מכפר הכי נמי יוה"כ מכפר כמו הקרבן. אבל לא הודע לו ספיקו כיון דכבר חיילא עלי' חובת הקרבן להביאו כשיתוודע לו. לא עדיפא כפרת יוה"כ מכפרת הקרבן. וכי היכי דהקרבן לא מכפר כל זמן שלא נודע לו ספיקו. הכי נמי כפרת יוה"כ שבאה תחת האשם תלוי ומכפרת כפרתו במקומו. אינה מכפרת בשלא נודע לו ספיקו. ועפ"ז אתי שפיר דברי הירושלמי (פרק בתרא דיומא ה"ו) ובשבועות (פ"ק ה"ו) דמיבעיא ליה התם אם יוה"כ מכפר בלא אתיידע לי'. עיי"ש בקה"ע שפירושו עיקר עייש"ה. ויש לתמוה דהרי בהדיא תנן במתניתין הודע ולא הודע. ובפרט דעל ההיא מתניתין גופא קאי התם בירושלמי. וע"פ מה שביארנו ניחא שפיר כמבואר. ולהכי הוה ניחא ליה לאביי ההיא מתניתין שפיר גם לדידי'. אלא דרב"ח הקשה לו דכיון דהודע ולא הודע תנן. משמע דהודע ולא הודע בחדא מחתא מחתינהו. ולא הודע דומיא דהודע קתני. וכמו דבהודע לו ספיקו אין חילוק בין חטא שעבר ביוה"כ עצמו לחטא שלפני יוה"כ. הכי נמי לא הודע דקתני היינו נמי אפילו בחטא שחטא ביוה"כ עצמו: 
<b>והשתא </b>ניחא שפיר הא דבלישנא בתרא נקט כזית שחרית וכזית במנחה. ביוה"כ עצמו. ולא בעי למינקט כבלישנא קמא כזית לפני יוה"כ וכזית לאחר יוה"כ. והיינו משום דבלישנא קמא הוה קים ליה לרב"ח דמכזית שחרית ביוה"כ וכזית במנחה ליכא קושיא לאביי משום דאיכא למידחי כדדחי אביי לפום לישנא בתרא דילמא כולי' יומא מאורתא וכמו שביארנו. והילכך לא הוה מצי למיפרך אלא מדאכל כזית חלב לפני יוה"כ וכזית חלב אחר יוה"כ. אבל בלישנא בתרא לאידך גיסא. הוה קים ליה לרב"ח כדיחויא דאביי בלישנא קמא. ולהכי לא אקשי ליה לאביי אלא מכזית חלב שחרית ביוה"כ וכזית חלב במנחה. דבזה ודאי לא פליג אביי דמכפר אפילו בלא הודע. כמבואר במתניתין דשבועות. והשתא אתי נמי שפיר הא דבלישנא בתרא אע"ג דכדי לאלומי קושייתן מהדר למינקט שיעור גדול ביותר. מ"מ לא נקט אלא ההפסק דמשחרית עד המנחה. ולא מלפני יוה"כ עד לאחר יוה"כ דנפיש טפי. והיינו מטעם שביארנו. ומעתה מתבאר דתירוץ התוס' נכון היטב ומבואר שפיר. ומספיק ליישב קושייתם. וא"כ אין כאן שום הכרח כלל להוציא מכח קושייתם זו הלכה מחודשת להקל באיסור כרת. ולולא דברי התוס' היה נראה לענ"ד לומר בפשיטות לפי מה שפירש"י בכריתות (לקמן כ"ב ע"ב) בד"ה חטאת חלב. ובסוטה (ט"ו ע"א) בד"ה חטאת וכו'. דהא דקרי בכמה דוכתי לחטאת סתם חטאת חלב. היינו משום דפרשת חטאת אצל קרא דחלב כתיבא עיי"ש. וא"כ אף אנן נימא הכא דאע"ג דודאי כיון דביוה"כ קאי הוה מצי למינקט נמי דבר המותר. מ"מ ניחא ליה למינקט חלב משום דפרשת חטאת שכוללת גם דיני ידיעות והעלמות אצל קרא דחלב כתיבא: 
<b>עוד </b>היה נראה ליישב קושית התוס' והרא"ש ע"פ מאי דקשה טובא לכאורה במאי דפריך התם תו לקמן רב אידי ב"א מדתנן אכל ושתה בהעלם אחד אינו חייב אלא אחת. ואס"ד ידיעות ספק מחלקת לחטאות. ליחייב שתי חטאות דהא בין אכילה לשתייה אי אפשר דלא הוה שהות ביום דמתיידע ליה וכפר ליה. דיוה"כ במקום אשם תלוי קאי. ופירש"י וז"ל דמתיידע. כלומר איכא שיעור דהוה אפשר לאודועי. וכיון דאיכא שהות דיוה"כ בינתיים כדי ידיעה. קם לי' ההוא שיעורא במקום ספק ידיעה באשם תלוי עכ"ל עיי"ש. ויש לתמוה דהרי מאי דפליגי אי ידיעת ספק מחלקת לחטאות. היינו רק בענין דידיעת ספק זו היתה ראויה להביאו לידי חיוב אשם תלוי. אבל ידיעת ספק דלא מייתי לי' לידי אשם תלוי. לכ"ע אינה מחלקת לחטאות. כמבואר בכולה סוגיא דהתם עיי"ש. וכן מבואר להדיא בירושלמי (פ"ב דשבועות ה"א. ובפ"ג דהוריות ה"ב) דאמרינן התם מודה ריש לקיש (דאמר ידיעת ספק מחלקת לחטאות) בכהן משיח שאין ידיעת ספיקו קובעתו לחטאת שנאמר כחטאת כאשם את שמביא אשם תלוי ידיעת ספיקו קובעתו לחטאת. את שאינו מביא אשם תלוי אין ידיעת ספיקו קובעתו לחטאת עיי"ש. ועפ"ז ממילא מבואר לכאורה דלמ"ד דלא מיחייב אשם תלוי אלא בספק דשתי חתיכות אחת חלב ואחת שומן ואינו יודע מאיזה מהן אכל. כדאיתא התם (לעיל י"ז ע"ב) עיי"ש. לא משכחת חיובא דאשם תלוי ביוה"כ כלל. דהא ביוה"כ שהכל אסור באכילה. לא משכחת חתיכת היתר כלל. ואע"ג דעל אוכלין שאין ראויין פטור ביוה"כ מ"מ הרי בהן אי אפשר להסתפק. דהא טעמא טעים. ואי אפשר שלא ירגיש באכילתן. והא דקחשיב במתניתין דריש כריתות האוכל ביוה"כ במספר חייבי כריתות. וקתני בסיפא על אלו חייבין על זדונו כרת ועל שגגתו חטאת ועל לא הודע שלהם אשם תלוי וכו' עיי"ש. דמבואר מזה דגם באכילת יוה"כ יש בה אשם תלוי בלא הודע. עכצ"ל דאתיא כמ"ד דאפילו בספק חתיכה אחת מייתי אשם תלוי. ולפ"ז שפיר משכחת לה גם באכילת יוה"כ אשם תלוי בלא הודע כגון שאכל בשוגג ומספקא ליה אם אכל כשיעור כותבת. או שהפסיק בינתיים ומספקא ליה אם לא היה בשיעור ההפסק יותר מכדי אכילת פרס: 
<b>ומעתה </b>לפ"ז מאי פריך רב אידי ב"א מדתנן אכל ושתה וכו'. והרי התם אליבא דרבי זירא קיימינן. דאיהו ניהו מרא דהך שמעתא דידיעת ספק מחלקת לחטאות. וכדקאמרינן נמי התם בשינויא דקמשני עלה דהך תיובתא גופא דרב אידי ב"א. אמרי כי אמר רבי זירא לרבי וכו' עיי"ש. והרי רבי זירא גופי' ס"ל התם (לעיל י"ז ע"ב) דלא מיחייב אשם תלוי אלא בשתי חתיכות עיי"ש. וא"כ אע"ג דיוה"כ במקום אש"ת קאי. מ"מ לרבי זירא לא שייך כאן חיוב אש"ת כלל. וממילא אין יוה"כ חשוב כידיעת ספק שתחלק לחטאות. ושפיר קתני באכל ושתה ביוה"כ שאינו חייב אלא אחת. אע"ג דבין אכילה לשתייה אי אפשר דלא הוה שהות בינתיים דמתיידע ליה. ולכאורה בלא"ה יש להקשות כן בסוגיא דלקמן דאמרינן וכן אמר ר"ל כאן שנה רבי ידיעות ספק מחלקות לחטאות. ר"י אמר אין ידיעות ספק מחלקות לחטאות. ורמי דר"י אדר"י ורמי דר"ל אדר"ל דתניא שני שבילין אחד טמא ואחד טהור והלך בראשון ולא נכנס והלך בשני ונכנס חייב. הלך בראשון ונכנס והיזה ושינה וטבל. והלך בשני ונכנס חייב וכו'. ופרכינן התם אסיפא אמאי חייב. הא לא הו"ל ידיעה. אמר ר"ל הא מני רבי ישמעאל היא דלא בעי ידיעה בתחילה וכו'. אלא לריש לקיש קשיא אדמוקים לה כרבי ישמעאל לוקמה כרבי דאמר ידיעות ספק כודאי וכו' עיי"ש. ולכאורה גם התם תמוה מאי קושיא הרי התם בשני שבילין אין ידיעת ספיקו מחייבו כלום. דהא בידיעה שבתחילה קיימינן התם. ועוד דאפי' בידיעה שבסוף עכ"פ ליכא אשם תלוי על ידיעת ספיקו בטומאת מקדש וקדשיו. כדתנן ריש כריתות עיי"ש. ובכגון זה ודאי גם ריש לקיש אליבא דרבי מודה דאין ידיעת ספק מחלקת לחטאות. וראיתי בתוס' (שבועות י"ט ע"ב) בד"ה עשו ספק ידיעה וכו'. שכתבו וז"ל לא דמי לנגע בכעדשה וכו' דהתם הוא מסופק אי שייכא כלל טומאה במה שנגע. אבל הכא פשיטא ליה דאיכא טומאה. הילכך הו"ל ידיעה טפי עכ"ל עיי"ש. והקשה שם הרש"א ז"ל דלקמן גבי חלב נמי מסופק הוא אי חלב אי שומן. ולא פשיטא ליה דאיכא איסורא. ומאי פריך מינה לרבי יוחנן לומר בזה שיעשו ספק כודאי ידיעה דההיא דמיא ממש להך דאי כזית וכו' עיי"ש. ולפמש"כ לק"מ דגם גבי חלב דפליגי אי ידיעת ספק מחלקת לחטאות. ע"כ לא מיירי אלא בחתיכה אחת משתי חתיכות. דהאחת ודאי חלב. אלא שלא נודע איזו מהן היא חלב ואיזו שומן. דבזה איכא אשם תלוי על ידיעת ספיקו. אבל בחתיכה אחת ספק חלב דליכא אשם תלוי לרבי דקיימינן התם אליבי'. כמבואר שם (י"ח ע"א) וכמש"כ התוס' (פ"ב דנדה ט"ו ע"א) ד"ה לא שהתה וכו'. בתירוצם השני. ובש"מ (כריתות י"ז ע"ב) בשם הריב"א ז"ל עיי"ש. ודאי לכ"ע אין ידיעת ספק מחלקת לחטאות. וא"כ הו"ל ממש דומיא דשני שבילין דחד מינייהו ודאי טהור וחד טמא ולא ידוע איזה מהן הטמא ואיזהו הטהור. ולק"מ קושית הרש"א ז"ל. ועכ"פ הא ודאי קשה טובא לכאורה מאי פריך מדר"ל אר"ל והא אין ענין זה לזה כלל: 
<b>וראיתי</b> בירושלמי (בשבועות ובהוריות שם) דהתם באמת משני הך רומיא דר"ל אדר"ל דשאני התם דאין ספיקו מביאו לידי אשם תלוי עיי"ש. וא"כ הדבר קשה ביותר אמאי לא משני הכי בתלמודא דידן. מיהו נראה דלזה אפשר לומר דלתלמודא דידן ס"ל דאע"ג דודאי לענין ידיעות מחלקות לחטאות יש חילוק בין ידיעת ספק המביאו לידי אשם תלוי לידיעת ספק שאינו מביאו לידי אשם תלוי. היינו משום דהתם עיקר ידיעה גבי חטאת הוא דכתיבא. דכתיב או הודע אליו חטאתו וגו'. דידיעתו זו מביאתו לידי חטאת. והילכך גם בידיעת ספק למ"ד דמחלקת לחטאות. דומיא דההיא ידיעת ודאי בעינן. שהרי ידיעת ספק זו קיימא במקום ידיעת ודאי. וכמו דידיעת ודאי בעינן ידיעה המביאתו לידי קרבן חטאת. הכי נמי בידיעת ספק בעינן ידיעת ספק המביאתו לידי קרבן השייך בה. דהיינו אשם תלוי הבא על הספק. אבל בההיא דשני שבילין דמיירי לענין ידיעה בתחילה שקודם החטא. דאפי' בידיעה ודאית לא שייך בה שום חיוב קרבן כלל. א"כ אין שום גריעותא בידיעת ספק דהתם מידיעת ודאי אלא במאי דזו ודאי וזו ספק. וא"כ לריש לקיש דס"ל דידיעת ספק מחלקת לחטאות כידיעה ודאית. היכא דידיעת ספיקו מביאתו לידי חיוב קרבן השייך בה כידיעה ודאית. הכי נמי לענין טומאת מקדש וקדשיו בידיעה דבתחילה. אית לן למימר דידיעת ספק דינה כידיעה ודאית. דהכא נמי שתיהן שוות דבשתיהן לא שייך בהן חיוב קרבן: 
<b>אלא </b>דאכתי קשה לכאורה במאי דפרכינן התם מדתניא נהנה היום נהנה למחר. אכל היום אכל למחר. נהנה היום אכל למחר. אכל היום נהנה למחר. ואפי' מכאן ועד שלש שנים מניין שהן מצטרפין זה עם זה. ת"ל תמעול מעל ריבה. ואמאי הא כיפר עליה יוה"כ. ופירש"י וז"ל הא כיפר עליו יוה"כ שבינתיים על חצי שיעור קמא. ואי ידיעת ספק מחלקת לחטאות. הא יוה"כ כידיעת ספק. ואמאי מצטרפין עכ"ל עיי"ש. והשתא מאי קושיא הרי בחצי שיעור ליכא אשם תלוי. וא"כ לא שייך לומר דיוה"כ במקום אשם תלוי קאי. אבל פשוט דזה לק"מ. דהא בלא"ה קשה מאי פריך למ"ד ידיעת ספק מחלקת לחטאות. הא לכ"ע קשה מההיא. דכיון דלא נהנה קודם יוה"כ אלא בכחצי שיעור דלית בה אלא איסורא בעלמא. אמאי לא מכפר עלי' יוה"כ לגמרי. כיון דליכא עלי' שום חיובא כלל. ואע"ג דפחות משוה פרוטה נמי איתרבי מיהת להישבון. כדתניא בספרא (ויקרא פ"כ). ומייתי לה בפרק הזהב (נ"ה ע"ב) ואת אשר חטא מן הקודש ישלם לרבות פחות משו"פ להישבון עיי"ש. מ"מ אין זה אלא לחיוב ממון בעלמא אבל לענין איסורא כיון דחיוב קרבן ליכא אית לן למימר דיוה"כ מכפר לגמרי על חטאו אשר חטא בה. ולא שייך בה צירוף עם חצי שיעור שנהנה אחר יוה"כ. ועוד דלפי מאי דס"ד השתא דגם אממונא מכפר יוה"כ א"כ גם להישבון לא מיחייב תו מידי. והיכי יצטרפו לחייבו אשם מעילות. ועכצ"ל דהא דלא הוקשה לו הכי היינו משום דודאי אם לא הוה מהניא צירוף עוד לחצי שיעור זה למה שיהנה אחר זמן מרובה. הוה יוה"כ מכפר על הך איסורא שעבר בחצי שיעור קמא. אבל כיון דגלי קרא דכל שלא נודע לו בינתיים מצטרף חצי שיעור זה עם חצי שיעור שיהנה עוד אפי' לזמן מרובה. להביאו לידי קרבן אשם מעילות. ונמצא דהדבר תלוי ועומד עדיין אם חצי שיעור זה בר חיובא בקרבן הוא אם לא. הילכך אין יוה"כ מכפר עליו. כדין חייבי חטאות ואשמות ודאין שאין יוה"כ מכפר עליהן. וחייבין להביא לאחר יוה"כ. ולהכי לא פריך מינה אלא למ"ד ידיעת ספק מחלקת לחטאות. ומשמע לרבא דמסתמא הך ברייתא אתיא אליבא דכ"ע. ואפי' אליבא דר"ע דמחייב על ספק מעילה אשם תלוי. וכיון דיוה"כ במקום אש"ת קאי. וא"כ הו"ל כידיעת ספק. השתא נמי נהי דלא אכל אלא חצי שיעור הו"ל למימר דמהניא לי' כפרת יוה"כ כידיעת ספק בינתיים. דהא אם ישלים השיעור אחר יוה"כ בהעלם אחד. ויתודע לו ידיעת ספק לא יתחייב להביא אש"ת. לפי מאי דס"ד השתא דכי היכי דיוה"כ מכפר על חייבי אש"ת בשיעור שלם. הכי נמי בחצי שיעור ע"י כפרת יוה"כ מסתלקת ממנו חובת אש"ת מיהת לענין שלא יצטרף עם חצי שיעור אחר לחייבו באש"ת. כשישלים השיעור אחר יוה"כ. וחצי שיעור קמא הו"ל כליתא. ואע"ג דלענין אשם ודאי שפיר מצטרף חצי שיעור קמא שלפני יוה"כ עם החצי שיעור שנהנה אחר יוה"כ. כדגמרינן מקרא. היינו משום דלענין אשם ודאי לא מהניא כפרת יוה"כ כלל בשיעור שלם. וממילא גם לחצי שיעור לא מהניא לענין אשם ודאי. אבל לענין אש"ת כי היכי דמהניא לענין שיעור שלם לפטרו מאש"ת הכי נמי בחצי שיעור מהניא מיהת לענין שלא יצטרף לחייבו באשם תלוי על ידיעת ספיקו כשישלים השיעור אחר יוה"כ. ושפיר פריך מהך ברייתא למ"ד ידיעת ספק מחלקת אמאי מצטרפין לחייבו אשם מעילות. והא איכא ידיעת ספק בינתיים. ועכ"פ מתבאר דודאי בכל מקום דלא שייך חיובא דאש"ת אין כפרת יוה"כ חשובה כידיעת ספק לחלק לחטאות. וא"כ ודאי קשה טובא במאי דפריך רב אידי בר אבין מדתנן אכל ושתה וכו'. והרי כיון דאליבא דרבי קיימינן. הא לדידי' דבעי לענין חיוב אש"ת שתי חתיכות. לכאורה לא משכחת לה הכא בעינוי דיוה"כ תורת אש"ת כמו שביארנו. ואע"ג דכיון דאליבא דרבי קיימינן דס"ל התם (י"ח ע"א) שאם היו לפניו שתי חתיכות אחת של שומן ואחת של חלב בא נכרי ואכל את הראשונה ובא ישראל ואכל את השנייה חייב אש"ת אע"ג דבשעתא דאכל לא היתה אלא חתיכה אחת עיי"ש. והיינו משום דמעיקרא בתחילת הספק הי' כאן ספק שתי חתיכות וקרינן ביה מצוות. או כמש"כ התוס' (בפרק שני דנדה שם) דמיירי דהנכרי לא אכל כל החתיכה. וכשאכל ישראל השנייה היו עדיין שתי חתיכות לפניו עיי"ש בדבריהם. א"כ לכאורה שפיר משכחת לה גם כאן ספק שתי חתיכות. וכגון שבאחת הי' כשיעור ובאחת היה פחות מככותבת. ואכל נכרי אחת ובא ישראל ואכל את השנייה. ואינו ידוע אם זו שאכל הישראל היה בה כשיעור שיתחייב חטאת. דעכשיו אי אפשר לברר הדבר כיון דשתיהן נאכלו. וא"כ בר חיוב אש"ת הוא אלא דיוה"כ מכפר. אבל נראה דז"א דבעינוי דיוה"כ כיון דשתיהן הו"ל כחתיכות חלב לגבי'. משום דכל האוכלין מצטרפין לככותבת. לא קרינן בהו מצוות. דדוקא בשומן וחלב דהאחת היתר והאחת איסור. הוא דקרינן בהו מצוות. משא"כ כאן דשתיהן איסור דאע"ג דבאחת ליכא כשיעור מ"מ הרי לאו היתר היא אלא איסור ממש כחתיכה ראשונה. ואם השלים השיעור מחתיכה הגדולה בר חטאת הוא. ולא קרינן בהו מצוות. דשתיהן מצוה אחת ותורה אחת להן להתחייב כרת או חטאת כשאכל כשיעור מהן. כן נראה ברור. ועי' שם (י"ז ע"ב) בההיא דאמרינן כזית ומחצה איכא בינייהו עיי"ש היטב. וא"כ לכאורה לא אשכחן אש"ת בעינוי דיוה"כ. ונמצא דאין יוה"כ לענין זה כידיעת ספק לחלק לחטאות אפי' למ"ד בעלמא דידיעת ספק מחלקת לחטאות. וא"כ הדבר קשה. מאי פריך רב אידי ב"א מהתם: 
<b>איברא </b>דלפי מאי דתנן התם (לעיל י"ז ע"ב) שבת ויום חול לפניו ועשה מלאכה באחד מהם ואינו יודע באיזה מהם עשה. מביא אשם תלוי. ומבואר בסוגיא דגמרא שם דאתיא מתני' אליבא דכ"ע. ואפי' למ"ד יש אם למקרא ואחת משתי חתיכות בעינן עיי"ש. ובתוס' שם (בד"ה מדסיפא) כתבו דמיירי כשעשה מלאכה בין השמשות. דיום ולילה לפניו דהו"ל כשתי חתיכות דהיתר ודאיסור עיי"ש. וכן מבואר בהדיא בספרא (ויקרא דיבורא דחובה פרשתא י"ב) שבת ויום חול עשה מלאכה באחת מהם בין השמשות ואינו יודע באיזה מהם עשה עיי"ש. הרי דכל שעשה מלאכה בשעה שראוי להסתפק אם הוא יום או לילה. שהאחד מהם מותר והאחד אסור במלאכה. חשיבי כשתי חתיכות לענין אש"ת. ולפ"ז הדבר מבואר דגם לענין עינוי דיוה"כ שפיר משכחת לה חיובא דאשם תלוי בענין זה אליבא דכ"ע. כגון שאכל בערב יוה"כ או ביוה"כ עצמו סוף היום. באופן שהיה מקום ספק אם היה עדיין יום או שכבר היה לילה. ואע"ג דהתוס' שם כתבו דמיירי דוקא בבין השמשות דמוצאי שבת עיי"ש. היינו דוקא אליבא דמ"ד דבאיקבע איסורא תליא מילתא. אבל למ"ד יש אם למקרא ושתי חתיכות ממש בעינן. אין חילוק בין מוצאי שבת לערב שבת עיי"ש היטב. וכן משמע להדיא מלשון הספרא שם. ואפי' אליבא דמ"ד דבאיקבע איסורא תליא מילתא. ג"כ אין סברת התוס' מוסכמת. וכמש"כ בלח"מ (ריש פ"ח מהלכות שגגות) עיי"ש. וגם הרב פר"ח (יו"ד כללי ס"ס) כתב דדעת רש"י והר"ן ז"ל שלא כדעת התוס' בזה עיי"ש בדבריו. וגם חיוב חטאת שפיר משכחת לה בענין זה. כשנודע אח"כ דאז היה יום ודאי עדיין. וגם בין השמשות דנקט בספרא. ודאי לאו דוקא הוא. אלא שהיה בענין שהיה מקום להסתפק אם הוא ביום או בלילה. כגון ביום המעונן וכיו"ב. וכן כוונת התוס' שם. והשתא לפ"ז שפיר פריך רב אידי ב"א מדתנן אכל ושתה בהעלם אחד אינו חייב אלא אחת. דהרי ודאי משמע דבאיזה שעה מן היום שאכל ושתה הכי דינא דאינו חייב אלא חטאת אחת. דהרי סתמא פסיק ותני הכי. ועוד דמדקתני בסיפא אכל ועשה מלאכה בהעלם אחד חייב שתים. מכלל דברישא באכל ושתה לא משכחת גוונא שחייב שתים. וכיו"ב כתבו שם בתוס' ישנים (לעיל י"ב ע"ב) בד"ה שאכלן בשני תמחויין עיי"ש. ותירוצם שם לא שייך כאן כמבואר. ולהכי פריך דלמ"ד ידיעת ספק מחלקת לחטאות. עכ"פ כשאכל ושתה בשעה קרובה למוצאי יוה"כ בענין שיש מקום להסתפק בלילה או יום. ושגג וסבר שכבר הוא לילה. שאם נודע אח"כ דעדיין היה יום חייב חטאת. וכשנודע לו ספיקו הו"ל בר אשם תלוי. אלא דיוה"כ מכפר במקום אש"ת. ועי' בירושלמי (פ"ג דהוריות ה"ג) עיי"ש היטב. ובתוספתא (פ"ב דכריתות). ובכה"ג יוה"כ במקום אשם תלוי קאי. וא"כ הו"ל כידיעת ספק בינתיים. ואם איתא דידיעת ספק מחלקת לחטאות הו"ל להתחייב בענין זה שתי חטאות באכל ושתה: 
<b>ומעתה </b>עפ"ז ממילא מיתרצא שפיר קושית התוס'. דהרי ע"כ הוכרח למינקט בקושייתו כזית חלב שחרית וכזית חלב במנחה. ולא הוה מצי למינקט באכילה דהיתר ובככותבת ומשום עינוי דיוה"כ גופי'. דכיון דע"כ צריך למינקט לפום הך לישנא אכילה ראשונה בשחרית יוה"כ ולא בתחילת ליל יוה"כ מטעם שביארנו לעיל. ומאחר דקיימינן התם אליבא דרבי דסבר יש אם למקרא ושתי חתיכות בעינן כמשכ"ל. א"כ בעינוי דיוה"כ לא משכחת חיובא דאשם תלוי אלא בגוונא שאכל ושתה בספק יום או לילה. אבל באמצע יוה"כ מתחלת יוה"כ ודאי עד קרוב לסופו ודאי. לא משכחת חובת אש"ת כלל. ועי' בדברי הרמב"ם (פ"ח מהלכות שגגות ה"ג) עיי"ש היטב ובכ"מ שם ואין להאריך. וכיון דבכל זמן זה ליכא תורת אש"ת. ממילא נמי אין ידיעת ספיקו מחלקת לחטאות. וכן שהות דיוה"כ בינתים אינו מחלק לחטאות מהאי טעמא גופא. כמו שנתבאר. א"כ מבואר דע"כ לא מצי רב"ח למינקט הך פירכא דידי' לאביי אלא בכזית חלב שחרית וכזית חלב במנחה. דבזה שפיר איכא תורת אשם תלוי בכל יוה"כ כולו. ושפיר הו"ל שהות דיוה"כ שבינתיים כידיעת ספק לחלק לחטאות למ"ד ידיעת ספק מחלקת לחטאות. ואעפ"כ קיי"ל דאינו חייב אלא אחת. דהא מ"מ בהעלם אחד אכלינון. ואנן קיי"ל הלכה רווחת דכל בהעלם אחד אינו חייב אלא אחת. וקשה למ"ד ידיעת ספק מחלקת. ומיתרצא שפיר קושית התוס' והרא"ש ז"ל: 
<b>עוד </b>נראה בזה ע"פ מאי דקשה במאי דקחשיב במתניתין דריש כריתות במספר חייבי כריתות גם האוכל והעושה מלאכה ביוה"כ וקתני עלה בסיפא על אלו חייבין על זדונו כרת ועל שגגתו חטאת ועל לא הודע שלהם אשם תלוי וכו'. והדבר קשה אשם תלוי על עינוי ומלאכה דיוה"כ היכי משכחת לה כלל. כיון דאשמות תלויין שעבר עליהן יוה"כ פטורין. והרי בהנך חטאים דיוה"כ גופי' אי אפשר להם שלא יעבור עליהם יוה"כ דהא כל היום מכפר. והיכי משכחת לה שיבואו לכלל חיובא להביא על לא הודע שלהם אשם תלוי. ואמנם ראיתי בירושלמי (פרק בתרא דיומא סוף ה"ו. ובפ"ק דשבועות סוף ה"ו) דפריך התם הכי. ומשני לה דמיתוקמא מתניתין במבעט ומורד ביוה"כ דאין יוה"כ מכפר עיי"ש. אלא דהתינח למ"ד דמבעט ביוה"כ אין יוה"כ מכפר. אבל למ"ד בתלמודא דידן (בפ"ק דכריתות ז' ע"א) דאפילו במבעט ביוה"כ יוה"כ מכפר הקושיא במקומה עומדת. ובשלמא למ"ד התם דבעבירות דיוה"כ גופי' לכ"ע אין יוה"כ מכפר על המבעט. ניחא דשפיר משכחת חיובא דאש"ת גם בעבירות דיוה"כ גופי'. וכדמשני בירושלמי שם. אבל לאביי דס"ל התם ובפ"ק דשבועות (י"ג ע"א) דאפילו בהנך דיוה"כ גופי' פליגי במבעט. אכתי קשה. ואין לומר בזה כההיא דמשני התם על מאי דפריך כרת דיומי' לרבי היכי משכחת לה. ומשני דמשכחת לה בשאכל או שעשה מלאכה סמוך לשקיעת החמה דלא הו"ל שהות ביממא דליכפר לי' ע"ש. דדוקא לענין כרת הוא דאיכא למימר הכי. משום דאפשר שגמר מלאכתו או אכילתו בצמצום עם גמר סוף היום. דלא הו"ל שהות כלל ביום דליכפר לי'. וכרת הרי בדיני שמים הוא וקמי שמיא גליא. אבל לענין חיוב אשם תלוי כיון שאם נגמרה מלאכתו בעוד יום. וכ"ש כשנגמרה בלילה. לא מיחייב מידי. שהרי כשנשאר קצת מן היום אחר גמר שיעור מלאכתו או אכילתו כיפר עליו יוה"כ. שכל היום מכפר. וכ"ש כשגמר בלילה. שסופו בהיתר עשה ואכל. וביוה"כ לא בא לכלל חיוב דהו"ל פחות מכשיעור. ולא שייכי בי' לא חטאת ולא אשם תלוי. ולא משכחת בי' חיובא דחטאת בהודע ואשם תלוי בלא הודע אלא כשגמר בצמצום עם סוף היום ממש. ובזה לא מיבעיא דחטאת לא שייכא בי'. דהו"ל בין השמשות ואי אפשר לידיעת ודאי. ואפילו אש"ת ליכא. וכמבואר בירושלמי דהוריות שהבאתי לעיל. דאמרינן התם ספק ביוה"כ אכלו ספק לאחר יוה"כ אכלו חבריא אמרין ספק כפרה כיפר עיי"ש ובמש"כ בפ"מ שם. וא"כ ודאי קשה טובא: 
<b>אבל </b>נראה דהנה (בפ"ק דכריתות שם) פרכינן אמתני' דתנן על אלו חייבין כו' ועל לא הודע שלהם אש"ת חוץ ממטמא מקדש וקדשיו שאינו מביא אשם תלוי. וניתני נמי חוץ ממי שעבר עליו יוה"כ. ומשני ריש לקיש כי קתני היכא דאיתא לחטאת ורחמנא פטרי'. עבר עליו יוה"כ ליתא לחטאת דקא כפר ליה יוה"כ. רבי יוחנן אמר מתניתין במבעט. ור"ל סבר מבעט נמי מכפר עליו יוה"כ עיי"ש. ובש"מ שם כתב בשם הרא"ש ז"ל שהקשה דאכתי לר"י ליתני נמי חוץ ממי שעבר עליו יוה"כ ואינו מבעט עיי"ש מה שתירץ. וטפי הו"ל להקשות מהאוכל ועושה מלאכה ביוה"כ דקחשיב במתניתין בין הנך שחייבין עליהם אש"ת בלא הודע שלהם. והא בהנך ודאי לא משכחת להו שלא יעבור עליהם יוה"כ והיכי משכחת בהו אשם תלוי. וכקושית הירושלמי שהבאתי. ולקושיא זו לא שייך שינויא דר"ל. דודאי לענין חייבי אש"ת דשאר עבירות שעבר עליהם יוה"כ שפיר משני ר"ל כי קתני היכא דאיתא לחטאת ורחמנא פטרי'. כלומר שלא נתכפר החטא בשום כפרה אחרת אלא דרחמנא פטרי' מעיקר חיובו. כההיא דמטמא מקדש וקדשיו דגלי קרא דכל שאינו בחטאת קבועה בהודע אינו באש"ת בלא הודע. אבל בחייבי אשמות תלויין דשאר עבירות שחייבן הכתוב באש"ת. אלא דכשעבר עליהם יוה"כ הו"ל יוה"כ אצלם במקום אשם תלוי. לא שייך למיתני בהו חוץ מהנך. שהרי גם אינהו מעיקר דינא בני חיובא באש"ת נינהו. אלא דכפרת יוה"כ אחשבה רחמנא כאשם תלוי ונמצא שכבר הביא כפרתו. ואמנם זה לא יתכן אלא לענין שאר חייבי כריתות דקחשיב במתניתין. אבל האוכל ועושה מלאכה ביוה"כ. כיון שאי אפשר כלל שלא יעבור עליהם יוה"כ ולא משכחת בהו שיבואו לעולם לכלל חיובא דאש"ת. נראה שאין בהן תורת אשם תלוי כלל ואינן בכלל מצות אש"ת מעיקרא כלל. כיון שאי אפשר שיבואו לידי כך. והו"ל ממש כמטמא מקדש וקדשיו שאינו בתורת אש"ת כלל. וא"כ בזה ודאי קשה היכי קחשיב להו בין הנך שחייבין על לא הודע שלהם אש"ת ולא הוציאן מן הכלל כמו שהוציא מטמא מקדש וקדשיו. ומיהו ודאי בשינויא דרבי יוחנן ניחא נמי הא. וכמו דמשני לה באמת בירושלמי שם. אבל לריש לקיש קשה טובא דאכתי מה יענה לקושיא זו דלא מיתרצא בשינויא דידיה. וגם על סתמא דתלמודא דפריך וניתני נמי וכו'. קשה טובא דעדיפא טובא טפי הו"ל למיפרך כדפריך בירושלמי שם. ואין לומר דזהו נמי בכלל קושייתו. דא"כ מאי משני ר"ל. וגם לא משמע הכי: 
<b>מיהו </b>נראה דאפשר לומר דמעבירות דיוה"כ גופי' לא הוה בעי למיפרך. משום דס"ל לסתמא דתלמודא כדאמר רבא התם לקמן אליבא דרבי דס"ל נמי דאפי' במבעט יוה"כ מכפר. דהיינו דוקא בשאר עבירות אבל בעבירות דיוה"כ גופי' מודה דלא מכפר אמבעט עיי"ש. והילכך מהאוכל ועושה מלאכה ביוה"כ לא הוי מצי למיפרך. משום דבזה הוה פשיטא ליה דאין יוה"כ מכפר במבעט. וא"כ שפיר משכחת בהו חיוב אש"ת במבעט. ולא הוקשה לו אלא בשאר עבירות דהוה ס"ל בהו דמבעט נמי יוה"כ מכפר. וכדס"ל באמת לרבי ולר"י. ועל זה משני ר"ל שפיר כדס"ל ור"י כדס"ל. אלא דמ"מ אכתי קשה לאביי דס"ל התם לקמן דאפי' בעבירות דיוה"כ גופי' נמי יוה"כ מכפר אפי' במבעט למ"ד דבשאר עבירות יוה"כ מכפר אמבעט. דאין חילוק לדידי' בין עבירות דיוה"כ לשאר עבירות לענין כפרת יוה"כ עיי"ש. וא"כ היכי מתרץ מתניתין. מיהו נראה דגם לזה אפשר לומר דלאביי מיתוקמא מתניתין כרבי יהודה דאמר התם דגם בשאר עבירות אין יוה"כ מכפר אמבעט וכ"ש בעבירות דיוה"כ גופי'. וא"כ לק"מ ממתניתין וכדמוקי רבי יוחנן במבעט. אבל לרבי דאמר דבשאר עבירות יוה"כ מכפר אפי' אמבעט הכי נמי בעבירות דיוה"כ גופי' ס"ל הכי. ולדידי' איכא למימר דאין ה"נ דעל עבירות דיוה"כ גופי' מעיקרא לא חייבה תורה אשם תלוי כלל ואינו בתורת אשם תלוי כמטמא מקדש וקדשיו: 
<b>ולפ"ז </b>ממילא מתורץ קושית התוס' והרא"ש ז"ל כאן. דהרי לפ"ז קשה טובא לכאורה במאי דמתיב רב אידי ב"א מדתנן אכל ושתה בהעלם אחד וכו'. ומאי קושיא והרי התם הו"ל עבירה דיוה"כ גופי' שאינו בתורת אשם תלוי כלל. וא"כ לא שייך לומר בה דיוה"כ במקום אשם תלוי קאי. וממילא לא חשוב נמי כידיעת ספק לחלק לחטאות. ולהכי ניחא שפיר מה שאינו חייב אלא אחת. אע"פ שבין אכילה לשתייה אי אפשר דלא הוה שהות ביום דמתיידע לי'. אבל נראה דלק"מ דאפשר לומר דרב אידי ב"א ס"ל כרבא דבעבירות דיוה"כ גופי' אפי' לרבי אין יוה"כ מכפר אמבעט. וגם רבי זירא דעלי' קא מותיב רב אדא ב"א. לא שמענו דפליג על רבא בהא. וא"כ שפיר קא מותיב ר"א בר אבין ממתניתין דאכל ושתה וכו'. דכיון דמיהת שפיר משכחת לה חיובא דאש"ת גם בעבירות דיוה"כ גופי' מיהת במבעט. אלא דכשאינו מבעט מכפר עלי' יוה"כ במקום אשם תלוי. וא"כ שפיר הו"ל יוה"כ כידיעת ספק לחלק לחטאות. וא"כ אמאי אינו חייב אלא אחת. אם איתא דידיעת ספק מחלקת לחטאות. ואמנם היינו רק בתיובתא דרב אידי ב"א. אבל הכא בפירכא דרבא ב"ח דפריך לאביי ובהדיא קאמרינן התם א"ל רבא בר חנן לאביי ולדידך דאמרת ידיעות ספק מחלקות לחטאות וכו'. א"ל רבא ב"ח לאביי מה אילו אכל כזית חלב שחרית וכו'. והרי אביי איהו ניהו גופי' קאמר דלרבי דקיימינן הכא אליבי' אפי' בעבירות דיוה"כ גופי' גם במבעט יוה"כ מכפר. ממילא מבואר דלא הוה מצי למינקט קושייתו מדבר המותר ובככותבת ומשום קרבן חטאת דיוה"כ עצמו. דהא לאביי גופי' אליבא דרבי אין עבירות דיוהכ"פ גופי' בתורת אשם תלוי כלל. דהא לדידי' לא משכחת לעולם שיבוא לידי חיוב אשם תלוי. וכמו שביארנו לעיל. והילכך ע"כ לא הוה מצי רבא בר חנן למינקט קושייתו לאביי אלא דוקא מאכילת דבר האסור דשאר חייבי כריתות. דהו"ל עבירה שישנה בתורת אשם תלוי. אלא דכשעבר עליו יוה"כ הוא דפטור דיוה"כ הוא דמכפר עליו ופוטרו מאשם תלוי שנתחייב בו. וא"כ הו"ל יוה"כ כידיעת ספק. ואם איתא דידיעת ספק מחלקת לחטאות הו"ל לחיובי תרתי. וניחא שפיר קושית התוס' והרא"ש ז"ל: 
<b>עוד </b>נראה בזה ע"פ מש"כ התוס' שם בלישנא קמא דרבא בר חנן (בד"ה אלא) וז"ל אלא מעתה אכל כזית חלב לפני יוה"כ וכזית לאחר יוה"כ דהשתא איכא שני אשמות אכילה דלפני יוה"כ כיפר יוה"כ במקום אשם תלוי. ואכילת חלב דלאחר יוה"כ הביא עליו אשם. והשתא איכא שני אשמות. הכי נמי דאם נודע לו אח"כ על שניהן שיביא שתי חטאות. והא אכלם בהעלם אחד. אלא לא מייתי. וא"כ ש"מ דהאי כללא כל שחלוקין בחטאות חלוקין באשמות ליתא. שהרי הכא איכא שני אשמות וליכא כי אם חטאת אחת עכ"ל עיי"ש. ודבריהם צריכים ביאור מי הכריחם לכל זה. ולמה לא פירשו כפשוטו כדפירש"י שם דכיון דיוה"כ במקום אש"ת קאי הו"ל כידיעת ספק דמחלקת לחטאות וראוי שיביא שתי חטאות. והרי בהעלם אחד אכלינון. והיותר תימא שהרי לקמן בההיא דמותיב רב אידי בר אבין מדתנן אכל ושתה בהעלם אחד וכו'. ע"כ אין מקום לפרש אלא כפירש"י וכמבואר שם בגמרא בהדיא עיי"ש. וא"כ מי הכריחם כאן לפרש פירוש אחר שלא כפירש"י. אבל נראה בכוונתם דלפי פירש"י הוקשה להם מאי פריך. ודילמא אין הכי נמי דמביא שתי חטאות ואע"ג דבהעלם אחד אכלינון. דהא טעמא רבא איכא הכא למיחשבי' כשני העלמות דהו"ל כידיעה בינתיים. ועכצ"ל דפסיקא ליה דמ"מ כל שאין ידיעה ממש בינתיים. בשום ענין אין לחייבו שתים. דהרי מ"מ לדידי' בהעלם אחד הוה. כיון שלא נודע לו בינתיים מחטאו כלל. וא"כ שוב הקושיא במקומה עומדת מאי פריך למ"ד ידיעות ספק מחלקות לחטאות. ודילמא אין הכי נמי דאע"ג דידיעת ספק מחלקת בידיעת ספק ממש שנודע לו ספיקו בינתיים. מ"מ יוה"כ אף ע"ג דבמקום אש"ת קאי אינו מחלק לחטאות. משום דמ"מ אצלו בהעלם אחד הוא דהוה. ולא קרינן ביה או הודע אליו חטאתו. שהרי לא היה לו שום ידיעה מחטאו בינתיים. ובכל כה"ג בשום ענין לא מתחייב שתים. ולזה נטו התוס' מפירש"י. ופירשו דאין פירכא זו אלא לסתור הוכחתו של אביי שהוכיח מדתניא כל שחלוקין לחטאות חלוקין לאשמות. ובודאי פסיקא ליה לרבא ב"ח דאפי' את"ל דידיעת ספק מחלקת לחטאות. מ"מ כשאכל כזית חלב לפני יוה"כ וכזית חלב אחר יוה"כ אין לחייבו שתים. אע"ג דיוה"כ במקום אש"ת קאי. משום דמ"מ בהעלם אחד הוא אצלו. ומצד זה לא הוה פריך מידי. אלא דפריך ליה לאביי דמ"מ עכ"פ מוכח מזה דאין כלל זה אמת. דהרי בזה אשכחן שני אשמות אע"ג דודאי ליכא אלא חטאת אחת. כן נראה ברור בכוונתם: 
<b>ואמנם </b>גם לשיטתם היינו דוקא לרבא ב"ח. אבל רב אידי ב"א וכן רבא לא ס"ל הכי. אלא מסתברא להו דכיון דיוה"כ במקום אש"ת קאי הו"ל ממש כידיעת ספק. ולהכי אם איתא דידיעת ספק מחלקת לחטאות. הכא נמי אע"ג דאצלו הו"ל בהעלם אחד יש לחייבו שתים. ומהאי טעמא הקשו ממתניתין ומברייתא דקתני דבענין זה אינו חייב אלא אחת. והוכיחו מזה דאין ידיעות ספק מחלקות לחטאות. זו היא שיטת התוס' שם וכך היא ג"כ שיטת הרא"ש ז"ל בתוספותיו שהביא בש"מ שם עיי"ש. ומ"מ רש"י ז"ל לא ניחא ליה בהכי. ונראה דהיינו משום דמפשטא דסוגיא ודאי לא משמע כפירושם. ולכן ס"ל דודאי הסוגיא כפשטא. דפירכא דרב"ח אעיקר דינא קאי. כפירכא דר"א בר אבין ורבא. ולא אכללא דאביי בלחוד קאי. ומ"מ שפיר פריך ולא מסברא בעלמא. דעל זה ודאי שפיר הוקשה לתוס' והרא"ש ז"ל כדכתיבנא. אלא דפריך הכי ע"פ מאי דתנן התם (לעיל ריש פ"ג דכריתות) אכל חלב וחלב בהעלם אחד חייב על כל אחת ואחת עיי"ש. ומשמע ודאי דכל שהן משם אחד ובהעלם אחד לעולם אינו חייב אלא אחת. ועי' שם (י"ב ע"ב) בתוס' ישנים (בד"ה שאכלן בשני תמחויין) עיי"ש היטב. והכי נמי מוכח מדתניא (פ"ק דכריתות ד' ע"א) ועשה אחת ועשה הנה לחייב על כל אחת ואחת. שאם אכל חלב וחלב שם אחד בשני העלמות חייב שתים. שני שמות בהעלם אחד חייב שתים עיי"ש. ומשמע מינה דבשם אחד בהעלם אחד לא משכחת לעולם להתחייב שתים. והכי נמי מוכח ממתניתין (פ"ד דכריתות י"ז ע"ב) דתנן כשם שאם אכל חלב וחלב בהעלם אחד אינו חייב אלא חטאת אחת וכו'. כשם שאם אכל חלב ונותר ופגול בהעלם אחד חייב על כל אחת ואחת וכו' עיי"ש. מתבאר דעל חלב וחלב בהעלם אחד לעולם לא משכחת חיובא יותר מאחת. והיינו דקפריך רבא בר חנן הכא אלא מעתה אכל כזית חלב לפני יוה"כ וכזית חלב אחר יוה"כ ויוה"כ במקום אשם תלוי קאי הכי נמי דמביא שתי חטאות הא בהעלם אחד אכלינון. כלומר לדידך דידיעת ספק מחלקות לחטאות. הכא כיון דיוה"כ במקום אש"ת קאי הו"ל כידיעת ספק אף ע"פ שלא נודע לו כלל. והו"ל לומר שיתחייב שתי חטאות. וכן מתבאר מפירוש רגמ"ה ז"ל שם שכתב בקיצור. וז"ל מאי אילו אכל כזית חלב וכו'. וליהוי כידיעת ספק בינתיים וליחייב שתי חטאות וקיי"ל דלא. דבהעלם אחד הוי עכ"ל עיי"ש. הרי דמפרש דלא מסברא בעלמא פריך הכי. ולא אכללא דאביי לחוד. אלא אעיקר דינא ומשום דהכי קיי"ל לדינא. וכפירש"י וכמו שביארנו. ומעתה לפ"ז ממילא מבואר דאין מקום כלל לקושית התוס'. דבפשיטות י"ל דלהכי נקט קושייתו מחלב ולא מדבר היתר ובככותבת. משום דעיקר קושייתו אינה אלא ממתניתין ומברייתא שהבאתי. והתם בחלב מיירי. להכי נקט קושייתו נמי דומיא דהתם בחלב והתוס' והרא"ש ז"ל שהקשו הכא כן לשיטתייהו אזלי דס"ל דמסברא בעלמא הוא דפריך הכי אכללא דאביי לחוד. אבל לפירש"י ורגמ"ה ז"ל לק"מ כמו שנתבאר: 
<b>עוד </b>נראה לומר בזה דבר חדש ע"פ מאי דתנן (סו"פ הבונה) הכותב שתי אותיות אחת שחרית ואחת ערבית ר"ג מחייב וחכמים פוטרין. ופירש"י והר"ן ז"ל שם וז"ל כיון דהו"ל שהות בינתיים כדי לידע הו"ל כשני העלמות עכ"ל עיי"ש. ובתוס' שם (ד"ה ורבנן וכו'). והרב תוס' יו"ט שם הקשה לפירש"י דהא ע"כ הכא בשגגת שבת וזדון מלאכות מיירי. דאילו שגגת מלאכות וזדון שבת הרי מבואר ריש פרק כלל גדול דאפילו כל הימים של ששת ימי השבוע שבינתיים לא הויין ידיעה לחלק. אלא ע"כ בשגגת שבת וזדון מלאכות מיירי הכא. והרי גם בענין זה לא אמרינן התם אלא דימים שבינתיים חשיבי ידיעה לחלק. ופירש"י שם משום שאי אפשר שנא שמע בינתיים שאותו היום היה שבת וכו'. ומשמע דוקא ששת ימי השבוע שבין שבת לשבת. אבל משחרית לערבית דחד יומא לא עיי"ש שהניחה בתימא. ולדידי הא לק"מ דהא בלא"ה הקשו בתוס' שם לפירש"י דהו"ל לפרש שיעור שהות. ועוד דהאמר לעיל כתב אות אחת בציפורי ואות אחת בטבריה חייב. אע"ג דמסתמא יש שהות כדי לידע. ולזה כתבו דנראה דמיירי שנודע לו בינתיים. ואחת שחרית ואחת ערבית דנקט היינו לרבותא. דאע"פ שיש עם הידיעה הפסק גדול בינתיים מיחייב עיי"ש בדבריהם. ולענ"ד דבריהם תמוהים אצלי דכיון דמיירי שנודע לו בינתים איזו רבותא איכא במה שיש חוץ מזה גם הפסק ושהות גדול בינתים. הרי רק בהודע לו הוא דתלי רחמנא. ומה לי להפסק ולשהות שבינתים שאין זה לא מעלה ולא מוריד. ועיקר קושייתם נראה לענ"ד דכיון דקתני אחת שחרית ואחת ערבית הרי מפורש שיעור שהות שבינתים. דבעינן שיעור שהות של כל היום כולו משחרית ועד ערבית. וא"כ קושייתם הראשונה לק"מ לפירש"י. מיהו אפשר לומר דכוונתם דאכתי מלאכה עצמה לאו מילתא פסיקתא היא איזה שיעור תתן לעשייתה. שיש מלאכה הנעשית בזמן קצר ויש מלאכה הצריכה זמן ארוך לעשייתה. וא"כ גם שיעור ההפסק שבינתים אינו קצוב לעולם בשוה. אלא דמלבד דכיון דקתני כתב אות אחת שחרית ואות אחת ערבית הרי השיעור קצוב. שכל השיעור שהות שבין כתיבת אות אחת שחרית מיד בתחילת היום ואחת שבסוף היום זהו השיעור כדי לידע וחשוב כידיעה. ומזה נשמע גם למלאכות אחרות. בלא"ה הרי אין לנו לענין מלאכה בשבת אלא בשיעור שמתחייב עליו בשבת ולא בכל המלאכה כולה. ושיעור לחייב עליו משום שבת אינו אלא דבר מועט. כמו הבונה דמתחייב בכל שהו. והכותב חייב בשתי אותיות. והחורש חייב בכל שהו. וכן כל כיו"ב. וא"כ ההפסק שבינתים לעולם שיעורו כל היום חוץ משיעור מועט בכדי עשיית שיעור מלאכה להתחייב בו. ונמצא דשיעור השהות מפורש במתניתין וממילא לא תקשה נמי קושייתם השניי' ממה שאמרו כתב אות אחת בציפורי ואחת בטבריה חייב. דהא ודאי ליכא שיעור מהלך יום בין ציפורי לטבריה. ובהדיא מבואר בתשובות הר"י מיגאש ז"ל (סי' מ"ה) דתרוייהו בתחום שבת קיימי ומותרין לילך מזו לזו בשבת. ומביא שם ראי' לזה מדאמרינן כתב אות אחת בטבריה ואחת בצפורי חייב עיי"ש בדבריו. הן אמת שדברי הר"י מיגאש ז"ל תמוהים אצלי. דבירושלמי (פ"ד דתענית ה"ה) ובמדרש איכה (פרשה ב') על קרא דבלע ה' וגו' מפורש בהדיא דמטבריה לציפורי שמונה עשר מיל עיי"ש. ועכ"פ מבואר שבין ציפורי לטבריה ליכא אפילו שיעור מהלך חצי היום. וא"כ אין כאן שיעור שהות לענין שתחשב כידיעה בינתים. וממילא נמי אין מקום לתמיהת התוס' יו"ט. דהרי התם קתני העושה מלאכות הרבה בשבתות הרבה. וכיון שעשה מלאכות הרבה בכל שבת ושבת. א"כ לא היה שיעור שהות בין כל מלאכה ומלאכה. דכל היום בעינן וכאן ליכא אלא מקצתו. והילכך דוקא משום ימים שבינתים הוא דחשיבא כידיעה לחלק. וחייב על כל שבת ושבת. אבל על כל מלאכה אין לחייבו. שהרי לא היה שיעור שהות של כל היום בינתים. ואף דלפי הנראה הרגיש התוס' יו"ט גופי' קצת בזה. ולזה הוסיף שם וכתב ותדע דאל"ת הכי א"כ העושה מלאכות הרבה בשבתות הרבה בשגגת שבת ויודע עיקר שבת שאינו חייב אלא על כל שבת ושבת. הרי אפשר שיתחייב על כל שבת שתי חטאות אם עשה שחרית וערבית עיי"ש. מ"מ גם בזה ליכא קושיא. דלא נחית תנא דמתניתין התם אלא לאשמעינן החילוק שבין יודע עיקר שבת ללא יודע. ובין שגגת שבת וזדון מלאכות לזדון שבת ושגגת מלאכות בלבד. ולא לענין כמה חטאות אפשר להמציא שיתחייב. ואין להאריך בזה. ועי' מש"כ שם הרמ"ז ז"ל: 
<b>אמנם </b>לדידי יש לתמוה טובא על פירש"י והר"ן והרע"ב ז"ל מסוגיא דידן הכא דפרכינן למ"ד ידיעת ספק מחלקת לחטאות אלא מעתה אכל כזית חלב לפני יוה"כ וכזית חלב אחר יוה"כ הכי נמי דמחייב שתי חטאות והא בהעלם אחד אכלינון. והשתא לפי פירש"י וסייעתו ז"ל דהפסק שהות דכל היום חשיב כידיעה ודאית מאי פריך. והרי הכא לאו העלם אחד הוא אלא שני העלמות ממש נינהו דהא איכא ידיעה ודאית בינתים. וכן ללישנא בתרא דפריך אלא מעתה אכל כזית חלב שחרית וכזית חלב במנחה ביוה"כ וכו'. והיינו כזית חלב בתחילת היום וכזית בסופו. דהו"ל הפסק יום כולו בינתים. והא לפירש"י יש כאן ידיעה ודאית בינתים בשיעור זה. כיון דהו"ל שהות כדי לידע הרי זה כידיעה. ומאי פריך. וזו ודאי לכאורה תמיהא גדולה לפירש"י וסייעתו. וגם על התוס' תמוה שהוצרכו לגמגם על פירש"י. בעוד שהיה להם לתמוה עליו מסוגיא מפורשת זו שלפנינו. מיהו נראה דלא קשה דהרי כבר נתבאר דההיא מתניתין דהכותב שתי אותיות לא מיירי אלא בשגגת שבת וזדון מלאכה. דאילו בשגגת מלאכות אפילו ששת ימים שבינתים לא חשיבי כידיעה לחלק. והשתא א"כ התם דמיירי בשגגת חלב הרי זה כשגגת מלאכות. שאם היה סבור דשומן הוא אפשר דלעולם לא יתודע לו דחלב הוא. כמו התם בשגגת מלאכות. כדפירש"י ז"ל במתניתין דפרק כלל גדול שם עיי"ש. משא"כ בשגגת שבת דבזה שפיר אמרינן דכל ששהה בינתים שיעור שהות כדי לידע שהיום שבת. בזה אמרינן דאי אפשר שלא נודע לו בינתים שהיום שבת. והרי כאן שני העלמות ולכ"ע חייב שתים. ומעתה עפ"ז ממילא נסתלקה קושית התוס' והרא"ש ז"ל. דלא הוה מצי למינקט קושייתו בדבר המותר ובככותבת. דהא באיסור יוה"כ שכל האוכלין בכלל האיסור. לא שייכא ביה אלא שגגת יוה"כ וזדון האוכלין. וכשאכל ככותבת שחרית וככותבת במנחה. הרי היה כשיעור שהות של כל היום בינתים. והו"ל כידיעה ודאית. ובודאי דלכ"ע חייב שתים. ואין זה ענין לכאן כלל. ולהכי לא מצי למינקט קושייתו אלא בכזית חלב. ומיהו התוס' שפיר הקשו. לשיטתם (בסו"פ הבונה) דנחלקו שם על פירש"י בזה. ולא ס"ל גם בשגגת שבת דשיעור שהות של כל היום חשיב כידיעה ודאית. אבל לפירש"י וסייעתו לק"מ. ועוד יש אתי דרכים ליישב קושיא זו של התוס' והרא"ש ז"ל אלא שאין להאריך בזה יותר: 
<b>ועכ"פ </b>מבואר שאין לעשות יסוד מקושיא זו של התוס' והרא"ש ז"ל להוציא מזה חדשות להלכה. ובפרט להקל באיסור כרת. דמלבד דתירוץ התוס' ג"כ מספיק ליישב עיקר הקושיא על נכון. וכמו שביארנו לעיל. בלא"ה כבר נתבאר מה שיש בו די לסלק קושיא זו מכמה צדדים. ובהתרועע היסוד נפל הבנין. וכבר הבאתי כמה ראיות מוכרחות דאין אזהרה ועונש העינוי בטלים במה שכבר עבר על מצות עינוי פעם אחד. ולא גרע משאר כל איסורים שבתורה שבכל פעם שעובר חייב בעונש האמור בו. וכמשמעות לישנא דמתניתין (ריש כריתות וריש פרק בתרא דמכות) דכייל וקתני האוכל והעושה מלאכה ביוה"כ לכרת ולמלקות. ומשמע ודאי דתרוייהו חד דינא אית להו. דכל פעם שעשה מלאכה או שאכל ביוה"כ חייב חטאת בשגגה ומלקות בזדון. וכן משמע ודאי לשון האוכל דקתני. דמשמע דבאכילה הוא דתליא חיובא. וכל האוכל אע"פ שאינו מעונה חייב. וכמשכ"ל. וא"כ דברי רבינו הגאון ז"ל כאן דשביק לישנא דמתניתין ונקט לישנא דקרא צ"ע לכאורה. מיהו נראה דאין בזה קושיא. דאיכא למימר דרבינו הגאון ז"ל לשיטתו אזיל דס"ל דגם עשה דעינוי לא קאי אלא על אכילה ושתייה. וכבר גילה דעתו בזה לעיל במנין העשין שכתב שם <b>עינוי ממאכלות. </b>ולכן לא חשש למינקט כאן כלישנא דקרא. וכתב <b>לא התענה בכפורים. </b>משום דגם בהך לישנא איכא נפק"מ לדינא טובא. דמזה ילפינן דלא מתחייב כרת אלא בככותבת. כדתניא בברייתא (פרק בתרא דיומא פ' ע"א) כל השיעורין כולן בכזית חוץ מטומאת אוכלין ששינה הכתוב במשמען ושינו חכמים בשיעורן. וראי' לדבר יוה"כ. ואמרינן עלה מאי שינה הכתוב במשמעו לא תעונה. ומאי שינו חכמים בשיעורי' ככותבת עיי"ש. וכן הא דתנן האוכל והשותה אין מצטרפין לחיוב חטאת. היינו מדכתיב לא תעונה דביתובי דעתא תליא מילתא. והאי לא מייתבא דעתי' לרבנן. כדאמרינן התם (פ"א ע"א) עיי"ש. וציר שע"ג ירק מצטרף לככותבת אע"ג דבעלמא לא מצטרף. ילפינן לה (בפרק העור והרוטב ק"כ ע"א) מדכתיב לא תעונה דביתובא דעתא תליא. ובכל דהוא מייתבא דעתי' עיי"ש ובפירש"י שם (ד"ה ומשני). וכן נפק"מ לענין שיעור שתייה. כמבואר ביומא (פ' ע"ב) עיי"ש. והיינו לענין כרת ומלקות. דאיסורא דאורייתא אפילו בכל שהו איתא. ואע"ג דגם לאידך גיסא איכא למיטעי בלשון לא התענה. לומר דליכא עונש כרת אלא כשהוא מעונה ובאכילה זו מבטל העינוי. אבל אם כבר אינו מעונה בלא"ה. וכגון שכבר אכל כשיעור ע"י אונס חולי וכיו"ב ליכא כרת. משא"כ בלישנא דמתניתין דליכא למיטעי בהכי. מ"מ כיון שאין הלכה זו מפורשת בהדיא בשום דוכתא לא נמנע משום זה למינקט כלישנא דקרא. מאחר דלאידך גיסא בלישנא דמתניתין איכא למיטעי טפי בכמה הלכות מפורשות במתניתין וברייתא ובגמרא שלא שמענום אלא מלישנא דקרא וכמו שנתבאר. ובפרט שכן דרכו שלא לסור מלשון הכתוב בכל מה שאפשר. כמו שביארנו בכמה דוכתי. וגם באזהרותיו שע"פ עשה"ד (דבור זכור) לא הזכיר אלא לשון עינוי בלבד עיי"ש: 
@00עונש ה. ו. 
<b>דם וחלב האוכלמו. </b>(בפ' צו) כי כל אוכל חלב וגו' ונכרתה הנפש האוכלת וגו'. כל נפש אשר תאכל כל דם ונכרתה וגו'. וצ"ע לכאורה בלשון רבינו הגאון שדקדק לכתוב האוכלמו. והרי בין אוכל ובין שותה חייב כרת בין בחלב ובין בדם. כדתניא במנחות (פרק הקומץ רבה כ"א ע"א) הקפה את הדם ואכלו או שהמחה את החלב וגמעו חייב עיי"ש. ואע"ג דגם בקרא לא כתיב אלא לשון אכילה בחלב ובדם. מ"מ כבר גלי קרא מדכתיב נפש לרבות השותה. וכדדרשינן בספרא (צו פ"י) ובפרק העור והרוטב (ק"כ ע"א). והתם אמרינן בשלמא הקפה את הדם ואכלו כיון דאקפי' אחשובי אחשבי'. אלא המחה את החלב וגמעו אכילה כתיבא ביה והא לאו אכילה היא. אמר ריש לקיש אמר קרא נפש לרבות את השותה עיי"ש. הרי בהדיא שאין זה בכלל אכילה דקרא. אלא דרביי' קרא מדכתיב ביה נפש. וכבר כתבו בתוס' שם (ד"ה לרבות) וז"ל וא"ת למה לי קרא הא שתייה בכלל אכילה וכו'. וי"ל דהתם במילי דשתייה. כגון יין ושמן. והכא במידי דבר אכילה דממחי להו ושתי להו עכ"ל עיי"ש. וכן כתב הרשב"א ז"ל שם בחולין עיי"ש בדבריו. וכן מתבאר מדברי הראב"ד ז"ל בפי' לספרא שם עיי"ש. ועי' בק"א שם. וא"כ לשון רבינו הגאון ז"ל כאן צ"ע לכאורה. הן אמת דגם במתניתין דריש כריתות וריש פרק בתרא דמכות נקט בחלב ודם לשון אכילה עיי"ש. אלא דהתם כייל ותני האוכל חלב ודם נותר ופגול וטמא. וא"כ אפשר דמשום נותר ופגול וטמא נקט בכולהו לשון האוכל. משום דבנותר ופגול וטמא לא אשכחן דרבי קרא השותה. ומהאי טעמא ניחא נמי לשון הבה"ג במנין העונשין שלו דנקט ממש כלישנא דמתניתין דריש כריתות עיי"ש. אבל לשון הר"י אלברגלוני והר"ש בן גבירול והר"א הזקן ז"ל באזהרותיהם קרוב ללשון רבינו הגאון ז"ל כאן. שגם הם כתבו בחלב ובדם לשון אכילה. אף דמלשונם לא משמע כ"כ שכתבו כן במכוון ובדקדוק כדמשמע מלשון רבינו הגאון ז"ל כאן עיי"ש. וראיתי באזהרותיו שע"פ עשה"ד (דבור לא תחמוד) דשם לא כתב לשון אכילה כלל לא בחלב ולא בדם עיי"ש. וזה מדוקדק היטב. אבל לשונו כאן קשה לכאורה. ומיהו היה אפשר לומר עפמש"כ התוס' (נדה פרק המפלת ל"ב ע"א) ד"ה שתייה. וז"ל שתייה בכלל אכילה. וא"ת בפרק העור והרוטב גבי חלב למה לי כל נפש לרבות שותה. וי"ל דאשמעינן דחלב מהותך שמי' חלב עכ"ל עיי"ש. ולפי דבריהם אלו גם בכהאי גוונא אמרינן שתייה בכלל אכילה. ודרשא דנפש לרבות השותה אינה אלא גילוי מילתא בעלמא דגם זה הו"ל בכלל חלב דקרא. ולא נטעה לומר שאינו בכלל חלב כלל. והשתא לפ"ז ודאי אין כאן מקום קושיא בלשון רבינו הגאון ז"ל כאן כלל וכמבואר. אלא דמלבד שאין דבריהם ז"ל שם מדוקדקים. דהתם בחולין לא מקרא דכל נפש ילפינן לה. וגם הך קרא בדם הוא דכתיב ולא בחלב. אלא מקרא דונכרתה הנפש וגו' הוא דילפינן לה התם ובספרא שם עיי"ש. בלא"ה לא ידענא היאך יתרצו התוס' שם מאי דאמרינן התם בסוגיא דחולין בשלמא הקפה את הדם וכו'. אלא המחה את החלב וגמעו אכילה כתיבא בי' והא לאו אכילה היא. אמר ר"ל אמר קרא נפש לרבות את השותה עיי"ש. והכי נמי אמרינן התם גבי חמץ וגבי נבלת עוף טהור. הרי מבואר בהדיא דשתייה כזו לאו בכלל אכילה היא. ואי לאו ריבויא דקרא דנפש הוה ממעטינן לה מדכתיב בקרא אכילה. וא"כ ע"כ דברי התוס' בחולין שם מוכרחים. ודבריהם בנדה שם תמוהים וצ"ע אצלי כעת. וא"כ דברי רבינו הגאון ז"ל כאן צ"ע לכאורה: 
<b>ולענין </b>דם ג"כ יש לי מקום עיון בדבריו לפי המבואר בסוגיא דיבמות (סו"פ חרש קי"ד ע"ב) דלא מיחייב על דם עד דאיכא רביעית עיי"ש. אע"ג דאכילה כתיבא בדם בין בעונש ובין באזהרה וקיי"ל אכילה בכזית. וכן מבואר בהדיא בתוספתא (פ"ב דכריתות) עיי"ש. ובחולין (פרק כיסוי הדם פ"ז ע"ב) ובפ"ג דכריתות (י"ד ע"א) ועוד שם לקמן (כ"א ע"ב כ"ב ע"א) עיי"ש. וע"כ לכאורה צ"ל דהיינו משום דכיון דאמרינן התם (בפרק העור והרוטב) דהקפה את הדם ואכלו כיון דאקפי' אחשובי אחשבי'. אית לן למימר דאכילה דכתיבא בקרא גבי דם לא מיתוקמא אלא באכילה ממש. והיינו בהקפהו ואכלו. ובענין זה הוא דשיעורו בכזית ככל איסורי אכילה. אבל דם צלול לא נפק"ל אלא מריבויא דקרא דנפש כמו חלב. ובודאי איצטריך קרא בפ"ע לשותה. משום דמלבד דהוה סד"א דהכא לא מיחייב אלא באכילה דוקא. ומשום דכיון דאקפי' חשובי אחשבי'. ואין לנו לומר בזה שתייה בכלל אכילה כיון דאיכא הכא סברא לומר דאכילה דקרא דוקא היא. בלא"ה איצטריך קרא משום דאם לא הוה נפק"ל אלא מדשתייה בכלל אכילה הו"ל לומר דשיעורו בכזית כאכילה. וכן מבואר בירושלמי (פרק בתרא דיומא ה"ג ובפ"ג דשבועות ה"ב) דקרא דלא תאכל דם מיתוקים באכילה ממש ובהקפהו עיי"ש. וא"כ הו"ל לומר דלא שנא מתורת אכילה דבכזית. אבל השתא דאיכא קרא באנפי נפשה לשתייה הו"ל כשאר משקין ששיעורן הוא ברביעית. וכמש"כ הרשב"ם ז"ל (פסחים ק"ח ע"ב) בד"ה אחד חי דגמרינן מקרא דבציר מרביעית לא חשיב שתייה עיי"ש. והיינו דקאמרינן בסוגיא דיבמות שם דבדם עד דאיכא רביעית: 
<b>ובהכי </b>מיתרצא לכאורה גם עיקר קושית התוס' (בחולין ובנדה שם) למה לי קרא בחלב ובאחריני לרבות את השותה ותיפוק ליה דשתייה בכלל אכילה. אבל עפ"ז אתי שפיר דאי משום אכילה אין לנו אלא אכילה בכזית. אבל השתא דאיכא קרא מיוחד לשותה. שיעורו כמשקין ברביעית. וכבר ראיתי לקצת אחרונים דמטעם זה הקשו על התוס' דמאי קושיא. והא איצטריך קרא לשיעור רביעית. אבל באמת הא ליתא. דבהדיא מבואר בירושלמי שם. ובתוספתא (סוף פ"ב דכריתות) דהמחה את החלב וגמעו נמי שיעורו בכזית עיי"ש. וכן משמע בסוגיא דחולין גופא שם לקמן עיי"שה. וכן מבואר ברמב"ם (פ"א ה"א מהלכות חו"מ) לענין המחה את החמץ ואכלו עיי"ש. וכן לענין אוכל נבלת עוף טהור (פ"ג ה"י מה' אבות הטומאה) עיי"ש היטב. ועכ"פ הכא לענין דם שפיר אפשר לומר כן דכיון דאיכא קרא מיוחד לרבות השותה. הו"ל שיעורו כשאר משקין דברביעית. משום דדם שהוא צלול מתולדתו הרי משקה גמור הוא. ושאני המחה את החלב או את החמץ דמתולדתם אוכל נינהו. וא"כ שפיר אפשר לומר דהיינו טעמא דאמרינן התם ביבמות דשיעורו ברביעית. הן אמת דלפי מה שראיתי להרדב"ז ז"ל (ח"ב בלשונות הרמב"ם סי' קמ"ה) שכתב וז"ל שאלת על ענין הממחה את החמץ ושותה אם שיעורו בכזית כמי שאוכל או שיעורו ברביעית כשיעור השותה שאר איסורים. הדבר ברור שהשיעור הוא בכזית דהא מקרא דונכרתה הנפש האוכלת ילפינן לה לרבות השותה וכו' עכ"ל עיי"ש. א"כ לפי דבריו גם לענין דם אית לן למימר הכי. אבל עיקר דבריו תמוהים אצלי דשביק ראיות מפורשות שהבאתי ומביא הוכחה זו שאינה מוכרחת כלל. דאיכא למימר דלשון אכילה דקרא לא קאי אלא אאוכל דמפורש בקרא ולא על השותה דלא נפק"ל אלא מריבויא דנפש בלבד. וכמש"כ התוס' (פרק בתרא דיומא ע"ו ע"ב) סוף ד"ה גמר וכו' עיי"ש. וכיו"ב כתבו התוס' גם בריש ב"ק (ג' ע"א) בסוף ד"ה לא עשרה עיי"ש ובכמה דוכתי. וא"כ שפיר נראה לומר דבדם כיון דשותה כתיב ביה קרא מיוחד באנפי נפשי' הו"ל כשאר משקין דשיעורו ברביעית. ומשום הכי קאמרינן התם דדם עד דאיכא רביעית. והשתא א"כ גם בדם קשה לכאורה בלשון רבינו הגאון ז"ל כאן שנראה דבמכוון דקדק וכתב בדם ובחלב <b>האוכלמו. </b>להשמיענו בזה דדוקא האוכל ענוש כרת ולא השותה. וזה ודאי תמוה דהרי בין בחלב ובין בדם אע"ג דבין באזהרה ובין בעונש כתיב בהו אכילה. מ"מ איתרבו נמי השותה אותן מקרא באנפי נפשי' כמו שנתבאר. מיהו נראה דבדם לא קשה כ"כ דכיון דבדם ודאי שייך לומר שתייה בכלל אכילה. כיון דעיקרו משקה גמור הוא לכל דבר. וליכא נפק"מ במאי דכתיב ביה קרא מיוחד לשותה אלא לענין שיעורו ברביעית. אבל גם בלא"ה שמעינן ביה עונש כרת מיהת בכזית מגופי' דקרא דכתיב באוכל דם. א"כ רבינו הגאון ז"ל כאן דלא מיירי אלא בעיקר עונש כרת בלבד. אין קושיא כ"כ במש"כ בזה לשון אכילה. אלא דקצת אכתי לא אתי שפיר. דכיון דעכ"פ קיי"ל דאכילה בכזית. ובשותה דם שיעורו ברביעית לפי המבואר בסוגיא דיבמות שם. לא הי' לו לרבינו הגאון ז"ל לכתוב כלשון זה דמשמע אכילה דוקא: 
<b>אמנם </b>בעיקר סוגיא דיבמות שם לדינא כבר נתקשו בה כמה מהאחרונים ז"ל ולא העלו בזה דבר ברור. קצתם רצו לתרצה כעין מה שביארנו לעיל. והרב מח"א בהגהותיו על הרמב"ם (ריש פ"ו מהלכות מאכלות אסורות) רצה לומר דאידי ואידי חד שיעורא הוא ע"פ מה שאמרו בשבת (ר"פ המוציא ע"ז ע"א) ובמנחות (ק"ד ע"א) עיי"ש. והר"י אלפאנדרי ז"ל במוצל מאש (ח"ב סי' ד') דחה הך סברא עיי"ש ואין דבריו מוכרחין ואין להאריך. וקצתם ירדו לפרש סוגיא דיבמות בדרך רחוקה. זה בכה וזה בכה. באופן שאין ראי' מהתם שיש שיעור אחר לדם זולת שיעור כזית. ואין להאריך בזה כי כל הדרכים בחזקת סכנה. ואין מספיקים להסיר המבוכה בענין זה. ובאמת דמדברי כל הראשונים ז"ל מתבאר דאין לדם שיעור אחר אלא כזית בלבד. כמתבאר מדברי הבה"ג (הלכות יוה"כ ובהלכות דם) והרמב"ם ז"ל (ריש פ"ו ממאכלות אסורות) ובסמ"ג (לאוין קל"ז) ובארחות חיים (ח"ב סי' ?"ה ס"ק ז') ובפירש"י ברכות (מ"א ע"ב) בד"ה שרו ובעירובין (ד' ע"ב) ד"ה רוב ובסוכה (ו' ע"א) עיי"ש. בחנוך (מצוה קמ"ח) עיי"ש. ואין שום רמז כלל בכל הראשונים ז"ל משיעור רביעית גבי דם. וביותר יש לתמוה בדברי הרב המאירי ז"ל בסוגיא דיבמות גופא שם במקומו שכתב שם וז"ל הדם אכילתו בכרת ושיעור אכילתו בכזית וכו' עכ"ל עיי"ש. וידוע דדרכו בכל מקום להביא בקצרה ההלכות היוצאות מכל הסוגיא במקומה. וא"כ היאך כתב שיעור כזית היפוך הסוגיא במקומה. שמבואר דשיעורו ברביעית. והדבר מתמיה מאוד. אם לא שנחליט לומר דודאי גירסא אחרת היתה לפניו בסוגיא דהתם. ובמקום עד דאיכא רביעית. היתה גירסתו כזית. גם בכולא תלמודא בבבלי ובירושלמי ובתוספתא ושאר דוכתי לא אשכחן שום רמז ורמיזא להאי שיעורא דחיובא בדם ברביעית. ובכל דוכתא לא הזכירו אלא שיעור כזית בלבד. והכי מוכח ממתניתין דפרק כל הבשר (קט"ז ע"ב) דתנן חומר בחלב מבדם וחומר בדם מבחלב וכו'. והכי מיתניא נמי בתוספתא (פ"ח דחולין) עיי"ש. ואם איתא אמאי לא קתני נמי הא דחומר בחלב מבדם שהחלב חייבין עליו לעולם בכזית. אפילו השותה כמשכ"ל. אבל דם צלול לא מיחייב אלא ברביעית. וכיו"ב הקשו התוס' (במנחות ע"ד ע"ב) סד"ה לאו דזרות ותירוצם לא שייך כאן. וכיו"ב הוכיח בחי' הר"ן ז"ל (שם ק"כ ע"א) דדם שבשלו נמי חייב עליו מהתם. דכיון דקמייתי קולי וחומרי דדם ודחלב. ולא קתני נמי חומרא דחלב שחייבין עליו אפי' כשבשלו משא"כ בדם שבשלו דפטור. אלא ודאי ל"ש וגם בדם שבשלו חייב עיי"ש. וכן ראיתי בתשו' הרדב"ז (ח"א סי' קצ"ט) שכתב וז"ל שאלת ממני אודיעך דעתי בדם שבשלו וכו' אם עובר עליו. תשובה גרסינן פרק הקומץ רבה אמר זעירי א"ר חנינא דם שבשלו אינו עובר עליו וכו'. ואיכא למ"ד דדוקא אינו עובר עליו אבל איסורא דאורייתא איכא וכו' וזה נראה לי דעת התוס'. אבל הרמב"ן והרשב"א וכו' ס"ל דאין בו איסור תורה כלל וכו'. ולישנא דאינו עובר לאו דוקא. אלא ה"ק כיון דאינו עובר עליו בכרת נפיק ליה מתורת דם וכו'. אבל רש"י ז"ל וכו'. משמע דס"ל וכו'. וכן נראה דעת הרמב"ם שהשמיט הך דזעירי וכו'. ויש ראי' לדין זה (דלא קיי"ל כזעירי) ממתניתא גופא וכו'. ותו דתנן במתניתין חומר בחלב מבדם וחומר בדם מבחלב ולא מני להאי חומרא בהדייהו שהחלב בין שאכלו חי בין שאכלו מבושל חייב עליו משא"כ בדם שאם אכלו מבושל אינו חייב. ואע"פ שיש לדחות ראי' זו דחומר בחלב מבדם אבל זו שבשלו לאו דם הוא. מ"מ פשטא דמתניתין הכי משמע דסוף סוף דם שבשלו נקרא וכו' עכ"ל עיי"ש. וא"כ עכ"פ לענין שיעור חיובא דדם ודאי ראי' מוכרחת היא דשיעורא דדם כשיעורא דחלב בכזית בכל ענין. ולא ברביעית. אם לא דנימא כמו שביאר הרב מח"א שם דאידי ואידי חד שיעורא הוא. ושיעורא דרביעית דאמרינן התם אינו אלא מתורת כזית. הואיל ויכול לקרוש ולעמוד על כזית. ואפשר דזו היא ג"כ כוונת הרב המאירי ז"ל שהבאתי. ועי' מש"כ הרב המאירי ז"ל בשבת (פרק המוציא שם). אלא דמדברי כל הראשונים ז"ל לא משמע הכי. ואכמ"ל בזה יותר: 
<b>ומעתה </b>מבואר דלענין דם אין גמגום בלשון רבינו הגאון ז"ל כאן. דשפיר דייק וכתב כלישנא דקרא ומתניתין <b>האוכלמו. </b>ושתייה בדם בכלל אכילה היא. ומ"מ אין לנו כאן אלא תורת אכילה. דגם השותה דין אוכל יש לו לכל דבר כמו שנתבאר: 
<b>אלא </b>דכל זה אינו אלא לענין דם. אבל בחלב כיון דאין שתייתן בכלל אכילה כמו שנתבאר. ואי לאו דאיתרבי שותה מריבויא דקרא דנפש הוה ממעטינן ליה מדכתיב בקרא אכילה. ודאי אכתי קשה מה שדייק לכתוב האוכלמו. כיון דגם השותה שאינו בכלל אוכל ענוש כרת. ואיתרבי מקרא מיוחד בפ"ע. וקצת נראה לומר בזה עפמש"כ התוס' (בפ"ק דבכורות ו' ע"ב) בד"ה רוטב וכו'. וז"ל רוטב וקיפה שלה וא"ת תיפוק ליה ממשרת ליתן טעם כעיקר מכאן אתה דן לכל איסורים שבתורה כדאמרינן בפסחים וכו'. וי"ל דאיצטריך לרוטב וקיפה לאשמעינן דהוי כממש אם המחה השרץ דהוי כשתייה ואינו בכלל אכילה. ואכילה כתיב בהון. קמ"ל דהו"ל מכלל אכילתו. והתם בחולין מייתי לה גבי המחה חלב וחמץ ונבלת עוף טהור וגמעו עכ"ל עיי"ש. מבואר מדבריהם דס"ל דהך ריבויא דמרבינן התם בחלב ובחמץ ובנבלת עוף טהור את השותה מקרא דנפש. לאו ריבויא בפ"ע הוא. דמרבינן לחיובא שותה כאוכל. אלא גילוי מילתא בעלמא הוא. דאע"ג דבעלמא שתייה כזו אינה בכלל אכילה. מ"מ בהנך גלי קרא דגם שותה בכלל אכילה דכתיבא בהו. ונראה דהיינו משום דס"ל דמאי דמרבינן השותה מדכתיב בהו נפש. היינו כמו שביאר הרב ק"א בספרא (פ' צו פ"י). שכתב וז"ל ודריש לי' מדייחס הכתוב האכילה לנפש. דנפש. משמע כל דבר דמיישב דעתו של אדם. ואפי' שותה. כמו אם יש את נפשכם שהוא לשון תאוה וקורת רוח שהנפש נהנה ממנו וכו' עכ"ל עיי"ש. וא"כ קרא דהנפש גלי לן דכל דבר המיישב דעתו של אדם בין באכילה ובין בשתייה הו"ל בכלל אכילה דהכא. וזהו שכתב קרא הנפש האוכלת. וא"כ עכ"פ גם השתייה שע"י מחוי קראה הכתוב כאן אכילה. וא"כ אין בזה גמגום במש"כ כאן רבינו הגאון ז"ל על דם וחלב <b>האוכלמו. </b>כיון דעכ"פ גם המחה את החלב וגמעו קראה הכתוב אכילה. ועיקר כוונתו במה שדייק לכתוב האוכלמו. נראה דהיינו לומר שאין בהך אלא איסור אכילתן. דבהנאה לא מיתסרי אפי' לר"א דאמר (בפ"ב דפסחים) כל מקום שנאמר לא תאכל אחד איסור אכילה ואחד איסור הנאה במשמע. וכדילפינן התם (כ"ב ע"א. כ"ג ע"א) מקראי עיי"ש. וכבר כתבו התוס' (שם כ"א ע"ב) בד"ה כל מקום וכו' דדוקא אכילה בלשון לאו. כגון לא יאכל לא תאכלו משמע נמי איסור הנאה. אבל כי כל אוכל לא משמע אלא אכילה דוקא ולא הנאה עיי"ש. וכן כתב הרשב"א ז"ל (בב"ק מ"א ע"א) עיי"ש. וזהו שדייק וכתב <b>האוכלמו. </b>כלומר האוכל ולא הנהנה: 
<b>וזולת </b>זה נראה בזה ע"פ מאי דבעיקר קושית התוס' בסוגיא דפרק העור והרוטב שם אפשר לומר ע"פ מה שכתב הרמב"ן ז"ל (ביבמות נ"ה ע"ב) בההיא דאמרינן התם דיבמה לזר היא לחד מ"ד בעשה מדכתיב יבמה יבא עליה. ולא אחר. ולאו הבמכ"ע עשה. וכתב הרמב"ן ז"ל שם וז"ל ויש לי לעיין בהאי עשה. דילמא יבמה יבא עליה מצוה ואחר רשות כדאיתמר לעיל. ויש לומר אורעה כל הפרשה להוציא אחר. הילכך יבמה ודאי מצוה ואחר אסור עכ"ל עיי"ש. וכוונתו מבוארת דלעיל מיניה התם (נ"ד ע"ב) אמרינן רמז ליבמה שאסורה בחיי בעלה מניין. ובעי למימר דמדאמר רחמנא לאחר מיתת בעלה שריא מכלל דבחיי בעלה אסורא. ודחי לה וקאמר ודילמא לאחר מיתת בעלה מצוה בחיי בעלה רשות עיי"ש. וא"כ הכא נמי איכא למימר יבמה מצוה לבוא עליה ואחר רשות. ומנ"ל למידק מינה דבאחר איכא לאו הבא מכלל עשה. ולזה תירץ דאע"ג דודאי כיון דהך קרא בענינא דמצוה איירי ליכא למידק מיניה אלא רשות. ולא איסורא. מ"מ כיון דבכולה פרשת יבמין לא נזכר אלא היבם וממעט אחר ממשמעות הכתוב. אין לנו לומר דאחר אינו אלא רשות אלא לגמרי אימעיט אחר ודייקינן מקרא לאיסורא. והשתא לפ"ז אף אנן נמי נימא הכא דאע"ג דודאי מלשון אכילה לא הוה לן למעוטי שותה משום דשתייה בכלל אכילה. מ"מ כיון דאורעה כל הפרשה למעוטי שותה. דבכל דוכתי דמיירי קרא באיסור חלב וחמץ לא כתיב אלא לשון אכילה. דלפי פשוטו הוציא את השותה. וכן גבי טומאת נבילת עוף טהור שבפרשת אחרי ובפרשת אמור לא הזכיר הכתוב אלא האוכל. אין לנו לומר בזה שתייה בכלל אכילה. אלא אוכל דוקא קאמר רחמנא ואימעיט שותה. והשתא א"כ אין לנו הכרח לחלק בין שתייה לשתייה. אלא כל עניני שתייה הו"ל בכלל אכילה. אלא דהכא שאני דמענינא דקרא אימעיט שותה. וא"כ אין בזה שום קושיא במאי דנקט רבינו הגאון ז"ל לשון האוכל. דאין זה ממעט שותה. ודייק וכתב במכוון <b>האוכלמו </b>כדי למעט הנאה וכמו שנתבאר לעיל. וזהו דבר חדש. מיהו אכתי יש לי מקום עיון בפרט זה. אלא שאכמ"ל בזה יותר. והנה כאן כתב רבינו העונש דדם ודחלב. ואזהרותיהם כבר מנה לעיל במנין הלאוין (לאו ס"ו ס"ז) עיי"ש. וכשיטתו ז"ל: 
@00עונש ז. ח. 
<b>וטמא באכלו קדש לחוץ. והבא ביתי וטמאתו עליו. </b>כתיב (פ' צו) והנפש אשר תאכל מבשר זבח השלמים וגו' וטומאתו עליו ונכרתה הנפש ההיא וגו'. ושלש כריתות נאמרו בו. וכולהו צריכי לדרשא כדדרשינן להו בפ"ק דשבועות (ז' ע"א) עיי"ש. ואזהרתו מדכתיב (פ' אמור) בקדשים לא יאכל עד אשר יטהר. כבר מנה רבינו הגאון ז"ל במנין הלאוין (לאו ר'). דלדעתו לאו זה הוא אזהרה לאוכל קודש בטומאת הגוף. ולא כדעת הרמב"ם ז"ל וסייעתו כמו שביארנו שם עיי"ש. וכתיב (פ' חקת) כל הנוגע במת וגו' ולא יתחטא את משכן ה' טמא ונכרתה הנפש ההיא וגו'. ואזהרתו מדכתיב (פ' תזריע) ואל המקדש לא תבא. כבר מנה במנין הלאוין (לאו קצ"ט) עיי"ש מה שביארנו בזה שם: 
<b>ומש"כ </b>רבינו הגאון ז"ל קדש לחוץ צריך ביאור. ונראה לכאורה דכוונתו בזה למאי דדרשינן בספרא (צו פי"ד) ומייתי לה בפ"ד דזבחים (מ"ד ע"א) דתניא יכול אין חייבין כרת משום טומאה אלא על השלמים בלבד. מנין לרבות שאר הקדשים ת"ל וכו'. אין לי אלא כיו"ב בשלמים. מה שלמים מיוחדים הנאכלים לשני ימים ולילה אחד. הנאכלים ליום אחד מנין. תלמוד לומר בשר וכו' עיי"ש. וזהו שכתב באכלו קודש לחוץ. כלומר לאו דוקא שלמים שזמן אכילתן מרובה. שנאכלין לשני ימים ולילה אחד. אלא אפי' קודש שזמנו בהול ולחוץ לאכלו בזמן קצר ביותר. ענוש כרת על אכילתו בטומאת הגוף. אבל יותר נראה דכוונתו למאי דתניא (פ"ק דיבמות ז' ע"א) והנפש אשר תאכל מבשר זבח השלמים וטומאתו עליו. והלא שלמים בכלל כל הקדשים היו ולמה יצאו. להקיש אליהן ולומר לך מה שלמים מיוחדים קדשי מזבח אף כל קדשי מזבח. יצאו קדשי בדק הבית (שאם אכלן בטומאת הגוף פטור. רש"י) עיי"ש. וזהו שכתב רבינו הגאון ז"ל <b>באכלו קדש לחוץ. </b>רצה לומר דוקא קודש לחוץ. שישנו בבל תותירו. וזמנו בהול ולחוץ. והוא מלשון שלא ילחצנה (קדושין כ"ב ע"א) עיי"ש. דהיינו קדשי מזבח. הוא דענוש כרת. ולאפוקי קדשי בדה"ב דלא שייך בהו בל תותירו שאינו ענוש כרת על אכילתו בטומאת הגוף: 
<b>ואמנם </b>יש כאן מקום עיון בלשון רבינו הגאון ז"ל. דלענין ביאת מקדש כתב וטמאתו עליו. ולענין אכילת קודש לא כתב כן. וזה איפוך ממש"כ בקרא. דבקרא לא כתיב וטומאתו עליו אלא באוכל קודש בלבד. ולא בביאת מקדש. ויש בזה נפק"מ לדינא לפמ"ש הרמב"ם ז"ל (פי"ח מהלכות פסהמו"ק הי"ד) וז"ל והאוכל קדש אחר שטבל קודם שיעריב שמשו או קודם שיביא כפרתו. לוקה ואינו חייב כרת שנאמר וטמאתו עליו עד שתהיה כל טומאתו עליו עכ"ל עיי"ש. אבל לענין ביאת מקדש כתב (הלכות ביאת מקדש פ"ג הי"ד) וז"ל כל הטעון ביאת מים מן התורה חייב כרת על ביאת מקדש ואפי' אחר שטבל עד שיעריב שמשו עכ"ל עיי"ש. והיא משנה ערוכה (פרה פי"א מ"ד) עיי"ש. אלא דלענין מחוסר כפורים כתב גם שם (הלכה ט') דלא מיחייב כרת ואפי' מלקות ליכא עיי"ש. והיינו משום שפסק דמחוסר כפורים דזב לאו כזב דמי. כמש"כ בכ"מ שם עיי"ש. וא"כ דברי רבינו הגאון ז"ל דבעונש דביאת מקדש כתב לישנא דקרא דוטמאתו עליו. ובעונש דאכילת קודש סתם וכתב טמא סתם תמוהים לכאורה. דאזיל בתר איפכא. איברא דמלבד דעיקר הך דרשא דדריש הרמב"ם ז"ל מקרא דוטמאתו עליו. לא נודע מקורו. וכמש"כ בכ"מ (בהלכות ביאת מקדש שם) עיי"ש. ומש"כ בזה במרכבת המשנה (שם בח"ג) דמקורו מההיא דפ"ד דזבחים (מ"ג ע"ב) וכאחרים שדרשו וטומאתו עליו במי שהטומאה פורחת ממנו עיי"ש. אין דבריו נכונים כלל. דמלבד דכולהו תנאי בההיא ברייתא לא דרשי הכי. בלא"ה גם דרשא דאחרים לא משמע הכי כלל. ואי אפשר לנטות מפירש"י ושאר ראשונים שם ובספרא (פ' צו פי"ד) עיי"ש. וגם לפי דבריו עכ"פ לפירש"י והראב"ד והר"ש משאנץ ז"ל אין שום יסוד להך דרשא. בלא"ה גם לעיקר דינא כבר השיג הראב"ד ז"ל בזה על הרמב"ם ז"ל שם. וכתב דבין בטומאת קודש ובין בטומאת מקדש אפי' טבול יום ומחוסר כפורים חייבים כרת ועל שגגתן חטאת עיי"ש. וזו היא ג"כ דעת התוס' והר"ש ז"ל. כמש"כ בתשו' חכם צבי (סי' קס"ב) עיי"ש. ולא שמיעא להו ולא ס"ל דרשת הרמב"ם ז"ל. ובלא"ה גם להרמב"ם ז"ל דרשינן הך דרשא גם לענין טומאת מקדש. ומהאי טעמא הוא דפטר התם מחוסר כפורים. וכמש"כ בכ"מ (בהלכות ביאת מקדש שם הלכה ט') עיי"ש. ומאי דמחייב טבול יום. עכצ"ל דהיינו רק משום דהתם גלי קרא מדכתיב טמא יהיה לרבות טבול יום. כדדרשינן בנזיר (מ"ה ע"א) עיי"ש. וכמו שפירשו הר"ש והרא"ש ז"ל (במתניתין דפרה שם) עיי"ש. וכן הוא בספרי (פ' חקת פיסקא קכ"ו) עיי"ש היטב ואכמ"ל בזה. והשתא כיון דליכא בזה נפק"מ לדינא בין טומאת קודש לטומאת מקדש. אין בזה מקום קושיא בלשון רבינו הגאון ז"ל כאן. ובפרט אם נאמר בדעתו בזה כדעת הרמב"ם ז"ל דמחוסר כפורים אימעיט בין בטומאת קודש ובין בטומאת מקדש מדכתיב וטומאתו עליו. דלפ"ז אפשר לומר דבכוונה כתב וטומאתו עליו גבי טומאת מקדש כדי לכלול בדין זה קודש ומקדש ואתרוייהו קאי. ואין להאריך בזה יותר: 
@00עונש ט. י. 
<b>השוחט. ומעלה החוץ. </b>כתיב (פ' אחרי) איש איש אשר ישחט וגו' ואל פתח אהל מועד לא הביאו וגו' ונכרת האיש ההוא וגו'. ואליהם תאמר איש איש וגו' אשר יעלה עולה או זבח ואל פתח אהל מועד לא יביאנו וגו' ונכרת האיש ההוא וגו'. ואזהרת העלאה בחוץ כבר מנאה לעיל במנין הלאוין (ל"ת ר"ז) מדכתיב (פ' ראה) השמר לך פן תעלה וגו'. עיי"ש. אבל בשחיטה בחוץ לא כתיבא אזהרה בהדיא בקרא. אלא גמרינן לה בגז"ש או בהיקש (ר"פ השוחט והמעלה ק"ו ע"ב) עיי"ש. ולא מנאה רבינו הגאון ז"ל במנין הלאוין. וכבר ביארנו בזה שם בל"ת דהעלאה. ובמבוא (סי' ז') עיי"ש. וביותר ביאור כתבנו בזה גבי ל"ת דלא תוכל לזבוח את הפסח וגו' (ל"ת קע"ד). ושם נתבאר דנראה עיקר דמה שלא. מנה אזהרה דשחיטת חוץ. אינו אלא משום דלשיטתו אזיל דכל כיוצא בו שאין האזהרה מפורשת בקרא אלא נלמדת ממק"א. אינה נמנית במנין בפ"ע. כמו שנתבאר בשרשים. שם במבוא (שורש ב') עיי"ש. ומהאי טעמא הוא שמנה ל"ת דלא תוכל לזבוח את הפסח באחד שעריך. אע"ג דהו"ל בכלל איסור שחוטי חוץ. ולשיטתו הו"ל כלאו כפול שאינו נמנה בחשבון הלאוין. מ"מ כיון שלא מנה הלאו הכללי הכולל כל קדשי מזבח מטעם שנתבאר. שפיר מנה מיהת לאו זה המפורש בקרא בזביחת הפסת בחוץ כמו שנתבאר במקומו שם עיי"ש היטב בכל מש"כ שם: 
<b>איברא </b>שיש מקום לדון בזה ולומר דבלא"ה אפילו לשיטת שאר הראשונים ז"ל שפיר יש למנות לאו זה. אע"פ שכבר מנו האזהרה הכוללת כל שחוטי חוץ. ומלבד מה שכבר ביארנו שם במקומו ניחא מה שמנו הבה"ג וסייעתו ז"ל והחנוך לאו זה דלא תוכל לזבוח את הפסח וגו'. ואין זו מצוה שאינה נוהגת לדורות כמו שתמה הר"ד הבבלי ז"ל ואחריו הרב מל"מ בפר"ד שהבאתי שם עיי"ש. וזה עפמש"כ הראב"ן ז"ל בספרו (סי' נ') לפרש הא דתניא בזבחים (ס' ע"ב) ובתמורה (כ"א ע"א) רבי ישמעאל אומר יכול יעלה אדם מעשר שני בזה"ז ויאכלנו בירושלים. ודין הוא בכור טעון הבאת מקום ומעשר טעון הבאת מקום מה בכור אינו נאכל אלא בפני הבית אף מעשר אינו נאכל אלא בפני הבית. לא אם אמרת בבכור שכן טעון מתן דמים ואימורין לגבי מזבח תאמר במעשר דלא וכו' ת"ל והבאתם שמה וגו' מקיש מעשר לבכור וכו'. ופרכינן עלה מאי קסבר אי קסבר קדושה ראשונה קידשה לשעתה וקידשה לעתיד לבוא אפי' בכור נמי. ואי קסבר לא קידשה לעתיד לבא אפי' מעשר נמי. אמר רבינא לעולם קסבר קידשה לעתיד לבוא וכו' עיי"ש. (זו היא גירסא הישנה. והיא גירסת התוס' שם והראב"ן ז"ל). וכתב הראב"ן ז"ל שם. וז"ל ומפרש ואזיל מאי קסבר ר"י אי קסבר קדושה הראשונה קידשה נמי לעתיד לבוא אפי' בכור נמי היה דינו להעלותו אלא שאין שם מזבח. אבל מעשר שני דלא בעי מזבח ודאי מעלה. ומאי תיבעי ליה. ואי קסבר לא קידשה לעתיד אפי' מעשר לא יפריש דהא בטלה קדושת הארץ ומאי תיבעי לי' בעלייתו. ומשני רבינא וכו'. ויש מפרשין אפי' בכור נמי יעלה לירושלים ויבנה מזבח ויקרבנו האמר רבי יהושע מקריבין אע"פ שאין בית. וליתא דיחיד שהוא בונה מזבח להקריב עליו. במה מיקרי. וכל שאינו נידר ונידב כגון בכור אינו קרב בבמה. והא דרבי יהושע מזבח של צבור היה כשעלו בני הגולה בנו מיד את המזבח והקריבו עליו. ולא גמרינן מיני' ליחיד. ועוד הא אמרינן בפרק בתרא דבכורות וכו'. ואם איתא כדמפרשי דכל אחד יבנה מזבח שם ויקריב דהיינו מקריבין אף ע"פ שאין בית. אמאי מטיל בו מום (בבכור קודם יציאתו לאויר העולם) יבנה מזבח ויקריבנו. אלא ודאי אין מזבח בירושלים אלא לצבור וכל זמן שלא בנו צבור מזבח. יחיד לא מצי מקריב וכו' עכ"ל עיי"ש. מתבאר מדבריו אלו דאפי' לאחר שנאסרו הבמות כל שבנה במה בעזרה עצמה מותר להקריב בה כל אותן הקרבנות שהותרו להקריבן בבמה בזמן היתר הבמות. שהרי התם קיימינן אליבא דמ"ד קידשה לעתיד לבא. ואפי' הכי כתב הראב"ן ז"ל דרק כל שאינו נידר ונידב אינו קרב בבמה זו. ומבואר דמיהת כל הנידר ונידב קרב בה אפי' בזה"ז. אע"ג דעכ"פ להך מ"ד אין לירושלים היתר במות לעולם. ועכצ"ל דס"ל דאין שעת איסור הבמות אלא מבחוץ לעזרה דוקא. אבל במקום העזרה עצמה לא נאסרו הבמות. והיינו משום דבאיסור הבמות כתיב והיה המקום אשר יבחר ה' וגו' שמה תביאו וגו' השמר לך פן תעלה עולתיך בכל מקום אשר תראה וגו'. ומקום העזרה עצמה אינו בכלל זה כמבואר. וא"כ עדיין נשאר שם היתר במות כדמעיקרא. וזה דבר חדש מאוד: 
<b>ולפ"ז </b>ממילא מבואר דשפיר מנו הבה"ג וכל סייעתו ז"ל והחנוך. לאו זה דלא תוכל לזבוח את הפסח וגו'. ואין מצוה זו מהמצות שאינן נוהגות לדורות דאע"ג דמוקמינן הך קרא לאזהרה לשעת היתר במות. ואנן קיי"ל דירושלים אין עוד אחריה היתר במות. וכדסתם לן תנא דמתניתין (ר"פ פרת חטאת קי"ב ע"ב) דתנן התם באו לירושלים נאסרו הבמות ולא היה להן עוד היתר וכו' עיי"ש. מ"מ נפק"מ באזהרה זו גם בזה"ז לענין אם בנה מזבח לעצמו בעזרה עצמה. דדינו לכל דבר כבמה בשעת היתר הבמות. ואם הקריב עליו את הפסח עובר בלאו זה. ואין לומר דכיון דכתיב בהך קרא לא תוכל לזבוח את הפסח באחד שעריך. אין במה שבעזרה עצמה בכלל אחד שעריך. דזה ליתא דמאי דכתיב באחד שעריך. לא על מקום ההקרבה קאי. אלא כדדרשינן ליה התם בספרי (ראה פיסקא קל"ב) ובפרק פרת חטאת (קי"ד ע"ב) באחד שעריך לא אמרתי לך אלא בשעה שכל ישראל נכנסין בשער אחד עיי"ש. וא"כ באחד מידריש למעלה ולמטה. כאילו כתיב לא תוכל לזבוח את הפסח באחד באחד שעריך. ודרשינן ליה לא תוכל לזבוח את הפסח באחד. דהיינו בבמת יחיד. באחד שעריך כשכל ישראל נכנסין בשער אחד. ועי' בפירש"י (שם בד"ה היתר במה). וא"כ על במת יחיד בעלמא סתמא קמזהיר קרא. ושייכא האזהרה בבמת יחיד שבעזרה עצמה כמו על שאר במות יחיד. ואע"ג דאזהרה זו בזביחה כתיבא דכתיב לא תוכל לזבוח וגו'. וגם בספרי ובסוגיא דזבחים שם ובפסחים (צ"א ע"א) וכן בירושלמי (פ"ק דמגילה הי"א) לא נקטו אזהרה זו אלא בשחיטה עיי"ש. והרי איסור שחיטה לא שייך בעזרה כלל. וא"כ ע"כ לא מיתוקמא אזהרה זו אלא בבמה שמבחוץ לעזרה. מ"מ הרי חזינן להרמב"ם ז"ל (פ"א מהלכות ק"פ) דנקטה לענין העלאה. שכתב שם (הלכה ג') וז"ל אף בשעת היתר הבמות לא היו מקריבין את הפסח בבמת יחיד וכל המקריב את הפסח בבמת יחיד לוקה שנאמר לא תוכל לזבות את הפסח באחד שעריך. מפי השמועה למדו שזו אזהרה לשוחט בבמת יחיד אפי' בשעת היתר הבמות עכ"ל עיי"ש. הרי דס"ל דאזהרה זו לא על זביחה לחודה קיימא. אלא כוללת כל מעשה הפסח שחיטתו וזריקת דמו והקטרת אימוריו. דהיינו הקרבתו. ונראה ברור שמקורו מתוספתא (סו"פ בתרא דזבחים). דקתני התם וכן היה ר"ש אומר השוחט את הפסח וכו' והעלהו בחוץ בשעת איסור הבמות אסור וכו' שנאמר לא תוכל לזבוח את הפסח וכו' עיי"ש. הרי דדריש ליה להך קרא גם לענין העלאה. והיינו משום דס"ל דכל מעשה הפסח כולה קרי לה זביחה בהך קרא. וכן משמע מפשטי' דהך קרא גופי'. מדסיים קרא וכתב כי אם אל המקום וגו' שם תזבח את הפסח בערב וגו' ובשלת ואכלת במקום אשר יבחר וגו'. הרי דכל עבודת הפסת כולה עד אכילתו כולל הכתוב כאן בכלל זביחה. וא"כ שפיר יש נפק"מ בלאו זה דלא תוכל לזבוח וגו' גם בזה"ז לפום שיטת הראב"ן ז"ל מיהת לענין העלאה. כשבנה מזבח במקום העזרה דהו"ל כשעת היתר הבמות דקיימא עלה אזהרה זו. ואין מקום לתמיהת הר"ד הבבלי והרב מל"מ ז"ל אפי' לפי מה שהבינו הם סוגיא דפרק בתרא דזבחים כפשטה: 
<b>איברא </b>דעיקר דברי הראב"ן ז"ל אלו צ"ע טובא לכאורה מדתנן (פרק בתרא דזבחים קי"ב ע"ב) כל הקדשים שהקדישן בשעת איסור הבמות והקריבן בשעת איסור הבמות מבחוץ הרי אלו בעשה ול"ת וחייבין עליהן. כרת. הקדישן בשעת היתר הבמות והקריבן בשעת איסור הבמות בחוץ הרי אלו בעשה ול"ת ואין חייבין עליהן כרת הקדישן בשעת איסור הבמות והקריבן בשעת היתר הבמות הרי אלו בעשה ואין בהן ל"ת עיי"ש. והשתא לדעת הראב"ן ז"ל איזה חילוק שייך כאן בין שעת איסור הבמות לשעת היתר הבמות. והרי כיון דלדעתו במה שבעזרה עצמה אע"פ שיש לה כל תורת במה שבשעת היתר הבמות. מ"מ אינה בכלל איסור אפי' בשעת איסור הבמות. א"כ הרי לעולם הו"ל שעת היתר הבמות. כיון דעכ"פ איכא היתר להקריב בבמה שבעזרה גם בשעה שנאסרו שאר הבמות שבחוץ לעזרה. מיהו נראה דאין מזה הכרע נגד דעת הראב"ן ז"ל. דאף ע"ג דגם בשעת איסור הבמות לא נאסרו הבמות שבעזרה. מ"מ עיקר החילוק דמחלקינן התם במתניתין. אינו אלא בהנך במות שהקריבו עכשיו בהן שאם היו אסורים כבר בשעה שהקדישו קרבנות אלו. בזה הרי הוא בעשה ובל"ת וענוש כרת. ואם לא היו אסורים בשעת ההקדש. משום שהיתה אז שעת היתר במות. אלא שאח"כ נאסרו והקריבו בהן בשעת איסור. הרי הוא רק בעשה ובל"ת ואינו ענוש כרת. ואם היו אותן הבמות אסורים בשעת ההקדש ועכשיו הותרו אינו אלא בעשה בלבד. אבל הבמות שבעזרה שלעולם לא נאסרו ולא הותרו אינם ענין לכאן כלל. ואדרבה משם משמע כדעת הראב"ן ז"ל. מדקתני במתניתין כל הקדשים שהקדישן בשעת איסור הבמות והקריבן בשעת איסור הבמות מבחוץ וכו' הקדישן בשעת היתר הבמות והקריבן בשעת איסור הבמות מבחוץ וכו'. ואינו מובן לכאורה מה שדקדק תנא דמתניתין ברישא ובסיפא למיתני והקריבן בשעת איסור הבמות מבחוץ. דודאי בלא"ה משמע דהקריבן בבמה קאמר. דכיון דקתני והקריבן בשעת איסור הבמות ודאי פשיטא דאין לפרש אלא שהקריבן בבמה באיסור. וא"כ ללא צורך כלל קתני מבחוץ. ועוד דבסיפא דסיפא דקתני הקדישן בשעת איסור הבמות והקריבן בשעת היתר הבמות הרי אלו בעשה. אמאי לא קתני נמי בהך בבא מבחוץ. ועכצ"ל משום דמובן מאיליו דבהקריבן בבמה הוא דמיירי. וא"כ כ"ש דברישא לא הוצרך למיתני בהדיא מבחוץ. דפשיטא דבלא"ה נמי ע"כ בהקריבן בבמה משמע. אבל לפי דעת הראב"ן ז"ל הוא מדוקדק היטב הדק. דקתני והקריבן בשעת איסור הבמות מבחוץ לאפוקי הבמות שבפנים בעזרה. דאפי' בשעת איסור הבמות מותר להקריב בהן. משא"כ בבא בתרייתא בהקדישן בשעת איסור הבמות והקריבן בשעת היתר הרי אלו בעשה. דמתבאר מפירש"י והרע"ב ז"ל. דאפי' קודם הקרבתן כבר עבר בעשה זו דוהביאום לה' וגו'. משום דמיד משהותרו הבמות פקעה מעליו חובת עשה זו. ושוב אינו יכול לקיימה מעתה. ונתבטלה על ידי מה שהמתין ולא הקריבן בשעת איסור הבמות. שאז הוה שעת חיובא דעשה זו עיי"ש. וא"כ ודאי לא שנא הקריבן בבמה שבחוץ ולא שנא בבמה שבפנים בעזרה הרי הוא בעשה זו. להכי לא קתני בה והקריבן בשעת היתר במות מבחוץ. הן אמת דבברייתא דארבעה כללות (לקמן קי"ט ע"ב) קתני גם בהך בבא דהקדישן בשעת איסור הבמות והקריבן בשעת היתר הבמות בחוץ עיי"ש. אלא דגם שם כבר כתב בהגהות דקדוקי סופרים דבש"ס כת"י ליתא בחוץ עיי"ש. ועי' בתוספתא (פרק בתרא דזבחים) עיי"ש היטב. וא"כ אדרבה ממתניתין סייעתא לדעת הראב"ן ז"ל: 
<b>ונראה </b>עוד ראיה לדעת הראב"ן ז"ל לכאורה מדתנן (ר"פ השוחט והמעלה ק"ו ע"א) השוחט והמעלה בחוץ חייב על השחיטה וחייב על העלאה. ריה"ג אומר שחט בפנים והעלה בחוץ חייב. שחט בחוץ והעלה בחוץ פטור. שלא העלה אלא דבר פסול. אמרו לו אף השוחט בפנים והעלה בחוץ כיון שהוציאו פסלו. ואמרינן עלה בגמרא שם (לקמן ק"ח ע"א) השיב רבי תחת ריה"ג מה לשוחט בפנים ומעלה בחוץ שהיתה לו שעת הכושר. תאמר בשוחט בחוץ ומעלה בחוץ שלא היתה לו שעת הכושר. השיב ר"א בר"ש תחת ריה"ג מה לשוחט בפנים ומעלה בחוץ שכן קודש מקבלו. תאמר בשוחט בחוץ שאין קודש מקבלו עיי"ש. וכן הוא בתוספתא (פי"ב דזבחים) עיי"ש. ובספרא (אחרי פ"י) עיי"ש. ומתבאר מזה דפסיקא להו לכ"ע דעכ"פ בשחט בפנים והעלה בחוץ הדבר פשוט דחייב על העלאה. ומשום דאל"כ היכי משכחת לה שיתחייב על העלאה בחוץ. וכיון דמבואר בקרא דעל העלאה נמי חייבי' רחמנא. ס"ל לרבנן דאיכא למשמע מזה דגם בשוחט בחוץ והעלה בחוץ חייב אף על העלאה. ואין לפטרו משום שלא העלה אלא דבר פסול ואינו מתקבל בפנים. כיון שנשחט בחוץ. שהרי אפילו בשחט בפנים נהי דהשחיטה בהכשר היתה. מ"מ כיון שהוציאו פסלו. ובשעת העלאה אינו מתקבל בפנים. ואפילו הכי חייבי' רחמנא. א"כ נשמע מזה דגם בהעלאה דשחיטת חוץ אינו נפטר משום פסולו. ואליבא דריה"ג לא מצאו תשובה להוכחה זו אלא משום דס"ל שאין ללמוד העלאה דשחיטת חוץ מהעלאה דשחיטת פנים. משום דאיכא למיפרך מה להעלאה דשחיטת פנים שכן היתה לו שעת הכושר והקודש מקבלו. משא"כ העלאה דשחיטת חוץ שלא היתה לו שעת הכושר ואין הקודש מקבלו. הא אי לאו הנך פירכא לכ"ע הוה ילפינן העלאה דשחיטת חוץ לחיובא מהעלאה דשחיטת פנים. והיא ראי' שאין עליה תשובה. והשתא אם איתא דבמה שבפנים הו"ל כשאר הבמות בשעת איסור הבמות שהמקריב בהן חייב כרת משום העלאה בחוץ. א"כ הדבר תמוה הא גופא מנ"ל דהמעלה בחוץ חייב בשחיטת פנים. ודילמא אין ה"נ דגם בזה פטור מהאי טעמא שלא העלה אלא דבר פסול ביוצא קודם שהעלה. ולא חייבה תורה על העלאה אלא כששחט בפנים והעלה על הבמה שבפנים בהעזרה בשעת איסור הבמות ובזה הרי לא נפסל כלל קודם העלאה. אבל כשהעלה בחוץ אע"פ ששחט בעזרה. כיון שנפסל ביוצא קודם העלאה לעולם אימא לך דלא מיחייב. אלא ודאי ע"כ מוכרח מזה דבמות שבפנים בעזרה אינן בכלל איסור הבמות גם בשעת איסור הבמות וכדעת הראב"ן ז"ל: 
<b>הן </b>אמת דלדעת הסוברין דאפילו בשעת היתר הבמות. מ"מ אכתי איכא אזהרה ועונש כרת דשחיטה והעלאת חוץ בבמה מיהת בהנך קרבנות שלא הותרו להקריבן בבמה. וכן מתבאר בירושלמי (פ"ק דמגילה). וכמשכ"ל במנין הלאוין שם עיי"ש. א"כ אפילו לדעת הראב"ן ז"ל נהי דבמות שבפנים בעזרה אינם בכלל איסור הבמות בשעת איסורן. מ"מ כיון דעכ"פ ס"ל להראב"ן ז"ל דיש להן כל תורת שאר הבמות מיהת שבשעת היתר הבמות. אכתי שפיר משכחת כרת דהעלאת חוץ בענין שלא יפסלו כלל קודם העלאה. בהנך קרבנות שלא הותרו להקריבן בבמת יחיד אפילו בשעת היתר הבמות. וא"כ אכתי הקושיא במקומה עומדת מהיכא פסיקא לן דבשחט בפנים והעלה בחוץ חייב הכתוב כרת אע"פ שלא העלה אלא דבר פסול. דילמא לעולם אימא לך דבכהאי גוונא אפילו שחט בפנים לא מיחייב כרת על העלאה. וכרת דהעלאה דקרא לא מיתוקים אלא בשהעלה על הבמה שבעזרה עצמה. ובהנך קרבנות שלא הותרו להקריבן בבמה גם בשעת היתר הבמות. ומיהו אפשר לומר דס"ל להראב"ן ז"ל כדעת התוס' (סוף זבחים קי"ט ע"ב) והר"א מיימון ז"ל שהבאתי שם במנין הלאוין דפסיקא להו דבשעת היתר הבמות ליכא כרת כלל על הקרבה בבמה בשום קרבן עיי"ש מה שביארנו בזה. ולפ"ז ע"כ לא מיתוקים כרת דהעלאת חוץ אלא במעלה חוץ לעזרה שכבר נפסל קודם העלאה. משום דבבמות שבעזרה עצמה הו"ל לעולם שעת היתר הבמות. ואתי שפיר מתניתין וברייתא דהתם. ומזה ראיה לשיטת הראב"ן ז"ל. וממילא מתבאר דמזה מוכח ג"כ כדעת הסוברין דבשעת היתר הבמות ליכא כרת בשום ענין על הקרבה בבמה. דאל"כ הדרא קושיא לדוכתה כמו שנתבאר: 
<b>איברא </b>דעיקר דברי הראב"ן ז"ל צ"ע טובא לכאורה דאפילו לשיטתו דיחיד שבנה מזבח להקריב עליו במה מיקרי. וכל שאינו נידר ונידב אינו קרב עליו. מ"מ שפיר פירשו הנך יש מפרשים דמאי דפריך אפילו בכור נמי היינו שיעלה לירושלים ויבנה מזבח ויקריבנו דהא מקריבין אע"פ שאין בית למ"ד קידשה לעתיד לבוא. ואי משום דהו"ל מזבח דיחיד שאין עליו אלא תורת במה. הרי אפשר שימסרנו לצבור. דכיון דבכור הו"ל עבודת יחיד. שפיר מהני לכ"ע מסירה לצבור. כדאמרינן בפ"ג דיומא (ל"ה ע"ב) תני ר"ה ב"י וכו' אחר שכלתה עבודת צבור כהן שעשתה לו אמו כתונת לובשה ועובד בה עבודת יחיד. ובלבד שימסרנה לצבור. ופרכינן פשיטא. ומשני מהו דתימא ניחוש שמא לא ימסרנה יפה יפה קמ"ל עיי"ש. הרי דלעבודת יחיד שפיר מהני מסירה לצבור כדי שתהי' של צבור. א"כ שפיר פריך אפילו בכור נמי למ"ד קידשה לעתיד לבא יעלה לירושלים ויבנה מזבח וימסרנו לצבור ויקריבנו. ובפרט לפי דעת הרמב"ם ז"ל (פ"ח מהלכות כלי מקדש ה"ז) שפסק דאפילו לעבודת צבור מהניא מסירה לצבור ודלא כסוגיא דיומא שם. וכמו שביאר הרב מל"מ שם עיי"ש בדבריו. ואפילו לדעת התוס' ביומא שם דמתבאר מדבריהם דס"ל דאפילו בעבודת יחיד דוקא התם דמיירי בכהן גדול שהוא גדול בתורה וידע שיש למסור יפה. או משום שכל כבוד הכהונה שלו. אבל בעלמא לא מהניא מסירה לצבור עיי"ש. מ"מ נראה דעיקר. חששא שמא לא ימסרנו יפה יפה ודאי חששא דרבנן בעלמא הוא. אבל מדאורייתא ודאי ליכא למיחש להכי. וא"כ בסוגיין דזבחים ובתמורה שם דקאי אקרא דאורייתא דמקיש מעשר לבכור. לא שייכא הך חששא כלל. ובודאי דמדאורייתא לכ"ע מהני מסירה לצבור אפילו לעבודת צבור וכ"ש לעבודת יחיד. וא"כ ודאי שפיר פריך אי ס"ל קידשה לע"ל אפילו בכור נמי יעלה לירושלים ויבנה מזבח וימסרנו לצבור ויקרבנו. מיהו לזה היה אפשר לומר בדעת הראב"ן ז"ל ע"פ דברי הרב מל"מ (פ"ד מהלכות שקלים ה"ו) שתמה בעיקר סוגיא דיומא שם דכיון דגם עבודת יחיד צריכה בגדי כהונה משל צבור. מדצריך שימסרם לצבור. א"כ כי היכי דבעבודת צבור חיישינן שמא לא ימסרם יפה יפה. הכי נמי בעבודת יחיד אמאי לא ניחוש הך חששא. ועוד תמה מאי פריך התם פשיטא. והא כיון דמחלקינן בין עבודת צבור לעבודת יחיד. וע"כ היינו טעמא משום דבעבודת צבור חיישינן שמא לא ימסור יפה יפה. וא"כ חידוש גדול אשמעינן דבעבודת יחיד לא חיישינן להכי. ועל זה הביא שם בשם יש מפרשים דלעולם מסירה לצבור מהני גם לעבודת צבור. והכא היינו טעמא משום דבעבודת צבור לא ניחא להו לצבור שיהיו בגדי צבור משל יחיד אע"פ שמסרם לצבור. משום דודאי קפדי בהכי שיהיו הבגדים משקליהם להתכפר בהם. ולא משל יחיד אע"פ שמסרם לצבור. אבל בעבודת יחיד ליכא קפידא בהכי. ועל זה פריך פשיטא. דמאחר דאינה עבודת צבור ודאי ליכא קפידא. ומשני דאיצטריך משום דס"ד אמינא דניחוש שמא לא ימסרם יפה יפה. קמ"ל דלהכי לא חיישינן. ובעבודת צבור נמי. לא משום הך חששא הוא. אלא משום דהצבור קפדי שלא תהי' עבודתם אלא דוקא בבגדי כהונה הבאים משל צבור עכת"ד עיי"ש. ובהלכות כלי מקדש שם רצה לומר כן בדעת הרמב"ם ז"ל שם. אלא שכתב דלא משמע הכי מדבריו. מדלא פירש כן בהדיא עיי"ש. והשתא אפשר לומר דזו היא דעת הראב"ן ז"ל. והילכך במזבח ודאי לא מהני מסירה לצבור אפילו לעבודת יחיד. דהרי אין מזבח העולה אלא אחד. לצבור וליחיד. וכיון דלא מהני מסירה לצבור לעבודת צבור אין עליו קדושת מזבח כלל. ושפיר כתב הראב"ן ז"ל דמזבח כזה במה מיקרי. וכל שאינו נידר ונידב אינו קרב עליו: 
<b>אלא </b>שכבר תמה הרב מל"מ שם על סברא זו מסוגיא דפרק בתרא דמציעא (קי"ח ע"א) דמבואר בהדיא דגם בקרבן ציבור מהניא מסירה לציבור. ולא איפליגו אלא אי חיישינן שמא לא ימסרנו יפה יפה עיי"ש. והכי נמי יש לתמוה מדתניא פ"ק דר"ה (ז' ע"א) כל קרבנות הצבור שהתנדב היחיד משלו כשרין ובלבד שימסרם לצבור. ופרכינן פשיטא. ומשני מהו דתימא ליחוש שמא לא ימסרם לצבור יפה יפה קמ"ל עיי"ש ובמש"כ התוס' והריטב"א ז"ל שם. וכן הוא בתוספתא (פ"ב דשקלים) עיי"ש. הרי מבואר להדיא דגם לעבודת צבור מהניא שפיר מסירה לצבור. אם לא היכא דשייכא חששא דשמא לא ימסרנה יפה יפה. ותמיהני על המל"מ שם שרצה לומר סברא זו בדעת הרמב"ם ז"ל. כיון דהרמב"ם פסק שם כברייתא דפ"ק דר"ה ותוספתא שם עיי"ש. וזה מבואר להיפוך. וא"כ דברי הראב"ן ז"ל תמוהים במה שדחה דברי המפרשים שהביא. וכן פירשו התוס' שם בזבחים ובתמורה. ובמכות (י"ט ע"א) עיי"ש. ובס' התרומה (הלכות א"י) והרמב"ן ז"ל במכות שם עיי"ש: 
<b>ומיהו </b>אפשר לומר דס"ל להראב"ן ז"ל דאע"ג דודאי גם לעבודת צבור מהניא מסירה לצבור. מ"מ היינו דוקא כשהבית על מכונו וגזברי הקדש על פקודתם והצבור במקומו. אבל משחרב הבית והצבור בגולה. לא מהניא מסירה לצבור ואין זה אלא מזבח של יחיד. ואין עליו אלא תורת במה בזמן היתר הבמות. וגם יש מקום לומר דאע"ג דמהני מסירה לצבור גם בבגדי כהונה ובקרבנות צבור. מ"מ במזבח לא מהניא מסירה לצבור אלא בעינן משל צבור דוקא. לפי מאי דאמרינן בפרק הקומץ רבה (כ"ב ע"א) תניא יכול האומר הרי עלי עולה יביא עצים מתוך ביתו וכו'. ת"ל על העצים אשר על האש אשר על המזבח מה מזבח משל צבור אף עצים ואש משל צבור עיי"ש. ומאי דפשיטא לי' דמזבח משל צבור בעינן. פירש הר"ש משאנץ ז"ל בפירושו לספרא (ויקרא. דיבורא דנדבה פ"ו) וז"ל דהוי משל צבור מוכח בפרק בתרא דזבחים שגבה דוד מכל שבט ושבט עכ"ל עיי"ש. וכוונתו למאי דתניא התם (קט"ז ע"ב). וכן הוא בספרי (נשא פסקא מ"ב. ראה פסקא ס"ב) כתוב אחד אומר באחד שבטיך וכתוב אחד אומר מכל שבטיכם. הכסף מכל שבטיכם. בית הבחירה משבט אחד וכו'. וכן הוא אומר ויקן דוד את הגורן ואת הבקר בכסף שקלים חמשים וכתוב אחד אומר ויתן דוד לארונה במקום שקלי זהב משקל שש מאות. כיצד יתקיימו שני כתובים הללו. הן י"ב שבטים נטל חמשים שקלים מכל שבט ושבט נמצא לכל השבטים שש מאות שקלים עיי"ש. וכן הוא בספרי (וזאת הברכה פסקא שנ"ב) אי אפשר לומר חמשים שכבר נאמר שש מאות ואי אפשר לומר שש מאות שכבר נאמר חמשים אמור מעתה כיון שראה דוד מקום שראוי לו לבנות בית הבחירה עמד וכינס חמשים שקלים מכל שבט ושבט נמצאו שש מאות שקלים מכל השבטים עיי"ש. והיינו דקאמרינן מה מזבח של צבור וכו'. וכיון דדוד לא עשה אלא ע"פ נביא. וכדתניא בספרי (פ' ראה שם) כ"א אל המקום אשר יבחר ה' אלקיכם וגו'. דרוש ע"פ נביא וכו'. וכן אתה מוצא בדוד וכו'. מנין שלא עשה אלא ע"פ נביא שנאמר ויבא גד ביום ההוא אל דוד ויאמר לו עלה הקם לה' מזבח בגורן ארונה היבוסי וכו' עיי"ש. גמרינן מיני' לדינא דבעינן מזבח של צבור. ומאחר דודאי אי הוה רשאי היה דוד קונה משלו למסרו אח"כ לצבור. ולא עשה כן אלא כינס חמשים שקלים מכל שבט ושבט. איכא למשמע מזה דהמזבח ובנין המקדש דוקא משל צבור בעינן ולא משל יחיד אע"פ שמסרם לצבור. משום דמקדש ומזבח הם עיקר הכפרה. דמזבח תלוי במקדש. ואין כפרה בלא מזבח. ומזבח שנפגם כל הקדשים שנשחטו שם פסולים. כדאמרינן בזבחים (נ"ט ע"א). ואין קדשים נאכלין כשהמזבח פגום כדאמרינן התם (ס' ע"א) עיין שם. והילכך מעיקרא משל ציבור בעינן. ואין לומר דא"כ גם בעצים אית לן למימר דלא מהני בהו מסירה לצבור אלא מעיקרא משל צבור כבמזבח. כיון דכל עיקר מאי דבעינן עצים משל צבור היינו רק משום דאיתקשו למזבח. והרי במזבח לא מהני מסירה לצבור. והרי בהדיא מבואר בתוספתא (תענית פ"ג) דמהניא בהו מסירה לצבור. ומייתי לה מקרא דנחמיה עיי"ש. דלק"מ דמלבד דאיכא למימר דכיון שכן תקנו הנביאים שביניהם וכדאיתא התם ובפרק בתרא דתענית (כ"ח ע"א) עיי"ש. א"כ כך קבלו דלענין זה לא איתקשו עצים למזבח. וכבר גלי קרא שכל מעשיהם שבמקדש יהיו נעשים ע"פ נביא. כדדרשינן בספרי שם מדכתיב אשר יבחר ה' אלקיכם דרוש ע"פ נביא עיי"ש. בלא"ה הרי מבואר בספרא (ויקרא דבורא דנדבה פ"ה) דקתני ומנין שהיחיד מתנדב עצים ת"ל קרבן וכו' עיי"ש. ומייתינן לה בפרק הקומץ רבה (כ' ע"ב) עיי"ש ובמש"כ התוס' (שם ד"ה מלמד) ובפי' הר"ש משאנץ לספרא שם. הרי דכבר גלי קרא דעצים למזבח באים משל יחיד שמוסרם לצבור. וא"כ אימעיטו לענין זה מהיקישא דעצים למזבח. ועי' בירושלמי (רפ"ד דשקלים) ובמש"כ בש"ק שם. ואכמ"ל בזה יותר. ומ"מ מתבאר דמצד זה ליכא קושיא כ"כ בדברי הראב"ן ז"ל: 
<b>אלא </b>שיש לתמוה לכאורה במאי דס"ל להראב"ן ז"ל דבמה שבעזרה אע"פ שיש עלי' תורת במה כבמה שחוץ לעזרה. מ"מ אינה בכלל איסור הבמות שחוץ לעזרה שבזה"ז. דאע"ג דשאר הבמות נאסרו מ"מ על הבמה שבמקום העזרה מותר להקריב שלמים ועולות שבאים בנדר ונדבה כבשאר הבמות בשעת היתר הבמות. מדתניא בספרא (פ' אחרי פ"ו) יכול השוחט חטאת בדרום יהא חייב ת"ל מחוץ למחנה. אי מחוץ למחנה יכול עד שישחוט חוץ לשלש מחנות. ומנין אף במחנה לויה. ת"ל במחנה. אי במחנה יכול אפי' השוחט חטאת בדרום יהיה חייב. ת"ל מחוץ למחנה מה חוץ למחנה מיוחד שאינו כשר לשחיטת כל זבח יצא השוחט חטאת בדרום שהוא כשר לשחיטת קדשים קלים עיי"ש. הרי דאי לאו דגלי קרא הוה סד"א דאפי' השוחט חטאת בדרום בעזרה גופא חייב כרת כשוחט בחוץ. אלא דמיעט קרא משום דגם בדרום של עזרה כשרה מיהת שחיטת קדשים קלים. וא"כ במה שבעזרה בשעת איסור הבמות כיון דכל הבמות אינם ראוים לשום זבח כלל. מהיכא תיתי לומר שלא תהיה בכלל איסור דשאר הבמות להתחייב על העלאתה כרת כמעלה בחוץ. כיון דלהראב"ן יש עלי' תורת במה. מיהו לזה י"ל עפ"מ דאמרינן בזבחים (ק"ז ע"ב) בתר דמייתי התם ברייתא זו. קאמר עלה אמר עולא השוחט על גגו של היכל חייב הואיל ואינו ראוי לשחיטת כל זבח. מתקיף לה רבא א"כ לימא קרא מחוץ למחנה ולא בעי אל פתח אהל מועד. אל פתח אהל מועד למה לי. לאו למעוטי גגו. ופירש"י וז"ל נכתוב קרא במחנה ואל מחוץ למחנה. חוץ למעוטי עולה בדרום. ובמחנה לפרושי דלא בעינן חוץ לשלש מחנות. ואל פתח אהל מועד לא הביאו למה לי. לאו למעוטי גגו של היכל. דהכי משמע שלא הביאו לפתח אהל מועד יצא זה שהביאו לעזרה עכ"ל עיי"ש. ואמרינן תו התם ולרבא א"כ נכתוב אל פתח אהל מועד. במחנה ואל מחוץ למחנה למה לי. לאו לאתויי גגו. אמר ר"מ לאתויי כולה בחוץ וצוארה בפנים. ופירש"י וז"ל ופרכינן ולרבא דפטר אגגו דמשמע כל חללה של עזרה קרי אל פתח. נכתוב אל פתח למעוטי גגו ולמעוטי עולה בדרום. שהרי באו אל פתח. וממילא משתמע חיובא במחנה לויה שלא הביאו אל פתח. במחנה ומחוץ למחנה ל"ל. לאו לאתויי גגו אתי במחנה. והדר אתי מחוץ למידרש דלא תימא מבמחנה איתרבי נמי שוחט עולה בדרום. ת"ל מחוץ דבעינן מקום שאינו ראוי לשחיטת שום זבח. ואל פתח איצטריך לדרשא אחריתא וכו'. ומשני לא לאתויי וכו'. לעולם גג ההיכל לא מיחייב. דלא קרינן ביה ואל פתח אוהל מועד לא הביאו. שהרי הביאו. אלא לאתויי וכו'. דלא תימא פתח אוהל מועד הוא. לכך נאמר במחנה לאתויי לחיובא. והדר אתי מחוץ דלא תרבה מבמחנה שוחט עולה בדרום. ומהו אל פתח אוהל מועד לא הביאו שלא הביאו כדרך הבאת קדשי קדשים בצפון. ת"ל מחוץ. דלא מיחייב אלא משום חוץ דאינו ראוי לשום זבח. יצא זה. ואתי אל פתח למעוטי גגו דלא תרביי' כדקאמרת שהוא מקום שאינו ראוי לשחיטת כל זבח. דכיון דאשמעינן מחוץ דעולה בדרום פטור. ש"מ אל פתח אהל מועד לא על דרך הבאתו קפיד אלא אהבאה כל דהוא. ובלבד שיהא כולו תוך חלל העזרה עכ"ל עיי"ש. והנה הרמב"ם ז"ל (פי"ח מהלכות מעה"ק הט"ו) פסק כרבא דהשוחט בגגו של היכל אע"פ שאינו ראוי לשחיטת כל זבח פטור עיי"ש. וא"כ לפ"ז גם הבמה שבעזרה אפי' בזמן איסור הבמות בחוץ. אינה בכלל איסור הבמות. כיון דכולה תוך חלל עזרה ולא קרינן ביה אל פתח אהל מועד לא הביאו. שהרי הביאו. וא"כ אין סתירה משם לדברי הראב"ן ז"ל. אדרבה משם ראיה לדעתו. ואע"ג דאכתי גם בבמה איכא איסורא בקרבנות שאינם בנדר ונדבה. וא"כ כיון דלהראב"ן ז"ל תורת במה עלי' מיהת לענין שאין מקריבין עליו אלא כל שנידר ונידב. א"כ אכתי קשה לכאורה דלפ"ז גם בשאינו נידר ונידב לא שייך ביה איסור מעלה בחוץ. וא"כ ע"כ אין על במה שבעזרה תורת במה כלל. מ"מ לק"מ דכבר ביארנו לעיל בלא"ה דס"ל להראב"ן ז"ל כדעת התוס' והר"א מיימון ז"ל דגם בבמות שבחוץ בשעת היתר הבמות אפי' בכל מה שאינו נידר ונידב ליכא איסור שחוטי חוץ והעלאה בחוץ אלא איסורא בעלמא. איסור לאו או לאו הבמכ"ע. וא"כ שפיר אפשר לומר כן גם בבמה שבעזרה דודאי לא שייך בה איסור העלאת חוץ אפי' בשעת איסור הבמות משום דקרינן בה פתח אהל מועד. אלא דמ"מ אסור להקריב עלי' כל מה שאסור להקריב בבמה שבחוץ בשעת היתר הבמות. משום דמ"מ תורת במה עלה: 
<b>איברא </b>דכל זה ליתא אלא לרבא דפליג עלי' דעולא וס"ל דהשוחט על גגו של היכל אע"פ שאינו ראוי לשחיטת שום זבח כלל פטור. אבל לעולא דאמר השוחט על גגו של היכל חייב כרת הואיל ואינו ראוי לשחיטת כל זבח אע"פ שהוא כולו בתוך חלל העזרה. וס"ל דקרינן ביה אל פתח אהל מועד לא הביאו. ודאי גם במה שבתוך העזרה הו"ל בכלל איסור הבמות שמחוץ לעזרה בשעת איסור הבמות. ואע"ג דהרמב"ם ז"ל פסק דלא כעולא אלא כרבא. מ"מ לענ"ד צ"ע אצלי טובא. דהרי ודאי כדברי עולא מבואר בברייתא גופא. דקתני מה חוץ למחנה מיוחד שאינו ראוי לשחיטת קדשים ולשחיטת כל זבח. יצא דרום שאע"פ שאינו ראוי לשחיטת קדשי קדשים ראוי לשחיטת קדשים קלים. וא"כ גגו של היכל כיון שאינו ראוי לשחיטת כל זבח. ודאי חייבין עליו. כיון דלא מיעט תנא דברייתא אפי' שחיטת דרום אלא משום שראוי מיהת לשחיטת קדשים קלים. וא"כ עכצ"ל מאי דמתקיף לה רבא לא על עולא קאי אלא אברייתא גופא מתקיף. ולא לאפלוגי אתי דודאי לא מצי פליג אברייתא. אלא פירכא בעלמא היא שהוקשה לו בטעמא דהך תנא. וכיו"ב אשכחן בדוכתי טובא. כמו לעיל בזבחים (צ"ד ע"ב) דקאמר מתקיף לה רבינא קורעו בגד אמר רחמנא וכו'. ואמתניתין קאי עיי"ש. וכן בפרק בתרא דמכות (כ"ב ע"א) כולהו אתקפתא דהתם קיימי אגופא דמתניתין עיי"ש. ופשיטא דלאו פלוגתא היא. אלא מיקשא הוא דקשיא להו להנך אמוראי אמתניתין דהתם וכיו"ב בכמה דוכתי. וא"כ הכא נמי ודאי הכי הוא דאגופא דברייתא הוא דקא מקשה רבא ולא איפריקא. ומ"מ הדין דין אמת. דלא מידחיא ברייתא משום אתקפתא דרבא. וא"כ להלכה ודאי קיי"ל כעולא. דגם רבא לא פליג עלי' לדינא. ודברי הרמב"ם ז"ל צע"ג אצלי כעת. וא"כ גם דברי הראב"ן ז"ל צ"ע מהתם. ועכ"פ מבואר דמש"כ הראב"ן ז"ל בפשיטות כ"כ לאו מילתא פסיקתא היא. ותליא בפלוגתא דאמוראי דהתם. וגם מברייתא דספרא איפכא משמע כמו שנתבאר. ובודאי דלעולא דמחייב על גגו של היכל גם הבמה שבעזרה כל שיש עלי' תורת במה חייב עלי' בשעת איסור הבמות כשאר הבמות שחוץ לעזרה. אלא דנראה דדעת הראב"ן ז"ל בזה כדעת הרמב"ם ז"ל שפסק כרבא וס"ל דרבא לאפלוגי עלי' דעולא קאתי: 
<b>ואמנם </b>בעיקר הדבר כבר ביארנו דלדעת הסוברין דאפי' בשעת היתר הבמות ענוש כרת על הקרבה בבמה כל שאינו נידר ונידב וכל מה שלא הותר להקריבו בבמה. ע"כ מוכרח דבמה שבעזרה עצמה אין עליו תורת במה כלל. ואין לו אלא דין מזבח פסול בעלמא. וכבר נתבאר לעיל (במנין הלאוין שם) שכן מוכרח בירושלמי פ"ק דמגילה. וגם תלמודא דידן הכי ס"ל. וכמש"כ הר"ד הבבלי ז"ל עיי"ש. וכיון דמוכרח דאיכא עונש כרת גם בשעת היתר הבמות באותן קרבנות שלא הותרה הקרבתן בבמה. ע"כ מוכרח דלא כדעת הראב"ן ז"ל אפי' בבמה שנעשה לשם במה. וכ"ש בנעשה לשם מזבח אלא שלא נמסר לצבור דודאי אין עליו תורת במה כלל. אלא מזבח פסול בעלמא הוא. וכן נראה מוכרח מדתניא בספרא (פ' אחרי פ"ט) ומייתי לה בזבחים (פרק השוחט והמעלה ק"ח ע"ב) מזבח ה' פתח אהל מועד ואין מזבח בבמה. לפיכך העלה על הסלע או על האבן חייב. ואמרינן עלה בסוגיא דזבחים שם יצא מיבעי לי'. ומשני ה"ק לפיכך בשעת איסור הבמות העלה על הסלע או על האבן חייב עיי"ש. ופירש"י וז"ל יצא מיבעי לי'. כיון דאמר אין מזבח בבמה בשעת היתר הבמות קאי. הילכך יצא מיבעי ליה. ה"ק לפיכך הואיל ובבמה בשעת היתר הבמות הויא הקטרה. בשעת איסורן אם העלה על הסלע חייב ע"כ עיי"ש. והשתא אם איתא דאפי' במה שבעזרה עצמה תורת במה עלה לכל דבר. כדעת הראב"ן ז"ל. הדבר קשה היכי ממעט דאין מזבח בבמה מדכתיב מזבח פתח אהל מועד. אטו בפתח אהל מועד גופי' לא משכחת לה במה. הרי לדעת הראב"ן ז"ל כל מזבח דיחיד אפי' בעזרה עצמה יש לו תורת במה לכל דבר. וכ"ש כשנבנה לכתחילה לשם במה. וא"כ אדרבה אית לן למימר דמזבח מ"מ. אפי' בבמה לא חשיבא העלאה אלא על המזבח דוקא. ומדכתיב מזבח ה' פתח אהל מועד ליכא שום משמעות למעוטי מזבח בבמה. אלא ודאי ע"כ מוכרח מזה דאפי' במה ממש שבעזרה עצמה אין עלי' תורת במה. אלא מזבח פסול בעלמא מיקרי. וכ"ש כשבנה אותו לשם מזבח גמור אלא שלא נמסר לצבור. ואם כן במה בעזרה לא משכחת לה כלל. ושפיר אימעיט מדכתיב מזבח ה' פתח אהל מועד ולא בבמה. ולכן דברי הראב"ן ז"ל צ"ע אצלי. וכבר נתבאר דדעת שאר ראשונים ז"ל אינה כן. ולכן מש"כ לעיל (במנין הלאוין שם) בטעמן של הראשונים ז"ל שמנו לאו דלא תוכל לזבוח את הפסח וגו' כן נראה עיקר: 
@00עונש יא. יב. יג. 
<b>החוץ רקח שמני. וקטרתי. והסך משחתי במרמה. </b>כתיב (פ' תשא) בשמן המשחה. איש אשר ירקח כמהו וגו' ונכרת מעמיו. ובמפטם את הקטורת כתיב שם איש אשר יעשה כמוה להריח בה ונכרת מעמיו. ובסך בשמן המשחה כתיב (שם) ואשר יתן ממנו על זר ונכרת מעמיו. ואף ע"ג דבמפטם שמן המשחה ובסך ממנו חדא כרת כתיבא. והו"ל כשני פרטים שנכללו בלאו אחד. ולרבינו הגאון ז"ל לק"מ. דלשיטתו אזיל דגם בכל כיו"ב הוא מונה כל פרט ופרט בפ"ע. אבל להבה"ג וסייעתו ז"ל קשה לכאורה דהרי לשיטתם כל כיו"ב אין כל הפרטים נמנין אלא במצוה אחת. ולמה מנו כאן המפטם והסך כל אחד בפ"ע. אבל לק"מ ע"פ מאי דאמרינן (רפ"ק דכריתות ג' ע"א) אמר ר"א א"ר הושעיה כל מקום שאתה מוצא שני לאוין וכרת אחד. חלק חטאות ביניהן. ומאי היא מפטם וסך עיי"ש. וכיון דאיכא בהן כרת וחטאת בכל אחד בפ"ע גם לשיטת הבה"ג וסייעתו ז"ל נמנין כל פרט בפ"ע. ולפי מה שהבין הרמב"ן ז"ל בכוונת הבה"ג במנין העונשין שלא בא בהן אלא למנות האזהרות של עונשין הללו. א"כ בלא"ה אין בזה מקום קושיא כלל. דכאן כיון דעכ"פ כתיבא אזהרת לאו בכל אחד מהן בפ"ע. פשיטא שיש למנותן כל אחד בפ"ע. אבל אין זו שיטת רבינו הגאון ז"ל כמו שנתבאר כבר. ולכן מלבד מה שמנה כאן העונשין. מנה כבר שלשה לאוין שלהם לעיל במנין הלאוין (לאו ק"פ קפ"א קפ"ב) ועיי"ש מה שביארנו בזה: 
<b>אמנם </b>לשון רבינו הגאון ז"ל שכתב <b>החוץ רקח שמני וקטרתי. </b>הוא תמוה טובא לכאורה. דמשמע דכוונתו לומר בזה דאינו ענוש כרת אלא כשעשה כן בחוץ. ולאפוקי כשמפטם בפנים. והוא תמוה מאוד לכאורה מאין הרגלים לחילוק זה. ואין שום רמז בשום דוכתא לחלק בזה. ולפי המבואר בפ"ק דכריתות (ה' ע"א) המפטם את השמן לסוך בו בין בפנים ובין בחוץ חייב כרת. ואם פיטמו להתלמד בו או למסרו לצבור בין בפנים ובין בחוץ פטור. וכן בקטורת אם פיטמה להריח בה אפי' בפנים חייב. ואם להתלמד או למסרה לצבור אפי' בחוץ פטור עיי"ש. ואמנם הנראה בזה בדעת רבינו הגאון ז"ל לפי המבואר בילקוט (פ' תשא) דבין בשמן ובין בקטרת לא גריס ללמד בו או למסרו לצבור. אלא גירסתו ללמוד בו ע"מ למסרו לצבור. וחדא קתני עיי"ש. וזו היא ג"כ גירסת הרא"ם ז"ל ביראים (סי' של"ב של"ד) גבי שמן וגבי קטורת. אלא שיש שם ט"ס במקום אחד עיי"ש. וביראים הנדפס מכת"י (סי' רע"ח רע"ט) הוא כנכון עיי"ש. וכן גירסת הש"מ בכריתות שם עיי"ש. וכן מתבאר מדברי רגמ"ה ז"ל שם בפירושו שכן גירסתו עייש"ה. וכן הוא בגירסא שלפנינו בברייתא דשמן (ה' ע"א) ובגמ' שם. אלא דלקמן (ו' ע"א) בברייתא דקטורת איתא לפנינו או למסרו לצבור עיי"ש. ועי' מש"כ בזה בתוס' יו"ט (פ"ק דכריתות מ"א) עייש"ה. ולחנם הגיה הרב ב"ש בגמרא שם דצ"ל ללמד בו או למסרו לצבור. משום שכן הוא ברמב"ם ובסמ"ג עיי"ש. דאפשר שגם גירסת הרמב"ם וסמ"ג כגירסא שלפנינו ללמד בו למסרו לצבור. אלא שפירשו כן דהו"ל כמו או למסרו. כדאשכחן בעלמא כיו"ב. ועכ"פ ראינו לכמה מהראשונים ז"ל דגרסי כגירסא שלפנינו. וכן משמע מפירש"י (פ' תשא) דס"ל דחדא קתני. ולהכי לא הביא שם אלא למעט למסרו לצבור בלבד. אבל ללמד בו לא הביא כלל עיי"ש. וא"כ ע"כ גירסתו כגירסא שלפנינו: 
<b>ועפ"ז </b>נראה ע"פ מאי דאמרינן התם (ו' ע"א) מסייע ליה לרבי יוסי בר"ח דאמר קדש הוא קדש תהיה לכם כל מעשיה לא יהיו אלא בקדש (פירש"י בעזרה). מיתיבי המקדיש נכסיו והיו בהן דברים הראוין לקרבנות הצבור וכו' עיי"ש. ופסקה הרמב"ם ז"ל (הלכות כלי המקדש פ"ב ה"ו) וז"ל וכל מעשיה בקדש בתוך העזרה ומשל הקדש. והמפטם את הקטורת מן החולין או בכלי של חולין פסולה עכ"ל עיי"ש. והנה אף ע"ג דהתם לא מייתינן לה אלא לענין קטורת. מ"מ כיון דלא יליף לה אלא מקרא דקדש הוא קדש תהיה לכם. והך קרא לא כתיב בקטורת אלא בשמן המשחה. מבואר מזה ע"כ דגם בשמן המשחה דינא הכי. אלא משום דשמן המשחה וקטורת ילפינן להו מהדדי. כמבואר בסוגיא דהתם עיי"ש. להכי מייתי לה לענין קטורת. ואף ע"ג דהרב מל"מ שם רצה להגיה שם בגמרא דמייתי לה מקרא דגבי קטורת עיי"ש. אבל זה לא יתכן. דהרי כן הוא גם בירושלמי בשני מקומות (פ"ה דיומא ה"א ופ"ד דשקלים ה"ג) עיי"ש. וכן הוא ג"כ גירסת הילקוט (פ' תשא) עיי"ש. וראיתי להרב מל"מ שם שהקשה בסוגיא דהתם אמאי לא פריך לריב"ח מההיא ברייתא דמייתי לעיל בסמוך דתניא המפטם את הקטורת למוסרה לצבור פטור. אלמא עושין קטורת בחוץ וכשר. וכי תימא דה"א דמיירי בשעשה הקטורת בעזרה. א"כ הכי נמי במתני' דהמקדיש נכסיו נימא דבהכי מיירי. ומתחלה תירץ דמשום דגבי שמן המשחה נמי תניא הכי לעיל דפטור כשפיטם למסרו לצבור. והתם בלא"ה פשיטא דאינו כשר לצבור. דהא אין לנו בשמן המשחה אלא אותו שעשה משה. כדילפינן מדכתיב ביה יהיה זה לי לדורותיכם. וא"כ למה לי קרא למעוטי פיטם למסרו לצבור. וכבר הקשו כן התוס' בנזיר (פרק כה"ג מ"ז ע"א). ותירצו שם דהכוונה היא רק למסרו לצבור שילמדו לעשותו. ולא שימשחו ממנו. וא"כ גבי קטורת נמי אפשר לפרש הא דתניא דלמסרו לצבור פטור. היינו כדי שילמדו לפטם. ולהכי לא פריך אלא ממתניתין דהמקדיש נכסיו עכת"ד עיי"ש. ולענ"ד עיקר דברי התוס' בנזיר שם תמוהים אצלי. דהרי הא דבשמן המשחה תניא דמפטם למסרו לצבור פטור. ילפינן התם בגז"ש מתכונתו במתכונתו מקטורת עיי"ש. והשתא כיון דבקטורת שפיר שייכא בה מסירה לצבור להקטיר. וא"כ אין לנו לפטרו ממיעוטא דקרא אלא כשמפטם למסרו לצבור לצורך הקטרה. היכי נילוף מינה לשמן המשחה לפטרו כשעשאו למסרו לצבור רק כדי שילמדו לעשותו. והא בקטורת גופא נמי לא קים לן דפטור בהכי. דנראה ודאי דלא מיעט התם קרא למיפטרי' אלא כשמפטם לצורך הצבור להקטירה. דהו"ל במקום קטורת של צבור ממש. משא"כ כשלא פיטמה אלא כדי ללמדם. מנ"ל למיפטרי'. וא"כ שמן המשחה דלא שייכא ביה אלא מסירה ללמדם. היכי נילף מהתם למיפטרי'. הן אמת דלפי המבואר בתוס' שם דגירסתם היא שם ללמוד בו או למסרו לצבור עיי"ש. וא"כ לכאורה ע"כ משמע להו ממיעוטא דהך קרא למיעוטי נמי מפטם ללמוד בו. וא"כ שפיר יליף מיניה נמי לשמן המשחה. אלא דמלבד דבגמרא שם לא מיעט מדכתיב לא תעשו לכם אלא למסרו לצבור בלבד. דדריש לכם הוא דאסור. הא למסרו לצבור פטור עיי"ש. גם מעיקר מיעוטא דלכם ודאי לא משמע למעוטי אלא למסרו לצבור. שלא פיטם לצרכו אלא לצורך הצבור ולא קרינן ביה לכם. אבל ללמוד בה ליכא למשמע מהך מיעוטא. דודאי להתלמד נמי שפיר קרינן ביה לכם. ומאי דפטרינן נמי מפטם להתלמד לפי הך גירסא. כבר כתב הרב המבי"ט (פ"א מהלכות כלי מקדש) דלא נפק"ל אלא מדכתיב בשמן המשחה גופיה אשר ירקח כמהו. וללמד לא הוי כמהו כיון שאינו למשיחה עיי"ש. וא"כ גם לגירסת התוס' ודאי קשה טובא: 
<b>איברא </b>דמדברי התוס' בנזיר שם ע"כ מבואר שלא כדברי המבי"ט. דכיון דלהתוס' מאי דממעטינן בשמן המשחה מפטם למסרו לצבור. היינו ללמדם שידעו לעשותו ולא שימשחו ממנו. א"כ הרי לדברי המבי"ט ז"ל גם מפטם למסרו לצבור אימעיט מהך קרא גופי' דאשר ירקח כמהו. דהא גם האי אינו אלא ללמד ואימעיט מדכתיב בי' כמהו. דללמד לא הוי כמהו כיון שאינו למשיחה. כמש"כ המבי"ט שם. וא"כ למה ליה למילף בגז"ש דמתכונתו מבמתכונתו מקטורת. הא מהאי קרא דכמהו דכתיב בשמן המשחה גופי' שמעינן לה. ובאמת דדברי המבי"ט ז"ל גופי' נפלאים בעיני דלקמן (שם פ"ב) גבי קטורת כתב הוא גופי' דלהתלמד בה או למסרה לצבור דפטור נפק"ל מדכתיב להריח בה. שלא חייבה תורה אלא לעושה כמתכונתה להריח בה עיי"ש. וא"כ מלבד מה שזה הוא נגד המבואר בסוגיא דכריתות שם דמקרא דלכם הוא דנפק"ל בקטורת. והוא נמשך בזה אחר פירש"י (פ' תשא). וכבר תמה הרב ב"ש על פירש"י שם בזה עיי"ש. דבריו סותרים זה את זה למש"כ הוא גופי' כאן דמלכם נפק"ל למעוטי בקטורת מפטם למסרה לצבור. ושמן המשחה נפק"ל בגז"ש מהתם. ולהתלמד אימעיט מדכתיב כמהו. ואין להאריך בזה: 
<b>ועכ"פ </b>ודאי דברי התוס' שם צ"ע טובא. ועיקר דבריהם (שם בד"ה וכן משוח) שכתבו וז"ל ולא היו יכולין לעשות שמן המשחה אחר למשוח בו. דכתיב שמן משחת קדש יהיה זה לי לדורותיכם. זה ולא אחר. כדאיתא בפ"ק דכריתות וכי נס אחד היה בשמן המשחה והלא הרבה נסים נעשו בו שמתחילה לא היה אלא י"ב לוגין ובו נמשח המשכן וכו'. וכולו קיים לעתיד לבא שנאמר שמן משחת קדש יהיה זה לי לדורותיכם. והא דאמר התם המפטם השמן ללמוד בו או למסרו לצבור פטור. הא דקתני למסרו לצבור ללמדם שידעו לעשותו וכו' ולא שימשחו ממנו וכו' עכ"ל עיי"ש. ומבואר דפשוט אצלם דמקרא דשמן משחת קדש יהיה זה לי לדורותיכם נפק"ל שלא יהיה כשר למשיחה אלא שמן המשחה זה שעשה משה במדבר בלבד. וכל שמן אחר זולתו אע"פ שנעשה ככל משפטיו וחוקותיו האמורים בו פסול. לענ"ד הוא תמוה מאוד אצלי ולא ידענא מנא להו הא. דמההיא דכריתות שהביאו ודאי לא מוכח מידי. דלא יליף התם מהך קרא אלא שהכתוב הבטיח דשמן זה יתקיים לדורות עולם. אבל לפסול שמן אחר זולתו ליכא למשמע מהך קרא. ולא מיירי התם כלל מזה. ומההיא דאמר ר"י בר"ח התם קדש הוא קדש תהיה לכם כל מעשיה לא יהיו אלא בקודש. מתבאר איפכא. לפי משכ"ל דכיון דהך קרא בשמן המשחה הוא דכתיב. ע"כ עיקר הך דינא לא כתיב אלא בשמן המשחה. אלא משום דקטורת ושמן המשחה גמירי להו מהדדי. ילפינן לה ג"כ לענין קטורת. וא"כ ע"כ מוכרח מזה דגם שמן אחר זולת זה שעשה משה במדבר כל שנעשה כהילכתו כשר. דאל"כ למאי הילכתא אשמעינן קרא דבעינן שכל מעשיה לא יהיו אלא בקודש. והרי אפילו נעשה בקודש ומשל קודש וככל משפטיו וחוקותיו. ולא עוד אלא אפילו נעשה ע"י משה רבינו ע"ה עצמו. הרי הוא פסול לדעת התוס' מדכתיב זה ולא אחר. אלא ודאי אע"פ שהבטיח הכתוב דשמן זה של משה יתקיים לדורות עולם. ולא יצטרכו לפטם שמן אחר. מ"מ אם נעשה אחר כהילכתו כשר הוא למשוח בו ולא פסלי' קרא כלל. ומה שלא עשו שמן המשחה אחר שגנז יאשי' שמן המשחה שעשה משה. הדבר פשוט דלק"מ דודאי יש בכלל גניזה זו תקנה שלא ישתמשו כלל בשמן המשחה מאז והלאה. דאל"כ מאי הועיל בגניזה זו. אטו הנביאים וחז"ל שהיו בימיו ואחריו לא היו יכולים לפטם שמן אחר כהילכתו תחת אותו שגנז הוא. ועוד הרי בארון ליכא מיעוטא לפסול ארון אחר. ואמאי לא עשו אחר. אלא ודאי כדכתיבנא דמשום שראה יאשי' המלך לגדור גדר לצורך שעה שאינו ראוי שיהא הארון במקדש ושימשחו בשמן המשחה. עמד וגנזם. ולא ניתן רשות לעשות אחרים תחתיהם. אע"ג דודאי מדינא גם אחרים כשרים: 
<b>וכן </b>נראה דעת הרמב"ם ז"ל כמתבאר ממש"כ בסה"מ (שורש עשירי) וז"ל שאין ראוי למנות ההקדמות אשר הם לתכלית אחת מן התכליות. דע כי פעמים יבאו צוויין בתורה ואותן הצוויים אינן מצוה. אבל הם הקדמות לעשות המצוה כאילו הוא מסר איך ראוי שתעשה המצוה ההיא. דמיון זה אמרו ולקחת סלת ואפית אותה. כי אינו ראוי שימנה לקיחת הסלת מצוה. ועשייתה לחם מצוה. אבל הנמנה הוא אמרו ונתת על השלחן לחם פנים וכו'. ועל הדרך הזה בעצמו אמרו וכו'. וכן קח לך בשמים ראש לא ימנה. ואמנם ימנה הצוויי שצוה שנמשח כהנים גדולים ומלכים וכלי הקדש בשמן המשחה וכו' עכ"ל עיי"ש. ולדעת התוס' שם ודאי בלא"ה לא יתכן למנות פיטום שמן המשחה במנין המצות. שהרי לפי דעתם הו"ל מצוה שאינה נוהגת לדורות. ולא נצטוו בה ישראל אלא משה בלבד פעם אחת. ומשעשה השמן שעשה נפסל כל שמן זולתו שיעשו אחריו. ואפילו הוא עצמו. וכבר השריש הרמב"ם ז"ל לעיל (שורש שלישי) שאין למנות מצוה שאינה נוהגת לדורות עולם. ואפילו מצוה שענין שלה קיים לדורות. כמו מצות אבנים גדולות. כיון דמ"מ לא נעשית אלא פעם אחת החליט שם שאין למנותה. והשיג על הבה"ג וסייעתו ז"ל שמנאוה עיי"ש ובדברי הרמב"ן ז"ל שם. וא"כ בעשיית שמן המשחה דהיינו פרשת קח לך בשמים ראש וגו'. לא הוצרך לומר שאינה נמנית משום שורש זה. דבלא"ה לא יתכן כלל למנותה מצד שורש שלישי. אלא ודאי ע"כ ס"ל דעשיית שמן המשחה ודאי הו"ל מצוה הנוהגת לדורות עולם. דהמצוה סתמא נאמרה כשאר כל המצות. ואם כלה השמן הזה נצטוו לפטם שמן אחר כזה. ואע"פ שהבטיח הכתוב שלא יכלה שמן זה לעולם. מ"מ אין זה אלא ממעשה נסים. וכבר ידוע כי התורה לא תסמוך במצותיה ובאזהרותיה על הנס. וכמש"כ הרמב"ן ז"ל (פ' אמור) עיי"ש. וכן כתבו התוס' (סופ"ק דיומא כ"א ע"א) בד"ה נבלעין וכו' עיי"ש. וכ"כ בתוס' ישנים שם (בד"ה מוראה) עיי"ש. וכבר כתב בתשב"ץ (ח"ג סי' ל"ז) דגם בתלמוד לא נמנעו מלפרש הדינים אע"פ שלא הוצרכו משום מעשה נסים עיי"ש בדבריו. הן אמת דבלא"ה תמוהים אצלי דברי הרמב"ם ז"ל שם במש"כ דהמצוה הנמנית בשמן המשחה אינה אלא למשוח כהנים גדולים ומלכים וכלי שרת בשמן המשחה. וזה תמוה דלמשיחת מלכים בשמן המשחה אין לנו שום מצוה בקרא כלל. ואדרבה בתוספות הרא"ש ז"ל (פ"ג דהוריות י"א ע"ב) הקשה מנ"ל שמותר למשחם דהרי זרים הם וכתיב אשר יתן ממנו על זר ונכרת. עיי"ש מה שתירץ בזה. ועכ"פ מצוה ודאי ליכא בתורה לענין זה. ועי' מש"כ בזה הראב"ע ז"ל (פ' תשא) בשם רבינו הגאון. וגם כלי שרת אין למנות משום דהו"ל מצוה שאינה נוהגת לדורות דקיי"ל דכל הכלים שעשה משה משיחתן מקדשתן מכאן ואילך עבודתן מחנכתן. וילפינן לה (פ"ב דשבועות ט"ו ע"א) מדכתיב וימשחם ויקדש אותם. אותם במשיחה ולא לדורות במשיחה. וכן פסק הרמב"ם ז"ל גופי' (פ"א מהלכות כלי מקדש הי"ב) עיי"ש. וכבר השריש הרמב"ם ז"ל שם לעיל (שורש שלישי) דכל כיו"ב אינו נמנה. ואין לנו למנות בזה אלא המצוה למשוח כהנים גדולים בלבד. ואמנם במנין המצות שלו (עשה ל"ה) דבריו מדוקדקים. דשם כתב וז"ל שצונו שיהיה לנו שמן עשוי על מתכונת המיוחד מוכן למשוח בו כהן גדול שיתמנה. וכו' וממנו ימשחו קצת המלכים וכו' וכבר נמשח בו המשכן וכל כליו. לא ימשחו בו הכלים לדורות. כי בבאור אמרו בספרי שבמשיחתן של אלו. רוצה לומר כלי המשכן. הוקדשו כל הכלים לעתיד לבא. אמר יתעלה ית"ש שמן משחת קודש יהיה זה לי לדורותיכם עכ"ל עיי"ש הרי שלא כתב שם בעיקר המצוה אלא משיחת כה"ג בלבד. וכן מבואר בפיה"מ להרמב"ם ריש כריתות עיי"שה. אלא שכתב דרך אגב שנמשחו ממנו ג"כ קצת המלכים וגם בימי משה נמשחו בו כלי המשכן. ואין זה נוהג לדורות. ועי' הוריות (י"א ע"ב) שדרשו כי זה הוא זה טעון משיחה וכו' עיי"ש היטב וצע"ק. ומה שהביא שם מהספרי. כן הוא בספרי (נשא פיסקא מ"ד). אבל מה שהביא מקרא דשמן משחת קדש וגו'. זה ליתא בספרי שם עיי"ש. ובספרא (פ' מלואים פ"א) ובפ"ג דהוריות ופ"ק דכריתות שם דרשו הך קרא לענין אחר וכמשכ"ל: 
<b>ועכ"פ </b>מתבאר מדברי הרמב"ם ז"ל שם דלא ס"ל כדעת התוס' בנזיר שם. וכן מתבאר מדברי הרמב"ם ז"ל (במ"ע ל"ה שם) מדכתב דענין המצוה היא שצונו שיהיה לנו שמן עשוי מוכן למשוח בו וכו'. ולדעת התוס' שם הרי אין זה נוהג לדורות שכבר נתקיים בימי משה. ושמן אחר זולתו לא יהיה עוד ואפילו לעתיד לבא. ואם נעשה אפילו כמתכונתו ככל הילכותיו הרי הוא פסול. ואע"ג דבלא"ה כבר כתב הרמב"ם ז"ל בשרשים שם דעיקר המצוה הנמנית בשמן המשחה אינו אלא המשיחה בלבד ולא עשיית השמן. מ"מ הרי מבואר מדבריו כאן דעכ"פ גם פטום השמן בכלל המצוה הנמנית הוא. אלא דשם כתב דהפטום עצמו אינו נמנה בפ"ע משום שאינו אלא הקדמה להתכלית. אבל מ"מ בכלל המצוה הוא כמש"כ כאן. וא"כ ע"כ ס"ל שנוהג לדורות. וביותר מתבאר כן ממש"כ במנין העשין שבריש הלכות כלי המקדש (עשה א') לעשות שמן המשחה עיי"ש. הרי שמנה העשייה במצות עשה. וכ"כ (פ"א מהלכות כלי המקדש ה"א) וז"ל מצות עשה לעשות שמן המשחה שיהיה מוכן לדברים שצריכין משיחה בו שנאמר ועשית אותו שמן משחת קדש עכ"ל עיי"ש. הרי להדיא דס"ל שהוא מצוה הנוהגת לדורות שנתחייבנו לעשותו. דאל"כ הרי כבר הוא עשוי ולא יעשה עוד לעולם. וכל הנעשה אחר השמן הראשון הוא פסול. ומה זה שכתב מ"ע לעשות. וכן הוא לשון הסמ"ג (עשין קס"ו) והחנוך (מצוה ק"ז). והרשב"ץ ז"ל (בזה"ר עשין קכ"ג) ועיי"ש בפנים (עשין סי' מ"ט) עיי"ש היטב. וא"כ מבואר דלא ס"ל כדעת התוס' דנזיר שם: 
<b>אלא </b>שיש לי מקום עיון בדברי הרמב"ם ז"ל (פ"א מהלכות כלי המקדש ה"ד) שכתב וז"ל העושה שמן המשחה וכו' חייב כרת וכו'. והוא שיעשה אותו להמשח בו אבל אם עשהו להתלמד או ליתנו לאחרים פטור עכ"ל עיי"ש. ומקורו מברייתא דפ"ק דכריתות שם דקתני המפטם את השמן ללמד בו למסרו לצבור פטור לסוך חייב וכו' עיי"ש. ובמש"כ בכ"מ שם עיי"ש. אלא ששינה הרמב"ם מלשון הברייתא. שבמקום למסרו לצבור דקתני התם. כתב הוא ליתנו לאחרים. ולפמש"כ דלא ס"ל כדעת התוס' בנזיר שם. אלא ס"ל דודאי גם שמן אחר שנעשה ככל משפטו וחוקתו כשר למשוח בו. אלא שלא הוצרכו לעולם לעשות אחר. משום דשמן הראשון שעשה משה במדבר כולו קיים והובטחו שלא יכלה לעולם. ולא. יחסר ממנו מאומה גם לעתיד לבא. עכצ"ל דלהכי שינה הרמב"ם מלישנא דברייתא משום דכיון דאין הצבור צריכין לשמן המשחה אחר זולת זה שעשה משה. ולא יצטרכו לעולם. אע"פ שאם עשו עוד שמן אחר הרי הוא כשר למשיחה. מ"מ לא שייך בי' עשייה למסרו לצבור למשוח בו. כיון שאין בו צורך לצבור כלל. ולא יהיה להם צורך בו לעולם. והילכך אפי' אמר שהוא מפטמו ע"מ למסרו לצבור. למשיחה לא אמר כלום. והו"ל פטומי מילי בעלמא וחייב. ולזה ס"ל להרמב"ם ז"ל דלמסרו לצבור לאו דוקא. אלא איידי דקתני הכי גבי קטורת נקט נמי הך לישנא הכא גבי שמן המשחה. ועיקר הכוונה הכא אינו אלא שפטמו להתלמד בו הוא או ליתנו לאחרים שיתלמדו בו. והילכך אע"ג דלקמן (פ"ב ה"י) לענין קטרת הביא הרמב"ם ז"ל לישנא דברייתא כמו שהוא עיי"ש. כאן לענין שמן המשחה שינה מלישנא דברייתא. ולא כתב למסרו לצבור. דמשמע ודאי לצרכי צבור. דהיינו למשיחה. אלא כתב ליתנו לאחרים. דהיינו שיתלמדו בו הם. אלא דהדבר קשה לכאורה דכיון דס"ל דאם עשו שמן המשחה אחר ככל משפטיו הרי הוא כשר למשיחה. אלא שע"פ נס לא הוצרכו לכך. א"כ מנ"ל להוציא ברייתה מפשטה. ודילמא דוקא למסרו לצבור למשוח בו הוא דפטור. משום דנהי דלא צריכי לי'. מ"מ כיון דעכ"פ הוא כשר למשיחה. הלכך לא חייבי' קרא על עשייתו. משא"כ כשלא עשהו אלא לאחרים שיתלמדו בו. אפשר דלא מיפטר מכרת. ואע"ג דלהתלמד בו הוא עצמו פטור לדעת הרמב"ם. מ"מ לאחרים אפשר דלא מיפטר. ובפרט דכיון דלמסרו לצבור לא כתיב מיעוטא בשמן המשחה גופי'. אלא מקטורת הוא דילפינן לה. א"כ היכי יתכן לומר דבקטורת מסירה לצבור ממש ילפינן למעוטי. ובשמן המשחה הוא ענין אחר לגמרי. דהיינו ליתנו לאחרים להתלמד בו. וזה ודאי תימא. וכדרך שעמדנו לעיל על דברי התוס' בנזיר שם. ועל דברי הרמב"ם ז"ל הדבר תמוה ביתר שאת כמבואר. מיהו קושיא זו יקשה על הרמב"ם אפי' אם הוה ס"ל כדעת התוס' בנזיר שם דאפי' עשו הצבור שמן אחר ככל משפטיו וחוקותיו למשיחה הרי הוא פסול. דעכ"פ כיון דשמן המשחה לא נפק"ל אלא מקטורת כמבואר בסוגיא דכריתות שם. ע"כ אי אפשר לפרש בשמן המשחה בענין אחר מבקטורת גופא. וראיתי להסמ"ג (לאוין רצ"ב רצ"ג) דאע"פ שדרכו לימשך אחר לשון הרמב"ם ז"ל. כאן נטה מדבריו. וכתב כלשון הברייתא ממש וביותר ביאור. ומשמע להדיא מדבריו שמפרש הברייתא כפשטה במסירה לציבור ממש למשוח בו עייש"ה. ולכן דברי הרמב"ם ז"ל בזה צ"ע אצלי כעת: 
<b>ועכ"פ </b>מבואר דדברי התוס' בנזיר שם תמוהים וכל שאר הראשונים ז"ל לא ס"ל הכי. אלא דהרלב"ג והר"י אברבנאל ז"ל (פ' תשא) מבואר דס"ל נמי כדעת התוס' שם עיי"ש היטב. וכבר תמה הרב כנה"ג (או"ח ח"א בהגהותיו להרמב"ם פ"א מהלכות כלי המקדש) על דברי הרלב"ג עיי"ש. אלא שכבר הרגישו קצת אחרונים ז"ל שע"פ דברי התוס' דנזיר שם אין מקום לתמיהתו. ואני מוסיף דגם לפי דברי הרמב"ם ז"ל שהבאתי לעיל לק"מ. אלא שכבר נתבאר דגם דברי התוס' וגם דברי הרמב"ם ז"ל תמוהים בזה וצ"ע. ומעתה לפ"ז מתבאר דאין תרוצו של המל"מ מספיק כלל לקושייתו בסוגיא דפ"ק דכריתות שם. ולכן נראה מוכרח כמו שתירץ שם עוד דעיקר מאי דפריך עלי' דריב"ח היינו דמדקאמר כל מעשיה לא יהיו אלא בקודש. שמעינן מיני' תרתי. חדא שיהא הפטום בעזרה. ואידך שתהיה משל הקדש מתרומת הלשכה. וא"כ מברייתא דהמפטם למוסרה לצבור לק"מ. דמיירי שפטמה בפנים בעזרה. וכיון שמסרה לצבור הרי זה כתרומת הלשכה. ואית בה תרתי. אבל בההיא דמקדיש נכסיו והיו בהם קטורת דקתני שהיא ראויה לצבור. נהי דמצינו למימר דמיירי בשפטמה בעזרה. מ"מ ע"כ מוכח משם שעושין קטרת אפי' מן החולין. דליכא למימר דמיירי שמסרה לצבור וכו' עיי"ש בדבריו. וכדבריו מבואר בפי' הרגמ"ה ז"ל שם שכתב וז"ל אלא לאו קטורת ומדקאמר הקדיש נכסיו והיו בהן קטורת. אלמא דאותה קטורת עשאה בחול. דאי נעשה בקדש דצבור הוא. אלמא עשייתה בחול וכו' עכ"ל עיי"ש היטב. ומבואר בהדיא דמפרש דעיקר הקושיא היינו רק דמהתם מוכח דאפי' כשנתפטמה משל חולין ואח"כ הקדישה ומסרה לציבור כשרה. וכמו שהעלה הרב מלמ"מ שם: 
<b>והשתא </b>א"כ לפי מה שביארנו לעיל דלגירסת רוב הראשונים ז"ל חדא קתני בברייתא. ללמד בו למסרו לצבור. דלפי גירסא זו משמע דעיקר הפטור אינו אלא מה שמסרו לצבור. והאי דקתני ללמוד בו אינו אלא טעם למה עשה כן לפטם השמן משלו. ולזה קאמר שעשה כן כדי להתלמד בו. אלא משום שאסור לעשותו כמתכונתו. לכן מסרו לצבור. וזהו תקנתו ליפטר מכרת. אבל להתלמד בו לבד. אין זה מצילו מעונש כרת. ועפ"ז אפשר לקיים הגירסא שלפנינו דבשמן המשחה קתני חדא. ללמד בו למסרו לציבור. ולקמן גבי קטרת קתני להו בתרתי. ללמד בו או למסרו לצבור. ולפמש"כ הדברים מדוקדקים. דבשמן המשחה שלא הוצרכו לעולם לשמן אחר כלל. ואותו שעשה משה לא חסר מאומה. והובטחו שלעולם לא יחסר. א"כ לא היו הציבור צריכין כלל לשמן אחר. וגם לא היה צורך להם כ"כ ללמוד פטום השמן. שהרי לא יצטרכו לפטמו לעולם. ואין בו אלא משום דרוש וקבל שכר למיסבר קראי בעלמא. ולכן אין למודו פוטרו מכרת. דמאחר שהזהיר הכתוב וענש כרת על פטומו כמתכונתו. מי בקש זאת מידו להתלמד בו במעשה בפועל. אלא דמ"מ כיון שפטמו ע"מ למסרו לצבור למשוח בו. ונהי שאין הצבור צריכין לו. מ"מ כיון דעכ"פ הוא כשר למשוח בו. אחר שנתפטם ככל משפטיו וחוקותיו. שפיר ילפינן בגז"ש מקטורת לפטרו. ולפי שפטום השמן דבר יקר הוא מאוד ועולה בדמים מרובים. והוא ללא צורך. להכי קתני ללמד בו. דמשום שרצה להתלמד בו במעשה בפועל לכן פטמו במתכונתו ע"מ למסרו לצבור. ובזה פטור כדילפינן מקטורת. משא"כ בקטורת דמלבד מה שהוצרכו לפטום הקטורת לצרכי צבור. גם הלמוד עצמו הוא דבר גדול והוא מצרכי צבור. כמבואר בפרק א"ל הממונה (ל"ח ע"א). בית אבטינס היו בקיאין במעשה הקטורת ולא רצו ללמד שלחו חכמים והביאו אומנין ממצרים וכו'. בכל יום היו נוטלין שנים עשר מנה כפלו להם שכרן וכו' עיי"ש. והתם ודאי גם הלמוד עצמו הוא בכלל צרכי צבור. וכי היכי דדרשינן מדכתיב לא תעשו לכם. לכם הוא דאסור הא למסרו לצבור פטור. הכי נמי שמעינן מיני' דפטור על הפטום ע"מ להתלמד בו. דמשמע לכם הוא דאסור הא לצרכי צבור פטור. ולמוד מעשה הקטורת נמי מצרכי הצבור הוא מצד עצמו. אע"פ שלא מסרה לצבור. דבקרא מסירה לצבור לא כתיב. אלא מייתורא דקרא דלכם שמעינן למעוטי לפטורי מה שאינו לכם. ונכללו בזה בין הלמוד ובין הפטום עצמו לצורך הצבור. אבל בשמן המשחה נהי דהשמן עצמו כיון דעכ"פ הוא כשר למשיחה כמו השמן שעשה משה. הו"ל בכלל צורך צבור. וילפינן ליה מקטרת ליפטר על פיטומו כמתכונתו. מ"מ למודו אין בו צורך כלל לצבור וליכא למילף מהתם למיפטרי'. דלא מיעט קרא התם אלא צרכי צבור וזה אינו לצרכם. וזה נכון. אלא שכבר נתבאר דעיקר הגירסא היא גם בקטורת כמו בשמן המשחה כמבואר בראשונים ז"ל ואין להאריך בזה: 
<b>ועכ"פ </b>מתבאר דלא מיפטר בפטום השמן במתכונתו אלא במסירה לצבור בהכשר. בענין שכשר למשיחה. וכבר נתבאר דאינו כשר למשיחה אלא כשכל מעשיו בקדש בפנים בעזרה. כדילפינן מדכתיב בי' קדש הוא קדש יהיה לכם. (בפ"ק דכריתות שם) ובירושלמי (פ"ה דיומא ה"א. ופ"ד דשקלים ה"ג) עיי"ש. וא"כ כל שפטמו חוץ לעזרה במתכונתו לא שייך ביה מסירה לצבור. ולא מיפטר בשום ענין מכרת. ומעתה א"כ מדוקדק הדק היטב לשון רבינו הגאון ז"ל כאן שכתב <b>החוץ רקח שמני וקטרתי. </b>ולאפוקי כשפטם בפנים בקודש דהיינו כשמסרו לצבור. דאז נעשה בעזרה בקדש וגם הו"ל משל קודש. כיון שמוסרו לצבור. דאז אינו ענוש כרת. וכן נראה אצלי דעת התוס' עה"ת (פ' תשא. בדעת זקנים ובהדר זקנים) שכתבו וז"ל איש אשר ירקח כמוהו. וכן גבי קטרת לפי שאין דרך להשתמש בשרביטו של מלך. וכן אמרו חז"ל (ר"ה כ"ב ע"א) שלא יעשה אדם בית תבנית היכל ולא מנורה של שבעה עכ"ל עיי"ש. וכן נראה מדברי הרא"ם ז"ל ביראים (סי' של"ב) שכתב וז"ל צוה יוצרנו שלא ישתמש הדיוט בכתר קדושה. והקפיד שלא יעשה אדם שמן דומה לשמן המשחה וכו' עכ"ל עיי"ש. וא"כ מבואר דלדעתם ג"כ הכא כמו התם אין עיקר האיסור אלא בחוץ. אבל בפנים סתמא דמילתא שרי. כי היכי דבההיא דהתם בית תבנית היכל אכסדרה תבנית אולם שולחן תבנית שולחן מנורה תבנית מנורה. דנפק"ל מדכתיב לא תעשון אתי. אתי הוא דשרי הא בחוץ אסור עיי"ש. הכי נמי הכא בחוץ הוא דאסור. הא בפנים דודאי מסתמא לשם גבוה לצורך צבור קעביד שרי. ושלא כדעת התוס' בנזיר שם והרלב"ג והר"י אברבנאל ז"ל כמו שנתבאר. ומבוארים על נכון דברי רבינו הגאון ז"ל: 
<b>ומש"כ </b>רבינו הגאון ז"ל <b>והסך משחתי במרמה. </b> לכאורה נראה דכוונתו בזה לומר שאינו ענוש כרת אלא במזיד. אבל אין זה נכון. דא"כ מ"ש הכא שכתב כן יותר מבשאר כל העונשין. שכולם אינם אלא במזיד דוקא. וכבר רמז על זה בריש העונשין במש"כ <b>תמותת זדים פזרתי. </b>ועוד דודאי יותר שייך כאן לשון ערמה על המזיד. כלשון הכתוב וכי יזיד איש על רעהו להרגו בערמה. אבל לשון מרמה לא שייך במקום זדון ולא מצינו כיו"ב. אבל נראה דכוונתו בזה משום דבמפטם שמן המשחה וקטורת. העונש הוא בשלו. שאין חיובו אלא משום שעשה במתכונת של שמן משחת קדש ושל קטרת הסמים. אבל הסך אינו ענוש כרת אלא על סיכת שמן משחת קדש שעשה משה במדבר דוקא. כדתניא (פ"ק דכריתות ה' ע"א) עיי"ש. ומסור תחת ידי הגזברים. ואין ברשותו לסוך ממנו. ואי אפשר לו לסוך ממנו אלא בדרך רמיה שלא בידיעת הגזברים והממונים על שמירתו. וזהו שכתב במרמה. ולא קאי אלא על הסך דסמיך ליה. וכוונתו לרמז בזה דינא דברייתא שם דאין הסך ענוש כרת אלא על סיכת שמן המשחה שעשה משה בלבד שאי אפשר לו שיסוך ממנו אם לא במרמה. ודברי רבינו הגאון ז"ל מדוקדקים כדרכו: 
@00עונש יד. טו. 
<b>לועטי נותר. ופגול. </b>בנותר כתיב (פ' קדושים) ואוכליו עונו ישא כי את קדש ה' חלל ונכרתה הנפש ההיא. דגמרינן (פ"ב דזבחים כ"ח ע"א. ובפ"ק דכריתות ה' ע"א) בגז"ש דהך קרא מיירי בנותר עיי"ש. ואמנם בפגול לא אשכחן בהדיא כרת בקרא. אלא גמרינן לה בגז"ש עון עון מנותר. דבפגול כתיב (בפרשת צו) והנפש האוכלת ממנו עונה תשא. ושם בנותר כתיב ואוכליו עונו ישא מה התם כרת אף כאן פגול בכרת. ואע"ג דכבר נתבאר דלשיטת רבינו הגאון ז"ל כל כיו"ב שאין עיקר המצוה מבואר בהדיא בקרא אלא נפק"ל בגז"ש וכיו"ב. אינה נמנית בחשבון המצות. כמו שביארנו במבוא (סי' ז' שורש שני) וגם בפנים בכמה דוכתי. כמו במנין העשין (עשה קפ"א). ובלאוין (לאו צ"ח צ"ט ר"ז רט"ז) ושאר דוכתי. מ"מ כאן לא מיבעיא בנותר דכתיב ביה בהדיא כרת בקרא. ולא גמרינן בגז"ש אלא גילוי מילתא בעלמא דההוא קרא בנותר הוא דמיירי. אלא אפילו פגול כיון דמיהת בהדיא כתיב בקרא והנפש האוכלת ממנו עונה תשא. הרי דעכ"פ מפורש בפגול גופי' דמתחייב על אכילתו עונש בדיני שמים. אלא דלא נתפרש בקרא בהדיא מה הוא ענשו אם כרת. או מיתה בידי שמים. והוצרכנו בזה לגז"ש דעון עון מנותר דעונש זה היינו כרת. וכיון דעכ"פ עיקר העונש בידי שמים מפורש בו בקרא בהדיא. שפיר הוא נמנה גם לשיטת רבינו הגאון ז"ל במנין שאר העונשין: 
<b>וראיתי </b>בפי' י"ג מדות דר"י. המיוחס לרבינו הגאון ז"ל. שכתב (במדה שנית) וז"ל ועוד אמר בפגול ואוכליו עונו ישא כי את קדש ה' חלל ונכרתה הנפש ההיא מעמיה. זהו ענין מפורש מקצתו בכרת. ונאמר בנותר ביום ההוא יאכל לא תותירו ממנו וגו' ולא תחללו את שם קדשי ונקדשתי. זהו ענין סתום מקצתו. מפני שלא פירש עונש אוכל נותר כמו שפירש עונש אוכל פגול שהוא בכרת. ויש לנו להשוות דבר לדבר. שנאמר למעלה כי את קדש ה' חלל ונכרתה. ונאמר כאן ולא תחללו. מה למעלה במי שחלל שהוא בכרת ענש. כאן בלא תחללו שאם תחללו תהיו בכרת כזה האחר שחלל עכ"ל עיי"ש. ולפי זה גבי פגול מפורש בו בהדיא עונש כרת בקרא. דס"ל דקרא דואוכליו עונו ישא וגו' בפגול הוא דמיירי. ולא בנותר. אבל גבי נותר לפי דבריו שם לא כתיב שום עונש כלל בקרא. אלא גמרינן ליה בגז"ש מפגול שהוא בעונש כרת. וא"כ לפ"ז קשה לאידך גיסא מה שמנה כאן במנין העונשין עונש כרת דאכילת נותר. כיון דלא כתיב בי' שום עונש בקרא כלל ולא נפק"ל אלא מגז"ש. אמנם מלבד דגם לפ"ז אפשר לומר דכיון דענין גז"ש זו היינו לומר דכמו שבפגול ענש הכתוב כרת על אכילתו משום שאכילה זו היא אכילה המחללת קדשים. הכי נמי נותר כיון דאכילתו קריי' רחמנא חלול קדש. הו"ל כאילו כתיב ביה כרת בהדיא. שהרי כבר גלי לן קרא גבי פגול דאכילה שיש בה חלול קודש ענוש עליה כרת. וא"כ מאי דכתב רחמנא בנותר דאכילתו הו"ל חלול קדש. הרי זה כאילו פירש בו הכתוב עונש כרת בהדיא. וא"כ שפיר יש למנותו בחשבון העונשין שבכרת. בלא"ה עיקר הדברים הללו שכתב שם תמוהים מאוד. שהם נגד סוגיא ערוכה דפ"ק דכריתות שם. דבהדיא אמרינן התם א"ר ינאי לעולם אל תהי גז"ש קלה בעיניך שהרי פגול אחד מגופי תורה ולא למדו הכתוב אלא בגז"ש. נאמר להלן ואוכליו עונו ישא ונאמר כאן והנפש האוכלת ממנו עונה תשא מה להלן בכרת אף כאן כרת עיי"ש. הרי בהדיא דקרא דואוכליו עונו ישא בנותר הוא דכתיב. ופגול הוא דילפינן לכרת מנותר דההוא קרא בגז"ש דעון עון. וכן מבואר בזבחים (כ"ח ע"ב. כ"ט ע"א. מ"ד ע"א) ובספרא (צו סוף פי"ג) ובתמורה (ג' ע"א) עיי"ש. והוא דבר מוסכם אין חולק בדבר. ומאי דאמרינן (רפ"ק דכריתות שם) א"ר סימאי אל תהי גז"ש קלה בעיניך שהרי נותר אחד מגופי תורה ולא למדו הכתוב אלא מגז"ש. מאי היא יליף קדש קדש וכו' עיי"ש. היינו רק לענין דלא נימא דההוא קרא דואוכליו עונו ישא קאי על מחשבת חוץ למקומו דמיירי ביה בקרא דלעיל מיני' וגלי לן בהך גז"ש דרק בנותר הוא דמיירי. וכדפי' הרגמ"ה ורש"י ז"ל שם עיי"ש. וכן מוכרח ע"כ בעיקר הסוגיא שם לפום גירסתנו. וזו היא גירסת הבה"ג (סוף הלכות כריתות) עיי"ש. אלא דבגירסתו נתחלפו שמות האמוראים שם. מימרא דרבי ינאי איתא שם בשם רבי סימאי. ומימרא שבגירסא דידן בשם רבי סימאי היא שם בשם רבי ינאי. וכן הוא בה"ג כת"י רומי עיי"ש. אבל בילקוט (פ' קדושים) גם בזה הגירסא כדאיתא לפנינו עיי"ש. ומ"מ בעיקר הסוגיא אין שום שינוי וחילוף גירסא בשום דוכתא. וא"כ דבריו שם תמוהים מאוד שהם דלא כמאן ומקורו לא ידענו: 
<b>ומלבד </b>זה גם מש"כ שם דקרא דלא תחללו את שם קדשי ונקדשתי וגו' קאי אנותר. זהו נגד המבואר להדיא בספרא (אמור פ"ט) ובגמרא סנהדרין (סו"פ בן סו"מ ע"ד ע"א). דמבואר שם דאזהרה אחריתא היא לגמרי ומצוה בפ"ע היא. ואין לה ענין כלל עם לאו דלא תותירו עיי"ש. וכבר מנאה רבינו הגאון ז"ל גופי' לעיל (מנין הלאוין ל"ת ל"ג). והבה"ג וסייעתו ז"ל. וכן הרמב"ם ז"ל בחבורו הגדול (פ"ה מהלכות יסוה"ת) ובסה"מ (לאוין ס"ג) ובסמ"ג (לאוין ב') עיי"ש. וגם מה שמתבאר מדבריו שם דס"ל דקרא דלא תחללו את שם קדשי הוא אזהרה לעונש כרת דנותר. וא"כ ס"ל דהוא אזהרה לאכילת נותר. דהא אין עונש כרת אלא על אכילת נותר. אע"פ שהוא לא הותיר בעצמו. ובמותיר איכא אזהרה אחריתא מדכתיב לא תותירו ממנו עד בוקר. הוא מתמיה מאוד דמלבד דמגופיה דקרא דלא תחללו לא משמע הכי מפשטי' דקרא כלל. גם בהדיא מבואר במעילה (סופ"ד י"ז ע"ב) דאזהרת אכילת נותר נפק"ל מדכתיב (פ' תצוה) לא יאכל כי קדש הוא עיי"ש. וכדמפורש להדיא בגופי' דקרא דבאכילת נותר מיירי דכתיב ושרפת את הנותר באש לא יאכל וגו'. ואין רמז בשום דוכתא כלל דקרא דלא תחללו מידריש באכילת נותר. ולכן אין ספק אצלי דדברים אלו לא יצאו מאת רבינו הגאון ז"ל. והנה אזהרת אכילת נותר לא מנאה רבינו הגאון ז"ל במנין הלאוין שלו. וגם אזהרת אכילת פגול לא מנאה. וכבר נתבאר אצלנו בזה לעיל (עשין קט"ו) ובשרשים עיי"ש מה שביארנו: 
<b>ומש"כ </b>רבינו הגאון ז"ל <b>לועטי נותר ופגול. </b>צריך ביאור דלפי מה שתרגם אונקלוס (בראשית כ"ה ל') על קרא דהלעיטני נא אטעימני כען. וכיו"ב תרגם יונתן שם אטעים יתי. א"כ הלעטה היא טעימה. והרי אמרינן (בפ"ב דברכות י"ד ע"א) בעי מיניה אשיאן מר"א השרוי בתענית מהו שיטעום. אכילה ושתיה קביל עלי' והא ליכא. או דילמא הנאה קביל עלי' והא איכא. א"ל טועם ואין בכך כלום. ועי' שם בתוס' (ד"ה טועם) ובשאר ראשונים שם. ובפ"ג דשבועות (כ"ב ע"א) אמרינן אמר רבא מחלוקת בשלא אוכל אבל בשלא אטעום דברי הכל בכל שהוא. ופרכינן פשיטא. ומשני מ"ד ליטעום כדאמרי אינשי קמ"ל עיי"ש. ובההיא דאמרינן התם (לקמן שם ע"ב) אר"ח ב"א א"ש שבועה שלא אוכל ושתה חייב אבע"א סברא וכו' דא"ל אינש לחברי' ניטעום מידי ועיילי ואכלי ושתו עיי"ש. כתבו התוס' שם (בד"ה תא) וז"ל וא"ת מה ענין טעימה אצל אכילה. וי"ל שמא בלשונם הוה קרו לאכילה טעימה עכ"ל עיי"ש. וכ"כ שם בתוס' הרא"ש ובריטב"א עיי"ש. ובתשו' הריב"ש ז"ל (סי' רפ"ח) נשאל אם גם בכל איסורי אכילה דאורייתא אין איסור בטעימה וכתב שם וז"ל הוקשה לך במאי דמסקינן דשרוי בתענית אכילה קביל עלי' טעימה לא קביל עלי' אפי' גבי איסורי אכילה נימא דשריא בהו טעימה. וכי תימא אין הכי נמי אי אפשר לומר כן. דהא מסקינן התם בחולין וכו'. ותירצת דכיון דבאיסורי אכילה מרבינן חצי שיעור מכל חלב אפשר לומר דטעימה בכלל. ואני אומר אף אם היה דבשאר איסורים שריא בהו טעימה. ההיא דחולין לא קשיא וכו'. מ"מ לא משמע הכי אלא אפי' באיסורי אכילה טעימה אסורה. כדמשמע נמי מלישנא דההיא דברכות. דמשום דליתי' בכלל קבלתו הוא דשריא טעימה דלא מחית נפשי' למיסר כולי האי. ומיהו משמע דלא אסור מדאורייתא כמו חצי שיעור דהא טעמא דחצי שיעור משום דחזי לאיצטרופי ואין לומר כן בטעמו ולא בממשו ועוד דאי דאורייתא כמו חצי שיעור ליבעי ברכה. אלמה תניא מטעמת אינה צריכה ברכה וכו'. ואפשר דטעמא דטעימה אסירא אפי' באיסורי אכילה. היינו כדי שלא יבוא לבלוע מעט. ואתי לידי איסורא דאורייתא וכו' עכ"ל עיי"ש. עכ"פ מבואר דאין טעימה בכלל אכילה לכ"ע. ואפי' לדעת השואל להריב"ש ז"ל דס"ל דאסירא מדאורייתא. היינו רק משום דס"ל דהו"ל בכלל חצי שיעור. וא"כ גם לפ"ז עכ"פ לא הו"ל לרבינו הגאון ז"ל למיכתב כאן לשון הלעטה. דלפי התרגומים אינו אלא לשון טעימה. דהרי כאן בעונש כרת קיימינן. ובחצי שיעור לכ"ע ליכא לא מלקות ולא כרת. וגם לפירש"י ז"ל (פ' תולדות) שנטה כאן מן התרגום ופי' ע"פ המדרש שם. וז"ל הלעיטני נא אפתח פי ושפוך הרבה לתוכה כמו ששנינו (שבת קנ"ה ע"ב) אין אובסין את הגמל אבל מלעיטין אותו עכ"ל. וכ"כ בפסיקתא זוטרתא שם עיי"ש. קשה לאידך גיסא דא"כ הלעטה היינו אכילה מרובה. וא"כ אין ענינה לכאן. דבנותר ופגול אכילה כתיב ואכילה היינו בכזית. ולא בעינן יותר מכזית לעונש כרת: 
<b>ואמנם </b>הנראה בזה בכוונת רבינו הגאון ז"ל ע"פ מאי דאמרינן במכילתא (פ' בא פי"ז). ומייתי לה ג"כ בירושלמי (פ"ב דפסחים ה"א) ולא יאכל חמץ לחייב את המאכיל כאוכל או אינו אלא לאסרו בהנאה. כשהוא אומר לא תאכל עליו חמץ למדנו שאסור בהנאה. הא מה ת"ל ולא יאכל לעשות את המאכיל כאוכל עיי"ש. וכיו"ב דרשו בספרא (שמיני פ"ה) גבי שרץ העוף לא יאכלו לחייב את המאכיל כאוכל או לא יאכלו לאוסרם בהנאה ת"ל לא תאכלו וכו'. הא מה אני מקיים לא יאכלו לחייב את המאכיל כאוכל עיי"ש. וכן דריש התם לקמן (פי"ב) גבי שרץ הארץ לא יאכל לחייב את המאכילן כאוכל או אינו לא יאכל אלא לאסור בהנאה ת"ל לא תאכלום וכו'. הא מה אני מקיים לא יאכל לחייב את המאכיל כאוכל עיי"ש. הרי דכל היכא דכתיב קרא בלשון נפעל לא יאכל דריש ליה לחייב את המאכיל כאוכל. וא"כ לפ"ז בנותר נמי דכתיב ושרפת את הנותר באש לא יאכל בלשון נפעל. אית לן למימר דאתי קרא לחייב את המאכיל כאוכל. ומעתה לפ"ז נראה עפמש"כ במדרש שכל טוב (פ' תולדות) וז"ל הלעיטני נא עיקר מלת לעט סבירא לי כדאמר רב חסדא (שבת קנ"ה ע"ב) הוא שמאכיל אדם את הנער או את החולה או לשום בריה ביד להיותו אוכל מחמת מאכיל. ואין לו דמיון במקרא זולתי דברי רבותינו דאמרי איזו היא המראה ואיזו היא הלעטה. אמר רב חסדא המראה הוא בכלי והלעטה ביד עכ"ל עיי"ש שאח"כ הביא שם פי' המדרש שם שהוא כפירש"י. אלא דס"ל עיקר כרב חסדא בתלמודא דידן. וכן פירש הרמב"ם (בפיה"מ פכ"ד דשבת) עיי"ש. וא"כ נראה דזו היא כוונת רבינו הגאון ז"ל כאן שכתב <b>לועטי נותר. </b>כדי לכלול את המאכיל עם האוכל בכלל העונש. אלא שיש לי בענין זה אריכות דברים הרבה ובסוגיא דפ"ב דפסחים (כ"ד ע"א) ובכמה דוכתי. ועי' מש"כ הרב פ"מ בירושלמי שם עייש"ה. אבל לא ראיתי להאריך בזה כאן. וראיתי באזהרות הר"י אלברגלוני ז"ל שגם הוא כתב לשון זה במנין העונשין שלו בעונש כרת דאוכל דם. שכתב ולועטי את הדם וכו' עיי"ש. ואם כוונתו בזה לכלול גם את המאכיל הוא תמוה. דבהדיא מבואר בספרא (פ' אחרי פ"ח) דדריש ונכרתה הנפש האוכלת את הדם. האוכלת ולא המאכלת וכו' יכול לא יהיו נכרתים ע"י קטנים שאין הקטנים נכרתים ע"י עצמם. אבל יהיו נכרתים ע"י גדולים שהרי גדולים נכרתים ע"י עצמם ת"ל כל אוכליו יכרת. אינן נכרתים לא ע"י גדולים ולא ע"י קטנים עיי"ש. הרי דבהדיא מיעטו את המאכיל גבי דם. ואולי אפשר לומר דס"ל כדעת הראב"ע ז"ל (פ' תולדות) שם דלפי פשוטו הלעיטני כמו האכילני עיי"ש. ונקט לשון הלעטה ע"פ פשוטו. וא"כ אפשר לומר כן גם בכוונת רבינו הגאון ז"ל. אבל אין זה נכון. דטפי הו"ל למינקט לישנא דקרא דכתיב בנותר ופגול גופייהו אכילה. והוא מבורר טפי. ואין להאריך בזה יותר: 
@00עונש טז. 
<b>וחמץ בפסח ללחמה. </b>כתיב (פ' בא) כל אוכל חמץ ונכרתה הנפש ההיא. ואזהרתו כבר מנאה רבינו הגאון ז"ל לעיל (לאוין קס"ה) עיי"ש. ולשון ללחמה שכתב. הוא מלשון הכתוב (משלי ד' י"ז). וכן לכו לחמו בלחמי (שם ט' ד'). שפירושו אכילת לחם. אבל לא מצינו לשון לחם באיסור אכילת חמץ כלל. ומהאי טעמא אפי' חמץ שאינו בכלל לחם. הוא בכלל עונש כרת. כמבואר בחולין (פרק העור והרוטב ק"כ ע"א). דתניא התם המחהו וגמעו אם חמץ הוא ענוש כרת. אם מצה הוא אין אדם יוצא בה ידי חובתו בפסח. ואמרינן התם עלה בשלמא אם מצה היא אין אדם יוצא בה ידי חובתו בפסח. לחם עוני אמר רחמנא. והאי לאו לחם עוני הוא. אלא אם חמץ הוא ענוש כרת. אכילה כתיבא בי'. ומשני אמר ר"ל אמר קרא נפש לרבות השותה עיי"ש. הרי דאיתרבי לכרת אפי' שותה. אע"ג דלא הו"ל בכלל לחם. דהא מהאי טעמא אימעיט מלצאת בו ידי חובת מצה. וכן הוא פשוט ומבואר בכמה דוכתי דאזהרה ועונש דחמץ לא תלי מידי בתורת לחם. אלא כל חמץ הוא באזהרה ועונש כרת שבחמץ. וא"כ לשון ללחמה שכתב רבינו הגאון ז"ל כאן הוא תמוה לכאורה. ואע"פ שכבר ידוע דאשכחן בקרא לשון לחם גם בשאר מאכל. כמו דכתיב לחם אשה גבי בשר השלמים. וגבי תמיד כתיב קרבני לחמי לאשי. והרבה כיו"ב. מ"מ היינו רק היכא דמוכח מענינא דקרא הכי. ואין זה אלא כמו שם מושאל. אבל ודאי עיקר שם לחם אינו אלא לחם ממש. וכל מקום שנאמר לחם סתם. היינו לחם ממש דוקא. דהרי בהדיא אמרינן (בפ"ב דפסחים ל"ז ע"ב) בברייתא יכול יהא מעיסה וחליטה חייבין בחלה ת"ל לחם. ר"י אומר אין לחם אלא האפוי בתנור. ואמרינן התם ת"ק סבר כיון שחזר ואפאו בתנור לחם קרינן ביה. ור"י סבר אין לחם אלא האפוי בתנור מעיקרא. וכיון דמעיקרא לאו בתנור אפייה לאו לחם הוא. ואמר רבא מ"ט דר"י דכתיב ואפו עשר נשים לחמכם בתנור אחד. לחם האפוי בתנור אחד קרוי לחם ושאינו אפוי בתנור אחד אינו קרוי לחם עיי"ש. והכי נמי אמרינן התם לעיל מיני' הכא לחם כתיב למעוטי הינא עיי"ש. הרי דעכ"פ לכ"ע סתם לחם היינו לחם ממש דוקא. ובירושלמי (פ"ק דחלה ה"א) יליף דלא מיקרי לחם אלא חמשת המינים מדכתיב ושם חטה שורה ושעורה נסמן וכוסמת גבולתו. ושם חטה אלו החיטים. שורה זו שבולת שועל וכו'. ושעורה אלו השעורים. נסמן זה השיפון. וכוסמת זה הכוסמין. גבולתו לחם עד כאן גבולו של לחם עיי"ש. והובא בפיה"מ להרמב"ם והר"ש משאנץ ז"ל (רפ"ק דחלה) עיי"ש. הרי דלחם סתם אינו אלא לחם ממש. ודוקא מחמשת המינים. ועי' מש"כ הפ"י בסוגיא דפ"ב דפסחים (ל"ה ע"א) דהכריח שם דאין לחם אלא מחיטים ושעורים דוקא. ושאר השלשה מינים אינם קרואים לחם אלא משום שהם מין חיטים ושעורים עיי"ש בדבריו. וא"כ לא היה לו לרבינו הגאון למיכתב ללחמה כיון דבחמץ לא כתיב לחם בקרא. ומה"ט מוזהרין עליו אפי' כשאין עליו תורת לחם: 
<b>אמנם </b>נראה דלק"מ ודברי רבינו הגאון ז"ל מדוקדקים היטב כדרכו. דהרי אע"ג דתורת לחם לא בעינן בחמץ משום דלא כתיב ביה לחם בהדיא. ומה"ט בסוגיא דפרק העור והרוטב שם לא בעי למעוטי בי' שותה אלא מדכתיבא בי' אכילה. הא אי לא הוה כתיבא בי' אכילה. לא הוה מצרכינן קרא לרבות את השותה. משום דכיון דלא כתיב בי' לחם בהדיא גם השותה בכלל. אע"פ שאין עליו תורת לחם. מ"מ ודאי מיהת אין איסור חמץ נוהג אלא במין לחם דוקא. דהיינו חמשת המינים. וכדאמרינן (בפ"ב דפסחים שם) דשאר כל המינים אינם באין לידי חימוץ אלא לידי סרחון. ובירושלמי שם אמרו שבדקו ומצאו שאין לך בא לידי מצה וחמץ אלא חמשת המינים בלבד. ושאר כל המינים אינן באין לידי מצה וחמץ אלא לידי סירחון עיי"ש. וא"כ נראה דבכוונה דקדק וכתב לשון ללחמה להורות בזה דאין חמץ נוהג אלא במין לחם דהיינו בחמשת המינים הקרואים לחם. ולא כתב בפירוש לחם משום דבקרא לא כתיב בי' לחם. ולהכי לא בעינן בי' תורת לחם כמו במצה. אלא נשתמש בפעל לחם לרמז דעכ"פ אין איסורו נוהג אלא במיני לחם. דהיינו בחמשת המינים בלבד: 
@00עונש יז. 
<b>המערה מקור נדה. </b>כתיב (פ' קדושים) ואיש אשר ישכב את אשה דוה וגו' את מקורה הערה וגו' ונכרתו שניהם וגו'. והאזהרה מדכתיב (פ' אחרי) ואל אשה בנדת טומאתה לא תקרב וגו'. מנאה רבינו הגאון ז"ל לעיל (לאוין צ"ו) עיי"ש. ונראה שדקדק לכתוב המערה אע"ג דבקרא כתיב לשון שכיבה ואיש אשר ישכב וגו' והאזהרה כתיבא בלשון לא תקרב. משום דמדכתיב בה את מקורה הערה ילפינן כרת להעראה כבגמר ביאה. וזהו שכתב המערה מקור נדה. דהמערה כגומר. ומה שסיים וכתב <b>כי היא זמה </b>(והוא מלשון הכתוב. איוב ל"א י"א). נראה דכוונתו ע"פ מה שאמרו בספרא (קדושים פרק י"ב) את מקורה הערה מגיד הכתוב שעשה בה את המערה כגומר. אין לי אלא נדה שעשה בה את המערה כגומר. שאר כל העריות מנין. אמרת מה נדה שחייבין על זדונה כרת ועל שגגתה חטאת עשה בה את המערה כגומר. אף כל ערוה שחייבין על זדונה כרת ועל שגגתה חטאת נעשה בה את המערה כגומר. לא אם אמרת בנדה שיש בה טומאה לפיכך עשה בה את המערה כגומר תאמר בשאר כל העריות שאין בהן טומאה לפיכך לא עשה בהן את המערה כגומר. ת"ל כי את שארו הערה הרי אתה למד בבנין אב מבין שניהן וכו'. הצד השוה שבהן ערוה שחייבין עליה כרת וכו' אף כל ערוה וכו' נעשה בה את המערה כגומר עיי"ש. והנה גם בתלמודין (פרק הבע"י נ"ד ע"ב) בעי למילף מנדה ומאחות אב ואחות אם במה הצד. אלא דדחי לה התם מה להצד השוה שבהן שכן איסור הבא מאיליו עיי"ש. וכבר עמדו בזה הראב"ד והר"ש משאנץ ז"ל בפירושיהם שם. ותירצו דהאי תנא לא חשיב לה פירכא עיי"ש. ולענ"ד אפשר קצת לומר דההיא פירכא תליא בפלוגתא דר"י ור"ל (בפ"ג דשבועות כ"ג ע"ב). דהך פירכא ליתא אלא לר"ל דס"ל התם לחלק בהכי לענין איסור כולל. משום דס"ל דאיסור הבא מאליו חמיר טפי. אבל לר"י דלא מחלק התם בהכי. הכא נמי לא חשיבא לי' פירכא. ותנא מסייע לי' לר"י עיי"ש היטב ואכמ"ל בזה. ומ"מ למסקנא דסוגיין דיבמות שם ילפינן לענין העראה כולהו עריות מנדה בהיקישא דרבי יונה עיי"ש. ונראה דמהאי טעם הקדים רבינו הגאון ז"ל כאן עונש כרת דנדה קודם לכל שאר עריות. משום דלענין המערה היא אם לכולן. דכולהו מינה ילפינן: 
<b>ומעתה </b>עפ"ז נראה דזו היא כוונת רבינו הגאון ז"ל כאן במש"כ כי היא זמה. ורצה לומר דמה שאסרה תורה וענשה כרת בנדה על העראה כעל גמר ביאה. אין זה משום חומר טומאתה שהיא מטמאה את בועלה. כדהוה בעינן למימר מעיקרא בספרא שם ובסוגיא דיבמות שם. אלא מטעם כי היא זמה והוא עון פלילים (לשון הכתוב שם) ואין חילוק בזה בין נדה לשאר העריות. וזמה היא כמו שתרגם אונקלוס עצת חטאין. וכן פירש"י שם. שיצרך יועצך לחטוא עיי"ש. ועי' מש"כ הרמב"ן ז"ל (בפ' אחרי) בזה. ויונתן תרגום זנו. וכן נראה מדכתיב (קדושים י"ט כ"ט) ולא תזנה הארץ ומלאה הארץ זמה. מיהו בזה יש לפקפק מסוגיא דתמורה (כ"ט ע"ב) עייש"ה. ועכצ"ל כתרגום אונקלוס. וזה שייך בכל העריות כולן. וא"כ כולן נכללו בדין זה כנדה. ועל זה רמז במש"כ לקמן בסמוך <b>זמה מבוא האחות. </b>רצה לומר דגם זו ואחרות שאחריה בכלל זמה הן: 
@00עונש יח. יט. כ. 
<b>זמה מבוא האחות. ואשר אחיות הוריו צועה. </b>כתיב (שם) ואיש אשר יקח את אחותו וגו' ונכרתו וגו'. וכתיב שם ערות אחות אמך ואחות אביך לא תגלה וגו' עונם ישאו. והיינו כרת כדכתיב (בפ' אחרי) בסוף פרשת העריות ונכרתו הנפשות העושות וגו'. ואע"ג דלא כתיב עונש כרת בכל אחת בפ"ע. מ"מ הרי כתיב בהו אזהרת לאו בכל אחת בפ"ע והו"ל שני לאוין וכרת אחד שמתחלקין כרת וחטאות בכל אחת ואחת בפ"ע וכמשכ"ל. ובפרט לרבינו הגאון ז"ל דאזיל לשיטתו דבלא"ה גם בעלמא כל פרט ופרט נמנה לדעתו בחשבון בפ"ע. אע"פ שנכללו בלאו אחד כולם יחד. ואזהרות של שלשה עונשין אלו נמנו לעיל (לאוין ק"ו ק"ז ק"ח) עיי"ש. ומש"כ צועה. הוא מלשון הכתוב (ירמיה ב' כ') ותחת כל עץ רענן את צועה זונה. ועיי"ש בפירש"י והרד"ק. וגם זה הוא מענין זמה כתרגום יונתן. עי' משכ"ל (סוף עונש י"ז) עיי"ש היטב: 
@00עונש כא. כב. כג. 
<b>דודתו. ואחות אשתו. ואשת אחיו לבלי חוק ממתעה. </b>כתיב (שם) ואיש אשר ישכב את דודתו וגו' חטאם ישאו ערירים ימותו. ואזהרתו מדכתיב (פ' אחרי) ואל אשתו לא תקרב דודתך היא מנאה לעיל (לאוין ק"ה) עיי"ש. וכתיב (שם) ואשה אל אחותה לא תקח וגו' ונכרתו הנפשות העושות וגו'. והאזהרה מנה לעיל (לאוין ק"ט) עיי"ש. וכתיב (פ' קדושים) ואיש אשר יקח את אשת אחיו וגו' ערירים יהיו. ואזהרתו מדכתיב (פ' אחרי) ערות אשת אחיך לא תגלה וגו'. מנאה לעיל (לאוין ק"ד) ע"ש: 
<b>ומה </b>שכתב רבינו הגאון ז"ל <b>לבלי חוק ממתעה. </b>הוא כולו מקשה. ודברים סתומים הם. ולכאורה נראה דכוונתו בזה דמשום דאשת אחיו סתם כתיב בקרא. היה מקום לומר דלא ענש הכתוב כרת אלא על אשת אחיו מאמו דאיסורה כולל בכל ענין. משא"כ אשת אחיו מאביו. כיון שהתירה תורה במקום יבום הילכך גם שלא במקום יבום לית בה כרת. וכן מבואר בספרא (קדושים פי"ב) לפי פי' הר"ש משאנץ ז"ל דאי לאו שיש לנו הוכחה מקרא היה ראוי לומר דאין כרת אלא באשת אחיו מן האם בלבד ולא באשת אחיו מן האב. מהאי טעמא דכתיבנא עיי"ש. לזה כתב לבלי חוק. כלומר כל אשת אחיו בכל ענין היא בעונש כרת. כל היכא דליכא מצות יבום. ורק משום מצות יבום הוא שהתירה תורה. אבל כל היכא דליכא מצוה לייבם לא שנא מן האם לא שנא מן האב הרי זה ענוש עליה כרת. וזהו שכתב לבלי חוק. כל שאין בה חוק וגזירה מן התורה לקחתה לו לאשה. ואפי' מן האב. ועפ"ז היה נראה דמש"כ ממתעה. ט"ס הוא. דבלא"ה מצד החרוז איננו נכון. ולכן היה נראה לומר דט"ס הוא. וצ"ל ממבעה. והוא ע"פ מאי דאמרינן (רפ"ק דבב"ק ג' ע"ב) מבעה זה השן דכתיב איך נחפשו עשו נבעו מצפוניו. כדמתרגם רב יוסף איכדין איתבליש עשו אתגלין מטמרוהי עיי"ש. וכן כתב רבינו הגאון ז"ל בפתרון שלו לתשעים מלות בודדות (סי' ל"ה) עיי"ש. וזהו שכתב <b>לבלי חוק ממבעה. </b>כלומר ערות אשת אחיך לא תגלה. ואם עבר וגלה הרי זה ענוש עליה כרת כל שאין מצוה וחוק לגלות. דהיינו במקום מצות יבום. דכתיב יבמה יבא עליה. ואפי' אשת אחיו מן האב. וכגון שיש לו זרע. או שנתגרשה ממנו. ואשת אחיו שלא היה בעולמו. וצרת ערוה במקום מצוה. דכל אלו הן בכרת אע"פ שהן אשת אחיו מאביו. כיון שאין בהן מצות יבום: 
<b>ואפשר </b>קצת לקיים הלשון כמו שהוא. ולומר דכוונתו בזה להוכיח דסתם אחיו היינו אחיו מן האב. לפמש"כ הרשב"ם ז"ל (בב"ב ק"י ע"ב) בד"ה אחוה דמדכתיב בבני יעקב אחים אנחנו בני איש. הרי זה בנין אב לכל התורה דסתם אח היינו מן האב עיי"ש בדבריו. וכן יש מקום להוכית מדכתיב בברכת יעקב הוי גביר לאחיך וישתחוו לך בני אמך. משמע דסתם אחיך היינו בני אביך. ועי' מש"כ הראב"ע ז"ל שם. ומאי דאיצטריך בפ"ב דיבמות (י"ז ע"ב) למילף דאחים דיבום היינו מן האב. וכן בפרק יש נוחלין שם לענין ירושה עיי"ש. עכצ"ל דהתם איכא סברא וטעמא לומר דגם אחים מן האם בכלל אי לאו דגלי קרא. ובלא"ה מבואר בספרי (ראה. פיסקא קט"ז) דסתם אחים היינו מן האב. דדריש התם מאחד אחיך. אחיך זה אחיך מאביך מאחד אחיך מלמד שאחיך מאביך קודם לאחיך מאמך עיי"ש. ועי' בב"י (יו"ד סי' רנ"א). וגם בההיא דיבמות שם. לפי גירסת הרשב"א ז"ל שם. פליג רבא וקאמר דלא צריך קרא למעוטי אחים מן האם. משום דאין סתם אחים אלא מן האב וכאן דכתיב ביבום אחים. ממילא אימעיטו אחים מן האם עיי"ש בדבריו. ועי' ג"כ בריטב"א שם. וגם בההיא דפרק יש נוחלין שם לפי' הרשב"ם ז"ל היינו משום דכל סתם אחים היינו מן האב כמשכ"ל. ומאי דאיצטריך בספרא (קדושים פי"ב) למילף מדכתיב נדה היא גבי ערות אשת אחיך. לומר דקאי על אשת אחיו מן האב. היינו משום דאע"ג דודאי מסתמא נמי אין אחים אלא מן האב. מ"מ ניחא ליה להאי תנא להוכיח כן מגופי' דקרא. וכיו"ב כתב הר"ש משאנץ ז"ל בפירושו שם עיי"ש. ובלא"ה הך קרא דנדה היא לא מייתר דאיצטריך למאי דדרשי' מיני' ר"פ הבע"י (נ"ד ע"ב) עיי"ש. ואין להאריך בזה. וא"כ אפשר לומר דזהו שכתב רבינו הגאון ז"ל <b>ממתעה. </b>ורצה לומר דמיעקב אבינו ע"ה למדנו דאין סתם אחים אלא מן האב. וקראו מתעה. משום דכתיב בי' והייתי בעיניו כמתעתע. ויש מטעה גם לשבח. כמבואר בפ"ב דקידושין (מ"ח ע"ב). איברא דודאי אינו הגון לקרות ליעקב אבינו ע"ה מתעה סתם. ויותר נכון לומר עפ"ז דהכוונה למתעה ממש. ע"פ מאי שדרשו בספרי (פ' ראה פיסקא פ"ז) מדכתיב כי יסיתך אחיך בן אמך. אחיך מן האב. בן אמך מן האם עיי"ש. וכן פירש"י שם. ומזה למד בתשובת מהרח"ש (חלק שני סי' י"ז) דסתם אח אינו אלא מן האב עיי"ש. ואע"ג דבפרק בתרא דקידושין (פ' ע"ב) דריש כי יסיתך אחיך בן אמך באחיו מן האם לחוד עיי"ש. מ"מ ודאי גם לפ"ז מדאיצטריך קרא לפרושי בהדיא בן אמך. מבואר דאחיך סתם בן אביך משמע. אלא דמהרח"ש ז"ל הביא מהספרי דמפורש שם הכי בהדיא דמוקי אחיך סתם באחיו מן האב. וזה פשוט. ודלא כמו שראיתי לאחד מן האחרונים ז"ל שהשיג עליו בזה. וא"כ אפשר לומר דמש"כ רבינו הגאון ז"ל ממתעה. כוונתו למסית. ע"פ מה שאמרו בספרי (שם) כי יסיתך אחיך. אין הסתה אלא טעות שנאמר אשר הסתה אותו איזבל וכו'. וכן תרגם יונתן כי יסיתך. ארום יטעינך. וכן בהסתה דאיזבל תרגם דאטעיאת יתי'. ועי' לקמן בסמוך (עונש כ"ד). וידוע כי טעות ותעות אחד הם. ועי' מש"כ הרד"ק ז"ל (יחזקאל י"ג י'). ורצה לומר דממסית נשמע דסתם אחיו הוא מן האב. וא"כ ע"כ לא יתכן לומר דעונש כרת דכתיב בקרא באשת אחיו אינו אלא באשת אחיו מן האם בלבד. דסתם אחיו הוא מן האב ודי לנו לומר דגם אשת אחיו מן האם בכלל. אבל ודאי אי אפשר לומר דלא קאי קרא אלא על אשת אחיו מן האם בלבד: 
<b>איברא </b>דודאי כל זה רחוק ודחוק לומר כן בכוונת רבינו הגאון ז"ל כאן ואינו במשמע. ויותר נכון משכ"ל להגיה דצ"ל ממבעה. ובעיקר הדבר אינו מבורר כ"כ אם יש כרת על אשת אחיו מן האם. וכבר הביאו התוס' (רפ"ק דיבמות) ד"ה אשת אחיו וכו'. ברייתא ערוכה בספרא (קדושים פי"ב) דמיעט אשת אחיו מאמו מעונש כרת. דתניא התם אשר יקח את אשת אחיו באשת אחיו מאביו הכתוב מדבר. או אינו אלא באשת אחיו אפי' מאמו וכו' תלמוד לומר נדה היא לא אמרתי אלא באשת אח שהיא כנדה מה נדה יש לה איסור ויש לה היתר אף אשת אח יש לה איסור ויש לה היתר. ואיזו היא אשת אח שיש לה איסור ויש לה היתר. זו אשת אחיו מאביו אם יש לו בנים אסורה ואם אין לה בנים מותרת. מבואר להדיא מפשטא דהך ברייתא דמיעט לגמרי אשת אחי מאמו מעונש כרת. והר"ש משאנץ ז"ל בפירושו לספרא שם כתב שם בשם רבינו יצחק בר"ש ז"ל וז"ל אשר יקח את אשת אחיו באשת אחיו מאביו הכתוב מדבר. או אינו אלא באשת אחיו אפי' מאמו. והדין נותן דקרא לא מיירי באשת אחיו מן האב דוקא. אלא מיירי גם באשת אחיו מן האם. ועוד יותר יש לאוקמי' במן האם וליתן בה כרת שהרי אין בה היתר מלאוקמי במן האב. דכיון דאית לה היתר לא מסתבר ליתן בה כרת. ת"ל נדה היא וכו'. אלמא באשת אחיו מן האב מיירי. אבל מ"מ גם באשת אחיו מן האם יש בה כרת. דהא מרבינן לה ללאו בריש הבא על יבמתו (נ"ה ע"א). וכתיב בפרשת אחרי מות ונכרתו אכולהו וכדמוכח התם. וכו'. כך פירש רב יצחק ב"ר שמואל ז"ל עכ"ל עיי"ש בדבריו. ופירושו זה כבר הביאוהו התוס' ביבמות שם ודחאוהו. וז"ל שם ודוחק לומר ולפרש דדרשא דת"כ לא אתי למעוטי אשת אחיו מאמו. אלא אתי למימר דאיכא כרת אף באשת אחיו מאביו באין לה בנים בחיי בעלה אף ע"ג דיש לה היתר לאחר מיתה. דמה נדה אע"ג דיש לה היתר לאחר מכאן וכו'. דאין הלשון משמע כלל כן. ועוד דבירושלמי פרק כלל גדול קאמר וכו'. משמע בהדיא דלמעט אשת אחיו מאמו אתי וכו' עכ"ל עיי"ש. הנה מלבד שדחו פירושו של הר"ש בשם הר"י בר"ש ז"ל מצד שהוא דחוק ולא משמע הכי בספרא כלל. הוסיפו עוד ראי' מן הירושלמי דמשמע בהדיא שלא כדבריו. אלא למעוטי אשת אחיו מאמו הוא דאתי. ולענ"ד אני מוסיף דמש"כ הר"ש ז"ל דונכרתו קאי אכולהו אין מזה הכרח כלל. דכבר הכריחו התוס' בפרק בתרא דמכות (י"ד ע"א) בד"ה ההוא וכו' דונכרתו דכתיב התם לא קאי אלא אעריות המפורשות בהדיא. ולא אהנך דלא ידעינן אלא מיתורא דקרא עיי"ש. וא"כ הכא נמי נהי דאיתרביא אשת אחיו מאמו לאזהרת לאו מיתורא דקרא דערות אחיך הוא. מ"מ כרת לא שמענו. משום דונכרתו דכתיב בסוף הפרשה לא קאי אלא על העריות המפורשות בהדיא בההיא פרשה. ולא על אשת אחיו מאמו דלא נפקא אלא מיתורא דקרא. ועי' בריטב"א שם שהביא משם הרמ"ה ז"ל דנראה דלא ס"ל כמש"כ התוס' שם. אבל הריטב"א ז"ל שם דחה דבריו. משום דלא משמע הכי מסוגיא דהתם עייש"ה. וא"כ סברת התוס' מוכרחת. וכיו"ב כתבו התוס' בכמה דוכתי כמו רפ"ק דב"ק (ג' ע"א) סוף ד"ה לא עשרה וכו' עיי"ש. ובפ"ק דסוכה (ז' ע"ב) בתוס' ד"ה מחיצה וכו'. וכן פירש"י (שם לקמן י"ב ע"א) בד"ה וכולן וכו' עיי"ש. ועוד בכמה דוכתי. ויש לזה שורש בגמרא בסוגיא דב"מ (פרק השואל צ"ה ע"א) דאמרינן כי כתיב אם בעליו אמו וגו' אהנך חיובי דכתיבי בהו בהדיא הוא דמיכתב עיי"ש היטב. וא"כ מצד זה אין שום הכרח לומר דאיכא כרת באשת אחיו מאמו. ודברי התוס' מוכרחין דמברייתא דספרא שם ומהירושלמי מוכרח דממעט אשת אחיו מאמו. וכ"כ התוס' בפ"ב דשבת (כ"ה ע"א) ד"ה כרת עיי"ש: 
<b>וראיתי </b>להראב"ד ז"ל בפירושו לספרא שם שכתב וז"ל אשר יקח את אשת אחיו באשת אחיו מאביו הכ"מ. והדר קדריש ליה להאי קרא בענין אחר דאשת אחיו בין מן האב ובין מן האם חייב. וקא מייתי לה מקרא יתירא דאזהרה. שני הדרכים הללו סותרות זו את זו. וכי האי דרשא בתרייתא איתא ביבמות (נ"ה ע"א). ואיכא למימר דתרי תנאי נינהו. ותו איכא למימר דהך דרשא קמייתא הכי קאמר אי לאו קרא יתירא דכתיב גבי אזהרה האי קרא דעונשין הכי משמע וכו' עכ"ל עיי"ש. ומבואר מדבריו שהיתה לפניו גירסא אחרת בספרא שם. והיתה לפניו שם עוד ברייתא אחרת אשר איננה בגירסת הספרא שלפנינו. וגם בילקוט ליתא. וכנראה מדבריו היא הברייתא דמייתי בסוגיא דיבמות (פרק הבע"י נ"ה ע"א) עיי"ש. ומדמייתי לה בספרא (לפי גירסתו) הכא גבי עונש. אע"ג דעל קרא דאזהרה קאי. וא"כ מקומה בפרשת אחרי. דהתם הוא דכתיבא האזהרה. משמע ליה להראב"ד ז"ל דלפום הך ברייתא גם קרא דעונש כרת כולל בין אשת אחיו מן האב ובין מן האם. ולזה כתב דשתי דרכים אלו סותרות זו את זו. ותרי תנאי נינהו. ושוב כתב דאיכא למימר דלא פליגי אהדדי. ותנא קמא אם לא נאמר קאמר. דאם לא רביי' קרא לאשת אחיו מן האם גבי אזהרה. היה ראוי לומר דאין עונש כרת אלא באשת אח מן האב. אבל השתא דגלי מקרא יתירא גבי אזהרה דלא שנא בין אשת אח מן האב לאח מן האם. שמעינן גם לעונש. דגם אשת אחיו מן האם היא בכרת. אבל מלבד דליתא הכי בגירסתנו. וגם מדברי הר"ש משאנץ ז"ל מבואר דלא היתה ברייתא זו בגירסא שלפניו. וגם בילקוט לא הביאה כאן. וגם בפרשת אחרי לא הביאה אלא מסוגיא דיבמות שם ולא מהספרא עיי"ש. ומבואר מזה שלא היתה בגירסת הספרא שלפניו. בלא"ה הדבר תמוה כיון דלא איתרביא אשת אחיו מאמו אלא גבי אזהרה בלבד. היכי נשמע מינה לענין עונש. וגם מדברי הספרא לא משמע הכי כלל לומר דברישא אם לא נאמר קאמר. דא"כ ודאי הוה מפרש בסיפא קרא דנדה היא למאי אתי. וגם בסוגיא דיבמות שם לא מייתי לה אלא לענין האזהרה בלבד ולא נזכר שם עונש כלל עיי"ש. וגם לומר דתרי תנאי נינהו דוחק גדול הוא. וכל זה לא נדחק אלא לפי גירסתו. וכבר נתבאר דאין זו גירסת הראשונים ז"ל. וכן מבואר מדברי התוס' ברפ"ק דיבמות ובפ"ב דשבת שם שלא היתה כן בגירסת הספרא שלפניהם עיי"ש. הן אמת דגם לפי גירסת הספרא שלפנינו קשה לכאורה מדקתני התם לעיל מיני' גבי דודתו. ומה אם במקום שהתיר מכלל אשת אחיו מאביו אסר מכלל אשת אחיו מאמו. מקום שלא התיר מכלל אשת אחי אביו מאביו וכו' עיי"ש. הרי דפסיקא ליה לתנא דגם אשת אחיו מאמו הו"ל ערוה כאשת אחיו מאביו. וכבר נתקשו בזה קצת אחרונים. אבל לק"מ דהתם לא לענין עונש כרת מיירי. אלא לענין איסורא. דעכ"פ לענין אזהרת לאו ודאי מוזהר על אשת אחיו מן האם כמו על אשת אחיו מן האב. כמבואר שם בפרק הבע"י. ובעי התם בספרא לעיל למילף מינה לאשת אחי אביו מן האם דעכ"פ תהיה באיסור לאו. ומסיק דאפילו איסור לאו לית בה ומותרת לגמרי. אבל כרת לעולם אימא לך דגם באשת אחיו מן האם ליכא כדקתני בתר הכי: 
<b>ועכ"פ </b>מבואר דשפיר הוכיח הרשב"ם ז"ל מברייתא דספרא דליכא כרת באשת אחיו מן האם. ואין לנו בזה אלא מה שתירצו התוס' (רפ"ק דיבמות ובפ"ב דשבת) שם לומר דלא מיעט בספרא אשת אחיו מאמו אלא מערירי דכתיב בההוא קרא. אבל כרת מיחייב גם באשת אחיו מאמו. משום דכרת וערירי שני עונשים חלוקים הם. ואפשר לכרת בלא ערירי. ודלא כדפירש"י דס"ל דתרוייהו חד נינהו עיי"ש בדבריהם. וכן תירצו הרא"ם ז"ל ביראים (סי' רכ"ה) והסמ"ג (לאוין ק"ט) עיי"ש. ואמנם מלבד שכבר כתבו התוס' שם דלא יתכן פי' זה לרש"י ז"ל. וא"כ לדידי' ע"כ מוכרח דלגמרי אימעיטא אשת אחיו מאמו מעונש כרת. בלא"ה לא ביארו התוס' שם דלפי דבריהם כיון דבאשת אחיו לא כתיב בקרא בהדיא אלא עונש ערירי בלבד. ואימעיט מיני' אשת אחיו מאמו. א"כ מהיכא תיתי לן עונש כרת באשת אחיו מאמו. בשלמא אשת אחיו מאביו איכא למימר דנפק"ל בה כרת מדכתיב (בפרשת אחרי) בתרה כי כל אשר יעשה מכל התועבות האלה ונכרתו הנפשות העושות דקאי על כל העריות המפורשות למעלה בקרא. אבל אשת אחיו מאמו דלא כתיבא התם מנ"ל בה עונש כרת. ואע"ג דגם אשת אחיו מאמו איתרבי התם מריבוייא דקרא בכלל אזהרת אשת אח. מ"מ כבר נתבאר דהך קרא לא קאי אלא על אותן העריות המפורשות למעלה בהדיא בקרא. ולא אהנך דלא נפקי אלא מייתורא דקרא. וכמו שהכריחו התוס' בפרק בתרא דמכות שם ודלא כמש"כ הר"ש משאנץ ז"ל. וראיתי להרא"ם ז"ל והסמ"ג שם שגם הם כתבו שם כדברי הר"ש ז"ל עיי"ש. וכבד עמד בזה הרב כנה"ג (בדינא דחיי) על דברי הסמ"ג שם בזה. אלא דמש"כ שם לחלק דבאשת אחיו מאמו אע"ג דלא מרבינן לה אלא מייתורא דקרא דערות אחיך היא. מ"מ ההוא ייתורא גלי לן דאזהרת ערות אשת אתיך לא תגלה משמע בין מן האב ובין מן האם ולא נילף מאשת אחי אביו דאין אזהרתו אלא באח מן האב ולא מן האם. וכיון דייתורא דקרא דערות אחיך היא גלי לן דבאזהרת אשת אחיך לא תגלה נכללה גם אשת אחיו מן האם. ממילא גם קרא דונכרתו הנפשות העושות. קאי נמי על אשת אחיו מן האם. משא"כ בההיא דפרק בתרא דמכות שם גבי אחותו דאף ע"ג דכבר איתרבי לאזהרה מקרא דאחותך היא. מ"מ איצטריך התם נמי ייתורא דקרא דערות אחותו גילה לריבויא לעונש כרת. משום דהתם אי לאו ייתורא דאחותך היא לא הוה שמעינן ממשמעות הכתוב אחותו שמאביו ומאמו. משום דבקרא כתיב בת אשת אביך מולדת אביך דמשמע טפי דמיירי באחותו שמאשת אביו ואמו. אבל מאונסין לא נפק"ל אלא מייתורא דקרא דאחותך היא. וכיון דלא ממשמעות הכתוב משמע לן בת אביו ואמו מאונסין אלא מייתורא דקרא. להכי אינה בכלל העריות המפורשות בהדיא. והילכך עונש דונכרתו הנפשות העושות לא קאי עלה. ואיצטריך קרא דערות אחותו גילה לריבוייה לעונש כרת עכ"ד שם עיי"ש. אבל אין דבריו מספיקים כלל לדעתי ואין חילוק. זה נכון כלל. דהכא נמי כיון דאי לאו דרביי' קרא מייתורא דערות אחיך היא הוה אמינא דדוקא על אשת אחיו מן האב הוא דהזהיר הכתוב דוקא וכמבואר בספרא שם. א"כ ודאי אינה מן העריות המפורשות בהדיא למעלה. כיון דכל עיקר איסורה לא קים לן אלא מדרשא מייתורא דקרא דערות אחיך היא. והרב דינא דחיי גופיה שם לקמן (קכ"ד ע"ב) הכריח מעיקר הברייתא דספרא גופא שם דבמשמעותא דקרא דערות אשת אחיך לא תגלה אין אשת אחיו מאמו בכלל. ולא נפקא אלא מריבויא דקרא דערות אחיך היא בלבד. ולהכי קרא דונכרתו הנפשות העושות לא קאי עלה עיי"ש בדבריו. וא"כ ודאי הדבר תמוה דא"כ מהיכא תיתי לן עונש כרת באשת אחיו מאמו להתוס' וסייעתם. נהי דממיעוטא דנדה היא דדריש בספרא לא שמענו אלא מיעוטא מערירי דכתיב בההוא קרא. מ"מ אכתי עונש כרת מנ"ל. כיון דקרא דונכרתו הנפשות העושות ע"כ לא עלה קאי. והרא"ם ז"ל והסמ"ג והר"ש משאנץ ז"ל לא סמכו בזה אלא על קרא דונכרתו. כמבואר להדיא בדבריהם. וכיון דע"כ מוכרח דהך קרא לא קאי על אשת אחיו מאמו. א"כ ודאי קשה טובא גם לפי שיטתם אין לנו כרת אלא באשת אחיו מאביו דוקא. וא"כ לא הועילו התוס' וכל סייעתם ז"ל כלום בפירושם לברייתא דספרא שם: 
<b>ובעיקר </b>פירושם תמיהני טובא דאם איתא דלא מיעטו בספרא מייתורא דקרא דנדה היא אשת אחיו מאמו אלא מערירי ולא מכרת. ועונש כרת איכא גם באשת אחיו מאמו. א"כ הדבר תמוה אצלי למאי נפק"מ בהכי לדידן אם גם אשת אחיו מאמו היא בכלל עונש ערירי או לא. הרי כיון דאין זה אלא עונש בידי שמים. ולדידן ליכא בהכי שום נפק"מ כלל. א"כ בהדי כבשי דרחמנא למה לן. בשלמא בעונש כרת נפק"מ לדידן לענין קרבן חטאת בשוגג. ולענין מלקות במזיד לפטרו ידי כריתתו. ולענין להכניסו לכיפה כמבואר סו"פ הנשרפין. אבל בעונש ערירי ליכא שום נפק"מ לדינא לדידן. ואע"ג דבפרק הבע"י (נ"ה ע"א) מצריך קרא יתירא ערירים יהיו ערירים ימותו שאם יש לו בנים קוברן ואם אין לו הולך ערירי עיי"ש. התם היינו כדי לאשמעינן גודל חומר העונש של העובר. וכמו דעיקר העונש בכלל השמיענו הכתוב אע"פ שאינו אלא עונש בידי שמים בלבד. כדי להזהיר את העם למען ישמעו ויראו. הכי נמי השמיענו פרטי העונש כדי להגדיל העונש ביותר. אבל כאן שלא בא הכתוב אלא להקל עליו. שלא נטעה לומר דגם אשת אחיו מאמו בכלל עונש ערירי כאשת אחיו מן האב. הדבר תמוה לענ"ד למאי נפק"מ ולמה לי קרא מיותר להכי. ואינו נראה לומר דנפק"מ לקוברו בין רשעים שאינם גמורים כעין דמשני ביבמות (ל"ב ע"ב ל"ג ע"ב) עיי"ש היטב. ולכן דברי רש"י ז"ל וסייעתו דכרת וערירי ענין אחד הם נראין מוכרחין. ודעת התוס' וסייעתם צ"ע אצלי ואכמ"ל בזה: 
<b>וביותר </b>תמיהני דכל עיקר מה שהביאם לידי כך היינו משום שהוקשה להם דממתניתין דריש יבמות דקחשיב אשת אחיו מאמו בכלל הנשים שפוטרות צרותיהן מן החליצה ומן היבום מתבאר דיש בה כרת. וכמש"כ שם (בד"ה אשת אחיו) וז"ל משמע הכא דבאשת אחיו מאמו יש בה כרת. דבחייבי לאוין סבר תנא דמתני' דחולצות כדתנן וכו'. ובהדיא תניא בגמרא מה אחות אשתו מיוחדת שהיא ערוה וחייבין על זדונה כרת וכו'. והקשה רבינו שמואל דבת"כ משמע וכו' עכ"ל עיי"ש. ולענ"ד תמיהני מאוד כי אינני רואה שום יסוד לעיקר קושייתם. דלעולם אימא לך דאשת אחיו מאמו כשנתאלמנה או נתגרשה אין בה אלא לאו גרידא משום דאיתרבאי מקרא דערות אחיך היא דכתיב אצל אזהרת אשת אחיו. דאייתר לרבות אשת אחיו מאמו. כדתניא בברייתא בפרק הבע"י (נ"ה ע"א) עיי"ש. אבל כרת לית בה דלא אשכחן בה ריבויא לענין כרת. וקרא דונכרתו הנפשות העושות לא קאי עלה כמו שנתבאר. ומ"מ אינה מתייבמת מדאורייתא. משום דכיון דדרשינן התם שאינה כאשת אח מן האב שמותרת ליבם לאחר מיתת בעלה בלא זרע מדכתיב בה ערות אחיך היא. בהוייתה תהא עיי"ש. א"כ בהדיא גלי קרא דאינה מתייבמת. דאם איתא דעכ"פ כשנשאת אחר מיתת בעלה הראשון לאחיו מן האב ומת בלא זרע שנפלה לפניו מכח אחיו מן האב שריא ליבמה. א"כ אינה בהוייתה. ולא קרינן בה ערות אחיך היא דדרשינן בהוייתה תהא. שהרי מעיקרא בהוייתה היתה אסורה לו. וכיון דאימעיטא מדאורייתא מדין יבום. גם כשנפלה לפניו מכח קידושי אחיו מאביו. הו"ל לגבי' כאשת אח שיש לו זרע דקיימא עלי' בכרת מצד אתיו מאביו. והו"ל כאשת אחיו שלא היה בעולמו שפוטרת צרתה וצרת צרתה מן החליצה ומן היבום. ושפיר קתני לה במתניתין בכלל העריות שפוטרות צרותיהן וצרות צרותיהן מחליצה ומן היבום ושחייבין עליהן כרת. שהרי ע"כ מתניתין מיירי כשנפלה לפניו מכח נשואי אחיו מן האב. דהא אין יבום אלא באחין מן האב. וא"כ אין מקום כלל לעיקר קושית הרשב"ם ז"ל. ובהכי ממילא ניחא נמי מה שהקשו רש"י ותוס' (בסוגיא דפרק הבא ע"י שם) על מאי דדרשינן התם בהוייתה תהא. הא בלא"ה ה"א דגם אשת אחיו מאמו לאחר מיתת בעלה שריא. ותיפוק ליה דכבר ילפינן (לעיל י"ז ע"ב) אחוה אחוה מבני יעקב דאין מצות יבום אלא באחים מן האב. או מדכתיב יחדיו המיוחדים בנחלה לאפוקי אחים מן האם דאין יורשים זא"ז עיי"ש. וכן הקשו הרשב"א והריטב"א. ז"ל שם עיי"ש. ומה שתירצו דאי מהתם ה"א דאחים מן האב מצוה ומן האם רשות. או דה"א דאחים מן האב שריא ליבם ואסורה לעלמא ומן האם שריא ליבם ושריא לעלמא עיי"ש. לענ"ד הוא תמוה דהרי אשת אח היא ערוה ואי לאו דחידשה תורה מצות יבום הו"ל ערוה גמורה לאחים. אלא שהתירה תורה במקום יבום ליבם. ואסרה אעלמא. וכיון דגלי קרא דאין מצות יבום אלא באחין מן האב דוקא. ממילא אשת אח מן האם כדקיימא קיימא באיסור ערוה לאחים. ולעלמא שריא כשאר כל העריות. שהרי אינה בכלל תורת יבום ומהיכא תיתי לן להתירה לאחים ולאסרה לעלמא בשום ענין. ועי' מש"כ הרמב"ן ז"ל ביבמות (נ"ד ע"ב). ואין דבריו ז"ל מספיקים אלא באשת אח מן האב שלא במקום מצוה. אבל באשת אח מן האם כיון דבהדיא גלי קרא שלא ניתנה תורת יבום מעיקרא אלא לאחים מן האב בלבד ודאי קשה. אבל לפמש"כ אתי שפיר. דמגז"ש דאחים אחים מבני יעקב ומקרא דיחדיו לא שמענו אלא דאין מצות יבום נוהגת אלא באחין מן האב. אבל מ"מ אכתי היה מקום לומר דעכ"פ אשת אחיו מאמו שנשאת לאחיו מאביו ומת בלא זרע. דעכשיו נפלה לפניו מכח אחיו מאביו. תתייבם. לזה איצטריך קרא דערות אחיך היא בהוייתה תהא שלא תצא מאיסורה לעולם. וכן לאידך גיסא אי לא הוה כתיב אלא קרא דערות אחיך היא הוה סד"א דכיון דאשת אחיו מאמו אין בה כרת אלא לאו גרידא. כשנפלה לפניו מכח אחיו מאביו תתייבם. כשאר חייבי לאוין דמדאורייתא מתייבמות משום דעשה דיבום דחי ל"ת. ואע"ג דגלי קרא ערות אחותך היא בהוייתה תהא. מ"מ כיון דמשום מצות יבום לא מישתריא אלא ביאה ראשונה בלבד. ובתר הכי קיימא באיסורה כדמעיקרא איסור עולם. כשאר חייבי לאוין. שפיר הו"ל בהוייתה. שלא יצאתה מאיסורה כלל. אלא דעשה דיבום דחיא איסורה משום קיום המצוה וכיון שנתקיימה המצוה בביאה ראשונה הרי היא באיסורה כמו שהיתה. לזה אתיא גז"ש דאחים אחים ואשמעינן דאין תורת יבום אלא באחים מן האב גרידא. לאפוקי כשנתערב בה גם איסור אשת אח מן האם שלא מן האב אינה בתורת יבום. והו"ל כאשת אחיו שלא היה בעולמו. או שיש לו זרע דקיימא עלי' בכרת מצד אחיו מן האב: 
<b>ועכ"פ </b>מבואר דממתניתין דרפ"ק דיבמות מדקחשיב אשת אחיו מאמו בכלל העריות הפוטרות צרותיהן מחליצה ומיבום אין שום ראי' לומר דאשת אחיו מאמו מצד עצמה היא מכלל שאר העריות שחייבין על זדונן כרת. דאפשר לומר דודאי מצד עצמה אינה בכרת. דלא איתרבאי מקרא דערות אחיך היא אלא לאזהרת לאו גרידא. אלא דכיון דגלי קרא דאפי' כשנפלה לפניו ליבום מצד אחיו מן האב אינה עולה ליבום. א"כ בענין זה הו"ל כאשת אחיו מן האב שלא במקום מצוה. והו"ל כאשת אחיו מן האב שלא היה בעולמו שחייבין על זדונה כרת ופוטרת צרתה מחליצה ומיבום. וכיון דמשנתנו בענין זה הוא דמיירי. שפיר קתני שפוטרת צרתה מחליצה ומיבום אע"פ שמצד עצמה אין בה כרת. ונראה ראיה לזה ממה שאמרו בירושלמי (פ"ק דיבמות סוף ה"א) על הא דקתני במתניתין שם אשת אחיו מאמו. נאמר כאן אחוה ונאמר להלן שנים עשר עבדיך אחים אנחנו מה אחים שנאמר להלן באחים מן האב הכתוב מדבר אף אחים שנאמר כאן באחים מן האב הכ"מ. אמר רבי יונתן נאמר כאן ישיבה ונאמר להלן ישיבה וירשתה וישבתה בה. מה ישיבה שנאמר להלן ישיבה שיש עמה ירושה אף ישיבה שנאמר כאן ישיבה שיש עמה ירושה. וכו' עיי"ש בפ"מ. והוא תמוה לכאורה מאי ענין כל זה למתניתין. דהרי במתניתין לא מיירי אלא באשת אחיו מאמו שנתאלמנה או נתגרשה ממנו ונשאת לאחיו מן האב ומת ונפלה לפניו ליבום מצד אחיו מן האב. והרי בענין זה אפילו אם היתה מצות יבום נוהגת גם באחים מן האם ג"כ שוב אינה עולה ליבום מעתה. מאחר שלא היתה זקוקה לו מצד אחיו מן האם מעיקרא מאיזה טעם שיהיה. וקיימא עלי' באיסור אשת אח מן האם. וא"כ ודאי דינא דמתניתין לא תלי מידי במאי דמצות יבום אינה נוהגת באחים מן האם. ואין כאן מקום אלא לדיוקא בעלמא. דמדלא נקט הך דינא אלא באשת אחיו מן האם. ולא נקטי' בכהאי גוונא באשת אחיו מן האב שנפלה לפניו מכח אחיו מן האם. ש"מ דאין מצות יבום נוהגת אלא באחין מן האב. וע"כ אין כוונת הירושלמי להך דיוקא. דא"כ הו"ל למידק הכי בהדיא. אלא ודאי אעיקר דינא דמתניתין קאי. לפרושי טעמא דמתניתין אמאי פוטרת צרתה. והרי עיקר דינא דמתניתין ודאי לא תלי בהכי מידי כדכתיבנא. אבל לפמש"כ ניחא שפיר דודאי עיקר מילתא דאין מצות יבום נוהגת באחים מן האם. בלא"ה כבר נפק"ל מדכתיב ערות אחיך היא בהוייתה תהא. אלא דבמתניתין דמיירי שנפלה לפניו מאחיו מן האב היה ראוי לומר דאינה פוטרת צרתה. משום דכיון דלא איתרבאי אשת אחיו מן האם אלא מקרא דערות אחיך היא. א"כ אין בה אלא לאו גרידא. וא"כ היא גופא מדאורייתא בת חליצה ויבום היא. דעשה דיבום מצד אחיו מן האב דחי ל"ת. ובזה לא שייך מיעוטא דערות אחיך היא כמשכ"ל. ולזה מייתי עלה בירושלמי גז"ש דאחים אחים מבני יעקב או ישיבה ישיבה דאין מצות יבום אלא באחים מן האב דוקא. וכל שיש בה גם איסור אשת אח מן האם שלא מן האב. כגון שקודם שנשאת לאחיו מאביו כבר היתה נשואה לאחיו מן האם ונאסרה עליו מצד אשת אחיו מן האם. שוב אינה מתייבמת. וממילא הו"ל כאשת אחיו שלא היה בעולמו וכיו"ב שחייב על זדונה כרת מצד אחיו מן האב ופוטרת צרתה כשאר העריות של חייבי כריתות כמו שביארנו: 
<b>ועכ"פ </b>מתבאר דממתניתין דהתם אין ראיה לומר דאשת אחיו מאמו היא בכרת. ואינה סותרת לברייתא דספרא שם. ואדרבה מהירושלמי שם במקומו משמע איפכא כמו שביארנו. והירושלמי לטעמי' אזיל. דבלא"ה כבר הביאו התוס' מהירושלמי דפרק כלל גדול דמבואר דס"ל דליכא כרת באשת אחיו מאמו. וכן נראה מהירושלמי דכתובות (פ"ג סוף ה"א) דעל מאי דתנן התם הבא על אחותו וכו' ועל אשת אחיו וכו' יש להן קנס אע"פ שהן בהכרת אין בהן מיתת ב"ד. אמרו בירושלמי שם ואשת אחיו לא יבמתו היא. ומשני אמר רבי מתניה תיפתר שהיו לאחיו בנים ואירס אשה ומת ובא אחיו ואנסה עיי"ש. ובתוס' שם הביאו דברי הירושלמי. וכתבו דה"ה דהוה מצי לאוקמה בשנתגרשה עיי"ש. וכן פירש"י שם עיי"ש. וכבר כתב באס"ז שם דהירושלמי לא בעי לאוקמי בנתגרשה משום דאשת אחיו לא משמע בשגירשה דלאו אשתו היא עיי"ש. וראיתי בהגהות סמ"ג (סוף עשה נ"ד) שהקשה דאכתי הוה מצי לאוקמה באשת אחיו מאמו והניח בצ"ע עיי"ש. וכן עמד בזה בתוס' חדשים (רפ"ג דכתובות) עיי"ש. ולפמש"כ לק"מ. דהירושלמי לטעמי' אזיל דס"ל דאשת אחיו מאמו אין בה כרת. ומתניתין קתני אע"פ שהן בהכרת. א"כ לא מיתוקמא באשת אחיו מאמו. ואע"ג דאכתי הוה מצי לאוקמי כגון שחזרה ונשאת לאחיו מאביו דאית בה כרת כמו שביארנו. לא בעי לאוקמי באוקימתא רחיקתא כהך. דמילתא דלא שכיחא היא ולא משמע מסתימת מתניתין דמיירי בהכי. כי היכי דלא בעי לאוקמה באשת אחיו שלא היה בעולמו או בצרת ערוה. דג"כ לאו בנות יבום נינהו וקיימי עלי' בכרת. והיינו נמי מהאי טעמא דכתיבנא. אבל באשת אחיו מאמו בעלמא שפיר הוה מצי לאוקמה. אלא משום שאין בה כרת לא מיתוקמי בה מתניתין כמו שנתבאר: 
<b>וראיתי </b>להתוס' (פ"ג דכריתות י"ד ע"ב). דבההיא דתנן התם הבא על בת בתו חייב עליה משום בת בתו וכלתו ואשת אחיו ואשת אחי אביו ואשת איש ונדה. רבי יוסי אומר אם עבר זקן ונשאה חייב עליה משום אשת אב. וכתבו בתוס' שם (בד"ה אשת אחיו) וז"ל אשת אחיו היינו אשת אחיו מאמו. דאי מאביו היאך נשאה זקן הא לא תפסי בה קידושין. דהויא כלתו. ומכאן משמע דאשת אחיו מאמו בכרת. ומיחייב עלה חטאת. והא דממעט בתורת כהנים היינו מערירי אבל כרת איכא עכ"ל עיי"ש. וא"כ לדעתם ממשנה זו מתבאר דאשת אחיו מאמו היא בכרת. וכן פירש"י ז"ל בגמרא שם (בד"ה א"כ) דמיירי באשת אחיו מאמו. דאל"כ היכי נשאת לזקן הא הו"ל כלתו עיי"ש. ואמנם לכאורה לא זו דאין משם ראיה. אלא אדרבה איפכא מוכח. דמדלא קאמר רבי יוסי אם עבר הזקן ונשאה חייב עליה אף משום אשת אב. משמע דלא בא ר"י להוסיף בזה עוד חיוב אחר נוסף. מלבד כולהו הנך דחשיב ת"ק. משום דאם יש כאן חיובא משום אשת אב לא משכחת להו לכולהו חיובי דקחשיב ת"ק. והיינו ע"כ משום דע"כ לא משכחת לה שתהא אשת אחיו וגם יתחייב עלה משום אשת אביו. דהרי אין קדושין תופסין בה לזקן משום דהו"ל כלתו. וע"כ לא משכחת לה חיובא משום אשת אביו אלא כשלא היתה נשואה מקודם לאחיו. וא"כ אם איכא חיובא משום אשת אב. ע"כ ליכא כאן חיובא משום אשת אח. ותחת חיובא דאשת אב ליכא חיובא דאשת אחיו. והיינו דלא קאמר ר"י אף משום אשת אב. הן אמת דבפירש"י שם פירש דר"י אף משום אשת אב קאמר עיי"ש. אבל הרי במתניתין לא קתני הכי. וע"כ צ"ל כדכתיבנא. והשתא א"כ קשה אמאי לא משכחת לה גם חיובא משום אשת אח עם חיובא דאשת אב. הרי נהי דבאשת אח מן האב לא משכחת לה. מ"מ הרי אכתי משכחת לה שפיר באשת אחיו מאמו. וכמש"כ רש"י ותוס'. אלא ודאי מוכרח מזה דאשת אחיו מאמו לית בה כרת. ולא מיחייב עלה חטאת. וליכא חטאת אלא באשת אחיו מאביו. וכשמתחייב משום אשת אביו לא משכחת לה בה חיובא משום אשת אחיו מאביו. ולהכי לא קאמר ר"י אף משום אשת אב. וא"כ אדרבה מוכח משם דליכא כרת באשת אחיו מאמו. ודברי רש"י ותוס' צ"ע טובא לכאורה: 
<b>איברא </b>דלפ"ז קשה במאי דפרכינן עלה בגמרא שם. קתני חייב עליה משום אשת אב. ומי שריא ליה. ופירש"י וז"ל ומי שריא ליה לאביו של זה והא אשת אחיו היא דהא מחייבינן ליה לבנו משום אשת אחי אביו. אלמא אסורה לו לאביו משום אשת אח ואין לו אישות בה. ואמאי קאמר רבי יוסי חייב עליה משום אשת אב עכ"ל עיי"ש. והשתא לפמש"כ מאי קושיא. והא כיון דר"י לא קאמר חייב עליה אף משום אשת אב. משמע דודאי לא משכחת לה שיתחייב על כל הנך דחשיב ת"ק עם חיובא דמשום אשת האב. דהא לא משכחת לה חיובא דאשת אחיו. וע"כ לא משכחת לה אלא בשלא היתה נשואה תחלה לאחיו. וא"כ גם משום חיובא דאשת אחי אביו לא תקשה מהאי טעמא גופא. דאפשר לומר דאין הכי נמי דלא משכחת חיובא משום אשת אב אלא בענין שלא היתה נשואה תחלה גם לאחי אביו. אלא ודאי עכצ"ל דאע"ג דלא קתני בדברי רבי יוסי אף משום אשת אב. מ"מ משמע ליה לתלמודא דרבי יוסי אף משום אשת אב קאמר. וא"כ מלבד כל הנך חיובי דקחשיב ת"ק קאמר רבי יוסי דחייב נמי משום אשת אב אם עבר זקן ונשאה. והשתא א"כ הדרא קושיא לדוכתה. ועכצ"ל דבאשת אחיו מן האם מיירי. וכמו שפי' רש"י ותוס'. וא"כ שפיר הביאו התוס' ראי' משם דאשת אחיו מאמו היא בכרת. אלא דקושיא זו בלא"ה קשה לפמש"כ התוס' שם (בד"ה מודה ר"י) וז"ל מודה ר"י באיסור מוסיף שאיסור חמור חל על איסור קל או באיסורין שוין. כגון איסור אשת אח ואחות אשה. אבל קל על חמור לא חייל באיסור מוסיף וכו'. ורבי יוסי דאתי לאוסופי אשת אב אינו מודה בהני דהזכיר תנא קמא. דבשלמא כלתו דבסקילה חייל אבת בתו דבשריפה. ואשת אב חייל אכלתו דשניהן שוין. אבל אשת איש דבחנק לא חייל אשריפה ואסקילה. וכ"ש אחות אשה ואשת אח ואשת אחי אביו ונדה דחייבי כריתות לא חיילי. והילכך לרבי יוסי לא משכחת אלא שלש בת בתו כלתו ואשת אב עכ"ל עיי"ש. והשתא לפי דבריהם כיון דרבי יוסי לא מודה בהני שהזכיר תנא קמא. ולא משכחת לדידי' אלא תלתא חיובי בלבד. דהיינו בת בתו וכלתו ואשת אב. א"כ ודאי אית לן למימר דלא מיירי איהו כלל בשנשאת מעיקרא לאחיו ושוב אח"כ היתה נשואה לאחי אביו. שהרי בלא"ה לדידי' לא מיחייב עלייהו כלל. דאיסור קל לא חייל אאיסור חמור. וא"כ מאי פריך אדרבי יוסי ומי שריא ליה. ואיצטריך רבי יוחנן לשנויי כגון שנפלה לו ליבום. כיון דרבי יוסי לא מיירי כלל בחיובא דאשת אחי אביו. וא"כ לא מיירי בשהיתה נשואה לאחי אביו. ושפיר שריא ליה. ועכצ"ל דודאי אין ה"נ דהוי מצי לשנויי הכי. אלא דמ"מ קושטא דמילתא קא משני ליה דגם לפי דעתו דס"ל דר"י נמי בהנך גווני דת"ק מיירי. מ"מ לא תקשה מידי דשפיר משכחת לה דשריא ליה כגון שנפלה לו ליבום. וא"כ אף אנן נימא הכי. דאע"ג דודאי לא משכחת לה חטאת אלא באשת אחיו מאביו. וע"כ לא מיירי מתניתין אלא באשת אחיו מאביו. וא"כ ר"י ע"כ מיירי בשלא היתה נשואה לאחיו. מ"מ רבי יוחנן קושטא דמילתא משני ליה דשפיר משכחת לה דשריא ליה בשנפלה לו ליבום. אע"ג דאמת הוא דבלא"ה ע"כ ר"י לא מיירי בשהיתה נשואה מעיקרא לאחי אביו. כי היכי דלא מיירי כדמיירי ת"ק בשהיתה נשואה לאחיו כמש"כ. וא"כ עכ"פ אין מכאן שום ראיה לומר דאיכא כרת באשת אחיו מאמו. דלא מיירי בה הכא כלל. הן אמת דבדברי הרמב"ם ז"ל (פ"ד מהלכות שגגות ה"ד) שהביא שם דינא דמתניתין דהתם כת"ק וגם כרבי יוסי דקיי"ל כוותי'. וכתב דיש בה שמונה חטאות. וזה ודאי לא משכחת לה אלא באשת אחיו מאמו וכמבואר. וכן כתב שם הרמב"ם ז"ל בהדיא עיי"ש. וכ"כ בפיה"מ להרמב"ם בפ"ג דכריתות שם עיי"ש מבואר דס"ל דאשת אחיו מאמו יש בה כרת וחטאת. מ"מ ממתניתין וסוגיא דכריתות שם גופא לא מוכח מידי וכמו שנתבאר: 
<b>אלא </b>דאכתי איכא למישדא בה נרגא. דכיון דהמקשה סתמא קפריך. וקאמר קתני חייב עליה משום אשת אב מי שריא ליה. וא"כ אפשר דתרתי קשה לו. חדא דאסירא ליה משום כלתו דהא הו"ל אשת בנו כיון דלת"ק מיחייב בנו משום אשת אחיו. ולהמקשה הרי הוה ס"ל דרבי יוסי קאי נמי על כל חיובי דקחשיב ת"ק. ועוד אסירא לי' משום אשת אחיו. כיון שבנו מתחייב עלה משום אשת אחי אביו. ובודאי כל זה בכלל קושית המקשה דקפריך סתמא מי שריא לי'. וא"כ מאי קמשני ליה רבי יוחנן כגון שנפלה לו ליבום. הרי לא מיתרצא בהכי אלא מאיסורא דאשת אחיו לחוד. אבל מאיסור כלתו לא משני מידי. ועוד דכיון דהמקשה סתמא קפריך מנ"ל לרבי יוחנן דקושית המקשה היא כלל משום איסורא דאשת אחיו. ודילמא גם המקשה הוה ידע דמאיסורא דאשת אחיו לא קשה מידי כיון שיש לה היתר במקום יבום. ולא הוקשה לו אלא מצד איסור כלתו. ועל זה לא משני רבי יוחנן מידי. אלא ודאי מוכח מזה דאשת אחיו מאמו נמי זדונה כרת ושגגתה חטאת. וכיון דאשת אחיו סתמא קתני במתניתין לא מצי למיפרך מאיסורא דכלתו. כיון שאפשר דמיירי בשאינה כלתו. דבאשת אחיו מאמו מיירי. וע"כ לא פריך אלא מאיסורא דאשת אחיו דזקן. ועל זה משני לי' רבי יוחנן שפיר דמיירי כגון שנפלה לפניו ליבום. וא"כ הוכחת התוס' במקומה עומדת. איברא דראיתי בפיה"מ להרמב"ם ז"ל (במתני' דכריתות שם) שכתב וז"ל והוא מה שאמרו בגמרא ומי שריא לי' אשת אחיו היא. והיתה התשובה שנפלה לו ביבמה וכו' עכ"ל עיי"ש. מבואר מדבריו דגירסא אחרת היתה לפניו שם. ולפי גירסתו לא פריך המקשה אלא מאיסור אשת אחיו של זקן. ולא משום איסור כלתו. וא"כ שפיר היה אפשר לומר כמו שביארנו דלפום מאי דהוה ס"ל למקשה דרבי יוסי מיירי נמי בכל הנך חיובי דקחשיב ת"ק. קושטא דמילתא משני לי' רבי יוחנן דמאי דפריך מאיסור אשת אחיו לא תקשה. משום דמשכחת לה בשנפלה לו ליבום. אבל ודאי בלא"ה לא תקשה. משום דע"כ לא קאי רבי יוסי אכולהו הנך חיובי דקחשיב ת"ק. כדמוכרח ע"כ בלא"ה מצד איסור כלתו. וכן עכצ"ל לפי דברי התוס' שם (ד"ה מודה ר"י) וכמו שנתבאר: 
<b>אלא </b>דאכתי קשה דמ"מ המקשה לפי מאי דס"ד אמאי לא פריך אלא מאיסור אשת אחיו בלבד ולא מאיסור כלתו דקשיא טפי. דעל זה לא שייך שינויא דרבי יוחנן. ועוד דעכ"פ לבתר דמשני ליה רבי יוחנן מאי דפריך מאיסור אשת אחיו. הו"ל למיפרך מאיסור כלתו דלא מיפרק בשינויא דרבי יוחנן. ועכצ"ל דמאיסור כלתו היינו טעמא דלא קשה לו משום דמיתוקמא מתני' באשת אחיו מאמו. וא"כ מוכח מזה דגם אשת אחיו מאמו בכרת. מיהו נראה דגם מזה אין הכרע. דאפשר לומר דהא דלא פריך מאיסור כלתו משום דאיכא לומר דכיון דבהך מתניתין לא קתני בהדיא חטאות. אפשר לומר דאשת אחיו דקתני במתניתין לא לענין חטאת קתני לה. אלא לענין מלקות. ובאשת אחיו מאמו. דאף ע"ג דכרת וחטאת לית בה. מ"מ הרי מיהת איתרבאי לאזהרת לאו מייתורא דערות אחיך היא. וקתני מתניתין דחייב עליו משום אשת אחיו מלקות. וכההיא דאמרינן בפ"ג דיבמות (ל"ג ע"ב) מידי חטאות קתני וכו' עיי"ש. ועכ"פ רבי יוסי אפי' את"ל כדהוה ס"ל למקשה דרבי יוסי קאי אכולהו חיובי דקחשיב ת"ק. מ"מ באשת אחיו אפשר דלא קאי אלא על אשת אחיו מאמו ולמלקות. וא"כ לאו כלתו היא. ומצד זה ליכא למיפרך מי שריא לי'. ולהכי לא פריך אלא מצד איסורא דאשת אחיו בלבד. ובזה נדחית ג"כ עיקר הוכחת התוס' שם כמבואר: 
<b>ועכ"פ </b>מתבאר שאין לנו ראיה מבוארת דאיכא כרת באשת אחיו מאמו. ואדרבה מברייתא דספרא ומהירושלמי מתבאר שאין בה כרת. וכן משמע פשטא דסוגיא דגמרא (פרק הבע"י נ"ה ע"א) דאמרינן התם ואשת אח גופא מנ"ל (דאסורה מן האם) דתניא ערות אשת אחיך לא תגלה בין מן האב ובין מן האם וכו'. או אינו אלא מן האב ולא מן האם וכו' ת"ל ערות אחיך היא בין מן האב ובין מן האם. ואימא אידי ואידי באשת אח מן האב. חדא דיש לה בנים בחיי בעלה. וחדא דיש לה בנים לאחר מיתת בעלה וכו'. כתב קרא אחרינא ערות אחיו גלה. ופרכינן תו התם ואימא אשת אח מן האם כאשת אח מן האב. מה אשת אח מן האב לאחר מיתת בעלה שריא אף אשת אח מן האם לאחר מיתת בעלה שריא. ומשני אמר קרא היא בהוייתה תהא עיי"ש. ופירש"י וז"ל ערות אחיך היא ומהאי קרא מרבינן אשת אח מן האם עכ"ל עיי"ש. ומתבאר מהך סוגיא דאין לנו קרא לריבויי אשת אח מן האם אלא מייתורא דקרא דערות אחיך היא. וכיון דהך קרא באזהרה הוא דכתיב אין לנו באשת אח מן האם אלא אזהרת לאו לחוד. אבל עונש כרת לא שמענו. אמנם בדברי הראשונים ז"ל מבואר דפסיקא להו דל"ש אשת אח מן האב ול"ש מן האם לעונש כרת. כמבואר בשאילתות (פ' אחרי שאילתא צ"ה) ובה"ג (הלכות עריות) ובהלכות פסוקות לתלמידי רב יהודאי גאון ז"ל (הלכות עריות) ובספר והזהיר (פ' אחרי) וזו היא דעת הרמב"ם (פ"ד מהלכות שגגות) ובפיה"מ שם. והרא"ם ז"ל ביראים. והסמ"ג שם. והתוס'. והחנוך (מצוה ר"ב). וכן נראה מפירש"י ז"ל (ביבמות ק' ע"א) בד"ה חולצין וכו' עיי"ש. וכן משמע מדבריו בכריתות שם עיי"ש. אף ע"ג דלפי דעתו דכרת וערירי חדא נינהו ודאי מוכרח מברייתא דספרא שם דליכא כרת באשת אח מן האם כמבואר בתוס' ביבמות ובשבת ובכריתות שם. וצ"ל דס"ל כפי' הר"ש משאנץ ז"ל שהבאתי לעיל. וכן דעת הרמב"ן ז"ל (ביבמות נ"ד ע"ב) והביא שם ברייתא דספרא שם וכתב דמשבשתא היא עיי"ש בדבריו. והראב"ד ז"ל בפירושו לספרא שם נראה כמסתפק בזה ולא ברירא ליה עייש"ה. ועי' בפסיקתא זוטרתא (פ' אחרי ובפ' קדושים) שדבריו סתומים מאוד בזה וצ"ע עייש"ה: 
<b>וראיתי </b>להבה"ג (הלכות עריות) שכתב וז"ל גבי אשת אחיו כתיב קרא יתירא ערות אחיו גלה לחייבו בין מן האב ובין מן האם. דתניא ערות אשת אחיך לא תגלה בין מן האם וכו'. ומסקנא ערות אחיו גלה עכ"ל (דף נ"ה ע"ב. דפוס ווארשא) עיי"ש. וכוונתו לסוגיא דפרק הבע"י שם כמבואר. אבל דבריו תמוהים מאוד אצלי דהרי שם מבואר דקרא דערות אחיו גלה לא קאי אלא על אשת אחיו מאביו. ולרבות אם יש לה בנים לאחר מיתת בעלה. אבל אשת אחיו מאמו לא נפקא לן אלא מקרא דערות אחיך היא דכתיב גבי האזהרה. וכמבואר להדיא בברייתא שם. וכן ראיתי עוד להבה"ג לעיל (שם דף נ"ב ע"ב) שכתב וז"ל וכן אחות אשתו בין אחותה מאביה בין אחותה מאמה חייב עליה כרת דגמרה מאשת אחיו דכתיב בה ערות אחיו גלה וכו' עכ"ל עיי"ש. הרי דס"ל דמקרא דערות אחיו גלה הוא דמרבינן אשת אחיו מאמו. ובודאי דלפ"מ שרצה להביא ראיה לעונש כרת ע"כ הוכרח להביא מקרא דערות אחיו גלה דכתיב גבי עונש כרת. אבל הדבר תמוה דזהו נגד הברייתא וסוגיא דגמרא שם. דמבואר דלא גמרינן לה אלא מקרא דערות אחיך היא דכתיב גבי האזהרה. וקרא דערות אחיו גלה לא קאי אלא על אשת אחיו מאביו. ועוד יותר יש לתמוה ממה שראיתי להבה"ג גופיה (שם דף נ"ג ע"א) שכתב וז"ל ארבעה קראי הוו ערות אשת אחיך לא תגלה. באשת אח מן האב ומן האם. ערות אחיך היא. לחייבו על אשת אחיו מן האם. ואיש אשר יקח את אשת אחיו נדה היא. לחייבו על אשת אח (מן האב) שאין לה בנים ממנו בחיי בעלה. ואע"ג דמישתריא ליה.. ערות אחיו גלה. לחייבו על אשת אח (מן האב) שיש לה בנים לאחר מיתת בעלה עכ"ל עיי"ש. וזהו כולו כסוגיא דפרק הבע"י שם. וא"כ דבריו סותרים זא"ז. דהרי מזה מבואר דלא נפק"ל אשת אחיו מאמו אלא מקרא דערות אחיך היא דכתיב גבי אזהרה. וממילא מבואר דאין לנו מהך קרא אלא אזהרת לאו לענין מלקות. אבל עונש כרת לא שמענו ודבריו ז"ל צ"ע אצלי כעת: 
<b>ומעתה </b>עפ"ז אם נגיה דברי רבינו הגאון ז"ל שצ"ל <b>לבלי חוק ממבעה </b>כמשכ"ל. יהיו דבריו כדעת שאר ראשונים ז"ל שהבאתי. והם דברים אחדים עם דברי הבה"ג (הלכות עריות דף נ"ב ע"ב) שכתב וז"ל אשת אחיו כל ששמה אשת אחיו חוץ מאשת אחיו מאביו שאין לו בנים עכ"ל עיי"ש. והן הן דברי רבינו הגאון ז"ל כאן. וזהו שכתב <b>ואשת אחיו לבלי חוק ממבעה. </b>כלומר כל שנקראת בשמה אשת אחיו היא בכרת. חוץ מהזקוקה לו להתייבם. אמנם יותר נראה שיש לקיים דבריו כמו שהם בלא הגה"ה. וכוונתו ע"פ הכתוב בסוף פרשת העריות (סו"פ אחרי) ושמרתם את משמרתי לבלתי עשות מחקות התועבות וגו'. וע"פ מה שאמרו (פ"ו דנדרים נ"א ע"א) מאי תועבה תועה אתה בה עיי"ש. וזהו שכתב <b>לבלי חוק ממתעה חרג תחרגו מכלנה </b>וכו'. כלומר מורא וחרדה תאחז אתכם לבלתי עשות מכל חקות התועבות האלו <b>פן אכרית כפרץ נבעה. </b>וזה מכוון ללשון הכתוב שם. כל אשר יעשה מכל התועבות האלה ונכרתו הנפשות העושות וגו' ושמרתם וגו' לבלתי עשות מחקות התועבות וגו'. וכתב ממתעה במקום תועבה שהוא מלשון תועה. כמאמרם שם. ועי' בפסיקתא זוטרתא (פ' קדושים) על קרא דאת זכר לא תשכב עיי"ש היטב. וא"כ מש"כ לבלי חוק וכו' נמשך אלקמן על חרג תחרגו. וזה ברור ונכון. ומש"כ <b>כפרץ נבעה. </b>הוא מלשון הכתוב (ישעי' ל' י"ג) כפרץ נפל נבעה וגו'. ועי' בפירש"י ורד"ק שם. וא"כ אין מלשון רבינו הגאון ז"ל כאן שום ראיה להיכן דעתו נוטה לענין עונש כרת דאשת אחיו מאמו. שלא כתב אלא כלשון הכתוב. ועי' בספרא (ויקרא דבורא דחובה פ"א) שאמרו שם וכשהוא אומר מכל מצות ה' לרבות אשת אחיו ואשת אחי אביו. אלא שיש באשת אתיו מה שאין באשת אחי אביו. ובאשת אחי אביו מה שאין באשת אחיו וכו'. אשת אחיו עשה בה אח מן האם כאח מן האב. ואשת אחי אביו לא עשה בה אח מן האם כאח מן האב עיי"ש. ולכאורה מוכח משם דאשת אחיו מן האם היא בכרת כאשת אחיו מן האב. אלא דא"כ יקשה גם לדעת התוס' דהרי גם לדידהו עכ"פ אימעיטא אשת אחיו מן האם מערירי. אבל אשת אח מן האב היא גם בערירי. וא"כ אין אשת אח מן האם כאשת אח מן האב מיהת לענין עונש ערירי. ועכצ"ל דלא לכל דבר קאמר דעשה אשת אחיו מן האם כאשת אחיו מן האב. אלא כלפי מאי דבאשת אחי אביו לא עשה אח מן האם כאח מן האב לשום דבר. דהרי זו מותרת לגמרי מדאורייתא. קאמר דאשת אחיו עשה מן האם כמן האב מיהת לענין כרת. וא"כ גם לדידן ניחא: 
@00עונש כד. כה. 
<b>בתחלה מסות טועה. ומדיח רעהו. </b>(בפרשת ראה) כתיב כי יסיתך אחיך וגו' לאמר נלכה ונעבדה אלהים אחרים וגו' וסקלתו באבנים וגו'. ובמדיח לא כתיב עונש סקילה בהדיא בקרא. אלא נפק"ל בגז"ש הדחה הדחה ממסית. או מנביא שהדיח. כמבואר בספרי (ראה פיסקא צ') ובסנהדרין (סו"פ הנחנקין פ"ט ע"ב) עיי"ש. ומש"כ מסות טועה. נראה דט"ס הוא. וצ"ל <b>מסית טועה. </b>וכוונתו נראה שהיא ע"פ מה שאמרו בספרי (שם פיסקא פ"ז) כי יסיתך אחיך וגו' אין הסתה אלא טעות שנאמר אשר הסתה אותו איזבל אשתו וגו'. וכן תרגם יונתן כי יסיתך ארום יטעינך. וכן בהסתה דאיזבל תרגם דאטעיאת יתי' איזבל אתתי'. אלא דלפ"ז צ"ל דמסית טועה שכתב. היינו לומר שמסית את הטועה. שהרי המסית עצמו איננו טועה. אלא רוצה להטעות את הניסת. ואינו אלא מטעה ולא טועה. וכמו שתרגם המתרגם ארום יטעינך. ואע"ג דקרא מיירי בשעדיין לא טעה הניסת. ולא אבה ולא שמע אליו. מ"מ קרי לי' טועה לפי מחשבת המסית שבא להטעותו. וכן אמרו (פ"ג דסנהדרין כ"ט ע"א) מנין שאין טוענין למסית מנחש הקדמוני וכו' עיי"ש. הרי דנחש חשיב ליה מסית. וכתיב הנחש השיאני. ותרגם אונקלוס חויא אטעינית. וכן פירש"י שם השיאני הטעני. ומיהו יותר משמע מלשון רבינו הגאון ז"ל דלמסית גופי' קורא טועה. וכן מה שאמרו בספרי אין הסתה אלא טעות. היינו לומר דהמסית הוא טועה שסבור שישמע לו הניסת וטועה בזה. ומשום דדין המסית הוא אפי' בשלא אבה לו ולא שמע אליו. וכמבואר בקרא. ואין מיתתו בב"ד אלא משום שביקש להטעותו. וכמבואר במשנה (פרק ארבע מיתות ס"ז ע"א) עיי"ש. אלא דלפ"ז יקשה בספרי מאי דמייתי מקרא דאיזבל. והרי שם שמע לה הניסת ועבד ע"ז ככל אשר הסתה אותו ולא טעה המסית. ועכצ"ל דמש"כ טועה לא קאי אלא על הניסת וכמש"כ. וגם יתכן לומר שאין דבריו אלו ע"פ הספרי. אלא קרי למסית טועה משום שמטעין אותו ומכמינין לו עדים אחורי הגדר. מה שאין עושין לכל שאר חייבי מיתות ב"ד. כמבואר במתניתין ובברייתא שם עיי"ש. גם י"ל ע"פ מה שתרגם אונקלוס וזנה אחרי אלהי נכר וגו' ויטעי בתר טעות (דברים ל"א ט"ז). וכן תרגם (בראשית כ' י"ג) ויהי כאשר התעו אותי וגו' והוה כד טעו עממיא בתר עובדי ידיהון. וידוע כי טעות ותעות אחד הם. ואין להאריך בזה. ומש"כ טועה שני פעמים אין זה אלא כדי להתחיל במאי דסליק מיני' בחרוזים שלפניו. כדרכו בחרוזים אלו. והיינו הך: 
<b>אמנם </b>יש לתמוה לכאורה בדברי רבינו הגאון ז"ל כאן דכיון דעונש סקילה דמדיח לא נפק"ל אלא בגז"ש דהדחה הדחה ממסית או מנביא מדיח. א"כ לשיטתו אין זה ראוי להמנות בתשבון המצות בפ"ע. וכמבואר במבוא (סי' ז' שורש שני) ושאר דוכתי. מיהו נראה דכיון דבכלל סקילת המדיח נכלל ג"כ נביא המדיח שהוא בסקילה. דקיי"ל כרבנן דנביא שהדיח בסקילה. ואפי' לר"ש דאמר נביא שהדיח אינו אלא בחנק הרי לדידי' מדיח הדיוט נמי בחנק דיליף לה בגז"ש מנביא המדיח. כמבואר סו"פ הנחנקין עיי"ש. וא"כ לכ"ע נביא מדיח בכלל עונש דמדיח. וכיון שלא מנה רבינו הגאון ז"ל וכן הבה"ג לא מנה נביא מדיח בחשבון הנסקלין בפ"ע. מבואר דהיינו משום דעונש דנביא והדיוט המדיחים אין נמנין אלא במצוה אחת. משום דשניהם ענין אחד הוא דזה וזה סקילתו היא משום הדחה. ובנביא המדיח נהי דגם בדידי' לא כתיב בהדיא עונש סקילה בגופי'. אלא גמרינן לה בגז"ש דהדחה הדחה ממסית. כמבואר שם (סו"פ הנחנקין) עיי"ש. מ"מ הרי עכ"פ עונש מיתת ב"ד סתם כתיב בי' בהדיא בקרא. דכתיב והנביא ההוא או חולם החלום ההוא יומת וגו' ובערת הרע מקרבך. וא"כ עיקר המצוה לב"ד להמיתו מפורשת בהדיא בקרא. ולא אתי גז"ש אלא להשמיענו באיזו מיתה להמיתו. ולהכי שפיר מנה עונש סקילה דמדיח בחשבון המצות. משום שנכלל בו נביא המדיח שענשו מפורש בקרא בהדיא. והדברים ברורים: 
<b>אלא </b>דמש"כ רבינו הגאון ז"ל <b>מדיח רעהו.</b> דמשמע מלשונו דשייך דין מדיח אפי' מדיח את היחיד. וזה תמוה דהרי אין דין מדיח אלא במדיח עיר הנדחת. דהיינו רוב יושבי העיר ממאה ועד רובו של שבט. ולרבי יאשיה מעשרה עד מאה וכמבואר בפ"ק דסנהדרין (ט"ו ע"ב) ובפרק ארבע מיתות (ס"ז ע"א) עיי"ש. ואין ביחיד או יחידים אלא דין מסית בלבד. ואיכא נפק"מ טובא בין דין המסית לדין מדיח. וכמו שביאר הרמב"ם ז"ל (פ"ד ופ"ה מהלכות ע"ז) עיי"ש ובמש"כ בכ"מ שם. וכן יש לתמוה באזהרות הר"א הזקן ז"ל במנין העונשין. שכתב וז"ל <b>מסית ומדיח במחשכי חבם </b>עכ"ל. וכוונתו מבוארת למה שאמרו בספרי (ראה פיסקא פ"ז) בסתר לאמר מלמד שאין אומרים דבריהם אלא בסתר. וכן הוא אומר בנשף בערב יום באישון לילה ואפלה וכו' עיי"ש. אבל הדבר תמוה מה שכתב כן במדיח והרי הך קרא דבסתר לא כתיב אלא במסית. ועל זה שייכא שפיר גם דרשת הספרי. משום דמסית דינו בהסית את היחיד או אפי' יחידים. אבל במדיח שאינו אלא במדיח את הרבים לא שייך זה כלל. שהרי הוא בא להדיח את כל אנשי העיר. או עכ"פ רובם בפרהסיא. ועכצ"ל דס"ל דמדיח איתי' אפי' במדיח את היחיד. ואין זה אלא תימא כמש"כ. הן אמת שראיתי בירושלמי (פרק ארבע מיתות הלכה ט"ו) דאמרינן התם מסית אומר בלשון גבוה והמדיח אומר בלשון נמוך. מסית שאמר בלשון נמוך נעשה מדיח. ומדיח שאמר בלשון גבוה נעשה מסית. מסית אומר בלשון הקודש ומדיח אומר בלשון הדיוט. מסית שאמר בלשון הדיוט נעשה מדיח ומדיח שאמר בלשון הקודש נעשה מסית עיי"ש. ובקה"ע שם הוכיח מזה דלהירושלמי ס"ל דגם במדיח את היחיד יש לו דין מדיח אם אמר בלשון נמוך או בלשון הדיוט עיי"ש. אלא שכבר הרגיש שם הוא גופי' דמדאמרינן בתלמודא דידן (בפרק ארבע מיתות שם) במדיחי עיר הנדחת שנו. ע"כ צ"ל דתלמודא דידן לא ס"ל הכי. ומהאי טעמא השמיט הרמב"ם ז"ל חילוקים אלו דירושלמי עיי"ש בדבריו. אלא דלא ידענא מאי קאמר. דנהי דמתלמודא דידן מבואר דביחיד לא שייך דין מדיח. מ"מ אכתי איכא נפק"מ בחילוקים אלו של הירושלמי לענין מסית את היחיד. שאם אמר בלשון נמוך או בלשון הדיוט אינו נעשה מסית ולא מדיח. וכן מדיח את הרבים שאמר בלשון גבוה או בלשון הקודש אינו נעשה מדיח ולא מסית. ועי' מש"כ שם במה"פ על דברי הירושלמי אלו. וגם דבריו אינם מספיקים כלל עיי"ש. ואין להאריך בזה. ומ"מ דברי רבינו הגאון ז"ל והר"א הזקן ז"ל צ"ע טובא בזה. ומיהו לדברי רבינו הגאון ז"ל אפשר לומר קצת דגם רבים בכלל רעהו. משום דכל חד וחד בפ"ע הו"ל רעהו. ואע"ג דמ"א חד נמי מיקרי רעהו. והרי דין מדיח אינו נוהג אלא במדיח את הרבים דוקא. מ"מ איכא למימר דלא נקט לשון רעהו אלא משום מסית בלבד. דבחד נמי יש לו דין מסית. אבל מדיח ודאי שאין דינו נוהג אלא במדיח את הרבים וכל חד כדינו. אבל דברי הר"א הזקן ז"ל ודאי צ"ע טובא בזה: 
<b>והנה </b>אזהרא מדיא דנפק"ל מדכתיב ולא ישמע על פיך. (פרק ארבע מיתות ס"ג ע"ב) עיי"ש. כבר מנה רבינו הגאון ז"ל לעיל (לאוין ו') עיי"ש מה שביארנו שם בזה. אבל לאו דמסית דנפק"ל התם מדכתיב וכל ישראל ישמעו ויראו ולא יוסיפו לעשות וגו'. לא אנה רבינו הגאון ז"ל. והדבר תמוה לכאורה אמאי השמיט לאו זה. וכן הבה"ג מנה אזהרת מדיח מקרא דלא ישמע על פיך במנין הלאוין שלו. ולא מנה לאו דלא יוסיפו לעשות שהוא אזהרת מסית. אלא דלהבה"ג אפשר לומר ע"פ דעת הרמב"ן ז"ל בכוונת הבה"ג במנין העונשין שלו שלא נתכוון למנות אלא אזהרות של העונשין ולא העונשין מצד עצמן. וכיון שמנה במנין העונשין עונש דמסית. היינו אזהרתו. ומה שמנה לאו דלא ישמע על פיך. ע"כ לא משום אזהרת מדיח הוא. אלא משום דמיני' נפק"ל נמי אזהרה שלא לידור בשמה ולא יקיים בשמה ולא יגרום לאחרים לעשות כן. כדאמרינן התם עיי"ש. אבל לרבינו הגאון ז"ל שהוא מונה האזהרות של עונשין אלו בפ"ע והעונשין בפ"ע. כמו שנתבאר בפתיחה. ודאי קשה טובא לכאורה: 
<b>אלא </b>דמלבד זה הדבר תמוה ביותר דהרמב"ם ז"ל וסייעתו מנו ששה לאוין במסית. וכמו שהם מבוארים בסה"מ (מן לאו ט"ז ואילך) ובחבורו הגדול (פ"ה מהלכות ע"ז ה"ד) עיי"ש. וכל ששה לאוין הללו כולם השמיטם רבינו הגאון ז"ל. ולא מנה מהם אף אחד במנין הלאוין שלו. וכן הבה"ג ז"ל מלבד מה שלא מנה עיקר אזהרת מסית מקרא דלא יוסיפו לעשות וכמשכ"ל. לא מנה ג"כ שאר כל החמשה לאוין שמנאום הרמב"ם ז"ל וסייעתו במסית. ואף דמה שלא מנה לאו דלא יוסיפו לעשות. כבר ביארנו דלפי הבנת הרמב"ן ז"ל בכוונת הבה"ג במנין העונשין שלו ניחא. וגם מה שלא מנה לאו דלא תאבה לו ולאו דלא תשמע אליו. כבר ביאר הרמב"ן ז"ל (בסה"מ לאוין כ"ח) טעמו של הבה"ג באלו שלא מנאם עיי"ש בדבריו. אבל מה שלא מנה שאר השלשה לאוין. והם לא תחוס עינך עליו. ולא תחמול ולא תכסה עליו שמנאם הרמב"ם ז"ל (בסה"מ. לאוין י"ט כ' כ"א) עיי"ש. לא ביאר הרמב"ן ז"ל כלום. וגם בשאר האזהרות של הנמשכים אחר הבה"ג ראיתי בזה מבוכה. דבאזהרות הר"א הזקן ז"ל מנה רק ארבעה מהנך לאוין. דהיינו לא תחמול. ולא תכסה עליו. ולא תאבה לו. ולא תשמע אליו. והשמיט לאו דלא תחוס עינך עליו. ולאו דלא יוסיפו לעשות. וגם בהנך ארבעה לאוין מהם שמנה. דבריו שם תמוהים מאוד. שכתב שם וז"ל <b>מדיח מחמול וכסות במה לתבן את הבר </b>וכו'. <b>לא תשמע למדיח לחלקלקות יערב. ולא תאבה ותכמין מחתה לו תקרב </b>עכ"ל עיי"ש. הרי דהנך ארבעה לאוין האמורים בקרא במסית כתבן הוא ז"ל במדיח. וזה תימא דהא קראי במסיא הוא דכתיבי. וגם מש"כ ותכמין וכו'. מבואר מזה דס"ל דגם במדיח מכמינין לו עדים. וזה תימא דלא תנן הכמנה במשנתנו (פרק ארבע מיתות ס"ז ע"א) אלא במסית בלבד. ובהדיא קתני בברייתא דמייתי התם. ואיתא בתוספתא (סוף פ"י דסנהדרין). כל חייבי מיתות שבתורה אין מכמינין עליהן חוץ מזה עיי"ש. ולפי הנראה ס"ל להר"א הזקן ז"ל דמדיח נמי בכלל כל האזהרות הללו שנאמרו במסית. וכל חומרי מסית נוהגין גם במדיח. משום דגמרינן להו מהדדי בגז"ש דהדחה הדחה כי היכי דגמרינן מדיא ממסית לענין עונש סקילה בהך גז"ש (סו"פ הנחנקין). ובברייתא דקתני ושאר כל חייבי מיתות שבתורה אין מכמינין עליהן חוץ מזה. לא למעוטי מדיחין אתי. דמדיח נמי בכלל מסית. משום דאין הדחה בלא הסתה. ובכל מאי דליכא מיעוטא בקרא אית לן למימר דמדיחין נמי בכלל דין מסית. ויש מקום ראיה לזה מדאמרינן (בפרק הנחנקין) אמר רבה בר"ה וכן תנא דבי ר"י לכל אין הבן נעשה שליח לאביו להכותו ולקללו חוץ ממסית שהרי אמרה תורה לא תחמול ולא תכסה עליו עיי"ש. ובילקוט (פ' ראה) הגירסא חוץ ממסית ומדיח עיי"ש. וזו היא ג"כ גירסת השאילתות (שאילתא קל"ד) והבה"ג (הלכות כבוד) והרי"ף והרא"ש ז"ל (פ"ב דיבמות וסו"פ הנחנקין) והרמב"ם ז"ל (פ"ה מהלכות ממרים הי"ד) והרא"ם ז"ל (ביראים סי' נ"ט) והרב המאירי ז"ל (פ"ב דיבמות כ"ב ע"א) והריטב"א ז"ל (פ"ב דמכות י"ב ע"א) ורבינו ירוחם ז"ל (נתיב א' ח"ד) ובאגודה (סו"פ הנחנקין) עיי"ש. ולפי גירסא זו מבואר דגם מדיח בכלל לאוין דלא תחמול ולא תכסה עליו. אע"ג דלא כתיבי אלא במסית. והיינו ע"כ מטעם שביארנו. וכבר ראיתי להרב פלפלא חריפתא (סו"פ הנחנקין) שהרגיש בעיקר דבר זה דגם מדיח הוא בכלל אזהרות אלו דמסית. אלא דמש"כ שם בטעם הדבר דבריו תמוהים אצלי ואכמ"ל בזה. ומיהו מש"כ שם דלר"ש דאמר דמדיחין בחנק אין מדיח בכלל אזהרות דמסית. ודאי זה ברור ונכון גם עפמש"כ. דהא לר"ש לא גמרינן מדיח ממסית. ונראה דלרבנן גם נביא שהדיח הרי הוא בכלל לאוין אלו. דהא לדידהו גם נביא שהדיא גמרינן ממסית בגז"ש כמבואר שם. ויש להביא עוד ראיה לזה מדתניא (סו"פ הנחנקין פ"ט ע"א) ארבעה צריכין הכרזה המסית ובן סו"מ וזקן ממרא ועדים זוממין. בכולהו כתיב בהו וכל העם וכל ישראל עיי"ש. ואילו בתוספתא (פי"א דסנהדרין) קתני בהך ברייתא בן סו"מ וזקן ממרא והמסית והמדיח ונביא השקר ועדים זוממים עיי"ש. הרי דגם מדיח ונביא השקר בכלל מסית לענין זה. דהא במדיח ונביא השקר לא כתיב בהו וכל ישראל ישמעו וגו'. אלא ודאי היינו משום דגם אינהו בכלל מסית נינהו מטעם שביארנו. ונראה דזו היא כוונת הרא"ם ז"ל (ביראים סוף סי' פ"ג) שכתב וז"ל ומדיח העיר ונביא שהדיח בכלל מסית הן עכ"ל עיי"ש. והוא תמוה לכאורה. אבל לפמש"כ דבריו מבוארים. ונראה דנביא השקר דקתני התם בתוספתא. היינו נביא שהדיח. ועי' בתוספתא (פ"ז דסנהדרין) עיי"ש היטב וצ"ע בזה ואכמ"ל. ומ"מ מצד זה ליכא קושיא כ"כ בדברי הר"א הזקן ז"ל. דאפשר לומר דבכוונה נקט הנך לאוין במדיח. לאשמעינן דגם מדיח בכלל אזהרות אלו. וה"ה נמי לענין הכמנה. אע"ג דמ"מ לא הו"ל למינקט מדיח בלבד. דמשמע דעל מדיח לחוד הוא דקאי. וזה ודאי ליתא. ואין להאריך בזה: 
<b>ועכ"פ </b>מכל הששה לאוין דמסית לא מנה הר"א הזקן ז"ל אלא הנך ארבעה בלבד. והשמיט לאו דלא תחוס עינך עליו ולאו דולא יוסיפו לעשות. ונראה שטעמו בזה משום דס"ל דלאו דלא תחוס וגו' אינו אלא כלאו שנכפל עם לאו דלא תחמול שכבר מנה. ולא נכתב אלא לחזוק ואזהרה יתירה כשאר לאוין שנכפלו בתורה. ואינו בא במנין לכ"ע. ולאו דולא יוסיפו לעשות וגו' דהו"ל אזהרת מסית. היינו טעמא שלא מנה. משום שכבר מנה מסית במנין העונשין. וכבר ביארנו (בפתיחה להעונשין) שכן דרכו של הר"א הזקן ז"ל בהרבה מן הלאוין של העונשין עיי"ש. ואמנם הר"י אלברגלוני ז"ל לא מנה באזהרותיו אלא שנים מלאוין הללו. דהיינו לא תאבה לו ולא תשמע אליו עיי"ש. ובאזהרות הר"ש בן גבירול ז"ל לא מנה אלא לאו דכל ישראל ישמעו ויראו ולא יוסיפו לעשות. דזו היא כוונתו במש"כ שם וז"ל <b>ולא תהיה אחרי מסיתים נבערים </b>עכ"ל. ורצה לומר שלא תלך אחרי המסיתים ההדיוטים להוסיף ולעשות כדבר הרע הזה וכדאמרינן (בפרק ארבע מיתות שם) המסית זה ההדיוט. ופירש"י (בד"ה ולא זו) וז"ל מסית. הדיוט ושוטה הוא עיי"ש. ויותר מבואר שם בירושלמי (הלכה י"ב) דאמרינן התם המסית זה הדיוט. הא חכם לא. ומשני מכיון שהוא מסית אין זה חכם וכו' עיי"ש. וזהו שכתב מסיתים נבערים. שהוא נבער מדעת ולא חכם. אבל כל שאר הלאוין מסית לא מנה. ועכ"פ התמיהא גדולה יותר על רבינו הגאון ז"ל והבה"ג שהשמיטו כל ששה הלאוין הללו כולם. ובפרט תמוה מלאו דאזהרת מסית. דודאי לאו גמור הוא. כמבואר להדיא בגמרא שם. ולשיטת רבינו הגאון ז"ל הרי כל האזהרות של העונשין נמנות בפ"ע במנין הלאוין ומה ראה שהשמיטה: 
<b>ומיהו </b>משאר החמשה לאוין דמסית נראה דליכא קושיא לרבינו הגאון ז"ל שלא מנאן. משום דבאמת לא אשכחן בשום דוכתא דהנך קראי הו"ל אזהרות לאוין. ועיקר מקורן של הרמב"ם וסייעתו ז"ל בזה אינו אלא מברייתא דספרי (ראה פיסקא פ"ט). דאמרינן התם לא תאבה לו ולא תשמע אליו מכלל שנאמר ואהבת לרעך כמוך יכול אתה אוהב לזה. ת"ל לא תאבה לו. מכלל שנאמר עזוב תעזוב עמו יכול אתה עוזב לזה. ת"ל ולא תשמע אליו. מכלל שנאמר ולא תעמוד על דם רעך יכול אי אתה רשאי לעמוד על דמו של זה. ת"ל ולא תחוס עינך עליו. לא תחמול לא תלמוד עליו זכות. ולא תכסה עליו אם אתה יודע לו חובה אי אתה רשאי לשתוק עיי"ש. ורק על זה הוא שבנו הרמב"ם וסייעתו ז"ל יסודן למנותן בחשבון הלאוין. כמבואר בסה"מ להרמב"ם (לאוין י"ז י"ח וכו') ובשאר ראשונים עיי"ש. אבל כד מעיינינן שפיר נראה דאין לזה הכרע. ודבריהם תמוהים. דמלבד דאין שום רמז בהך ברייתא דהו"ל אזהרות לאוין. ואם עבר והראה אהבתו למסית או שעזב עמו וכיו"ב הרי זה עובר בל"ת דלא תאבה לו ולא תשמע אליו. אלא אדרבה משמע יותר דכל אלו אינם אזהרות כלל. ואינם אלא מלאוי השלילה. וכמו שביאר הרמב"ם ז"ל גופי' (בשרשיו. שורש שמיני) דכל כיו"ב שהוא שלילות החיוב אין לנו לומר שהוא אזהרת לאו עיי"ש בדבריו. וכל מה שהשיג שם הרמב"ם ז"ל על הבה"ג ז"ל קשה ביותר על הרמב"ם ז"ל גופי' בהנך לאוין דהכא. דכיון שלא בא הכתוב אלא לומר שאין המסית בכלל מצות עשה דואהבת לרעך כמוך. ולא בכלל עשה דעזוב תעזוב עמו. ולא בכלל אזהרת לאו דלא תעמוד על דם רעך. אין לנו אלא לומר שאינו חייב לאהבה אותו כשאר ישראל. ולא לעזוב עמו. ואינו מוזהר שלא לעמוד על דמו כמו שהוא מוזהר על שאר ישראל. ושלא חייבו הכתוב ללמד עליו זכות כשיודע לו זכות כמו שמתחייב על שאר ישראל. אבל הרשות בידו לעשות כל אלה גם למסית. ואינו עובר בלא כלום על כך. דאזהרת לאו לא שמענו. ודי לנו לומר שהוציאו הכתוב מכלל שאר ישראל לענין זה בלבד: 
<b>איברא </b>דלכאורה מסיפא דהך ברייתא דקתני ולא תכסה עליו אם אתה יודע לו חובה אי אתה רשאי לשתוק. משמע דמוקי קרא דלא תכסה עליו לאזהרת לאו שלא לשתוק. וא"כ משמע לכאורה דהכי נמי שאר לאוי דמסית לא לשלילה בעלמא מוקים להו. אלא לאזהרות לאוין. אבל אין מזה הכרע כלל. דהרי בלא"ה עיקר לשון הספרי תמוה לכאורה. דמשמע דדוקא במסית הוא דאינו רשאי לשתוק כשיודע לו חובה בדינו. אבל בשאר חייבי מיתות ב"ד אפי' יודע לו חובה רשאי לשתוק כדי שיצא צדיק במשפטו. וזה תימא דהא כתיב ובערת הרע מקרבך. וכל שיודע לו חובה ושותק הרי הוא עובר על מש"כ בתורה ובערת הרע מקרבך. כמש"כ הרא"ש ז"ל (פ"ק דמכות סי' י"א) עיי"ש. ומתניתין היא (פ"ד דסנהדרין ל"ז ע"ב) דתנן ושמא תאמר מה לנו לחוב בדמו של זה. כבר נאמר באבוד רשעים רינה. ובפרק בתרא דחולין (קל"ח ע"ב) אמרינן עוף טהור שהרג את הנפש פטור מלשלחו מאי טעמא דאמר קרא שלח תשלח במי שאתה מצוה לשלחו יצא זה שאי אתה מצוה לשלחו אלא להביא לב"ד לקיומי בי' ובערת הרע מקרבך עיי"ש. ופירש"י וז"ל ובערת הרע מצוה על כל הפוגע בחייבי מיתות להביאן לב"ד כדי לבער רשעים מישראל עכ"ל עיי"ש. הרי דאפי' במקום מצוה חייב לעבור על המצוה כדי לעשות דין ברשעים ולבער הרע מקרבנו. והכי נמי אמרינן התם לקמן (ק"מ ע"א) עיי"ש. וא"כ למאי איצטריך להכי קרא במסית. ואין לומר דאיצטריך קרא משום ההיא דאמרינן (פ"ד דסנהדרין ל"ג ע"ב) מנין שאם יצא מב"ד זכאי ואמר אחד יש לי ללמד עליו חובה שאין מחזירין אותו ת"ל וצדיק אל תהרוג. אמר רשב"א וחילופא במסית דכתיב לא תחמול ולא תכסה עליו עיי"ש. וא"כ נימא דלענין זה הוא דמיירי נמי בברייתא דספרי שם. דהא ליתא. דהרי ההיא מילתא דהתם דריש לה בספרי גופא שם לקמן בסמוך מקרא דכי הרוג תהרגנו עיי"ש. והיינו נמי מאי דאמרי' בסוגיא דסנהדרין שם לקמן רב כהנא מתני מכי הרוג תהרגנו עיי"ש. והיינו ההיא ברייתא דספרי לקמן. וא"כ ממילא מבואר דהכא ע"כ לא בהך דינא הוא דמיירי בספרי אלא הדברים כפשוטן ומיירי קודם שנגמר דינו. וא"כ ודאי קשה טובא כדאקשינן: 
<b>ולכן </b>נראה דאפשר לומר ע"פ מאי דתנן (ר"פ היו בודקין) אמר אחד מן התלמידים יש לי ללמד עליו חובה משתקין אותו. אמר אחד מן התלמידים יש לי ללמד עליו זכות מעלין אותו וכו' אם יש ממש בדבריו שומעין לו וכו' ולמחרת משכימין וכו' המלמד חובה מלמד זכות אבל המלמד זכות אינו יכול לחזור וללמד חובה עיי"ש. והיינו דוקא בשאר כל דיני נפשות חוץ ממסית. דבמסית מבואר בתוספתא (סוף פ"י דסנהדרין) דקתני הכל מלמדין זכות וחובה. המלמד זכות יכול לחזור וללמד חובה עיי"ש. ועפ"ז יתכן לפרש דמאי דקתני בספרי דקרא דלא תכסה עליו אתי לאשמעינן שאם אתה יודע לו חובה אי אתה רשאי לשתוק. היינו לענין אחד מן התלמידים. דבזה ודאי דוקא מסית ומשום דגלי בי' קרא מדכתיב לא תכסה עליו. משא"כ לשאר חייבי מיתות ב"ד שהכל מלמדין זכות ואין הכל מלמדין חובה. כדנפק"ל מקרא (פ"ד דסנהדרין ל"ד ע"א) עיי"ש. מעתה לפ"ז ממילא מבואר דגם מהכא אין שום ראיה לומר דקרא דלא תכסה עליו הו"ל אזהרת לאו להזהיר שלא לכסות עליו חובתו. דהרי בלא"ה קשה לכאורה מאי דמבואר מלישנא דברייתא דאי לאו דגלי קרא דלא תכסה עליו היה ראוי לומר דרשאי לשתוק מללמד עליו חובה. וקשה תיפוק לי' דכיון דהדין נותן דבמסית יכול ללמד עליו חובה ודאי אינו רשאי לשתוק משום ובערת הרע מקרבך. ועכצ"ל דודאי אין ה"נ אלא דאי לאו קרא דלא תכסה עליו היה ראוי לומר דלענין זה אין לחלק בין מסית לשאר חייבי מיתות ב"ד. וגם במסית אין התלמיד יכול ללמד עליו חובה ומשתקין אותו. ואין בזה משום ובערת הרע מקרבך. וא"כ עכ"פ השתא דגלי קרא דלא תכסה עליו דיכול ללמד עליו חובה. ודאי גם מצד ובערת הרע מקרבך חיובי מיחייב ללמד עליו חובה כשיודע לו חובה ואינו רשאי לשתוק. והשתא א"כ ממילא מבואר דודאי גם קרא דלא תכסה אינו אלא כשאר לאוי השלילה. ואינו אזהרת לאו. ולא קאמר קרא אלא שאינו צריך לכסות עליו. ורשאי ללמד עליו חובה. ואינו כשאר חייבי מיתות ב"ד שאם אמר אחד מן התלמידים יש לי ללמד עליו חובה משתקין אותו. אלא כאן שומעין לו ומקבלין דבריו. אלא דממילא כיון שדבריו נשמעין ודנין על פיו. שוב אינו רשאי לשתוק דהו"ל בכלל ובערת הרע מקרבך. והיינו דקתני בספרי שאינו רשאי לשתוק. אבל ודאי מצד קרא דלא תכסה עליו לא שמענו אלא לומר שאינו צריך לכסות עליו והרשות בידו שלא לשתוק ואין משתקין אותו כמו בשאר חייבי מיתות ב"ד. וכן נמי מתפרשת ברייתא דספרי לענין מאי דקתני דהמלמד זכות חוזר ומלמד חובה. דבשאר דיני נפשות תנן התם דאינו חוזר ומלמד חובה. אבל במסית חוזר ומלמד חובה מדכתיב בי' לא תכסה עליו. וכיון שחוזר ומלמד חובה. ממילא מבואר דשוב אינו ראוי לשתוק מדכתיב ובערת הרע מקרבך. וא"כ מבואר דאין לנו שום יסוד כלל מהך ברייתא לומר דהנך קראי דכתיבי במסית אזהרות לאוין נינהו. וא"כ אין לנו אלא לומר דשלילה בעלמא נינהו. ואין בהן אזהרת לאו: 
<b>ונראה </b>ראי' לזה מדאמרינן (פרק נגמר הדין מ"ה ע"א) עלה דתנן התם בית הסקילה היה גבוה שתי קומות. תנא וקומה שלו הרי כאן שלש. ופרכינן ומי בעינן כולי האי ורמינהי מה בור שהוא כדי להמית עשרה טפחים אף כל כדי להמית עשרה טפחים. ומשני א"ר נחמן אמר רבה ב"א אמר קרא ואהבת לרעך כמוך ברור לו מיתה יפה עיי"ש. ומתבאר מזה דאי לאו קרא דואהבת לרעך כמוך לא היה לנו לעשות בית הסקילה גבוה יותר מעשרה טפחים. משום דבשיעור זה כבר יש בו שיעור כדי להמית. ומעתה אם איתא דקרא דלא תאבה לו הו"ל אזהרת לאו שלא להתנהג עמו באהבה ולא לקיומי בי' מצות ואהבת לרעך כמוך. ואם התנהג עמו באהבה עובר בל"ת דלא תאבה לו דדרשינן לא תאהבנו. וכמש"כ הרמב"ם וסייעתו ז"ל ע"פ הספרי שם. היה ראוי לומר דאסור להמית את המסית בבית הסקילה של שאר הנסקלין הגבוה שתי קומות. ואית בה אזהרת לאו דאורייתא מדכתיב לא תאבה לו. אלא חייבין לעשות לו בית סקילה בפ"ע. או שאין לסקלו כלל בבית הסקילה משום דקומה שלו בלבד נמי יש בה שיעור כדי להמית. ואם המיתוהו בבית הסקילה עברו בלאו דלא תאבה לו. ובודאי דזה לא יתכן כלל. ולא משתמיט בשום דוכתא כלל להשמיענו כזאת. ומשמע ודאי דליכא שום חילוק בזה בין סקילת המסית לשאר הנסקלין. ועכצ"ל דהיינו משום דכיון דאע"ג דקרא דלא תאבה לו גלי לן דאינו בכלל מצות עשה דואהבת לרעך כמוך. ואין צריך להתנהג עמו באהבה. וא"כ אין אנו צריכין לברר לו מיתה יפה כלכל שאר חייבי מיתות ב"ד ולעשות לו בית סקילה גבוה שתי קומות. מ"מ לא ראו לחלק בסקילת הנסקלין אלא סוקלין אותו בבית הסקילה המיוחד לשאר הנסקלין. כיון דעכ"פ ליכא איסורא בהכי במסית. והשתא א"כ ע"כ מוכרח מזה דקרא דלא תאבה לו איננו אזהרת לאו. אלא שלילת החיוב דמצות ואהבת לרעך כמוך בלבד: 
<b>ועוד </b>נראה ראיה לזה ע"פ מאי דבלא"ה קשה לכאורה במאי דילפינן מקרא דואהבת לרעך כמוך ברור לו מיתה יפה. והא קיי"ל דמאן דעביד איסורא שרי למיסניי'. ואין לך רשע ועובר עבירה יותר מחייבי מיתות ב"ד שעברו איסור חמור כזה בזדון ובקבלת התראה והתיר עצמו למיתה. דהא בלא"ה לא מתחייב מיתת ב"ד. ואמרינן (בפ"ב דחולין מ"א ע"א) התיר עצמו למיתה אין לך מומר גדול מזה עיי"ש. וא"כ פשיטא שאינו בכלל מצות עשה דואהבת לרעך כמוך. והיכי דרשינן מינה לחייבי מיתות ב"ד לענין שצריך לברר לו מיתה יפה. וכבר ראיתי להרד"פ ז"ל (בספרי דב"ר פ' ראה) שעמד כעין זה במאי שדרשו בספרי שם במסית מכלל שנאמר ואהבת לרעך כמוך יכול אתה אוהב לזה. ת"ל לא תאבה לו. והקשה למה לי קרא פשיטא דאין רשע בכלל מצות ואהבת לרעך. דמצוה לשנאתו. ורצה לתרץ דשאני מסית דלא עבד אלא דיבורא בעלמא. וסד"א דאכתי הו"ל בכלל רעך אי לאו דמיעטי' קרא בהדיא עיי"ש. ואין דבריו נכונים כלל. דא"כ עכצ"ל דבעלמא כל כיו"ב דלא עבד אלא דיבורא אכתי מצווין ועומדין עליו במצות ואהבת לרעך כמוך. דהא לא מיעט קרא אלא מסית. וא"כ המגדף והמקלל אביו ואמו וכ"ש חבירו וכן הנשבע לשוא ולשקר. ואפי' עובד ע"ז בדבור בעלמא. כגון המקבלו עליו באלוה ואומר אלי אתה. אע"פ שחייב סקילה כדתנן (בפרק ארבע מיתות ס' ע"ב). וכן הניסת שאמר כן דהו"ל אבה ושמע דחייב. כדאמרינן התם (ס"א ע"ב) עיי"ש. וכן כל כיו"ב. הרי הם בכלל ואהבת לרעך כמוך. והא פשיטא דליתא כלל. ואינו כדאי להאריך בו. ובפרק בתרא דפסחים (קי"ג ע"ב) סתמא קאמרינן דכל דעביד איסורא מותר ומצוה לשנאתו. ובודאי כל האיסורים בכלל. ועוד דהתם נפק"ל דמצוה לשנאתו מדכתיב יראת ה' שנאת רע עיי"ש. ובחנוך (מצוה רל"ח) מייתי לה מקרא דמשנאיך ה' אשנא ובמתקוממיך אתקוטט תכלית שנאה שנאתים וגו' עיי"ש. ונראה דמקורו מדאמרינן (פרק כל כתבי קט"ו ע"א) ובתוספתא (פי"ד דשבת) על המינים והצדוקים הכתוב אומר הלא משנאיך ה' אשנא וגו' עיי"ש. וכן (פ"ב דמס' שמחות) אמרו כן על כל הפורש מדרכי הצבור עיי"ש. ופשיטא דהמגדף ועובד ע"ז ומקלל אביו ואמו והעובר על לא תשא אין לך שונא ה' יותר מאלו. אע"פ שלא עברו אלא בדיבורא בעלמא. וא"כ אינם בכלל מצות ואהבת לרעך. ואין מקום לקיים תירוצו אם לא שנאמר דבתר דגלי קרא במסית לא תאבה לו ילפינן מיני' גם לעלמא בכל כיו"ב דאף ע"פ שלא עבר אלא בדיבורא בעלמא לא קרינן בי' ואהבת לרעך כמוך. אלא דא"כ ע"כ מוכרח מזה שלא כדעת הסוברים דהנך קראי דמסית אזהרות לאוין נינהו. דא"כ קשה בההיא דפרק בתרא דפסחים שם דאמר רנב"י מצוה לשנאתו שנאמר יראת ה' שנאת רע עיי"ש. והשתא אם איתא למה לו להביא מקרא דדברי קבלה. ותיפוק ליה דאית בה אזהרת לאו דאורייתא מדכתיב במסית לא תאבה לו. ודרשינן לא תאהבנו. אלא ודאי היינו משום דמהתם ליכא למשמע. אלא רשות שרשאין לשנאתו. ואין מצווין עליו במ"ע דואהבת לרעך כמוך. אבל איסורא ומצוה לשנאתו גם במסית גופי' לא שמענו. משום דהנך קראי דכתיבי במסית שלילה בעלמא נינהו. ואינם אזהרות לאוין. ולהכי לא אשכח התם רב נחמן ב"י ראיה דמצוה לשנאתו אלא מקרא דדברי קבלה דכתיב יראת ה' שנאת רע: 
<b>איברא </b>דעיקר תירוצו זה לא יתכן כלל. דאכתי היכי אפשר למילף שאר עבירות שבתורה ממסית דחמיר טפי מכל שאר חייבי מיתות ב"ד. דקיי"ל אין טוענין למסית ומכמינין לו עדים ושאר חומרי. כמבואר פ"ד דסנהדרין (ל"ג ע"ב. ל"ו ע"ב) ובתוספתא (פ"י דסנהדרין) ושאר דוכתי. וא"כ שאר עבירות בדיבורא בעלמא מנ"ל. ואדרבה אית לן למימר מדגלי קרא במסית מכלל דבעלמא כיו"ב לא יצא מכלל מצות ואהבת לרעך כמוך. וע"כ צ"ל בזה כמו שתירץ שם בתירוצו הראשון. דאיצטריך קרא במסית כלפי מה שאמרו בשאר חייבי מיתות ב"ד ואהבת לרעך כמוך ברור לו מיתה יפה. וקמ"ל קרא דבמסית לא אמרינן הכי עיי"ש בדבריו. אלא שלא ביאר מה שקשה בשאר חייבי מיתות ב"ד גופייהו היכי נפק"ל מקרא דואהבת לרעך כמוך לברר להם מיתה יפה. כיון דקיי"ל דכל מאן דעבד איסורא שרי למיסניי' וכ"ש הני וכמשכ"ל. ומיהו נראה דמשקבל ענשו וכל המומתין מתודין כדתנן (בפרק נגמר הדין מ"ג ע"ב). וא"כ כבר עשה תשובה. הדר לי' לכלל ואהבת לרעך כמוך. (ועי' מה שביארנו בזה לעיל (עשין י"ט) עיי"ש היטב). וא"כ מסית נמי אחר שקבל ענשו בב"ד כבר הדר הו"ל בכלל ואהבת לרעך כמוך. אלא דמ"מ גלי קרא לא תאבה לו לא תאהבנו. וגם אז הוציאו מכלל ואהבת לרעך כמוך לענין שאין צריך לברר לו מיתה יפה כבשאר חייבי מיתת ב"ד. ומעתה לפ"ז דעיקר קרא לא איצטריך אלא למעוטי שאינו בכלל שאר חייבי מיתות שצריך לברר להם מיתה יפה. ע"כ מתבאר מזה דקרא דלא תאבה לו איננו אזהרת לאו. דהרי אי לאו דגלי קרא הוה סד"א דלא גרע השתא מיהת משאר חייבי מיתות ב"ד דהדרי לכלל ואהבת לרעך כמוך. וא"כ השתא נמי דגלי קרא ומיעטי'. די לנו לומר דאין בו מצוה כבשאר חייבי מיתות ב"ד. אבל איסורא ואזהרה אין לנו. וקרא דלא תאבה לו אינו אלא שלילה בעלמא. וממילא נשמע דה"ה לשאר לאוי דמסית שאינם אלא שלילה בעלמא. ולא לאזהרה נאמרו: 
<b>וכן </b>מתבאר ג"כ מדאמרינן בתוספתא (פ"י דסנהדרין) ובפ"ד דסנהדרין (ל"ו ע"ב) דמסית מושיבין בדינו זקן וסריס ואכזרי. משום דכתיב בי' לא תחמול ולא תכסה עליו. משא"כ בשאר חייבי מיתות ב"ד עיי"ש. ואם איתא דקראי דלא תחמול ולא תכסה עליו אזהרות לאוין הן. היה ראוי לומר שחייבים להושיב בדינו זקנים וסריסים ואכזרים. שאם לא עשו כן עוברים בלאוין אלו. והדבר מבואר שלא אמרו אלא דאע"ג דבשאר חייבי מיתות אסור להושיב את אלו בדינם. מ"מ במסית מותר. אבל חיובא ודאי ליכא אפי' במסית. דהא במתניתין (פרק ארבע מיתות ס"ז ע"א) תנן גבי מסית מביא אותו לב"ד וסוקלין אותו. ומשמע ודאי לב"ד הידוע שדנין גם כל שאר חייבי מיתות ב"ד. אף ע"פ שאין בהן זקנים וסריסים ואכזרים שפסולים הם לשאר דיני נפשות. דאם איתא דמסית אינו נדון אלא בסנהדרין שיש בהן אכזרים וסריסים וזקנים. ודאי הו"ל לפרושי בהדיא הכי במתני'. כיון דלא סגי בלאו הכי ואיכא בהכי אזהרת לאו דאורייתא. והכי משמע ודאי מלשון התוספתא שם מדקתני הסריס ומי שלא ראה לו בנים יושבין בדינו. משמע דלא אתי אלא להכשירן בדין המסית אע"פ שפסולין לשאר חייבי מיתות ב"ד. ולא לעשותן חובה בדינו. וכן בכולהו חומרי אחריני דקתני בתוספתא שם לענין דינו של מסית. שפותחין דינו ביום וגומרין בלילה. ושפותחין וגומרין בו ביום בין לזכות ובין לחובה. ושמטין ע"פ דיין אחד בין לזכות בין לחובה. ושהכל מלמדין עליו זכות וחובה. ושהמלמד זכות יכול לחזור וללמד חובה עיי"ש. משמע ודאי דלא לחיובא קאמר אלא שרשאין בכך אע"פ שאסור בשאר חייבי מיתות ב"ד. דהרי הכי נמי קתני להו בההוא לישנא ממש לעיל (ריש פ"ג) לענין שור הנסקל עיי"ש. והתם פשיטא דאין מקום כלל לומר דחיובא איכא בהכי. דמהיכא תיתי לן לומר כן התם. והדבר פשוט דאינם אלא רשות. ומשום דאין צריך להפוך בזכותו של שור הנסקל כבאדם. וא"כ ודאי הכי נמי בדינו של מסית אינם אלא רשות בעלמא. והשתא כיון דכל זה לא נפק"ל אלא מדכתיב ביה לא תחמול ולא תכסה עליו. ע"כ מתבאר מזה דאין מתפרשים אלא דרך שלילה. ואינם אזהרות. וה"ה לשאר לאוין האמורים בפרשת מסית: 
<b>ונראה </b>עוד להכריח כן מדאמרינן (בפרק נגמר הדין מ"ג ע"א) תניא בע"פ תלאוהו לאותו האיש. והכרוז יוצא לפניו ארבעים יום פלוני יוצא ליסקל על שכישף והסית והדיח את ישראל. כל מי שיודע לו זכות יבוא וילמד עליו. ולא מצאו לו זכות עיי"ש. והוא תמוה טובא לכאורה אמאי תלוהו. והא קיי"ל כרבנן דאמרי התם (לקמן מ"ה ע"ב) דאין תולין אלא את המגדף ועובד ע"ז בלבד. והוא לא יצא ליסקל אלא משום שהיה מסית ומדיח. ואע"ג דמסית כתיב בי' לא תחמול ולא תכסה עליו. מ"מ הרי מדקאמרי רבנן אינו נתלה אלא המגדף ועובד עבודה זרה בלבד. א"כ ודאי מסית נמי לא. והיה נראה לומר דמזה סייעתא לדעת הר"א הזקן ז"ל באזהרותיו שמבואר מדבריו שם שפסק כר"א דאמר כל הנסקלין נתלין. ושלא כדעת התוס' (פ"ק דיומא ח' ע"א) ובנדה (פ"ג ל' ע"א) שהשיגו עליו וכתבו דכרבנן קיי"ל עיי"ש. וגם בפירש"י (סו"פ אמור ובפ' בלק כ"ה ד' ובפ' תצא) נקט כר"א עיי"ש. והרמב"ן ז"ל השיג עליו. וכתב דדברי יחיד הם ולא קיי"ל אלא כרבנן עיי"ש. וכן פסק הרמב"ם ז"ל (הלכות סנהדרין פט"ו ה"ו) ובסמ"ג (עשין ק"ג) עיי"ש. ועפמש"כ נראה לכאורה דעת הר"א הזקן ורש"י ז"ל מוכרחת דהא עבדו בה עובדא כר"א לתלות גם את המסית. וקיי"ל מעשה רב. ואע"ג דבעלמא נחלקו הראשונים ז"ל אי אמרינן מעשה רב למידחי כללא דיחיד ורבים הלכה כרבים. מ"מ הדבר ברור דהיינו דוקא במעשה הנעשה ע"י יחיד או יחידים. משא"כ בההיא דהתם שנעשה מעשה ע"פ סנהדרין בפרסום גדול כזה. וחזינן מזה דר"א לאו יחידאה הוא בזה. אלא רבים אשר אתו בזה דס"ל כוותי'. ועבדו בה עובדא ע"פ סנהדרין. ודאי אית לן למימר דהילכתא כוותי'. ודברי הפוסקים בזה כרבנן דאין נתלין אלא מגדף ועובד ע"ז בלבד. ודאי תמוהים אם איתא דקרא דלא תחמול ולא תכסה עליו הו"ל אזהרת לאו גבי מסית וע"כ אנו מוכרחין לומר לפי דעתם דלא תחמול ולא תכסה עליו לא אזהרות לאוין נינהו אלא שלילה בעלמא. ולהכי נהי דמסית נמי שרי לתלותו כמגדף ועובד ע"ז. מ"מ כיון דחיובא מיהא ליכא כבמגדף ועובד ע"ז. שפיר קאמרי רבנן דאינו נתלה בתורת חיובא אלא המגדף ועובד ע"ז בלבד. ודלא כר"א דאמר כל הנסקלין חייבין תליי'. אבל בתורת רשות ודאי רבנן נמי מודו דמסית נמי נתלה משום דכתיב ביה לא תחמול ולא תכסה עליו. ואע"ג דהתם בההיא עובדא הקילו בדינו יותר מבשאר מסית משום דקרוב למלכות הוה. כדאמרינן התם עיי"ש. וא"כ לכאורה אם איתא דאין תלייתו חובה לא היה להם לתלותו. מ"מ נראה דכיון דמיהת לר"א מדינא כל הנסקלין נתלין. אע"ג דלא קיי"ל כוותי' בעלמא. הכא במסית ראו להחמיר בדינו כר"א אע"ג דקרוב למלכות הוה. כיון דעכ"פ ליכא איסורא בהכי במסית אפילו לרבנן. ולא הקילו בדינו משום טעמא דקרוב למלכות הוה אלא במאי דלכ"ע ליתא בכל המסיתים חובה מדאורייתא. אלא דהתינח אם קרא דלא תחמול ולא תכסה עליו אינו אלא רשות. אבל אם איתא דאזהרת לאו הוא. ומדינא נתלה. ודאי הו"ל לחכמים להוציא מן הכלל גם המסית. אלא ודאי ע"כ מוכרח מזה דהך קרא אינו אלא שלילה ואינו בא אלא לרשות ולא לאזהרה: 
<b>והכי </b>נמי מוכח מדפרכינן התם עלה מאי דקתני שהכריזו כל מי שיודע לו זכות יבא וילמד עליו. אטו בר הפוכי זכות הוא מסית הוא. והתורה אמרה לא תחמול ולא תכסה עליו. ומשני שאני התם דקרוב למלכות הוה עיי"ש. והשתא אם איתא כדעת הסוברין דלא תחמול ולא תכסה עליו אזהרות. לאוין נינהו היכי שרינן לעקור לאוין דאורייתא בקום ועשה משום קורבא למלכות. אלא ודאי עכצ"ל דאין זה אלא שלילה. לומר שאין צריכין להפוך בזכותו כבשאר חייבי מיתות ב"ד. אבל איסורא ליכא. ומטעמא דקרוב למלכות הקילו עליו להפוך בזכותו. איברא דלפמש"כ במג"א (סי' תרנ"ו ס"ק ח') וז"ל משמע קצת בגיטין (נ"ו ע"א) במעשה דבר קמצא שמותר לעבור על ל"ת מפני אימת המלכות עיי"ש עכ"ל. ולפ"ז אין מזה הכרע. משום דגם הכא אפשר לומר דכיון דקרוב למלכות הוה איכא משום. אימת המלכות. ושרי לעבור על לאו דלא תחמול אע"ג דהו"ל לאו גמור. ואמנם אין זה ברור לדינא לדעתי ויש בזה מקום עיון. והנה מש"כ המג"א דהכי משמע קצת. אע"ג דלכאורה הדבר מפורש שם בהדיא. מדאמרינן התם אזל שדר בידי' עגלא תלתא. בהדי דקאתי שדא בי' מומא בניב שפתים. ואמרי לה בדוקין שבעין. דוכתא דלדידן הוי מומא ולדידהו לא הוי מומא. סבור רבנן לאקרובי' משום שלום מלכות. אמר להו רבי זכרי' ב"א יאמרו בע"מ קרבין לגבי המזבח. סבור למיקטלי' דלא ליזיל ולימא וכו' עיי"ש. הרי מבואר בהדיא דסבור רבנן לאקרובי' משום שלום מלכות. אע"ג דאית בה חמשה לאוין דאורייתא כמבואר בפ"ק דתמורה דהמקריב בע"מ למזבח עובר בחמשה לאוין עיי"ש. ועכצ"ל דכוונת המג"א דיש מקום לדחות דשאני התם דהוה סכנת נפשות. דהא ההוא גברא הוה קאי עלייהו למחזי אם יקריבוהו. ואם לא יקריבוהו ימסרם למלכות. כמו שהיה באמת דאזל אכל בהו קורצא בי מלכא ואמר דמרדו בו. וגם נראה דהוה קים להו דמעיקרא לא שלחו קרבן זה אלא כדי לנסותם שאם לא יקריבוהו יאמינו שמרדו בו. תדע לך שהרי רצו להרגו לההוא גברא. והיינו ודאי משום שחשבוהו כרודף שניתן להצילו בנפשו. משום שהיה הדבר ברור אצלם דכל כוונתו של זה לא היה אלא לנקום מהם. והו"ל ברי היזקו. משא"כ בעלמא איכא למימר דאסור משום דמסתמא ליכא סכנתא. דאפשר להם להתנצל בדבר. כיון דבאמת לא עשו זאת אלא משום שאסרה תורה להם. ובלא דינא לא קטלי. כמש"כ הט"ז (או"ח סי' ס"ו סק"א) עייש"ה. אלא דמ"מ מדקאמרי נקרבי' משום שלום מלכות. ולא קאמרי משום סכנתא. משמע קצת דגם בעלמא כל שיש בדבר משום שלום מלכות שרי לעבור על לאו דאורייתא. כן נראה בכוונת המג"א שם. ועי' מש"כ קצת אחרונים שם על דברי המג"א לדחות ראייתו זו עיי"ש. אבל כבר הרגיש המג"א גופי' בזה. ואין כוונתו אלא כדכתיבנא: 
<b>ואמנם </b>לדידי לא זו שאין משם ראיה לזה כלל. אלא אדרבה מהתם מוכח איפכא. דהרי שם מבואר בהדיא דבמום בדוקין שבעין או בניב שפתים הוא דמיירי התם. דלדידהו לא הוי מומא ולדידן הוי מומא. ואצלם הו"ל כשר למזבח. ובודאי גם לדידן בע"מ כזה קיל טפי מבע"מ גמור. דהא לר"ע בע"מ כזה אם עלה לא ירד ומרצה בדיעבד. כמבואר בפ"ג דזבחים (ל"ה ע"ב). ובתוס' שם (ד"ה אלא בדוקין) עיי"ש היטב. ומשמע ודאי דבע"מ גמור שמפורש איסורו בתורה לא היו מתירין להקריב ע"ג המזבח משום שלום מלכות. דכל שאיסורו מפורש בתורה אין להקל בו משום שלום מלכות. ומתבאר מזה דכל לאו המפורש בתורה לא ניתן לעבור עליו משום אימת המלכות. וא"כ דברי המג"א שסתם וכתב שמותר לעבור על ל"ת משום אימת המלכות. דמשמע ודאי בכל ענין. ואפילו ל"ת מפורשת בתורה. ואין שום חילוק בדבר. ודאי תמוהים טובא. ואין להם על מה שיסמכו. ומיהו קצת אפשר לומר דכיון דמיהת חזינן התם דמשום אימת המלכות התירו לעבור על לאו גמור דאורייתא. דנהי שאינו מפורש בהדיא בתורה. מ"מ לדידן הו"ל מום גמור כשאר מומין ואפילו לענין דיעבד. דהרי לא קיי"ל כר"ע דאמר בדוקין שבעין אם עלה לא ירד. וא"כ ממילא נמי אפילו בלאו המפורש בתורה. כל דאית ביה משום אימת המלכות מותר לעבור עליו. דהרי ליכא טעם לחלק בזה אלא משום דכשאין הלאו מפורש בהדיא בתורה. ומשום זה הוחזק אצלם הדבר בהיתר. אית בה משום אימת המלכות. משום שלא יאמינו שדבר זה אסרתו תורה. משא"כ בלאו המפורש בתורה בהדיא. או בל"ת שלא שייכי ביה אינהו ולא הוחזק להם בהיתר. לית ביה משום אימת המלכות. וא"כ היכא דקים לן דהמלכות מקפדת בזה. ואית בה משום אימת המלכות. אית לן למימר דבכל ענין שרי. אלא דהתם בעובדא דבר קמצא הכי הוה עובדא דלא הקפידה המלכות אלא בדבר שהוחזק אצלם בהיתר. שהרי לא שלחוהו אלא כדי לנסותם אם מרדו במלכות ולא יעשו רצונם אם לא. ואם היה ידוע למלכות שלא יכלו להקריבו משום שהתורה אסרתו לא היה בזה שום אות וסימן למרדם. אבל היכא שברור לנו דהמלכות מקפדת בזה ואית בה משום אימת המלכות. בכל ענין שרי. כן נראה בכוונת המג"א: 
<b>מיהו </b>נראה דעיקר ראיה זו ליתא. לפמש"כ במל"מ (פ"א מהלכות איסורי מזבח ה"ד) דכולהו לאוין דבע"מ למזבח ליתנייהו אלא בשוחט ומקריב קדשי מזבח לשם קרבן. אבל כששוחטן ומקריבן שלא לשם קרבן אלא לתכלית אחרת. אינו עובר בלאוין אלו. וזו היא כוונת הרמב"ם ז"ל שם במש"כ השוחט בע"מ לשם קרבן לוקה שהרי נאמר וכו' עכ"ל עיי"ש. ולפ"ז צ"ל דהא דמבואר בסוגיא דזבחים (ע"ז ע"א) דלכ"ע אסור להקריב בע"מ ע"ג המזבח אפילו לשם עצים ואפילו ע"י תערובות בכשרים להקרבה עיי"ש. היינו דוקא לאיסורא בעלמא אבל אזהרת לאו ליכא בהכי. ולא שייך הכא לומר דאהדרי' קרא לאיסורא קמא. משום דכבר גלי קרא בשאור ודבש להיתירא מדכתיב לא יעלו לריח ניחוח. ודרשינן מיני' לריח ניחוח אי אתה מעלה אבל אתה מעלה אותן לשם עצים. אלא דהדר מיעט קרא אותם. ודרשינן מיני' אותם אי אתה מעלה לריח ניחוח אבל אתה מעלה לשם עצים. אבל מידי אחרינא לא כמבואר בסוגיא דזבחים שם עיי"ש. ובכה"ג לא אמרינן אהדרי' לאיסורא קמא כמש"כ התוס' (פ"ק דביצה י"ב ע"א) עיי"ש. ואכמ"ל בזה. ומעתה א"כ בההיא עובדא דבר קמצא אפשר היה להקריבו לשם עצים דלית בה שום איסור לאו כלל מצד תקרובות בע"מ. וגם אי אפשר לאחרים לידע כוונת הכהן המקריב. וא"כ איכא למימר דמאי דאמרינן התם סבור רבנן לאקרובי'. היינו רק לשם עצים בעלמא. דאין בה אלא איסורא בעלמא. אבל ודאי להקריבו לשם זבח שעובר בחמשה לאוין. איכא למימר דאסור מטעמא דשלום מלכות. וגם אפשר לומר דהך עגלא תלתא דשדר להו אכתי חולין הוה. ושדר להו שהם יקדישוהו ויקריבוהו. ולפמש"כ התוס' (בזבחים ע"ז ע"ב) בד"ה בדם וכו'. דחולין גמורים לכ"ע מותר להקריב ע"ג המזבח לשם עצים. דאפילו רבנן לא קאמרי אלא במידי דהקרבה. כגון אברי חטאת ואברי עולה עיי"ש. וא"כ שפיר היו מותרין ויכולים להקריבה לשם עצים. אלא דרבי זכריה ב"א לא הניחם. משום חששא שמא יאמרו בע"מ קריבין לגבי המזבח. כיון שהוכרחו בע"כ לעשות כן בצינעא. אבל ודאי איסורא דאורייתא ליכא בהכי. ולא שרינן איסורא דאורייתא משום שלום מלכות: 
<b> וכבר </b>העירו קצת אחרונים ז"ל מדברי התוס' (פרק זה בורר כ"ו ע"א) בההיא דאמרינן התם מכריז רבי ינאי פוקו וזרעו בשביעית משום ארנונא. וכתבו בתוס' וז"ל וא"ת ומשום ארנונא התירו לחרוש ולזרוע בשביעית דהוי איסורא דאורייתא. וי"ל דמיירי בשביעית בזה"ז דרבנן. אי נמי י"ל דפקוח נפש הוא ששואל מהם המלך מס וכשאין להם לפרוע מתים בתפיסת המלך. והכי אתמר בירושלמי משום חיי נפש עכ"ל עיי"ש. הרי דפשיטא להו לתוס' דמשום שלום מלכות אין להתיר איסור לאו דאורייתא. וכדמוכח נמי מדברי הירושלמי שהביאו בתוס' שם. וכן מתבאר מפירש"י שם שפירש דלא התיר אלא משום דשביעית בזה"ז דרבנן עיי"ש. וכן מתבאר מדברי הרמ"ה ז"ל (ביד רמה שם) עיי"ש. וכן מתבאר מדברי הר"ן ז"ל שם שמפרש טעמא משום סכנת נפש. ומשום דהו"ל להנאת עצמן לא אמרינן יהרג ואל יעבור עיי"ש בדבריו. וזהו כתירוץ השני של התוס' שם. ומבואר דס"ל דבלא סכנה לא הוה שרינן איסורא דאורייתא משום שלום מלכות. ויש מקום אתי להאריך בזה בההיא דיומא (פרק בא לו ס"ט ע"א) ובההיא דברכות (פרק אין עומדין ל"ב ע"ב) עיי"ש היטב. אלא שאכמ"ל בזה יותר. והשתא א"כ ודאי קשה דאם איתא דלא תחמול ולא תכסה עליו אזהרות לאוין נינהו. מאי קמשני דהיינו טעמא שהפכו בזכותו אע"ג דמסית הוה וכתיב בי' לא תחמול ולא תכסה עליו משום דקרוב למלכות הוה. והרי משום אימת המלכות אין להתיר איסור לאו דאורייתא וכמו שנתבאר. ובודאי לא הוה אז מקום סכנת נפשות שהרי חזינן שלא נתייראו מלסקלו ולתלותו. וע"כ לא הוה אלא משום שלום מלכות בעלמא. והשתא היכי שרו איסור לאו דאורייתא משום הכי. אלא ודאי מוכרח מזה דליכא בזה אזהרת לאו. משום שלא בא הכתוב אלא להתיר. שאין חייבין להפוך בזכותו של המסית כמו שנתחייבו בשאר חייבי מיתות ב"ד. ולהכי אע"ג דבמסית בעלמא היו מחמירין בדינו שלא להפוך בזכותו. מ"מ באותו האיש משום דקרוב למלכות הוה נהגו עמו כמו עם שאר חייבי מיתות ב"ד להפוך בזכותו. מאחר שאין איסור בדבר מדאורייתא: 
<b>ועוד </b>נראה ראי' לזה מדאמרינן (בפרק זה בורר כ"ט ע"א) תניא בדיני נפשות אע"ג דלא טען טענינן לו ואין טוענין למסית. ואמרינן עלה מאי שנא מסית אמר רבי חמא וכו' שאני מסית דרחמנא אמר לא תחמול ולא תכסה עליו. אמר רשב"נ אר"י מנין שאין טוענין למסית מנחש הקדמוני דאמר ר"ש הרבה טענות היו לו לנחש לטעון ולא טען. ומפני מה לא טען לו הקב"ה לפי שלא טען הוא. מאי הו"ל למימר דברי הרב ודברי התלמיד דברי מי שומעין עיי"ש. והדבר קשה לכאורה דכיון דהא דאין טוענין למסית נפק"ל מדכתיב לא תחמול ולא תכסה עליו. א"כ אזהרת לאו יש בדבר. וא"כ מאי קאמר רשב"נ מנין שאין טוענין למסית מנחש הקדמוני. ומשמע ודאי דאיהו נמי אתי למימר דאיסורא איכא בהכי. דהא ודאי משמע דלא אתי רבי שב"נ אר"י אלא להביא עוד ראי' אחרת לההיא דתניא לעיל בברייתא. וכדמשמע פשטא דסוגיא דהתם. אבל לענין דינא ודאי לא פליגי. אלא דרבי חמא יליף לה מלא תחמול ולא תכסה. ורבי שב"נ מייתי ראי' מנחש הקדמוני. ועוד דע"כ גם לר"ש ב"נ אר"י איצטריך ילפותא דרבי חמא. דאל"כ קשה מאי שנא מסית. כדפרכינן לעיל. ואי משום דנחש הקדמוני מסית הוה דילמא מעשה שהיה כך היה. וה"ה לשאר חייבי מיתות ב"ד. ועכצ"ל כדמשני רבי חמא שאני מסית דרחמנא אמר לא תחמול ולא תכסה עליו. אלא דרשב"נ אתי לסיועי להך מילתא מנחש הקדמוני. והשתא קשה מאי סייעתא מייתי מנחש הקדמוני להכא. הרי ליכא למשמע מנחש הקדמוני אלא שאע"פ שיש לו טענות לטעון אין צריכין לטעון לו. מדלא טען לו הקב"ה אע"פ שהיו לו הרבה טענות לטעון ולא טען הוא עצמו. אבל אכתי היכי משמע מהתם דאיכא איסור בדבר לטעון לו. הרי שפיר אפשר לומר דאע"פ שמותר. מ"מ כיון שאין צריך לפיכך לא טען לו. אלא ודאי לכ"ע איסורא ליכא בהכי. אלא דלא צריך למיטען לו קאמרינן. משום דקרא דלא תחמול ולא תכסה עליו נמי לא מתפרש אלא בדרך שלילה שאין צריך לחמול עליו. אבל אזהרת לאו ליכא. ולהכי שפיר מייתי רשב"נ סייעתא לזה מנחש הקדמוני דאע"פ שהרבה טענות היו לו לטעון ולא טען. מ"מ לא טען לו הקב"ה. מיהו לכאורה איכא למידחי דלעולם אסור לטעון למסית קאמרינן. משום דאמר רחמנא לא תחמול ולא תכסה עליו ואזהרת לאו יש בדבר. ורשב"נ אמר ר"י לא אייתי סייעתא מנחש הקדמוני אלא לעיקר הדבר דהך מילתא נמי הו"ל בכלל אזהרת לא תחמול ולא תכסה עליו. שלא תאמר שלא נאמרה אזהרה זו אלא לענין שלא נמנע מלמסרו לידי ב"ד משום דאכתי לא נכשל הניסת על ידו. שלא אבה ולא שמע אליו. או כי היכי דלא נימא דלא אמר קרא לא תחמול ולא תכסה עליו אלא אחר שכבר נתבררה לנו חובתו בברור גמור. אבל לטעון לו טענה לזכותו שאלו הוה טען הוא גופי' טענה זו הוה מיפטר ויצא צדיק בהשפטו. מותר ורשאין לטעון לו אם לא טען הוא גופיה. לזה מייתי רשב"נ אר"י ראיה מנחש הקדמוני. שאע"פ שהיו לו הרבה טענות לטעון לפטור את עצמו. אפי' הכי כיון שלא טען הוא גופי' לא טען לו הקב"ה. אע"ג דבשאר חייבי מיתות ב"ד חייבין ב"ד לטעון לו אם לא טען הוא מדכתיב והצילו העדה. ועכצ"ל דהיינו משום דמסית שאני משום דאמר רחמנא לא תחמול ולא תכסה עליו. ומינה שמעינן דגם זהו בכלל קרא דלא תחמול וגו'. וממילא נשמע נמי דאית בה אזהרת לאו ואסור לטעון לו: 
<b>ובהכי </b>הוה אתי שפיר קושית הרב כנה"ג (בחמרא וחיי שם) למה לו לרשב"נ למילף שאין טוענין למסית מנחש הקדמוני ותיפוק ליה מקרא דלא תחמול ולא תכסה עליו עיי"ש. וכבר קדמו בקושיא זו אחד מהראשונים ז"ל (במנחת יהודה להריב"א ז"ל פ' בראשית). וכתב שם בשם רבינו אליקים ז"ל לתרץ דאי מקרא דלא תחמול ה"א דדוקא מסית שנצטוה על כך אבל מסית שלא נצטוה על כך טוענין לו. להכי איצטריך ללמוד מנחש הקדמוני דאפי' בכגון זה אין טוענין עיי"ש בדבריו. אבל הדברים תמוהים אצלי טובא דהא מסית שלא נצטוה על כך כנחש הקדמוני לא היה אלא במעשה בראשית ובדיני שמים. אבל בדיני אדם לא היה ולא יהיה. וא"כ לית לן שום נפקותא לדינא בהכי לדידן כלל. ומאי אתי רשב"נ אר"י לאשמעינן בהכי. והרב כנה"ג ז"ל שם כתב לתרץ דס"ל לרשב"נ דמקרא דלא תחמול וגו' ליכא למשמע אלא שלא נחמול ונכסה עליו אחר שכבר נתברר שהוא מסית בודאי. אבל כשאפשר לטעון לו טענה הפוטרתו ולא יהיה בכלל מסית כלל. הוה סד"א דטענינן ליה. לזה אשמעינן רשב"נ דעכצ"ל דלא תחמול ולא תכסה עליו כולל גם שלא לטעון לו קודם שנתברר דהו"ל מסית. דאל"כ מנחש הקדמוני נפקא. ולמה לי לא תחמול ולא תכסה עיי"ש בדבריו. ולפי דבריו אלו יהי' מוכרח ע"כ מזה דלא תכסה עליו אינו אזהרת לאו אלא שלילה בעלמא. דאל"כ הרי כיון דמנחש הקדמוני ליכא למשמע אזהרת לאו. ודאי איצטריך קרא דלא תחמול וגו' לאזהרת לאו בדבר. ולעולם אימא דאינה כוללת אלא את המסית שכבר נתברר לנו דהו"ל מסית. ולא הועיל רשב"נ בהוכחתו זו כלום. ואף ע"ג דקיי"ל כל היכא דאיכא למידרש דרשינן ולא מוקמינן בלאוי יתירי. ואפי' היכא דליכא לאו אחר זולת זה. וכמו שביארנו בכמה דוכתי. ובפרט במבוא (סי' ז' שורש ששי) וכ"כ התוס' (במכות י"ח ע"א) ד"ה איסור. ובש"מ (בב"מ פ"ז ע"ב) בשם הרמב"ן וריטב"א עיי"ש. היינו דוקא היכא דעכ"פ כבר ידענו דאיסור יש בדבר. כגון דאיכא מיהת עשה. אבל הכא הרי מנחש הקדמוני גם איסורא בעלמא ליכא למשמע מיניה וכמשכ"ל. וא"כ ע"כ איצטריך קרא דלא תחמול וגו' לאשמעינן דאיסורא איכא בהכי. אם איתא דלא תחמול ולא תכסה הו"ל אזהרת לאו. אלא ודאי אינו אלא שלילה בעלמא. ולא שמענו איסור בדבר גם מקרא דלא תחמול וגו'. אלא דלפי מה שביארנו לעיל בלא"ה אין בזה קושיא כלל. וא"כ אין מזה הכרח כלל: 
<b>ואמנם </b>עיקר הך סוגיא בלא"ה תמוה טובא לכאורה. דאינו מובן מאי ענין מסית לנחש הקדמוני דהרי ידוע דאין תורת מסית אלא בהסית לעבוד ע"ז. כדמפורש בהדיא בקרא בפרשת מסית. וכבר עמדו בזה הראשונים ז"ל (במ"י שם) בשם הר"מ מקוצי ז"ל. ובחזקוני ובפי' הרע"ב ז"ל על פירש"י. וכולם תירצו דגם הנחש הסיתם לע"ז עיי"ש. וכבר תמה על דבריהם הרב צידה לדרך שם עיי"ש בדבריו. ומש"כ בזה בתשובות חות יאיר (סי' קס"ו) אין דבריו מספיקים כלל עיי"ש היטב. ואין להאריך. ועוד תמוה דהרי המסית בהסתה לחודה מתחייב אע"פ שהניסת לא אבה ולא שמע לקבל דבריו. וכמבואר בעיקר פרשת מסית ובמתניתין (פרק ארבע מיתות ס"ז ע"א) עיי"ש. והיכי שייכא בי' טענת דברי הרב ודברי התלמיד דברי מי שומעין. וכבר עמדו בזה הרא"ם ז"ל והלבוש והרג"א ז"ל שם. ונתעצמו הרבה בזה. ומ"מ אין דבריהם ז"ל מספיקים עיי"ש בדבריהם. ואמנם נראה עפמש"כ התוס' שם (ד"ה דברי) וז"ל וא"ת א"כ כל מסית יפטור עצמו באותה טענה. וי"ל דדוקא נחש שלא נצטוה שלא להסית. ולא נענש אלא לפי שבאה תקלה על ידו. אבל מסית שנצטוה שלא להסית. נמצא כשמסית עובר עכ"ל עיי"ש. ונמצא לפי דבריהם ז"ל ודאי לנחש לא היה תורת מסית ממש. שהרי לא נצטוה שלא להסית. ולא נתחייב אלא משום תקלה שבאה על ידו. כבמתניתין דפרק ארבע מיתות (נ"ד ע"א) עיי"ש. ועכצ"ל דלא מייתי רשב"נ אר"י ראיה משם אלא מכ"ש. דמה התם שלא נצטוה שלא להסית ולא הי' לו דין מסית ממש. לא טען לו הקב"ה כ"ש שאין טוענין למסית גמור. ומעתה לפ"ז ממילא מבואר דע"כ אין לומר דרשב"נ סמיך אהא דאמרינן לעיל שאני מסית דרחמנא אמר לא תחמול ולא תכסה עליו. דהרי אין דנין קל מחמור להחמיר עליו. וקרא דלא תחמול וגו' במסית גמור הוא דמיירי דחמיר. וע"כ דרשב"נ לא חייש לפירכא דמ"ש מסית. והיינו משום דלא פריך הכי אלא לעיל דאכתי לא הוה קים לי' שום הוכחה מקרא שיש להחמיר לענין זה במסית יותר מבכל שאר חייבי מיתות ב"ד. ולזה איצטריך לשנויי מדכתיב בי' לא תחמול ולא תכסה עליו. אבל לרשב"נ דכולא מילתא יליף מנחש הקדמוני דאשכחן בי' דאע"פ שלא היה מסית גמור החמיר הקב"ה בענשו שאע"פ שהיו לו הרבה טענות לטעון לא טען לו. ויליף מזה דכ"ש מסית גמור שאין טוענין לו. ואין לך בו אלא חידושו. מסית דוקא. ולא גמרינן מיני' לשאר חייבי מיתות ב"ד. והשתא א"כ הדרא קושיא לדוכתא מנ"ל לרשב"נ למילף מהתם איסורא דאם טענו לו איסורא קעבדי בהכי. אלא ודאי עכצ"ל כמשכ"ל דגם לרב חמא דנפק"ל הך מילתא מקרא דלא תחמול וגו'. נמי לא לאיסורא קא יליף לה. אלא לענין דליכא חיובא למיטען לו ולהפוך בזכותו כבשאר חייבי מיתות ב"ד. והיינו משום דהנך קראי דכתיבי במסית אינם אזהרות לאוין. אלא הו"ל מלאוי השלילה. וליכא למשמע מינייהו איסורא כלל: 
<b>וראיתי </b>להרמ"ה ז"ל שם שגם הוא ז"ל עמד בזה. וכתב שם וז"ל ואם תשאל טעמא דלא טעין הכי הא טעין טענתי' טענה. והרי מסית דקרא אע"ג דלא ציית ליה ניסת ולא נעבדה עבירה על ידו חייב. כדתנן אמר לשנים וכו'. וכ"ש היכא דציית לי' דלא מצי למיטען דברי הרב ודה"ת דברי מי שומעין שאני מסית דע"ז דחמיר. ורחמנא אמר לא תחמול ולא תכסה עליו. כי קאמרינן הכא במסית דעלמא דומיא דנחש דאיירינן ביה. ושמעינן מינה דמסית דכל התורה כולה לבר מע"ז לא מיפטר אלא היכא דטעין. אבל אי לא טעין לא טענינן ליה. וש"מ דהא דקיי"ל בעלמא דאין שליח לדבר עבירה. דוקא היכא דטעין משלח דה"ר ודה"ת דברי מי שומעין. אבל היכא דלא טעין מיחייב משלח עכ"ל עיי"ש. וע"פ דבריו מתורץ הכל. דרשב"נ מילתא אחריתא לגמרי הוא דאתי לאשמעינן. ולא מיירי במסית גמור כלל. אלא במסית דשאר עבירות שבכל התורה כולה. לומר דאפי' מסית דכל עבירות שבתורה לבר מע"ז אין טוענין לו. ומ"מ גם לפי שיטתו שפיר מוכח דע"כ לא תחמול ולא תכסה עליו אינו אזהרת לאו אלא שלילה בעלמא. וכי קתני לעיל בברייתא במסית לע"ז דאין טוענין לו. אין צריך לטעון לו קאמרינן. אבל איסורא ליכא בהכי אי בעו למיטען לו. והיינו דקאתי רשב"נ אר"י לאוסופי ולמימר דלאו דוקא מסית גמור לע"ז. אלא אף מסית דכל התורה לענין זה יש לו מיהת דין מסית שאין חייבין לטעון לו אע"פ שיש לו טענה לזכותו. אם לא טען הוא לעצמו. וגמר לה מנחש הקדמוני. אבל אם איתא דמאי דקתני לעיל בברייתא במסית לע"ז דאין טוענין לו. היינו לומר דאסור לטעון לו ואית בה אזהרת ל"ת דאורייתא מדכתיב ביה לא תחמול ולא תכסה עליו. קשה מאי קאמר עלה רשב"נ אר"י מנין שאין טוענין למסית וכו'. והיינו בשאר המסיתין דכל התורה כולה. ומשמע שבא להשוותן לענין זה למסית לע"ז. וא"כ גם בשאר המסיתין ס"ל דאיסורא קעביד בהכי. והיכי משמע ליה הכי מנחש הקדמוני. ומנ"ל דמה שלא טען לו הקב"ה היינו משום דאיכא איסורא בהכי לדידן. ודילמא רק משום דליכא חיובא בהכי כבשאר חייבי מיתות ב"ד לאהדורי בתר זכותו הוא דלא טעין לו. אבל איסורא ליכא. משום דקרא דלא תחמול ולא תכסה במסית לע"ז הוא דכתיב דחמיר טובא. אלא ודאי גם במסית לע"ז לא להזהיר עלה באזהרת לאו אתי קרא. אלא להוציאו מכלל שאר חייבי מיתות ב"ד שנצטוו ב"ד לאהדורי בתר זכותן בכל מאי דאפשר. כדכתיב ושפטו העדה והצילו העדה דבעינן עדה מצלת. ואין קרא דלא תחמול ולא תכסה עליו אלא שלילה בעלמא: 
<b>ומיהו </b>אין זה מוכרח כ"כ. דבלא"ה לענ"ד עיקר דברי הרמ"ה ז"ל אלו תמוהים אצלי טובא. והנה הרמ"ה ז"ל גופיה הקשה שם לשיטתו. וכתב וז"ל וקשה לי דהא בכמה דוכתי דקא מקשה אמאי והא אין שליח לד"ע. ולא קא משני הכא במאי עסקינן דלא טעין. דאלמא לא שנא הכי ולא שנא הכי לא מיחייב משלח וצ"ע עכ"ל עיי"ש. ולענ"ד אי משום הא לא חזינא בה קושיא כ"כ. דהרי רבי חמא ב"ח דמשני לעיל וקאמר שאני מסית דרחמנא אמר לא תחמול ולא תכסה עליו. עכצ"ל דפליג עליה דרשב"נ אר"י. לפי שיטת הרמ"ה ז"ל. וס"ל דמאי דקתני בברייתא דאין טוענין למסית היינו דוקא במסית לע"ז דכתיב ביה לא תחמול ולא תכסה עליו. דאם איתא דברייתא מיירי נמי במסית דכל התורה כולה. אכתי קשה מנ"ל למסית דכל התורה כולה שאין טוענין לו ומאי קא משני שאני מסית דרחמנא אמר לא תחמול וגו'. והא האי קרא במסית לעבודה זרה לחוד הוא דמיירי. אלא ודאי עכצ"ל דלרבי חמא ס"ל דברייתא במסית לע"ז בלחוד מיירי. אבל שאר המסיתין דכל התורה כולה אין ה"נ שטוענין להם אם לא טענו הם עצמם. ודלא כדס"ל לרשב"נ אר"י הכי גם במסית דכל התורה כולה. ומעתה א"כ לק"מ קושית הרמ"ה ז"ל. דאיכא למימר דמאי דפרכינן בעלמא והא אין שליח לד"ע ולא משני בדלא טעין. היינו משום דס"ל לההוא סוגיא כר"ח ב"ח ורחב"א דס"ל דדוקא במסית לע"ז הוא דלא טענינן ליה. אבל מסית דכל התורה כולה אפי' בדלא טעין איהו טענינן ליה אנן: 
<b>ואמנם </b>עיקר דברי הרמ"ה ז"ל אלו תמוהים אצלי טובא. דהרי לענין עיקר חיובא דמסית לא אשכחן לא עונש ולא אזהרה בקרא אלא במסית לע"ז בלבד. מדכתיב ולא יוסיפו לעשות כדבר הרע הזה בקרבך. והך קרא במסית לעבודה זרה הוא דכתיב. ומהיכא תיתי לן אזהרה ועונש במסית דכל התורה. וא"כ בשליח לד"ע ע"כ אין לנו לחייב את המשלח מדין הסתה. אלא מדין שליחות דקיי"ל בכל התורה שלוחו של אדם כמותו. והו"ל כאילו הוא גופי' עבר עבירה זו. ומתחייב על מעשה העבירה עצמה העונש דשייך בה. וטענה דדה"ר ודה"ת דברי מי שומעין התם. אינם אלא כדי לבטל השליחות ולומר דלא שייכא בזה שליחות. ואין לענוש על מעשה העבירה את המשלח אלא את השליח שעשאה. כעושה מדעתו. ואין עליו תורת שליח כלל. ואין ענין מסית לכאן כלל. אלא הו"ל בכלל שאר העונשין שבתורה שחייבין ב"ד להפוך בזכותו בכל מאי דאפשר. וטוענין לו כל טענה שיש לו לטעון. אם לא טעין איהו גופי'. וא"כ פשיטא ודאי דמאי דקיי"ל אין שליח לד"ע. היינו בכל ענין. לא שנא טעין דה"ר ודה"ת דברי מי שומעין לא שנא לא טעין. ודברי הרמ"ה ז"ל שהרכיב דין מסית על דין שליחות בלא"ה נפלאים בעיני מאוד. דהדבר מבואר דהסתה אינה אלא לטובת הניסת עצמו ולצרכו. שהמית מסיתו באמרו שמייעצו לאשרו ולטובתו. אבל שליחות אינה אלא לצורך המשלח ובשבילו. ושני ענינים חלוקים הם לגמרי. ואין למדים זה מזה. וא"כ אפילו אם הוה עונש ואזהרה בקרא גם במסית דכל התורה. מ"מ אין זה ענין לשליחות. ובפרט דלא אשכחן כלל לא אזהרה ולא עונש בידי אדם אלא במסית לע"ז בלבד. ובנחש הקדמוני לא היה אלא בידי שמים. וגם מה שמקשה קושייתו על כל דוכתי דפרכינן אמאי והא אין שליח לד"ע. תמוה טובא אצלי דבפ"ק דחגיגה (י' ע"ב) ובריש פ"ב דקידושין (מ"ב ע"ב) דפריך אהא דתנן שליח שעשה שליחותו בעה"ב מעל אמאי מעל והא אין שליח לד"ע עיי"ש. ודאי אין מקום לקושייתו אפילו לפי דבריו. דהרי התם בששגג בעה"ב עסקינן. דאין דין מעילה אלא בשוגג. ופשיטא דלא שייך תורת מסית בשוגג. ועוד וכי משום הסתה שייכא כלל מעילה. הא אין מעילה אלא בנהנה מהקדש או מוציא של הקדש לרשותו. וכיון דאין שליח לד"ע אין כאן אלא הסתה בעלמא. ולא שייכא ביה מעילה. וכן בפ"ה דב"ק (נ"א ע"א) דפרכינן בור של שני שותפין היכי משכחת לה. אי דשוו שליח אין שליח לד"ע עיי"ש. כיון דמיירי בתביעת ממון על נזקי בורו. פשיטא דמשום ההסתה לא שייך תביעת נזקין. אם לא משום שליחות דהו"ל כאילו בורו הוא. וכיון דאין שליח לד"ע אין מקום לחייבו. וכן בפרק מרובה (ע"א ע"א) בטובח ע"י אחר דמשלם ארבעה וחמשה ופרכינן אמאי והא אין שליח לד"ע עיי"ש. נמי אין מקום לקושייתו דפשיטא דמשום הסתה לא שייכי תשלומי ארבעה וחמשה. אלא בגנב וטבח ומכר. ואינני רואה מקום אחיזה לקושייתו גם לפי דבריו אלא בסוגיא דפ"ב דקידושין (מ"ג ע"א) בההיא דאמר לשלוחו צא בעול את הערוה או אכול את החלב. ובסגנון אחר ממה שהקשה הרמ"ה ז"ל. דאמרינן התם אפילו למ"ד יש שליח לד"ע בהנך מודה דהוא חייב ושולחיו פטור שלא מצינו זה נהנה וזה מתחייב עיי"ש. ועל זה יקשה נהי דמתורת שליחות פטור המשלח. יתחייב משום מסית. ובהסתה לא מהני טעמא דזה נהנה וזה מתחייב לא מצינו. דהרי הנחש הקדמוני נענש על זה. וביותר יקשה דהרי התם קיימינן למ"ד יש שליח לד"ע. ואפילו לענין שליחות ס"ל דלא מהניא טענה דדה"ר ודה"ת דברי מי שומעין. ואפילו היכא דטעין. אבל הרמ"ה ז"ל לא נתכוון לקושיא זו כמבואר בדבריו. וגם לק"מ דאין עניך מסית לשליחות. ולא קרב זה אל זה כלל וכמו שנתבאר. וגם לא אשכחן לא עונש ולא אזהרה אלא במסית לע"ז בלבד. ועונש דנחש הקדמוני בידי שמים הוה. ועי' מש"כ בש"ך (חו"מ סי' ל"ב ס"ק ג'). ודברי הרמ"ה ז"ל נפלאים בעיני. ואין להאריך בזה יותר. ועכ"פ ע"פ שיטת הרמ"ה ז"ל ודאי מוכרח דלא תחמול ולא תכסה עליו אינו אלא שלילה בעלמא. ולא לאזהרת לאו אתי קרא. וכמו שנתבאר לעיל. וגם לדעת שאר ראשונים ז"ל ע"כ מוכרח כן כמו שנתבאר. וממילא מבואר דה"ה לשאר לאוין דההיא פרשה שנאמרו בחומרי עונש המסית. אבל הא ודאי קשה טובא מה שלא מנה רבינו הגאון ז"ל וכן הבה"ג וסייעתו ז"ל ל"ת דלא יוסיפו לעשות. שהוא אזהרה למסית. כמבואר פרק ארבע מיתות שם עיי"ש: 
<b>איברא</b> דלפמש"כ הרב פר"ח בביאורו להרמב"ם (הלכות ע"ז פ"ד ה"א) דההיא סוגיא דהתם היא דלא כהילכתא. משום דלפי מאי דקיי"ל כחכמים דר"מ (פ"ק דמכות ד' ע"ב) כולי' קרא דוכל ישראל ישמעו ויראו ולא יוסיפו וגו' להכרזה הוא דאתי עיי"ש. ע"כ אזהרה למסית לא נפק"ל אלא מקרא דולא ישמע על פיך. ומסית ומדיח תרוייהו מחדא אזהרה נפקי. כדקתני באמת בברייתא דפרק ארבע מיתות שם עיי"ש. ומאי דמסיק בסוגיא דגמרא שם דאזהרת המסית היא מקרא דולא יוסיפו לעשות. ע"כ לא אזלא אלא אליבא דר"מ דס"ל דהכרזה מן ישמעו ויראו לחוד נפקא. ולא יוסיפו לעשות וגו' לאזהרה הוא דאתי. עיי"ש בדבריו שהניח בזה דברי הרמב"ם ז"ל בתמיהא במש"כ דאזהרת מסית נפק"ל מן ולא יוסיפו לעשות וגו'. וגם פסק כחכמים דר"מ עיי"ש. וא"כ לפ"ז עולים יפה דברי רבינו הגאון ז"ל והבה"ג וסייעתו ז"ל שלא מנו אזהרת מסית מקרא דולא יוסיפו לעשות אחר שכבר מנו ל"ת דולא ישמע על פיך שכולל אזהרה למדיח ומסית כאחד. וקרא דולא יוסיפו לעשות לדידן לא אתי לאזהרת לאו אלא להכרזה הוא דאתי. אלא שכבר הרגישו קצת אחרונים שאין דברי הפר"ח מוכרחים לדחות מהלכה סתמא תלמודא דפרק ארבע מיתות שם. דעד כאן לא איפליגו ר"מ וחכמים (פ"ק דמכות שם) אלא גבי עדים זוממין דכתיב בהו והנשארים ישמעו ויראו וגו'. ומשום דכיון דע"כ איצטריך למיכתב בהו והנשארים וגו' מטעמא דאמרינן (פרק הנחנקין פ"ט ע"א) דלא מצי למיכתב וכל העם אי נמי וכל ישראל עיי"ש. ולזה היה מקום לומר דלא קפיד קרא אלא על אותן שהם שם בשעת מיתתן. אי לאו דכתיב בהדיא ולא יוסיפו לעשות וגו'. אבל באינך אחריני דכתיב בהו וכל ישראל. או וכל העם ישמעו ויראו. אפי' חכמים מודו דגם בלא קרא דולא יוסיפו איכא שפיר למשמע דצריך הכרזה. משום דבלא הכרזה מהיכן ידעו כל ישראל. ואייתר קרא דולא יוסיפו לאזהרה. דהרי בן סורר ומורה דחשיב ליה ג"כ התם בפרק הנחנקין בין הנך שצריכין הכרזה. לא כתיב ביה ולא יוסיפו וגו'. אלא וכל ישראל ישמעו וגו' לחוד. וא"כ עכצ"ל דמהך לישנא לחוד שפיר איכא למשמע שצריך הכרזה. ומעתה א"כ סוגיין דפרק ארבע מיתות דמסיק דאזהרת מסית נפק"ל מקרא דלא יוסיפו לעשות. אתיא שפיר אליבא דכ"ע. ומעתה א"כ הקושיא על הגאונים ז"ל וסייעתם במקומה עומדת. אמאי לא מנו לאו זה דולא יוסיפו לעשות וגו' לאזהרת מסית. מיהו לרבינו הגאון ז"ל אפשר לומר דמאחר דמ"מ שפיר איכא למשמע אזהרה למסית גם מקרא דולא ישמע על פיך כי היכי דנפק"ל מיניה אזהרה למדיח. וכמבואר בסוגיא דפרק ארבע מיתות שם. אלא משום דאשכח אזהרה מיוחדת למסית בפ"ע מקרא דולא יוסיפו לעשות. מוקי התם קרא דולא ישמע על פיך לאזהרת מדיח לחודי'. כיון דלמסית לא איצטריך. ונמצא לפ"ז דאית לן למסית שתי אזהרות. האחת אזהרה כללית למדיח ולמסית. והשנית אזהרה פרטית מיוחדת למסית בפ"ע. וא"כ רבינו הגאון ז"ל לשיטתו אזיל דבכל כיו"ב אינו מונה אלא האזהרה הכללית בלבד כמו שנתבאר במבוא (סי' ז' שורש תשיעי) ובשאר דוכתי בפנים. ויפה עשה לשיטתו שלא מנה לאו זה דולא יוסיפו לעשות וגו'. אבל אין זו שיטת הבה"ג וסייעתו ז"ל. וא"כ לדידהו הקושיא במקומה עומדת אמאי לא מנו לאו זה: 
<b>ואפשר </b>לכאורה לומר בדעת הבה"ג וסייעתו ז"ל דס"ל כדעת הר"ב פר"ח שהבאתי. וברייתא דפרק הנחנקין דקחשיב בן סו"מ בין ארבעה הצריכין הכרזה. אף ע"ג דלא כתוב ביה ולא יוסיפו לעשות. איכא למימר דהיינו משום דאתיא כר"מ דס"ל (בפ"ק דמכות שם) דמישמעו ויראו לחוד נמי שמעינן הכרזה. אבל לחכמים אין ה"נ דלבן סו"מ אפשר דס"ל דאינו צריך הכרזה. משום דלא כתיב ביה ולא יוסיפו לעשות וגו'. ואע"ג דהבה"ג גופיה הביא (בהלכות עדות) ההיא ברייתא דארבעה צריכין הכרזה עיי"ש. איכא למימר דלא הביאה אלא משום עדים זוממין בלבד דמיירי בהו. אבל בבן סו"מ אפשר דאין ה"נ דס"ל דלית הילכתא הכי לדידן דקיי"ל כחכמים דר"מ. אלא דנקט הברייתא כלשונה. וגם יתכן לומר דאפי' את"ל דדברי הבה"ג שם הם כפשטן דבכולהו הנך ארבעה דקתני בברייתא ס"ל הכי להלכה דצריכין הכרזה. מ"מ אפשר לומר ע"פ מאי דתנן (בפרק הנחנקין שם) גבי זקן ממרא אין ממיתין אותו לא בב"ד שבעירו ולא בב"ד שביבנה. אלא מעלין אותו לב"ד הגדול שבירושלים ומשמרין אותו עד הרגל וממיתין אותו ברגל שנאמר וכל העם ישמעו ויראו ולא יזידון עוד דברי ר"ע. ר"י אומר אין מענין את דינו של זה אלא ממיתין אותו מיד. וכותבין ושולחין שלוחין לכל המקומות איש פלוני נתחייב מיתה בב"ד. וקתני עלה התם בברייתא א"ל ר"י לר"ע וכי נאמר יראו ויראו. והלא לא נאמר אלא ישמעו וייראו. למה מענין דינו של זה וכו' עיי"ש. והרא"ם ז"ל (בפרשת שופטים) עמד בזה מה יענה ר"ע לקושית ר"י שהקשה לו מהיכא משתמע ליה שצריך להמתין עד הרגל ושצריך הכרזה. כיון דלא כתיב בקרא יראו וייראו עיי"ש בדבריו. ואמנם הרב לח"מ (פ"ג מהלכות ממרים ה"ח) כתב לתרץ דלר"ע נפק"ל מדכתיב בי' וכל העם ישמעו וייראו ולא יזידון עוד. דלהכרזה בלחוד הוה סגי למיכתב ישמעו וייראו. ומדהוסיף קרא וכתב ולא יזידון עוד. משמע דאתי קרא לאשמעינן דצריך הכרזה אלימתא טפי. דהיינו להמתין לו עד הרגל עיי"ש. והנה הרא"ם ז"ל שם כתב דר"ע בכולהו ארבעה שצריכין הכרזה ס"ל הכי שממתינין להם עד הרגל. ולזה תמה שם על פירש"י והרמב"ם ז"ל שלא כתבו שצריך להמתין עד הרגל אלא בזקן ממרא בלבד. ולא כתבו כן בבן סו"מ ובאינך אחריני עיי"ש: אבל בכ"מ שם כתב לדעת הרמב"ם דלא קאמר ר"ע הכי אלא בזקן ממרא דוקא. דכיון דלא אשכחן לי' לר"ע דפליג עלי' דר"י אלא בזקן ממרא אלמא באינך אחריני איהו נמי כר"י ס"ל עיי"ש. אבל לא ביאר טעמא מאי לא דרשינן הכי לר"ע אלא בזקן ממרא בלבד ולא באחריני. וזו היא עיקר תמיהת הר"א מזרחי ז"ל שם. ובלח"מ שם ובצידה לדרך (פ' שופטים) כתבו לחלק בזה. משום דלא משמע ליה לר"ע הכי אלא בזקן ממרא דכתיב ביה ולא יזידון עוד. משא"כ באחריני דלא כתיב בהו הכי עיי"ש בדבריהם. ואין זה מספיק. וכבר כתב הר"ן ז"ל (שם בפרק הנחנקין) טעם נכון לשינוי לשון הכתוב בכל אלו. דכל חד לפי ענינו איצטריך למינקט ביה כלשון הכתוב האמור בו עיי"ש בדבריו. וגם בעיקר הדבר מה שכתב בכ"מ דלא אשכחן לר"ע דפליג עליה דר"י אלא בזקן ממרא בלבד. ונמשכו אחריו הלח"מ ושאר אחרונים. כבר העירו קצת אחרונים דבספרי (פ' ראה פיסקא צ"א) מבואר בהדיא דגם במסית קאמר ר"ע הכי עיי"ש. ומשמע ודאי דה"ה לאחריני מהנך ארבעה ס"ל הכי. ולקצת מפרשי הספרי ראיתי שכתבו קצת ליישב דעת הרמב"ם דס"ל דמ"מ כיון דבמתניתין ובברייתא שם לא נקט בפלוגתא דר"ע ור"י אלא זקן ממרא בלבד. משמע דפליגי בהכי על תנא דספרי. וס"ל דלא פליג ר"ע אלא בזקן ממרא בלבד. אבל באחריני מודה ר"ע לר"י. והכי נקט הרמב"ם להלכה כמשנתנו וברייתא דידן. ודלא כהספרי עיי"ש בדבריהם. ואין זה מוכרח כלל. וגם בתוספתא (פי"א דסנהדרין) איתא בהדיא דלר"ע בכולהו הנך ארבעה ס"ל דממתינין להם עד הרגל. ומוסיף שם עוד עליהן גם המדיח ונביא השקר עיי"ש. והיינו כמו שביארנו לעיל דס"ל דהני נמי בכלל מסית נינהו. ועכ"פ נשמע מדברי הלח"מ והרב צידה לדרך דלר"ע לא נפק"ל בזקן ממרא דממתינין להם עד הרגל אלא מדסיים קרא וכתב ולא יזידון עוד. ולפ"ז ממילא נשמע דגם במסית ועדים זוממין לא נפק"ל לר"ע הכי אלא מדסיים בהו קרא וכתב ולא יוסיפו לעשות: 
<b>ובהכי </b>תתבאר שפיר סוגיא דפ"ק דמכות דלחכמים דר"מ כולי' קרא איצטריך להכרזה. ואמאי לא סגי להו ישמעו וייראו לחוד כדס"ל לר"מ. אבל לפי מה שנתבאר הדבר נכון. דמישמעו וייראו לחוד לא הוה שמעינן אלא הכרזה בלבד. ולהכי אתי סיפא דקרא ולא יוסיפו לעשות וגו' לומר דהכרזה אלימתא טפי בעינן. דהיינו להמתין לו עד הרגל. ור"מ ס"ל כר"י דכולם אין ממתינין להם עד הרגל ואפי' בזקן ממרא. ולהכי שפיר קאמר דהכרזה מישמעו וייראו נפקא. וכי איצטריך קרא דולא יוסיפו לעשות לאזהרה הוא דאיצטריך. וגם יתכן לומר דס"ל דמישמעו וייראו לחוד נמי איכא למשמע הכרזה אלימתא. ובהכי ניחא שפיר ברייתא דתוספתא שם דקתני בדר"ע דכולהו ארבעה צריכין הכרזה וממתינין להם עד הרגל. אע"ג דבבן סו"מ לא כתיב בי' אלא ישמעו וייראו לחוד. והיינו משום דאתיא כר"מ דס"ל דמישמעו וייראו לחודי' נמי משמע הכרזה אלימתא. ומעתה לפ"ז ממילא מבואר דברייתא דפרק הנחנקין שם דקתני ארבעה צריכין הכרזה. ובכללן בן סו"מ. אתי שפיר אליבא דכ"ע. דאפי' חכמים דר"מ לא פליגי עלי' אלא במאי דלדידהו ס"ל דכולי' קרא איצטריך לענין להצריך הכרזה אלימתא להמתין עד הרגל. ולא לחוש לעינוי הדין. אבל הכרזה בעלמא ולהמיתו מיד ודאי אפי' לדידהו שפיר שמעינן מישמעו וייראו לחוד. והילכך בבן סו"מ אע"ג דלא כתיב בי' ולא יוסיפו לעשות. נהי דהכרזה אלימתא לא בעינן ביה לחכמים דר"מ. מ"מ הכרזה בעלמא מיהא בעינן לכ"ע. וא"כ הך ברייתא שפיר אתיא אפי' כחכמים. דעכ"פ כולהו הנך ארבעה הכרזה מיהת צריכין. אלא דלחכמים כל חד כדיני'. בן סו"מ סגי ליה בהכרזה כל דהוא. ואינך תלתא בעו הכרזה אלימתא: 
<b>והשתא </b>לפ"ז ליכא שום סתירה בדברי הבה"ג. דאע"ג דפסק כחכמים דר"מ דכולי' קרא דעדים זוממין וזקן ממרא ומסית איצטריכו להכרזה. מ"מ שפיר הביא בהלכותיו ברייתא דארבעה צריכין הכרזה. משום דמיתוקמא שפיר אפי' כחכמים דר"מ כמו שנתבאר. ובזה מתיישב ג"כ מה שתמהו כמה מהראשונים ז"ל וכל האחרונים בסתירת דברי רש"י ז"ל ממש"כ גבי זקן ממרא (בפ' שופטים) למש"כ גבי בן סו"מ (בפ' תצא). ומש"כ בזה במנחת יהודה (פ' שופטים) בשם הר"מ מקוצי ז"ל. דבריו תמוהים מאוד אצלי מברייתא דספרי ותוספתא שהבאתי לעיל עיי"ש. וגם האחרונים ז"ל נסתבכו בזה הרבה. אבל לפי מה שביארנו אתי שפיר בפשיטות ואין כאן מקום קושיא כלל כמבואר. והשתא לפ"ז אתי שפיר מהשלא מנה הבה"ג לאו דולא יוסיפו לעשות לאזהרת מסית. והיינו משום דלפי מאי דקיי"ל כרבנן דר"מ הך קרא איצטריך להכרזה וכמו שנתבאר. ואינו אזהרה כלל. כן היה נראה לומר לכאורה. אבל באמת כל זה לא יתכן בדעת הבה"ג. דהרי הבה"ג מנה במנין הלאוין לאו דולא יזידון עוד דכתיב בזקן ממרא. וכן מנאוהו באזהרות הר"א הזקן והר"י אלברגלוני ז"ל. וכן מנה אותו גם רבינו הגאון ז"ל (לאוין מ"ו) עיי"ש ובמה שביארנו שם בזה. וא"כ ע"כ ס"ל דהכרזה מישמעו וייראו לחוד נפקא. ואייתר ולא יזידון עוד לאזהרה. וממילא מבואר דהוא הדין ללאו דולא יוסיפו לעשות דמסית. ועכצ"ל דס"ל דסוגיא דרפ"ק דמכות בפלוגתא דחכמים ור"מ לא קאי אלא על קרא דעדים זוממין בלבד. ושלא כדעת הרב פר"ח וכמו שנתבאר לעיל. וא"כ הקושיא במקומה עומדת אמאי לא מנו לאו דולא יוסיפו לעשות דמסית. ומיהו עכ"פ כבר נתבאר דלרבינו הגאון ז"ל בלא"ה ליכא בזה מקום קושיא. דלשיטתו אין לאו זה בא במנין ויפה עשה ע"פ שיטתו שלא מנה אותו: 
<b>ומלבד </b>זה אפשר לומר ע"פ מה שהקשה בתשו' חות יאיר (סי' קס"ו) למה לי אזהרה זו למסית מקרא דולא יוסיפו לעשות. תיפוק לי' משום אזהרת לפני עור לא תתן מכשול. ומה שרצה שם לתרצה. כבר חזר הוא ז"ל גופי' בהשמטות שם ודחאה והניחה בקושיא עיי"ש. ואע"ג דלפי דעת כמה מהראשונים ז"ל דס"ל דבנתינת מכשול לחודה לא קעבר בלפני עור אלא משנכשל ע"י המכשול. כמו שנתבאר אצלנו (לעיל לאוין נ"ה) עיי"ש. א"כ לק"מ. דהא המסית מתחייב בהסתה לבד אע"פ שלא אבה לו ולא שמע אליו הניסת כלל. והרי בזה ליכא לאו דלפני עור לשיטה זו. אבל אין זה מוסכם. דאיכא דס"ל דבנתינת המכשול מיד קעבר בלאו דלפני עור לא תתן מכשול. ונראה קצת דזו היא דעת הרמ"ה ז"ל. דבהכי אתי שפיר מאי דס"ל דגם במסית דשאר עבירות איכא עונש בדיני אדם. והדבר תמוה דהרי לא אשכחן שום אזהרה במסית אלא במסית לע"ז בלבד. ואין עונשין אלא א"כ מזהירין. אבל לפ"ז אתי שפיר דאפשר דאזהרתו מלפני עור וגו'. וממילא מוכרח ע"פ זה דס"ל להרמ"ה ז"ל דמיד בנתינת המכשול קעבר בלפני עור. דאל"כ הו"ל לאו שאין בו מעשה. ושוב ליכא עונש בידי אדם על אזהרה זו. וכמש"כ באמת בחנוך (מצוה רל"ב) עיי"ש. והיינו משום שהוא מהסוברים דאין אזהרת לפני עור אלא על המכשול. ואז ליכא מעשה. ואע"ג דבהדיא כתב הרמ"ה ז"ל שם דמסית דשאר עבירות לא מיחייב אלא אם אבה ושמע אליו הניסת. וא"כ אם איתא דאזהרתו היא מלפני עור. עכצ"ל לכאורה דס"ל דאינו עובר בלפני עור אלא בשעת הכשלון. ומ"מ ס"ל דהו"ל לאו שיש בו מעשה משום מעשה דנתינת המכשול. אבל זה לא יתכן. שהרי הרמ"ה ז"ל גופי' ס"ל בפרק ארבע מיתות (ס"ה ע"א) כפירש"י שם דכל שבשעת העבירה לא קעביד מעשה. אע"פ שנעשית העבירה ע"י מעשה דמעיקרא קודם העבירה. אין זה חשוב לאו שיש בו מעשה. כמבואר להדיא שם בדבריו לענין ידעוני עיי"ש. ושלא כדעת הרמב"ם ז"ל (ריש פ"ו מהלכות ע"ז) כמו שביאר דבריו בלח"מ שם עיי"ש. וכ"ש כאן במסית דגם מעיקרא ליכא מעשה אלא דיבורא בעלמא. ולא שייך הכא לומר בדבורי' קעביד מעשה זה שניסת על ידו. וכההיא דרפ"ק דתמורה דחשיב לאו שיש בו מעשה מאי דבדיבורי' קעביד מעשה. ועי' מש"כ הראשונים ז"ל (בפרק ארבע מיתות שם). דאפילו את"ל כן מ"מ לא עדיף דבור זה יותר ממעשה ממש דס"ל להרמ"ה ז"ל כל שבשעתא דעבר לא קעביד מעשה לא חשיב יש בו מעשה במעשה דמעיקרא. וא"כ הכא אם איתא דליכא אזהרת לאו דלפני עור אלא בכשלון ולא בנתינת המכשול. ודאי אית לן למימר דהו"ל לאו שאין בו מעשה. כיון דבשעת כשלון הניסת לא קעביד המסית כלום. ועכצ"ל דאע"ג דודאי ס"ל להרמ"ה ז"ל דמיד בנתינת המכשול קעבר בלפני עור. מ"מ לא מיחייב עד דציית ליה הניסת דמיתעבדא עכ"פ מעשה ע"פ דיבורו ע"י הניסת. ועי' במש"כ הרב לח"מ (פ"ג מהלכות ע"ז ה"ט) עיי"ש היטב. ואכמ"ל בזה. ומה"ט גופא הוא דלא מתחייב המסית דשאר עבירות אלא בששמע אליו הניסת. אע"ג דודאי איסורא קעביד בנתינת המכשול מיד. ונפק"מ לענין היכא דנתינת המכשול היא ע"י מעשה. וכגון מושיט כוס יין לנזיר וכיו"ב דחייב מיד אע"ג דאכתי ליכא מכשול. והשתא לפ"ז ודאי קשה אמאי לא מייתי אזהרה למסית מאזהרת לפני עור לא תתן מכשול: 
<b>איברא </b>דלכאורה אפשר לומר דמאחר דס"ל להרמ"ה ז"ל דלוקין על לאו דלפני עור כמשכ"ל. וע"כ דס"ל דלא הוי לאו שאין בו מעשה. ומטעם שנתבאר. וגם אינו לאו שבכללות משום דהמכשולים כולם משם אחד הן. וכל כיו"ב לא חשיב לאו שבכללות כמש"כ הרמ"ה ז"ל גופי' (בפרק ארבע מיתות ס"ג ע"ב) עיי"ש. וכ"כ בתוס' שם (ד"ה על כולם). ובפרק בתרא דמכות (י"ח ע"א) ד"ה ולילקי עיי"ש. ובתוס' רי"ד (פסחים מ"א ע"א) וכן דעת הרמב"ם ז"ל כמש"כ בכ"מ (רפי"א מהלכות ע"ז) עיי"ש. וכ"כ הרמב"ן ז"ל (בסה"מ. שורש תשיעי) במין הראשון דלאוין שבכללות עיי"ש. ולכאורה נראין דבריו כסותרין זא"ז למש"כ (בחי' למכות שם) שלא כדברי התוס' שם עיי"ש. אלא שיש ליישב ואכמ"ל בזה. אלא שראיתי להרמב"ן ז"ל ביבמות (פרק יש מותרות פ"ד ע"ב) בההיא דאמרינן התם דכל היכא דאיהו מוזהר היא מוזהרת שכתב וז"ל קשה לי תיפוק ליה דהא איכא משום לפני עור דשוה בכל וכו'. וי"ל דלעולם משום לפני עור איכא אבל ללקות משום לאו המיוחד בה מהדרינן וכו' עכ"ל עיי"ש. וראיתי להריטב"א ז"ל שם שהבין מדבריו אלו דס"ל דלפני עור הו"ל לאו שבכללות ואין לוקין עליו עיי"ש. ואמנם לענ"ד הוא תמוה שאינני רואה שום רמז לזה בדברי הרמב"ן ז"ל שם. אדרבה מלשונו שם משמע דודאי לוקין על לאו דלפני עור. אלא דבסוגיא דהתם מהדר לאשכוחי מלקות באשה דאיסורי כהונה משום הלאו המיוחד בה. משום דקאי התם על הא דאמר רבא כל היכא דאיהו מוזהר היא מוזהרת מאותו הלאו עצמו שהוא מוזהר עלה. אבל משום לאו דלפני עור דלא מיחייבא היא אלא משום לתא דידי' על מה שמכשילתו לא מיירי התם. אע"ג דודאי אית בה מלקות נמי משום לאו דלפ"ע. וזו היא כוונת הרמב"ן ז"ל במש"כ דלעולם משום לפ"ע איכא וכו'. וכן ריהטא דכל לשון הרמב"ן שם עייש"ה. וכן מתבאר מלשון הרמב"ן שהביא הרשב"א ז"ל שם עיי"ש. ומיהו בעיקר הדבר ראיתי להרמב"ם ז"ל (בסה"מ. שורש תשיעי) שכתב ג"כ דלפ"ע הו"ל לאו שבכללות עיי"ש. וכ"כ בכ"מ (פ"י מהלכות כלאים הל"א) וכ"כ עוד (פי"ב מהלכות עדות ה"ט) עיי"ש. וכ"כ הרב המאירי ז"ל (ביבמות שם) שאין לוקין על לאו זה עיי"ש. ואכמ"ל בזה. ועכ"פ כיון דלפי מה שנתבאר ס"ל להרמ"ה דלוקין על לפ"ע. שוב לא הוה מצינן למימר דאזהרת מסית נפק"ל מלפ"ע. דא"כ הו"ל לאו שניתן לאזהרת מיתת ב"ד דאין לוקין עליו. ולהכי מייתי אזהרתו מקרא דולא יוסיפו לעשות. ובהכי מתורצת קושית הרב חות יאיר. אלא שאין זה מספיק. משום דעיקר הדבר אינו ברור אם כיו"ב הוא בכלל לאו שניתן לאזהרת מיתת ב"ד. כמבואר בתוס' (פרק מי שהחשיך קנ"ד ע"א) ד"ה בלאו נמי וכו' עיי"ש. ובמש"כ הה"מ בהלכות שבת (פ"כ ה"א) עיי"ש. ועי' מש"כ הרב כנה"ג בדינא דחיי (לאוין ר"כ) ואכמ"ל בזה. אלא דאפשר לומר בפשיטות דאין ה"נ דהוה מצי למימר הכי. אלא דעדיפא ליה למינקט אזהרת מסית מקרא דולא יוסיפו לעשות דהו"ל אזהרה מיוחדת למסית דכתיבא בדידי' גופי' בפרשת מסית. וגם במדיח דמייתי התם אזהרתו מקרא דלא ישמע על פיך. אע"ג דהוה מצי למימר דהו"ל בכלל אזהרת לפני עור. מ"מ ניחא ליה טפי למינקט אזהרתו מקרא דולא ישמע על פיך. אע"ג דלא כתיב בפרשת מדיח גופי'. וגם כולל ג"כ ענינים אחרים דדמו ליה. מ"מ הו"ל אזהרה פרטית מיוחדת יותר מקרא דלפני עור שכולל כל מיני מכשול. וכיו"ב כתב הרמב"ן ז"ל ביבמות שהבאתי לעיל: 
<b>ומעתה </b>לפ"ז אפשר לדון ולומר דאע"פ שכבר ביארנו בזה בדעת רבינו הגאון ז"ל לעיל (לאוין נ"ה) דס"ל דאזהרת לפני עור לא על נתינת המכשול היא אלא על המכשול. וכל זמן שלא נכשל העור לא עבר בלפני עור עיי"ש. מ"מ יש מקום לדון בזה ע"פ מה שדרשו בספרא (קדושים פ"י). ומייתי לה בפרק ארבע מיתות (ס"ד ע"ב) יכול העביר ולא מסר יהא חייב ת"ל לא תתן. מסר למולך ולא העביר יכול יהא חייב ת"ל להעביר עיי"ש. ולפ"ז נראה דגם כאן אפי' להסוברים דכיון דכתיב לפני עור לא תתן מכשול. משמע דעיקר האזהרה היא על הכשלון. מ"מ כיון דכתיב בההוא קרא לא תתן. הנתינה נמי בכלל האזהרה היא. ואע"ג דלהסוברים שלוקין על לאו דלפני עור אינו לוקה עד שיתן ויכשיל. מ"מ על הנתינה לחודה נמי קעבר על לפני עור לא תתן מיהת מתורת חצי שיעור. וכדרך שביארנו לעיל (לאוין ל') לענין כתיבת קעקע עיי"ש היטב. דכיון דעיקר האזהרה היא על נתינת המכשול עם הכשלון. הרי נתינת המכשול מיהת הו"ל חצי שיעור האיסור וקיי"ל חצי שיעור איסורו דאורייתא. ולפי מה שביארנו שם לדעת רוב הראשונים ז"ל גם בחצי שיעור עובר בלאו כבשעור שלם. אלא שאין עונש בפחות מכשיעור שלם עיי"ש. ובפרט לפי המבואר בירושלמי (פרק ארבע מיתות ה"י). שהבאתיו שם. דגם במעביר מזרעו למולך אע"ג דמיעט קרא מסר ולא העביר. מ"מ היינו דוקא מעונש מיתת ב"ד. אבל בל"ת דמזרעך לא תתן וגו' עובר על המסירה לחודה אע"פ שעדיין לא העביר עיי"ש. והתם איכא מ"ד דלוקה על המסירה בלא העברה. והיינו משום דמיעוטא דקרא מוקמינן למיתת ב"ד לחודה. אבל מלקות מיחייב. אבל כאן כיון דליכא אלא מלקות. כי מיעט קרא אימעיט אפילו ממלקות. אבל איסורא מיהת איכא כבכל חצי שיעור. ועפ"ז יש מקום ליישב מה שעמדנו שם דבקצת דוכתי מוכח דמיד בנתינת המכשול קעבר בלפני עור וגו'. ובמק"א משמע איפכא דאינו עובר אלא בכשלון עיי"ש היטב. אבל עפ"ז ניחא. אלא שאין להאריך בזה כאן. וא"כ אפשר לומר דאע"פ שבלשון אזהרת לפני עור כתב רבינו הגאון ז"ל שם שלא להכשיל. היינו רק משום שכולל נתינת המכשול כאחת עם הכשלון. משום דעיקר האזהרה היא על הנתינה שעם הכשלון. אבל נתינת מכשול לבד אע"פ שעכ"פ אסורה מדאורייתא. מ"מ אין זה אלא מתורת חצי שיעור. ומ"מ גם בנתינת המכשול קעביד איסורא דאורייתא אע"פ שלא נכשל העור. וגם עובר בהכי בלאו להסוברים דבחצי שיעור נמי איכא ל"ת. אלא דמילקא לא לקי. והשתא לפ"ז במסית כיון דאע"פ שמתחייב על ההסתה גרידא אפילו כשלא שמע לו הניסת. מ"מ הו"ל נמי בכלל לאו דלפני עור. דהא נתינת המכשול מיהא איכא. אלא דמייתינן אזהרתו מקרא ולא יוסיפו לעשות משום דהו"ל אזהרה פרטית למסית. וכתיבא בדידי' גופי' כמשכ"ל. א"כ יפה עשה רבינו הגאון ז"ל שלא מנה לאו דולא יוסיפו לעשות. משום דלשיטתו אזיל דבכל כיו"ב אינו מונה אלא הלאו הכללי בלבד. והילכך אחר שכבר מנה לאו דלפני עור שבכללו גם אזהרה למסית. לכן לא מנה שוב לאו דולא יוסיפו לעשות. ואפילו את"ל דדעתו כדעת הסוברים דבחצי שיעור ליכא אלא איסורא דאורייתא בעלמא. אבל לאו ליכא. מ"מ כיון דעכ"פ כבר שמעינן בה מיהת איסורא דאורייתא מכלל הלאו דלפני עור שכבר נמנה. שוב לא יבא במנין לאו דולא יוסיפו לעשות לשיטתו. כמו שביארנו בכמה דוכתי. ובפרט במבוא (סי' ד' ובסי' ז' שורש ששי) עיי"ש. ועי' מש"כ עוד בזה בפנים (לעיל לאוין ס"ב) עיי"ש היטב. ועדיין יש אתי לדון בזה הרבה אלא שאכמ"ל בזה יותר. והעיקר כמשכ"ל בטעמו של רבינו הגאון ז"ל בזה: 
@00עונש כו. כז. 
<b>ומתלהלה באובו. וידעונו. </b>כתיב (בפ' קדושים) ואיש או אשה כי יהיה בהם אוב או ידעוני מות יומתו באבן ירגמו אותם וגו' ואזהרותיהם נפק"ל מדכתיב (שם) אל תפנו אל האובות ואל הידעונים. ומנאן רבינו הגאון ז"ל לעיל (לאוין ט"ו ט"ז) עיי"ש ובמה שביארנו שם בזה. ופי' מתלהלה הוא מלשון הכתוב (משלי. כ"ו. י"ח) כמתלהלה היורה חצים וגו'. ופי' הראב"ע ז"ל שם מתלהלה משתטה. כמו ותלה ארץ מצרים. כלומר נסתכלה עצתם עיי"ש. וזהו שכתב רבינו ומתלהלה באובו וידעונו. כלומר המשתטה באובו או ידעונו. וזה מתבאר עפמש"כ הרמב"ם ז"ל (פי"א מהלכות ע"ז הלכה ט"ז) עיי"ש היטב. ובמש"כ בנמוק"י (סו"פ ארבע מיתות) ובתשובות המיוחסות להרמב"ן ז"ל (סי' רפ"ג). ובתשובות הרשב"א (ח"א סי' תי"ג) ואין להאריך בזה. והנה כאן מיירי בעושה אוב או ידעוני שענשן סקילה. אבל יש בזה עוד שני לאוין בשואל אוב או ידעוני שאינם אלא באזהרה. כדתנן (פרק ארבע מיתות ס"ה ע"א). ואזהרותיהם מנה רבינו הגאון ז"ל לעיל (לאוין י"ח. י"ט) עיי"ש: 
<b>והנה </b>הרמב"ם ז"ל (שורש שביעי) השיג על כל המונים אשת איש ונערה המאורסה ובת כהן כל אחת מהן מצוה בפ"ע. וכתב דטעות הוא. דאין כאן אלא מצוה אחת. דהיינו ל"ת דלא תנאף שכולל אזהרה לכל ענין אשת איש בין שהיא בת ישראל נשואה או ארוסה או בת כהן. אלא שחלק הכתוב בענשן. דאשת איש בת ישראל הנשואה בחנק. והמאורסה בסקילה. ובת כהן בשריפה. ואין זה אלא דקדוקי מצוה של אזהרת לא תנאף. ואין לנו בזה אלא מצוה אחת בחשבון המצות. והכריח כן שם. וז"ל ובבאור יאמרו (סנהדרין נ"א ע"ב) הכל היו בכלל הנואף והנואפת. הוציא הכתוב את בת ישראל לסקילה. ובת כהן לשריפה. בזה ירצו שאיסור אשת איש כולל כל מה שאמר הכתוב בהם מות יומת הנואף והנואפת. אבל הבדיל הכתוב במיתה זו. ושם קצת האישים בשריפה. וקצתם בסקילה עכ"ל עיי"ש. וכוונתו מבוארת להשיג בזה על הבה"ג וסייעתו שמנו במנין העונשין אשת איש בפ"ע במנין חייבי חנק. ונערה המאורסה בפ"ע במנין הנסקלין. ובת כהן בפ"ע במנין הנשרפין. ואמנם ודאי דלפי מה שהבין הרמב"ם ז"ל גופי' (בשורש י"ד) בכוונת הבה"ג וסייעתו ז"ל במנין העונשין למנות העונשין מצד עצמן במצות בפ"ע. מלבד אזהרותיהן שנמנו במנין הלאוין עיי"ש. א"כ אין כאן מקום השגה כלל. דהרי לפי זה ודאי יש למנות עונש דאשת ישראל הנשואה. ודאשת כהן. ודנערה המאורסה שנאמרו כל אחד בפ"ע. וגם עונשין חלוקין הם. בשלש מצות בפ"ע. אע"פ שאזהרה אחת להן. שהרי לדידהו האזהרה היא לבד והעונשין לבד בחשבון המצות. ואין בזה מקום תלונה אלא ע"פ שיטת הרמב"ם ז"ל דס"ל שאין למנות אלא האזהרות בלבד ולא העונשין. אבל הבה"ג וסייעתו ז"ל לשיטתייהו אזלי. וליכא בזה שום מקום קושיא כלל. עד שיש לתמוה על הרמב"ם ז"ל לכאורה דאחר שהשיג (בשורש י"ד) על עיקר שיטת הבה"ג בזה. השגה זו שהשיג עליו כאן היא אך למותר. דחדא באידך תליא והיא היא. ואכמ"ל בזה וכבר ביארנו בזה במק"א: 
<b>אלא</b> דעיקר דברי הרמב"ם ז"ל אלו בלא"ה כבר השיג עליו הר"ד הבבלי ז"ל ושלח השגתו לבנו של הרמב"ם הר"א מיימון ז"ל כמש"כ בס' מעשה נסים (סי' ג') דהרמב"ם ז"ל גופיה במקומות אחרים אזיל בזה בשיטת הבה"ג. שהרי הוא גופי' מנה אוב וידעוני כל אחד במצוה בפ"ע. כמבואר בסה"מ שלו (לאוין ח' ט') עיי"ש. אף ע"ג דאמרינן (פרק ארבע מיתות ס"ז) אוב וידעוני בכלל כל המכשפים היו ולמה יצאו להקיש אליהן ולומר לך מה אוב וידעוני בסקילה אף מכשף בסקילה עיי"ש. וא"כ לפי מה שהשיג שם על הבה"ג וסייעתו ז"ל לא הו"ל למנות כאן לא אוב ולא ידעוני אחר שכבר מנה (שם לאוין ל"ד) ל"ת דמכשף. והוא ז"ל מנה שלשתן ממש כהבה"ג וסייעתו ז"ל שמנו אשת איש ישראל ואשת כהן ונערה המאורסה כל אחת בפ"ע אע"פ שכולן היו בכלל הנואף והנואפת. ועוד השיב שם ממקומות אחרים עיי"ש. וכן ראיתי להרב כנה"ג בדינא דחיי (לאוין צ"ז) שעמד ג"כ על הרמב"ם ז"ל מאוב וידעוני. ונדחק מאוד לחלק בזה עיי"ש בדבריו שאינם נכונים כלל לדעתי ואין להאריך. וגם הר"י בכ"ר דוד ז"ל (בד"א קונטרס ששי) עמד בזה והניחה בתימא וצ"ע עיי"ש. ודברי הר"א מיימון ז"ל בתשובתו להר"ד הבבלי ז"ל שם נפלאים מאוד בעיני. שהשיב שם על שאר הראיות שהביא הר"ד הבבלי ז"ל בהשגתו שם. ועל עיקר ראייתו שהביא מאוב וידעוני לא השיב כלום. והחריש ולא פנה אליה כלל. ואמנם זו ודאי ראיה מבוארת ומוכרחת היא גם לפי דבריו שם בשאר הראיות של הר"ד הבבלי ז"ל. שחילק שם בין השתתפות בעצם להשתתפות בשם בלבד עיי"ש בדבריו. דהרי כאן בהדיא מבואר בברייתא שם (פרק ארבע מיתות ס"ז ע"ב) שאמרו אוב וידעוני בכלל מכשפים היו ולמה יצאו להקיש עליהן ולומר לך מה אוב וידעוני בסקילה אף מכשף בסקילה עיי"ש. הרי להדיא דמכשפים ממש נינהו. ולא הוציאן הכתוב בפ"ע אלא כדי ללמד על עונש סקילה. הא לאו הכי לא הוה כתב אלא מכשף סתם בלבד שכולל כולם. ומהאי טעמא כתב רש"י ז"ל לעיל (שם ס"ז ע"א) בההיא דאמרינן מכשפה אחד האיש ואחד האשה וכו'. וז"ל דהא באוב וידעוני דמכשפים הם לא חלק בין איש לאשה דכתיב איש או אשה עכ"ל עיי"ש. וכ"כ בטור (יו"ד סי' קע"ט) שכולם בכלל מכשף עיי"ש ובמש"כ בב"י ובב"ח שם. וכן כתב הרא"ם ז"ל (ביראים סי' פ') דגם אוב וידעוני בכלל אזהרה דמכשפה לא תחיה עיי"ש. וא"כ ודאי השגת הר"ד הבבלי ז"ל השגה גדולה היא על דברי הרמב"ם ז"ל בזה וצ"ע טובא: 
<b>איברא </b>דלפ"ז יש לתמוה ג"כ על רבינו הגאון ז"ל. דלפי שיטתו דכל מצוה שיש בה לאו כללי וגם לאו פרטי אינו מונה אלא הלאו הכללי בלבד. אפי' במקום שהם משני שמות. כמו שביארנו בכמה דוכתי. וא"כ כיון דכתיב בה לאו כללי מכשפה לא תחיה. שכולל גם אוב וידעוני בכלל. שגם הם בכלל כל המכשפים כמו שנתבאר. לא היה לו למנות אלא מכשף בלבד במנין העונשין. שזהו מצוה כללית לב"ד לכל המכשפין לדון כל אחד מהם במיתה הראויה לו ולמה מנה כאן מכשף (עונש ל"ג) וגם מנה אוב וידעוני בפ"ע. וגם במנין הלאוין מנה אזהרת מכשף (לאוין כ"ג). וחזר ומנה שם שאר מיני כשוף כל אחד בפ"ע כמו שנפרטו בקרא. מיהו כבר ביארנו שם דעת רבינו הגאון ז"ל על נכון עיי"ש היטב. אבל דברי הרמב"ם ז"ל לא מיתרצי בהכי. דנהי דאוב וידעוני לא הו"ל בכלל מכשף מטעם שביארנו שם. מ"מ אכתי הא הו"ל בכלל לאו דאל תפנו אל האובות ואל הידעונים. ולשיטת הרמב"ם ז"ל הרי אע"פ שנפרטו כל אחד בפ"ע. מ"מ כיון דבלאו אחד נאמרו אזהרת אחת היא בחשבון הלאוין. וא"כ אף ע"פ שנאמר בכל חד עונש סקילה בפ"ע. מ"מ מ"ש מא"א ובת כהן ונערה המאורסה שהחליט הרמב"ם ז"ל שלא למנותן אלא בלאו אחד. והשיג בזה בכל תקפו על הבה"ג וסייעתו ז"ל. וזו היא בכלל השגת הר"ד הבבלי ז"ל. אע"פ שלא הזכיר אלא ההיא שאמרו אוב וידעוני בכלל כל המכשפין היו. וזו היא ג"כ השגת הרמב"ן ז"ל (בסה"מ לאוין ט') עיי"ש. ועי' מש"כ בזה לעיל (לאוין ט"ו ט"ז). ויש לתמוה על הר"א מיימון ז"ל שלא השיב כלום להשגה זו. ובלא"ה גם שאר דבריו שם מתמיהין אצלי. וכבר עמדנו עליהם לעיל (עשין ע"ו) ובמבוא (סי' ז' שורש שביעי). ולקמן (עונש נ"ח) עיי"ש. ועכ"פ דברי רבינו הגאון ז"ל כאן ברורים ומבוארים ע"פ שיטתו במנין העונשין שלו. וגם לפום שיטתו למנות כל פרט ופרט מצוה בפ"ע אע"פ שנאמרו בלאו אחד או בעשה אחת. ולכן אין להאריך בזה יותר: 
@00עונש כח. כט. ל. 
<b>מגדף. ועובד אל נכר. אף המעביר לו את בנו. </b> כתיב (פ' אמור) ונוקב שם ה' מות יומת רגום ירגמו בו וגו'. ואזהרתו מדכתיב אלקים לא תקלל. כדאמרינן (פרק ארבע מיתות נ"ו ע"א) עיי"ש. מנאה רבינו הגאון ז"ל לעיל (לאוין מ"ח) עיי"ש מה שביארנו בזה. ובע"ז כתיב (פ' שופטים) והוצאת את האיש ההוא וגו' וסקלתם באבנים ומתו. ואזהרתו מנאה לעיל (לאוין ג' ד') עיי"ש מה שנתבאר בזה. ובמעביר בנו כתיב (פ' קדושים) איש איש וגו' אשר יתן מזרעו למולך מות יומת עם הארץ ירגמוהו באבן. ואזהרתו מדכתיב (פ' אחרי) ומזרעך לא תתן להעביר למולך וגו'. וכתיב (פ' שופטים) לא ימצא בך מעביר בנו ובתו באש וגו'. ומנאה רבינו הגאון ז"ל (לעיל לאוין קי"ח) עיי"ש מה שביארנו בזה. ועי' ג"כ מש"כ בזה לעיל מיניה (לאוין נ"ה) עיי"ש היטב: 
<b>ואמנם </b>דברי רבינו הגאון ז"ל כאן תמוהים לכאורה טובא שסתם דבריו יותר מדאי. שכתב המעביר לו את בנו. דמשמע אף ע"פ שאין לו אלא בן אחד והעבירו הרי הוא בסקילה. וזה איפוך המבואר (פרק ארבע מיתות ס"ד ע"ב). דאמרינן התם אר"א ברי' דרבא העביר כל זרעו פטור שנאמר מזרעך ולא כל זרעך. ובתוס' שם כתב וז"ל העביר כל זרעו פטור וא"ת מקמא מיחייב ליה. וי"ל כגון שאין לו אלא בן אחד. או שהעבירם בבת אחת עכ"ל עיי"ש. ועכ"פ כשאין לו אלא בן אחד ומעבירו נמי פטור דהא הו"ל כל זרעו כיון שאין לו יותר. וא"כ היכי סתם רבינו הגאון ז"ל וכתב המעביר לו את בנו בסקילה כיון דבאין לו אלא אותו הבן הוא פטור לגמרי. ובפרט דבעונש כתיב בקרא מזרעו. דכתיב איש איש וגו' אשר יתן מזרעו למולך מות יומת וגו'. וכתיב והכרתי אותו מקרב עמו כי מזרעו נתן למולך וגו'. וכתיב ואם העלם יעלימו עם הארץ וגו' בתתו מזרעו למולך לבלתי המית אותו וגו'. הרי ששנה ושלש הכתוב אצל העונש לשון מזרעו. ולא כתיב בנו אלא באזהרה דפרשת שופטים. דכתיב לא ימצא בך מעביר בנו וגו'. אבל באזהרה קמייתא (פ' אחרי) כתיב נמי מזרעך. ומינה דריש רב אחא ברי' דרבא הך דינא למעוטי מקצת זרעו. וא"כ רבינו הגאון ז"ל דשבק לישנא דקרא דכתיב בהעונש גופי' ובעיקר האזהרה. תמוה מאוד לכאורה. עוד יש לתמוה מדתניא התם כי מזרעו נתן למולך מה ת"ל לפי שנאמר לא ימצא בך מעביר בנו ובתו באש אין לי אלא בנו ובתו בן בנו ובן בתו מנין תלמוד לומר בתתו מזרעו עיי"ש. וכן הוא בספרא (קדושים פרשה י') ובספרי (שופטים. פיסקא קע"א) עיי"ש. וא"כ איך שבק רבינו הגאון ז"ל לישנא דקרא דכתיב אצל העונש מזרעך. דמשמע אפי' בני בנים. ונקט לשון האזהרה דכתיב בנו דמשמע ולא בן בנו. ולעיל באזהרה (לאוין קי"ח) נקט לשון זרע. וכאן בעונש שלא נזכר בקרא כלל לשון זה. נקט לשון בנו שלא נמצא כתוב בקרא אלא אצל אחת מהאזהרות. ויש מקום לטעות ולומר בנו ולא בן בנו כדקתני בברייתא דהתם. וקצת היה נראה לכאורה לומר ע"פ מה שאמרו במדרש (בראשית רבה. פרשה צ"ד) ובני בניו אמר רבי יהודה בר אלעאי בנות בנים הרי הם כבנים ובני בנות אינם כבנים עיי"ש. הרי דאע"ג דאפי' בנות בנים הרי הן כבנים. מ"מ בבנות אפי' בניהן אינם כבנים. וכן ראיתי לרבינו בחיי ז"ל (פ' ויצא) שכתב וז"ל הבנות בנותי והבנים בני כתב רבינו חננאל ז"ל כזב לבן באמרו והבנים בני.. שהרי כשאמרו בני בנים הרי הם כבנים לא אמרו כן על בני בנות עכ"ל עיי"ש. ולפ"ז בברייתא דהתם שהוצרכו לרבות בני בנים לענין מעביר למולך. עכצ"ל דעיקר ריבויא דקרא אינו אלא לבני בתו. דאי לאו דרבי קרא לא הוה אמרינן דבני בנות הרי הם כבנים. ונקטו בנו אטו בתו. דבן בנו בלא"ה ממילא משמע. משום דקיי"ל בני בנים הרי הם כבנים. וא"כ שפיר כתב רבינו הגאון ז"ל המעביר לו את בנו. דמבנו לא אימעיט בן בנו. אבל אין זה נכון. דמלבד דעיקר דברי המדרש ודברי רבינו חננאל צ"ע מכמה דוכתי דמוכח איפכא. ועי' מש"כ הר"ש יפה ז"ל ביפ"ת על דברי המדרש שם. ובספרי (וזאת הברכה. פיסקא ש"נ) וכן הוא ביומא (ס"ו ע"ב) ואת בניו לא ידע בני בתו מישראל עיי"ש. וכבר עמדו קצת אחרונים על דברי הר"ח ז"ל ואכמ"ל בזה. בלא"ה אכתי לא הו"ל לרבינו הגאון ז"ל לעזוב לשון הכתוב אצל העונש דכתיב מזרעו. ולכתוב בנו דאכתי איצטריך משום בני בתו שאינם בכלל בנו. ובפרט דאפי' בתו עצמה ליכא למשמע מבנו. ושם קרא דלא ימצא בך וגו' כתיב נמי בתו. אבל מלשון רבינו הגאון ז"ל שלא כתב אלא בנו בלבד. אין לנו אלא בנו ולא בתו אבל בלשון זרעו כולם בכלל. כמבואר שם בברייתא. ועי' במש"כ התוס' ביבמות (כ"ב ע"ב) ד"ה בן וכו' ובב"ב (קט"ו ע"א) ד"ה בן הבן וכו'. ובמש"כ הרמב"ן ז"ל וכל שאר הראשונים ז"ל (ריש פ"ק דקידושין ד' ע"א) עייש"ה: 
<b>והנראה </b>בזה בדעת רבינו הגאון ז"ל ע"פ מאי דבלא"ה צריך להבין מה שכתב אף המעביר וכו'. ואינו מובן לכאורה מאי אף שכתב. הרי חיובא אחרינא לגמרי הוא. ולא משום עבודה הוא. וכמו שכבר ביארנו לעיל (לאוין קי"ח) לדעת רבינו הגאון ז"ל דלשיטתו אף ע"ג דמולך ע"ז הוא. מ"מ העברת הבנים לא משום עבודה חייבה תורה. כמו שנתבאר שם עי"ש. וא"כ ע"כ חיובא מצד עצמו הוא. ואפשר דחמירא טפי מאיסור עבודה. ולא שייך בזה לשון אף המעביר. ונראה בזה ע"פ מאי דתמיהא לי על מאי דפשיטא להו לתוס' דכי היכי דאם העביר כל זרעו פטור הכי נמי אם לא היה לו אלא בן אחד והעבירו פטור. משום דהו"ל כל זרעו. ולענ"ד הדבר תמוה דהרי הא דיליף הך מילתא מקרא דמזרעך. והיינו קרא דמזרעך לא תתן להעביר למולך. ובהך קרא לא כתיב עונש כלל. ואינו אלא אזהרה. ואמאי לא יליף לה מדכתיב בעונש גופיה מזרעו תלתא זימני. דמשמע מזרעו ולא מכל זרעו. ובאמת דהרמב"ם ז"ל (פ"ו מהלכות ע"ז ה"ד) מייתי לה מדכתיב בעונש גופי' כי מזרעו נתן למולך מקצתו ולא כולו עיי"ש. ונמשך אחריו גם בסמ"ג (לאוין מ') עי"ש. אבל בגמרא ליתא הכי. וכבר עמד בזה בלח"מ עיי"ש שכתב דהרמב"ם ניחא ליה למינקט קרא דכתיב בעונש גופיה. ובגמרא לא נקט הכי משום דהך קרא לא אייתר. דאיצטריך לרבות בן בנו ובן בתו. וכוונתו דמ"מ הרמב"ם נקט הדרשא הפשוטה יותר. אף ע"ג דלקושטא דמילתא ליכא למילף מהתם משום דקרא לא אייתר להכי. וכדרכו בכמה דוכתי כיו"ב. אבל אין זה נכון כלל. דנהי דדרשינן מהך קרא בן בנו ובן בתו. מ"מ מדכתיב מזרעו ולא כתיב זרעו שפיר שמעינן מיניה נמי למעוטי כולו. דהא רק מלשון זרע הוא דשמעינן אפי' בן בנו ובן בתו. ומדכתיב מזרעו משמע מקצתו ולא כולו. וגם לא הועיל כלום בתירוצו. דאכתי גם לפי דבריו קשה דנהי דניחא ליה להרמב"ם ז"ל טפי להביא מקרא דכתיב בעונש גופיה. מ"מ אכתי הו"ל להביא דעדיפא טפי. מקרא קמא דכתיב בעונש סקילה אשר יתן מזרעו למולך מות יומת וגו'. ובאמת ראיתי לרבינו בחיי ז"ל (פרשת קדושים) שכתב על הך קרא וז"ל דרשו רז"ל אשר יתן מזרעו מקצת זרעו חייב כל זרעו פטור וכו' עכ"ל עיי"ש. הרי שהביא הך דרשא מקרא קמא דגבי עונש סקילה. אלא דגם דבריו תמוהים דלא אשכחן לרז"ל בשום דוכתא שדרשו כן מהך קרא. אלא מקרא דומזרעך לא תתן להעביר למולך דכתיב באזהרה הוא שדרשו כן. וזו גירסת כל הראשונים ז"ל. וגם הרמב"ם ז"ל גופיה (בפיה"מ. פרק ארבע מיתות) מייתי הך דרשא מההוא קרא דאזהרה עיי"ש. וגם בסה"מ שלו (לאוין ז') כתב דין זה והך דרשא מאזהרה דמזרעך לא תתן וגו' עיי"ש. מיהו לדברי הרמב"ם ז"ל היה אפשר לומר קצת דמשום דמיירי שם גם בעונש כרת כמש"כ שם (הלכה ג') הנותן מזרעו למולך ברצונו ובזדון חייב כרת. בשוגג מביא חטאת קבועה ואם עשה בעדים והתראה נסקל שנאמר וכו'. (הלכה ד') אינו חייב כרת או סקילה וכו' ועד שימסור מקצת זרעו ויניח מקצת שנאמר כי מזרעו וכו' עכ"ל עיי"ש. ולזה הביא מקרא דכי מזרעו נתן למולך. משום דמיירי בעונש כרת. ושמעינן מיניה דאפי' מעונש כרת אימעיט מעביר כל זרעו. ומה שלא הביא מקרא דמזרעך לא תתן. דשמעינן מיניה דעדיפא מינה דאפי' אזהרת לאו ליכא אלא במקצת זרעו ולא בכולו. היינו משום דגם בגמרא שם לא אמרו כן אלא לענין עונש ולא לענין האזהרה. דאמר ר"א ברי' דרבא העביר כל זרעו פטור שנאמר מזרעך ולא כל זרעך עיי"ש. והיינו לומר שפטור מחטאת בשוגג ומסקילה בעדים והתראה. וכדרך הרמב"ם ז"ל בכל דוכתא שלא להביא אלא המבואר במקורו: 
<b>ואמנם </b>הא גופא קשה אמאי לא קאמר ר"א ברי' דרבא הכי לענין עיקר האזהרה. ולומר שלא הזהיר הכתוב אלא על מקצת זרעו ולא על כולו. וממילא נשמע גם לענין עונש. דהרי לא ענש הכתוב אא"כ הזהיר. ואם משום דלענין האזהרה ליכא נפק"מ לדידן. דהא מלקות ליכא דהו"ל לאו שניתן לאזהרת מיתת ב"ד. (ועי' מש"כ בזה לעיל (לאוין קי"ח) על דברי הירושלמי (בפרק ארבע מיתות) עיי"ש היטב). מ"מ קשה דא"כ הו"ל למידרש הכי מקרא דכתיב בעונש גופי'. וכדברי הרמב"ם והסמ"ג ורבינו בחיי. מיהו נראה דודאי מקרא דעונש לחוד לא הוה משמע לן מיעוטא למעט מעביר כל זרעו. משום דהוה אפשר לומר דאפילו מקצת זרעו קאמר קרא שענוש עליו כרת סקילה. דודאי לא מסתבר לומר שלא יתחייב אלא אמקצתו ולא על כולו. וכבר טרח הסמ"ג (לאוין מ') ליתן קצת טעם לזה עיי"ש. וכבר כתבו על דבריו הרש"ל ז"ל בביאורו לסמ"ג שם והרב באר שבע (בריש כריתות) דלפי האמת לא יתכן טעמו זה עיי"ש שדבריהם מוכרחים. וראוי לומר דעל כל זרעו נמי חייב. דיש בכלל מאתים מנה. ועל כל אחד מזרעו קרינן בי' אשר יתן מזרעו. אע"פ שהעביר כולם. אלא דכיון דכתיב הכי בין בעונש סקילה וכרת ובין באזהרה. משמע ליה לר"א ברי' דרבא דדוקא הוא. וגזה"כ הוא דוקא במקצת זרעו ולא בכולו. ואפשר דהיינו משום שכן היה החוק למולך במקצת זרע ולא בכולו. ולכן לא ענש הכתוב ולא הזהיר אלא על מקצת זרעו ולא על כולו. ולהכי מייתי רב אחא ברי' דרבא מקרא דאזהרה. אע"ג דלענין עונש הוא דמיירי. משום דמזה הוא דהויא עיקר ראייתו. דכיון דגם באזהרה לא כתיב אלא מזרעו ודאי דוקא מזרעו קאמר קרא ולא כולו. וכיו"ב כתב הרמב"ן ז"ל (ביבמות נ"ה ע"ב) והבאתיו לעיל עיי"ש. ואמנם לפ"ז היינו דוקא לענין שאר יוצאי יריכו דלא נפק"ל אלא מקרא דמזרעך לא תתן וגו'. כמבואר בסוגיא דפרק ארבע מיתות שם עיי"ש. אבל בנו ובתו דבהדיא כתיבא בהו אזהרה בפ"ע מדכתיב לא ימצא בך מעביר בנו ובתו באש. ושם ליכא מיעוטא למעט כולו. ואדרבה פשטי' דקרא משמע ודאי דאפילו על בן אחד שאין לו יותר זרע אחר זולתו. או שאין לו אלא בת אחת. נמי מזהיר קרא. אית לן למימר דאפילו לפמש"כ התוס' דכשאין לו אלא בן אחד נמי הו"ל כמעביר כל זרעו. מ"מ חייב עליו סקילה כשהעבירו. כיון דלפי המתבאר מעיקר מימרא דרב אחא ברי' דרבא עיקר טעמי' רק משום דגם באזהרה כתיב הך מיעוטא דמזרעך. וא"כ בבנו או בתו דליכא באזהרתן שום מיעוטא. ממילא מבואר דאע"פ שאין לו אלא בן אחד או בת אחת מתחייב עליהן כמו על מקצת זרעו. וכן נראה מוכרח בלא"ה מעיקר מימרא דרב אחא ברי' דרבא. דהרי ודאי אפילו את"ל כדעת התוס' דאם אין לו אלא בן אחד הו"ל כמעביר כל זרעו ופטור על העברתו. מ"מ ודאי כשיש לו הרבה בנים ומעביר את כולן מיגרע גרע טובא טפי ממעביר בנו יחידו. שהרי כאן נשתרש בחטא. והוסיף פשע על פשע כמה פעמים. משא"כ כשאין לו אלא בן אחד שאינו פושע אלא בפעם אחת. והשתא א"כ מנ"ל לר"א ברי' דרבא למעוטי מהך מיעוטא דמזרעך העביר כל זרעו. דמשמע שיש לו הרבה בנים והעביר את כולן. ומנ"ל והרי כיון דודאי חידוש גדול הוא. די לן לאוקמי מיעוטא דקרא בשאין לו אלא בן אחד והעבירו. אבל כשיש לו הרבה בנים ומעבירן. לעולם אימא לך דחייב. דכל דאפשר למעוטי בחידוש טפי עדיף. אלא ודאי ע"כ מוכרח מזה דליכא למעוטי ממיעוטא דמזרעך אלא כשיש לו הרבה בנים ומעביר את כולן. אבל כשאין לו אלא אחד ודאי חייב. דכשאין לו אלא אחד דלא שייכא ביה חלוקה. כשם שלא יתכן לומר בו מקצתו הכי נמי לא שייך בו כולו. וא"כ ליכא למעוטי' ממשמעותי' דהך קרא. ובודאי אית לן למימר דהו"ל בכלל אזהרה ועונש דקרא: 
<b>ומעתה </b>אפשר לומר דזו היא כוונת רבינו הגאון ז"ל כאן במש"כ אף המעביר לו את בנו. שרצה לומר דאפילו מעביר לו את בנו יחידו דאע"פ דהו"ל כל זרעו. שאין לו יותר זרע אחר. מ"מ חייב סקילה עליו. וכמו שנתבאר דאפילו לסברת התוס' דאם אין לו אלא בן אחד נמי הו"ל ככל זרעו. מ"מ בבנו או בתו דכתיבא בהו אזהרה בפ"ע מדכתיב לא ימצא בך מעביר בנו וגו'. ושם ליכא מיעוטא לכל זרעו. אדרבה אפילו בנו יחידו במשמע. אית לן למימר דגם על בנו יחידו מתחייב. וכן על בתו דכתיבא התם בהך קרא. וליכא למעוטי אלא בן בנו או בן בתו לפטרו על העברתו. משום דהו"ל כל זרעו אם אין לו זרע אחר זולתו. לפי סברת התוס'. משום דבן בנו או בן בתו לא נפק"ל אלא מקרא דמזרעך לא תתן להעביר למולך. משום דבני בנים נמי בכלל זרעך נינהו. משא"כ בנו או בתו לא משמע אלא בנו ולא בן בנו ולא בן בתו. וכמתבאר מברייתא דהתם בסוגיא דסנהדרין שם. וכמו שכתבו הראשונים ז"ל שהבאתי לעיל. וכיון דהנך לא נפקי אלא מקרא דמזרעך וגו'. שפיר אימעיטו ממיעוטא דמזרעך. מקצתו ולא כולו. אבל בבנו ובתו דליכא מיעוטא. מהיכא תיתי לן למעוטי. דכיון דבבנו ובתו כתיבא אזהרה מיוחדת בפ"ע. לית לן לאוקמי אזהרה דמזרעך לא תתן אלא בבני בנים ובני בנות בלבד. ולא בבנים ובנות עצמן. וא"כ בהו ליכא למעוטי כל זרעו. ובאמת דמהאי טעמא הנני מסתפק לומר דאפילו בנים ובנות הרבה והעביר את כולן נמי חייב סקילה וכרת. ולא קאמר רב אחא ברי' דרבא העביר כל זרעו פטור אלא בבני בנים דלא נפקי אלא מקרא דמזרעך. וא"כ אימעיטו בהו כל זרעך. אבל בנים ובנות דנפקי מאזהרה דלא ימצא בך מעביר בנו ובתו וגו'. ושם ליכא מיעוטא לכל בניו ובנותיו. אפשר דאין הכי נמי דמתחייב אפילו על העברת כל בניו ובנותיו. ורב אחא ברי' דרבא בדקדוק נקט כל זרעו. דהיינו בני בנים דהו"ל בכלל מזרעך לא תתן וגו'. אבל על כל בניו ובנותיו ודאי חייב. ומיהו אפילו את"ל דאין לחלק בזה בין בני בנים לבנים. מ"מ כבר נתבאר דבלא"ה אין סברת התוס' מוכרחת לומר דאם אין לו אלא בן אחד נמי פטור על העברתו כמו על כל זרעו. אדרבה מעיקר מימרא דרב אחא ברי' דרבא מוכח איפכא. ועפ"ז יתבארו על נכון גם דברי הרמב"ם במנין המצות הקצר שלו שבריש חבורו הגדול (לאוין ז') שכתב וז"ל שלא להעביר בנו למולך שנאמר ומזרעך לא תתן להעביר למולך עכ"ל עיי"ש. ודבריו תמוהים לכאורה דמשמע דס"ל דאזהרה זו כוללת אפילו העברת בנו יחידו שאין לו זרע אחר. וזה לכאורה נגד המבואר בגמרא שם דאין בכלל אזהרה זו אלא מקצת זרעו ולא כולו. וכ"כ הרמב"ם ז"ל גופי' באזהרה זו בסה"מ וז"ל מצוה שביעית שהזהירנו מתת קצת מבנינו אל הנעבד וכו' מולך. והוא אמרו יתעלה ומזרעך לא תתן להעביר למולך וכו' עכ"ל עיי"ש. הרי שדקדק שם וכתב שהזהירנו מתת קצת מבנינו וכן הסמ"ג (לאוין מ') והחנוך (מצוה ר"ח) דקדקו בלשונם בענין אזהרה זו כמבואר שם. אבל לשון הרמב"ם ז"ל במנין הקצר צ"ע טובא לכאורה. אבל ע"פ מה שביארנו דבריו נכונים היטב. דאע"ג דנראה מדבריו דלא ס"ל לחלק בין בניו ובנותיו לשאר יוצאי יריכו. וס"ל שכולם בכלל אזהרה דמזרעך לא תתן וגו'. וכן נראה ג"כ מדבריו בסה"מ שם עייש"ה. מ"מ בזה נראה דס"ל שלא כדברי התוס' שכתבו דבנו יחידו הו"ל ככל זרעו ופטור על העברתו. אבל הרמב"ם ז"ל ס"ל דאפילו בנו יחידו נמי שפיר קרינן ביה מזרעך. והוא בכלל אזהרה ועונש דמולך. ואע"ג דמלשון הרמב"ם (הלכות ע"ז פ"ו ה"ד) לכאורה לא משמע הכי עיי"ש. אין מזה הכרע דשם מיירי בדינא דגמרא במימרא דרב אחא ברי' דרבא דמיירי בשהיו לו הרבה זרע. והילכך כתב שאינו חייב עד שיניח מקצת. אבל אין ה"נ בשאין לו אלא אחד נמי חייב עליו אע"פ שלא נשאר לו כלום. ושלא כדעת התוס'. וא"כ באו דבריו מדוקדקים במנינו הקצר שם: 
<b>ועכ"פ </b>נתבאר דדברי רבינו הגאון ז"ל כאן נכונים. דכוונתו לומר דאפילו בנו יחידו בכלל אזהרה ועונש דהעברה למולך. וממילא מובן דה"ה לבתו. דתרוייהו כתיבי בקרא ואין מקום כלל לחלק ביניהן. ומהאי טעמא נמי לא נקט לשון זרע. משום דבזרע לא שייך חידוש דין זה. דמיעוטא דמקצתו ולא כולו בזרע הוא דכתיב. ואפשר דבזרע אין ה"נ דס"ל דאם אין לו אלא אחד. כגון בן בנו וכיו"ב. שפטור על העברתו. דהו"ל כל זרעו וכמש"כ התוס'. ודוקא בבנו או בתו ס"ל דלא אימעיט כולו משום דהתם ליכא מיעוטא וכמו שביארנו לעיל. וכיון שרצה להשמיענו הך דינא ע"כ הוכרח למינקט בנו. ואע"ג דהשתא לא שמענו בני בניו וכל יוצאי יריכו. מ"מ אין זה מקומו לאשמועינן כל פרטי הלכה זו. ועוד שסמך על מה שכבר כתב לשון זרע לעיל במנין הלאוין. שבכללו כל יוצאי יריכו: 
<b>איברא </b>דאכתי מלבד שהדברים רחוקים קצת בכוונת רבינו הגאון ז"ל כאן. בלא"ה גם בלשון רבינו הגאון ז"ל לעיל במנין הלאוין יש לתמוה ג"כ הכי. ושם ע"כ לא יתכן לומר כמו שביארנו כאן. שכתב שם <b>ומהעביר למולך זרע. </b>והדבר תמוה דמלשון זה משמע ודאי דאפילו אין לו אלא אחד ומעבירו. וגם אפילו יש לו הרבה ומעבירן כולן הו"ל בכלל אזהרה זו. דאל"כ הו"ל למינקט כלישנא דקרא ולמיכתב ומהעביר למולך מזרעך. דהוה משמע מקצתו ולא כולו וכדדריש ר"א ברי' דרבא. אבל זרע סתם משמע ודאי בין אחד בין רבים ובין כולם בין מקצתן. וא"כ זהו נגד מה שמבואר בגמרא שם דאין האזהרה אלא במקצת זרעו ולא בכולו. וביותר תמוה דגם במתניתין בפרק ארבע מיתות (ס"ד ע"א) וברפ"ק דכריתות. וכן בתוספתא (פ"י דסנהדרין) נקטו לישנא דהנותן מזרעו למולך עיי"ש. ורבינו הגאון ז"ל שינה מלישנא דקרא ומלישנא דמתניתין וברייתא ונקט זרע סתם. וגם הוא דלא כהילכתא: 
<b>והנראה </b>בזה בדעתו ז"ל עפ"מ דקשה טובא לכאורה בעיקר מימרא דרב אחא בריה דרבא ע"פ מאי דתניא התם לקמן זרעו אין לי אלא זרע כשר זרע פסול מנין ת"ל בתתו מזרעו. ופירש"י וז"ל זרעו פסול מנין שהיה לו ממזר והעבירו ת"ל בתתו מזרעו וגו'. ולא היה צריך למכתב בתתו מזרעו. דהא במעביר מזרעו משתעי. אלא להך דרשא עכ"ל עיי"ש. מבואר מדבריו דס"ל דמייתורא דקרא נפק"ל לתנא דברייתא לרבות זרע פסול. דכולי' קרא דבתתו מזרעו אייתר להכי. ולענ"ד הדבר תמוה דא"כ הא תינח עונש דאיתרבי מהך קרא. ואכתי אזהרה לזרע פסול מנין. דהא קיי"ל לא ענש הכתוב אא"כ הזהיר. והרי ייתורא דבתתו מזרעו גבי עונש הוא דכתיב. אבל באזהרה לא אשכחן ייתורא בקרא לרבות זרע פסול. ואפי' את"ל כדעת התוס' (פ"ב דיבמות כ"ב ע"ב) ד"ה בן אין לו וכו'. ובפרק יש נוחלין (קט"ו ע"א ד"ה בה"ב) דבנו משמע אפי' פסול עיי"ש. ושלא כדברי התוס' בקידושין (ס"ו ע"ב ד"ה ולזרעו) דס"ל איפכא עיי"ש ובמש"כ בשעה"מ (פ"ו ה"ה מהלכות ע"ז). ולפ"ז אשכחן אזהרה גם לבנו פסול מקרא דלא ימצא בך מעביר בנו וגו'. מ"מ אכתי לא שמענו אלא בנו בלבד. אבל בן בנו ובן בתו ושאר יוצאי יריכו הפסולים מנ"ל בהו אזהרה. דהרי בנו לא משמע אלא בנו בלבד ולא בן בנו. כמש"כ כל הראשונים ז"ל שהבאתי לעיל. וכדמוכח בכמה דוכתי. וראיתי להרמ"ה ז"ל שם שכתב וז"ל והיינו טעמא דלא פשיט ליה ממזרעך לא תתן. חדא דקרא דכתיב גבי עונש עדיף ליה. ותו דקרא יתירא קאי בעי למידרש עכ"ל עיי"ש. והוא תמוה דאם קרא יתירא איצטריך ליה להך דרשא. א"כ כיון דאין לנו קרא יתירא אלא לענין עונש. וקיי"ל דאין עונש בלא אזהרה. א"כ אכתי אזהרה מנ"ל בהנהו דלא איתרבו אלא מייתורא דקרא דגבי עונש. ועכצ"ל כפירושו הראשון דאין ה"נ דהוה מצי למיפשטה מקרא דמזרעך לא תתן וגו' דכתיב באזהרה. אלא דניחא ליה טפי למיפשט מקרא דבתתו מזרעו דכתיב גבי עונש. ולפ"ז אין ה"נ דלענין עונש יליף לה מקרא דבתתו מזרעו. ולענין אזהרה שמעינן לה מקרא דמזרעך לא תתן וגו'. ותרתי שמעינן בין לעונש ובין לאזהרה. והיינו משום דממשמעותא דמזרעו הוא דנפק"ל. וכן מבואר בספרא (קדושים. פרשה י') דתניא התם אין לי אלא זרע כשר זרע פסול מנין תלמוד לומר בתתו מזרעו למולך כל זרע שיש בו עיי"ש. הרי דמשמעות לישנא דמזרעו משמע ליה לתנא הכי דכל זרע שיש בו. בין כשר בין פסול. דמזרעו אפי' מן הגרוע שבזרעו משמע. והכי נמי דריש בספרא (בחקותי פ"ב) ורדפו מכם חמשה מאה. מכם מן החלשים שבכם ולא מן הגבורים שבכם עיי"ש. וגם מקרא קמא דכי מזרעו וגו' דדריש מיניה בני בנים שפיר הוה מצי למילף נמי זרע פסול. משום דבני בנים ממשמעות דמזרעו לחוד נפקי. דכל מקום שנאמר זרע בני בנים נמי בכלל וכמשכ"ל. ומדכתיב מזרעו איכא למשמע נמי זרע פסול. אלא דכיון דאשכח קרא מיוחד באנפי נפשיה. דריש לה מיניה. אלא דלפ"ז יש לתמוה במאי דקאמר רב אחא ברי' דרבא העביר כל זרעו פטור שנאמר מזרעך ולא כל זרעך. ומנ"ל למעוטי כל זרעו. והא איצטריך מזרעך לא תתן וגו' לאזהרה לזרע פסול. לומר מזרעך כל זרע שיש בו אפילו פסול וכמו שנתבאר. וזו תמיהא גדולה לכאורה: 
<b>אמנם </b>נראה ע"פ מאי דאמרינן (פ"ט דמנחות פ"ד ע"ב) תנן התם אין מביאין ביכורים חוץ משבעת המינין ולא מתמרים שבהרים ולא מפירות שבעמקים (פירש"י. הני שבהרים ושבעמקים אינם מן המובחר לפי שהן כחושין עכ"ל). אמר עולא אם הביא לא קידש וכו'. בפלוגתא רבי יוחנן אמר אם הביא לא קידש. ר"ל אמר אם הביא קידש נעשה ככחוש בקדשים. ופרכינן התם בשלמא לר"ל כדאמר טעמא. אלא ר"י מאי טעמא. אמר ר"א אמר קרא מראשית ולא כל ראשית. מארצך ולא כל ארצך. ור"ל האי ארצך מאי עביד לי' מיבעי לי' לכדתניא וכו'. ואידך ארץ מארץ. ואידך ארץ מארץ לא משמע ליה. ופירש"י וז"ל ואידך ארץ מארץ. כלומר רבי יוחנן אמר לך אין הכי נמי וכו'. והא מילתא הוה מצי למימר אי כתיב ארץ לחוד. אבל השתא דכתיב מארצך ולא כל ארצך להוציא תמרים שבהרים ושבעמקים עכ"ל עיי"ש. ובתוס' שם ( ד"ה ארץ) כתבו וז"ל ארץ מארץ לא משמע ליה. דלא דמי למאלה דדרשינן לעיל (פרק כל המנחות באות מצה ס' ע"ב). דהכא לא מצי למיכתב אשר תביא ארצך עכ"ל עיי"ש. ומבואר מזה דרבי יוחנן דאמר אם הביא לא קידש ס"ל דגם הכא אע"ג דלא מצי למכתב אשר תביא ארצך אעפ"כ דריש ממשמעותא דקרא דכתיב מארצך ולא כל ארצך. והשתא א"כ לפ"ז אתי שפיר נמי הכא בסוגיין דסנהדרין דאע"ג דבלא"ה ע"כ צריך למכתב מזרעך. ולא מצי למכתב זרעך משום דע"כ איצטריך לאזהרה דזרע פסול כדכתיבנא. מ"מ שפיר דריש מיניה נמי מזרעך למעוטי כל זרעך. דכיון דסוף סוף כתיב בקרא ומזרעך לא תתן וגו'. אין לנו אלא מקצת זרעך ולא כולו. וס"ל לרב אחא ברי' דרבא כרבי יוחנן דדריש ארץ מארץ אף ע"ג דלא מצי קרא למכתב ארץ. אלא דלפ"ז ממילא מתבאר דריש לקיש דלא דריש התם ארץ מארץ משום דלא מצי קרא למכתב אשר תביא ארצך. הכי נמי הכא ע"כ לא דריש מקרא דמזרעך מקצתו ולא כולו. כיון דבלא"ה ע"כ לא מצי קרא למכתב זרעך. דהא מאחר דרביי' קרא לזרע פסול לעונש סקילה. אי אפשר לו בלא אזהרה. ואיצטריך ע"כ למכתב באזהרה ומזרעך לא תתן וגו' משום אזהרה דזרע פסול. ועכצ"ל דריש לקיש פליג בהא עליה דרב אחא ברי' דרבא: 
<b>והנה </b>לענין הלכה בפלוגתא דר"י ור"ל דהתם אע"ג דהרמב"ם ז"ל (פ"ב מהלכות בכורים ה"ג) פסק כר"י דאם הביא לא קדשו עיי"ש. מ"מ יש מקום עיון בזה. דבגמרא שם פרכינן לרבי יוחנן ולעולא מדתניא קרבן ראשית שתהא קודמת לכל המנחות וכו'. ומנין שתהא קודמת לבכורים ת"ל וכו'. ואין לי אלא בכורי קציר חטים קציר שעורים מנין ת"ל וכו'. ואין לי אלא שתזרע עלו מאיליהן מנין ת"ל וכו'. מנין לרבות שבגג שבחורבה שבעציץ ושבספינה ת"ל וכו'. קתני מיהא שבגג ושבחורבה שבעציץ ושבספינה. ומשני סיפא אתאן למנחות וכו' עיי"ש. ואמרינן תו התם תני חדא שבגג ושבחורבה שבעציץ ושבספינה מביא וקורא. ותניא אידך מביא ואינו קורא. בשלמא לריש לקיש גג אגג לא קשיא הא בגג דמערה הא בגג דבית. חורבה אחורבה לא קשיא כאן בחורבה עבודה כאן בחורבה שאינה עבודה. עציץ אעציץ לא קשיא כאן בנקובה כאן בשאינה נקובה. ספינה אספינה לא קשיא כאן בספינה של עץ כאן בספינה של חרס. אלא לרבי יוחנן קשיא. (ופירש"י וז"ל אלא לר"י דאמר לא קידש. והא הכא דלדברי הכל קידש בחורבה עבודה וכל הני אף ע"פ שאינם מובחרים דלדברי הכל מביא וקורא). ומשני תנאי היא דתניא שבגג ושבחורבה מביא וקורא שבעציץ ושבספינה אינו מביא כל עיקר עיי"ש. ובתוס' שם (ד"ה תנאי) כתבו וז"ל תימא אכתי קשיא לר"י מגג וחורבה. ואין לומר דגג וחורבה לא דמיא למתניתין. דהא בכולה שמעתין משמע דמגג וחורבה נמי פריך. מדקאמר קתני מיהא שבגג ושבחורבה וכו'. ועוד קאמר בשלמא לריש לקיש גג אגג לא קשיא. משמע אבל לרבי יוחנן קשיא עכ"ל עיי"ש. והנה הרמב"ם ז"ל (שם הלכה ט') כתב וז"ל הגדל בעציץ אף ע"פ שהוא נקוב והגדל בספינה אינו מביא ממנו כל עיקר וכו'. אבל מביא מן הגדל בגג ובחורבה עכ"ל עיי"ש. והיינו כברייתא דמייתי לפרוקי מילתא דרבי יוחנן. וכתב עליו הראב"ד ז"ל שם וז"ל הוא פסק כר"ל. ולר"ל גופי' דוקא בגג מערה וחורבה עבודה. ואיני יודע מה ראה לחלק ובמנחות לא חלקו. דר"ל מחייב בכולן ור"י פוטר בכולן עכ"ל עיי"ש. וביאור דבריו נראה דס"ל כמש"כ התוס'. דודאי מכולה סוגיא דהתם משמע דתמרים שבהרים ופירות שבעמקים ושבגג ושבחורבה ושבעציץ ושבספינה דין אחד להן. דלר"י דדריש מארצך ולא כל ארצך אימעטו כולהו הנך שאם הביאן לא קדשו. ולר"ל דלא דריש מארצך כולן קדשו. ולתרץ תמיהת התוס' ס"ל להראב"ד ז"ל דמאי דקא משני אליבא דרבי יוחנן תנאי היא דתניא וכו'. לא כפירש"י שמפרש דאיכא תנא דאמר שבעציץ ושבספינה אינו מביא וכו'. אלא בהך ברייתא גופא איכא תנאי דאיפליגו בהכי. וכדמשמע ודאי מלישנא דתלמודא. דלפירש"י הו"ל לומר ס"ל כהאי תנא דתניא. אם איתא דבהך ברייתא לא אשכחן אלא תנא דמסייע ליה לרבי יוחנן. אלא ודאי דבהך ברייתא גופא איכא תרי תנאי דודאי אין לחלק בין שבגג ושבחורבה לשבעציץ ושבספינה. וכמבואר בכל הסוגיא דהתם וכמש"כ התוס'. וע"כ הך ברייתא תברא ומי ששנה רישא לא שנה סיפא. דתנא דרישא דקאמר שבגג ושבחורבה מביא וקורא. ה"ה דס"ל הכי גם בהנך דסיפא שבעציץ ושבספינה. ותנא דסיפא דקאמר שבעציץ ושבספינה אינו מביא כל עיקר הכי נמי בהנך שבגג ושבחורבה הכי ס"ל. ותרי תנאי נינהו. ומי ששנה זו לא שנה זו כדאשכחן נמי בעלמא כיו"ב. ותנא בתרא הוא דס"ל כר"י אבל ת"ק כר"ל ס"ל. ונסתלקה קושית התוס' בפשיטות. והוא מוכרח לפום פשטא דכולה סוגיא דהתם: 
<b>ומעתה </b>נראה דזו היא כוונת הראב"ד ז"ל שכתב על דברי הרמב"ם שפסק כרישא דברייתא דמן הגדל בגג ובחורבה מביא וקורא. ופסק ג"כ כסיפא דההיא ברייתא לענין הגדל בעציץ ובספינה שאינו מביא כל עיקר. ולעיל פסק ג"כ לענין תמרים שבהרים ופירות שבעמקים שאם הביאן לא נתקדשו. ועכצ"ל דס"ל איזו סברא לחלק ביניהן. וזהו שכתב דהוא פסק בגדל בגג ובחורבה כר"ל. ולר"ל גופיה דוקא בגג מערה ולא בגג דבית. ודוקא בחורבה עבודה ולא בשאינה עבודה. והרמב"ם ז"ל סתם וכתב בגדל בגג ובחורבה שמביא. ומשמע בכל ענין. הא חדא. ועוד דמבואר מדבריו שמחלק בין שבגג ושבחורבה לשבספינה ובעציץ ופירות שבעמקים ותמרים שבהרים. ועל זה כתב שאינו יודע מה ראה לחלק ביניהן ובסוגיא דמנחות לא חלקו כלל ביניהן. וריש לקיש מחייב בכולן. ורבי יוחנן פוטר בכולן. כן נראה ברור אצלי בכוונת הראב"ד ז"ל. ודבריו ברורים כמו שביארנו. ולחנם נתפלאו עליו הר"י קורקוס והרדב"ז ז"ל והכ"מ. ועשאוהו כטועה עיי"ש בדבריהם. וגם מש"כ שם לתרץ דברי הרמב"ם ז"ל דבריהם דחוקים טובא. ובודאי פשטא דכולה סוגיא דהתם משמע כדברי התוס' והראב"ד ז"ל. וגם בתשובות הרא"ש (כלל ב' סי' ד') עמד בתמיהת התוס' שם ונדחק לחלק בזה אליבא דר"י עיי"ש. אבל ודאי זהו נגד משמעות הסוגיא. ולכן לא ניחא להו להתוס' והראב"ד ז"ל לחלק בזה: 
<b>והנה </b>מדברי הראב"ד ז"ל שם נראה דבעיקר הדבר מה שנראה מדברי הרמב"ם ז"ל שם דפסק כריש לקיש מיהת לענין גג וחורבה. לא היה זר אצלו כלל. ומשמע מדבריו דודאי יש מקום לומר דהלכה בזה כר"ל. אלא שלא נראה בעיניו מה שמחלק בזה הרמב"ם ז"ל. דלענין עציץ וספינה ופירות שבעמקים ותמרים שבהרים לא פסק כר"ל. וכתב שאינו יודע מה ראה לחלק בזה. ובסוגיא דמנחות שם לא חלקו כלל ור"י פוטר בכולן ור"ל מחייב בכולן. ונראה ברור דהיינו טעמא משום דאע"ג דבעלמא קיי"ל כר"י לגבי ר"ל. מ"מ הכא אית לן למימר דכריש לקיש קיי"ל. משום דכיון דפליגי בפלוגתא דתנאי ותלתא ברייתות קמאי ס"ל כריש לקיש. דאע"ג דברייתא קמייתא דחקינן ומוקמינן אליבא דרבי יוחנן דמאי דקתני מנין לרבות שבגג ושבחורבה וכו' לא קאי אביכורים. אלא אמנחות. ודאי שינויא דחיקא הוא. דהא תנא בביכורים מיירי התם. דקתני רישא מנין שתהא קודמת לביכורים וכו'. ואין לי אלא ביכורי קציר חטים קציר שעורים מנין ת"ל וכו'. ואין לי אלא בשדה מניין לרבות שבגג ושבחורבה וכו' עיי"ש. אלא דע"כ דחיק ומוקי בהכי כי היכי דלא תקשה עלי' דר"י. וא"כ הנך תלתא ברייתות מסייעי לריש לקיש וגם בברייתא בתרייתא דאשכח רבי יוחנן חד תנא דקאי כוותיה. היינו רק תנא בתרא. אבל תנא קמא דהך ברייתא גופא כריש לקיש ס"ל כמו שביארנו. וא"כ חזינן דרבים קיימי כר"ל. ורק חד תנא קאי כר"י. ובכל כיו"ב אית לן למיפסק כר"ל אע"ג דר"י פליג עלי'. כמש"כ הה"מ (פ"כ מהלכות איסורי ביאה ה"ג) עיי"ש. ואע"ג דהה"מ שם לא כתב כן אלא לדעת הרמב"ם ז"ל. אבל הראב"ד ז"ל שם השיג עליו שם ופסק הלכה כרבי יוחנן עיי"ש. מ"מ אין הכרח מדבריו לומר דמשום דקיי"ל כר"י לגבי ר"ל הוא דפסק הכי. דאפשר דגם להראב"ד ז"ל בכל כיו"ב ליתא לכללא דהלכה כר"י לגבי ר"ל. אלא מטעמא אחרינא פסיקא ליה דקיי"ל כר"י דתרומה בזה"ז דאורייתא. והכי משמע מלשון הראב"ד ז"ל (שם ובפ"א מהלכות תרומות הלכה כ"ה) עיי"ש. ואע"ג שראיתי להרש"ל ז"ל ביש"ש (פרק הערל סי' ל"ג) שכתב בשם הראב"ד ז"ל בהשגות דמשום דקיי"ל כר"י לגבי ר"ל פסק הכי עיי"ש. אבל ליתא הכי בדברי הראב"ד עצמן שם. וא"כ שפיר יש מקום לומר דקיי"ל בזה כר"ל אפי' להראב"ד ז"ל. ועכ"פ להרמב"ם ז"ל גופיה ודאי יש מקום לומר כן וכמש"כ הה"מ (בהלכות איסורי ביאה שם) והכ"מ (בהלכות תרומות שם) לדעת הרמב"ם ז"ל ולכן לא היה הדבר רחוק אצל הראב"ד לומר דהרמב"ם פסק כר"ל בהאי דינא אע"ג דר"י פליג עלי': 
<b>והשתא </b>לפ"ז נראה דאפשר לומר דמהאי טעמא דחה רבינו הגאון ז"ל מילתא דרב אחא ברי' דרבא מהלכה משום דעכצ"ל דס"ל כרבי יוחנן דדריש התם מארצך ולא כל ארצך. אע"ג דלא הוה מצי קרא למכתב אשר תביא ארצך. אבל לר"ל דקיי"ל כוותי' דארצך מארצך לא משמע ליה. הכי נמי הכא לא משמע ליה למידרש מזרעך ולא כל זרעך. ולדידי' ודאי חייב על כל זרעו כמו על מקצת זרעו. וא"כ דברי רבינו הגאון ז"ל לעיל במנין הלאוין מדוקדקים היטב במש"כ בלשון האזהרה <b>מהעביר למולך זרע. </b>משום דלא דרשינן מקרא דמזרעך למעוטי כל זרעך. וגם כל זרעו בכלל האזהרה. ולכן כתב זרע סתם. וכן נראה מדאמרינן (סוף פ"ג דמגילה כ"ה ע"א) עלה דתנן התם האומר ומזרעך לא תתן להעביר למולך לא תתן לאעברה בארמיותא. משתקין אותו בנזיפה. ואמרינן עלה בגמרא שם תני דבי רבי ישמעאל בישראל הבא על הנכרית והוליד ממנה בן לע"ז הכתוב מדבר עיי"ש ובפירש"י שם. אבל בערוך (ערך ארם) כתב וז"ל האומר ומזרעך לא תתן להעביר למולך ומזרעך לא תתן לאעברה בארמיותא. פי' לא תתן מזרעך באומה ידועה שמעבירין זרעם למולך. כגון ארמיים. שאתה גורם להעביר זרעך למולך. ומכלל דבריו משמע ששאר אומות שאין מעבירים מזרעם למולך מותר. לפיכך משתקין אותו בנזיפה. אלא פירוש הכתוב כדתנא דבי ר"י הבא על הנכרית והוליד בן לע"ז הכתוב מדבר. דלא שנא מולך משאר בתי ע"ז עכ"ל עיי"ש. וכדברי הערוך מבואר בתרגום יונתן עיי"ש ובמש"כ בתוס' יו"ט (פ"ד דמגילה מ"ט). ומבואר דמפרש דמאי דאמרינן עלה בגמרא תנא דבי רבי ישמעאל וכו'. היינו לומר שכך הוא פירוש הכתוב אליבא דקושטא דמילתא. והשתא לדרשא דר"א ברי' דרבא דדריש מזרעך ולא כל זרעך. היכי דריש רבי ישמעאל בישראל הבא על הנכרית והוליד בן וכו'. ומשמע ודאי אפילו בן אחד. והא כיון דמזרעך אימעיט כל זרעו. ולפי' התוס' גם כשאין לו אלא בן אחד הו"ל כל זרעו. ואינו בכלל אזהרה דומזרעך לא תתן וגו'. א"כ מוליד בן אחד לנכרית. היכי דריש ליה רבי ישמעאל מהך קרא. ועוד דגם במוליד לה הרבה בנים אי אפשר להכניס בכלל אזהרה זו. דהרי הו"ל כל זרעו. אם לא היכא דמלבד זה יש לו בנים גם מישראלית. וא"כ נימא דכשיש לו זרע גם מאשה ישראלית הוא מוזהר על אזהרה זו דמזרעך לא תתן וגו'. אבל כשכל זרעו אינו אלא מאותה הנכרית אינו מוזהר עלה באזהרה זו. וזה דבר זר ומתמיה מאוד ולא יתכן כלל. אם לא דנימא דלסוגיא דמגילה שם ולתנא דבי רבי ישמעאל לא ס"ל דרשא דרב אחא ברי' דרבא כלל. אלא כריש לקיש ס"ל דארצך מארצך לא משמע ליה מטעם שנתבאר. ועי' בירושלמי (פ"ד דמגילה סוף ה"י) דגם התם איתא כבתלמודא דידן. ובודאי דלהערוך גם סוגיא דירושלמי מתפרשת כסוגיא דתלמודא דידן לדעתו. אלא שיש שם ט"ס. והכי איתא התם. מזרעך לא תתן להעביר למולך מזרעך לא תתן לאעברא בארמיותא תני רבי ישמעאל זה שהוא נושא ארמית ומעמיד ממנה בנים. מעמיד אויבים למקום עיי"ש. ופשוט דארמית ט"ס הוא. וצ"ל נכרית וכן הוא בירושלמי סנהדרין (סו"פ הנשרפין) עיי"ש. והוא מוכרח לפי פי' הערוך כמבואר. וא"כ גם מהירושלמי נדחה מימרא דר"א ברי' דרבא מהלכה. ואע"ג דגם למאי דמוקמינן קרא לפום פשטי' בעבודת המולך ממש נמי הוא נגד הסברא להוציא מכלל האזהרה מעביר כל זרעו. אבל התם אפשר לומר שמשום שכך היה החוק אצלן בעבודת המולך. וכמש"כ הרמב"ם ז"ל במורה (ל"ז לשלישי) ובחנוך (מצוה ר"ח) עיי"ש. והילכך לא הוצרכה תורה להזהיר אלא על חוקם כמו שהוא. וממילא לדידן אין לנו אזהרה ולא עונש אלא בענין זה בלבד. אבל כאן בדרשת רבי ישמעאל בנושא נכרית ומעמיד. ממנה בנים שהם אויבים למקום. פשיטא שלא יעלה על הדעת לומר דעל כל זרעו לא הזהיר הכתוב. ואם איתא לדרשא דרב אחא ברי' דרבא. עכצ"ל דהך קרא לא מיירי בהכי כלל. אלא ודאי ע"כ רבי ישמעאל ותרגום יונתן לא ס"ל דרשא דרב אחא ברי' דרבא. וכן מוכרח ממה שדרשו בספרי (שופטים. פיסקא קע"א) מעביר בנו ובתו באש זה הבועל ארמית (צ"ל נכרית) וכו' עיי"ש ובמה שפירש שם המפרש (בדפוס ווינא) עיי"ש היטב שדבריו מוכרחים. דמש"כ בזה הרב זית רענן בילקוט שם אינו נכון כלל עיי"ש. וכן מוכרח מדברי הפסיקתא זוטרתא (פרשת אחרי) על קרא דמזרעך לא תתן וגו' עיי"ש היטב ואין להאריך: 
<b>ומתבאר </b>שיפה דקדק רבינו הגאון ז"ל בלשונו לעיל במנין הלאוין וכתב זרע סתם. לאשמעינן דהאזהרה כוללת הכל בין מקצת זרעו ובין כולו ובין בנו יחידו. דלא קיי"ל בזה כר"א ברי' דרבא. ומתניתין דסנהדרין שם ודריש פ"ק דכריתות ובתוספתא שם דנקט תנא בלישני' הנותן מזרעו למולך. לאו דוקא הוא. אלא לישנא דקרא נקטי. וממילא מבואר דהכי נמי הכא בעונש שפיר דקדק רבינו הגאון ז"ל בלשונו וכתב <b>המעביר לו את בנו. </b>דמשמע אפילו אין לו אלא בן אחד. ואין אנו צריכין לומר דלא ס"ל כסברת התוס' דבן אחד נמי הו"ל ככל זרעו. אלא משום דלשיטתו אזיל דס"ל דלא קיי"ל בהא כרב אחא ברי' דרבא. ואפילו העביר כל זרעו חייב סקילה וכרת. וכן באזהרותיו שע"פ עשה"ד (דבור לא יהיה לך) סתם וכתב <b>מעבוד למולך </b>(נראה דט"ס הוא וצ"ל <b>מהעביר). </b>ולא כתב <b>מזרעך למולך. </b>כלשון הכתוב. ויש בזה נפקותא לדינא כדקאמר רב אחא. וכן הוא לישנא דמתניתין וברייתא כמשכ"ל. ולפי מה שנתבאר ניחא שפיר. דלשיטתו אזיל דס"ל דלא קיי"ל כר"א ברי' דרבא. ובכל ענין מוזהר עלה וענוש כרת וסקילה אפילו על כל זרעו. הן אמת דגם לפ"ז אכתי דבריו שם קצרים ביותר. שכתב סתם <b>מהעביר למולך. </b>והרי לא הזהיר הכתוב ולא ענש אלא על יוצאי יריכו בלבד. דזרעו הוא דכתיב בקרא. ובהדיא קתני התם בברייתא אינו חייב אלא על יוצאי יריכו וכו' ואביו ואמו אחיו ואחותו פטור וכו' עיי"ש. ואף דבירושלמי (סנהדרין פ"ז ה"י) מייתי ברייתא דאיכא תנא דס"ל דבין שעבדה בבנים ובבנות ובין שעבדה באבות ובאמהות חייב עיי"ש. מ"מ מלבד דלפום תלמודא דידן ליתא. גם בירושלמי שם אין הדבר ברור כ"כ ומשמע דלא קאי על עבודת מולך. עי' במפרשים שם ואין להאריך בזה. גם באזהרות הר"י אלברגלוני ז"ל ראיתי שדבריו סתומים בזה. שהביא במנין העונשין שלו <b>מעביר למולך. </b>וכן הוא לשון הר"ש הגדול ז"ל באזהרות אתה הנחלת עיי"ש. ולא הזכירו זרע כלל. וכן הוא לשון הר"א הזקן ז"ל באזהרותיו במנין העונשין שלו. אלא שבמנין הלאוין שלו חזר וכתב וז"ל <b>זרעך לא ימצא מעביר באש </b>עכ"ל עיי"ש. והוא תמוה דהרי גם בעונש כתיב זרע. ואין חילוק בזה בין אזהרה לעונש. גם קיי"ל שלא ענש הכתוב אא"כ הזהיר. וכיון דאין האזהרה אלא על זרעו. ממילא גם העונש לא יתכן שיהיה זולת על זרעו. ועכ"פ דברי רבינו הגאון ז"ל כאן נכונים. וחזר ותיקן כאן מה שקיצר ביותר באזהרותיו שם. ודבריו כאן מדוקדקים היטב כמו שנתבאר. דס"ל דלא קיי"ל כרב אחא ברי' דרבא. וזו נראה שהיא ג"כ דעת הר"א הזקן ז"ל במנין הלאוין שם. שהרכיב שני הלאוין האמורים במולך כאחד. דכתיב ומזרעך לא תתן להעביר למולך. וכתיב לא ימצא בך מעביר בנו וגו'. וזהו שכתב שם <b>זרעך לא ימצא מעביר באש. </b>משום דשני לאוין אלו אינם אלא לאו אחד כפול. וכמש"כ הרמב"ם (בסה"מ לאוין ז') ובחבורו הגדול (פ"ו מהלכות ע"ז ה"ג) עיי"ש. ומ"מ נמנע מלכתוב מזרעך כלשון הכתוב. ולרב אחא ברי' דרבא איכא בזה נפקותא רבתא לדינא. אבל לפי מה שנתבאר אתי שפיר. וזו נראה ג"כ דעת הר"ש בן גבירול ז"ל באזהרותיו. שבמנין הלאוין שלו מנה לאו דמזרעך לא תתן להעביר למולך. וזהו שכתב שם <b>ובנך לא תתן למולך אכזרים. </b>ושוב מנה שם גם לאו דלא ימצא בך מעביר בנו וגו'. וזש"כ שם לקמן ולא תעביר בנך. ושוב במנין העונשין שלו כתב <b>אשר יתן זרעו למולך ברב רשעו </b>עיי"ש. ובמה שביארנו דבריו לעיל במנין הלאוין (ל"ת קי"ח). ומ"מ ראינו שבכל אלו לא רמז כלל שאין האזהרה והעונש אלא על מקצת זרעו דוקא ולא על כולו. ואדרבה בין באזהרה ובין בעונש כתב סתם בנך. זרעו. דמשמע ודאי בין מקצתו ובין כולו. ולפי מה שביארנו בזה מבואר דדעתו כדעת רבינו הגאון ז"ל. וזו נראה ג"כ דעת הבה"ג. דאע"ג שבמנין העונשין שלו כתב כלשון המשנה (בפרק ארבע מיתות ובריש פ"ק דכריתות) הנותן מזרעו למולך עיי"ש. מ"מ במנין הלאוין שלו לא מנה אלא לאו דלא ימצא בך מעביר בנו ובתו באש עיי"ש. והדבר תמוה לכאורה שלא מנה אלא לאו זה המאוחר במשנה תורה (פ' שופטים). ויותר היה לו למנות הלאו המוקדם הרבה (בפ' אחרי) ומזרעך לא תתן וגו'. דמיני' נפק"ל אזהרה לכל יוצאי יריכו. אבל ע"פ מה שביארנו נראה דבכוונה נקט לאו דלא ימצא בך וגו' המאוחר משום דשם כתיב לא ימצא בך מעביר בנו ובתו. דמשמע אפילו כל בניו ובנותיו. או אפילו אין לו אלא אחד הזהיר הכתוב. ודלא כרב אחא ברי' דרבא. אבל אי הוה נקט לאו דומזרעך לא תתן וגו' היה נראה דדוקא נקט וכדר"א ברי' דרבא. אלא דמ"מ במנין העונשין נקט כלשון הכתוב וכלשון המשנה והתוספתא. שבכל מקום לענין עונש כרת וסקילה בלשון זה הוא שנאמר: 
@00עונש לא. לב. 
<b>ילד סורר ומורה. והמקלל הוריו במענו. </b>כתיב (פ' תצא) גבי בן סו"מ ורגמוהו כל אנשי עירו באבנים ומת ובערת הרע וגו'. ואזהרתו מדכתיב לא תאכלו על הדם (פ' קדושים). כדאמרינן (פרק ארבע מיתות ס"ג ע"א) עיי"ש. מנאה רבינו הגאון ז"ל לעיל (לאוין ס"ח) עיי"ש מה שנתבאר בזה. ובמקלל אביו ואמו כתיב (פ' משפטים) ומקלל אביו ואמו מות יומת. וכתוב (פ' קדושים) מות יומת אביו ואמו קלל דמיו בו. וגמרינן בגז"ש מאוב וידעוני דכתיב בהו דמיהם בם. מה התם סקילה אף כאן סקילה. כדאמרינן בסנהדרין (פרק ארבע מיתות ס"ו ע"א) עיי"ש. ואע"ג דכל מאי דלא נפק"ל אלא באחת מן המדות ממקום אחר אינו נמנה בחשבון המצות לרבינו הגאון ז"ל. כמו שנתבאר בכמה דוכתי ובמבוא (סי' ז' שורש שני) עיי"ש. מ"מ כיון דעכ"פ עונש מיתת ב"ד מפורש בו בהדיא בקרא. הרי מצות הב"ד מבואר בקרא ולא גמרינן בגז"ש מאוב וידעוני אלא באיזו מיתה ימיתוהו. שפיר הו"ל מצוה נמנית גם לשיטת רבינו הגאון ז"ל. כמו שכבר נתבאר כיו"ב לעיל. ובלא"ה לפי המבואר בספרא (פ' קדושים) אין זו גז"ש אלא בנין אב לכל מקום שנאמר בו דמיהם בם או דמיו בו אינו אלא סקילה. דקתני התם מות יומתו באבן ירגמו אותם דמיהם בם. זה בנין אב לכל דמיהם בם האמורים בתורה בסקילה עיי"ש. וכ"כ בפסיקתא זוטרתא (סו"פ קדושים) עיי"ש. וכן מבואר בדברי רבינו הגאון ז"ל בפירוש ברייתא דשלש עשרה מדות המיוחס אליו (מדה שלישית) עיי"ש. וכן מבואר בפי' רבינו חננאל ז"ל לסנהדרין (כ"ג ע"א) עיי"ש. ודלא כדפירש"י שם. וכן פירש"י ז"ל גופי' בפירושו לתורה (פ' משפטים) עיי"ש ובמש"כ הר"א מזרחי ז"ל שם עייש"ה. וכ"כ בסמ"ג (לאוין. ריש הלכות איסורי ביאה) עיי"ש. וא"כ לפ"ז כיון דבהדיא כתיב במקלל אביו ואמו דמיו בו. הרי עונש סקילה מפורש בו בקרא בהדיח. ואזהרתו נפק"ל (פרק ארבע מיתות שם) מדכתיב לא תקלל חרש. ומנאה רבינו הגאון ז"ל (לעיל לאוין נ"ז) עיי"ש מה שביארנו בזה. ולא נאריך יותר בזה: 
<b>אלא </b>שצריך ביאור מש"כ רבינו הגאון ז"ל כאן <b>ילד סו"מ. </b>דמלשון זה משמע לכאורה דאפילו קטן בכלל עונש דסו"מ. וזה תמוה דבהדיא תנן התם (ריש פרק בן סו"מ) מאימתי נעשה בן סו"מ משיביא שתי שערות וכו'. קטן פטור שלא בא לכלל מצות עיי"ש. ואע"ג דגם לשון בן דקרא בכל דוכתא אפילו קטן במשמע. וכן מבואר ג"כ בההיא סוגיא גופא דפרק בן סו"מ שם עיי"ש. מ"מ הרי ממעטינן התם קטן מדכתיב ביה לאיש בן. ודרשינן מיניה דדוקא בן הסמוך לגבורתו של איש עיי"ש. אבל ודאי בן קטן. דהיינו סתם בן דקרא אינו נעשה בן סו"מ. מיהו נראה דמ"מ כיון דלפום פשטי' דקרא נמי ודאי אפי' קטן במשמע. כדמשמע מלשון בן בכל דוכתא. והתם נמי ממעטינן מדכתיב בן ולא איש עיי"ש. ולא ממעטינן התם קטן ממש אלא משום שלא בא עדיין לכלל מצות. כדתנן התם במתני'. וכמש"כ התוס' שם (ד"ה בן הסמוך) עיי"ש. להכי לא חשש רבינו הגאון ז"ל מלמינקט לשון ילד. וגם לשון ילד ובן הוראתם שוה. ובכמה מקומות בקרא הם נרדפים זה עם זה. כמו ילד יולד לנו בן נתן לנו (ישעי' ט' ה'). הבן יקיר לי אפרים אם ילד שעשועים (ירמיה ל"א י"ט). ועי' ויקרא רבה (פ"ב). וביוסף בהיותו בן שבע עשרה שנה כתיב הילד איננו (בראשית ל"ז ל'). וא"כ זהו כמעט כלישנא דקרא. אלא ששינה משום אות יוד של האלפא ביתא שבראשי החרוזים. וזה פשוט: 
<b>ואמנם </b>מה שכתב <b>מקלל הוריו במענו. </b>צריך ביאור. ולכאורה אינו מובן כלל מה הוא במענו שכתב. דשורש ענה מצינו בהוראת תשובה על דבור של אחר. וזה לא שייך כאן משום דמקלל אביו ואמו חייב אף לאחר מיתתן. וגם בלא"ה עונש מקלל הוא בכל ענין אפי' התחיל הוא בקללתו בלא שום דבור שקדם. וגם מצינו לשון ענה על תחילת הדבור כמו וענו הלוים. וענית ואמרת וכיו"ב. וגם זה לא שייך כאן. דודאי מקלל לא שייך אלא ע"י דבור פה. ואי אפשר בענין אחר. דעל הרהורי לבו לא שייך עונש סקילה. וא"כ צ"ע מה זה שכתב רבינו הגאון ז"ל במענו. ואמנם נראה ע"פ מה דתנן (פרק ארבע מיתות ס"ו ע"א) המקלל אביו ואמו אינו חייב עד שיקללם בשם. קללם בכינוי ר"מ מחייב וחכמים פוטרים עיי"ש. והנה הרמב"ם ז"ל וסייעתו פסקו כחכמים. אבל יש לדון בזה לפי מאי דאמרינן בגמרא שם מאן חכמים רבי מנחם בר' יוסי הוא. דתניא ר"מ בר' יוסי אומר בנקבו שם יומת מה ת"ל שם. לימד על מקלל אביו ואמו שאינו חייב עד שיקללם בשם. ופירש"י וז"ל בנקבו יומת היה לו לכתוב. מה ת"ל שם. אם אינו ענין לו דהא כתיב ונוקב שם. תנהו ענין למקלל אביו ואמו. ורבי מנחם לא ס"ל הא דדרשינן לעיל מהאי קרא עד שיברך שם בשם. ואפי' לא ברך שם בשם אלא יתברך יוסי רבי מנחם בר' יוסי מחייב עלי' עכ"ל עיי"ש. ולפ"ז לפי מאי דאמרינן התם (לעיל נ"ו ע"א) גבי מגדף תנא עד שיברך שם בשם. מנה"מ אמר שמואל דאמר קרא ונוקב שם וגו' בנקבו שם יומת עיי"ש. ומבואר שם דהכי קיי"ל להלכה. דהכי ס"ל לשמואל. וגם סתמא דגמרא נקט הכי התם להלכה לקמן. דפרכינן ואימא מיברז הוא דכתיב וכו'. ומשני בעינן שם בשם וליכא עיי"ש. ותו פריך התם ואימא פרושי שמי' הוא דכתיב וכו'. ומשני חדא דבעינן שם בשם וליכא וכו' עיי"ש. ותו אמרינן התם ורבי יצחק נפחא אליבא דרבנן האי כגר כאזרח מאי עביד ליה. ומשני גר ואזרח הוא דבעי' שם בשם. אבל עכו"ם לא בעי שם בשם עיי"ש. הרי דפסיקא ליה לתלמודא דהכי הילכתא. וא"כ לפי דברי רש"י ז"ל לא קיי"ל כחכמים דר"מ. דהיינו רבי מנחם בר' יוסי. דאמר המקלל אביו ואמו בכנוי פטור. אלא כר"מ קיי"ל דאפי' קללם בכנוי נמי חייב. וכבר ראיתי להרמ"ה ז"ל שם שכתב וז"ל מאן חכמים ר' מנחם בר' יוסי היא דתניא וכו'. ומשמע דלית ליה לר' מנחם בר' יוסי הך דרשא דדרשינן גבי בנקבו שם עד שיברך שם בשם. ואיכא למימר דר' דתני לה במתניתין בלשון רבים אלמא סבירא ליה הכי. לא נפק"ל משם יתירא. אלא שם מיבעי ליה לעד שיברך שם בשם. ומקלל אביו נפק"ל מיומת יתירא לרבות מקלל אחר שחייב מיתה שיהא כזה. שלא יתחייב עד שיקלל בשם. ומילתא צריכא עיונא עכ"ל עיי"ש. הרי שהניח הדבר בצ"ע אם קיי"ל כחכמים דר"מ. דהיינו ר' מנחם בר"י. דפטרי מקלל אביו ואמו בכנוי. ובאמת דהדבר תמוה לומר דתנא דמתניתין דס"ל כר' מנחם בר"י לא דריש לה מדרשא דר' מנחם בר' יוסי. אלא מדרשא אחרינא דלא רמיזא כלל בשום דוכתא. וגם סתמא דגמרא הכא ובשבועות (פרק שבועת העדות ל"ו ע"א). קאמר מאן חכמים ר' מנחם בר"י היא וכו'. ואם איתא דמדרשא אחרינא נפק"ל. א"כ לאו היינו ר' מנחם בר"י. אלא חכמים ס"ל כוותי' ולא מטעמי': 
<b>וראיתי </b>להכ"מ (פ"ב מהלכות ע"ז ה"ז) שעמד על דברי הרמב"ם ז"ל שפסק שם לענין מגדף שאינו חייב עד שיברך שם בשם. ומ"מ פסק (פ"ה ה"ב מהלכות ממרים) כחכמים דר"מ שאינו חייב על קללת אב ואם אלא בשם ולא בכנוי. והם דברים סותרים זא"ז לפי פירש"י. ותי' דס"ל דכיון דלא אשכחן מאן דפליג אברייתא דלעיל. ודאי הכי נקטינן. דאפשר דמקרא אחרינא נפק"ל ולא מקרא דאמר שמואל עיי"ש. והם דברי תימא דהרי לא אשכחן נמי מאן דפליג עלי' דשמואל דאמר דנפק"ל הך מילתא מההוא קרא דבנקבו שם יומת. וסתמא דגמרא הכי ס"ל. דהא לא מייתי התם אלא דרשא דשמואל בלבד. ולא שום דרשא אחרינא. וכיון דלפום טעמא דשמואל ע"כ מוכרח דלא קיי"ל כר' מנחם בר"י. אלא כר"מ דמחייב מקלל אביו ואמו אפי' בכנוי. ודאי אית לן למימר דהכי נקטינן. וכבר עמדו ג"כ בתוס' (בשבועות שם ד"ה בנקבו) על דברי רבי מנחם בר"י. וכתבו שם וז"ל תימא הא איצטריך לכדדרשינן בפרק ארבע מיתות דאינו חייב עד שיברך שם בשם עכ"ל עיי"ש. הרי דס"ל דהנך תרתי סתרי אהדדי. ועכצ"ל כדפירש"י דרבי מנחם בר"י באמת לית ליה כהך תנא דאין המגדף חייב עד שיברך שם בשם. וכיון דודאי ע"כ קיי"ל כהך תנא וכמו שביארנו. א"כ ע"כ מבואר דלא קיי"ל כרבי מנחם בר"י. וכן כתב הרב ק"א (פ' קדושים פ"י. ובפ' אמור פי"ט) דהאי תנא דס"ל דאין המגדף חייב עד שיברך שם בשם לא ס"ל כרבי מנחם בר"י עיי"ש. והדבר תמוה שלא הרגיש דלפ"ז דברי הרמב"ם ז"ל סותרים זא"ז. וכן דברי הסמ"ג (לאוין ט"ז רי"ח) סותרין זא"ז עיי"ש. ובלח"מ (פ"ה מהלכות ממרים ה"ב) כתב ליישב דברי הרמב"ם דס"ל דגם לר' מנחם בר"י שפיר נפק"ל נמי דבעינן שיברך שם בשם מהך קרא דבנקבו שם יומת. משום דכולי' קרא אייתר. דכיון דכתיב ונוקב שם ה' יומת למה לי תו למיכתב בנקבו שם יומת. ותרתי נפק"ל מיניה. דמדהדר וכתב קרא בנקבו יומת משמע דבעי' שיברך שם בשם. דלהכי כתב נקיבה אחריתא לומר דבעינן עוד שם אחר. דהיינו שיברך שם בשם. ומדהדר וכתב בשם יתירא נפק"ל נמי לומר שאינו חייב על קללת אביו ואמו אלא בשם. וכתב שם דהכי משמע נמי מפירש"י גופיה. ולכן תמה על רש"י ז"ל שכתב דמאן דאית ליה הא לית ליה הא. וגם דברי התוס' תמוהים שהניחו בתימא לרבי מנחם בר"י היכי נפק"ל דבעינן במגדף שם בשם. הא שפיר נפק"ל תרווייהו מהך קרא עיי"ש בדבריו. ולדידי אין זה מספיק כלל. דמלבד דאכתי קשה אימא כולי' קרא למקלל אביו ואמו אתי. דעד שיקללם בשם לא מיחייב. בלא"ה דבריו תמוהים אצלי מדפרכינן התם ממאי דהאי נוקב לישנא דברוכי הוא וכו'. ואימא מיברז הוא. דכתיב ויקב חור בדלתו. ואזהרתו מהכא ואבדתם את שמם לא תעשון כן לה' אלקיכם. ומשני בעינן שם בשם וליכא. ופרכינן תו ואימא דמנח שני שמות אהדדי ובזע להו. ומשני ההוא נוקב וחוזר ונוקב הוא. ופי' רש"י וז"ל נוקב וחוזר ונוקב בסכין הוא. ואין שם נוקב את שם חבירו. דלאחר שינקוב העליון ינקוב התחתון עכ"ל עיי"ש. והשתא לפי דברי הרב לח"מ כיון דשם בשם לא נפק"ל אלא מדהדר וכתב נקיבה אחריתא. דכתיב בנקבו יומת. אבל מאי דהדר וכתב שם איצטריך לדרשא אחרינא. א"כ אימא אין הכי נמי דעל נוקב וחוזר ונוקב חייבי' קרא. ולעולם מיברז הוא ובדאנח שני שמות אהדדי ובזע להו. אלא ודאי מוכרח דעיקר הך דרשא דליבעי שם בשם. מדכתיב בנקבו שם הוא דנפק"ל. דמזה משמע להו דבעינן דשם אחד נוקב שם אחר. כדפירש"י. ושפיר אימעיט מזה כהאי גוונא דלא הו"ל אלא נוקב וחוזר ונוקב. ואין זה נוקב שם בשם. ודברי רש"י ותוס' מוכרחים. ומש"כ שכן מבואר בדברי רש"י גופיה. אינם אלא דברי תימא. דאיך יתכן שדברי רש"י יסתרו את עצמן באותו ענין עצמו ובאותו דבור גופי'. אבל באמת אין רמז לזה כלל בדברי רש"י. דמה שפירש"י גבי מקלל אביו ואמו (ס"ו ע"א) בנקבו יומת היה לו לכתוב מה ת"ל שם וכו' עיי"ש. הרי כן מפורש להדיא בדברי ר' מנחם בר"י בברייתא גופא שם דקתני בנקבו שם יומת מה תלמוד לומר שם וכו' עיי"ש. וכן הוא ביותר ביאור בספרא (קדושים פ"י) דקתני התם ת"ל בנקבו שם יומת. שאין תלמוד לומר שם. ומה תלמוד שם. אלא להביא את המקלל אביו ואמו שלא יהא חייב עד שיקללם בשם עיי"ש. ורש"י לא פי' שם אלא מה שמבואר בברייתא גופא שם. וכמו שאין שום ראיה מעיקר הברייתא. משום דודאי להך דרשא אין אנו צריכין אלא מלת שם בלבד. דהא קללה בהדיא כתיבא בקרא. ולא אתינן למילף אלא דהך קללה היינו דוקא בשם ולא בכינוי. וא"כ די לנו בייתורא דשם בלבד. והיינו דקתני שאין צ"ל שם ומה ת"ל שם. וזהו ג"כ פירש"י התם. שכתב בנקבו יומת היה לו לכתוב. כלומר שאפי' אם רצה הכתוב לחזור ולשנות עונשו לצורך או שלא לצורך. מ"מ די היה לו לכתוב בנקבו יומת. ומה ת"ל עוד שם תנהו ענין למקלל אביו ואמו שאינו חייב אלא בשם. אבל ודאי גם מאי דדרשינן לעיל (נ"ו ע"א) מהך קרא דאין המגדף חייב עד שיברך שם בשם. נמי לא דריש אלא מדכתיב בקרא שם. וזהו שפירש"י וכתב וז"ל ונוקב שם בנקבו שם. להכי אהדרי' בהאי קרא לומר לך עד שיקוב שם בשם עכ"ל עיי"ש. וכדמוכרח בסוגיא דהתם כדכתיבנא. וכדקאמר שמואל התם בהדיא דא"ק ונוקב שם וגו' בנקבו שם יומת עיי"ש. והיינו שכתב רש"י ז"ל כאן דר' מנחם לית ליה הא דדרשינן לעיל מהאי קרא עד שיברך שם בשם וכו'. ואין כאן שום סתירה כלל בדברי רש"י ז"ל. וזו היא ג"כ דעת התוס' דשתי דרשות אלו סתרי אהדדי. וכן ראיתי בחמרא וחיי בסוגיא דסנהדרין (שם נ"ו ע"א) שהביא בשם נכדו של הר"ש משאנץ ז"ל שכתב כדברי התוס' עיי"ש. וגם הרמ"ה ז"ל אף ע"ג דבחי' לסנהדרין שם הניח הדבר בצ"ע אם לר' מנחם בר"י בעינן שם בשם במגדף וכמשכ"ל. מ"מ באגרותיו (כתאב איל רסאיל עמוד פ"ה) מבואר דפסיקא לי' דפליג עלה. וס"ל דלא בעינן שם בשם עיי"ש. וכן מבואר דעת חכמי לוניל ז"ל שם (לעיל עמוד מ"ו). והדבר תמוה ביותר דהרי הם קיימי אליבא דהרמב"ם ז"ל. ואפי' הכי כתבו דלר' מנחם בר"י לא בעינן שם בשם עיי"ש. ולפנינו יתבאר בזה. ועכ"פ מבואר שם דכולם ס"ל דגם מאי דדרשינן דבעינן שם בשם מייתורא דשם הוא דנפק"ל עיי"ש. וכן מבואר שם (לקמן עמוד קכ"ט) דעת הר"ש משאנץ ז"ל (בתשו' שם) עייש"ה. וביותר ביאור מבואר כן בדברי הרמ"ה ז"ל שם (עמוד פ"ו. פ"ז) עיי"ש היטב ואין להאריך בזה: 
<b>וראיתי </b>להר"ן ז"ל בחי' לסנהדרין (ס"ו ע"א) שכתב וז"ל בנקבו שם יומת למד על מקלל אביו ואמו שאינו חייב עד שיקללם בשם. פירש"י ז"ל דכיון דכתיב ונוקב שם מייתר ליה בנקבו שם דלא ס"ל לר' מנחם בר' יוסי מאי דדרשינן מיניה לעיל דאינו חייב עד שיברך שם בשם. ואין פירושו מחוור. דא"כ ר' מנחם בר' יוסי דאיתמר (במתניתין) בלשון חכמים הילכתא כוותי'. ואנן קיי"ל כמתניתין וכברייתא דאינו חייב עד שיברך שם בשם וכו'. לפיכך פירשו דאע"ג דקרא לא משתעי אלא במגדף. מ"מ מכיון שסמך הכתוב נקיבת שם אצל. מיתה. בא ללמד על כלל המומתין בענין השם שאין חיובן אלא בנקיבת שם וזה נכון עכ"ל עיי"ש. ועפ"ז ודאי אתו שפיר פסקי הרמב"ם ז"ל וסייעתו הנראין כסותרין זא"ז. אלא שדבריו תמוהים דהרי בהדיא אמרינן בהך ברייתא דר' מנחם בר"י. בנקבו שם יומת מה ת"ל שם. לימד על מקלל וכו' עיי"ש. הרי להדיא כפירש"י. דלא מסמיכות נקיבת שם אצל מיתה יליף. אלא מייתורא דקרא הוא דיליף לה ר' מנחם בר"י. דמוקי ליה למקלל אביו ואמו באם אינו ענין למגדף. וכדפירש"י. וכבר ראיתי להרב כנה"ג(בדינא דחיי לאוין ט"ז) שהרגיש בזה. וכתב דנראה דלא היה בגירסת הר"ן ז"ל מה ת"ל שם. אלא גרס בנקבו שם יומת לימד על מקלל וכו' עיי"ש. אבל לדעתי זה לא יתכן כלל. שהרי כן הגירסא גם בפ"ד דשבועות (ל"ו ע"א). וכן הגירסא בברייתא דספרא שהבאתי לעיל בביאור יותר. וכיו"ב איתא נמי במכילתא (פ' משפטים פ"ה) דקתני התם ומקלל אביו ואמו מות יומת בשם המפורש. או אינו אלא בכנוי שאין ת"ל בנקבו שם יומת להביא המקלל אביו אינו חייב עד שיקללם בשם המפורש עיי"ש. הרי להדיא דמייתורא דקרא הוא דיליף לה. וכדפירש"י ושאר ראשונים ז"ל. ודלא כדפירש הר"ן ז"ל. הן אמת דלקמן בספרא (פ' אמור פי"ט) ליתא בהך ברייתא מה ת"ל וכו'. ולא שאין ת"ל וכו'. והכי איתא התם בנקבו שם יומת א"ר מנחם בר"י להביא את המקלל אביו ואמו שלא יהיה חייב עד שיקללם בשם עיי"ש. אלא דגם שם כבר הגיה הר"ש משאנץ ז"ל בפירושו לספרא שם דצ"ל ומה ת"ל שם וכו'. וכדאיתא לפנינו בגמרא שם עיי"ש. וגם לפי הגירסא שלפנינו שם ג"כ מלשון להביא דקתני התם משמע דמייתורא דהך קרא הוא דנפק"ל לרבי מנחם בר"י הכי. וכדפירש"י ולא מסמיכות דנוקב שם אצל מיתה כדפי' הר"ן ז"ל. דודאי הך לישנא משמע דכולי' הך קרא לא איצטריך אלא להכי. ולא אמגדף קאי. ועכ"פ מבואר דודאי עיקר הגירסא אינו אלא כגירסא שלפנינו וזו היא גירסת כל הראשונים ז"ל. כמבואר מדברי הרמ"ה ז"ל ומדברי הרא"ם ז"ל (ביראים סי' נ"ח) ומדברי הר"ש משאנץ ז"ל שם ומדברי המאירי שאביא לקמן. וא"כ אין לנו בזה אלא פירש"י ז"ל. ודברי הר"ן ז"ל תמוהים. ולא עלתה ארוכה בזה לפסקי הרמב"ם וסייעתו ז"ל. וגם מש"כ בזה הרב תורת חיים (שם ס"ו ע"א) עיי"ש. אינו נכון כלל ונגד פשטא דברייתא דדריש לה מייתורא דקרא. וכדקתני בהדיא שאין ת"ל שם ומה ת"ל שם. ולדבריו הרי לא אייתר קרא. דאיצטריך לגופי' דניבעי שם בשם. אלא שנכתב שלא במקומו. ומשום הכי דריש מיני' רבי מנחם בר"י נמי למקלל או"א דניבעי שם: 
<b>ואשר </b>אחזה לי אנכי ביישוב דעת הרמב"ם וסייעתו ז"ל הוא ע"פ מאי דיש להקשות לכאורה בהא דאמרינן בסוגיא דסנהדרין ובסוגיא דשבועות שם מאן חכמים רבי מנחם ברבי יוסי היא. ואמאי לא קאמר רבי חנינא בר אידי היא דמייתי ליה התם בסוגיא דשבועות (לעיל ל"ה ע"ב) דתניא ר"ח בר אידי אומר הואיל ואמרה תורה השבע ואל תשבע קלל ואל תקלל מה השבע בשם אף אל תשבע בשם מה קלל בשם אף לא תקלל בשם. ופירש"י לא תקלל בין קללת השם בין חבירו לא תקלל חרש עיי"ש. ובודאי גם קללת אב ואם בכלל. דגם בזה ס"ל לר"ח בר אידי דלא מיחייב אלא במקלל בשם מהך ילפותא גופא. ובהדיא מבואר כן במכילתא (משפטים פ"ה) דקתני התם ומקלל אביו ואמו בשם המפורש. או אינו אלא בכנוי. שאין ת"ל בנקבו שם יומת להביא המקלל אביו ואמו אינו חייב עד שיקללם בשם המפורש דברי ר"א. רבי חנינא בן אידי אומר הואיל ואמרה תורה השבע ואל תשבע קלל ואל תקלל מה השבע בשם אף אל תשבע בשם. מה קלל בשם אף אל תקלל בשם עיי"ש וכן הוא בספרא (קדושים פ"י) עיי"ש. הרי בהדיא דעיקר מילתי' מייתי לה על קללת אב ואם להצריכה שם. וא"כ אמאי לא קאמר מאן חכמים רחב"א. וביותר קשה בסוגיא דשבועות שם דכבר מייתי התם לעיל מיני' בהך סוגיא גופא ההיא ברייתא דרבי חנינא בר אידי. ובפסיקתא זוטרתא (משפטים כ"א. י"ז) כתב וז"ל ומקלל אביו ואמו בשם המפורש א"ר חנינא בר אידי הואיל ונאמר קללה והשביע הכהן את האשה בשבועת האלה. ונאמר לא תקלל ומקלל אביו ואמו מות יומת. כשם שהקללה בשם דכתיב יתן ה'. אף מקלל אביו ואמו בשם עיי"ש. הרי דנקט באמת עיקר הראי' למקלל אביו ואמו דבשם רק מדברי רבי חנינא בר אידי. ולא מילפותא דרבי מנחם בר"י. ולפי הנראה לכאורה היינו טעמא משום דס"ל דלפי מאי דקיי"ל במגדף דבעינן שם בשם. ע"כ אידחי טעמא דרבי מנחם ברבי יוסי. וכדפירש"י דלרבי מנחם ברבי יוסי לית ליה דבעינן שם בשם. וא"כ לדידן דקיי"ל דבעינן שם בשם וכמו שביארנו לעיל. וכן מתבאר מדברי הפסיקתא זוטרתא (פרשת אמור) עייש"ה. ולכן לטעמי' אזיל ולא נקט אלא טעמא דרבי חנינא בר אידי. משום דקרא דנוקב שם. איצטריך לגופי' למגדף דלא מיחייב אלא שם בשם. אלא שראיתי בפסיקתא זוטרתא (פ' ויקרא) בהלכות שבועות (פ"ג) שכתב לענין שבועת העדות וז"ל משביע אני עליכם וכו' מצוה אני עליכם וכו' בצבאות בחנון ברחום בארך אפים ברב חסד ובכל הכנויים הרי אלו חייבים עכ"ל עיי"ש. והיינו כמשנתנו (פרק שבועת העדות ל"ה ע"א). ובגמרא שם רמינן עלה מברייתא דקתני דבעי שם ולא סגי בכנוי. ומשני אביי לא קשיא הא רבי חנינא בר אידי הא רבנן דתניא וכו' עיי"ש. והיינו דמתניתין אתיא כרבנן דפליגי על רבי חנינא בר אידי וס"ל דסגי בכנויים. אבל ברייתא דבעי שם אתיא כרבי חנינא ב"א עיי"ש. והשתא א"כ בפסיקתא זוטרתא דפסק כמתניתין ודלא כר"ח בר אידי. היכי נקט כאן כר"ח בר אידי. ונמצאו דבריו סותרים זא"ז. ואכמ"ל בזה: 
<b>ועכ"פ </b>קשה אמאי לא קאמר מאן חכמים רבי חנינא בר אידי. אבל נראה דהא לא תקשה. דהרי לרבי חנינא בר אידי כולהו שבועות וכולהו קללות בעי שם המיוחד. ואפילו מקלל עצמו או חבירו וכיו"ב. והא ע"כ תנא דמתניתין לא ס"ל כרבי חנינא בר אידי. וכמבואר בסוגיא דשבועות שם (ל"ה ע"ב) דמוקמינן מתניתין דקתני לענין שבועת העדות בחנון ורחום בארך אפים ורב חסד ובכל הכינויין הרי אלו חייבין כרבנן דר"ח בר אידי עיי"ש. ומדפליגי התם חכמים בסיפא אדר"מ רק לענין מגדף ולענין מקלל אביו ואמו. ולא פליגי ברישא גבי שבועה בכינוי. משמע דברישא מודו דסגי בכינוי. וא"כ ע"כ לאו היינו רבי חנינא בר אידי. וכן מוכח מדקתני התם בסיפא המקלל עצמו וחבירו בכולן עובר בל"ת. ואמרינן עלה בגמרא שם לקמן (ל"ו ע"א) אמר רבי ינאי ודברי הכל עיי"ש בפירש"י. וע"כ מוכרח מזה דלא כרבי חנינא בר אידי. דהא לדידי' גם מקלל עצמו וחבירו בעי שם המיוחד. וכמו שפירש"י לעיל (שם ל"ה ע"ב) עיי"ש. וכיון דסיפא דברי הכל היא. ע"כ חכמים לאו היינו רבי חנינא בר אידי. ולהכי הוכרחו ע"כ לומר דרבי מנחם ברבי יוסי הוא. איברא דלפמש"כ הרש"א ז"ל שם בסוף הסוגיא על דברי התוס' (בד"ה ה"ג) ולפמש"כ ע"פ דבריו בברכ"י חו"מ (סי' כ"ז ס"ק ג') עיי"ש היטב. נראה דמאי דאמרינן התם מאן חכמים רבי מנחם בר"י הוא. היינו לרבי ינאי דקאמר דמאי דתנן המקלל עצמו וחבירו בכולן עובר בל"ת דברי הכל היא. אבל למאי דמסקינן דלא כרבי ינאי. והך סיפא לא אתיא אלא כר"מ. אבל לחכמים אינו עובר בל"ת אלא כשקילל בשם כדס"ל במקלל אביו ואמו. והכי נמי רישא דקתני ובכל הכינויין הרי אלו חייבין. לא אתיא אלא כר"מ. אבל לחכמים דר"מ גם התם ס"ל דבעי שם עיי"ש. ועי' ג"כ בתשו' חיים שאל (ח"א סי' נ') עיי"ש היטב. נראה דלפ"ז לא אמרינן מאן חכמים ר"מ ברבי יוסי. דהא איהו לא קאמר אלא במקלל אביו ואמו בלבד. אלא למסקנא זו אמרינן מאן חכמים רבי חנינא בר אידי הוא דבעי שם בכל קללה ובשבועה. ודלא כמש"כ הרש"א ז"ל שם ובברכ"י שם עיי"ש היטב. ועפ"ז היה קצת מקום לכאורה לדון דזו היא שיטת הרמב"ם ז"ל. ואין דבריו סותרים זא"ז. דמה שפסק בהלכות ממרים כחכמים דמקלל אביו ואמו בעי שם אין זה משום טעמא דרבי מנחם בר"י. אלא מטעמא דרבי חנינא בר אידי. וכמסקנא דסוגיא דשבועות שם לפי שיטה זו. ולדידי' ודאי קרא דבנקבו שם יומת לא אתי אלא לגופי' למגדף דלא מיחייב אלא שם בשם. אלא דמלבד דעיקר שיטה זו אית בה כמה תיוהי. והיא איפוך משמעות כולה סוגיא דהתם ודסנהדרין שם. ואין כדאי להאריך בזה. בלא"ה עכ"פ לא יתכן דרך זו כלל בדעת הרמב"ם ז"ל שהרי הוא ז"ל פסק דלא כרבי חנינא בר אידי כמבואר בדבריו (פ"ב מהלכות שבועות ה"ב ובפי"א ה"י. ובהלכות סנהדרין פכ"ו ה"ג) עיי"ש. וע"כ מוכרח כמו שביארנו דלא מצי למימר מאן חכמים רבי חנינא בר אידי מטעם שנתבאר. וע"כ רבי מנחם בר"י הוא כדאמרינן התם: 
<b>אלא </b>שיש לי בזה מקום עיון ע"פ מה שראיתי במכילתא דרשב"י (משפטים כ"א י"ז) דתניא התם יכול אפילו קללם בכנוי יהא חייב נאמר ומקלל אביו ואמו ונאמר איש כי יקלל אלהיו. מה להלן בשם אף כאן בשם עיי"ש. הרי מבואר דלהך תנא ילפינן לה בגזירה שוה. ואין צריך לא לדרשא דרבי חנינא בר אידי ולא לדרשא דרבי מנחם ברבי יוסי. וא"כ אין צורך לאוקמי לחכמים כרבי מנחם בר"י. וביותר קשה לפמש"כ הרמ"ה ז"ל שם (כתאב איל רסאיל עמוד פ"ז) וז"ל ומאי דקשיא ליה למר אמאי קא מיבעיא לן מאן חכמים. לאו קושיא הוא. דהכי קשיא ליה לגמרא מכדי קא סברי רבנן דהמגדף אינו חייב עד שיברך את השם בשם. דנפק"ל מבנקבו שם. ומתניתין נמי דיקא דקתני (נ"ו ע"א) יכה יוסי את יוסי. אלמא שם בשם בעינן. וא"כ המקלל אביו ואמו מנ"ל דבעינן שם המיוחד. אי לימא מדכתיב בנקבו שם. האי מיבעי ליה למגדף שאינו חייב עד שיברך שם בשם כדברירנא. ואמטול הכי קשיא לן מאן חכמים. כלומר מאן שמעת ליה דמפיק ליה להאי בנקבו שם למקלל אביו ואמו. רבי מנחם ברבי יוסי הוא. דאי רבנן מיבעי ליה למגדף גופי' כדברירנא עכ"ל עיי"ש. ולפ"ז קשה טובא מי הגיד לו למקשה דחכמים לא ילפי לה אלא מקרא זה דבנקבו שם דכתיב במגדף. ולמה לו לשנויי רבי מנחם בר"י הוא. כיון דאיכא תנא דיליף לה בגז"ש מקלל ממגדף. ושפיר איכא למימר דחכמים דר"מ נמי מהתם הוא דילפי לה. ולעולם ודאי ס"ל דקרא דבנקבו שם איצטריך לגופי' למגדף דלא מיחייב עד שיברך שם בשם. ומיהו ליכא בזה קושיא כ"כ. דאפשר לומר דהך ברייתא לא הוה שמיעא להו. וכדאשכחן בכמה דוכתי כיו"ב. כמו שכתבו הראשונים ז"ל בכמה דוכתי. אלא דמעתה עפ"ז אין כאן מקום סתירה בפיסקי הרמב"ם ז"ל דלשיטתו אזיל. דידוע דרכו בכמה דוכתי דבכל כיו"ב דרחיקא ליה אוקימתא דתלמודא הוא סומך להלכה על ברייתות דספרי וספרא ותוספתא וכיו"ב. ואפילו על הירושלמי. אע"פ שהוא נגד שקלא וטריא דתלמודין ונגד אוקימתא דידן. וכמש"כ בתשו' מהרי"ל (סוף סי' רכ"א) ובתשו' מהרי"ק (סי' ק'). ובתוס' יו"ט (שקלים פ"ו מ"ה) ובתשו' חכם צבי (סי' קמ"ז). ועדיפא מינה כתב הה"מ (סוף פי"ד מה' נזקי ממון). ובלח"מ (פ"ד מהלכות איסורי מזבח) עיי"ש ובהרבה מקומות ואין להאריך בזה. ולכן גם כאן דחיקא ליה לומר דחכמים דר"מ פליגי אמתניתין דלעיל דקתני דבעי שם בשם מדקתני יכה יוסי את יוסי. וגם לומר דדברי חכמים נדחו מהלכה. ולכן סמך אברייתא דמכילתא דרשב"י דשמעינן מינה דאין צריך לאוקמי חכמים דלא כהילכתא כרבי מנחם בר"י. אלא מטעמא אחרינא אתו עלה. ולכן שפיר פסק כחכמים אע"ג דקיי"ל דבעינן שם בשם: 
<b>איברא </b>דלפ"ז אכתי קשה לשיטת הרמב"ם ז"ל (פ"ב מהלכות ע"ז) דדוקא שם המתברך בעינן שם המיוחד. אבל שם המברך אפי' בכינויים שאינם נמחקים מתחייב עיי"ש ובכ"מ שם. והשתא כיון דמקלל אביו ואמו לא נפק"ל דלא מתחייב אלא במקלל בשם אלא בגזירה שוה ממגדף. א"כ היה לנו לומר דמקלל אביו ואמו חייב אפי' בכינויים שאינם נמחקין. דהא הו"ל שם המברך. ובשם המברך גם במגדף סגי בכינוי. ולא בעינן שם המיוחד אלא בשם המתברך. והתם במקלל ליכא אלא שם המברך בלחוד. ואמאי כתב הרמב"ם ז"ל (פ"ה מהלכות ממרים) דלא מתחייב אלא בשם מן השמות המיוחדין. אבל קללם בכינוי פטור עיי"ש. אלא דקושיא זו בלא"ה קשה לשיטה זו של הרמב"ם ז"ל שם. דאפי' אם תמצא לומר דמאי דמקלל או"א בעי שם נפק"ל מקרא דבנקבו שם יומת. כדדריש ר' מנחם בר' יוסי. נמי קשה קושיא זו עצמה ביתר שאת. וכמו שכבר השיג הרמ"ה ז"ל מזה על הרמב"ם ז"ל (שם עמוד י"ט ובעמוד פ"ה). וכתב שם וז"ל מכדי מנ"ל לר' מנחם ברבי יוסי המקלל אביו ואמו פטור בכינוי. משם דסיפא דקרא (בנקבו שם). וש"מ דהאי שם דכתיב בסופי' דקרא שם ה' המיוחד הוא ולא כינוי. דהא קתני התם בשבועות המקלל אביו ואמו חייב בכלן דברי ר' מאיר וחכמים פוטרין. ואוקימנא התם דר' מנחם בר' יוסי הוא דיליף מבנקבו שם. אלמא בשם המיוחד קאי. ומדר' מנחם בר' יוסי נשמע לרבנן. לאו מי לא מפיק ליה ר' מנחם בר' יוסי להאי שם דסופי' דקרא למקלל אביו ואמו ומוקי ליה בשם המיוחד. לרבנן נמי דמפקי ליה למגדף ע"כ בשם המיוחד קאי וכו' עכ"ל עיי"ש שהאריך להשיג עליו מעיקר מתניתין וסוגיא דגמרא שם. ובאמת דבקצור הוה מצי להקשות מדברי הרמב"ם ז"ל גופיה כמו שהקשיתי לעיל. אלא דמעיקר מתניתין וסוגיא דגמרא ודאי השגתו אלימא טפי. וכבר רמז בכ"מ שם לדברי הרמ"ה ז"ל אלו עיי"ש. וגם חכמי לוניל ז"ל לא השיבו כלום על השגתו זו. וכן השיג עליו בזה מטעם זה עצמו גם הר"ש משאנץ ז"ל בתשובתו שם (עמוד קכ"ט) עיי"ש. וכיון שכן קושיא זו קושיא בפ"ע היא על שיטת הרמב"ם ז"ל בדין זה. ובין כך בין כך קשה. וכבר הרגישו קצת אחרונים דע"פ דברי הרמב"ם ז"ל גופיה בפיה"מ (סוף פ"ד דשבועות) ניחא קושיא זו עייש"ה. וא"כ גם לדידי אתי שפיר. וא"כ מיתרצי שפיר פסקי הרמב"ם ז"ל דלא סתרי אהדדי: 
<b>וראיתי </b>בחמרא וחיי בסוגיא דסנהדרין (נ"ו ע"א) שהביא בשם הרב המאירי ז"ל שכתב וז"ל. ויש מפרשים שכל שקלל את שם מן השמות שאין נמחקין ג"כ נסקל. וכן כתבו גדולי המחברים. והרי הכינויים בכלל כמו שיתבאר. וראי' לדבר הוא שהרי למטה במקלל אביו ואמו אמרו שאם קילל בכינוי חכמים פוטרין. ואמרו על זה מאן חכמים רבי מנחם בר' יוסי היא דתניא ר"מ בר' יוסי אומר בנקבו שם יומת מה ת"ל שם לימד על מקלל אב ואם שאינו חייב עד שיקללם בשם. וא"כ במברך את השם חייב בכינוי וכו' עכ"ל עיי"ש. וידוע שכל מקום שנזכר בלשון הרב המאירי ז"ל גדולי המחברים. כוונתו להרמב"ם ז"ל. וא"כ לפי דבריו לדעת הרמב"ם ז"ל אף המגדף את הכינויים שאינם נמחקין חייב סקילה משום דקיי"ל כרבי מנחם בר' יוסי דמוקי קרא דבנקבו שם יומת למקלל אביו ואמו ולא למגדף. וזה דבר מתמיה מאוד בתרתי. חדא דבהדיא מבואר בדברי הרמב"ם ז"ל במקומו (פ"ב מהלכות ע"ז שם) דאין המגדף חייב סקילה עד שיפרש את השם המיוחד של ארבע אותיות ויברך אותו בשם מן השמות שאינם נמחקין וכו' עכ"ל עיי"ש. הרי בהדיא דאינו מתחייב על שם המתברך אלא דוקא בשם המיוחד של ארבע אותיות. ועוד מה שכתב דראייתו של הרמב"ם בזה היא מדקיי"ל כרבי מנחם ברבי יוסי דמוקי קרא דבנקבו שם יומת למקלל אביו ואמו. הוא תמוה דהרי לפ"ז אין לנו לומר אלא דלא בעינן שם בשם כלל. וכדפירש"י שהביא הרב המאירי ז"ל גופיה שם בסמוך עיי"ש. אבל אין זה ענק כלל לכאן לענין אי בעי שם המיוחד או סגי בכינוי. ולכן דבריו ז"ל נפלאים בעיני ואכמ"ל בזה: 
<b>ועכ"פ </b>מתבאר דאין סתירה בפסקי הרמב"ם ז"ל לפום שיטתו בכל כיו"ב. ומעתה עפ"ז אומר אני דדעת רבינו הגאון ז"ל אינה כן אלא ס"ל איפכא מדעת הרמב"ם ז"ל. דכיון דבגמרא בסוגיין דסנהדרין ובשבועות אמרו מאן חכמים ר' מנחם בר' יוסי. מבואר שאין טעם אחר לדברי חכמים אלא מדרשא דר' מנחם בר' יוסי. ודלא כאותה מכילתא דרשב"י. והעיקר כתלמודין. וכדעת שאר ראשונים בכל כיו"ב. וגם אפשר דההיא דהתם אינה דרשא גמורה. ואסמכתא בעלמא היא. ואין לנו אלא כדברי רבי מנחם בר' יוסי. ולפ"ז מאחר שכבר ביארנו דהדבר מוכרח דהא דאמרו לעיל דבעינן במגדף שם בשם הכי קיי"ל. א"כ ע"כ מתבאר מזה דלא קיי"ל כחכמים דר"מ דהיינו ר' מנחם בר"י. אלא כר' מאיר דמחייב סקילה במקלל אביו ואמו אפי' בכינויים. ואע"ג דבמתני' שנאה רבי לדברי רבי מנחם בר"י בלשון חכמים. מ"מ כיון דאמרינן בגמרא מאן חכמים ר' מנחם בר"י הוא איכא למימר דלית הילכתא הכי. וכיו"ב אשכחן להרמב"ם ז"ל גופיה שכתב כן (בפיה"מ פ"ו דנדה מי"ג) עיי"ש. ועי' בתשובות חות יאיר (סי' צ"ד) עייש"ה. ולכן ס"ל לרבינו הגאון ז"ל דקיי"ל כרבי מאיר דמקלל אביו ואמו חייב סקילה אפי' לא קילל אלא בכינוי. ומעתה עפ"ז נראה דזהו שכתב כאן <b>המקלל הוריו במענו. </b> וביאור דבריו ע"פ מאי דתנן בכתובות (כ"ז ע"ב) א"ר זכריה המעון הזה לא זזה ידי וכו'. ופירש"י שבועה היא עיי"ש. וכן בפ"ק דכריתות (ח' ע"א) אמר רשב"ג המעון הזה וכו' ופירש"י שבועה עיי"ש. וביותר ביאור הוא בפי' רבינו גרשון מאור הגולה ז"ל שם שכתב וז"ל המעון הזה נשבע במי ששכן את שמו בבית הזה וכו' עכ"ל עיי"ש. נראה דכוונת רגמ"ה ז"ל דמעון הוא כינוי לשם ה' יתברך. ששיכן את שמו בבית הבחירה. וכן כתב בביאור יותר הר"ש פרחון ז"ל במחברת הערוך שלו (ערך עון) שכתב שם וז"ל ה' מעון אתה. מעונה אלקי קדם. פי' כינוי לבורא יתברך שמו. משום שהוא היה קודם לעולם. ולא נוכל לומר (כצ"ל) כי הוא מקום עולמו ממש. אלא חכמתו היא מקום עולמו עכ"ל עיי"ש. וכן נראה כוונת הראב"ע ז"ל (דברים ל"ג. כ"ז) שכתב וז"ל מעונה אלקי קדם דע כי מעון כמו סוכה וכו'. והטעם כי מעונה שלך הוא אלהי קדם. כמו עליון שמת מעונך: מעון אתה היית לנו ולעולם המעון למעלה על החוסה בו וכו' עכ"ל עיי"ש. וכן מבואר במדרש שוחר טוב (מזמור צ') שאמרו שם ה' מעון אתה היית לנו א"ר יצחק מה שאמר הכתוב מעונה אלהי קדם. אין אנו יודעין אם הקב"ה הוא מעונו של עולם. ואם העולם מעונו של מקום עד שבא משה ופירש ה' מעון אתה היית לנו. וכו' עיי"ש. וכן הוא בבראשית רבה (פרשת ויצא) ובפסיקתא רבתי (פכ"א) עיי"ש. וכ"כ בפסיקתא זוטרתא (פ' ויצא ובפ' וזאת הברכה) מעונה אלהי קדם הקב"ה מעונו של עולם כענין שנאמר ה' מעון אתה היית לנו. אתה הוא מעון העולם שכל העולם מתקיים בך וכו' עיי"ש. וא"כ מבואר דמעון הוא כינוי להקב"ה כמו רחום וחנון ארך אפים ורב חסד וכיו"ב משאר שמות הנמחקין. וזהו פי' המעון הזה שנשבע בכינויו של הקב"ה. וזו היא כוונת רש"י ורגמ"ה ז"ל. ועי' בערוך (ערך מעון) וברשב"ם (בב"ב ס"ו ע"א). ובמה שהקשה עליהם בתוס' יו"ט (כתובות פ"ב מ"ט) עיי"ש. ואין להאריך בזה יותר. ולפ"ז נראה דזה הוא שכתב רבינו הגאון ז"ל כאן <b>והמקלל הוריו במענו. </b>והוא כמו במעונו. ואף שכתבו חסר. גם מעונה אלקי קדם. שפירשוהו כינוי למקום. כתיב בתורה חסר ואו. וכן ממעונות אריות (שה"ש ד' ח') חסר כתיב. וא"כ כוונתו שקללם בכינוי אלקיו. דגם באחד מן הכינויים חייב סקילה כמו שנתבאר לדעתו ז"ל. ונקט כינוי זה לצורך החרוז כדרכו. וה"ה לשאר הכינויים: 
@00עונש לג. לד. 
<b>מכשף. ובא אלי אם. </b>כתיב (פ' משפטים) מכשפה לא תחיה. וסקילה לא כתיב בה בהדיא בקרא. אלא גמרינן לה במכילתא (פ' משפטים) ובסנהדרין (פרק ארבע מיתות. ס"ז ע"א) בגזירה שוה ממעמד הר סיני. או בהיקישא משוכב עם בהמה. או במדת דבר שהיה בכלל ויצא מן הכלל מאוב וידעוני עיי"ש. ומ"מ שפיר מנאה רבינו הגאון ז"ל גם לפום שיטתו. משום דעכ"פ עיקר המצוה שעל הב"ד להמיתה מפורשת בהדיא בקרא. שהרי כתיב לא תחיה. ולא איצטריך גז"ש ושאר דרשות מקראי אלא כדי ללמד באיזו מן המיתות עליהם להמיתה. ולכן שפיר הו"ל מצוה נמנית גם לשיטת רבינו הגאון ז"ל. וכמש"כ כבר כיו"ב לעיל (עונש ל"ב) ושאר דוכתי. ואזהרת מכשף מנאה במנין הלאוין (ל"ת כ"ג) עיי"ש. ואמנם מה שמנה כאן הבא על אמו במנין הנסקלין. צריך ביאור דהא בבא על אמו לא כתיב בקרא בהדיא לא עונש סקילה ולא שום עונש מיתת ב"ד כלל. אלא דגם הא לא תקשה ע"פ המבואר בסוגיא דפרק ארבע מיתות (נ"ד ע"א) דלרבנן דקיי"ל כוותייהו נפק"ל סקילה לאמו שאינה אשת אביו מייתורא דקרא דכתיב אמך היא עשאה הכתוב לאמו שאינה אשת אביו כאמו שהיא אשת אביו. כדאמר רב שישא ברי' דרב אידי התם עיי"ש. וא"כ הרי בהדיא גלי לן קרא שענוש עליה סקילה. וכיון דאיכא קרא מיוחד להכי. אע"ג דאין זה אלא דרשא מייתורא דקרא. ולא ממשמעות פשטי' דקרא. שפיר נמנה מצוה בפ"ע לשיטת רבינו הגאון ז"ל. כמו שנתבאר במבוא (סימן ז' שורש שני) ובשאר דוכתי. וראיתי להר"ש משאנץ ז"ל בפירושו לספרא שם שכתב דלרבנן דרבי יהודה מחייבי באנוסה אמו משום אשת אביו עיי"ש. וא"כ לכאורה לפי דבריו כיון שמנה רבינו הגאון ז"ל לקמן עונש דאשת אביו שוב לא היה לו למנות כאן אמו אנוסת אביו. אבל מלבד שדברי הר"ש ז"ל אלו הם נגד סוגיא דגמרא בפרק ארבע מיתות שם. דבהדיא מבואר שם דטעמא דרבנן כדדריש רב שישא ברי' דרב אידי מקרא דאמך היא. עיקר דבריו אינם מובנים כלל היכי יתכן לחייב על אנוסה ומפותה משום אשתו. כיון שלא היתה לו מעולם אישות בה. ופשיטא שאינה בכלל אשת אביו. ומהאי טעמא נמי ממילא מבואר דלא יתכן לומר דס"ל להר"ש ז"ל דקרא דאמך היא הו"ל גילוי מילתא בעלמא דאנוסת ומפותת אביו נמי בכלל אשת אביו היא. דהרי ודאי אי אפשר לעשות מה שאינו ישנו. וע"כ חיובא מצד עצמה היא. שחייב הכתוב על אשת אביו אף ע"פ שאינה אמו. ועל אמו אף ע"פ שאינה אשת אביו מצד שהיא אמו. ועוד דאם איתא דמאי דחייב הכתוב על אמו אנוסת או מפותת אביו לא חיובא מצד עצמה היא. אלא משום דגלי קרא דהו"ל בכלל אשת אביו. ואין חיובה אלא משום אשת אב. א"כ אית לן למימר דגם על אנוסת ומפותת אביו בעלמא. אף ע"פ שאינה אמו חייב משום אשת אביו. והרי אנן קיי"ל דאפי' איסורא בעלמא לית בה מדאורייתא. ואפי' לר' יהודה דאוסר באנוסת ומפותת אביו מדאורייתא. מ"מ גם לדידיה לית בה אלא ל"ת גרידא מקרא דלא יגלה כנף אביו כנף שראה אביו לא יגלה. כדאמרינן ריש פרק נושאין ( יבמות צ"ז ע"א) עיי"ש. וגם זו לר"י חיובא מצד עצמה היא. ואית בה לאו מיוחד בפ"ע. אבל לא מצד אשת אביו. וא"כ דברי הר"ש ז"ל מתמיהים מאוד לכאורה ואין להם ביאור: 
<b>ואמנם </b>נראה שיש לכוון דברי הר"ש משאנץ ז"ל אלו עפמש"כ הבה"ג (בהלכות עריות) וז"ל אשכחן אמו שיש לאביו אישות בגוה. אמו אנוסת אביו דלית ליה לאביו אישות בגוה. אי נמי היכא דאזל אביו על אחת מעריות וילידה מיניה ממזר מנ"ל דמיחייב ההוא ברי' סקילה על אמו שאינה אשת אביו כאמו שהיא אשת אביו. א"ר שישא ברי' דרב אידי דגמרינן מאזהרה דכתיב ערות אביך וערות אמך לא תגלה אמך היא. ערות אמך היינו אמו נשואת אביו. אמך היא קרא יתירא. הוא דאפילו אמו שאינה אשת אביו. איתקש אמו שאינה אשת אביו לאמו שהיא אשת אביו. מה אמו שהיא אשת אביו אית בה קטלא. דכי נמי מתרו ביה מהא משום אשת אביו מיחייב. אמו שאינה אשת אביו נמי איתקש לאמו שהיא אשת אביו. מה אמו שהיא אשת אביו הזהיר וענש אף אמו שאינה אשת אביו לאו אזהרה ותו לא הוא דאית בה. אלא עונש נמי אית בה עכ"ל עיי"ש. מבואר דס"ל דאמו שאינה אשת אביו ילפינן לה בהיקש מאמו שהיא אשת אביו. וכן כתב ג"כ הרא"ם ז"ל (ביראים סי' רי"ט) עיי"ש. ולפ"ז נראה דזו היא ג"כ כוונת הר"ש משאנץ ז"ל שכתב דרבנן מחייבי באנוסת אביו משום אשת אביו. דרצה לומר משום דאיתקישא לאמו אשת אביו. אבל דעת רבינו הגאון ז"ל ע"כ אינה כן. דא"כ לא היה לו למנותה לפי דרכו בכל כיו"ב וכמו שנתבאר במבוא (שורש שני) ובשאר דוכתי. אלא דס"ל כפירש"י בסוגיא דסנהדרין (שם נ"ג ע"ב) דלא מהיקישא יליף לה. אלא ממשמעותא דקרא דאמך היא. דמשמע בהווייתה תהא כל צדדיה שוין. דכי היכי דאמו שהיא אשת אביו ענש בה סקילה כך אמו שאינה אשת אביו ענש בה סקילה עיי"ש. או כמו שפירש הרמ"ה ז"ל (ביד רמה שם) שכתב וז"ל קרא יתירא קא דריש. דמכדי כתיב ערות אמך לא תגלה. למה לי למכתב אמך היא לא תגלה ערותה. אם אינו ענין לאזהרה תנהו ענין לעונש עכ"ל עיי"ש. וכן פי' בסמ"ג (לאוין צ"ב) עיי"ש. וא"כ באם אינו ענין ילפינן לה לרבנן. ומדת אם אינו ענין הו"ל כקרא מפורש בפ"ע כמש"כ הראשונים ז"ל שכבר הבאתי לעיל. ולכן שפיר מנאה רבינו הגאון ז"ל: 
<b>ומלבד </b>זה נראה דאפילו לדעת הבה"ג ז"ל דמהיקישא לאמו אשת אביו הוא דילפינן לה. ולא עוד אלא אפילו לרבי יהודה דיליף לה בגזירה שוה. מ"מ שפיר מנה אמו שאינה אשת אביו בפ"ע במנין העונשין. משום דכיון דעכ"פ מיהת כתיב בה בהדיא עונש כרת. דעל כל העריות קאי קרא דונכרתו הנפשות העושות דכתיב (בפרשת אחרי) סוף פרשת העריות. וא"כ אפילו אם לא היה מיתת ב"ד כלל באמו שאינה אשת אביו. עכ"פ ראוי למנותה במנין העונשין. כדרך שנמנו כל שאר חייבי כריתות. והילכך אע"ג דעונש סקילה שבה לא גמרינן אלא בהיקש או בגז"ש שפיר נמנית בפ"ע עכ"פ מצד כרת שבה. אלא דמ"מ כיון דבת סקילה היא מאיזה טעם שיהיה. נמנית עם שאר העונשין שבסקילה. גם לשיטת רבינו הגאון ז"ל. ואזהרתה נמנה לעיל (לאוין צ"ג) עיי"ש: 
<b>ומש"כ </b>רבינו הגאון ז"ל <b>כי עמד על כנו. </b>הוא מלשון הכתוב (דניאל י"א. כ' כ"א) ועמד על כנו. ונראה דכוונתו בזה עפמש"כ הרמב"ם ז"ל (במורה פמ"ט לשלישי). וז"ל ואמנם הענין השני הוא אצלי להזהיר על מדת הבושת. כי היות זו המעשה בין השורש והענף עזות גדולה מאוד. רצוני לומר לבעול האם או הבת. ונאסר על שורש וענף שיבעול אחד מהם את חבירו. ואין הפרש בין שיבעול השורש או הענף. או שיתקבצו שורש וענף בבעילת גוף שלישי. רצוני לומר שיתגלה גוף אחד גלוי משגל לשורש ולענף. ומפני זה נאסר לקבץ בין אשה ואמה ולבעול אשת האב ואשת הבן וכו' עכ"ל עיי"ש בדבריו. וזו היא ממש כוונת רבינו הגאון ז"ל כאן בטעם חומר עונש הבא על אמו. אלא שבמקום לשון שורש שנשתמש בו הרמב"ם ז"ל. או מעתיקו. כתב רבינו הגאון כנו כלשון הכתוב שם. ובפי' דניאל המיוחס לרבינו הגאון ז"ל שם פי' דכנו הוא שרשו עיי"ש. וזו היא ג"כ כוונתו במש"כ לקמן בסמוך <b>כנו ברדת עדי כלתו. </b>וכו'. שרצה לומר דהשורש ירד אל הענף. וכמש"כ שם הרמב"ם במורה בטעם איסור אשת בנו ואשת האב. ויש מקום אתי ג"כ לפרש דברי רבינו הגאון ז"ל כאן ע"פ מש"כ רבינו בחיי ז"ל (פרשת אחרי) בטעם איסור העריות עיי"ש היטב. אלא שאין נראה שיתכוון לזה רבינו הגאון ז"ל לפי דרכו. ועי' ג"כ במאמר השכל המיוחס להראב"ן ז"ל (דבור שביעי מצוה ו') עיי"ש היטב: 
@00עונש לה. לו. 
<b>כלתו. ואשת אביו יעודה. </b> כתיב (פרשת קדושים) ואיש אשר ישכב את כלתו מות יומתו שניהם תבל עשו דמיהם בם. וכל מקום שנאמר דמיהם בם הרי זה בסקילה. וגם באשת אביו כתיב שם מות יומתו שניהם דמיהם בם. ואזהרת כלתו מנאה לעיל (לאוין צ"ה). ואזהרת אשת אביו שם (לאוין צ"ד) עיי"ש. ומש"כ רבינו הגאון ז"ל <b>אשת אביו יעודה. </b>צ"ע בכוונתו. ולכאורה משמע דכוונתו לומר בזה שהיתה נשואה לו או ארוסתו. מלשון הכתוב אשר לא יעדה. אבל זה תמוה. דנהי דאין להקשות תיפוק ליה משום אשת איש או ארוסה. דמצד אשת איש נפק"מ לענין מצות סקילה. דאילו מצד אשת איש ליכא אלא עונש חנק. או לענין אם התרו בהם משום אשת אב. ולא משום ארוסה או אשת איש. דליכא עונש אלא מצד איסור אשת אב. אבל יש לתמוה למה התנה שתהא יעודה דוקא. והא ודאי מיחייב משום אשת אב אפילו לאחר שנתגרשה או נתארמלה מאביו. כדתנן בפרק ארבע מיתות (נ"ג ע"א) עיי"ש. ואפילו נימא דאין כוונתו בזה אלא לומר שנתייעדה לו אע"פ שאח"כ גירשה או מת. ולא אתי בזה לאפוקי אלא כשלא נתקדשה לו כלל מעולם. אלא היתה אנוסתו או מפותתו או פלגשו. אכתי קשה שהרי כבר כתב אשת אביו. ואנוסה ומפותה ופלגש ודאי אינן בכלל אשתו. ולמה חזר וכתב יעודה. ועוד דאין יעוד אלא לשון קידושין. וכדאמרינן בפ"ק דקידושין (י"ט ע"ב) כיצד מצות יעוד וכו' עיי"ש. וא"כ היינו ארוסה. ואע"ג דליכא להקשות דתיפוק ליה דבת סקילה היא משום נערה מאורסה כמשכ"ל. ובלא"ה משכחת לה כמה גווני דאין לארוסה דין נערה המאורסה ליסקל. כמבואר בפרק ארבע מיתות (ס"ו ע"ב) עיי"ש. וגם נפק"מ בנתגרשה או נתארמלה. מ"מ הדבר קשה למה לי שתהא ארוסה. ובפרט אחר שקראה אשת אביו. דמשמע ודאי שהיתה נשואה לו והיה לו בה אישות. וגם ארוסה נמי בכלל אשתו. ומדחזר וכתב תו יעודה משמע שבא לפרש דדוקא יעודה. דהיינו ארוסה ולא נשואה. וזה תימא. וקצת היה אפשר לומר דכוונתו ע"פ מאי דאמרינן בפ"ק דקידושין (י"ט ע"א) אין יעוד אלא מדעת דאמר רחמנא יעדה עיי"ש. ופירש"י מדכתיב לשון יעדה למידרשה מלשון דעה עיי"ש. וא"כ אפשר לומר דכוונתו לומר שאינם חייבין אלא כשעשו מדעת ובמזיד שהיתה ידועה להם שהיא אשת אביו. ואע"פ שכן הדין בכל העונשין כולן. מ"מ כתבו כן כאן לצורך החרוז. אבל זה רחוק ואינו נכון כלל. ולכן נראה יותר דכוונתו לומר אשת אביו או יעודה. כלומר בין נשואה ובין ארוסה חייב עליה משום אשת אביו. וה"ה לכלתו דבין נשואה ובין ארוסה חייב סקילה. וכדתנן התם במתניתין הבא על אשת אב חייב עלי' משום אשת האב בין בחיי אביו ובין לאחר מיתת אביו בין מן האירוסין ובין מן הנשואין. הבא על כלתו וכו' בין מן האירוסין ובין מן הנשואין עיי"ש. וזהו שכתב יעודה. כלומר ואפילו יעודה דהיינו ארוסה ואתרוייהו קאי בין על אשת אביו ובין על כלתו דרישא: 
@00עונש לז. לח. לט. 
<b>משכבי בהמה. ותועבת זכור. </b>כתיב (פרשת קדושים) ואיש אשר יתן שכבתו בבהמה מות יומת וגו'. ואשה אשר תקרב אל כל בהמה לרבעה אותה וגו' מות יומתו דמיהם בם. וזהו שכתב משכבי בהמה לשון רבים. משום שכולל בזה הבא על הבהמה והאשה שהביאה בהמה עליה. ואע"ג דסקילה בבא על הבהמה לא כתיבא בקרא בהדיא. ולא נפק"ל אלא בגז"ש ממסית. כמבואר בספרא (קדושים פי"א). ובפרק ארבע מיתות (נ"ד ע"ב) עיי"ש. מ"מ כיון דמיהת כתיב ביה בקרא בהדיא מות יומת. הרי עיקר המצוה שעל הב"ד לדון אותו בעונש מיתת ב"ד מפורש בקרא בהדיא. ושפיר נמנה גם לשיטת רבינו הגאון ז"ל אע"ג דסקילתו לא שמענו אלא מגזירה שוה וכמשכ"ל. ובאשה המביאה בהמה עליה עונש סקילה מפורש בה מדכתיב בה דמיהם בם. דכבר בנה אב דכל מקום שנאמר דמיהם בם אינו אלא סקילה. ואפילו להסוברים דהא דאמרינן דכל מקום שנאמר דמיהם בם היינו סקילה לא נפק"ל אלא מגז"ש. מ"מ הרי כתיב בה מיהת מות יומתו. וכן במשכב זכר כתיב ואיש אשר ישכב את זכר וגו' תועבה עשו שניהם מות יומתו דמיהם בם. ואזהרותיהם של שלשה עונשין הללו מנאן לעיל (לאוין קט"ו קט"ז קי"ז) עיי"ש: 
<b>ואמנם </b>יש לי כאן מקום עיון אמאי לא מנה רבינו הגאון ז"ל גם עונש סקילה דנשכב לבהמה דכתיב ביה בקרא עונש סקילה בפ"ע. כדתניא בספרא שם ומייתי לה בסוגיא דגמרא שם (נ"ד ע"ב) אשר יתן שכבתו בבהמה מות יומת בסקילה וכו'. למדנו עונש לשוכב עונש לנשכב מנ"ל ת"ל כל שוכב עם בהמה מות יומת. אם אינו ענין לשוכב תניהו ענין לנשכב וכו' עיי"ש. וכן יש לתמוה גם על הבה"ג וסייעתו ז"ל שגם הם דבריהם בזה הם כדברי רבינו הגאון ז"ל כאן. ומיהו לפי הבנת הרמב"ן ז"ל (בשורש י"ד) בכוונת הבה"ג במנין העונשין שלו למנות רק את האזהרות של עונשין אלו. ניחא כאן שפיר. דהרי לפי המבואר בסוגיא דסנהדרין שם לר"ע ליכא בשוכב ובנשכב רק אזהרה אחת הכוללת שניהם. והרי קיי"ל הלכה כר"ע מחבירו. ובפרט לאביי דס"ל התם דגם לרבי ישמעאל הכי ס"ל דשניהם נכללו באזהרה אחת. וא"כ אין למנות שניהם אלא באחת. אבל לא זו היא שיטת רבינו הגאון ז"ל כמו שנתבאר בפתיחה ובכמה דוכתי בפנים. וא"כ ודאי קשה טובא לכאורה דכיון דשוכב ונשכב כתיב בכל חד מינייהו עונש סקילה בפ"ע הו"ל למנות שניהם. דלשיטתו העונשין מצד עצמן נמנין בחשבון הלאוין. מלבד אזהרותיהן שנמנו במנין הלאוין. ואע"ג דגם במשכב זכור כתיב בפירוש העונש בשוכב ובנשכב. ומ"מ לא נמנו שניהם אלא באחת. התם שאני דהעונש בשניהם אינו אלא על מעשה אחת. והו"ל דומיא דכל העריות דאע"ג דהשוכב והנשכבת שניהם חייבין אין נמנין אלא באחת. משום דעבירה אחת היא שנעשית ע"י שניהם. משא"כ כאן דבא על הבהמה והביא בהמה עליו שתי עבירות חלוקות ומעשים חלוקים הם. וכיון דכתיב בקרא עונש מיתת ב"ד בכל חד באנפי נפשי'. ודאי דלשיטת רבינו הגאון ז"ל יש למנותן כל אחד בפ"ע. ואע"ג דלא כתיב בקרא בהדיא נשכב. ובתרתי הנך קראי שוכב הוא דכתיב בהו. אלא דבאם אינו ענין לשוכב אמרינן תנהו ענין לנשכב. וא"כ היה אפשר לכאורה לומר דאין זה אלא גילוי מילתא בעלמא דגם נשכב בכלל שוכב לעונש סקילה. אבל מ"מ אין לנו בקרא אלא שוכב בלבד. וליכא קרא מיוחד בפ"ע לנשכב. ולכך אין למנות נשכב בפ"ע. אלא נכלל בכלל עונש דשוכב. זה ליתא. דהרי טבול יום ששימש דבמיתה בידי שמים נמי לא אשכחן ביה בקרא עונש מיתה בפ"ע. אלא מדכתיבי תרי קראי בעונש טמא ששימש. ואמרינן אם אינו ענין לטמא ששימש תניהו ענין לטבול יום ששימש. כדאמרינן בסנהדרין (סו"פ הנשרפין פ"ג ע"ב) עיי"ש. ואפילו הכי מנה רבינו הגאון ז"ל לקמן במנין חייבי מיתה בידי שמים (עונש נ"ה נ"ח) טמא ששימש בפ"ע וטבול יום בפ"ע. וא"כ הכא נמי הו"ל למנות שוכב ונשכב כל חד בפ"ע. דכל אם אינו ענין הו"ל כקרא מיוחד בפ"ע וכמשכ"ל. וכמבואר בראשונים ז"ל. שכן כתבו התוס' (סו"פ הנשרפין שם. ד"ה וטבול יום). וכ"כ הר"ש ז"ל מקינון (בספר כריתות ח"ג סי' כ') וז"ל רבי ישמעאל לא מנה זו וכו'. ובדברי תורה אם ימצא אם אינו ענין לכך תניהו ענין לכך. לא חשיב דרשא אלא מקרא מלא וכו'. והוי יותר מהיקש דלא חשיב. משום דזה חשוב כאילו נכתב בהדיא עכ"ל עיי"ש. וא"כ הכא נמי בנשכב דנפק"ל באם אינו ענין לשוכב. הו"ל כמו קרא מיוחד בפ"ע לנשכב לעונש סקילה ובודאי יש למנותו בפ"ע במנין העונשין לשיטת רבינו הגאון ז"ל. והדבר תמוה מאוד לכאורה וצ"ע טובא: 
<b>ואמנם </b>נראה ע"פ מאי דתניא (בפרק ארבע מיתות שם) אשר יתן שכבתו בבהמה מות יומת בסקילה. אתה אומר בסקילה או אינו אלא באחת מכל מיתות האמורות בתורה. נאמר כאן וכו'. למדנו עונש לשוכב. עונש לנשכב מנ"ל ת"ל כל שוכב עם בהמה מות יומת. אם אינו ענין לשוכב תניהו ענין לנשכב. למדנו עונש בין לשוכב בין לנשכב. אזהרה מניין ת"ל ובכל בהמה לא תתן שכבתך. למדנו אזהרה לשוכב. לנשכב מנין ת"ל לא יהיה קדש מבני ישראל דברי רבי ישמעאל ר"ע אומר אינו צריך הרי הוא אומר לא תתן שכבתך. לא תתן שכיבתך עיי"ש. וכן הוא בספרא שם עיי"ש. וראיתי להסמ"ג (לאוין צ"ה) שכתב על זה וז"ל ויש להסתפק למה לא נלמוד עונש לנשכב מלשון שכבתו הנשמע גם שכיבתו עכ"ל עיי"ש. ונשאר בקושיא. וכוונתו מבוארת דכי היכי דלר"ע נפקא ליה אזהרה בין לשוכב בין לנשכב מדכתיב לא תתן שכבתך. דמשמע ליה מיניה שוכב וגם נשכב. משום דשכבתך משמע גם שכיבתך. א"כ בעונש נמי איכא למשמע מדכתיב אשר יתן שכבתו וגו' בין שוכב ובין נשכב מהאי טעמא גופיה דשכבתו משמע ג"כ שכיבתו. וא"כ אמאי לא פליג ר"ע עלי' דר"י אלא באזהרה בלבדה. ומשמע דלענין עונש ר"ע נמי כר"י ס"ל דלא שמעינן עונש לנשכב אלא מקרא דכל שוכב עם בהמה מות יומת. ובאמת אין בזה קושיא כ"כ. דאפשר לומר דודאי אין הכי נמי דלר"ע עונש נמי שמעינן מקרא דעונש דשוכב. משום דשכבתך לדידיה משמע נמי שכיבתך. אלא דתנא דברייתא נקט פלוגתא דר"ע אדסליק מיניה דהיינו על האזהרה דסליק מינה אבל ודאי אין ה"נ דארישא לענין עונש נמי פליג אדר' ישמעאל כיון דאזהרה ועונש בחדא טעמא תלו. דשכבתך משמע נמי שכיבתך בעונש כמו באזהרה. ונראה דמהאי טעמא לא הקשה הסמ"ג קושייתו בהחלט בלשון תימא וקושיא. אלא בלשון ספק. משום דכבר הרגיש דודאי יש מקום לומר דר"ע בעונש דקתני ברישא נמי פליג אדר"י. דלדידיה שמעינן שפיר עונש דנשכב מההוא קרא גופי' האמור בעונש דשוכב. וממילא לדידיה אין צריך לומר דקרא דכל שוכב עם בהמה מות יומת מיתוקים בנשכב באם אינו ענין לשוכב. כדקאמר ר' ישמעאל משום דלדידי' כבר שמענו עונש דנשכב כעונש דשוכב. וסוף סוף עכצ"ל דנכפל העונש בקרא. ואייתר קרא. והילכך לית לן לאפוקי קרא ממשמעותי' דקאי אשוכב ולא אנשכב. ולכן לא כתב הסמ"ג אלא שיש להסתפק: 
<b>איברא </b>דלפ"ז קשה לכאורה מההיא דפ"ק דסנהדרין (ט"ו ע"א) דתנן התם הרובע והנרבע בעשרים ושלשה. ואמרינן עלה התם קא פסיק ותני ל"ש רובע זכר ל"ש רובע נקבה. בשלמא רובע נקבה דכתיב והרגת את האשה ואת הבהמה. אלא רובע זכר מנ"ל. ומשני דכתיב כל שוכב עם בהמה מות יומת אם אינו ענין לשוכב תניהו ענין לנשכב. ואפקי' רחמנא בלשון שוכב לאקושי נשכב לשוכב. מה שוכב הוא ובהמתו בכ"ג אף נשכב הוא ובהמתו בכ"ג עיי"ש. והשתא כיון דלר"ע ע"כ הך אם אינו ענין ליתא. דלדידיה קרא מיתוקים כפשטי' ומשמעו בשוכב גופיה ולא בנשכב. א"כ לדידיה רובע זכר דבכ"ג מנ"ל. ומיהו בלא"ה כבר תמהו בתוס' שם (ד"ה אא"ע) דהתינח לאביי דיליף הכא בסוגיין דפרק ארבע מיתות אליבא דר' ישמעאל אזהרה לנשכב מקרא דכל שוכב עם בהמה וגו' מדאפקי' קרא לנשכב בלשון שוכב מה שוכב ענש והזהיר וכו'. אבל לר' אבהו דפליג עליה התם ולא משמע ליה הך היקישא. ולא יליף אזהרה אליבא דר"י אלא מקרא דלא יהיה קדש. א"כ לדידיה מנ"ל דרובע זכר בכ"ג עיי"ש שלא תירצו כלום על קושייתם זו. ועכצ"ל דנפק"ל מאיזו דרשא אחריתא. וא"כ אף אנן נימא הכי אליבא דר"ע. ואדרבה מדברי התוס' שם משמע דס"ל כדכתיבנא דלר"ע כי היכי דנפק"ל אזהרה לשוכב ולנשכב מקרא דלא תתן שכבתך דתרוייהו משתמעי מיניה. משום דמשמע נמי שכיבתך. הכי נמי עונש דשוכב ודנשכב תרוייהו מחד קרא דאיש אשר יתן את שכבתו נפק"ל. דמשמע נמי שכיבתו. דאל"כ הדבר תמוה מה שלא הקשו התוס' קושייתם אלא לר' אבהו אליבא דר' ישמעאל. טפי הו"ל להקשות כן על ר"ע דנפק"ל אזהרה לנשכב מדכתיב לא תתן שכבתך דקרי ביה נמי שכיבתך. ולא יליף לה מדאפקי' לנשכב בלשון שוכב מה שוכב ענש והזהיר וכו'. ומשמע דלא ס"ל הך היקישא. וא"כ כ"ג לרובע זכר מנ"ל. וכבר ראיתי להרב כנה"ג בחמרא וחיי שם שהרגיש בזה. אבל מה שתירץ שם בתירוצו הראשון וכל מש"כ שם. וגם כל מה שהעלה שם בכוונת התוס' אינו נכון. ולא משמע מדברי התוס' כלל עיי"ש בדבריו ואין להאריך בזה. וגם מה שכתב שם לתרץ דלר"ע נפק"ל כ"ג מלא תשכב לא תישכב דעונש הנשכב כעונש השוכב בכ"ג. אינו נכון כלל. דקרא דלא תשכב באזהרה הוא דכתיב וליכא למשמע מיניה היקש לענין העונש. ועכצ"ל דלר"ע איכא למימר דנפק"ל כ"ג מדכתיב גבי עונש ואיש אשר יתן שכבתו וגו'. דקרינן ביה נמי שכיבתו. ומההוא קרא הוא דנפק"ל לר"ע עונש כי היכי דנפק"ל אזהרה לנשכב מקרא דלא תתן שכבתך. ובזה שפיר איכא למימר דאיתקיש נשכב לשוכב לומר דעונש הנשכב כעונש השוכב בכ"ג. והיינו דלא הקשו התוס' אלא לר' אבהו אליבא דר' ישמעאל. אבל לר"ע לא קשה מידי. וא"כ מתבאר מזה דס"ל לתוס' דר"ע כי היכי דפליג על ר' ישמעאל באזהרה דנשכב הכי נמי פליג עליה בעונש. דבין באזהרה ובין בעונש ס"ל דשוכב ונשכב במשמע כמש"כ. והכי נמי מוכרח מדברי התוס' בסוגיין דפרק ארבע מיתות (נ"ד ע"ב) בד"ה ואפקי' רחמנא וכו'. שכתבו וז"ל לר' אבהו הא דאפקי' לנשכב בלשון שוכב איצטריך וכו' עכ"ל עיי"ש. הרי דגם כאן לא הוקשה להם אלא לר"א אליבא דר' ישמעאל. ואמאי לא הוקשה להם לר"ע ולכ"ע. וכבר ראיתי לקצת אחרונים שעמדו בזה ולא תירצו כלום. אבל הדבר ברור כדכתיבנא בדעת התוס'. דלר"ע ודאי לא איצטריך קרא כלל גם לענין דרובע זכר בכ"ג. וגם לא שייכא לדידי' כלל דרשא דאם אינו ענין לשוכב תנהו ענין לנשכב וכמו שנתבאר. וא"כ ע"כ אין מקום לדבריהם אלא אליבא דר' אבהו בלבד. אבל לר"ע לא שייכא לא קושייתם ולא תירוצם: 
<b>אלא </b>דלכאורה מבואר איפכא בירושלמי (פרק ארבע מיתות ה"ז) מדאמרינן התם אזהרה לבא על הבהמה מניין. ובכל בהמה לא תתן שכבתך. כרת מניין כי כל אשר יעשה מכל התועבות האלה ונכרתו וגו'. עונש מניין ואיש אשר יתן שכבתו בבהמה מות יומת. את יליף דמיהם בם מדמיהם בם. עד כדון כר"ע. כר' ישמעאל. ר' ישמעאל מן אתרי' ור"ע מן אתרי'. כרת לנשכב על דר' ישמעאל לית משכח. עונש לנשכב בין על דר' ישמעאל בין על דר"ע לית משכח. וכתיב זובח לאלהים יחרם מה זה בסקילה וכרת אף זה בסקילה וכרת עיי"ש. ובמש"כ בקה"ע ובפ"מ שם. הרי מבואר בהדיא לכאורה דאע"ג דאזהרה דלא תתן שכבתך ס"ל לר"ע שכוללת נמי נשכב משום דקרינן ביה נמי שכיבתך. מ"מ בעונש לר"ע נמי איש אשר יתן את שכבתו דוקא שכבתו קרינן. ואין שכיבתו במשמע שיהא גם נשכב בכלל. ובין לר"י ובין לר"ע לא ילפינן עונש סקילה לנשכב אלא מקרא דכל שוכב עם בהמה וגו' ומשום דאם אינו ענין לשוכב תניהו ענין לנשכב. ומדסמיך ליה קרא דזובח לאלהים יחרם יליף דבסקילה כע"ז. וכן מבואר שם עוד לקמן דקאמר דאם שכב עם הבהמה ונשכב ממנה בין על דעתיה דר"ע בין על דעתיה דר' ישמעאל חייב שתים עיי"ש. והיינו משום דס"ל חלוקה דעונש שמה חלוקה. והכא לכ"ע עונש דשוכב נפק"ל מקרא דאיש אשר יתן את שכבתו בבהמה וגו'. ועונש דנשכב לא נפק"ל אלא מקרא דכל שוכב עם בהמה וגו' ואם אינו ענין לשוכב תניהו ענין לנשכב עיי"ש. הרי דאפי' לר"ע לא נפק"ל עונש דנשכב אלא מקרא דכל שוכב עם בהמה וגו'. מיהו נראה דאין מזה הכרע. דהרי לא אשכחן בירושלמי עיקר מילתא דלר"ע נפק"ל אזהרת נשכב לבהמה מקרא דבכל בהמה לא תתן שכבתך כדאיתא בתלמודא דידן ובספרא שם. וא"כ אפשר דאין הכי נמי דגם באזהרה לא משמע ליה להירושלמי אליבא דר"ע שיהיה נשכב נמי בכלל אזהרה דבכל בהמה לא תתן שכבתך. לומר קרי ביה נמי שכיבתך. ולהכי אזיל לטעמיה גם בעונש דלא בעי למימר אליבא דר"ע דנפק"ל מקרא דאשר יתן את שכבתו דקרי ביה נמי שכיבתו. דהיא היא. ואע"ג דמקרא דאת זכר לא תשכב משמע ליה גם להירושלמי שם אליבא דר"ע שוכב ונשכב משום דקרי ביה נמי תישכב עיי"ש. איכא למימר דהיינו דוקא התם משום דמיירי באותה שכיבה עצמה שנשתתפו שניהם בעבירה זו כאחד במעשה אחת. דהו"ל דומיא דכל העריות דהבועל והנבעלת בכלל האזהרה. משא"כ כאן דשתי עבירות ומעשים חלוקים בפ"ע הן. ולהכי איכא למימר דלא משמע להירושלמי שיהיו השוכב והנשכב בכלל שכבתך ושכבתו. שבאזהרה ושבעונש: 
<b>וראיתי </b>להראב"ע ז"ל שכתב בקרא דאת זכר לא תשכב וז"ל אחר שמצאנו הן שכבתי אמש את אבי. הנה אזהרה לשוכב ולנשכב עכ"ל עיי"ש. והרמב"ן ז"ל שם כתב עליו וז"ל ואם כדבריו למה לא היתה בכלל ובכל בהמה לא תתן שכבתך. כי הנשים בכלל האזהרות שבכל התורה וכו' עכ"ל עיי"ש. ודבריו ז"ל תמוהים אצלי דהרי דברי הראב"ע ז"ל הן הן דברי ר"ע. לפום הספרא ותלמודא דידן דגם בקרא דבכל בהמה לא תתן שכבתך ס"ל לר"ע דאחד השוכב ואחד הנשכב בכלל. ומה שהצריך הכתוב להזהיר אשה המביאה בהמה עליה באזהרה מיוחדת בפ"ע. היינו מטעם שביארנו דלא דמי לשאר אזהרות שבעריות. דהתם האיש והאשה משתתפים בעבירה אחת. משא"כ כאן דשני מעשים חלוקים ושתי עבירות מתחלפות הן. ואין זו בכלל זו. ומהאי טעמא באמת גם זכר הנשכב לבהמה יש מקום לומר שאינו בכלל אזהרה דבכל בהמה לא תתן שכבתך אפי' לר"ע. וכמשכ"ל אליבא דהירושלמי. אלא דלהספרא ולתלמודא דידן אליבא דר"ע הכא נמי הנשכב בכלל האזהרה במשמעות לשון תשכב. ובלא"ה אף ע"ג דודאי לשון לא תשכב דמי ללשון שכבתי אמש. אלא דזה לשון עבר וזה לשון ציווי לעתיד. מ"מ לשון הכתוב לא תתן שכבתך ודאי יותר משמע בשוכב מבנשכב כמבואר. ודברי הרמב"ן ז"ל בזה צ"ע אצלי. ועכ"פ להירושלמי שפיר אפשר לומר כדכתיבנא דס"ל דגם באזהרת לא תתן שכבתך אין הנשכב בכלל אפי' לר"ע. דבירושלמי לא הזכיר אזהרת נשכב לבהמה כלל. וכבר עמד בזה הרב קה"ע בש"ק שם אמאי לא ביאר בירושלמי שם אזהרה לנשכב מנ"ל עיי"ש. וא"כ אפשר דלא מקרא דלא תתן שכבתך נפק"ל אליבא דר"ע. אלא מקרא אחרינא. משום דס"ל דליכא למשמע מלשון לא תתן שכבתך אלא שוכב דוקא ולא נשכב. כי היכי דליתא נמי בכלל אשר יתן שכבתו דכתיב בעונש. אבל לתלמודא דידן והספרא גם נשכב בכלל בין באזהרה ובין בעונש. וזו היא דעת התוס' כמו שנתבאר. אלא דקצת קשה לכאורה לפ"ז מה שהקשו התוס' (פ"ק דסנהדרין שם) לר"ש דדריש (פרק ארבע מיתות) דב"נ מוזהרים על הכישוף מדאיתקיש לשוכב עם בהמה. וכן הקשו שם לבן עזאי דגמיר מיניה התם דמכשף בסקילה מנ"ל לרובע זכר דבכ"ג עיי"ש. ולפמש"כ אין בזה קושיא. דאיכא למימר בפשיטות דר"ש בן עזאי כר"ע ס"ל דנפק"ל מדכתיב ואיש אשר יתן את שכבתו וגו'. וכמו שביארנו לעיל. ובפרט דר"ש ובן עזאי תלמידי ר"ע הוו. מיהו איכא למימר דאין ה"נ דאפשר לומר כן. אלא משום דלא הוזכרו ר"ש ובן עזאי בברייתא בהדי פלוגתא דר"ע ור' ישמעאל משמע דאינהו לא גלי דעתייהו בהך מילתא כמאן ס"ל. לכן ניחא להו להתוספות טפי לתרץ אפי' אי ס"ל כרבי ישמעאל: 
<b>וראיתי </b>בחי' רבינו יונה ז"ל (סנהדרין ט"ו ע"א) שכתב וז"ל אם אינו ענין לשוכב תנהו ענין לנשכב וכו'. דליכא למימר דלא ארובע זכר קאי. דכיון דכתיב ואיש כי יתן שכבתו בבהמה יש בכלל בין זכר בין נקבה עכ"ל עיי"ש. ודבריו נפלאים מאוד לכאורה ואינם מובנים כלל. דמאי האי דקאמר דליכא למימר דלא על רובע זכר קאי וכו'. ואיך אפשר להעלות על הדעת לומר כן כלל. דא"כ על מי קאי אם לא קאי לא על שוכב ולא על נשכב. וגם מה שכתב דבקרא דאיש כי יתן שכבתו בבהמה יש בכלל בין זכר בין נקבה. ומשמע שרצה לומר בין רובע זכר ובין רובע נקבה. תמוה מאוד דהא הך קרא לא מיירי אלא באדם הבא על הבהמה. ואין בכללו לא רובע זכר ולא רובע נקבה דרובע זכר היינו בהמה רובע את האדם זכר. ורובע נקבה היינו בהמה שרבע את האשה. והרי הך קרא לא מיירי לא בזה ולא בזה. אלא איפכא באיש השוכב את הבהמה. וגם בלא"ה עיקר דבריו אינם מובנים כלל מאי בעי בזה. והרי הדברים פשוטים ומבוארים כדפירש"י שם דאם אינו ענין לשוכב. דהיינו אדם הבא על הבהמה שכבר שמענו מקרא דאיש אשר יתן את שכבתו וגו' תניהו ענין לנשכב לבהמה. וכדמסיק בגמרא שם. ואמנם ראיתי שכדבריו כתב ג"כ בחי' הר"ן ז"ל שם. וז"ל אא"ע לשוכב דכתיב ואיש כי יתן שכבתו בבהמה. פי' ומשמע בין רובע זכר בין רובע נקבה עכ"ל עיי"ש. וגם דבריו תמוהים. ואינו מובן מאי בעי בזה. וגם היכי הוי בכלל הך קרא דאיש אשר יתן שכבתו בבהמה רובע זכר ורובע נקבה. דהיינו בהמה הרובע את האדם. וקרא איפכא מיירי באדם הבא על הבהמה. וצע"ג בכוונתם: 
<b>ואמנם </b>ע"פ מה שביארנו נראה בכוונתם דס"ל דמאי דילפינן מקרא דכל שוכב עם בהמה וגו' דרובע זכר נדון בכ"ג. לא מהיקישא דנשכב לשוכב ילפינן לה. כדמשמע לפי הגירסא שלפנינו. דודאי לאו היקש הוא. ולא היה בגירסא שלפניהם מאי דאיתא בגירסא שלפנינו לאקושי נשכב לשוכב. וכן ליתא בגירסת הילקוט (בפרשת משפטים וגם בפרשת קדושים) עיי"ש. וכן משמע בפירש"י שם שלא היה גירסתו כן עיי"ש היטב. וגם ליתא הכי בגירסת ש"ס כת"י כמש"כ בדקדוקי סופרים שם עיי"ש. ולהכי ס"ל לרבינו יונה והר"ן ז"ל דעיקר קרא להכי הוא דאתי לומר דנשכב דינו בכ"ג כשוכב. הוא ובהמתו. ומשום דעיקר הך קרא אייתר להכי. דלעונש סקילה לא איצטריך לא לשוכב ולא לנשכב. דמדכתיב ואיש אשר יתן שכבתו בבהמה וגו' שמעינן שוכב וגם נשכב לר"ע. דקרינן ביה נמי שכיבתו. כמו באזהרה דלא תתן שכבתך. דלר"ע קרינן ביה נמי שכיבתך. ושוכב ונשכב בכללה. וא"כ אפילו נימא אם אינו ענין לשוכב תניהו ענין לנשכב. אכתי לא איצטריך קרא לגופי'. וגם אין לומר דאם אינו ענין לא לשוכב ולא לנשכב תניהו ענין לרובע נקבה. דהרי גם בזה כבר כתב קרא התם ואשה אשר תקרב אל כל בהמה לרבעה אותה והרגת וגו'. וע"כ לא אתי קרא דכל שוכב עם בהמה וגו' אלא ללמד דרובע זכר דהיינו נשכב. הוא והבהמה בכ"ג. וזהו שכתב הר"ן ז"ל אם אינו ענין לשוכב דכתיב ואיש אשר יתן שכבתו בבהמה. פי' ומשמע (נמי) בין רובע זכר בין רובע נקבה. ואין כוונתו לומר דמהך קרא גופי' דואיש אשר יתן וגו' שמעינן נמי רובע נקבה. דזה ודאי ליתא. אלא כוונתו דמאידך קרא דסמיך ליה אחריו מיד דכתיב ואשה אשר תקרב וגו'. שמעינן נמי רובע נקבה. וזו היא ג"כ כוונת רבינו יונה ז"ל במש"כ דליכא למימר דלא ארובע זכר קאי. כלומר דנהי דליכא למימר דקרא דכל שוכב עם בהמה וגו' איצטריך לגופי'. לא לשוכב ולא לרובע זכר דהיינו נשכב. משום דכבר כתיב ואיש אשר יתן שכבתו וגו' שכולל שוכב ונשכב לר"ע משום דקרינן ביה נמי שכיבתו. מ"מ אכתי נימא אם אינו ענין לשוכב ולרובע זכר. תניהו ענין לרובע נקבה. דזה ליתא. דכיון דכבר כתיב ואיש אשר יתן שכבתו וגו' ואיש אשר תקרב וגו'. יש בכלל בין רובע זכר בין רובע נקבה. ומש"כ רבינו יונה ז"ל וכן הר"ן ז"ל קרא דאיש אשר יתן וגו'. רק רישא דקרא הוא דנקטי. אבל ודאי כוונתם גם לקרא דסמיך ליה בתרי' דכתיב ואשה אשר תקרב וגו'. דמקרא דאיש אשר יתן שכבתו וגו' לחוד ודאי ליכא למשמע עונש דרובע אשה. כן נראה ברור בכוונת הר"י והר"ן ז"ל: 
<b>הן </b>אמת דעיקר שיטתם זו דמדאיתקיש נשכב לשוכב ליכא למילף מידי. משום דמאי דאפקי' ראמנא לנשכב בלשון שוכב לא חשיבא היקישא. ולא ילפינן לה אלא משום דעיקר קרא אייתר לגמרי וכמו שנתבאר. צ"ע טובא לכאורה מסוגיא דפרק ארבע מיתות שם דמבואר דלאביי אליבא דרבי ישמעאל. אע"ג דלדידי' עיקר עונש דנשכב לא שמעינן אלא מקרא דכל שוכב עם בהמה וגו'. וכדאיתא התם עיי"ש. ומ"מ יליף התם מיני' נמי אזהרה לנשכב ממאי דאפקי' רחמנא לנשכב בלשון שוכב. וגמר מינה מה שוכב ענש והזהיר אף נשכב ענש והזהיר עיי"ש. ועכצ"ל דרק מהיקישא הוא דיליף לה. וגם קשה דלפי דעתם לרבי ישמעאל כ"ג לרובע מנ"ל. דהא לרבי ישמעאל ודאי קרא לגופי' איצטריך. ואולי אפשר לומר לזה דס"ל דאין ה"נ דלרבי ישמעאל רובע זכר אינו בכ"ג. ומתניתין דפסיק ותני הרובע והנרבע בכ"ג. דמשמע לא שנא רובע זכר ול"ש רובע נקבה. אפשר דלא אתיא אלא כר"ע. אבל מההיא דאביי ודאי קשה לכאורה. אם לא שנחלק בין עונש ואזהרה לדרשא אחרינא. ומשום דעונש ואזהרה חדא מילתא חשיבי. דאין עונשין אלא א"כ מזהירין. והילכך גם מהיקש כזה גמרינן. דאינו אלא כגילוי מילתא בעלמא. משא"כ דרשא אחריתא ליכא למילף מהיקש כזה שאין לו תורת היקש גמור. ובכמה דוכתי מוכח דלא דרשינן ליה. ועי' מש"כ בזה הרחיד"א ז"ל ביעיר אזן (אות א' סי' צ"ג) עייש"ה ואכמ"ל בזה. וע"פ שיטת רבינו יונה והר"ן ז"ל אתי שפיר נמי דסתמא דתלמודא בפ"ק דסנהדרין שם מצי אזלא שפיר אליבא דר"ע דכוותי' קיי"ל. ולא נצטרך לומר דלא אזלא אלא אליבא דרבי ישמעאל דלית הילכתא כוותי' לגבי ר"ע: 
<b>ועכ"פ </b>מתבאר דלדעת התוס' ורבינו יונה והר"ן ז"ל כי היכי דבאזהרה דבכל בהמה לא תתן שכבתך נכללו שוכב ונשכב כאחד לר"ע. הכי נמי בעונש דאיש אשר יתן שכבתו וגו' נכללו שניהם לדידי'. ובודאי הכי משמע. וכמש"כ גם הסמ"ג שם. וכל מש"כ האחרונים ז"ל לחלק בזה בין אזהרה לעונש אינו נכון כלל. והשתא עפ"ז ניחא שפיר מה שלא מנה רבינו הגאון ז"ל כאן עונש דנשכב לבהמה בפ"ע. משום דלר"ע דקיי"ל כוותי' לא אשכחן בקרא בנשכב עונש בפ"ע אלא נכלל יחד עם עונש דשוכב כאחד. ואע"ג דבעלמא כל שני פרטים שנכללו במצוה אחת לשיטת רבינו הגאון ז"ל נמנה כל אחד מהפרטים מצוה בפ"ע. מ"מ כבר ביארנו בכמה דוכתי דהיינו דוקא בפרטים שנתפרשו בקרא בהדיא כל אחד בפ"ע. אלא שנכללו יחד בעשה אחת או בלאו אחד. משא"כ כאן וכל כיו"ב שלא הזכיר הכתוב שוכב ונשכב בפרטות. אלא דלר"ע שכבתו דקרא משמע נמי שכיבתו. ובין שוכב בין נשכב במשמע. גם לרבינו הגאון ז"ל וסייעתו אין נמנין אלא במצוה אחת. ובהכי מדוקדק מאי דנקט רבינו הגאון בלשונו משכבי בהמה סתמא. ולא כתב בהדיא הבא על הבהמה. כלישנא דמתניתין בפרק ארבע מיתות שם. וכן הוא לשון הבה"ג במנין העונשין שלו עיי"ש. וכן הוא באזהרות הר"י אלברגלוני והר"א הזקן והר"ש בן גבירול ז"ל במנין העונשין שלהם עיי"ש. וקרוב לזה הוא ג"כ לשון רבינו הגאון ז"ל באזהרותיו שע"פ עשה"ד (דבור לא תנאף) עיי"ש. והיינו משום דכאן דקדק יותר וכתב לשון משכבי בהמה משום שרצה. לכלול בזה גם הנשכב שנכלל בקרא עם השוכב כאחד. ולכך אינו נמנה בפ"ע: 
@00עונש מ. מא. 
<b>לפי כבוד השבת מחלליה. ובאי מאורשה חמודה. </b>כתיב (פרשת שלח) מות יומת האיש רגום אותו באבנים וגו'. וגבי נערה המאורשה כתיב (פרשת תצא) וסקלתם אותם באבנים ומתו. ומש"כ <b>לפי כבוד השבת מחלליה. </b>נראה דכוונתו לומר בזה דלפי ערך חשיבת מצות שביתת שבת שהיא מן המצות היותר גדולות שבתורה. כן בערך זה הוא עונש מחלליה. שהוא העונש היותר חמור שבכל מיני העונשין שבתורה. דקיי"ל דסקילה חמורה מכל שאר מיתות ב"ד. וכן בנערה המאורשה לפי ערך חומר העבירה חומר העונש. וכן כתברבינו הגאון ז"ל בספרו האמונות והדעות (מאמר חמישי) וז"ל שם. ובאיזה צד נדע שאינם חמורות. מפני שלא הגדילו ענשם בעולם הזה וכו'. אבל המזיד הוא שעובר על החמורות. והם שיש בהם כרת וכו' וארבע מיתות ב"ד. ובזה נדע כי הם חמורות וכו' עכ"ל עיי"ש. וזה שלא כדעת רבינו יהודה החסיד ז"ל (בספר חסידים השלם סי' קנ"ז) שכתב וז"ל דע לך כי לא לפי חומר הפורעניות תוכל לידע מצות עונשן ושכרן. שהרי חילול שבת בסקילה. ומקצת מצות עריות בחנק ובכרת. אע"פ שמחלל שבת בעבור פקוח נפש מותר. ואינו יכול לעשות כן באיסור עריות וברציתה שאינן בסקילה. לכך אל תאמר שזו יקרה וחביבה מזו עכ"ל עיי"ש. וכ"כ עוד לקמן (שם סימן תתרמ"ו) שאין להעריך ערך המצוות ע"פ עונש העובר עליהן. והביא ראיה לזה שהרי עון שבועת שקר ומחיקת השם אינו אלא בלאו. ועון אשת איש הוא בחנק. ואע"פ כן כשנבעלה בעבירת אשת איש כמה בעילות לא נפלה יריכה ולא צבתה בטנה. וכשהשביעה הכהן ושתתה מים המרים נפלה יריכה וצבתה בטנה עיי"ש בדבריו. ואין זו דעת רבינו הגאון ז"ל כאן ובספרו האמונות והדעות שם. וכן דעת הרמב"ם ז"ל בפירוש המשנה (פ"ב דאבות מ"א) על מאי דתנן התם הוי זהיר במצוה קלה כבחמורה שאין אתה יודע מתן שכרן של מצות והוי מחשב הפסד מצוה כנגד שכרה ושכר עבירה כנגד הפסדה. והאריך שם לבאר דמהפסד מצוה דהיינו מעונש שלה המגיע להעובר עליה נדע שכר המקיימה. וממה שהעובר על שביתת שבת הוא בסקילה והעובר על מצות מילה הוא ענוש רק בכרת. מזה נדע ששכר שבת הוא יותר גדול משכר מילה עיי"ש בדבריו ובמש"כ עליו הרב המאירי ז"ל בפירושו לאבות שם והרשב"ץ ז"ל במגן אבות שם עייש"ה. ולענ"ד מכמה דוכתי יש להביא ראיות לרבינו הגאון והרמב"ם ז"ל. כמו מההיא דרפ"ק דיבמות לענין להדחות מקמי עשה. דמחלקינן בין ל"ת גרידא לל"ת שיש בה כרת. הרי דאזלינן בתר חומר העונש לענין לבטל מצוה אחת מקמי חברתה. ולרבינו יהודה חסיד ז"ל הרי מחומר עונש כרת אין הכרע לענין ערך גדולת וחשיבות המצוה כלל. ואע"ג דבעיקר הדבר מאי דעשה דחי ל"ת אע"ג דעל ביטול עשה ליכא עונש בידי אדם ובעובר על ל"ת יש ברובן עונש מלקות. ומשמע לכאורה מזה כדעת הר"י ז"ל. אלא שבזה כבר ביאר הרמב"ן ז"ל (פרשת יתרו) על קרא דזכור את יום וגו' דהטעם משום דהאהבה גדולה מהיראה. כי המקיים עשה בגופו וממונו ועושה רצון אדוניו. הוא גדול מהנשמר מעשות הרע בעיניו. ולעומת זה העובר על ל"ת בקום ועשה שעושה בידים הרע בעיניו ומראה בזה שאין יראתו על פניו. ענשו גדול ועושין בו דין בב"ד במלקות ובמיתה. משא"כ בעובר על עשה שאינו יושב ובטל מבלי לעשות רצונו עיי"ש בדבריו. אבל כאן בשני לאוין היאך נכריע ביניהם לומר דזה שאין בו אלא עונש מלקות מותר לעבור עליו משום קיום העשה. וזה שענשו חמור יותר במיתת ב"ד או בכרת אין לעבור עליו אפי' במקום עשה זו עצמה. אם לא נאמר כדעת רבינו הגאון והרמב"ם ז"ל דמחומר עונש העובר על המצוה יש לנו לדון על ערך עיקר חשיבותה וגדולתה של המצוה. וכן מוכח מההיא דאמרינן בפסחים (נ"ט ע"א) יבוא עשה דפסח שיש בו כרת וידחה עשה דהשלמה שאין בו כרת עיי"ש. ועי' ג"כ בזבחים (ל"ג ע"ב) בתוס' שם (ד"ה לענין מלקות) עייש"ה. הרי דאפי' עשה נגד עשה מבטלינן זו שאין בה עונש כרת מקמי זו שיש בה עונש כרת: 
<b>וכן </b>בפרק בתרא דיומא (פ"ג ע"א) קתני בברייתא מי שאחזו בולמוס מאכילין אותו הקל הקל. טבל. ונבילה מאכילין אותו נבילה. טבל ושביעית שביעית וכו' עיי"ש. הרי דהעונש מכריע ערך עיקר המצוה לענין ביטול זו שאין בה עונש כרת ומיתה. מקמי זו שיש בה עונש חמור כזה במקום צורך פיקוח נפש. שמאכילין את החולה נבלה שאין בה אלא לאו או שביעית שאין בה אלא עשה ולא טבל שיש בו עונש מיתה בידי שמים. ומזה מבואר איפוך מדברי רבינו יהודה חסיד ז"ל שהוכיח דאין חומר העונש ראיה על חשיבות ויקרת המצוה ממה דשבת הותרה לצורך פיקוח נפש אע"פ שהיא בסקילה. ועריות ורציחה לא הותרו אף ע"פ שאינם בסקילה. ובלא"ה מה שהביא מרציחה שלא הותרה לצורך פיקוח נפש. תמוה מאוד דבאמת גם רציחה הותרה משום פקוח נפש היכא דשייך. וכגון להציל את הנרדף בנפשו של רוצח. ואפי' בספק סכנת נפשות כמו במחתרת. ואדרבה משם ילפינן לשבת שניתנה לדחות אצל פקוח נפש. וכדתניא בפרק בתרא דיומא (פ"ה ע"א) מנין לפקוח נפש שדוחה את השבת. נענה ר' ישמעאל ואמר אם במחתרת ימצא הגנב ומה זה שספק על ממון בא ספק על נפשות בא וכו' ניתן להצילו בנפשו. קל וחומר לפקוח נפש שדוחה את השבת עיי"ש. ואם כוונתו שלא הותר להרוג נפש בעלמא כדי להציל נפש אחר. הוא דבר מתמיה ביותר. דפשיטא דבכגון זה לא שייך היתר פקוח נפש כלל. דאיך יתכן לאבד נפש משום פקוח נפש. ומאי חזית לדחות נפש זה מפני זה. וגם מה שהחליט דעריות אפי' אותן שאין בהן אלא עונש חנק הקל שבכל מיתות ב"ד. ואפי' אותן שאין בהן אלא עונש כרת. חמירי וחשיבא מצותן טפי משבת אע"פ שיש בה עונש סקילה החמורה מכל מיתות ב"ד. מדחזינן דשבת הותרה לצורך פקוח נפש משא"כ בעריות דאפי' הקלות שבהן לא ניתנו לידחות מפני פקוח נפש. לענ"ד איפכא מתבאר מסוגיא דפ"ק דיבמות (ה' ע"ב) ובכולה סוגיא שם דבעינן למילף מאיסור מלאכת שבת לעריות לידחות במקום עשה עיי"ש היטב. ועי' במה שביארנו בזה לעיל (לאוין ל"ג) עיי"ש היטב. ועכצ"ל שממה שהותר לצורך פקוח נפשות אין לדון על ערך גדולת וחשיבת המצוה. וכן מתבאר מדברי השאילתות (שמות. שאילתא ל"ח) שכתב וז"ל ועדיף קמי שמיא לקיומי נשמה דאפי' שבת דאיסור סקילה מחללין לקיומי נשמה וכו' עכ"ל עיי"ש. הרי דחומר העונש חשיב מעלה לעיקר המצוה ומשום זה יליף בק"ו לשאר המצות הקלות שאין בהן עונש חמור כבשבת דענש עלי' הכתוב סקילה. ולהר"י חסיד ז"ל הרי ק"ו פריכא הוא. דגינוי עריות ורציחה יוכיחו שאין בהן סקילה ואפי' הכי לא ניתנו לדחות מפני פיקוח נפש. ואין נראה לומר דלא מייתי בק"ו משבת דאיסור סקילה אלא לעיקר מצות פקוח נפש ובאופן המותר. ולא מיירי בדחיית איסורין. דא"כ למה לו להזכיר סקילה כלל. ולא היה לו לומר אלא דאפי' שבת מחללין. אלא ודאי לא מיבעיא מרציחה דאין ראיה כמו שנתבאר. אלא אפי' מגילוי עריות נמי כבר ביאר בשאילתות (פ' וארא. שאילתא מ"ב) דטעמא משום דכיון דקא פגים לה הוה ליה כדקטלה עיי"ש. והוא מסוגיא דפרק בן סו"מ (ע"ג ע"ב) עייש"ה. וא"כ הו"ל כרציחה. וגם מה שהביא ראיה מעונש דנפילת ירך וצביתת בטן שאינו בא אלא על עון שבועת שקר ומחיקת השם שאינו אלא בלאו. ולא על זנותה באיסור אשת איש שהוא בחנק. ג"כ לא ידענא מאי ראיה דהרי שם יש עונש חמור יותר דהיינו מיתת ב"ד בעדים והתראה. ואם נזדמן שלא היו עדים. הרי דינה מסור לשמים. ככל שאר חייבי מיתות ב"ד כיו"ב. דאי אפשר בענין אחר. דבלא עדים והתראה אין דינה מסור לב"ד של מטה. וכשהוסיפה פשע על פשע והעיזה פניה להכחיש אחר האלה והשבועה שהשביעה הכהן במקדש ה' ואחר מחיקת שם שמים. ולא נתנה תודה על המעל אשר מעלה. ושתתה מי המרים כדי לחפות על עונה ולהראות צדקתה. ולא האמינה בדין שמים אשר העד העיד בה הכהן העומד לשרת לפני ה'. אז עושין בה מן השמים דין מיד ונפלה יריכה וצבתה בטנה. כדי לפרסם את מעשיה אשר עשתה בסתר. ולקדש שם שמים ברבים. אבל לא משום שבועת שקר ומחיקת שם לבד. שהרי בשאר כל נשבע לשקר ומוחק שם שמים אין דינו אלא כשאר חייבי לאוין במלקות אם יש עדים והתראה. וא"כ אדרבה גם משם מוכח דאין חומר העונש אלא לפי ערך חומר הפשע והמעל אשר נעשה. ודברי הר"י חסיד ז"ל נפלאים בעיני. ודברי רבינו הגאון והרמב"ם ז"ל ברורים ופשוטים דלא עביד קב"ה דינא בלא דינא וישרים דרכי ה'. ויש עוד הרבה ראיות לזה אלא שאכמ"ל בזה יותר: 
<b>ומש"כ </b>רבינו הגאון ז"ל <b>באי מאורשה. </b>בל' רבים. נראה דכוונתו לאשמעינן בזה אגב אורחי' דקיי"ל כרבנן דאמרי (פ' ד' מיתות ס"ו ע"ב) שאם באו עליה עשרה ועדיין היא בתולה כולם בסקילה ולאפוקי מרבי דפליג ואמר ראשון בסקילה וכולן בחנק עיי"ש. ואע"ג דהתם תנן במתניתין באו עליה שנים הראשון בסקילה והשני בחנק עיי"ש. ומשמע דהיינו כרבי. דהתם אפי' כשעדיין היא בתולה מיירי וכדפירש"י שם עיי"ש. וא"כ סתם לן תנא כרבי. מ"מ כבר פירשה הרמב"ם ז"ל (בפיה"מ שם) דמיירי כשבא עליה הראשון בכדרכה. וכן פירש הרמ"ה ז"ל שם עיי"ש. ואם כן אתיא מתניתין שפיר אפי' כרבנן. ומה שהקשה בתוס' יו"ט שם על זה דא"כ פשיטא. ומאי קמ"ל הא בתולה תנן עיי"ש. כבר הרגיש בזה הרמ"ה ז"ל גופיה שם. וכתב וז"ל שלא תאמר כי רבי רחמנא בעולה בחנק הני מילי בבעולת בעל. אבל נבעלה בזנות אימא לא סקילה ליחייב ולא חנק ליחייב קמ"ל עכ"ל עיי"ש. וראיה מבוארת לדבריו נראה ממה שאמרו בספרי (תצא פיסקא רמ"א). שוכב עם בעולת בעל. להביא את שנבעלת בבית אביה ועדיין היא ארוסה עיי"ש. הרי דאיצטריך קרא לריבויי למיתת חנק ארוסה שנבעלה לארוס שלה בבית אביה וחזרה וזינתה עם אחר בעודה ארוסה. ומתבאר מזה דאי לאו דגלי קרא לא היה ראוי לומר שדינה בחנק. והכי נמי אמרינן בירושלמי (ריש פ"ק דקידושין. ופ"ג דכתובות ה"ו) עיי"ש. וא"כ טובא קמ"ל מתניתין אפילו אי אתיא כרבנן כדפי' הרמב"ם והרמ"ה ז"ל. ואם כי ראיתי בהגהת הספרי (דפוס וילנא) לחד מקמאי דמוקי לה בשבא הארוס עליה שלא כדרכה עיי"ש. ולפ"ז קמ"ל דבעל עושה אותה בעולה שלא כדרכה. וא"כ אין ראיה משם להרמ"ה ז"ל. אבל לשון הספרי לא משמע הכי. גם אשתמיטתיה להרב המגיה שם דברי הירושלמי שהבאתי וגם למהרד"פ ז"ל (בספרי דבי רב שם) שהביא ג"כ הגהה זו עיי"ש מש"כ בזה. גם לדידיה אשתמיטתיה דברי הירושלמי שם. ובירושלמי דכתובות שם מבואר בהדיא דמתניתין דפרק ארבע מיתות שם בשבא עליה הראשון כדרכה מיירי כדפירשו הרמב"ם והרמ"ה ז"ל עיי"ש ובמש"כ שם בפ"מ ובקה"ע שם בזה. וא"כ אין לנו שום הכרח לומר דסתם לן תנא כרבי. ואם כן ודאי כרבנן קיי"ל. ודעת התוס' (בד"ה והאי) כדפירש"י דמתניתין כרבי אתיא עיי"ש ובמש"כ הרש"א ז"ל שם. ולפי מה שביארנו אין דבריו מוכרחים. וגם דעת הרמב"ם ז"ל (פ"ג מהלכות א"ב) דקיי"ל כרבנן לפי מה שהבינו שם בדעתו הה"מ והמל"מ שם עיי"ש ובמש"כ שם בזה הרב מרכבת המשנה (בח"ב) ובשאר אחרונים. וגם בפ"ק דקידושין (ט' ע"ב) משמע דכרבנן קיי"ל עיי"ש היטב. ואין להאריך בזה. ועכ"פ נראה דלדעת רבינו הגאון ז"ל קיי"ל כרבנן. וזהו שרמז כאן במש"כ <b>באי מאורשה </b>לשון רבים. ובאזהרותיו שע"פ עשה"ד (דבור לא תנאף) כתב רבינו הגאון ז"ל <b> בא על מאורשה. </b>בלשון יחיד. שלא כמש"כ כאן עיי"ש. ועפמש"כ דבריו מבוארים מעיקרא מאי סבר ולבסוף מאי קסבר: 
<b>ומש"כ </b>רבינו הגאון ז"ל <b>מדדתים מדה נגד מדה. </b>הוא ע"פ מאי דאמרינן בפ"ק דסוטה (ח' ע"ב) א"ר יוסף אע"ג דמדה בטלה. במדה לא בטלה. דאר"י וכן תני ר"ח מיום שחרב בהמ"ק אע"פ שבטלה סנהדרין ארבע מיתות לא בטלו וכו'. מי שנתחייב סקילה או נופל מן הגג או חיה דורסתו. מי שנתחייב שריפה או נופל בדליקה או נחש מכישו וכו' עיי"ש. ופירש"י אע"ג דמדהעצמה בטילה שפסקו ארבע מיתות ב"ד. במדה לא בטיל. שמודדין להם לעוברי עבירה במדה שמתחייבים בה ומתים בדוגמת אותה מיתה עכ"ל עיי"ש. וזהו שכתב רבינו הגאון ז"ל לרגבים וגל עפר יוקמו (ע"י ב"ד. וגם בזמן הזה שבטלו דיני נפשות ע"י סנהדרין) מדדתים (אנכי) מדה נגד מדה. וכדאמר ר"י וכן תניר"ח: 
@00עונש מב. מג. מד. מה. מו. מז. 
<b>שלשה מיוצאי יריכו. וכהנה מעזרתו. </b>לא אשכחן בקרא עונש שריפה בעריות אלא באשה ואמה בלבד. דכתיב (פ' קדושים) ואיש אשר יקח את אשה ואת אמה זמה היא באש ישרפו אותו ואתהן וגו'. ומינה גמרינן לכולהו אחריני שבשריפה. כדתנן (ריש פרק הנשרפין) ואלו הן הנשרפין הבא על אשה ובתה וכו'. יש בכלל אשה ובתה בתו ובת בתו ובת בנו. ובת אשתו ובת בתה ובת בנה. חמותו ואם חמותו ואם חמיו. ולאביי אליבא דר"ע בגמרא שם מבואר דגם באם חמותו כתיב בה עונש שריפה בקרא בהדיא. משום דלדידיה אותו ואתהן את שתיהן קאמר קרא. משום דמיירי דשתיהן עליו באיסור. וכגון שנשא הבת. דאמה ואם אמה. דהיינו חמותו ואם חמותו נאסרו עליו. וכשנשא תחילה את הבת וחזר ונשא גם את אלו הרי האשה ואמה דהיינו חמותו ואם חמותו שתיהן בשריפה. והיינו דקאמר קרא באש ישרפו אותו ואתהן. אבל לרבא ס"ל התם דלכ"ע לא כתיבא שריפה בקרא בהדיא אלא בחמותו בלבד. ומתניתין מפרשינן התם למר כדאית ליה ולמר כדאית ליה. דלאביי אשה ובתה דקתני מתניתין היינו בשתיהן לאיסורא ובשריפה. דהיינו חמותו ואם חמותו. והא דקתני סיפא יש בכלל אשה ובתה וכו' חמותו ואם חמותו ואם חמיו. לאו דוקא הוא. אלא איידי דקא בעי למיתני אם חמיו דלא אתיא אלא מדרשא. קתני נמי חמותו ואם חמותו. דהן הן אשה ואמה דכתיבי בקרא בהדיא. ולרבא אשה ובתה דקתני מתניתין היינו אשה שנשא בתה. דהיינו חמותו. ובסיפא איידי דקא בעי למיתני אם חמיו ואם חמותו קתני נמי חמותו עיי"ש בסוגיא. והתם לקמן (ע"ו ע"א) מבואר דלתנא דברייתא דתני אבוה דר"א גם בבתו מאנוסתו כתיבא שריפה בקרא בהדיא. ונפק"ל מדכתיב ובת איש כהן וגו' ולא כתיב ובת כהן. הכי קאמר קרא ובת איש ובת כהן כי תחל לזנות וגו' באש תשרף. ואזהרתה מדכתיב אל תחלל את בתך להזנותה עיי"ש. והכי איתא בתוספתא (ריש פי"ב דסנהדרין) עיי"ש. ומדפרכינן התם בשלמא לאביי ורבא מהיכא דנפק"ל עונש מהתם נפק"ל אזהרה. אלא לדתני אבוה דרבי אבין מאי. אמר ר"א א"ק אל תחלל וגו' עיי"ש. משמע דרק אביי ורבא דגמרי בתו מאנוסתו בקל וחומר או מגז"ש הוא דלא ס"ל כדתני אבוה דר"א. אבל מתניתין מיפרשא שפיר גם לדתני אבוה דר"א. והא דקתני מתניתין יש בכלל אשה ובתה בתו וכו'. איידי דקתני בת בתו ובת בנו קתני נמי בתו. אף ע"ג דהיא ודאי לא מאשה ובתה נפקא. וכן מוכרח ע"כ מהתוספתא שם. דהא תנא דתוספתא לאוסופי אמתניתין ולפרושי מתניתין קאתי: 
<b>ועכ"פ </b>מבואר דחוץ משלש אלו ובת כהן שזינתה לא אשכחן בהדיא עונש שריפה בקרא אליבא דכ"ע. בכולהו הנך עשרה שנמנו במנין העונשין שבשריפה. אלא דגמרינן להו בגזירה שוה מאשה ואמה. כמבואר בסוגיא דר"פ הנשרפין עיי"ש. וא"כ הדבר תמוה טובא לכאורה שהרי כבר נתבאר אצלנו בכמה דוכתי ובמבוא (סי' ז' שורש שני) דכל כיו"ב אינו נמנה בחשבון המצות בפ"ע לשיטת רבינו הגאון ז"ל. וביותר תמוה מאוד לכאורה דכאן במנין העונשין שבשריפה מנה גם שלשה דורות שמאשתו דהיינו בת אשתו ובת בתה ובת בנה אע"פ שלא נאמר בהן עונש שריפה בקרא בהדיא. אלא גמרינן להו בגז"ש דזמה זמה מאשה ואמה. ולעיל במנין הלאוין לא מנה אלא אזהרת בתו ובת בתו ובת בנו (לאוין צ"ח צ"ט ק'). אבל אזהרות דבת אשתו ובת בתה ובת בנה לא מנה שם. אע"פ שאזהרותיהן כתיבי בקרא בהדיא. ועוד דאזהרות בתו וחמותו ואם חמותו ואם חמיו לא כתיבי בהדיא בקרא ולא גמרינן להו התם אלא בגזירה שוה דהנה הנה זמה זמה. ולאביי לא נפק"ל בתו אלא בק"ו מבת בתו עיי"ש. ואעפ"כ מנאן שם. ואילו אזהרות דבת אשתו ובת בתה ובת בנה המפורשות בקרא בהדיא לא מנאן שם. וכבר עמדנו בכל זה לעיל (עשין קפ"א. לאוין צ"ח צ"ט) עיי"ש היטב מה שביארנו בזה. והוא מוכרח. והנה מה שמנה רבינו הגאון כאן ולעיל (במנין הלאוין שם) בתו. היה אפשר לכאורה לומר דהיינו משום דס"ל דהעיקר כברייתא דתני אבוה דרבי אבין. וכהתוספתא. דס"ל דעונש שריפה בבתו בהדיא גלי קרא. וגם נאמרה בדידה אזהרה בפ"ע בהדיא בקרא. ואע"ג דגם להנך תנאי לא כתיב בה עונש שריפה בפ"ע. אלא נכללת יחד עם שריפת בת כהן. מ"מ הרי כיון שנזכרה בהך קרא בהדיא בפ"ע. דהו"ל כאילו כתיב בקרא ובת איש ובת כהן. וכן כתב הרמ"ה ז"ל שם עיי"ש בדבריו. א"כ הו"ל כשני פרטים הנכללים בכלל מצוה אחת שנמנים כל פרט ופרט בפ"ע לשיטת רבינו הגאון ז"ל. ולכן שפיר מנה כאן בתו ובת כהן שזינתה. כל אחת בפ"ע. ואע"ג דאביי ורבא לא ס"ל כהך ברייתא. וכן ריש פ"ק דכריתות אמר אביי אל תהא גז"ש קלה בעיניך שהרי בתו מאנוסתו אחד מגופי תורה ולא למדה הכתוב אלא מגז"ש עיי"ש. מ"מ משמע דהיינו מקמי דשמיעא להו ההיא ברייתא. אבל בתר דשמיעא להו הדרי בהו. דהרי אביי ורבא גופייהו שקלי וטרו הכא בההיא ברייתא ומתרצי לה. ומשמע דאינהו נמי הכי ס"ל. אבל זה לא יתכן. דמלבד דסתמא דגמרא (ריש פ"ק דיבמות. וסופ"ק דחגיגה. ובפרק ד' מיתות נ"א ע"א) ס"ל כרבא דבתו מאנוסתו לא נפק"ל אלא מגז"ש דהנה הנה זמה זמה עיי"ש. בלא"ה הרי לההוא תנא דתני אבוה דרבי אבין נפק"ל אזהרת בתו מאנוסתו מקרא דאל תחלל את בתך להזנותה. כמבואר התם (ר"פ הנשרפין). והרי בלא"ה כבר מנה רבינו הגאון ז"ל אזהרה זו לעיל (לאוין קי"ד) עיי"ש. וא"כ לא הו"ל לחזור ולמנות לאו דבתו מאנוסתו שמנה שם (לאוין ק'). ואע"ג דשני ענינים נכללו בכלל לאו זה. מ"מ כיון שלא נזכרו בפרטות שני הענינים בהדיא בקרא כל אחד בפ"ע. לכ"ע אין למנותם אלא בלאו אחד. וכמו שנתבאר בשרשים. וא"כ אם איתא דס"ל כברייתא דתוספתא ודתני אבוה דר"א. לא היה לו למנות ל"ת דבתו אחר שמנה לאו דאל תחלל את בתך להזנותה במנין הלאוין: 
<b>ומלבד </b>זה אכתי לא הועלנו בזה כלום. דהא תינח בתו. אבל אכתי התמיהא במקומה עומדת בכולהו אינך אחריני שמנה רבינו הגאון ז"ל במנין הלאוין ובמנין העונשין שבשריפה. אע"ג דלא נפקי אלא בגז"ש דהנה הנה זמה זמה מאשה ואמה בין לאזהרה ובין לעונש. ומה שנתרץ לאינך אחריני נתרץ גם לבתו. וכבר ביארנו לעיל (עשין קפ"א) מה שאפשר לומר בטעמו של רבינו הגאון ז"ל שבמנין הלאוין לא מנה שלשה לאוין דבת אשתו ובת בתה ובת בנה שמפורשין בהדיא בקרא. ובמנין העונשין כאן מנה עונשין דשלשתן. אע"ג דעונש דידהו לא אשכחן בהדיא בקרא ולא נפק"ל אלא בגז"ש. ובתו מאנוסתו אע"ג דגם אזהרתה לא אשכחן בהדיא בקרא. ולא למדה הכתוב אלא בגז"ש. מנאה גם במנין הלאוין. וביארנו שם דחדא באידך מיתרצא. עיי"ש מה שביארנו בזה. ומצאתי כעת ראי' לזה בתשובות הגאונים (זכרון לראשונים סי' תל"ט) שכתב גאון ז"ל שם ביאור הסוגיא דר"פ הנשרפין. ובתוך דבריו כתב וז"ל ואמרינן מנא לן דכולהו הני בשריפה. מכדי לא כתיבא שריפה אלא בחמותו דכתיב וכו'. וגבי אזהרה לא כתיב אלא בת אשתו ובת בתה ובת בנה. דכתיב ערות אשה ובתה לא תגלה וגו'. ומשמע נמי בתו ובת בתו ובת בנו. שאתה מוצא גבי אזהרה חמותו ואם חמותו ואם חמיו לא כתיבן. וגבי עונש חמותו כתיבא ותו לא. מנ"ל דאית בכולהו אזהרה ועונש דתנו רבנן וכו' עכ"ל עיי"ש. ודברי גאון ז"ל אלו תמוהים מאוד לכאורה במש"כ דבכלל קרא דערות אשה ובתה וגו'. משמע נמי בתו ובת בתו ובת בנו. ורק חמותו ואם חמותו ואם חמיו לא כתיבן גבי אזהרה. וזה תימא דהרי ודאי גם בתו לא כתיבא באזהרה. ורק בגז"ש הוא דגמרינן לה לאזהרה כמו לעונש. כמבואר בהדיא שם. והביאה הגאון ז"ל גופי' שם לקמן בסמוך עיי"ש. ועוד דבת בתו ובת בנו כתיבא בהו בהדיא בקרא אזהרה מיוחדת בפ"ע. ולא צריכי לקרא דערות אשה ובתה וגו'. אבל ע"פ מה שביארנו שם הדברים נכונים ומבוארים. דודאי גם בתו ובת בתו ובת בנו בכלל אזהרת בת אשתו ובת בתה ובת בנה. מטעם שביארנו שם. ולא איצטריך גז"ש לבתו אלא כי היכי דלא נימא דכיון דכתב קרא אזהרה בפ"ע בבת בנו ובת בתו. ודאי גזה"כ הוא למעוטי בתו מאזהרה. אבל לקושטא דמילתא ודאי עיקר איסורא דבת אשתו אינו אלא משום דאחשבה קרא כבתו. וא"כ ודאי בתו לא גריעא מבת אשתו. והיינו הך. ובהכי ניחא לאביי דקאמר לקמן דבתו מאנוסתו נפקא מק"ו על בת בתו ענוש. על בתו לא כ"ש. ופרכינן וכי עונשין מן הדין. ומשני גילוי מילתא בעלמא הוא עיי"ש. ותמה הרב כנה"ג (בחמרא וחיי שם) דא"כ לשתוק קרא מבת אשתו ותיתי בק"ו מבת בתה עיי"ש שהניחה בתימא. ולפמש"כ נראה דהרי בלא"ה כבר הרגישו רש"י ושאר ראשונים שם מאחותו בת אביו ובת אמו דאמרינן אין עונשין מה"ד. ולא אמרינן דגילוי מילתא בעלמא הוא. ומה שתירץ רש"י ז"ל דבת בתו מקורבא דבתו קא אתיא. אבל אחותו בת אביו ובת אמו קורבא בפ"ע היא עיי"ש. אינו מובן כ"כ. דהא מ"מ אחותו בת אביו ובת אמו נמי הא ודאי לא גרעה מאחותו בת אביו שלא בת אמו ובת אמו שלא בת אביו. וכי משום שהיא בת אביו ואמו מיגרע גרעה. וא"כ עכ"פ אמאי לא נימא התם נמי דגילוי מילתא בעלמא הוא. אבל לפמש"כ נראה דמאי דקאמר גילוי מילתא הוא. היינו רק משום דבאמת ראוי לומר דבתו בכלל בת אשתו הוא. דבת אשתו גופא משמע ודאי דלא אסר רחמנא אלא משום דאחשבה כבתו. וכמו שנתבאר אצלנו שם. אלא משום דכיון דכתב קרא בבת בתו ובבת בנו. אזהרה בפ"ע. היה מקום לומר דכיון דבתו התם לא כתיבא. הו"ל כמו מיעוטא לבתו. דדווקא בת בתו ובת בנו אסירי ולאפוקי בתו דשריא. ולזה הוא דקאמר אביי גילוי מילתא בעלמא הוא. כלומר דאין זו שום סברא כלל. וע"כ אין לנו אלא לפרש דלא כתיבי בת בנו ובת בתו דוקא ולמעוטי בתו. אלא לרבותא דאפילו בת בתו ובת בנו ענש הכתוב וכ"ש בתו. ולא לגופייהו איצטריכו דבלא"ה הו"ל בכלל בת בנה ובת בתה דאשתו. והיינו דקאמר גילוי מילתא בעלמא הוא. דודאי עיקר דינא לא מק"ו נפק"ל אלא משום דבכלל בת אשתו היא. ולא איצטריך ק"ו אלא לענין דלא נימא דבת בתו ובת בנו דכתב קרא לא למעוטי בתו אתי. ומעתה לפ"ז ממילא מבואר דאין זה ענין לההיא דאחותו בת אביו ובת אמו. וממילא אין מקום גם לתמיהת הרב כנה"ג שם. דודאי בת אשתו איצטריך למכתב משום דליכא למילף מבת בתה. משום דאין עונשין מן הדין וכ"ש דאין מזהירין. כמו באחותו בת אביו ובת אמו. וגם לא הוה ידעינן אזהרה ועונש דבתו דלא נפק"ל אלא מבת אשתו. ומ"מ רבא לא ניחא ליה בהכי. משום דמדהדר קרא וכתב בת בתו ובת בנו. אית לן למימר דגלי קרא דדורות דידי' לא הו"ל בכלל דורות דאשתו. וגזה"כ הוא. ולזה קאמר דגמרינן לה בגז"ש. ועכצ"ל דלא כתבו קרא אלא לאיזה דרשא. ומ"מ השתא דגלי קרא ודאי אית לן למימר דבת אשתו ובת בתה ובת בנה נמי מה"ט הוא דאסר רחמנא. וזו היא כוונת הגאון ז"ל בתשובה שם ודעת רבינו הגאון ז"ל כמו שביארנו. ואע"ג דמסוגיא דפרק ארבע מיתות (נ"ד ע"א) משמע לכאורה כפירש"י עיי"ש היטב. מ"מ אין זה מוכרח. דהא בלא"ה עכצ"ל דהא דקאמר התם וקמיפלגי בפלוגתא דאביי ורבא וכו'. לא בההיא פלוגתא ממש פליגי. וכמו שהכריח בדינא דחיי (לאוין צ') דהתם אפילו אביי נמי מודה עיי"ש בדבריו. וא"כ אף אנן נמי נימא הכי ואין להאריך. ועוד יתבאר בזה לקמן בסמוך עיי"ש היטב. ומש"כ <b>מעזרתו רצופים. </b>פשוט דכוונתו בזה שלשה דורות הרצופים זה לזה עם אשתו. דהיינו בתה ובת בתה ובת בנה: 
@00עונש מח. מט. נ. נא. 
<b>נשים שלש למעלה ממנו. ובת כהן תוקד לרשפים. </b>שלש למעלה הן חמותו ואם חמותו ואם חמיו. והיינו כשינויא דאביי (בסוגיא דר"פ הנשרפין) דברייתא הכי קאמר מנין לעשות שלשה דורות למעלה כשלשה דורות למטה וכו' עיי"ש. ואע"ג דלרב אשי שם מיתוקמא ברייתא כדקתני בה מנין לעשות למטה כלמעלה וכו'. ומאי למטה. למטה באיסור עיי"ש. ולדידי' אם חמותו ואם חמיו מיקרו בברייתא למטה. מ"מ כיון דלדינא וגם בעיקר פירושא דברייתא ליכא שום נפקותא בין אביי לרב אשי נקט רבינו הגאון ז"ל כלישנא דאביי שהוא פשוט יותר במשמעות הלשון. ובעיקר הדבר כבר נתעוררנו לעיל (עשין קפ"א) בדברי רבינו הגאון ז"ל כאן שהם תמוהים מאוד לכאורה לפום שיטתו. ושם נתבאר מה שהיה נראה לכאורה לומר בכוונתו בזה עיי"ש היטב. ועוד ביארנו בזה במנין הלאוין (ל"ת צ"ח צ"ט) עיי"ש היטב. אבל עדיין אין הדברים מספיקים ולא נתקררה דעתי בהם. ואולם עוד יתבאר בזה לפנינו בסמוך בס"ד. ובבת כהן מפורש בה עונש שריפה דכתיב (פ' אמור) ובת איש כהן כי תחל לזנות וגו' באש תשרף. ומש"כ <b>תוקד לרשפים. </b>עי' מש"כ לעיל בפתיחה (סי' כ"ו) עיי"ש היטב. ואזהרתה היא בכלל אזהרת אשת איש שכבר מנאה (לאוין צ"ז) עיי"ש. ומ"מ עונש שריפתה מנה משום מצות הב"ד. כשיטתו בכל כיו"ב במנין העונשין. כמו שנתבאר הכל יפה יפה בפתיחת העונשין ובשאר מקומות בפנים ואין להאריך בזה יותר: 
<b>והנה </b>הרמב"ם ז"ל וסייעתו לא מנו אזהרת חמותו ואם חמותו ואם חמיו במנין הלאוין. וכבר עמד בזה הרמב"ן ז"ל (שורש שני) עיי"ש. ובדינא דחיי (לאוין צ"ח) האריך בזה. ומה שרצה שם לתרץ לא יתכן כלל. כמבואר להמעיין. וגם הוא ז"ל גופי' הניחה אח"כ בצ"ע עיי"ש בדבריו. והרשב"ץ ז"ל (בזה"ר לאוין סי' ק"מ) תירץ דלהכי לא מנאן משום דהו"ל בכלל אזהרת אשה ובתה ובת בנה ובת בתה עיי"ש בדבריו. וכזה תירץ גם בעל לב שמח. ולא ראה שכבר קדמו הרשב"ץ ז"ל. ועכצ"ל דזו היא ג"כ דעת הרמב"ן ז"ל גופי'. שהרי גם הוא ז"ל גופי' לא מנה שלשה לאוין אלו. וע"כ צ"ל שחזר בו מהשגתו על הרמב"ם ז"ל והסכים בזה לדעת הרמב"ם מטעם שכתב הרשב"ץ ז"ל. אבל לא כן היא דעת רבינו הגאון ז"ל שהרי מנה חמותו ואם חמותו ואם חמיו כאן במנין העונשין וגם לעיל במנין הלאוין. מלבד מה שמנה בת אשתו ובת בנה ובת בתה. וכדעתו כן היא גם דעת הבה"ג ז"ל וסייעתו. ומיהו כבר ביארנו לעיל (לאוין צ"ח צ"ט) דגם רבינו הגאון ז"ל לא מנה לאוין דחמותו ודאם חמותו ודאם חמיו. אלא דמ"מ ע"כ אין זה משום טעמן של הרמב"ם ז"ל וסייעתו. שהרי כאן במנין העונשין מונה אותן בפ"ע. אלא דודאי לפ"ז הדבר תמוה עוד יותר ואינו מובן לכאורה כלל מאי שנא בזה מנין העונשין ממנין הלאוין. וכבר עמדנו בזה לעיל (שם במנין הלאוין) עיי"ש. ואמנם כעת נראה לומר בזה בדעת רבינו הגאון ז"ל ע"פ מאי דתניא (פרק ארבע מיתות נ"א ע"ב) ובת איש כהן כי תחל לזנות. בנערה והיא ארוסה הכתוב מדבר וכו' דברי ר' ישמעאל. ר"ע אומר אחת ארוסה ואחת נשואה יצאת לשרפה. יכול אפי' פנויה. נאמר כאן אביה ונאמר להלן אביה. מה להלן זנות עם זיקת הבעל אף כאן וכו'. א"ל ר' ישמעאל אי מה להלן נערה והיא ארוסה אף כאן נערה והיא ארוסה. אמר לו ר"ע ישמעאל אחי בת ובת אני דורש. א"ל וכי מפני שאתה דורש בת ובת נוציא זו לשרפה וכו'. ופרכינן התם עלה ור"י האי בת ובת מאי דריש ביה. ומשני מיבעי ליה לכדתני אבוה דשמואל בר אבין לפי שמצינו וכו' עיי"ש. ומדפרכינן בפשיטות לר"י האי בת ובת מאי דריש ביה. ואיצטריך לאוקמי' אליבי' לדרשא אחרינא. מבואר ע"כ דפסיקא ליה לתלמודא דבעיקר הך דרשא דבת ובת לא אפשר לומר דאיכא מאן דפליג עלה. דודאי דרשא גמורה היא. אלא דס"ל לר"י דלהוציא אדם לשרפה אי אפשר שתסמוך התורה על רמז כזה. דלענין לחייב אדם מיתת ב"ד הו"ל לקרא לגלויי לן הכי בהדיא. או ע"פ הכרח ברור או מהלכה לממ"ס המסורה לחכמי הדורות בע"פ. וכבר הבאתי (בפתיחה) מש"כ הרמב"ן והריטב"א והר"ן ז"ל בשבת (פרק כלל גדול) ובחי' המיוחסים להר"ן ז"ל (ריש פרק הזורק) ובחי' הר"ן סנהדרין (פרק הנשרפין פ"א ע"ב) ביותר ביאור. דלא יתכן לומר שתהא מיתת ב"ד וכל מיתה בידי אדם נאמרה למשה בסיני בע"פ ולא יהיה בה או רמז מיתה בקרא. או חובת מיתה בידי שמים מיהת עיי"ש בדבריהם. והשתא הרי רמז זה שאנו סומכין עליו לחייב את האדם מיתה בידי אדם. ע"כ ודאי דרשא גמורה היא. כיון דבלא הך דרשא לא היינו סומכין על ההלכה המסורה ממשה בסיני להוציא את האדם להורג. וא"כ הלכה זו למה לי. ואמאי לא סגי לן הך דרשא שרמזה הכתוב בתורה לענין זה עצמו. וכיו"ב פרכינן (ריש פ"ג דתמורה י"ח ע"א) ובבכורות (פ"ב ט"ז ע"א) מאחר דאיכא הילכתא קרא למה לי. עיי"ש מאי דקא משני דתרווייהו מיצרך צריכי. וא"כ הכא נמי מאחר דאיכא קרא הילכתא למה לי. ועכצ"ל דגם ההיא דרשא כדרשא דבת ובת. אע"ג דודאי דרשא גמורה היא. מ"מ כדי לחייב את האדם מיתת ב"ד לית לן למיסמך עלה לחודה. דאין מיתה בידי אדם נאמרת ע"פ רמז ודרשא בעלמא לחוד. ותרוייהו צריכי לענין זה. והיינו דקאמר ר' ישמעאל לר"ע וכי מפני שאתה דורש בת ובת נוציא את זו לשרפה. והיינו משום שלא קבל בזה מרבו הלכה לממ"ס שתהא בת כהן נשואה בשריפה. ואפשר דר"ע נמי לא פליג עליה בעיקר זה. אלא דמלבד זה היתה קבלה מסורה בידו הלכה לממ"ס דבת כהן נשואה נמי בשרפה. ולכן סמך על הך דרשא כחזוק וסעד להלכה המסורה בידו. משום דמהלכה לממ"ס בלחוד ג"כ אין עונשין מיתת ב"ד. אלא א"כ נסמכה ג"כ לתורה שבכתב: 
<b>וראיתי </b>להרמב"ן ז"ל בסה"מ (שורש שני) שהאריך להשיג על הרמב"ם ז"ל שנראה מדבריו שם שכל הנדרש במדות שהתורה נדרשת בהן אין דינו אלא כאיסורין דדבריהם. אם לא שאמרו בפירוש שהוא מדאורייתא. דאז ע"כ ודאי עיקר הדין היה ידוע להם בקבלה מסיני ולא משום דרשתם לבד. ובתוך שאר ראיותיו הביא ג"כ ראיה לזה מההיא דבת ובת. וכתב שם וז"ל ובגמרא סנהדרין שנו אמר לו ר"ע לר' ישמעאל ישמעאל אחי בת ובת אני דורש. א"ל וכי מפני שאתה דורש בת ובת נוציא זו לשרפה. ולפי שהיה הלשון הזה כמסתפק בריבוי הזה להוציא ממנו האשה לשרפה. שאלו בגמרא ור' ישמעאל האי בת ובת מאי דריש ביה. מיבעי ליה לכדתני שמואל אבוה דר' אבין וכו'. לומר שאם לא היה לו מדרש אחר בדבר היה אף ר' ישמעאל שורף אותה מדין ריבוי זה. אע"פ שלא היתה שריפה שלה מקובלת בידו וכו' עכ"ל הרמב"ן ז"ל עיי"ש. ודבריו ז"ל תמוהים טובא אצלי. דודאי מלישני' דר' ישמעאל דקאמר וכי מפני שאתה דורש בת ובת נוציא זו לשרפה. משמע דבשום ענין אין לנו ללמוד עונש שרפה מדרשא כזו אפי' אם לא הוה ידעינן מדרש אחר לאוקמי ביה הך ייתורא דקרא. דאל"כ לא הו"ל למימר אלא דהך ריבויא איצטריך לדרשא אחרינא ולא אייתר כדי ללמדנו עונש שרפה לבת כהן הנשואה. אלא ודאי ע"כ אם הוה אפשר ללמוד מהך דרשא עונש שרפה לבת כהן נשואה. ר' ישמעאל נמי הוה משמע ליה טפי לאוקמי ייתורא דהך קרא להכי. אלא דס"ל דלא יתכן כלל לומר שתהא שרפת אדם נאמרת ע"פ רמז ייתורא דקרא בעלמא. ומדקאמר ר' ישמעאל הכי לר"ע בפשיטות כל כך. משמע ודאי דדבר פשוט הוא. ולא יתכן אצלו דר"ע ליפלוג עליה בהכי. וע"כ דלר"ע היתה שרפת בת כהן נשואה הלכה מסורה בידו בלא"ה בקבלה מרבו עד משה מסיני. ולהכי הוא דסמך על דרשא זו כמו שביארנו. אלא דמ"מ כיון דבעלמא ודאי הך דרשא ניתנה לידרש פרכינן לר' ישמעאל מאחר דלדידיה לא מיתוקים הך ייתורא דקרא לדרשא דר"ע. א"כ למאי אתי. ואיצטריך לשנויי כדמשני. אבל ודאי אי לא הוה ידעינן הך ייתורא דקרא למאי אתי. נמי לא הוה מרבינן מיניה עונש שרפה לנשואה בת כהן כל שאין שרפתה מקובלת בידינו בלא"ה. כן נראה ברור ומוכרח לענ"ד. ודברי הרמב"ן ז"ל בזה צ"ע אצלי. ועכ"פ נראה דזו היא שיטת רבינו הגאון ז"ל: 
<b>ועפ"ז </b>דברי רבינו הגאון ז"ל מדוקדקים היטב. דודאי האזהרות של חמותו ואם חמותו ואם חמיו יפה עשה שלא מנאן במנין הלאוין. דלשיטתו אזיל דבכל כיו"ב שאין האזהרה מפורשת בקרא. ולא נפקא לן אלא באחת מן המדות שהתורה נדרשת בהן ממקום אחר. אינה נמנית בפ"ע בחשבון הלאוין. וכמו שנתבאר במבוא (סימן ז' שורש שני) עיי"ש. אבל עונש שרפה דידהו שפיר מנה כאן במנין העונשין שבשרפה. משום דודאי משום דרשת גז"ש לחודה לא היו מוציאין את אלו לשרפה. אם לא שכך היתה הלכה מקובלת בידם בלא"ה. ולא באה גז"ש זו דזמה זמה אלא להסמיך את ההלכה לקרא דאורייתא. דרק ע"פ שניהם יקום דבר להוציא אדם להורג. ואם כן כי היכי שמנה רבינו הגאון ז"ל במנין העונשין עונש דבועל ארמית קנאין פוגעין בו. אף ע"פ שאינו אלא מהלכה לממ"ס. הכי נמי שפיר מנה עונש שריפה דחמותו ואם חמותו ואם חמיו. וכן אינך אחריני שמנאן כאן אף ע"ג דלא נפקא לן שרפתן אלא מגז"ש. משום דבלא"ה עונשן בשרפה הלכה מקובלת היא מסיני בידי רז"ל כמו שנתבאר. וא"כ אין צורך למה שביארנו בזה לעיל (עשין קפ"א) עיי"ש: 
@00עונש נב. נג. נד. 
<b>האוכל טבל. ותרומה. וכהן בטמאו קדשי שמים. </b>לא אשכחן בקרא בהדיא עונש מיתה בידי שמים באוכל טבל. אלא דגמרינן לה בגז"ש חילול חילול מתרומה (סו"פ הנשרפין פ"ג ע"א) עיי"ש. ולפ"ז לשיטת רבינו הגאון ז"ל לכאורה אין ראוי למנותו. וכבר עמדנו בזה לעיל (עשין קפ"א) עיי"ש מה שביארנו בזה. ואמנם כעת נראה שאין צריך לזה. דבלא"ה ניחא שפיר. דהרי עכ"פ בהדיא כתיב עונש מיתה בידי שמים בטבל הטבול לתרומת מעשר (סו"פ קרח). דכתיב ואת קדשי בני ישראל לא תחללו ולא תמותו. וכמש"כ הרמב"ם ז"ל בסה"מ (לאוין קנ"ג). והרמב"ן ז"ל (לאוין הנוספין. לדעתו לאו שביעי) דהך קרא הוא אזהרה ועונש מיתה על אכילת טבל הטבול לתרומת מעשר עיי"ש. וכ"כ בפיה"מ להרמב"ם (פרק בתרא דמכות מ"ב). ומבואר מדבריו שם דגם עונש מיתה דטבל הטבול לתרומה גדולה מההוא קרא הוא דנפק"ל עיי"ש בדבריו. אלא דזהו נגד המבואר בסוגיא דגמרא (סו"פ הנשרפין שם) עיי"ש. ויתבאר לפנינו. וכן מתבאר ג"כ בחנוך (מצוה רפ"ד) דהך קרא הוא אזהרה ועונש מיתה לאוכל טבל הטבול לתרומת מעשר עיי"ש. והשתא א"כ הרי עכ"פ מבואר בקרא עונש מיתה בידי שמים באוכל טבל הטבול לתרומת מעשר. וא"כ שפיר מנה רבינו הגאון ז"ל כאן עונש מיתה מיהת משום אכילת טבל הטבול לתרומת מעשר דבהדיא כתיבא ביה מיתה בקרא: 
<b>איברא </b>דעיקר דברי הרמב"ם והרמב"ן ז"ל והחנוך תמוהים לכאורה טובא מסוגיא דסו"פ הנשרפין. דאמרינן התם האוכל את הטבל מנ"ל דבמיתה דאמר שמואל משום ר"א מנין לאוכל את הטבל שהוא במיתה. דכתיב ולא יחללו את קדשי בני ישראל את אשר ירימו לה'. בעתידים לתרום הכתוב מדבר. ויליף חילול חילול מתרומה. ופירש"י מתרומה שאכלה בטומאת הגוף דכתיב בה ומתו בו כי יחללוהו עיי"ש. וכן פירש הרמ"ה ז"ל שם עיי"ש. ופרכינן עליה ונילף חילול חילול מנותר מה להלן בכרת אף כאן בכרת. ומשני מסתברא מתרומה הו"ל למילף שכן תרומה חו"ל הותרה ברבים וכו'. ופריך אדרבה מנותר הו"ל למילף שכן פסול אוכל וכו'. ומשני הנך נפישין. רבינא אמר חילול דרבים מחילול דרבים עדיף עיי"ש. ולדעת הרמב"ם והרמב"ן והחנוך הדבר קשה טובא דטפי הו"ל למילף חילול חילול מטבל גופיה. דהיינו מטבל הטבול לתרומת מעשר. דזה טבל וזה טבל. וגם לא הוה שייך למיפרך תו דמנותר הו"ל למילף שכן פסול אוכל אין לו טהרה במקוה. שהרי כל הנך איתנייהו ג"כ בטבל הטבול לתרומת מעשר. ומצאתי להרב ד"א (בקונטרסין סי' ד') שעמד בזה. אבל מה שתי' שם לא יתכן כלל. ונסתר מההיא סוגיא גופא בדוכתה ומסוגיא דסוף פ"ד דשבועות עיי"ש היטב ובמש"כ הראשונים ז"ל שם ואין להאריך בזה: 
<b>וראיתי </b>להרמב"ם ז"ל (פ"י ממאכלות אסורות הלכה י"ט) שכתב וז"ל הטבל כיצד וכו'. ואסור לאכול ממנו שנאמר ולא יחללו את קדשי בני ישראל את אשר ירימו לה'. כלומר לא ינהגו בהן מנהג חולין ועדיין קדשים שעתידין להתרים לא הורמו. והאוכל כזית מן הטבל קודם שיפריש ממנו תרומה גדולה ותרומת מעשר חייב מיתה בידי שמים שנאמר ולא יחללו את קדשי בני ישראל וגו' והשיאו אותם עון אשמה עכ"ל עיי"ש. מתבאר מדבריו אלו להדיא דעונש מיתה בידי שמים באוכל טבל נפק"ל מפשטיה דקרא מדכתיב ביה והשיאו אותם עון אשמה. והוא תמוה מאוד לכאורה דמלבד דסותר סוגיא דתלמודא (סו"פ הנשרפין שם) דמבואר בהדיא דלא ילפינן לה אלא בגז"ש חלול חלול מאוכל תרומה בטומאת הגוף. עיקר הדבר תמוה ואינו מובן לכאורה היכי משמע חיוב מיתה מהך קרא מדכתיב ביה והשיאו אותם עון אשמה. וגם לא הערו כל נושאי כליו את מקורו בדרשא זו. ואמנם נראה דמקורו הוא מהספרא (פרשת אמור סוף פ"ו). דתניא התם והשיאו אותם עון אשמה מלמד שאף על הטבל חייב מיתה. וראיתי להראב"ד והר"ש משאנץ ז"ל שם שפירשו וז"ל קרא יתירא קא דריש דכיון דכתיב ולא יחללו את קדשי וגו' וילפינן חלול חלול מטמא שאכל את התרומה שהוא במיתה. למה ליה למכתב והשיאו אותם עון אשמה. אלא ודאי להביא את הטבל עצמו שהתרומה באה ממנו שהוא בעון אשמה האמור בתרומה. ומאי ניהו מיתה דאתי חלול חלול כדאמרן. ובמס' סנהדרין נפק"ל טבל שהוא במיתה מדכתיב את אשר ירימו לה' בעתידין ליתרם הכתוב מדבר ויליף חלול חלול מתרומה עכ"ל עיי"ש. מבואר מדבריהם דלהספרא הכי מידרש. דמיתה דזר האוכל תרומה ילפינן בגז"ש דחלול חלול מטמא שאכל תרומה טהורה. והדר ילפינן לאוכל טבל דבמיתה מדכתיב קרא יתירא והשיאו אותם עון אשמה דאייתר. דלתרומה לא איצטריך כיון דכבר כתיב בה ולא יחללו וגו' וילפינן חלול חלול מאוכל תרומה בטומאת הגוף דכתיב ביה מיתה. אלא ודאי על הטבל קאי שהתרומה באה ממנו שיהא האוכלו בעון אשמה האמור בתרומה דהיינו מיתה דאתי בגז"ש דחלול חלול. אלא שכתבו דבסוגיא דסו"פ הנשרפין מבואר דקרא דלא יחללו את קדשי וגו' גופי' על הטבל קאי מדכתיב בסיפא דההוא קרא את אשר ירימו לה' בעתידין ליתרם הכתוב מדבר ויליף חלול חלול על הטבל גופי' שיהא במיתה. ודבריהם תמוהים אצלי במש"כ דהא דזר האוכל תרומה הוא במיתה היינו משום דילפינן לה בגז"ש דחלול חלול מאוכל תרומה בטומאת הגוף. וזהו נגד סוגיא דתלמודא בסו"פ הנשרפין שם לקמן (פ"ג ע"ב) דאמרינן התם אמר רב זר שאכל תרומה לוקה. אמרי ליה רב כהנא ורב אסי לרב לימא מר במיתה דכתיב וכל זר לא יאכל קודש. (ופירש"י וז"ל ולימא מר במיתה דכתיב בתרי' ומתו בו כי יחללוהו וכל זר לא יאכל קודש. וכולה פרשתא בתרומה קאי וכו' עכ"ל עיי"ש). ומשני אני ה' מקדשם הפסיק הענין עיי"ש. הרי מבואר בהדיא דמיתה דזר האוכל תרומה. בתרומה גופא כתיבא. וכדפירש"י וכן פי' הרמ"ה. והוא מוכרח מעיקר הסוגיא דפריך ולימא מר במיתה דכתיב וכל זר לא יאכל קודש. דמשמע ודאי דמגופי' דקרא מייתי לה. ומשום דקרא דומתו בו כי יחללוהו על אכילת זר דכתיב בתרי' וכל זר וגו' נמי קאי. והיינו נמי מאי דקמשני רב אני ה' מקדשם הפסיק הענין. ומשום הכי ס"ל דקרא דומתו בו וגו' לא קאי אלא על אוכל תרומה בטומאת הגוף בלבד. ולא על אכילת זר דכתיב בתרי'. שהרי הפסיק הכתוב בינתים. ומבואר דלדידן דקיי"ל כברייתא דזר האוכל תרומה הוא במיתה. היינו משום דלא חשבינן ליה הפסק. אלא ומתו בו וגו' על אכילת זר דבתרי' נמי קאי. וא"כ מיתה בזר על אכילת תרומה בהדיא כתיבא בקרא בתרומה באכילת זר גופא. ולא מגזירה שוה ילפינן לה כמש"כ הראב"ד והר"ש משאנץ ז"ל. ואין לומר שלא כתבו כן אלא אליבא דהספרא ובלא"ה הספרא הוא דלא כסוגיא דתלמודין שם. דז"א שהרי בספרא שם לא מייתי גז"ש דחלול חלול כלל לענין זה. ואדרבה גם דברי הספרא מתפרשים יותר נכון אם נימא כמתבאר מתוך הסוגיא שם דבזר גופי' כתיבא מיתה בקרא. דלפ"ז שפיר דריש מקרא דוהשיאו אותם עון אשמה על הטבל שיהא האוכלו בעון אשמה האמור בזר האוכל תרומה. בגופי' דקרא. ולא נצטרך לומר דקרא סמיך אג"ש דחלול חלול כדפירשו הראב"ד והרא"ש משאנץ ז"ל שם. ומעתה א"כ גם לפי' הראב"ד והר"ש משאנץ ז"ל ע"כ לפי דרשת הספרא מיתת האוכל טבל הו"ל כמפורשת בהדיא בקרא. דכיון דבזר האוכל תרומה כתיבא מיתה בהדיא בקרא נמי שביארנו. והכא באוכל טבל כתיב והשיאו אותם עון אשמה. דלפי דרשת הספרא היינו לומר דגם הטבל עצמו שהתרומה באה ממנו הוא בעון אשמה האמור באוכל תרומה. דהיינו מיתה. א"כ הרי כתיב ביה בהדיא עונש מיתה בגופי'. ועפ"ז אתי שפיר דברי הרמב"ם ז"ל (בהלכות מ"א שם) דלפי דברי הראב"ד והר"ש משאנץ ז"ל דלהספרא קרא דלא יחללו את קדשי וגו' לא קאי על טבל אלא על תרומה. א"כ דברי הרמב"ם שם סתרי אהדדי מרישא לסיפא. דבריש דבריו מבואר דס"ל כתלמודא דידן דקרא דלא יחללו וגו' קאי על הטבל ולא על התרומה. ובסוף דבריו נקט דרשת הספרא. והרי להספרא קרא דלא יחללו על התרומה הוא דקאי. אבל לפמש"כ ניחא שפיר. דודאי גם להספרא קרא דלא יחללו על הטבל הוא דקאי ולא על התרומה כמו שביארנו: 
<b>ועכ"פ </b>לפי מה שביארנו ע"פ פירושן של הראב"ד והר"ש משאנץ ז"ל מבואר דלהספרא מיתה באוכל טבל בהדיא כתיב בקרא בטבל גופי'. וביותר מבואר כן לפי מה שפירש הרב ק"א שם דברי הספרא דמאי דיליף דאוכל טבל במיתה מדכתיב והשיאו אותם עון אשמה. היינו משום דס"ל דמלת והשיאו יאמר על המיתה. כמו שאמר למעלה בתרומה ולא ישאו עליו חטא ומתו. וא"כ והשיאו עליו עון הנשיאות מהאשמה הוא מיתה עכ"ל עיי"ש. וא"כ עונש מיתה בטבל גופי' נאמר בקרא. ובסמ"ג (לאוין קמ"ז) אחר שהביא סוגיא דסו"פ הנשרפין דיליף מיתה דאכילת טבל מגז"ש דחלול חלול מתרומה. כתב וז"ל ובתורת כהנים דורש כל זה מן המקרא שנאמר אחר זה המקרא של ולא יחללו שכתוב אח"כ והשיאו אותם עון אשמה באכלם את קדשיהם עכ"ל עיי"ש. ומשמע דס"ל כפי' הק"א. ועכ"פ הביא הסמ"ג גם דרשא דתלמודין (סו"פ הנשרפין) אלא שאח"כ הביא ג"כ דרשת הספרא. אבל הרמב"ם ז"ל שם שלא כתב אלא ילפותא דספרא בלבד דבריו תמוהים לכאורה. שדחה ילפותא דתלמודין מקמי דרשת הספרא. אלא שראיתי להרמב"ם ז"ל (בסה"מ לאוין קנ"ג) שכתב וז"ל שהזהירנו מאכול טבל וכו'. והוא אמרו ולא יחללו את קדשי בני ישראל את אשר ירימו. והעובר על לאו זה חייב מיתה בידי שמים. והרמז על זה הנה אמרו ולא יחללו ואמר בתרומה את קדשי בני ישראל לא תחללו. ויליף חלול חלול מתרומה שהוא עון מיתה כמו שביארנו. ולשון גמרא סנהדרין מנין לאוכל טבל במיתה שנאמר ולא יחללו את קדשי בני ישראל בעתידין ליתנם לה'. והוא את אשר ירימו. ואחר זה הפסוק אמר והשיאו אותם עון אשמה וכו' עכ"ל עיי"ש. מבואר להדיא מדבריו אלה שהיתה לפניו גירסא אחרת בסוגיא דסו"פ הנשרפין. ולפי גירסתו לא יליף התם מיתה לאוכל טבל אלא מסיפא דקרא. מדכתיב והשיאו אותם עון אשמה. והיינו כדרשת הספרא. ועכצ"ל לפי זה דגם כל השקלא וטריא דהתם דפריך לילף מנותר ומאי דקא משני עלה לא היתה בגירסתו. וילפותא קמייתא שהביא הרמב"ם שם דילפינן חלול חלול מתרומה דכתיב את קדשי בני ישראל לא תחללו. והיינו מטבל הטבול לתרומת מעשר. דהרי הך קרא בטבל לתרומת מעשר הוא דכתיב לדעת הרמב"ם שם לקמן בסמוך עיי"ש. לכאורה לא ידענו מקורה דלא אשכחן דרשא זו בשום דוכתא. וגם לפי הך דרשא לא שייכא פירכא דפרכינן בסוגיא דהתם לילף מנותר דבכרת. דהרי ודאי פשיטא דטבל מטבל עדיף טפי למילף: 
<b>והנראה </b>לי דמקור דברי הרמב"ם ז"ל בזה הוא מדברי השאילתות (פ' קרח שאילתא קל"ב) שכתב שם. וז"ל ומאן דאכיל פירי דלא מפריש מינייהו תרומות ומעשרות קאים במיתה. דת"ר אלו שבמיתה האוכל טבל וכו'. ואמר שמואל משום ר"א מנין לאוכל טבל שהוא במיתה. ת"ל ולא יחללו את קדשי בני ישראל את אשר ירימו בעתידין ליתרם הכתוב מדבר. ויליף חלול חלול מתרומה דכתיב ואת קדשי בני ישראל לא תחללו ולא תמותו. מה להלן במיתה אף כאן במיתה עכ"ל עיי"ש. ולפי הנראה לא היה בגירסתו במימרא דשמואל משום ר"א אלא שנאמר ולא יחללו את קדשי ב"י את אשר ירימו בעתידין ליתרם הכתוב מדבר. ותו נא מידי. וכן הגירסא שלפנינו בסוגיא דפ"ק דזבחים (י"א ע"ב) עיי"ש. וכן מבואר בכפתור ופרח (פרק ל"ד) דזו היתה גירסתו גם בסוגיין דסו"פ הנשרפין עיי"ש בדבריו. ובשאילתות הוא דקמסיים עלה וכתב ויליף חלול חלול וכו'. וזהו שכתב הרמב"ם ז"ל בסה"מ שם אחר שהביא דרשת השאילתות שם. ולשון גמרא סנהדרין וכו'. כלומר דבלשון הגמרא שם לא נזכר בדברי שמואל משם ר"א אלא דרשא דולא יחללו וגו' אשר ירימו בעתידין ליתרם הכתוב מדבר. וא"כ אין הכרח לומר דסמיך אגזרה שוה דחלול חלול מטבל הטבול לתרומת מעשר כדכתב בשאילתות. אלא יש לפרש דברי שמואל משם ר"א ע"פ ברייתא דספרא שם. ואסיפא דההוא קרא הוא דסמיך דכתיב והשיאו אותם עון אשמה. כן נראה בביאור דברי הרמב"ם ז"ל שם. ובפיה"מ (פ"ג דמכות שם) נמשך הרמב"ם ז"ל אחרי דברי השאילתות. ולזה כתב שם דבין טבל הטבול לתרומה גדולה ובין הטבול לתרומת מעשר נפק"ל לעונש מיתה מקרא דאת קדשי בני ישראל לא תחללו ולא תמותו. משום דעיקר הך קרא בטבול לתרומת מעשר מיירי. ומיני' ילפינן נמי לטבול לתרומה גדונה בגז"ש דחלול חלול. וזה מדוקדק בלשון הרמב"ם ז"ל שם עיי"ש היטב: 
<b>והנה </b>בחנוך שם כתב וז"ל שלא לאכול טבל וכו' שנאמר ולא יחללו וגו' אשר ירימו לה'. ובא הפירוש המקובל על זה שבאוכל טבל הכתוב מדבר. וענין הכתוב לומר שלא יחללו הקדשים בעודם מעורבים עם החולין. זהו לשון את אשר ירימו שהוא לשון עתיד. כלומר שעדיין לא הורמו. וכן הוא בגמרת סנהדרין מנין לאוכל טבל שהוא במיתה וכו' בעתידין להרים הכתוב מדבר. ויליף חלול מתרומה שכתוב עליה ואת קדשי בני ישראל לא תחללו. והוא במיתה כמו שכתוב למעלה מדכתיב ומתו בו כי יחללוהו. וסמיך ליה וכל זר לא יאכל קדש עכ"ל עיי"ש. ודבריו תמוהים ומגומגמים. אבל נראה ברור דיש בדבריו השמטת מלה אחת. וכצ"ל או מדכתיב ומתו בו וכו'. ושני פירושים חלוקים הם. דפירוש הראשון הוא מהשאילתות דפי' דילפינן לה בגז"ש דחלול חלול טבל לתרומה גדולה מטבל לתרומת מעשר. והוא כלשון הרמב"ם ז"ל בסה"מ שם בפירושו הראשון שלקוח מהשאילתות כמש"כ. ומש"כ עוד ויליף חלול מתרומה. אע"ג דהך קרא דאת קדשי בני ישראל וגו' בטבל הטבול לתרומת מעשר הוא דמיירי. מ"מ כיון דודאי טבל לא מיקרי קודש. ע"כ לא קאמר קרא אלא שלא יחללו התרומה המעורבת תוך טבל זה. וכמש"כ בחנוך לעיל בסמוך. וא"כ חלול זה דמוקמינן ליה לגז"ש על התרומה הוא דקאי. ולא על הטבל שהתרומה בתוכו. וזהו שכתב החנוך והוא במיתה כמש"כ למעלה. וזהו ממש כלשון הרמב"ם שם שכתב ג"כ שהיא עון מיתה כמו שביארנו עיי"ש. וכוונתו למה שכתב כבר שם לעיל (לאוין קל"ג קמ"ט). וגם החנוך כתב כן שם לעיל (מצוה ר"פ) דתרומה לזרים במיתה. ולטבל חשובים הכל זרים. וזה ברור בכוונת החנוך. ומ"מ מבואר דכולם לא היתה בגירסתם בסוגיא דסו"פ הנשרפין שם מאי דפריך התם ולילף מנותר ומאי דמשני התם עלה. דהרי אפילו לפי' השני של החנוך כיון דלא יליף לה אלא מאכילת תרומה לזרים. לא מצי למיפרך דלילף מנותר. ולא שייך הכא הך פירכא כלל. דודאי פשיטא דלא שבקינן ילפותא דטבל מטבל דתרוייהו חד איסורא וחד שמא נינהו. למילף מנותר דאיסורא אחרינא ותרתי שמות חלוקים לגמרי נינהו. וגם לא שייך בזה כלל מאי דקאמר תו התם אדרבה מנותר הו"ל למילף שכן פסול אוכל אין לו היתר במקוה. שהרי בטבל לתרומת מעשר ובתרומה נמי איתנייהו לכל הני: 
<b>ומעתה </b>ממילא מבואר דאין מקום כלל לקושית הרב ד"א על הרמב"ם ז"ל שהבאתי לעיל. וגם על החנוך לק"מ לפי מה שביארנו דבריו. מיהו מה שהקשה גם על הרמב"ן ז"ל ודאי קשה לכאורה לפי מה שנראה מלשון הרמב"ן (שורש שני) שכתב שם וז"ל ושם הקשו כמה פעמים ואמרו ונילף חלול חלול מנותר וכו' עיי"ש בדבריו. משמע שהיתה לפניו גירסא שלפנינו דפרכינן גם כאן בטבל ונילף חלול חלול מנותר. וא"כ מוכרח ע"כ כפירש"י והרמ"ה ז"ל וכן היא ג"כ גירסת ופי' של הראב"ד והר"ש משאנ"ץ ז"ל שהבאתי לעיל. וא"כ אכתי להרמב"ן ז"ל קושייתו במקומה עומדת. אלא דמ"מ לא הוצרך להקשות למש"כ הרמב"ן ז"ל דקרא דאת קדשי בני ישראל לא תחללו וגו' קאי על טבל הטבול לתרומת מעשר. דבלא"ה הוה מצי להקשות כן לפי הגירסא שלפנינו. דטפי הו"ל למילף מאכילת תרומה לזרים. דבזה לא הוה מצי תו למיפרך דנילף מנותר. וכמשכ"ל לפי' שני של החנוך. וא"כ ממילא מבואר דאין בזה מקום קושיא לדעת הרמב"ן ז"ל. כיון דגם בלא"ה בעיקר סוגיא דתלמודא התם איכא לאקשויי הכי. מיהו בעיקר הדבר נראה דאין הכרח לומר שהיתה לפני הרמב"ן ז"ל כגירסא שלפנינו. דאפשר לומר דמש"כ דשם הקשו כמה פעמים וכו'. אין כוונתו אלא למאי דהקשו שם בסוגיא לקמן גבי טמא ששימש ונילף חלול חלול מנותר וכו' אדרבה מנותר הו"ל למילף שכן וכו'. וכן לקמן שם גבי בע"מ ששימש (פ"ד ע"א) עיי"ש ואין להאריך בזה. ומ"מ מתבאר עפ"ז דלהרמב"ם ז"ל גם לסוגיין דסו"פ הנשרפין ס"ל כדעת הספרא דנפק"ל מיתה לאוכל טבל מגופיה דקרא. ולא מגז"ש אתיא. וא"כ נראה לומר דזו היא ג"כ דעת רבינו הגאון ז"ל. וא"כ שפיר מנה עונש מיתה בידי שמים דאוכל טבל. ואפי' דטבל הטבול לתרומה גדולה שפיר נמנה גם לשיטתו: 
<b>ומה </b>שמנה מיתה דתרומה לזרים ומיתה דאכילת תרומה בטומאת הגוף. אע"ג דבהנך תרתי חדא מיתה הוא דכתיבא בתרוייהו. דקרא דומתו בו כי יחללוהו קאי בין על אוכלה בטומאת הגוף ובין על אכילת זרים. כמשכ"ל. מ"מ לא גרע זה מכל שני פרטים הנכללים במצוה אחת דלשיטת רבינו הגאון ז"ל נמנה כל פרט בפ"ע. ומש"כ רבינו הגאון ז"ל <b>וכהן בטמאו קדשי שמים. </b>דמשמע מלשונו דלא ענש הכתוב מיתה אלא בתרומה טהורה דוקא. וכן הוא ג"כ לשון הבה"ג וכל סייעתו ז"ל עיי"ש. ובאמת שכן הוא גם לישנא דברייתא (סו"פ הנשרפין) שם. והכי נמי אמרינן בהדיא עלה בגמרא שם טהורה אין טמאה לא וכו' שנאמר ומתו בו כי יחללוהו פרט לזו שמחוללת ועומדת עיי"ש. אלא דכבר הכריחו הראשונים ז"ל שם מסוגיא דחולין (פ' כל הבשר קי"ג ע"ב) דלא אתי לאפוקי אלא תרומה שנטמאת קודם שנטמא כהן שאכלה טומאת הגוף. אבל נטמא הגוף תחלה אפי' על תרומה טמאה חייב עליה מיתה באכילתה עיי"ש בתוס' ובחי' הר"ן ובמש"כ התוס' ושאר ראשונים ז"ל בפרק גיד הנשה (ק"א ע"א). ומיהו להבה"ג וסייעתו ז"ל ליכא קושיא. דלא נקטו אלא לישנא דברייתא שם. וא"כ כי היכי דמפרשינן לישנא דברייתא לומר דלא אתיא לאפוקי אלא כשנטמאת קודם שנטמא הגוף. הכי נמי מתפרש לשון הבה"ג וסייעתו. אבל לרבינו הגאון ז"ל כאן שדקדק וכתב וכהן בטמאו קדשי שמים. דמשמע ודאי מלשונו דעיקר עונש מיתה בזה אינו אלא משום שהוא מטמאה באכילתו. ואם כן משמע דס"ל דכל היכא דבלא"ה היתה טמאה מעיקרא. ולא הוא הביאה לידי טומאה. לא מיחייב מיתה. אף ע"פ שנטמא הגוף קודם שנטמאת התרומה. ודאי תמוה טובא לכאורה דזהו נגד סוגיא דפרק כל הבשר שם. איברא דגם הרמב"ם ז"ל (ריש פ"ז מהלכות תרומות) מתבאר מדבריו דס"ל דבכל ענין ליכא מיתה אלא בתרומה טהורה דוקא עיי"ש. וכבר עמדו על דבריו האחרונים ז"ל. ומש"כ על דבריו הר"ב פר"ח במים חיים. דבריו תמוהים שכפי הנראה לא שם לבו לסוגיא דפרק כל הבשר שם. אבל נראין בזה דברי הרב שעה"מ (פי"ז מהלכות א"ב) עיי"ש בדבריו. ואפשר שלזה נתכוון גם הרב פר"ח שם. אלא שלא ביאר דבריו כראוי. ועפ"ז גם דברי רבינו הגאון ז"ל כאן נכונים. ועי' מש"כ בזה לעיל (לאוין ע"ח) עיי"ש היטב. ואין להאריך בזה כאן. ולענין אזהרותיהן של שלשה עונשין הללו כבר ביארנו לעיל (עשין פ"ז. ובלאוין קצ"ז. קצ"ח. רכ"ט) עיי"ש היטב: 
@00עונש נה. 
<b>עורך שי בטומאה. </b>לא אשכחן בהדיא בקרא עונש מיתה בידי שמים לכהן טמא ששימש במקדש. אלא דנפק"ל (סו"פ הנשרפין) דענוש מיתה בידי שמים מגז"ש דכתיב ביה וינזרו מקדשי בני ישראל ולא יחללו וגו'. ויליף חילול חילול מתרומה מה להלן במיתה אף כאן במיתה עיי"ש. ולפ"ז צ"ע כאן. דלפי שיטת רבינו הגאון ז"ל אין עונש זה ראוי לבוא במנין. וכבר נתעוררנו בזה לעיל במנין העשין (עשה קפ"א) עיי"ש מה שביארנו שם בזה. ועוד יתבאר בזה לפנינו בסמוך (עונש נ"ח נ"ט) עיי"ש: 
<b>ואמנם </b>בלא"ה יש לי כאן מקום עיון בלשון רבינו הגאון ז"ל שכתב <b>עורך שי בטומאה. </b>וידוע דשי אינו אלא לשון נדבה ומתנת חנם. וא"כ אין במשמע לשונו אלא נדרים ונדבות. והדבר תמוה דהרי ודאי כל הקדשים בכלל זה בין לאזהרה ובין לעונש. דהרי בקרא קדשים סתמא כתיב. וינזרו מקדשי בנ"י ולא יחללו את שם קדשי אשר הם מקדישים לי. וא"כ כל הקדשים כולן במשמע. ואפי' באכילת קדשים בטומאת הגוף דכתיב ביה בהדיא גבי עונש והנפש אשר תאכל בשר מזבח השלמים וטומאתו עליו ונכרתה וגו'. וא"כ ודאי היה מקום לומר שלא ענש הכתוב אלא על נדרים ונדבות דומיא דשלמים. מ"מ מרבינן כל הקדשים (בספרא צו פט"ו אמור פרשה ד') מדכתיב אשר יקרב מכל זרעכם אל הקדשים. וכ"ש כאן דמעיקרא לא כתיב אלא קדשים סתמא. ובהדיא אמרינן בזבחים (מ"ד ע"א) דקרא דאשר הם מקדישים לי דהכא בטמא ששימש. כולל כל הקדשים כולן. וילפינן מיניה גם לנותר בגז"ש דחלול חלול לענין זה עיי"ש. והלכה רווחת היא בכל דוכתי דטמא ששימש בכל הקדשים כולן חייב מיתה. ואין שום חילוק בזה בין קרבנות חובה לקרבנות נדרים ונדבות. וביותר תמוה דלפי הנראה מש"כ רבינו הגאון ז"ל לשון שי על קרבנות. הוא מלשון הכתוב (תהלים ע"ו י"ב) נדרו ושלמו לה' וגו' יובילו שי למורא. ותרגם המתרגם נדרו נדרין ושלימו וכו' כל דיתבין חזור חזור למקדשי' ייתון קורבניא לבית מוקדש דחיל. הרי שקרא הכתוב לקרבנות מקדש בשם שי. והרי התם בקרבנות נדרים ונדבות מיירי. כמבואר בהך קרא. וכן במש"כ (ישעי' י"ח ז') בעת ההיא יובל שי לה' צבאות. תרגם המתרגם בעדנא ההיא ייתיני' בתקרובתא לקד ם ה' צבאות. וגם שם היינו קרבן נדבה. וא"כ מה שנשתמש רבינו הגאון ז"ל כאן בלשון שי. דמשמע רק נדרים ונדבות. תמוה טובא לכאורה. אם לא שנאמר דרק לרבותא נקטי'. דאפי' בעבודת קרבנות נדרים ונדבות ענוש מיתה בידי שמים כששימש בטומאה. וכ"ש בקרבנות חובה. אלא דצ"ע דלכאורה אין בזה שום רבותא בנדרים ונדבות יותר מבקרבנות חובה. ואדרבה אשכחן בספרא (דבורא דנדבה פרשה ג') דתניא התם עולה מה ת"ל. שיכול לא יהו כל הפסולין האלו (רובע ונרבע מוקצה ונעבד ונוגח) נוהגין אלא בעולת נדבה. עולת חובה מנין וכו'. ת"ל עולה. אחד עולת נדבה ואחד חובה עיי"ש. הרי דאדרבה אי לאו דגלי קרא דאייתר לריבויי עולת חובה כעולת נדבה. לא הוה פסלינן אלו הפסולין אלא בנדבה ולא בחובה. הרי דאיכא סברא להחמיר בקרבנות נדבה יותר מבקרבנות חובה. וכן לקמן (שם פרק ד') תניא יכול אין טעון סמיכה אלא עולת נדבה עולת חובה מנין וכו'. ת"ל עולה. אחד עולת נדבה ואחד עולת חובה. זו וזו טעונה סמיכה עיי"ש. הרי דמצרכינן קרא לרבות חובה כנדבה להחמיר עליה. ועוד דאמרינן (ריש פ"ב דזבחים ט"ו ע"ב) זר מנ"ל (דמחלל עבודה) דתני לוי דבר אל אהרן ואל בניו וינזרו מקדשי בני ישראל וגו'. בני ישראל למעוטי מאי. אילימא למעוטי נשים. קרבן נשים בטומאה קרב וכו' עיי"ש. ופירש"י וז"ל אילימא למעוטי נשים בנות ישראל. קרבן נשים שלא הוזהרו כהנים מלהקריבו בטומאה. קרבן נשים בטומאה קרב בתמיה. וכי יש כח בקרבן נשים לדחות הטומאה עכ"ל עיי"ש. ומבואר מזה דכל מאי דהקרבן חמור יותר. מסתבר יותר להקל בו לענין לעשות עבודתו בטומאה. וא"כ הכא נמי אדרבה קרבנות חובה דחמירי יש לומר דיש כח בקדושתן לדחות הטומאה מיהת לענין שלא יהא ענוש מיתה כששימש בעבודתן בטומאה. אבל בנדרים ונדבות דלא חמירי כולי האי אין כח בקדושתן לדחות הטומאה כלל. וראוי להחמיר בענשו יותר כששימש בעבודתן בטומאת הגוף. וא"כ אין כאן שום רבותא לענין עונש מיתה על השימוש בטומאה בנדרים ונדבות מבקרבנות חובה. אדרבה בקרבנות חובה מסתבר יותר להקל בענשן לענין שימוש בטומאה. ובלא"ה לא יתכן לומר כן בכוונתו. דמהיכא תיתי לחלק בזה בין נדרים ונדבות לקרבנות חובה עד שהוצרך לאשמעינן דאפי' בנדרים ונדבות נאמר עונש זה: 
<b>והנראה </b>קצת לומר בכוונתו ע"פ מה שפירש"י ז"ל (בפ' תולדות) וז"ל ויתן לך האלקים. מהו האלקים בדין. אם ראוי לך יתן לך ואם לאו לא יתן לך. אבל לעשו אמר משמני הארץ יהיה מושבך. בין צדיק בין רשע יתן לך. וממנו למד שלמה כשעשה הבית סידר תפלתו. ישראל שהוא בעל אמונה ומצדיק עליו את הדין. לא יקרא עליך תגר. לפיכך ונתת לאיש כדרכיו אשר תדע את לבבו. אבל נכרי מחוסר אמנה. לפיכך אמר ואתה תשמע השמים ועשית ככל אשר יקרא אליך הנכרי. בין ראוי בין שאינו ראוי תן לו. כדי שלא יקרא עליך תגר עכ"ל עיי"ש. וכן פירש"י עוד במלכים א' (ח' מ"ג) ובדה"י ב' (ו' ל"ג). ועי' ברלב"ג ורד"ק שם. והכי נמי אמרינן בגמרא (פ"ק דבב"ב י' ע"ב) נענה ר"א ואמר צדקה תרומם גוי. אלו ישראל וכו'. וחסד לאומים חטאת כל צדקה וחסד שהעכו"ם עושין חטא הוא להם. שאינם עושין אלא להתגדל בו כמו שנאמר וכו'. ופרכינן עלה ודעביד הכי לאו צדקה גמורה היא. והא תניא האומר סלע זה לצדקה בשביל שיחיה בני וכו' הרי זה צדיק גמור. ומשני לא קשיא כאן בישראל כאן בעכו"ם עיי"ש. ופירש"י וז"ל ישראל דעתן לשמים בין יחיה בין לא יחיה אינו מהרהר אחר מדת הדין. אבל עכו"ם אינו נותן אלא על מנת כן. ואם לאו מתחרט עכ"ל עיי"ש. ועפ"ז נראה דקרבנות ישראל אפי' קרבנות חובה שלהם חשיבי לגבי קרבנות נדבה דעכו"ם כמו קרבנות נדבה לגבי קרבנות חובה. משום דקרבנות חובה דישראל אע"פ שאינם באים אלא לכפרה ולרצות. מ"מ גמיר ויהיב בעין יפה בכל ענין בלא שום שיור ותנאי. בין יהיה קרבנו לרצון ויתכפר לו בין לא. אבל קרבנות העכו"ם אף ע"פ שבאו בנדבה. מ"מ באמת לאו נדבות ודורן בעלמא נינהו. שאינם נדבות לבו ממש בלא תקות שכר ותשלום גמול. אלא לתכלית ידוע לו. וכשיראה שלא הגיע לתכלית מבוקשו ותקותו היתה לו למפח נפש. מתחרט על נדבתו. וא"כ אין זו נדבה ודורן. אלא כמוכר ומחליף דבר בדבר. ונראה דהיינו טעמא דאמרי' (בפ"ק דערכין ו' ע"ב) אר"א אר"י עכו"ם שהתנדב מנורה או נר לביא הכנסת. עד שלא נשתקע שם בעליה אסור לשנותה אפי' לדבר מצוה וכו'. וטעמא דעכו"ם הוא דפעי. אבל ישראל דלא פעי שפיר דמי עיי"ש. והיינו משום דישראל בעין יפה הוא נותן לגבוה בכל ענין ומיד משהקדיש ומסר לגבוה מסלק נפשיה לגמרי מהקדישו. אבל העכו"ם בעין רעה הוא נותן ואינו מסתלק מהקדישו לגמרי ואינו אלא כמחליף וממיר רע בטוב ממנו. ע"פ תנאי שבלבו. ולכך פעי. ואסור לשנותה אפי' לדבר מצוה. אם לא שכבר נשתקע שם בעליה לגמרי: 
<b>ומעתה </b>נראה דזו היא כוונת רבינו הגאון ז"ל כאן במה שכתב <b>עורך שי בטומאה. </b>וזה ע"פ מאי דתנן (פ"ד דזבחים מ"ה ע"א) קדשי עכו"ם אין חייבין עליהן משום פגול נותר וטמא וכו' עיי"ש. ואף ע"ג דר"ש הוא דקאמר לה. ורבי יוסי פליג עלי' בהא. וקיי"ל בעלמא ר"י ור"ש הלכה כר"י. וגם לקצת ספרים דגרסי התם ר"מ במקום ר"ש. הרי גם לגבי ר"מ קיי"ל כר"י. מ"מ פסק הרמב"ם ז"ל (פי"ח הכ"ד מה' פסהמ"ק) כר"ש עיי"ש ובמש"כ בכ"מ שם ובבה"ז בזבחים שם ובשאר אחרונים לקיים פסקו של הרמב"ם בזה. וכן פסק הרא"ם ז"ל (ביראים סי' של"ח) עיי"ש. ונראה דזו היא ג"כ דעת רבינו הגאון ז"ל כאן. ולזה הוא שכתב <b>עורך שי בטומאה. </b>כלומר דוקא קדשי ישראל שאפילו קרבנות חובותיהם אינם אלא כשי ומתנת חנם לגבוה בלב שלם ובלא שום שיור ותנאי בדבר. הוא שענוש מיתה על עבודתו בהן בטומאת הגוף. לאפוקי קדשי עכו"ם. דאימעטו מקרא שאינו חייב מיתה כששימש בעבודתם בטומאת הגוף. כן היה נראה קצת לומר בכוונת רבינו הגאון ז"ל כאן: 
<b>ויותר </b>נראה לומר בכוונתו ע"פ מאי דאמרינן (פ"ב דיומא כ"ד ע"א) אמר רב ארבע עבודות זר חייב עליהן מיתה. זריקה והקטרה וניסוך המים וניסוך היין. ולוי אמר אף תרומת הדשן. מאי טעמא דרב דכתיב ואתה ובניך אתך תשמרו את כהונתכם וגו' ועבדתם עבודת מתנה אתן את כהונתכם והזר הקרב יומת. עבודת מתנה ולא עבודת סילוק עיי"ש. והכי קיי"ל כרב כמו שפסק הרמב"ם ז"ל (פ"ט מהלכות ביאת מקדש ה"ח) עיי"ש ובכ"מ (שם ה"ב). ואפילו לוי נמי מודה בעיקר הדבר דעבודת מתנה מיעט עבודת סילוק. אלא דס"ל דעבודת מתנה לא קאי אלא על עבודות פנים. ולמעוטי דישון מזבח הפנימי והוצאת כף ומחתה ודישון המנורה כמבואר שם עיי"ש. ועכ"פ אנן קיי"ל דאפילו עבודות חוץ בכלל ואימעיטא נמי תרומת הדשן שבמזבח החיצון. ונראה ודאי דהוא הדין אי הוה כתיב בקרא אחד משאר לשונות של מתנה נמי הוה ממעטינן עבודת סילוק. אלא דהכא כתיב בקרא עבודת מתנה. וכיון דגם שי לשון מתנה ודורן הוא כמשכ"ל. לכן כתב רבינו הגאון ז"ל כאן <b>עורך שי בטומאה. </b>כלומר עבודת מתנה דוקא ענוש עליה מיתה בידי שמים אם שימש בטומאה. משום דזרות וטומאת הגוף דין אחד להם לענין זה דאינו חייב מיתה אלא על עבודת מתנה ועבודה תמה. כדתנן (פי"ב דזבחים קי"ב ע"ב) עיי"ש ובפירש"י שם ובסו"פ הנשרפין שם וברמב"ם (שם ה"י): 
@00עונש נו. 
<b>ושכור. </b>כתיב (פ' שמיני) יין ושכר אל תשת אתה ובניך אתך בבאכם אל אהל מועד ולא תמותו. ומהך קרא נפק"ל (סו"פ הנשרפין שם) דשתויי יין ששימשו במקדש במיתה בידי שמים. ואזהרתו מנה לעיל במנין הלאוין (לאו רל"ג). ומה ששינה רבינו הגאון ז"ל כאן לישנא דברייתא דסו"פ הנשרפין דקתני שתויי יין במיתה. וכתב שכור סתם. ומבואר מזה ע"כ דס"ל דלית הילכתא כהך ברייתא דלא מחייב מיתה אלא על יין ולא על שאר משקין המשכרין. ופסק להלכה דגם על כל שאר משקין המשכרין מיחייב מיתה. וזה תמוה מאוד לכאורה. דנראה דזהו שלא כמאן. לא כר"א ולא כר"י (פ"ג דכריתות י"ג ע"ב). דלר"א בשאר משכרין אפי' אזהרת לאו ליכא. ואפי' לר"י ליכא בשאר המשכרין אלא לאו בעלמא. אבל מיתה ליכא גם לדידיה אלא ביין בלבד עיי"ש. כבר ביארנו לעיל (שם אצל האזהרה) דדעת רבינו הגאון ז"ל בזה כדעת השאילתות ורגמ"ה ז"ל בפירושו לבכורות (סוף פ"ז). דס"ל דלמאן דפליג עליה דר"י. על כל המשכרין ס"ל דמיחייב מיתה בידי שמים. וכמו שביאר השואל להרשב"א ז"ל (בתשו' ח"א סי' שס"ג) לדעת השאילתות עיי"ש בכל מה שביארנו בזה. ואין להאריך בזה יותר: 
@00עונש נז. 
<b>וזר. </b>כתיב (פרשת קרח) ואתה ובניך אתך תשמרו את כהנתכם לכל דבר המזבח וגו' והזר הקרב יומת. ומהך קרא נפק"ל התם (סו"פ הנשרפין) דהזר ששימש במיתה בידי שמים עיי"ש. ואזהרתו מנה לעיל (לאוין קפ"ג) עיי"ש מה שביארנו בזה בארוכה בס"ד. ושם עמדנו ג"כ במה שלא מנה רבינו הגאון ז"ל ל"ת דאל יבא בכל עת אל הקודש. ובמה שלא מנה כאן עונש מיתה בידי שמים על ביאה ריקנית בקדשי קדשים דקיי"ל כרבנן דס"ל (פ"ג דמנחות כ"ז ע"ב) דעל כל מבית לפרוכת במיתה ואפי' ר"י מודה מיהת דעל פני הכפורת במיתה. וא"כ עכ"פ הו"ל למנותה כאן במנין חייבי מיתה בידי שמים. ואע"ג דמה שלא מנה שם ל"ת דאל יבא בכל עת אל הקודש. כבר ביארנו שם דעת רבינו הגאון ז"ל על נכון עיי"ש. מ"מ מה שלא מנה כאן עונש מיתה דביאה ריקנית אכתי הקושיא במקומה עומדת. וכן הדבר תמוה גם על הבה"ג וסייעתו ז"ל שלא מנו לא אזהרה זו ולא העונש. דמה שתירצנו שם לדעת רבינו הגאון ז"ל לא יתכן לשיטת הבה"ג וסייעתו. כמו שנתבאר שם. וגם יש לתמוה על רבינו הגאון והבה"ג וסייעתו ז"ל שלא מנו במנין העונשין עונש מיתה בידי שמים דמקטיר קטורת חסירה או שחסר בה מעלה עשן. דענוש מיתה מדכתיב וכסה ענן הקטורת וגו' ולא ימות. כמבואר פ"ה דיומא (נ"ג ע"א) ובפ"ק דכריתות (ו' ע"א) עיי"ש. ואע"ג דלפי פירש"י ז"ל (בכריתות שם) גם בקטורת חסירה לא מיחייב מיתה אלא משום ביאה ריקנית עיי"ש. וא"כ היינו הך. מ"מ הרי כבר תמהו עליו כל האחרונים ז"ל דדבריו הם נגד סוגיא ערוכה (בפ"ה דיומא שם) דבהדיא מבואר שם דחיובא בפ"ע הוא. ואפי' בגוונא דליכא למיחייבי' משום ביאה ריקנית עיי"ש ובמש"כ בזה הרב מל"מ (פ"ב מהלכות כלי המקדש ה"ג) ושאר אחרונים: 
<b>איברא </b>דחזינא גם לרבינו גרשון מאוה"ג ז"ל בפירושו לכריתות שם דגם הוא ז"ל פירש כפירש"י עיי"ש. וגם ראיתי להרמב"ם ז"ל דאף ע"פ שפסק (סוף הלכות עבודת יוה"כ) כסוגיא דיומא שם דחייב מיתה על קטורת חסירה מצד עצמה אע"פ שלא היתה ביאה ריקנית עיי"ש. מ"מ במספר חייבי מיתות בידי שמים (פי"ט מהלכות סנהדרין) לא מנה אלא מיתה דביאה ריקנית. ולא הזכיר שם מיתה דמקטיר קטורת חסירה עיי"ש. ומשמע מזה לכאורה דס"ל כפי' רגמ"ה ורש"י ז"ל דגם מקטיר קטורת חסירה חיובו רק מצד ביאה ריקנית והיינו הך. וכבר ראיתי להר"א ב"ע ז"ל (בס' בתי כנסיות) שהביא מביאורי מהר"י קורקוס והרדב"ז ז"ל כת"י על הרמב"ם שעמדו בזה. ותירצו שם דלהכי לא מנאה הרמב"ם ז"ל שם משום דבמקטיר קטורת חסירה וכן בשלא נתן בה מעלה עשן ליכא לאו ואין בהן אלא לאו הבא מכלל עשה דדרשינן הקטורת שלמה ולא חסירה כי בענן אראה ולא בלתי ענן. והרמב"ם ז"ל לא מנה שם אלא אותן חייבי מיתה שיש בהן אזהרת לאו ומלקות. והרדב"ז ז"ל הוסיף שם וכתב דאע"ג דהתם בסוגיא דיומא אמרינן רבא אמר חד לעונש וחד לאזהרה עיי"ש. וא"כ משמע דגם בקטורת חסירה אית בה לאו. מ"מ איכא למימר דלא לאו גמור קאמר. אלא לאו הבא מכלל עשה. וגם משמע התם דשאר אמוראי בסוגיא שם לא ס"ל בזה כרבא עיי"ש בדבריו. אבל כבר הרגיש הראב"ע ז"ל שם שאין דבריהם מספיקים כלל. דבאמת הזכיר שם הרמב"ם גם חייבי מיתה שאין בהם לאו עיי"ש בדבריו. וגם בלא"ה אין דבריהם ברורים אצלי. חדא דודאי לישנא דרבא דקאמר חד לאזהרה. משמע דאזהרת לאו גמור יש בדבר. דאזהרת עשה קיי"ל דלא שמה אזהרה. וכן פירש"י שם (ד"ה חד לעונש) דלאו דאל יבא וגו' קאי נמי לאזהרה למעלה עשן עיי"ש. וכ"כ הריטב"א ז"ל שם דהו"ל כאילו כתיב אל יבא בכל עת ואל יבא כי אם בענן עיי"ש בדבריו. וגם מש"כ הרדב"ז ז"ל מאן לימא לן דהלכה בזה כרבא. דשאר אמוראי משמע דלא ס"ל כוותיה בהא. דבריו צ"ע אצלי דהרי התם מייתינן ברייתא דתניא כוותיה דרבא עיי"ש. מיהו אפי' לדעת מהר"י קורקוס והרדב"ז ז"ל דאין בזה לאו. אכתי אין זה מספיק לתרץ בזה דברי הבה"ג וסייעתו ז"ל. שהרי הם מונים במנין העונשין גם הנך שאין בהן לאו. וכמו שנתבאר בפתיחה. וכ"ש שלא יתיישבו עפ"ז דברי רבינו הגאון ז"ל כאן. לפי מה שכבר ביארנו שיטתו למנות גם להבמכ"ע במנין הלאוין וגם למנות העונשין מצד עצמן. מלבד עיקר המצוה שנמנה כבר במנין הלאוין או העשין: 
<b>אלא </b>דמ"מ אי משום הא לחוד שלא מנו הבה"ג וסייעתו ז"ל קטורת חסרה אפי' אם ס"ל כדעת רש"י והריטב"א ז"ל דאית בה לאו גמור. מ"מ אם היו מונים עכ"פ לאו דאל יבא בכל עת וגו' במנין הלאוין. או שהיו מונים מיהת עונש מיתה דביאה ריקנית במנין העונשין שלהן. לא הוה קשה כ"כ מצד מה שלא מנו עונש מיתה דמקטיר קטורת חסרה. משום דלפי מה שהבין הרמב"ן ז"ל בכוונת הבה"ג במנין העונשין שלו שלא בא אלא למנות האזהרות שנאמרו בעונשין אלו. וכמו שביארנו כבר בפתיחה ובשאר מקומות. א"כ כאן דאפי' לרש"י והריטב"א ז"ל ביאה ריקנית ומקטיר קטורת חסרה מחדא אזהרה נפקי ממילא מבואר שאין שניהם נמנין אלא במצוה אחת. ולא יתכן למנות אלא אחד משניהם. ומהאי טעמא תמיהני על מהר"י קורקוס והרדב"ז ז"ל שנדחקו ליישב דברי הרמב"ם ז"ל (בהלכות סנהדרין שם) שלא מנה במנין חייבי מיתה בידי שמים גם מיתה דמקטיר קטורת חסרה. דבלא"ה אין בזה מקום קושיא כלל. שהרי כבר מנה שם הרמב"ם מיתה דביאה ריקנית משום לאו דאל יבא בכל עת וגו'. וזו היא ג"כ אזהרת מקטיר קטורת חסרה. ואע"פ שחזר ומנה שם הרמב"ם ז"ל לקמן (במנין הלאוין שבמלקות בלבד. ואין בהן לא מיתה ולא כרת) כהן שנכנס להיכל שלא בשעת עבודה עיי"ש. אף ע"ג דהיינו ג"כ מן הלאו הזה דאל יבא בכל עת וגו'. התם היינו משום חילוק העונש שביניהן. דבנכנס לקדשי קדשים הוא במיתה בידי שמים. ולכן מנה אותו במנין הלאוין שיש בהן מיתה ביד"ש. והנכנס להיכל שאין בו אלא מלקות גרידא חזר ומנה במנין הלאוין שאין בהן אלא מלקות. אבל כאן דשניהם הם במיתה בידי שמים לא מנאן אלא באחד. איברא דלפמש"כ הרב מרכבת המשנה ח"ג (בהלכות סנהדרין שם) בביאור דעת הרמב"ם ז"ל במנין שלו שם יש מקום לפקפק בזה עיי"ש היטב ואכמ"ל בזה. ועכ"פ להבה"ג וסייעתו ז"ל מצד מקטיר קטורת חסרה לא הוה קשה כ"כ כדכתיבנא: 
<b>ומלבד </b>זה נראה ע"פ מה שפירש"י ורגמ"ה ז"ל (בפ"ק דכריתות) שהבאתי לעיל שכבר תמהו עליהם כל האחרונים ז"ל ובראשם הרב באר שבע והרב מל"מ שם. וכולם הגדילו המדורה ונשתוממו והרבו הפליאה ונלאו למצא פתרון לדברי רש"י אלו. וכבר קדמום בתמיהתם זו רבותינו בעלי התוס' ז"ל שהביאם בש"מ לכריתות שם. ומהאי טעמא דחו פירש"י שם בזה עיי"ש בדבריהם. ואמנם לענ"ד אחר שראינו דגם רגמ"ה ז"ל קאי בשיטת רש"י ז"ל בזה הלא דבר הוא. ובלא ספק טעמם ונמוקם עמהם. מאחר ששני הנביאים הללו מתנבאים בסגנון אחד. ואחר העיון נראה לענ"ד דדבריהם ז"ל פשוטים וברורים. וגם הרמב"ם ז"ל קאי בשיטתם זו. ומסוגיא דיומא שם לא לבד דליכא שום סתירה לדבריהם. אלא אדרבה עיקר יסוד דעתם בזה הוא ע"פ ההיא סוגיא דהתם. וכמו שנבאר בס"ד. והנה התוס' ישנים ביומא שם. וכן הריטב"א ז"ל שם. הביאו דברי הירושלמי דעל מאי דקתני בברייתא אם חיסר אחת מכל סממניה חייב מיתה. קאמר התם אמר רבי זעירא משום הכנסה יתירה. ונדחקו שם מאוד לפרש דברי רבי זעירא הללו. וכתבו שם דהכנסה דקאמר ר"ז היינו ביאה. כההיא שאמרו (ר"פ הפועלים) פועל בכניסתו משלו. והיינו לומר דמלבד מה שחייב משום מקטיר קטורת חסרה. חייב ג"כ משום ביאה ריקנית עיי"ש בדבריהם. אבל מלבד דלשון הכנסה קשה לפרש מלשון כניסה. דהכנסה וכניסה אין ענינם שוה. דאע"ג דכניסה היינו ביאה. מ"מ הכנסה ודאי אינה אלא לשון הבאה. שמביא ומכניס דבר אחר מרשות לרשות. כההיא דרפ"ק דשבת ושאר דוכתי. בלא"ה לפי גירסתם זו לא משמע כפירושם כלל. דודאי לפי גירסא זו בירושלמי וזו היא ג"כ גירסת תלמידי רש"י ז"ל במחזור ויטרי (סי' קצ"ג) עיי"ש. משמע דרבי זעירא לא אתי אלא לפרושי מילתא דת"ק. לומר דחייב מיתה דקאמר היינו משום הכנסה יתירה. ואין מקום לפירושם אלא לפי מה שהביא הגירסא בסדר רב עמרם גאון ז"ל (דט"ז ע"א) ובארחות חיים (דיני מוצאי שבת סי' י"א) ובכלבו (סי' ל"ח) עיי"ש. וגם לפי הגירסא שלפנינו בירושלמי (פרק טרף בקלפי הלכה ה') יש מקום לפירושם עיי"ש. אבל לפי גירסת מחזור ויטרי ותוס' ישנים והריטב"א ז"ל שם. ודאי קשה מאוד לפרש כפירושם. וגם ראיתי בש"מ (בכריתות שם) שכתב בשם התוס' דאית דגרסי גם בתלמודא דידן בהך ברייתא אם לא נתן בה מעלה עשן פסולה בן עזאי אומר וחייב משום הכנסה יתירה עיי"ש. ולפי גירסא זו משמע ג"כ שלא בא בן עזאי אלא לומר דלא זו דהקטורת פסולה בהכי ולא יצא בה ידי חובתו וחייב להקטיר אחרת תחתיה. אלא שמתחייב עליה ג"כ מיתה משום הכנסה יתירה. כיון דהקטרתו פסולה היא. ומדלא קאמר דחייב מיתה אלא משום הכנסה יתירה. משמע ודאי דמצד מקטיר קטורת חסרה מצד עצמה לא מיחייב. והיינו כפי' רגמ"ה ורש"י ז"ל: 
<b>ולכן </b>נראה לענ"ד דהדברים כפשטן ע"פ מאי דבלא"ה אינו מובן לכאורה הא דאמרינן (בסוגיא דיומא שם) על מאי דקתני בברייתא שם כי בענן אראה על הכפורת מלמד שנותן בה מעלה עשן. ומנין שנותן בה מעלה עשן שנאמר וכסה ענן הקטורת את הכפורת. ופרכינן עלה קרא לקרא. ומשני רבא אמר חד לעונש וחד לאזהרה. תניא ר"א אומר ולא ימות עונש. כי בענן אראה אזהרה עיי"ש. ופירש"י וז"ל ואל יבא כי בענן הוא אזהרה. וכסה ענן ולא ימות זה עונש. ואילו לא ימות דאל יבא לא אחסרון ענן כתיב עכ"ל עיי"ש. והיינו כמו שביאר הריטב"א ז"ל שם. דהו"ל כאילו כתיב אל יבא בכל עת ואל יבא כי בענן וכמשכ"ל. והדבר תמוה לכאורה דכיון דבקרא אל יבא כתיב היכי יתכן לומר דהו"ל אזהרה למקטיר קטורת חסרה. הרי ביאה הוא דכתיבא. ולא אסר רחמנא אלא ביאה ולא הקטרה. אבל נראה ברור דמשמע להו דקרא תרתי משמע. ביאה וגם הבאה. וכההיא דסופ"ק דעירובין דמדכתיב בקרא אל יצא איש ממקומו דרשו הוצאה מרשות לרשות וגם יציאה שלא לצאת חוץ לתחום. וכמש"כ התוספות ושאר ראשונים ז"ל שם עיי"ש. והכי נמי אשכחן (פרק ארבע מיתות ורפ"ק דכריתות) דמשמע ליה לר"ע מדכתיב לא תשכב אזהרה לשוכב ולנשכב. וכן לא תתן שכבתך לשוכב ולנשכב. משום דמשמע ליה שכבתך וגם שכיבתך. תשכב וגם תישכב. כדאמרינן התם עיי"ש. והכא נמי ס"ל דאל יבא וגם אל יביא במשמעות הכתוב. אל יבא מזהיר על ביאה ריקנית. ואל יביא להזהיר שלא להביא דבר להיכל ולקדשי קדשים שאינו ראוי לעבודת פנים. וכשבא הוא עצמו ביאה ריקנית חייב משום אל יבא כששהה שיעור שהייה. וכשהביא עמו דבר שאינו ראוי לצורך עבודת פנים. אע"פ שהוא מעין עבודת היום. כגון קטורת חסרה או שלא נתן בה מעלה עשן. חייב על ההבאה משום אל יביא אע"פ שלא הקטירה. משום שעל הבאה מזהיר קרא כמו על הביאה ריקנית. דתרוייהו במשמע אזהרה זו. ובזה מתפרשים דברי הירושלמי שם בפשיטות. דרבי זעירא אתי לפרושי דהא דאם חיסר אחד מסמניה חייב מיתה. או שלא נתן בה מעלה עשן. לא משום הקטרה מיחייב. אלא אפי' לא הקטירה חייב. משום דאין חיובו אלא משום הכנסה יתירה. דכיון דפסולה היא. אפילו הקטירה נמי לאו כלום עביד וכניסה שלא לצורך היתה. שהרי חייב להקטיר אחרת. וכ"ש שחייב כשלא הקטירה כלל. דהבאה ריקנית נמי בכלל ביאה ריקנית היא. דבין ביאת האדם עצמו ובין ביאת חפץ אסר רחמנא בכלל אזהרה זו: 
<b>והשתא </b>הן הן דברי רש"י ז"ל (פ"ק דכריתות שם) שכתב וז"ל דכי מעייל קטורת שלא כהילכתה ביאה ריקנית היא וחייב מיתה עכ"ל. כלומר דהבאה ריקנית נמי ביאה ריקנית חשיבא. וקרינן בה אל יבא בכל עת וגו'. וביותר מתבאר כן מלשון רגמ"ה ז"ל שם שכתב וז"ל אם חיסר מכל סמניה חייב מיתה דכתיב ואל יבא בכל עת אל הקודש היינו ביאה ריקנית אל פני הכפרת וגו'. ולא ימות כי בענן. כלומר כשהוא נכנס ומקטיר בהליכתו ומעלה ענן לא ימות. הא אם חסר כלום ימות עכ"ל עיי"ש. ודבריו ז"ל מתבארים ומדוקדקים על נכון ע"פ מה שביארנו. ועפ"ז אתי נמי שפיר מה שכתב דמיתה דקטורת חסרה נפק"ל מקרא דלא ימות כי בענן וגו'. שהוא תמוה דזהו נגד סוגיא דיומא שם. דמבואר שם דקטורת חסרה ושלא נתן בה מעלה עשן. לא נפק"ל התם דחייב מיתה אלא מקרא דוכסה ענן הקטורת וגו' ולא ימות עיי"ש. וכן מבואר בספרא (פרשת אחרי פ"ג) עיי"ש. וכדפירש"י נמי בסוגיא דיומא שם (ד"ה חד לעונש) עיי"ש. אבל ע"פ מה שביארנו נראה דכוונתו דבתר דגלי קרא דוכסה ולא ימות. דשמעינן מיני' דעל הבאה נמי מזהיר קרא. וחייב עליה מיתה כמו על הביאה. ואזהרה דלא יבא קרינן ביה נמי לא יביא. ממילא שוב הו"ל נמי בכלל קרא דולא ימות כי בענן וגו'. דכי היכי דהו"ל בכלל אזהרה דביאה ריקנית. הכי נמי הו"ל בכלל העונש דביאה ריקנית. דהרי גלי לן קרא דהבאה ריקנית הו"ל כביאה ריקנית. וכן מתבאר מדברי הרמב"ם ז"ל (סוף הלכות עבודת יוה"כ) שכתב שם וז"ל חסר מן הקטורת אחד מסמניה או מעלה עשן חייב מיתה עליה שנאמר ולא ימות כי בענן אראה על הכפרת וגו' עכ"ל עיי"ש. וכבר תמה עליו הרב לח"מ שם דהרי בגמרא שם לא נפק"ל הך מילתא אלא מקרא דוכסה וגו' ולא ימות. אבל קרא דאל יבא בכל עת וגו' ולא ימות כי בענן וגו'. לא מיירי אלא בביאה ריקנית ולא בחיסר מסמניה עיי"ש שהניחה בקושיא. וכן הקשה הר"י קמחי ז"ל בעבודת ישראל (קנ"ח ע"א) והניחה בצ"ע עיי"ש. אבל לפי מה שביארנו הן הן דברי הרגמ"ה ז"ל ולק"מ. וזו היא ג"כ דעת האבודרהם (סוף סדר שחרית של חול) שכתב וז"ל חסר אחד מכל סמניה חייב מיתה. פי' כהן גדול שמביא לפני ולפנים שהרי בא לביאה ריקנית. שכן כתוב וכסה ענן וגו' ולא ימות. ומשמעות הכתוב הוא בזמן שכסה ענן הקטורת את הכפרת כהלכתו וכמשפטו שכל סמניה בה. לא ימות. אבל אם חסר וכו'. דהכי אמרינן ביומא וכו' עכ"ל עיי"ש. ומלבד שדבריו תמוהים כמו שתמהו על פירש"י בפ"ק דכריתות שם. יותר עוד יש לתמוה עליו דהוא גופי' מביא סוגיא זו דיומא. ושם מבואר להיפוך דלא משום ביאה ריקנית הוא. ועוד תמוה ביותר דמאחר דס"ל דטעמא משום ביאה ריקנית. א"כ למאי איצטריך לקרא דוכסה וגו' ולא ימות ולכל אריכות דבריו. תיפוק ליה מדכתיב בהדיא ריש הפרשה אל יבא בכל עת אל הקודש וגו' ולא ימות. וכיון דהקטורת פסולה בחסרון ממילא הו"ל ביאה ריקנית דחייב מיתה. אבל ע"פ מה שביארנו דבריו נכונים. דודאי אין טעם הדבר משום ביאה ריקנית דכהן גדול גופי'. דאפילו בגוונא דאיהו גופי' לא נכנס ביאה ריקנית. כגון שנכנס לצורך. מ"מ חייב מיהת משום ביאה ריקנית דקטורת פסולה. דעל הבאה ריקנית נמי חייב משום ביאה ריקנית. כדילפינן התם מקרא דוכסה וגו' ולא ימות. ובזה באו כל דברי האבודרהם מתוקנים היטב. ומסוגיא דיומא שם ליכא שום סתירה לזה. אדרבה מהתם נמי מוכח הכי כמו שנתבאר. ומאי דאמרינן התם כגון ששגג בביאה וכו'. היינו לומר כגון ששגג בביאה והזיד בהבאה. והדברים ברורים ופשוטים ואין להאריך: 
<b>ובהכי </b>ניחא נמי מה שיש לתמוה טובא על הרמב"ם ז"ל וסייעתו דהו"ל למנות לאו דאל יבא בכל עת וגו' בשני לאוין. אחד להזהיר על ביאה ריקנית. והשני להזהיר על קטורת חסרה או שלא נתן בה מעלה עשן. ואע"ג דבלאו אחד נאמרו. ולשיטת הרמב"ם ז"ל וסייעתו כל הפרטים שנכללו בלאו אחד אינם נמנין אלא בלאו אחד. מ"מ הכא כיון שהם חלוקים בעונש מיתה. דבביאה ריקנית כתיבא בה מיתה בפ"ע. ובמקטיר קטורת חסרה כתיבא מיתה בפ"ע. והרי להרמב"ם ז"ל גופי' חלוקה דמיתה שמה חלוקה לענין מנין המצות. כמש"כ בסה"מ (לאוין ט') לענין אוב וידעוני עיי"ש ובמש"כ האחרונים ז"ל שם. ולכאורה מזה ראיה לדעת מהר"י קורקוס והרדב"ז ז"ל שכתבו דלדעת הרמב"ם ז"ל מקטיר קטורת חסרה אין בו לאו גמור אלא לאו הבא מכלל עשה. אלא שכבר נתבאר שאינו נראה לומר כן. וא"כ ודאי קשה טובא לכאורה. אבל ע"פ מה שביארנו ניחא שפיר. דהרמב"ם ז"ל לטעמי' אזיל דס"ל דאידך קרא דולא ימות גלי לן דהבאה ריקנית נמי הו"ל בכלל אזהרה ועונש מיתה דביאה ריקנית. ולקושטא דמילתא עונש מיתה דביאה ריקנית כולל נמי הבאה ריקנית. כמבואר בדברי הרמב"ם ז"ל (סוף הלכות עבודת יוה"כ). והיינו משום דביאה והבאה ענין אחד הם. דזו וזו משום ביאה ריקנית נינהו. אלא דאי לאו דגלי קרא בהדיא הכי. היה ראוי לומר דאין לנו אלא קרא כפשטי' בביאה ולא בהבאה. ואתי ייתורא דקרא דאידך ולא ימות. וגלי לן דהבאה נמי בכלל ביאה ריקנית לעונש ולאזהרה. וא"כ אין כאן חלוקה אלא פירושא לקרא קמא הוא. ומסתברא לומר דכמו שהאזהרה כוללת שניהם הכי נמי נכללו כאחד בעונש. ולהכי לא מנאם אלא בלאו אחד. דכיו"ב לא שמה חלוקה. מיהו לפמש"כ הרשב"ץ ז"ל (בזה"ר לאוין סי' קנ"ו) בלא"ה ניחא עיי"ש. ומעתה לפ"ז ממילא ניחא נמי שפיר מה שלא מנה הרמב"ם ז"ל (פי"ט מהלכות סנהדרין) מקטיר קטורת חסרה במספר הלאוין שיש בהן מיתה בידי שמים. והיינו משום שכבר מנה שם מיתה דביאה ריקנית. והרמב"ם לשיטתי' אזיל דס"ל דמקטיר קטורת חסרה משום הבאה ריקנית הוא דמיחייב. וביאה והבאה חדא נינהו כמו שביארנו. וזה ברור. שוב ראיתי להראב"ד ז"ל בפירושו לספרא (ריש פרשת אחרי) שכתב דבשלא נתן בה מעלה עשן ליכא לא לאו ולא מלקות. ומאי דקתני כי בענן אראה הרי זו אזהרה. לא אזהרה ממש קאמר אלא הודעה. להודיע שצריך שיתן בה מעלה עשן עיי"ש בדבריו. וזה מסייע לדברי הר"י קורקוס והרדב"ז ז"ל שהבאתי אלא שכבר נתבאר דאין זה מספיק ליישב דברי הרמב"ם ז"ל ולא דברי הבה"ג ז"ל. אבל ע"פ מה שביארנו ניחא שפיר: 
<b>ועכ"פ </b>עפ"ז מתבאר דמצד מה שלא מנו רבינו הגאון והבה"ג וסייעתו ז"ל מקטיר קטורת חסרה. לא היה בזה קושיא אם היו מונים עכ"פ עונש מיתה דביאה ריקנית. אלא דהדבר קשה טובא שהרי הם לא מנו גם עונש מיתה דביאה ריקנית במנין העונשין. ומצאתי להרש"ך ז"ל (בנתיב מצותיך דף ע"ו ע"א) שכבר עמד בזה על הבה"ג. אבל מה שרצה לתרץ שם בדרך דוחק דמיתה זו האמורה בביאה ריקנית אינה כשאר חייבי מיתה בידי שמים שנמנו בברייתא דואלו שבמיתה (שבסו"פ הנשרפין). אלא לומר שימות בשעת כניסתו לבית קדשי קדשים דומיא דבני אהרן שמתו מיד עיי"ש בדבריו. אין שום ממש בדבריו כלל. דנהי שהיה קצת מקום בזה ליישב מאי דלא קחשיב לה תנא דברייתא שם בהדי הנך אחריני שבמיתה. משום דלא הוי דומיא דמיתה דאינך דקחשיב התם. מ"מ לדברי הבה"ג לא הועיל כלום בזה. דהא מ"מ חייב מיתה. וכדקתני בברייתא דפטום הקטורת וביומא שם ובמנחות (פרק הקומץ רבה שם). ומשום דמת מיד הרי אדרבה חמיר טפי משאר חייבי מיתה בידי שמים. ואיזה טעם יש בזה שלא להמנות במנין שאר העונשין. גם אמאי לא מנו הבה"ג וסייעתו עכ"פ במנין הלאוין עיקר לאו דאל יבא בכל עת וגו'. שהרי ודאי לאו גמור הוא וגם לוקין עליו. כמבואר במנחות שם בברייתא אליבא דכ"ע עיי"ש. ולכן דברי הבה"ג וסייעתו ז"ל ודאי תמוהים מאוד בזה וצ"ע: 
<b> אבל </b>דברי רבינו הגאון ז"ל כאן נראה דאפשר ליישב דאזיל לשיטתו. לפי מה שכבר נתבאר אצלנו בכמה דוכתי ובפרט בפתיחתנו למנין העונשין. דמה שחזר ומנה העונשין אחר שכבר מנה אזהרותיהן במנין הלאוין. או עשה שבהן במנין העשין. היינו כמו שביאר רבינו הגאון ז"ל גופי'. משום המצוה שבעונשין על הב"ד. שכל עונש הוא מצוה המוטלת על הב"ד לדון ולענוש את העבריינים המתחייבים בעונשים אלו אם במיתת ב"ד. או במלקות במקום כרת ומיתה בידי שמים. ומעתה עפ"ז נראה במיתה דביאה ריקנית לפי מה שאמרו שם בספרא. והובא ג"כ בפירש"י והרמב"ן ז"ל שם דלכך נאמר אחרי מות שני בני אהרן. לומר לך אל יבא בכל עת ולא ימות כדרך שמתו בני אהרן עיי"ש. והרמב"ן ז"ל שם הוסיף וכתב וז"ל ועל דברי רבותינו שאמרו וכו' יהיה טעם הכתוב שאמר ה' למשה בלשון הזה אחרי שמתו שני בני אהרן בקרבתם לפני ה'. אמור אליו שלא יבא בכל עת אל הקודש ולא ימות עכ"ל עיי"ש. ומאחר דמיתה זו תלה הכתוב במיתת בני אהרן לומר שאם יבא ביאה ריקנית ימות כדרך שמתו שני בני אהרן. א"כ שמענו מזה דמשונה מיתה זו מכל שאר חייבי מיתה בידי שמים שנאמרו בתורה סתם. דאע"פ שכל חייבי מיתה בירי שמים שלקו נפטרו מידי מיתתן. ומטעם זה מנאן רבינו הגאון ז"ל במנין העונשין. משום המצוה שבהן על הב"ד להלקותן ולפטרן מידי מיתתן. וכמו שביארנו בפתיחה. מ"מ שאני הכא דבהדיא גלי קרא דמיתה זו שעל ביאה ריקנית אין נענשין בה אלא בידי שמים דוקא כבמיתת בני אהרן. שלא נמסרה לב"ד של מטה. אלא בידי שמים מתו. ואפשר דהיינו נמי טעמא שלא מנאה תנא דברייתא דואלו שבמיתה. משום שלא מנה אלא אותן המסורים לב"ד להלקותן ולפטרן ממיתתן. משום דההיא ברייתא אמתניתין קיימא וכמש"כ הרמב"ן ז"ל (בסה"מ שורש שלישי) עיי"ש וא"כ דומיא דמתניתין מיירי בעונשין המסורין לב"ד אלא דמתניתין מיירי במיתות ב"ד דהמיתה גופא מסורה לב"ד. ותנא דברייתא הוסיף למנות גם מיתות בידי שמים שמסורין לב"ד מיהת למלקות. ולפטרן בכך ממיתתן כאילו כבר קבלו בכך ענשן. ומה שלא מנה חייבי כריתות. היינו משום שכבר נמנו במתניתין (ריש כריתות). אבל חייבי מיתה דביאה ריקנית שלא נמסרו לב"ד לא קחשיב. משום שאין לנו עסק בהן. שאין דין מיתתן מסור אלא לשמים. ואע"ג דודאי איכא מלקות על ביאה ריקנית בהיכל. כמבואר במנחות שם. מ"מ היינו רק מלקות שמשום עבירת הלאו כבשאר חייבי לאוין דעלמא. וכבר ביארנו בפתיחתנו להעונשין (סי' ט"ו. ט"ז) דמלקות הפוטרת מכרת ומיתה בידי שמים היינו מלבד המלקות שמצד עבירת הלאו. דהמלקות שלוקה מצד הלאו אינה פוטרתו מידי כריתתו או מיתתו עיי"ש. וא"כ כאן דמצד המיתה עצמה ליכא מלקות משום שאין המלקות פוטרתו מידי מיתתו. שלא נמסרה אלא בידי שמים. דאיתקישא לבני אהרן. להכי לא מנאה תנא דברייתא. והשתא א"כ ניחא שפיר מה שלא מנה רבינו הגאון ז"ל עונש זה דמיתה בידי שמים. כיון שאין בו שום מצוה אפילו לב"ד. שלא נמסר אלא בידי שמים. ולא דמי לשאר עונשין שנמנו כאן. כן נראה לפי חומר הנושא ועדיין צ"ע אצלי כעת בזה: 
<b>ואמנם </b>קשה טובא לכאורה על רבינו הגאון ז"ל שלא מנה כאן במנין העונשין עונש מיתה בידי שמים לכהנים אם יצאו חוץ למקדש בשעת עבודה. כדכתיב ומפתח אהל מועד לא תצאו פן תמותו שהוא אזהרה ועונש מיתה ליוצא מהמקדש בשעת עבודה. כדדרשינן בספרא (פ' שמיני סוף מכילתא דמילואים) עיי"ש. וכן יש לתמוה בזה על הבה"ג וסייעתו ז"ל שגם הם לא מנאוה. ואע"ג דלדעת רבינו הגאון ז"ל לאוין דראשיכם לא תפרעו ובגדיכם לא תפרמו ועונש מיתה דכתיב בהו בההיא פרשה לא נאמרו אלא להוראת שעה ולא לדורות. וכדעת הרמב"ן ז"ל. כמו שביארנו לעיל (לאוין רט"ז רכ"ד רכ"ה) עיי"ש. מ"מ אזהרה זו שלא לצאת מהמקדש בשעת עבודה ועונש מיתה האמור בה נוהגין לדורות. כמו שמבואר בספרא שם דאיתרבי מקרא גם לדורות עיי"ש. וכמש"כ ג"כ הרמב"ן ז"ל (בסה"מ שורש חמישי. ובלאו קס"ג) עיי"ש. ואפילו לדעת הראב"ד ז"ל (פ"ב מהלכות ביאת מקדש) דס"ל דגם זה לא נאמר אלא לאותה שעה ולא לדורות. מ"מ גם לדידי' היינו דוקא לענין בני אהרן. דהיינו כהנים הדיוטים. אבל לענין כהנים גדולים גם להראב"ד הרי זה נוהג גם לדורות בין לאזהרה ובין לעונש מיתה. ?שמ?ש ההיא ברייתא דספרא שם דמרבה מקרא גם לדורות היינו רק לענין כהנים גדולים עיי"ש בדבריו. וא"כ גם לפי דעתו קשה דעכ"פ הו"ל למנות מיהת עונש זה לענין כהנים גדולים שיצאו בשעת עבודה מן המקדש. וראיתי להרש"ך ז"ל (בנ"מ שם) שעמד גם בזה. אלא דמה שכתב שם לתרץ להבה"ג דס"ל כדעת הראב"ד ז"ל דלא נאמר קרא אלא לאותה שעה. ומאי דמרבינן שם בספרא גם כהנים גדולים שבכל הדורות ס"ל להבה"ג דהיינו דוקא לאזהרת לאו בלבד ולא לעונש מיתה עיי"ש בדבריו. אלא דאע"פ שגם הוא לא כתב שם כן אלא בדרך דוחק. מ"מ דברי תימא הם ואין להם מעמד כלל. שהרי בהדיא מבואר איפכא בספרא שם במקומו. דקתני התם אין לי אלא אהרן ובניו שאם יצאו בשעת עבודה חייבים מיתה. מנין לכהנים שבכל הדורות. ת"ל כי שמן משחת וגו' עיי"ש. הרי בהדיא דלעונש מיתה הוא דקא מרבה להו לדורות. ולא ידענא היאך עלתה כזאת על דעתו. והרי הוא גופי' הביא שם בדבריו ברייתא זו כלשונה עיי"ש. וא"כ ודאי קשה טובא על הבה"ג וסייעתו ז"ל וגם על רבינו הגאון ז"ל. אפילו אם נימא דס"ל כדעת הראב"ד ז"ל. וזו היא ג"כ דעת הפסיקתא זוטרתא (פרשת שמיני) עיי"ש. וכ"כ עוד הראב"ד ז"ל בפירושו לספרא (סוף מכילתא דמלואים) עיי"ש. דעכ"פ הו"ל למנותו לענין כהן גדול. ואע"ג דהאזהרה כבר מנה רבינו הגאון ז"ל לעיל (לאוין רט"ז) מקרא דלא יחלל את מקדש אלקיו עיי"ש. מ"מ הו"ל למנות גם העונש וכשיטתו בכל כיו"ב. וכמו שנתבאר: 
<b>איברא </b>דיותר מזה יש לתמוה על הסמ"ג שלא מנה עיקר לאו זה כלל. וכבר עמד בזה הרב מל"מ (בדרך מצותיך) וכתב שם דס"ל להסמ"ג דאין זו אזהרה כלל אלא שלילה. וכמש"כ בסמ"ג (לאוין ש"ג) דמאי דכתיב ומן המקדש לא יצא ולא יחלל וגו'. היינו לומר שאינו צריך לצאת מהמקדש ולהניח עבודתו. שהרי אם עבד לא חילל עיי"ש. ואני תמה על הרב מל"מ ז"ל בזה היאך נתקררה דעתו בזה. שהרי גם שם דברי הסמ"ג תמוהים מאוד דהרי מקרא מלא דיבר הכתוב ומפתח אהל מועד לא תצאו פן תמותו וגו'. הרי שלא לבד שהזהיר הכתוב על זה באזהרת לאו. אלא שגם ענש עליה בעונש מיתה. ואין לומר דס"ל להסמ"ג דהתם לא נאמר אלא להוראת שעה ולא לדורות. דהא בהדיא מבואר בספרא שם דכל הכהנים שבכל הדורות נמי איתרבו מקרא גם לעונש מיתה עיי"ש. וא"כ מבואר דאזהרה גמורה היא ולא שלילה בעלמא. ואמנם נראה לפמש"כ הרמב"ן ז"ל (בסה"מ. לאוין קס"ג) וז"ל אבל הכתוב שנאמר ומפתח אהל מועד לא תצאו פן תמותו. הוא אצל רבותינו מצוה ללמד לדורות. כפי הברייתא השנויה בספרא שיכול אין לי אלא אהרן ובניו וכו'. מנין לכל הכהנים שבכל הדורות וכו'. והגורם להם זה. לפי שהמצוה ההיא כבר נאמרה להם קודם המקרה. שנאמר ופתח אהל מועד תשבו יומם ולילה שבעת ימים ושמרתם את משמרת ה' ולא תמותו כי כן צויתי. והוא שנאמר כאן פן תמותו כמוזהר בכם כבר. והוא לשונם בספרא. שמא תאמרו הרי אנו הולכין לבתינו מתאבלים אוננין ובוכים. והלא כבר פקדנו המקום שלא תצאו מן המקדש. והוא ממה שאמר להם תחלה ופתח אהל מועד תשבו יומם ולילה שבעת ימים. ולדורות אמר ומן המקדש לא יצא ולא יחלל את מקדש אלקיו. ולא למדו מכאן אלא חיוב המיתה לדורות מן הריבוי שמצאו בכי שמן משחת ה' עליכם עכ"ל עיי"ש. וכ"כ הרמב"ן ז"ל עוד בפירושו עה"ת (פ' צו). וז"ל שם ופתח אהל מועד תשבו יומם ולילה וגו' ולא תמותו. על דעת הברייתא של תורת כהנים ענין הפסוק הזה שלא יצאו מפתח אהל מועד יומם ולילה בשעת עבודה. כלומר עד שישלימו כל העבודה המוטלת עליהם באותה העת. והיא מצוה הנוהגת לדורות שלא יניח כהן עבודה ויצא ויתחייב עליה מיתה וכו' עכ"ל עיי"ש בדבריו. וכן כתב עוד גם בסה"מ (שורש חמישי) עיי"ש. ומבואר מדברי הרמב"ן ז"ל אלו דכל עיקר מאי דמשמע להו לרז"ל לרבות מייתורא דקרא דמצוה זו נוהגת לדורות. אע"ג דמפשטי' דקרא משמע שלא נאמרה אלא לאותה שעה מפני המקרה שקרה להם אז. היינו רק משום שהמצוה ההיא כבר נאמרה להם קודם המקרה במילואים דכתיב ופתח אהל מועד תשבו יומם ולילה וגו'. ולענ"ד דברי הרמב"ן ז"ל אלו תמוהים מאוד. דלפי דבריו מבואר דקרא דפתח אהל מועד תשבו יומם ולילה שבעת ימים וגו' ולא תמותו. הוא מצוה הנוהגת לדורות. והרי איפכא מבואר בהדיא (ריש פרק לולב וערבה מ"ג ע"א). דתניא התם בסוכות תשבו שבעת ימים. ימים ואפילו לילות. או אינו אלא ימים ולא לילות. ודין הוא נאמר כאן ימים ונאמר בלולב ימים מה להלן וכו'. או כלך לדרך זו דנין דבר שמצותו לדורות מדבר שמצותו לדורות ואל יוכיחו מילואים שאין נוהגין לדורות תלמוד לומר וכו' עיי"ש. והשתא הרי הך קרא דמילואים היינו קרא דפתח אהל מועד תשבו יומם ולילה וגו'. ולהרמב"ן ז"ל הך קרא הוא מצוה נוהגת לדורות. אע"ג דעיקר המילואים אין נוהגין לדורות. והיכי קאמר בהך ברייתא ואל יוכיחו מילואים שאין נוהגין לדורות. הא מ"מ ההוא קרא דמיני' אתינן למילף הוא מצוה נוהגת לדורות: 
<b>ומיהו </b>אפשר לומר קצת בדעת הרמב"ן ז"ל דלטעמיה אזיל שכתב בסה"מ (שורש שלישי) דמאי דאמרי' דמלואים אין נוהגין לדורות. היינו כל פרשת המילואים לכל פרטיה ודקדוקיה כמו שהיא. אבל עיקר מצות הקרבת מילואים לחנוכת המקדש והמזבח נוהגת לדורות עיי"ש בדבריו. וא"כ ע"כ הא דקתני התם אל יוכיחו מילואים שאין נוהגים לדורות. היינו רק לומר דמוטב יותר ללמוד מלולב שכולו נוהג לדורות כסוכה. מללמוד ממילואים שבכלל כמו שהיתה מצותן אז באותה העת אינן נוהגין לדורות. ולא דמי לסוכה שכולה כמו שהיא כאז כן עתה נוהגת לדורות. בכל פרטיה ודקדוקיה. ומעתה א"כ אע"ג דהך קרא דפתח אהל מועד תשבו וגו' דמיני' גמרינן הוא נוהג לדורות. מ"מ כיון דפרשת המילואים כולה כמו שהיא אינה נוהגת לדורות. והך קרא נמי נכלל בתוך פרשת המילואים. מוטב יותר ללמוד סוכה מלולב ששניהם שוין בזה שכל מצותן נוהגת לדורות עולם כבראשונה. בלא שום שינוי וחילוף בכלל ובפרט. מללמוד מקרא דפרשת מילואים שכולם כמו שהיא אינה נוהגת לדורות. כן נראה לדחוק כדי ללמוד זכות על רבינו הרמב"ן ז"ל: 
<b>אלא </b>דמ"מ הדבר קשה מה בכך אם הך קרא דאתינן למילף מיניה כתיב בפרשת מילואים שאין כולה נוהגת לדורות כיון דעכ"פ הך קרא דאתינן למילף מיניה הו"ל מצוה נוהגת לדורות. ומצוה בפ"ע היא שנוהגת כולה לדורות כסוכה וכלולב. ומיהו לפי הגירסא שבעיקר ההיא ברייתא בספרא (פרשת אמור פי"ז) דהתם גרסינן או לכה לדרך זו דנין שבעה שהם מנהג לדורות משבעה שהם מנהג לדורות ואל יוכיחו שבעה שבאהל מועד שאין מנהג לדורות. תלמוד לומר וכו' עיי"ש. ולפי גירסא זו אתי שפיר. דאע"ג דההוא קרא דגמרינן מיניה. עיקרו הו"ל מצוה הנוהגת לדורות. מ"מ מספר של שבעת ימים דהך קרא. ודאי אינו מנהג לדורות גם במצוה זו גופא. שאין לנו לדורות אלא עיקר המצוה שלא לצאת מן המקדש בשעת העבודה. אבל אין זה תלוי בזמן קצוב וידוע של שבעת ימים. אלא שבימי המילואים היתה עבודת המקדש מוטלת עליהם כל אותה העת. כמש"כ הרמב"ן ז"ל שם. וא"כ שפיר קתני דדנין שבעה שהם מנהג לדורות משבעה שהם מנהג לדורות. ואל יוכיחו שבעה שבאהל מועד שאינם מנהג לדורות. אבל בברייתא דתלמודין דקתני דנין דבר שמצותו לדורות מדבר שמצותו לדורות ואל יוכיחו מילואים שאין נוהגין לדורות. דמשמע ודאי דאעיקר המצוה קאמר שאינה נוהגת לדורות קשה טובא לפי דברי הרמב"ן ז"ל. והשתא עפ"ז אפשר לומר בדעת הסמ"ג דאע"ג דבספרא מבואר בהדיא דאזהרה דמפתח אהל מועד לא תצא וגו' נוהגת לדורות. מ"מ ס"ל להסמ"ג דהספרא לטעמיה אזיל לפי המבואר בהך ברייתא דהכא דס"ל דרק הזמן הקצוב של שבעת ימים הוא שאינו נוהג לדורות אבל עיקר מצוה זו דמפתח אהל מועד לא תצאו נוהגת לדורות. אבל לברייתא דתלמודין ע"כ מוכרח דלא ס"ל הכי וכמו שנתבאר. ולכך דחה ההיא ברייתא דספרא מקמי ברייתא דידן. דמשמע ליה דברייתא אחריתא היא. והיא עיקר. וקיי"ל כוותה לגבי ברייתא דספרא: 
<b>והנה </b>כבר עמד הרמב"ן ז"ל בסה"מ (שורש חמישי) אמאי לא מנו בברייתא דואלו שבמיתה (סו"פ הנשרפין) גם כהן שיצא מן המקדש בשעת עבודה. וכתב שם. וז"ל עוד אני שואל למה לא מנו בואלו שבמיתה כהן המניח עבודה ויוצא. לפי מדרשם בספרא שדורשים כן בכל הכהנים שבכל הדורות. ויש לומר תנא ושייר דהא שייר טובא. כהן שנכנם לבית קדשי הקדשים שלא לעבודה. לוי שעבד עבודת כהנים. וכהן שעבד עבודת לוים. וכן לוים עצמם מעבודה לחברתה. ושלשה המנויין במשנה הכובש נבואתו והמוותר על דברי נביא ונביא שעבר על דברי עצמו עכ"ל עיי"ש. אבל תירוצו אינו מוסכם לשאר הראשונים ז"ל. דהרי הרמב"ם ז"ל (שורש שלישי) הכריח דגונב את הקסוה אינו במיתה בידי שמים ממה שלא נמנה בהך ברייתא דואלו שבמיתה עיי"ש. וא"כ ע"כ ס"ל דאין לנו לומר בהך ברייתא תנא ושייר. וגם הרמב"ן ז"ל גופיה שטרח שם לדחות הוכחה זו של הרמב"ם ז"ל מטעמים אחרים. ע"כ ס"ל שאין ראוי לומר כאן תנא ושייר. דאל"כ בלא"ה אין מקום להוכחת הרמב"ם ז"ל כלל. וכן מתבאר מדברי רבינו יונה והר"ן ז"ל (פ"ב דסנהדרין כ"ב ע"ב) דס"ל דאין לומר בהך ברייתא תנא ושייר עיי"ש בדבריהם. וכן מבואר בפסקי הרא"ש ז"ל (פרק אלו מגלחין סי' ב') בשם רבו מהר"ם מר"ב ז"ל. וכתב הטעם משום דקתני אלו. ואמרינן (פ"ק דקידושין ט"ו ע"ב) תנא תני אלו ואת אמרת תנא ושייר עיי"ש. וכן הוא בהלכות שמחות למהר"ם מר"ב (סי' ד') עיי"ש. וכן כתב הר"א אב"ד ז"ל באשכול (הלכות אבלות סי' מ"ה) עיי"ש. ומה שהכריח הרמב"ן ז"ל מדלא קחשיב הנכנס לקה"ק ביאה ריקנית. והנך שלשה דבמתניתין סו"פ הנחנקין. אין מזה הכרח כמו שיתבאר לפנינו. וכן מה שהכריח מדלא מנה בברייתא לוי שעבד עבודת כהנים. וכהן שעבד עבודת לויים. והלויים עצמן מעבודה לחברתה. אינו מוכרח דאיכא למימר דכולהו הנך הו"ל בכלל זר ששימש דקתני התם. דהרי הנך כולהו לא נפק"ל אלא מדכתיב והזר הקרב יומת. דהיינו זר לאותה עבודה כמבואר פ"ב דערכין (י"א ע"ב) עייש"ה וברמב"ם (סופ"ג מהלכות כלי מקדש). והשתא א"כ ודאי קושית הרמב"ן ז"ל במקומה עומדת אמאי לא קתני נמי בהך ברייתא כהן שיצא מן המקדש בשעת עבודה. ונראה דמהאי טעמא ס"ל לרבינו הגאון ז"ל וכן הבה"ג וסייעתו ז"ל דהך ברייתא דואלו שבמיתה פליגא אברייתא דספרא. וס"ל דאע"ג דודאי עיקר אזהרה דלא יצא ולא יחלל נוהגת לדורות בכל הכהנים. מ"מ עונש מיתה לית בה לדורות. ולא נאמר בקרא אלא לאהרן ובניו שבאותה שעה בלבד. ולא לדורות. ועפ"ז מתפרשת נמי שפיר ההיא ברייתא דר"פ לולב וערבה. דהא דקתני התם ואל יוכיחו מילואים שאין נוהגין לדורות. היינו משום דאע"ג דודאי עיקר האזהרה שלא לצאת מן המקדש בשעת עבודה נוהגת לדורות. מ"מ עונש מיתה דכתיב בהך קרא אינו נוהג לדורות. וא"כ האי קרא גופי' נמי לא נאמר אלא לשעה ולא לדורות. וטפי עדיף ללמוד סוכה מלולב ששניהם נוהגים לדורות. והשתא כיון דהנך ברייתות דמייתי בתלמודין פליגי עלה דההיא דספרא שלא הובאה בשום דוכתא בתלמודין. ס"ל להגאונים ז"ל דהכי נקטינן. ולהכי לא מנאוה במנין העונשין שלהם: 
<b>ועדיין </b>צ"ע מה שלא מנה רבינו הגאון ז"ל במנין העונשין במחוייבי מיתה בידי שמים הנך דתנן במתניתין דסנהדרין (סו"פ הנחנקין פ"ט ע"א) הכובש את נבואתו והמוותר על דברי נביא ונביא שעבר על דברי עצמו שכולן במיתה בידי שמים. וגם הבה"ג וסייעתו ז"ל לא מנאום. וכבר ראיתי להרש"ך ז"ל (בנ"מ שם) שעמד גם בזה על הבה"ג ז"ל עיי"ש. ומה שנדחק שם להעלות ארוכה קצת לזה. אין ממש כלל בדבריו ואין כדאי לטפל בהם. ואמנם גם אם היה קצת מקום לדבריו. מ"מ לא יתכנו אלא להבה"ג ולפי מה שהבין הרמב"ן ז"ל בכוונתו במה שמנה העונשין. אבל לשיטת רבינו הגאון ז"ל בלא"ה אין מקום לדבריו כלל וכמבואר מאיליו ואין להאריך. וא"כ ודאי הדבר תמוה לכאורה טובא מה שלא מנה שלשה אלו במנין העונשין. ומיהו הא ודאי לא קשה שהיה לו למנותן בשלשה עונשין חלוקין כל אחד בפ"ע. שהרי כולן נכללו במצוה אחת. ומחד קרא הוא דנפקי. מדכתיב והאיש אשר לא ישמע אל דברי וגו' אנכי אדרוש מעמו. וכמבואר בפרק הנחנקין שם דלא ישמע משמע בין הוא עצמו שעובר על נבואתו. ובין אחרים שמוותרים על דבריו. וקרי ביה נמי לא ישמיע דהיינו שכובש את נבואת עצמו. וכתיב אנכי אדרוש מעמו. דהיינו מיתה בידי שמים עיי"ש. נמצא שכולם במצוה אחת נאמרו. וא"כ אין למנותן כולן אלא במצוה אחת אפי' לשיטת רבינו הגאון ז"ל למנות פרטים רבים שנכללו במצוה אחת כל פרט בפ"ע. משום דהיינו דוקא היכא שנזכרו הפרטים בקרא בהדיא כל פרט בפ"ע. משא"כ הכא שלא הזכירם הכתוב בהדיא. אלא שנכללו כולם במשמעות הכתוב. ובכל כיו"ב לכ"ע אין כולם נמנין אלא במצוה אחת וכמו שביארנו בכמה דוכתי. אלא דמ"מ הדבר תמוה דעכ"פ הו"ל למנותן מיהת במצוה אחת באחד מן העונשין שבמיתה בידי שמים. ואמאי השמיטן ממנין העונשין לגמרי. והוא תמוה מאוד לכאורה: 
<b>מיהו </b>נראה דלרבינו הגאון ז"ל אפשר לומר ע"פ מה שכבר נתבאר דכל עיקר מה שחזר רבינו הגאון ז"ל ומנה העונשין אחר שכבר מנה אזהרותיהן במנין הלאוין. היינו משום המצוה שבעונשין על הב"ד. דכל אחד מהעונשין הוא מצוה לב"ד לדון ולענוש אותן שנתחייבו בו. וגם כרת ומיתה בידי שמים יש בהן מצוה דרמיא על הב"ד להלקותן ולפטרן וכיו"ב. וכמו שנתבאר בפתיחתנו. ומעתה לפ"ז הכא בהנך שלשה כיון דעונש מיתה דידהו לא נפק"ל אלא מדכתיב בהו אנכי אדרוש מעמו. הרי בהדיא גלי לן קרא שלא נמסר דינם לב"ד אלא לשמים. וא"כ אין שום מצוה בעונש זה לב"ד כלל. וא"כ אין זו מצוה נמנית. ויפה עשה שלא מנאה. ועפ"ז נראה בההיא דאמרינן (פ"ק דר"ה ו' ע"א) יקריב אותו מלמד שכופין אותו. וכתבו בתוס' שם וז"ל כל מצות עשה נמי כופין וכו'. והא דאיצטריך קרא הכא משום דסד"א דאין כופין כאן לפי שכתוב לרצונו עכ"ל עיי"ש. ודבריהם תמוהים לכאורה דאכתי מה יענו לההיא דאמרינן התם לעיל מיניה ועשית אזהרה לב"ד שיעשוך עיי"ש. והתם כיון דלא כתיב לרצונך תקשה קושייתם למה לי קרא. הרי כל מצות עשה שבתורה נמי כופין. ואמאי איצטריך הכא קרא יותר מבשאר מצות שבתורה. וכבר נתעורר בזה הרב פ"י שם. אלא דמה שתירץ על זה שם דבריו מתמיהים ואין שום ביאור לדבריו עיי"ש ואין להאריך בזה. ויש מקום לומר בזה עפמש"כ הריטב"א ז"ל שם בשם רבו. וכן כתב בכתובות (מ"ט ע"ב). דאע"ג דצדקה הו"ל מצות עשה שמתן שכרה כתוב בצדה. וקיי"ל כל מ"ע שמתן שכרה בצדה אין ב"ד מוזהרין עליה. מ"מ שאני צדקה דגלי קרא ועשית אזהרה לב"ד שיעשוך עיי"ש. ולפ"ז בקרא דועשית אין מקום קושיא. דכיון דבצדקה מיירי קרא דהו"ל מ"ע שמתן שכרה בצדה. ודאי איצטריך קרא לומר שכופין. משום דבכל שאר מצות שבתורה כיו"ב ודאי אין ב"ד כופין. אלא דבצדקה הוא דגלי קרא שכופין. אבל בקרא דיקריב דמיירי בקרבנות שפיר כתבו התוס' דלא איצטריך אלא משום דכתיב בהו לרצונו. אלא דבעיקר סברת הריטב"א ז"ל מבואר מדברי התוס' וכל שאר ראשונים ז"ל בכתובות שם ובחולין (פרק כל הבשר ק"י ע"ב) ובפ"ק דבב"ב (ח' ע"ב) ובשאר דוכתא דלא ס"ל הכי. ועי' ג"כ בטור (יו"ד סי' רמ"ח) ובאחרונים שם ואכמ"ל. בזה. אבל עפמש"כ נראה בפשיטות דהתם כיון דכתיב בה כי דרש ידרשנו ה' אלקיך מעמך. אי לאו דגלי קרא דועשית היה ראוי לומר שאין דינו מסור אלא לשמים ולא לב"ד. ולהכי הוא דאתי הך קרא לגלוי לן דהכא אין דינו מסור לב"ד כבשאר מצות שבתורה. ולזה איצטריך קרא דועשית אזהרה לב"ד שיעשוך כמו בכל המצות שבתורה. וקרא דכי דרוש ידרשנו וגו'. איצטריך לדרשא אחרינא. וכדדריש התם עיי"ש. ומהאי טעמא לא הקשו התוס' קושייתם אלא בההיא דיקריבנו: 
<b>ועפ"ז </b>נראה ג"כ במש"כ הרמב"ם ז"ל (פ"ו מהלכות דעות ה"י) שאין לוקין על לאו דאלמנה ויתום לא תענון עיי"ש. ותמהו האחרונים ז"ל אמאי לא ילקה על לאו זה. ומ"ש משאר לאוין. וגם מנ"ל להרמב"ם ז"ל הא. והניחוה בצ"ע. וראיתי להרב המבי"ט ז"ל (בקרית ספר שם) שביאר טעמו משום שהתורה פירשה עונש לאו זה בצדו. דכתיב וחרה אפי והרגתי וגו' עיי"ש. ודבריו צריכין ביאור. ולכאורה כוונתו בזה לומר דכיון שפירשה תורה עונש זה בצדו משמע שאין בו אלא עונש זה בלבד. וכיו"ב אמרינן בחולין (פרק כה"ב ק"י ע"ב) כל מ"ע שמתן שכרה בצדה אין ב"ד של מטה מוזהרין עליה. ופירש"י ז"ל שמתן שכרה בצדה למען יאריכון ימיך. לכך פירש מתן שכרה לומר אם לא תקיימנה זהו עונשך שלא תטול שכר זה עכ"ל עיי"ש. הרי דכל שכתוב אצל המצוה עונש מניעת השכר אית לן למימר דאין בה עונש אחר זולתו. וכ"ש היכא שכתוב בצדו עונש גמור מפורש בהדיא. כן היה נראה בכוונתו. אבל זה לא יתכן דהרי כל חייבי כריתות וחייבי מיתה בידי שמים אע"פ שפירש בהן הכתוב בהדיא עונש כרת ומיתה. אפילו הכי קיי"ל דלוקין על הלאו שבהן. ולא אמרינן שאין בהן עונש אחר זולת עונש כרת או מיתה המפורש בהן. ואפילו לאו שניתן לאזהרת מיתת ב"ד איכא למ"ד שלוקין עליו. אע"ג דעונש מיתת ב"ד כתוב בצדו. ואפילו למ"ד אין לוקין עליו. היינו מטעמא אחרינא דמפרשינן (ריש פרק בתרא דמכות) עיי"ש. ולא משום שעונש אחר כתוב בצדו. ולכן נראה דכוונתו בזה משום שהכתוב פירש שעונש לאו זה אינו אלא בידי שמים כדכתיב וחרה אפי והרגתי וגו'. דמשמע אני ולא השליח ולא ב"ד. שלא נמסר ענשו לב"ד ואין נפרעין ממנו אלא בידי שמים בלבד. ובהכי ניחא נמי מה שלא מנה רבינו הגאון ז"ל גם עונש זה דמענה יתום ואלמנה במנין העונשין במחייבי מיתה בידי שמים כמפורש בקרא. והיינו משום שאין בו שום מצוה לב"ד. ומהאי טעמא נמי נראה שלא נמנה בברייתא דואלו שבמיתה. משום דגם תנא דברייתא לא מנה אלא הנך חייבי מיתה שדינם מסור לב"ד של מטה וכמשכ"ל: 
<b>איברא </b>דצ"ע לכאורה לפ"ז במלאכת יוה"כ דכתיב בה והאבדתי את הנפש ההיא וגו'. הוה לן למימר שאין דינו מסור אלא לשמים ולא לב"ד של מטה. והרי במתניתין (ר"פ אלו הן הלוקין) קתני האוכל ועושה מלאכה ביוה"כ במנין הלוקין עיי"ש. מיהו לשיטת הסוברין דחייבי כריתות שלקו נפטרו ידי כריתתן היינו דוקא במלקות שמצד הכרת עצמה. מלבד המלקות שמצד הלאו. כמו שנתבאר בפתיחתנו להעונשין (סי' ט"ז י"ז) עיי"ש. אין בזה קושיא דאיכא למימר דאע"ג דכרת דמלאכת יוה"כ אפקי' קרא בלשון והאבדתי את הנפש וגו'. דשמעינן מיני' שלא נמסר דינו אלא לשמים ולא לב"ד. מ"מ היינו רק לענין עונש כרת בלבד דאיירי ביה ההוא קרא. ולענין שאינו נפטר ע"י מלקות בב"ד מידי כריתתו. כשאר חייבי כריתות שבתורה. אבל מצד הלאו ודאי לוקה כשאר חייבי לאוין שבתורה. ובמתניתין דר"פ בתרא דמכות לא מיירי אלא במלקות שמצד הלאו. ואין זה ענין לכרת. אלא דלפ"ז מלבד דממתניתין דסוף מכות דקתני כל חייבי כריתות שלקו נפטרו מידי כריתתן משמע ודאי דגם החייב כרת משום מלאכה ביוה"כ בכלל. וכן מבואר בהדיא בסוגיא דגמרא שם ובפ"ק דמגילה (ז' ע"ב) עיי"ש. וא"כ אכתי קשה שהרי בכרת דמלאכת יוה"כ משמע מקרא דוהאבדתי את הנפש וגו'. שאין דינו מסור לב"ד ואינו נפטר במלקות שבב"ד מידי כריתתו. בלא"ה יקשה לפ"ז דלא הו"ל לרבינו הגאון ז"ל למנות עונש כרת דמלאכת יוה"כ במנין העונשין אם איתא שאין בו מצוה לב"ד: 
<b>אמנם </b>נראה ע"פ מאי דבלא"ה קשה טובא לכאורה במאי דנפק"ל (ר"פ בתרא דיומא ע"ד ע"ב) דאין עינוי אלא מאכילה ושתייה מדכתיב והאבדתי את הנפש ההיא. עינוי שהוא אבידת הנפש. ואיזה זה אכילה ושתייה עיי"ש. והוא תמוה מאוד לכאורה. דהרי הך קרא דוהאבדתי במלאכה הוא דכתיב ולא בעינוי. והיכי יליף מיני' לפרושי עינוי מה הוא. והנה עיקר ברייתא זו היא בספרא (פ' אחרי פ"ז). וראיתי בפי' הספרא להראב"ד והר"ש משאנץ ז"ל שכבר הרגישו בזה. ותירצו דמייתי מקרא דוהאבדתי לעינוי אע"ג דבמלאכה הוא דכתיב משום דאיתקישו מלאכה ואכילה ושתייה להדדי עיי"ש. אבל דבריהם ז"ל תמוהים מאוד אצלי דכיון דעכ"פ הך קרא במלאכה הוא דכתיב. היכי שייך כלל למילף מיני' עינוי מה הוא. כיון דבמלאכה גופא לא שייך זה כלל. ולא שייכא היקישא אלא כדי להשוות דינו של הלמד להמלמד במאי דמבואר בקרא אצל המלמד ולא נתבאר בלמד. אבל כאן דבמלמד גופי' לא שייך עינוי כלל היכי יתכן למילף מיני' בהיקש לאכילה ושתייה. ועוד יש לתמוה במאי דדרשינן בספרא (פרשת אמור פי"ד) כי כל הנפש אשר לא תעונה וגו' ונכרתה הרי זה עונש עינוי. והאבדתי מה תלמוד לומר. לפי שהוא אומר כרת בכל מקום ואיני יודע מה הוא. כשהוא אומר והאבדתי לימד על הכרת שאינו אלא אבדן עיי"ש. וגם זה תמוה מאוד דהרי לא כתיב כרת אלא בעינוי. וקרא דוהאבדתי לא כתיב אלא במלאכה. ושם כרת לא כתיב. וא"כ מאי האי דקאמר מה תלמוד לומר והאבדתי. וכבר נלחצו המפרשים בזה ולא העלו מזור כלל. וגם תמוה מאוד מאי דקאמר שבא ללמד על הכרת מה הוא ושאינו אלא אבדן. ומהיכא משמע להו הכי. ודילמא כרת לחוד. ואבדון לחוד. דבעינוי ענוש כרת. ובמלאכה ענוש באבדון נפש ולא בכרת. ושני מיני עונשין חלוקין הן לא הרי זה כהרי זה. ומשום דאיתקישו להדדי אין לנו אלא ללמוד זה מזה דעינוי איתי' נמי בעונש דאבדון כמלאכה ומלאכה איתי' נמי בעונש כרת כעינוי. אבל מהיכי תיתי לומר דקרא דוהאבדתי דכתיב במלאכה פרושי קא מפרש לכרת דכתיב בעינוי מה הוא: 
<b>ולכן </b>נראה דע"כ מוכרח מכל זה דמשמע להו לרז"ל דהכי פירושא דקרא. כי כל הנפש אשר לא תעונה ונכרתה מעמיה וגם כל הנפש אשר תעשה כל מלאכה בעצם היום הזה בעונש זה. דסיפא דקרא ארישא קאי. לומר דגם כל הנפש אשר תעשה כל מלאכה בעצם היום הזה. היא בעונש האמור למעלה אצל עינוי. וקרא דוהאבדתי דכתיב בתרי' חוזר על העינוי דאתחיל ביה קרא. לפרושי מה הוא עונש כרת דכתיב ביה. וכיו"ב ממש אשכחן (סו"פ הנשרפין פ"ג ע"ב) בההיא דילפינן לזר שאכל תרומה דענוש מיתה מדכתיב ומתו בו כי יחללוהו וגו' וכל זר לא יאכל קודש עיי"ש. הרי דאע"ג דומתו בו כי יחללוהו לא כתיב אלא בכהן האוכל תרומה בטומאת הגוף. מ"מ אמרינן דמאי דכתיב בתרי' וכל זר לא יאכל קודש. אדלעיל מיני' קאי. לומר וכל זר נמי בעונש זה אם אכל קודש דהיינו תרומה. ואפילו רב דפליג התם עלה וקאמר דזר אינו במיתה על אכילת תרומה. היינו רק כדמפרש התם משום דס"ל דאני ה' מקדשם דכתיב בינתים הפסיק הענין עיי"ש. אבל הכא דליכא שום הפסק בינתים ליכא מאן דפליג דפירושא דקרא הכי הוא כדכתיבנא. ואפשר דמשמע להו הכי משום דלא אשכחן זולת זה בכל התורה עונש אבדן נפש. ולהכי משמע להו דגם כאן אין זה מין עונש מיוחד בפ"ע. אלא קאי לפרושי עונש כרת דכתיב לעיל מיני' אצל עינוי. ומאי דכתיב בינתים וכל הנפש אשר תעשה כל מלאכה וגו'. ארישא דקרא הוא דקאי. לומר דגם כל הנפש אשר תעשה כל מלאכה הוא בעונש כרת האמור בעינוי. והכי נמי משמע בהדיא מגירסת הילקוט (פרשת אמור) דגריס בברייתא דספרא שם. וכל הנפש אשר תעשה כל מלאכה הרי זה עונש כרת. והאבדתי מה תלמוד לומר וכו' עיי"ש. משמע בהדיא דקרא דוכל הנפש אשר תעשה כל מלאכה לחוד גם בלא קרא דוהאבדתי הרי זה מלמד על עונש כרת דמלאכה. והיינו ע"כ משום דקאי על עונש כרת דרישא דקרא דסליק מיני'. אבל קרא דוהאבדתי דכתיב בתרי' אייתר לפרושי כרת דלעיל מיני' מה הוא. ולפ"ז עכצ"ל דמאי דאיתא בספרא (שם פי"ד) כל הנפש אשר תעשה כל מלאכה והאבדתי הרי זה עונש למלאכה עיי"ש. לא היתה כן בגירסת הילקוט. אלא גריס כל הנפש אשר תעשה כל מלאכה הרי זה עונש למלאכה. ותיבת והאבדתי לא היתה בגירסא שלפניו. והכי משמע נמי בהדיא מדקתני התם מיד בסמוך בתר הכי כי כל הנפש אשר לא תעונה בעצם היום הזה ונכרתה הרי זה עונש עינוי. והאבדתי מה תלמוד לומר וכו'. והוא תמוה לכאורה מאי ענין קרא דוהאבדתי לכאן. והא קרא דוהאבדתי לא מיד בתר עונש דעינוי כתיב. אלא לקמן בתר קרא דוכל הנפש אשר תעשה כל מלאכה וגו'. ואמלאכה הוא דקאי. אלא ע"כ ודאי מוכרח כדכתיבנא דקרא דוהאבדתי וגו' ס"ל דלא קאי אלא אעינוי דרישא דקרא. ולזה שפיר קאמר בתר דדריש קרא דעינוי לעונש עינוי. והאבדתי מה תלמוד לומר. כלומר הרי כבר כתיב עונש כרת בעינוי ובמלאכה. ולאיזה ענין חזר וכתב והאבדתי וגו'. ועל זה משני דלפרושי מה הוא עונש כרת דרישא דקרא אתי. והכי נמי משמע מלישנא דברייתא (פרק בתרא דיומא פ"א ע"א) דקתני יכול יהא ענוש כרת על תוספת מלאכה. ת"ל וכל הנפש אשר תעשה כל מלאכה בעצם היום הזה. על עיצומו של יום ענוש כרת ואינו ענוש כרת על תוספת מלאכה עיי"ש. ואם איתא דעונש דמלאכה לא שמענו אלא מקרא דוהאבדתי דכתיב בתרי' הכי הו"ל למימר ת"ל וכל הנפש אשר תעשה כל מלאכה בעצם היום הזה והאבדתי וגו'. על עיצומו של יום ענוש כרת וכו'. דהא מקרא דוכל הנפש אשר תעשה מלאכה לחודי' אכתי לא שמענו דבעונש כרת מיירי. אלא ודאי כדכתיבנא דס"ל דקרא דוכל הנפש אשר תעשה כל מלאכה גופי' בלא קרא דוהאבדתי הוא העונש כרת דמלאכה. משום דקאי על עונש כרת דרישא דקרא דכתיב אצל עינוי. והכי קאמר קרא וכל הנפש אשר תעשה כל מלאכה נמי היא בעונש כרת האמור לעיל מיני'. והשתא מדוקדק היטב לישנא דברייתא דמדייק מיני' גופא על עיצומו הוא שענוש כרת ולא על התוספת. וכן מתבאר להדיא מדברי הר"ן ז"ל (פרק בתרא דנדרים פ' ע"ב) ד"ה אין ענוש וכו' שכתב וז"ל דכתיב כל הנפש אשר לא תעונה והאבדתי. ואיזה עינוי שיש בו אבוד נפש וכו' עיי"ש. וכן כתב ג"כ בש"מ שם בשם הרנב"י ז"ל עיי"ש. והוא תמוה לכאורה דלא אשכחן הכי בקרא. אבל הדברים מבוארים היטב ע"פ מה שביארנו: 
<b>איברא </b>דממאי דגרסינן בירושלמי (פרק בתרא דיומא ה"ג) אזהרה למלאכת היום כל מלאכה לא תעשו. עונש והאבדתי את הנפש ההיא. אזהרה לעינוי היום כי כל הנפש אשר לא תעונה. עונש ונכרתה הנפש ההיא וכו' עיי"ש. משמע בהדיא דעונש דמלאכה לא נפק"ל אלא מדכתיב בתרה והאבדתי. ולא מקרא דונכרתה הנפש ההיא דכתיב ברישא דקרא אצל עינוי. ועכצ"ל דתנאי היא וההיא ברייתא דהתם בירושלמי ס"ל דקרא דוהאבדתי אמלאכה דסמיך ליה קאי ומיניה נפק"ל עונש למלאכה. אבל לברייתא דספרא דמייתי בתלמודא דידן לא ס"ל הכי אלא כדכתיבנא. וההיא ברייתא עיקר כיון דמייתי לה בתלמודין. וכברייתא זו כתבו ג"כ הבה"ג (הלכות יוה"כ) ובהלכות הרי"ץ אבן גיאת ז"ל (הלכות יוה"כ) עיי"ש. ועי' מש"כ בזה לעיל (עונש ג') לדעת הר"ן ז"ל עיי"ש. מיהו בלא"ה דברי הירושלמי שם תמוהים במאי דקתני בההיא ברייתא דאזהרה לעינוי נפק"ל מדכתיב כי כל הנפש אשר לא תעונה. והוא תמוה מאוד איזה אזהרה משמע מהך קרא. ודברי הפ"מ שם אינם מספיקים כלל. וגז"ש דעצם עצם מייתי לה הירושלמי שם לקמן בשם ראב"י עיי"ש. אבל כאן אין רמז לזה בירושלמי כלל. ולא יתכן לומר דעלה סמיך. וכבר ראיתי לקצת מפרשי הירושלמי שהגיהו הרבה בדברי הירושלמי שם. וא"כ אין הכרע מגירסא זו שלפנינו בירושלמי שם ואין להאריך בזה. ועכ"פ ודאי הדבר מוכרח כדכתיבנא: 
<b>והשתא </b>א"כ נמצא דגם במלאכת יוה"כ כתיב עונש כרת בלשון ציווי לב"ד ונכרתה הנפש ההיא כמו בשאר חייבי כריתות. וא"כ ודאי גם עונש כרת דמלאכת יוה"כ נמסר דינו לב"ד כשאר חייבי כריתות. וקרא דוהאבדתי ע"כ לא למעוטי ב"ד אתי. אלא לומר שאם לא נלקה בב"ד הרי זה נאבד בדיני שמים. כמו במולך ואוב וידעוני. דאע"ג דבהדיא כתיב קרא שדינו מסור לב"ד למות מיתת ב"ד. מ"מ כתיב בהו והכרתי אותו וגו'. והיינו כדכתיבנא. ובהדיא כתיב במולך ואם העלם יעלימו וגו' ושמתי אני את פני וגו'. והכא נמי כיון דבמלאכת יוה"כ נמי כתיב ונכרתה וגו'. ע"כ קרא דוהאבדתי דכתיב בתרי' מתפרש כדכתיבנא. אבל ודאי אי לא הוה כתיב בה אלא קרא דוהאבדתי לחודי'. ע"כ הוה ממעטינן מיניה מעשה ב"ד. ועי' מש"כ בזה בפתיחתנו להעונשין (סי' ו') עייש"ה. ומעתה א"כ הכא בהנך תלתא דכובש נבואתו והמוותר על דברי נביא ונביא העובר על דברי עצמו. כיון דכתיב קרא אנכי אדרוש מעמו. הרי בהדיא אימעיט מעשה ב"ד. ואין דינו מסור אלא לשמים. והא דאמרינן (בפרק הנחנקין פ"ט ע"ב) תני תנא קמי' דר"ח הכובש את נבואתו לוקה עיי"ש. כבר ביארנו לעיל (לאוין מ"ט) לדעת רבינו הגאון ז"ל דהיינו משום דאית ביה לאו עיי"ש בכל מה שביארנו שם בזה. וא"כ ודאי בר מלקות הוא מיהת מצד הלאו. ולא אימעיט מדכתיב אנכי אדרוש מעמו אלא מלקות שמצד מיתתו בידי שמים. ואין ענין זה לזה וכמשכ"ל. ובפרט דלאו זה לא כתיב בההיא פרשה כלל. ועפ"ז ממילא ניחא נמי מה שלא נמנו הנך תלתא בברייתא דואלו שבמיתה. וכמו שביארנו לעיל דהתם לא קחשיב אלא הנך חייבי מיתה שנמסר דינם לב"ד. משא"כ הנך שאין דינם מסור אלא לשמים. ומיהו בלא"ה אפשר לומר דלהכי לא קתני להו משום שכבר שנה אותן תנא דמתניתין (בפרק הנחנקין שם). ועי' מש"כ הרמב"ן ז"ל (בסה"מ שורש שלישי). וממילא מבואר דהיינו טעמו של רבינו הגאון ז"ל שלא מנאן במנין העונשין שבמיתה בידי שמים. משום שאין בהן שום מצוה לב"ד: 
@00עונש נח. נט. 
<b>וטבול ערבים. חסר כפור. </b>לא אשכחן בהדיא עונש מיתה בידי שמים בקרא. לא בטבול יום ולא במחוסר כפורים ששימשו. אלא דבסו"פ הנשרפין (פ"ג ע"ב) גמרינן טבול יום דבמיתה בגז"ש דחלול חלול מתרומה. ומחוסר כפורים ילפינן מדכתיב וכפר עליה הכהן וטהרה מכלל שהיא טמאה. ואמר מר טמא ששימש במיתה עיי"ש. וטמא גופיה ששימש לא נפק"ל התם דבמיתה אלא מגז"ש דחלול חלול מתרומה. ומעתה לפ"ז צ"ע לכאורה דלפי שיטת רבינו הגאון ז"ל כמו שביארנו בשרשים (במבוא סי' ז' שורש שני) לא היה לו למנות שנים אלו. וגם במה שמנה טמא ששימש קשה מהאי טעמא. וכבר עוררנו על זה לעיל (עשין קפ"א קפ"ב) עיי"ש מה שביארנו בזה. אבל אכתי גם לפ"ז קשה טובא במחוסר כפורים דלא אשכחן ביה בקרא לא עונש ולא אזהרה. ובין עונש מיתה ובין אזהרה לא נפק"ל ביה אלא מדקרי ליה קרא טמא מכלל דדינו כטמא. וא"כ אין לנו אלא דהו"ל בכלל טמא. וא"כ אחר שכבר נמנה עונש מיתה בידי שמים דטמא ששימש. לא היה לו למנות עוד מחוסר כפורים. וגם תמוה מאוד דבמנין הלאוין באמת לא מנה רבינו הגאון ז"ל (לאוין קצ"ז) אלא אזהרות לאו דטמא ששימש בלבד. ולא מנה לא לאו דטבול יום. ולא לאו דמחוסר כפורים. והיינו ע"כ משום שהם בכלל אזהרת טמא ששימש וכשיטתו ז"ל. אף ע"ג דבטבול יום אשכחן בקרא אזהרה מיוחדת בפ"ע מדכתיב קדושים יהיו לאלקיהם ולא יחללו. דמוקמינן ליה (סו"פ הנשרפין) לאזהרת טבול יום עיי"ש. וא"כ הדבר מתמיה ביותר מאי שנא הכא במנין העונשין שמנאן כל אחד בפ"ע. וכבר עוררנו על זה לעיל (לאוין קצ"ח קצ"ט) עיי"ש ובמש"כ בזה עוד לעיל (עונש ל"ח): 
<b>ומיהו </b>אפשר לומר בזה בדעת רבינו הגאון ז"ל דבמנין הלאוין היינו טעמא דלא מנה כל אחד בפ"ע. משום דאפי' כתוב בהן בקרא אזהרה בכל אחד בפ"ע. מ"מ כיון דודאי הטמא הו"ל בכלל אזהרת טבול יום. שהרי גם הוא לא העריב שמשו בטהרה. ופשיטא דבמאי דחסר לו גם טבילה. לא עדיף מטבול יום שכבר טבל ולא חסר לו אלא הערב שמש בלבד. וכן הו"ל נמי בכלל מחוסר כפורים. דהרי גריעותא דמחוסר כפורים היינו מאי דמחוסר מעשה הכפרה. והרי הטמא נמי מחוסר טבילה עכ"פ אפי' בענין שאינו טעון כפרה. וכמבואר רפ"ב דזבחים (י"ז ע"א) עיי"ש. וכן הטבול יום בכלל אזהרת מחוסר כפורים עכ"פ למ"ד מחוסר כפורים דזב לאו כזב דמי דקלישא טומאתו עיי"ש. ולפי דברי הכ"מ (הלכות ביאת מקדש פ"ג ה"ט. ופ"ד ה"ד) הכי קיי"ל עיי"ש. וכן הכריח הרדב"ז ז"ל בתשובותיו (ח"ב. לשונות הרמב"ם סי' ק"ו) עיי"ש בדבריו. וא"כ לפי שיטת רבינו הגאון ז"ל לא היה לו למנות אלא אזהרת מחוסר כפורים בלבד. ולכן כללן כולן באזהרה אחת במנין הלאוין. וכתב שם טמא סתם. דכולן איקרו טמא. כדגמרינן מקרא (סו"פ הנשרפין. ורפ"ב דזבחים). משא"כ לענין העונשין. דכיון דעיקר מנין העונשין לרבינו הגאון ז"ל היינו משום המצוה שבהן להב"ד. ובחייבי כריתות וחייבי מיתה בידי שמים מצות הב"ד היא להכניסן לכיפה בזמנם. או להלקותן ולפטרן מידי כריתתן ומיתתן. וכמו שנתבאר בפתיחה א"כ אין ענשו של האיסור החמור בכלל ענשו של הקל לענין מצות הב"ד. ומענשו של מחוסר כפורים ששימש ליכא למשמע מצוה לב"ד בטמא וטבול יום. משום דאפשר לומר דאף ע"ג דמחוסר כפורים דזב לא כזב דמי נמסר דינו לב"ד ומשלקה נפטר ממיתתו. מ"מ טבול יום. וכ"ש הטמא. דחמירי טפי לא נמסר דינם לב"ד ולא מיפטרי במלקות שלקו בב"ד. וא"כ אין מצותן מוטלת על הב"ד. וגם לאידך גיסא לומר דהקל בכלל החמור. לא יתכן בעונשין. משום דאפשר לומר דאע"ג דהטמא הוא במיתה בידי שמים. מ"מ היינו טמא דוקא דחמיר אבל טבול יום ומחוסר כפורים דקילי לא מיחייבי מיתה כלל. הילכך במנין העונשין אפי' לשיטת רבינו הגאון ז"ל גם בכל כיו"ב יש למנותן כל אחד בפ"ע. ואף ע"ג דאכתי איכא נפק"מ לענין המצוה שעל הב"ד להכניסו לכיפה בתלתא זימני. ובזה החמור בכלל הקל. דכיון דמחוסר כפורים ששימש ענוש מיתה בידי שמים. ומצוה על הב"ד להכניסו לכיפה בפעם השלישי. טבול יום דחמיר מיניה. וכ"ש הטמא. כ"ש שחובה על הב"ד לעשות לו כן. מ"מ בזה שוב אית לן למימר דכיון דקיי"ל אין עונשין מן הדין אין לנו לדון בזה מן הקל על החמור להחמיר עליו. ואין החמור בכלל הקל לענין המצוה שעל הב"ד להכניסו לכיפה. ואף ע"פ שבתוס' הרא"ש ז"ל לקידושין (נ"ז ע"ב) כתב דלא אמרו אין עונשין מן הדין אלא בעונש ב"ד ולא בעונש כרת עיי"ש. וכ"כ במנחת יהודה (פ' אמור) בשם רבינו אליקים ז"ל עיי"ש. וכן נראה מדברי התוס' (זבחים ק"ו ע"ב) ד"ה מכולהו עיי"ש. וכ"כ הרא"ם ז"ל מסברתו (בפ' אמור). אבל כבר תמה על סברא זו הרב כנה"ג בדינא דחיי (לאוין צ') והביאה שם מדברי הרא"ם ז"ל. ודחאה בשתי ידים עיי"ש בדבריו. וגם בכנה"ג (או"ח בלשונות רש"י) תמה הרבה על סברא זו. ורצה שם לחלק בין כרת למיתה בידי שמים. דבכרת כיון שכל חייבי כריתות לוקין הו"ל עונש ב"ד ואין עונשין בב"ד מן הדין. אבל חייבי מיתה בידי שמים עונשין מן הדין עיי"ש. ודבריו תמוהים דאין שום חילוק לענין מלקות בין חייבי כריתות לחייבי מיתה בידי שמים. ולדעת הסוברין דהא דחייבי כריתות שלקו נפטרין ידי כריתתן היינו במלקות שמצד הלאו. הרי משנה ערוכה היא (ריש פרק בתרא דמכות) דהאוכל את הטבל לוקה עיי"ש. אף ע"ג דהו"ל מחייבי מיתה בידי שמים. וכן מבואר בתוספתא (סוף מכות) עיי"ש. ואפי' להסוברין דדוקא במלקות שלקה מצד הכרת עצמו כדי לפטרו. אבל במלקות שמצד הלאו לא מיפטר ידי כריתתו. מ"מ גם לפ"ז אין שום חילוק כלל בין כרת למיתה. וכמו שביארנו בפתיחתנו להעונשין (סי' ט"ז ובסי' כ"ב) ובשאר דוכתי. וא"כ ודאי לענין מנין העונשין כיון דגם בעונשין שבידי שמים אמרינן אין עונשין מן הדין. אין החמור בכלל הקל. והילכך גם לשיטת רבינו הגאון ז"ל יש למנות טמא ומחוסר כפורים וטבול יום כל אחד בפ"ע בחשבון העונשין. ואע"ג דהכא אין אנו צריכין למדת קל וחומר. דסברא פשוטה היא דודאי לא עדיף טמא מטבול יום וטבול יום ממחוסר כפורים. מ"מ אפי' בכה"ג קיי"ל דאין עונשין מן הדין. כמבואר פ"ק דתמורה (ט' ע"א). דאמרינן התם אביי אמר ק"ו הוא ומה טוב ברע דעילויי קא מעלי לה לקי. טוב בטוב דכי הדדי נינהו לא כ"ש דלקי. ורבא אמר אין עונשין מן הדין. ואביי אמר לך הא לאו דינא הוא מי גרע טוב מרע עיי"ש. הרי דלרבא דקיי"ל כוותיה אפי' בכהאי גוונא אין עונשין מן הדין: 
<b>ומלבד </b>זה לפמש"כ הרמ"ה והר"ן ז"ל (סו"פ הנשרפין פ"א ע"ב) וכן מבואר בפירש"י שם (בד"ה והיכן רמיזא) דהכנסה לכיפה הלכה לממ"ס היא עיי"ש בדבריהם. א"כ בלא"ה לענין זה מיהת לא שייך לומר דהחמור בכלל הקל לענין המצוה שעל הב"ד להכניסן לחייבי כריתות ומיתה בידי שמים לכיפה. דהא קיי"ל אין דנין ק"ו מהלכה. ולאו דוקא ק"ו גמור אלא אפי' בסברא פשוטה אין דנין חמור מן הקל להחמיר עליו. כמבואר בדברי התוס' (פ"ק דחולין י"א ע"א) ד"ה מנה"מ עיי"ש ובמש"כ הרש"א ז"ל שם. וכן מתבאר מדברי הרמ"ה ז"ל (בסו"פ הנשרפין שם) שכתב בתוך דבריו. וז"ל ואף ע"ג דקבולי התראה לא כתיב בחייבי מלקיות בקרא דנין בק"ו. ומה חייבי מיתות החמורות בזמן שלא קבלו עליהן התראה פטורין. דכתיב וכו'. חייבי מלקיות לא כ"ש. וכי תימא אי הכי כיפה נמי תילף מחייבי מיתות בק"ו (דלא ניבעי התראה). שאני כיפה דמדברי סופרים היא ואין דנין דיני סופרים מדברי תורה עכ"ל עיי"ש. ובודאי מש"כ דברי סופרים לאו דוקא הוא. דהא הרמ"ה ז"ל גופיה כתב לקמן בסמוך דכיפה הלממ"ס היא. וע"כ כוונתו כמש"כ הרמב"ם בפיה"מ (פי"ז דכלים מי"ב) ובתשובותיו (סי' קמ"א) והביאה הרמב"ן ז"ל בסה"מ (שורש שני) דהלממ"ס נמי מיקרי דברי סופרים עיי"ש. מ"מ מבואר דס"ל להרמ"ה ז"ל דאפי' בכה"ג דלא הוי ק"ו גמור. אלא סברא פשוטה דלא גרע כיפה ממיתת ב"ד החמורה. נמי אין דנין בהללמ"ס. וכן מתבאר מדברי התוס' (פ"ב דשבת כ"ח ע"ב) ד"ה תפילין. ומדברי הריטב"א והר"ן ז"ל (רפ"ק דסוכה ד' ע"א) גבי דופן עקומה עיי"ש בדבריהם. ומיהו מדברי הרמב"ם ז"ל (פ"ד מהלכות תמורה ה"ב) משמע לכאורה דס"ל דבכה"ג לא אמרינן אין דנין ק"ו מהלכה עיי"ש. אבל יש לדחות ע"פ סוגיא דרפ"ג דתמורה (י"ח ע"א ופ"ב דבכורות ט"ז ע"א) עיי"ש היטב. ועי' מש"כ הב"ח ביו"ד (סי' רצ"ג) על תשובת הרא"ש ז"ל ובמש"כ עליו בתשו' ש"א החדשות (סי' ג') עיי"ש היטב ואכמ"ל בזה. ועכ"פ כן אפשר לומר בדעת רבינו הגאון ז"ל דס"ל דגם בכהאי גוונא אמרינן דאין דנין מהלכה. וכדעת התוס' והרמ"ה ז"ל. ולהכי אף ע"ג דמנה במנין הלאוין טמא וטבול יום ומחוסר כפורים במצוה אחת. וכשיטתו בכל כיו"ב. מ"מ כאן במנין העונשין יפה עשה שמנאן כל אחד בפ"ע למצוה על הב"ד. משום דלענין זה ליכא למשמע חדא מכלל חברתה כמו שביארנו. הילכך כל חד וחד נמנה מצוה בפ"ע: 
<b>אלא </b>דאכתי הא ודאי קשה טובא מה שהקשינו לעיל במחוסר כפורים דבין לענין עונש ובין לאזהרה לא נפק"ל אלא מדאיקרי טמא. וא"כ כל אזהרתו וענשו לא מצד עצמו הוא אלא משום דהו"ל בכלל טמא. וא"כ ודאי אינו ראוי לבוא בחשבון העונשין בפ"ע. ומהאי טעמא לא מנו גם הרמב"ם ז"ל וסייעתו לאו דמחוסר כפורים ששימש. אע"פ שמנו לאו דטבול יום ששימש. וראיתי במעשה נסים להר"א מיימון ז"ל בנו של הרמב"ם ז"ל (סי' ג') שנשאל מאת ה"ר דניאל הבבלי ז"ל וכתב בשאלתו שם וז"ל ועם כל שרשו (של הרמב"ם) שהשריש (בשורש שביעי) אנחנו רואים כי מנה ענפים היוצאים משורש אחד אף כי אינם מפורשים בתורה. וזהו כי טמא ששימש במיתה. והקבלה עשתה דין טבול יום ומחוסר כפורים כדינו וכו'. ולימדו כי טבול יום מחלקיו וכו'. ואמרו אם אינו ענין לטמא דנפק"ל מוינזרו תנהו ענין לטבול יום. והוציאו ג"כ כי מחוסר כפורים מחלקי הטמא ממאמרו ביולדת וכפר עליה הכהן וטהרה מכלל שהיא טמאה. ואע"פ שאלו שתי החלוקות לא נתפרשו בכתוב ואינם חלוקים בדינם. ועם כל זאת מנאם הרמב"ם בשלש מצות וכו' עכ"ל הר"ד הבבלי ז"ל שם. ועל זה השיב לו הר"א מיימון ז"ל בתשובתו. וז"ל ואמנם מה שהקשית על דעתו ז"ל (של הרמב"ם) הצודקת אשר מנה טבול יום ומחוסר כפורים זולת טמא. וחשבת כי המה ענפים מטומאה. זהו טעות נגלה. כי הטומאה מסתלקת בטבילה. כאשר אמר יתברך תמיד ורחץ במים וטהר. ואם נאמר עליהם בשילוח מה שיורה שהם טמאים. אין הכוונה אך כי חסר להם הטהרה השלימה אשר ישלימם באיזה ענינים. ולא תטעה בהשתתפות השם אשר הטעה רבים וכן שלמים. ואשר נבוכו בהם רבים ועצומים הרוגיהם עכ"ל עיי"ש. ואמנם מלבד מה שדבריו תמוהים מאוד בעיקר תירוצו. דמש"כ כדבר הפשוט נגלה לעין כל שהטומאה מסתלקת בטבילה. וכל המחליט הפכו הוא טועה טעות נגלה. לענ"ד הא ודאי מעיקרא ליתא. שהדבר ידוע דכל טבול יום קודם שהעריב שמשו הרי הוא טמא עדיין ופוסל קודש ותרומה במגעו. וגם מחוסר כפורים הוא כטבול יום לקודש. כמבואר בכמה דוכתי. ואין כדאי להאריך בזה בראיות ומבואר ברמב"ם (פ"י מהלכות אבות הטומאה ה"ג) ובשאר דוכתי. ובענין זה מבואר יותר בדבריו (פ"ד מהלכות ביאת מקדש ה"ד) שכתב וז"ל טמא שטבל ועבד קודם שיעריב שמשו. עבודתו פסולה וחייב מיתה בידי שמים. שנאמר ולא יחללו שם אלקיהם. מפי השמועה למדה שזו אזהרה לטבול יום שעבד שעדיין טמא הוא שנאמר ובא השמש וטהר מכלל שעדיין לא טהר וכו' עכ"ל עיי"ש. הרי להדיא דס"ל שלא הזהיר עליו הכתוב אלא מפני טומאתו. וכמו שביארנו לעיל (לאוין קצ"ח קצ"ט) ע"פ דברי התוס' עייש"ה. וכן לענין מחוסר כפורים כתב שם (הלכה ה') וז"ל ומנין שעבודתו פסולה שנאמר וכפר עליה הכהן וטהרה מכלל שעדיין לא נגמר טהרתה. והוא הדין לכל מחוסרי כפורים עכ"ל עיי"ש. הרי דס"ל דהדברים כפשוטן ומשמען. שכל זמן שלא הביא כפרתו עדיין הוא בכלל הטמא שעבודתו מחוללת. ושלא כמו שהבין בדעתו בנו הר"א מיימון ז"ל. וגם מה שהביא הר"א מיימון ז"ל ראי' ממה שכתוב תמיד בקרא ורחץ במים וטהר. בענ"ד לא ידענא מאי אידון ביה. שהרי אדרבה ברוב המקומות כתוב בקרא וטמא עד הערב. דמשמע ודאי שאינו יוצא מטומאתו בטבילה עד שהעריב שמשו. וגם כתיב ובא השמש וטהר. וגם מלשון זה משמע דעד שבא השמש לא טהר אף ע"פ שכבר טבל. וא"כ ודאי יפה הקשה הר"ד הבבלי ז"ל. אלא דבלא"ה בעיקר שאלת הר"ד הבבלי ז"ל ותשובת הר"א מיימון ז"ל. דברי שניהם נפלאים מאוד בעיני. דבאמת אין כאן מקום לשאלה וקושיא כל עיקר. דמה שכתב הר"ד הבבלי ז"ל שהרמב"ם מנה טמא וטבול יום ומחוסר כפורים ששימשו בשלשה לאוין. ועל זה עמד ושאל שאין זה מסכים עם מה שהשריש הרמב"ם ז"ל גופיה (שורש שביעי) שאין ראוי למנות דקדוקי המצות. והר"א מיימון ז"ל טרח לתרץ דברי אביו ז"ל. עיקר הדבר אינו אמת. דהרמב"ם ז"ל באמת לא מנה מחוסר כפורים כלל במנין הלאוין וכמשכ"ל. ולא מנה אלא טמא וטבול יום בלבד (לאוין ע"ה ע"ו) עיי"ש. וגם בחבורו הגדול (ברמזי הלאוין שבריש הלכות ביאת מקדש) לא הזכיר אלא טמא וטבול יום בלבד. ולא מחוסר כפורים עיי"ש. והיינו משום דבטבול יום באה בקרא אזהרה מיוחדת בפ"ע. משא"כ במחוסר כפורים שלא נאמרה בו אזהרה בפ"ע. אלא דגלי קרא דעדיין הוא בכלל טמא. וא"כ אין לנו אלא שנכלל בכלל טמא. וא"כ אין ראוי למנותו בפ"ע. ועוד דעדיפא מינה ס"ל להרמב"ם ז"ל דמחוסר כפורים שעבד במקדש פטור. ולא מתחייב על זה לא מלקות ולא מיתה. אלא שעבודתו מחוללת כטמא שעבד. כמבואר בדבריו (שם הלכות ביאת מקדש) עיי"ש ובהשגת הראב"ד ז"ל ובכ"מ שם. וכנראה ס"ל להרמב"ם ז"ל דמדאיצטריך קרא למכתב בטבול יום אזהרה ועונש מיתה בפ"ע. אע"ג דכבר כתיב ביה ובא השמש וטהר. דשמעינן מיניה מכלל שהוא טמא. וכדדרשינן במחוסר כפורים. וכבר הקשו התוס' (שם סו"פ הנשרפין. ושאר דוכתי) למה לי אזהרה ועונש בטבול יום. תיפוק ליה מדכתיב ביה ובא השמש וטהר מכלל שהוא טמא. כדנפק"ל במחוסר כפורים עיי"ש. ומה שתירצו התוס' על זה ע"כ לא ס"ל להרמב"ם ז"ל. כמבואר בהדיא שם בדבריו דגם בטבול יום מדכתיב בי' ובא השמש וטהר שמעינן שעדיין הוא טמא וכמשכ"ל. ולזה ס"ל להרמב"ם דמהך דיוקא דקרא לא דרשינן אלא לומר שמחלל עבודתו כטמא. ולא לענין אזהרה ועונש מיתה. והילכך בטבול יום איצטריך קרא לאזהרה ועונש מיתה בפ"ע. וממילא נשמע דמחוסר כפורים דלא כתיב בי' אזהרה ועונש. אין לנו בו מהך דיוקא דקרא אלא שמחלל עבודתו בלבד. אבל מלקות ועונש מיתה לית בי'. ולא קתני ליה בברייתא דואלו שבמיתה אלא אגב גררא דטבול יום. כדקתני בעלמא חלוצה אגב גרושה ונתינה אגב ממזרת בכמה דוכתי. כמש"כ הראשונים ז"ל. אבל ודאי מיתה לית בי': 
<b>ומש"כ </b>הראב"ד ז"ל שם להקשות ממה שאמרו (פ"ג דזבחים ל"ב ע"ב) עשה שיש בו כרת הוא עיי"ש. לענ"ד אפשר לומר לדעת הרמב"ם ז"ל דשאני התם דלענין ביאת מקדש מיירי. ועיקר קרא דוכפר עליה הכהן וטהרה בביאת מקדש הוא דכתיב. ומפשטי' דהך קרא ודאי משמע דכל זמן שלא הביאה כפרתה עדיין היא מוזהרת על ביאת מקדש כטמא גמור. כדכתיב ואל המקדש לא תבוא עד מלאת ימי טהרה וגו' וכפר עליה הכהן וטהרה. וממילא הו"ל נמי בכלל עונש כרת כטמא. משא"כ לענין עבודת מקדש לא אשכחן במחוסר כפורים לא אזהרה ולא עונש. וכבר נדחקו התוס' (ריש פ"ב דזבחים י"ז ע"א) ד"ה טבול יום וכו'. היכי משמע מהך קרא לענין עבודה כיון דבאשה מיירי דלאו בת עבודה היא. ומה שתירצו שם כבר הרגישו כל האחרונים ז"ל שהוא תמוה. ומש"כ שם בזה אין דבריהם מספיקים עייש"ה ובמש"כ בזה הרב טה"ק שם. ולכן ס"ל להרמב"ם ז"ל דלא גמרינן מהתם אלא מסברא. דכיון דהזהיר הכתוב על ביאת מקדש כטמא. אית לן למימר עכ"פ דמחוסר כפורים כהן עבודתו מחוללת. אבל אזהרה ועונש לא שמענו. ואדרבה מדאיצטריך למכתב אזהרה בטבול יום שמעינן דבמחוסר כפורים ליכא לא אזהרה ולא עונש מיתה. וממילא נדחה נמי הראיה שהביא הראב"ד ז"ל שם מדתניא (פ"ב דמכות) עוד טומאתו בו לרבות מחוסר כפורים עיי"ש. משום דהתם נמי בביאת מקדש הוא דמיירי דכבר איתרבי לאזהרה ומייתינן מיני' נמי עונש כרת וכמשכ"ל. איברא דודאי מש"כ הרמב"ם ז"ל לעיל (פ"ג מהלכות ביאת מקדש ה"ט) דפטור על ביאת מקדש עיי"ש. הוא תמוה. וכבר השיג עליו גם שם הראב"ד ז"ל עיי"ש ובמש"כ בכ"מ שם. אבל מש"כ כאן לענין עבודה שפיר יש מקום ליישבו כדכתיבנא ואכמ"ל בזה. ועכ"פ מתבאר דלהרמב"ם ז"ל ליכא במחוסר כפורים אזהרת לאו לא בביאת מקדש ולא בעבודה. ודברי הר"א מיימון והר"ד הבבלי ז"ל מתמיהים מאוד בזה. דודאי ממחוסר כפורים אין מקום קושיא להרמב"ם ז"ל. ולחנם הרבו דברים בזה: 
<b>ומ"מ </b>לרבינו הגאון ז"ל ודאי קשה טובא לכאורה מה שמנה במנין העונשין שבמיתה מחוסר כפורים. כיון דלא אשכחן ביה בקרא בפ"ע לא אזהרה ולא עונש. אלא דגלי קרא דהו"ל בכלל טמא ששימש. וגם יש לתמוה דא"כ הו"ל למנותו ג"כ לענין ביאת מקדש במספר העונשין שבכרת. שלא מנה שם אלא הבא אל המקדש טמא. ואמאי לא מנה ג"כ טבול יום ומחוסר כפורים. דהרי להדיא מבואר (פרק הקומץ רבה כ"ז ע"ב) דמחוסר כפורים שנכנס בשוגג לעזרה חייב חטאת ובמזיד ענוש כרת. ואין צ"ל טבול יום עיי"ש. והכי איתא נמי בתוספתא (פ"ק דכלים) עיי"ש. ובפ"ב דמכות (ח' ע"ב) ובנזיר (מ"ה ע"א) איתרבו טבול יום ומחוסר כפורים לכרת מדכתיב טמא יהיה לרבות טבול יום. עוד טומאתו בו לרבות מחוסר כפרה עיי"ש. והכי נמי יש להקשות במה שמנה לעיל במחייבי כריתות האוכל קודש בטומאת הגוף. אמאי לא מנה ג"כ טבול יום ומחוסר כפורים. דהא קודש ומקדש דין אחד להם. כמבואר בספרא (ריש פרשת תזריע) ובפרק בתרא דמכות (י"ד ע"ב) עיי"ש. וא"כ ודאי גם באוכל קודש בטומאת הגוף. אף טבול יום ומחוסר כפורים בעונש כרת. הן אמת דהרמב"ם ז"ל (פי"ח הי"ד מפסהמ"ק) כתב דטבול יום ומחוסר כפורים אינם בעונש כרת על אכילת קודש משום שמיעטן הכתוב מדכתיב וטומאתו עליו שתהא כל טומאתו עליו עיי"ש. אבל כבר השיג עליו הראב"ד ז"ל שם. וכתב שהם חייבין כרת עיי"ש. והכ"מ שם שנראה דכוונתו לתרץ דהרמב"ם ז"ל אזיל לטעמי' דס"ל גם לענין ביאת מקדש דמחוסר כפורים אינו בכרת (פ"ג מה' ב"מ). וכן נמי לענין עבודה ס"ל דמחוסר כפורים ששימש אינו במיתה (שם פ"ד). וכפמש"כ בכ"מ שם לתרץ לדעת הרמב"ם דס"ל דקיי"ל מחוסר כפורים דזב לאו כזב דמי. מיתרצא נמי השגת הראב"ד ז"ל דהכא עיי"ש בדבריו. דבריו תמוהים מאוד אצלי. דהרי גם לפ"ז אכתי דברי הרמב"ם ז"ל הכא תמוהים מיהת לענין טבול יום דלא שייך תירוצו כלל. ועוד שדברי הרמב"ם ז"ל גופי' נראין כסותרין זא"ז. דהתם השוה את הטבול יום לטמא להתחייב כרת על ביאת מקדש ומיתה על העבודה. והכא לענין אכילת קודש כתב דטבול יום אינו בכרת. וכן לענין מחוסר כפורים דהתם כתב דאפילו ממלקות פטור. ואילו הכא כתב שלוקה כמו טבול יום. והרי מדברי הכ"מ גופי' מבואר שם וכאן דקודש ומקדש דינם בזה שוה. וכבר מצאתי לקצת אחרונים שהרגישו בזה ואכמ"ל בענין זה: 
<b>ועכ"פ </b>לרבינו הגאון ז"ל כאן. כיון דס"ל דמחוסר כפורים ששימש הוא בעונש מיתה. אין מקום לדברי מהר"י קורקוס וכ"מ (פ"ג מהלכות ביאת מקדש שם). וא"כ טבול יום ומחוסר כפורים דינם כטמא לעונש ולאזהרה לכרת ולמיתה. וא"כ הדבר תמוה דכי היכי דמנה טמא וטבול יום ומחוסר כפורים ששימשו בשלש מצות חלוקות בפ"ע במנין חייבי מיתה בידי שמים. הכי נמי הו"ל למנותן במנין חייבי כריתות לענין אוכל קודש. ולענין ביאת מקדש. כל אחד בפ"ע. וכן יש להקשות אמאי לא מנה במחייבי מיתה בידי שמים גם טבול יום שאכל תרומה. דאע"פ שכבר מנה כהן טמא שאכל תרומה טהורה. מ"מ הו"ל למנות גם טבול יום. כדרך שמנה טמא ששימש וטבול יום ששימש כל אחד בפ"ע. ואע"ג דהתוס' (סו"פ הנשרפין ורפ"ב דזבחים) לא ברירא להו כ"כ אם טבול יום במיתה על אכילת תרומה. מ"מ היינו רק בתחלת דבריהם. אבל במסקנתם הכריחו דהוא במיתה עיי"ש. וכן פירש"י ז"ל (פ"ב דזבחים שם). והכי משמע ודאי פשטא דסוגיא דהתם. כיון דטבול יום ששימש דבמיתה לא נפק"ל אלא מתרומה. וכמש"כ התוס' שם עיי"ש. והכי נמי כתבו בפשיטות הרמב"ן והר"ן ז"ל (סו"פ הנשרפין). וכ"כ הסמ"ג (לאוין ש"ה ש"ו) עיי"ש. מיהו נראה דלזה אפשר לומר עפמש"כ התוס' שם דהא דלא קחשיב בברייתא דואלו שבמיתה בידי שמים טבול יום שאכל תרומה טהורה. כמו שחשיב טבול יום ששימש. היינו משום דהטמא וטבול יום בתרומה מחד קרא נפק"ל דבמיתה. מדכתיב ובא השמש וטהר וגו' וכתיב בתרי' ומתו בו כי יחללוהו עיי"ש. וכן כתב בסמ"ג שם עיי"ש. וא"כ מהאי טעמא נמי לענין מנין המצות אית לן למימר דאין שניהם נמנין אלא במצוה אחת. ואע"ג דלשיטת רבינו הגאון ז"ל הפרטים שנפרטו בכלל מצוה אחת נמנה כל פרט ופרט בפ"ע. מ"מ שאני הכא דגבי עונש מיתה על אכילה בטומאה לא נזכר בהדיא טבול יום. וגם מאי דכתיב בקרא לעיל מיני' ובא השמש וטהר למילתי' הוא דאיצטריך. לומר שמותר בתרומה משהעריב שמשו. כדאמרינן בפרק הערל (ע"ד ע"ב) וברפ"ק דברכות עיי"ש. אלא דמדסמיך ליה קרא דומתו בו כי יחללוהו משמע לן דטבול יום שנזכר למעלה נמי בכלל עונש זה. והילכך אין למנות טבול יום מצוה בפ"ע. ככל פרטי המצוה שאינם מפורשים בהדיא בקרא שגם לשיטתו אינם נמנין בפ"ע כמו שנתבאר: 
<b>ועפ"ז </b>ממילא מבואר ג"כ מה שלא מנה בביאת מקדש ובאכילת קודש בטומאת הגוף טבול יום ומחוסר כפורים בפ"ע במנין חייבי כריתות. כדרך שמנאן במחייבי מיתה בידי שמים לענין שימוש בטומאה. דהרי גם באכילת קודש וביאת מקדש טמא וטבול יום ומחוסר כפורים מחד קרא הוא דנפקי בין לאזהרה ובין לעונש. דלאזהרה נכללו כולם בקרא דבכל קודש לא תגע לדעת הרמב"ם ז"ל וסייעתו. וכמש"כ בחנוך (מצוה קס"ז) עיי"ש. וזו היא ג"כ דעת רבינו הגאון ז"ל. ובפרט לפי מה שביארנו לדעתו לעיל (לאוין קצ"ח קצ"ט) עיי"ש היטב. וגם לעונש כרת לא נפרטו בקרא בהדיא. אלא דאיתרבו בכלל טמא מדכתיב גבי עונש כרת טמא יהיה עוד טומאתו בו. דדרשינן טמא יהיה לרבות טבול יום. עוד טומאתו בו לרבות מחוסר כפורים לביאת מקדש. (בברייתא דפ"ב דמכות ובנזיר שם). וקודש איתקיש למקדש. וא"כ אין לנו כאן אלא מצוה אחת בחשבון המצות. כיון שלא הזכיר הכתוב פרטים אלו בהדיא. ומהאי טעמא נמי לא מנאן תנא דמתניתין (ריש פרק בתרא דמכות ופ"ק דכריתות) במחייבי מלקיות ומחייבי כריתות. אלא קתני טמא סתם. וכולל בו גם טבול יום ומחוסר כפורים. בין בבא אל המקדש ובין באוכל קודש עיי"ש. משא"כ בטמא ששימש בברייתא דואלו שבמיתה קתני טבול יום ששימש ומחוסר כפורים ששימש בפ"ע. והיינו משום דבטבול יום ששימש כתיבא אזהרה בפ"ע דכתיב קדושים יהיו לאלקיהם ולא יחללו. ומוקמינן ליה בטבול יום. ואע"ג דלא מיתוקם בטבול יום אלא באם אינו ענין לטמא. מ"מ כיון דאית ביה לאו מיוחד בפ"ע נמנה בפ"ע. וגם כבר ביארנו דבמדת אם אינו ענין הו"ל כמפורש בהדיא בקרא. וכן מבואר בתוס' שם בסו"פ הנשרפין (בד"ה וטבול יום) בהך ענינא גופי'. שכתבו שם וז"ל דגבי נכנס למקדש לא כתיב טבול יום בהדיא אלא מריבויא דקרא. ולא דמי לעבודה דכתיב בהדיא עכ"ל עיי"ש. וגם עונש מיתה כי היכי דטמא ששימש אית ביה גז"ש דחלול חלול מתרומה. הכי נמי בטבול יום אית ביה גז"ש בפ"ע למיגמרי' דבמיתה מתרומה כדאיתא התם. וגם במחוסר כפורים ששימש אע"ג דלא אשכחן ביה אזהרה ועונש מיתה באנפי נפשי' בהדיא בקרא. מ"מ הרי מיהת כתיב ביה בגופי' וכפר עליה הכהן וטהרה. דדייקינן מיניה מכלל שהיא טמאה. וכיון דכתיב הכי במחוסר כפורים גופי' הו"ל כאילו הדר וכתב ביה קרא אזהרה ועונש מיתה בפ"ע. ולהכי שפיר קתני להו תנא דההיא ברייתא בפ"ע. ולהכי מנאן גם רבינו הגאון ז"ל כל אחד בפ"ע: 
<b>איברא </b>דמ"מ במחוסר כפורים אכתי אין זה מספיק. דכיון דעכ"פ לא גלי לן קרא אלא דהו"ל בכלל טמא. א"כ אין לנו למנות אלא את הטמא בלבד בין לעונש ובין לאזהרה. וגם בברייתא קשה דכיון דלא גלי לן קרא אלא שאף המחוסר כפורים בכלל טמא לא הו"ל למיחשבי' באנפי נפשי'. כי היכי דמהאי טעמא לא קחשיב טבול יום שאכל תרומה משום דהו"ל בכלל טמא וכמשכ"ל. מיהו נראה בזה עפמש"כ הרמב"ן ז"ל והביאו הר"ן ז"ל (שם סו"פ הנשרפין) דממאי דדייקינן מכלל שהוא טמא אין ללמוד שיש לו דין טמא אלא לההוא ענינא דכתיב ביה ההוא קרא בלבד ולא לענין אחר. ואין למדין זה מזה. ועפ"ז מתרץ הרמב"ן ז"ל שם קושית התוס' שהקשו למה לי קרא לטבול יום ששימש ותיפוק ליה מדכתיב ביה ובא השמש וטהר מכלל שהוא טמא. אבל לפ"ז ניחא משום דהך קרא באכילת תרומה הוא דכתיב. ואין לנו מיני' אלא שהוא בכלל הטמא לענין אכילת תרומה בלבד. ולא לענין עבודת מקדש ושאר ענינים. וכתב שם עוד וז"ל וזה הטעם למה שהקשינו למעלה שלא שנו בברייתא טבול יום שאכל את התרומה. שבכלל טמא הוא ומשם הוא נלמד. ומה שמנו מחוסר כפורים. משום דשלא במקומו הוא נלמד. דפסוק זה של בכל קודש לא תגע. אינו מחוור בטמא ששימש. אלא קרא מיירי בטומאת מקדש וקדשיו. והוא דבר הצריך לאמרו עכ"ל הרמב"ן ז"ל עיי"ש. ודבריו ז"ל צריכין ביאור. ונראה דכוונתו דלענין אכילת תרומה בטומאת הגוף דינו של טבול יום נלמד ממקומו. דקרא דובא השמש וטהר דנפק"ל מיניה דטבול יום באכילת תרומה הוא באזהרה ובעונש מיתה כטמא. בענין אכילת תרומה בטומאת הגוף כתיב. והילכך אין לנו אלא לומר דאתי קרא ללמד דאף הטבול יום הוא בכלל הטמא לעונש מיתה ולאזהרה האמורים בענין. ומעתה אין לנו בטבול יום באכילת תרומה אלא העונש והאזהרה של טמא. ולהכי לא קתני בה בהך ברייתא אלא טמא סתם. שבכללו גם הטבול יום. שהרי אין לנו לענין אכילת תרומה בטבול יום עונש ואזהרה בפ"ע. אלא דגלי קרא שהוא בכלל הטמא. והרי כבר קתני טמא. וטבול יום נמי בכלל. אבל מחוסר כפורים ששימש שלא ממקומו הוא נלמד. דקרא דוכפר עליה הכהן וטהרה דנפק"ל מיני' מחוסר כפורים ששימש. לא בההיא ענינא גופא דטמא ששימש כתיב. דבההיא פרשה לא מיירי אלא בטומאת מקדש וקדשיו. ולא בעבודה בטומאה. וע"כ צריך לומר דלא ממשמעותא דההוא קרא לחוד דייקינן הכי. שהרי כבר נתבאר דאין למדין זה מזה להך מילתא. ועכצ"ל דאייתר קרא להך דרשא לאשמעינן דמחוסר כפורים יש לו דין טמא לענין עבודה לאזהרה ולעונש. וכיו"ב דרשינן נמי (בפרק הערל ע"ג ע"א) מקרא דוהזה הטהור על הטמא. ודייקינן טהור מכלל שהוא טמא לימד על טבול יום וכו' עיי"ש. והיינו ע"כ מדאייתר קרא. וכדפירש"י והריטב"א ז"ל שם עיי"ש. וא"כ אין לנו לומר במחוסר כפורים ששימש שהוא בכלל הטמא ששימש. דהרי הכא לא איירי קרא בהכי כלל. אלא דקאמר קרא דמחוסר כפורים הוא מוזהר וענוש מיתה בידי שמים על העבודה במקדש כמו טמא גמור. וגם בלא"ה ע"כ מוכרח שאינו בכלל טמא. דכיון דאיצטריך קרא בטבול יום ששימש למכתב אזהרה ועונש בפ"ע. ע"כ צ"ל דלא הוי בכלל טמא. וא"כ כ"ש מחוסר כפורים. ומיהו לפמשכ"ל יש מקום לדחות הכרח זה ואין להאריך בזה. והשתא א"כ הו"ל כאילו חזר הכתוב ושנה אזהרה ועונש דטמא גם במחוסר כפורים ששימש. ונמצא שכתוב בו אזהרה ועונש בפ"ע. והוא דבר הצריך לאמרו. ולהכי שפיר איצטריך תנא דההיא ברייתא למיתנייה בפ"ע. והשתא ממילא ניחא נמי מה שמנה אותו רבינו הגאון ז"ל כאן בפ"ע במנין העונשין כמו שביארנו לעיל לענין טבול יום: 
<b>ומש"כ </b>רבינו הגאון ז"ל <b>טבול ערבים. </b>הלשון מגומגם דמלבד דבכל מקום קרי ליה טבול יום. ולא אשכחן בשום דוכתא טבול ערב. והטעם פשוט משום דטבילת טהרה צריכה הערב שמש אחר טבילה. ואינו יוצא מידי טומאתו עד שיעריב שמשו אחר שטבל. ולהכי קרי ליה טבול יום. כלומר שטבל ביום ולכשיעריב שמשו ביומו יהיה טהור. אבל לשון טבול ערב אין לו ביאור. וגם למה הוצרך לשנות הלשון האמור בכל מקום ולהחליף את הזמנים מיום לערב. דפשיטא שאין שום חילוק בזה בין אותן שטבילתן בלילה לאותן שטבילתן ביום. שכולן אין להם טהרה אלא אחר הערב שמש שאחר הטבילה. וגם אין לשון זה נכון לפי החרוז. ויותר היה נכון לכתוב טבול ימים. שהוא נחרז יפה עם פעמים בחרוז שאחריו. ולכן נראה ברור אצלי דט"ס הוא. וצ"ל <b>וטבול ערב וימים. </b>וכוונתו למאי דתניא (פ"ק דיומא ו' ע"א) ושאר דוכתי. כל חייבי טבילות טבילתן ביום. נדה ויולדת טבילתן בלילה עיי"ש וברמב"ם וראב"ד (פ"א מה' מקואות). ומשום שלשון טבול ימים הוה משמע רק אותן שטבילתן ביום. ולאפוקי אותן שטבילתן בלילה. להכי כתיב טבול ערב וימים. כלומר בין אותן שהם מהנך שטבילתם בערב. ובין אותן שהם מהנך שטבילתם ביום דינם שוה להתחייב מיתה בידי שמים כששימשו במקדש קודם הערב שמשן אחר שטבלו. ובכל דוכתי דנקטינן לשון טבול יום ניחא שפיר. משום שפירושו שהוא טבול ועדיין הוא יום שלא הספיק להעריב שמשו. אבל רבינו הגאון ז"ל כאן שרצה לכתוב טבול ימים לצורך החרוז. הוה משמע דדוקא נקט ימים למעוטי לילות. ולאפוקי אותן חייבי טבילות שטבילתן בלילה. לזה הוכרח להוסיף ולכתוב טבול ערב וימים. כדי לכלול בעונש זה גם אותן שטבילתן בלילה. ומזה נמשך הטעות להמעתיק לכתוב ערבים. במקום ערב וימים. וזה ברור: 
@00עונש ס. סא. 
<b>ופרוע. מבלי רחוץ ידים ופעמים. </b>כבר ביארנו לעיל (לאוין רכ"ד רכ"ה) דלדעת רבינו הגאון ז"ל אין פרוע ראש במיתה אלא מהלכה לממ"ס. כמתבאר בסוגיא דפ"ב דתענית (י"ז ע"ב). ואתא יחזקאל ואסמכה אקרא. וקרא דראשיכם אל תפרעו ולא תמותו. לא נאמר אלא לשעה ולא לדורות. ולא כדעת הבה"ג והרמב"ם ז"ל וסייעתם. וכן דעת הרמב"ן ז"ל בסה"מ (לאוין קס"ג) ובשאר דוכתי. וכן דעת הר"ן ז"ל (בחי' פ"ב דסנהדרין כ"ב ע"ב) ושאר ראשונים וכמשכ"ל. (שם עיי"ש). ואזהרה ליכא בזה לדעת רבינו הגאון ז"ל שלא נאמרה הלכה אלא למיתה ולמצוה להב"ד להלקותו כשאר חייבי מיתה בידי שמים דקא חשיב בברייתא שם. וכמו שביארנו שם. ומיהו בכהן גדול יש בה אזהרה לדורות. ומנאה רבינו הגאון ז"ל (לעיל לאוין רכ"ד) עיי"ש מה שביארנו בזה. ושלא רחוץ ידים ורגלים הוא במיתה בידי שמים מדאורייתא. מדכתיב בבאם אל אהל מועד ירחצו מים ולא ימותו וגו' ורחצו ידיהם ורגליהם ולא ימותו וגו' (פרשת תשא). ורבינו הגאון כתב פעמים במקום רגלים משום החרוז. וס"ל דפעמים היינו רגלים. וכדעת הראב"ע ז"ל (פרשת תרומה). ושלא כדעת הרמב"ן ז"ל שם שכתב דאין פעם רגל. אבל הוא רק שם הפסיעה. כמו מה יפו פעמיך. פסיעותיך. וכ"כ הר"ש פרחון ז"ל (במחברת הערוך. ערך פעם) דפעמים היינו רגלים. והביא ראיה לזה ממה שנאמר שלש פעמים. ונאמר ג"כ שלש רגלים עיי"ש. וכן מבואר בגמרא (פ"ק דחגיגה ג' ע"א) דאמרינן התם אמר רבי תנחום חיגר ברגלו אחת פטור מן הראי' שנאמר רגלים. ופרכינן והא רגלים מיבעי ליה פרט לבעלי קבין. ומשני ההוא מפעמים נפקא. דתניא פעמים אין פעמים אלא רגלים. וכן הוא אומר תרמסנה רגל רגלי עני פעמי דלים. ואומר מה יפו פעמיך בנעלים עיי"ש. וזהו כדברי רבינו הגאון והראב"ע והר"ש פרחון ז"ל. והנה כבר ביארנו (בפתיחה סי' ז') דברחיצת ידים ורגלים לא אשכחן בהדיא בקרא אלא עשה. ומנאה רבינו הגאון ז"ל לעיל (עשין קכ"ז) עיי"ש. אלא שיש מקום לדון דאזהרת לאו נמי אית בה. דנפק"ל בגז"ש דחוקה חוקה ממחוסר בגדים. כי היכי דילפינן להו מהדדי לענין דעבודתו פסולה. וזו היא דעת הרמ"ה ז"ל והסמ"ג. וכן ע"כ דעת הבה"ג לפי מה שהבין הרמב"ן ז"ל בכוונתו במנין העונשין. וכמו שביארנו שם בארוכה עיי"ש. ואמנם מדברי רבינו הגאון ז"ל לא מצאתי הכרע בזה כמאן ס"ל. דממה שלא מנה אזהרה זו אין ראיה דס"ל דאין בזה לאו. דלפי שיטתו אין למנותו כיון דלא נפיק אלא מגז"ש. וגם לאידך גיסא ממה שמנה ענשו במנין העונשין אין הכרע לומר דס"ל שיש בו לאו לפי שיטתו במנין העונשין. וכמו שנתבאר בפתיחתנו שם עיי"ש: 
<b>והנה </b>מלשון רבינו הגאון ז"ל כאן מתבאר דס"ל דליכא מיתה בידי שמים בשלא רחוץ ידים ורגלים אלא כששימש דוקא. אבל על ביאה ריקנית בשום ענין ליכא מיתה אפי' כשנכנס להיכל. וכדעת הרמב"ן ז"ל (לאוין ע"ג). וזו היא ג"כ דעת הראב"ד ז"ל בפירושו לספרא (ס' שמיני פרשה א') עיי"ש. ולדברי הרמב"ן ז"ל שם מבואר כן בספרא שם. וכ"כ הרמב"ן ז"ל עוד (בנמוקיו עה"ת פ' שמיני) עיי"ש. אבל לפי הגירסא שלפנינו אין הכרח משם כלל. והראב"ד ז"ל שם כתב דגירסא זו היא עיקר עיי"ש. ומ"מ בעיקר דינא גם הראב"ד ז"ל הכי ס"ל וכמש"כ. וזו היא ג"כ דעת רש"י ז"ל (פרשת תשא) עיי"ש. והתוס' (פ"ק דיומא ה' ע"ב) ד"ה להביא וכו' דחו דבריו. והעלו דעל אהל מועד מיחייב אביאה ריקנית בלא עבודה מדכתיב בבואם אל אהל מועד ירחצו. ולא בעינן עבודה אלא בעזרה מדכתיב או בגשתם אל המזבח לשרת. והא דאמרינן (פ"ב דזבחים י"ט ע"ב) אי כתב רחמנא בבואם ולא כתיב בגשתם הוה אמינא אפי' אביאה ריקנית וכו'. דמשמע דלפי האמת לא מיחייב אביאה ריקנית. יש לומר דלא קאי אלא אמזבח. והכי פירושו אי כתב בבואם אל אהל מועד או אל המזבח ולא כתיב בגשתם. הוה אמינא דאפי' אמזבח מיחייב אביאה ריקנית. קמ"ל דאמזבח לא מיחייב אלא בעבודה. אבל אהיכל ודאי חייב מיתה בשלא רחוץ ידים ורגלים אפי' על ביאה ריקנית. והביאו שם ראיה לזה מהתוספתא (פ"א דכלים) דאיתא התם דאפי' כהן גדול שנכנס שלא רחוץ ידים ורגלים בין האולם ולמזבח מפצעין את מוחו. ומבואר דחייב מיתה אכניסה לחוד. ושלא כפירש"י עיי"ש. ובסו"פ הנשרפין (פ"ג ע"א) ד"ה ולא משום וכו' הכריחו התוס' ממתניתין דריש פרק בתרא דזבחים (קי"ב ע"ב) דתנן דהמסדר את השולחן והמטיב את הנרות לא מיחייב משום שלא רחוץ ידים ורגלים משום שאינה עבודה תמה. ותיפוק ליה דסידור השולחן והטבת הנרות שבהיכל מיחייב מיתה אפי' אביאה ריקנית. אלא ודאי אפי' בהיכל לא מיחייב אביאה ריקנית בלא עבודה. משום דלשרת אבבואם נמי קאי. ושוב הביאו מהתוספתא דכלים שם דקתני דפוצעין את מוחו בגיזרין. וע"כ חייב מיתה בידי שמים. וכדאמרינן לעיל (שם פ"ב ע"ב) מי איכא מידי דרחמנא פטרי' ואנן קטלינן ליה. וכתבו דשמא ההיא פליגא עיי"ש בדבריהם. וזו היא מסקנתם שם דהעיקר כדפירש"י דגם בהיכל לא מיחייב אביאה ריקנית. וכמש"כ שם ג"כ לקמן (ע"ב בד"ה אין בגדיהן וכו') עיי"ש. וכן העלה הר"ש משאנץ ז"ל (בפ"א דכלים מ"ט) ביותר ביאור. ואף ע"ג דהראיה שהביאו התוס' (סו"פ הנשרפין) ממתניתין דפרק בתרא דזבחים דחה שם. משום דאיכא למימר דנפק"מ לענין אם שגג בביאה והזיד בסידור השולחן והטבת הנרות. וכיו"ב אמרינן ביומא (נ"ג ע"א) כגון ששגג בביאה והזיד בהקטרה. מ"מ מסיק שם שכן מוכרח מסוגיא דפ"ב דזבחים שם. ומה שדחו התוס' (ביומא שם) ראיה זו דיש לומר דלא קאי אלא אמזבח וכמשכ"ל. דחה הר"ש ז"ל. וכתב וז"ל ומיהו עוד קשה דקאמרינן התם מ"ט דראב"ש. כלומר דאמר קידש ידיו ורגליו מתחלת עבודה אפי' מכאן עד עשרה ימים אינו צריך לקדש. דכתיב בבואם. כלומר דמשמע מתחלת ביאה. משמע בהדיא דבבואם אלשרת קאי עכ"ל עיי"ש. והיא ראיה מוכרחת. ודברי הריצב"א ז"ל שבתוס' (פ"ק דיומא שם) תמוהים אצלי בלא"ה. דנהי שתירץ דמאי דאמרינן התם אי כתב רחמנא בבואם ולא כתיב בגשתם ה"א אפי' אביאה ריקנית וכו'. דזה לא קאי אלא אמזבח וכמשכ"ל. מ"מ אכתי קשה מאי דקאמר התם לעיל ואידך. כלומר רבי דפליג עליה דראב"ש וקאמר דאם היה עומד ומקריב כל הלילה ע"ג המזבח לאורה טעון קידוש ידים ורגלים. משום דלינה מועלת בקידוש ידים ורגלים. הא כתיב בבואם (והרי זה לא יצא). ומשני אי כתיב בגשתם ולא כתיב בבואם. ה"א על כל גישה וגישה כתב רחמנא בבואם עיי"ש. והשתא אם איתא דבהיכל מיחייב גם על ביאה ריקנית מדכתיב בבואם אל אהל מועד ירחצו. כמש"כ הריצב"א ז"ל. א"כ היכי יתכן כלל דלכתוב רק בגשתם לחוד ולא לכתוב בבואם. הא איצטריך בבואם לחייב על ביאה ריקנית באהל מועד. ואי לא הוה כתיב אלא בגשתם ולא הוה כתיב בבואם. לא הוה מחייבינן גם באהל מועד אלא על עבודה. אלא ודאי ע"כ מוכרח מזה דקושטא דמילתא הוא דאין חילוק בזה בין מזבח להיכל. דגם בהיכל לא מיחייב אלא על עבודה. וגם קשה מאי קא משני אליבא דרבי אי הוה כתיב בגשתם ולא כתיב בבואם הוה אמינא על כל גישה וגישה כתב רחמנא בבואם. הרי השתא נמי דכתיב בבואם אכתי נימא דעל כל גישה וגישה טעון קידוש. והא דכתיב בבואם לא קאי אלא על אהל מועד. לחייב בו אף על ביאה ריקנית כמש"כ הריצב"א ז"ל. אלא ודאי ע"כ גם על אהל מועד לא מיחייב אלא בעבודה. וכמו שהוכיח הר"ש ז"ל: 
<b>וראיתי </b>לקצת אחרונים שהרגישו בזה קצת. ורצו לומר בדעת הריצב"א ז"ל דלטעמי' אזיל דס"ל התם דבמחוסר בגדים גלי קרא דמיחייב בהיכל אף על ביאה ריקנית עיי"ש. וא"כ גם בשלא רחוץ ידים ורגלים כיון דגמרינן גז"ש דחוקה חוקה. גם בלא קרא דבבואם איכא למילף דמיחייב בהיכל על ביאה ריקנית מגזירה שוה דחוקה חוקה ממחוסר בגדים. אלא דהריצב"א כתב דגם מפשטי' דקרא דבבואם אל אהל מועד ירחצו וגו' משמע הכי. אבל גם בלא הך קרא נפק"ל הכי מגז"ש ממחוסר בגדים. ולכן בסוגיא דזבחים שם שפיר דריש קרא דבבואם לדרשא דהתם. משום דלביאה ריקנית לא איצטריך. דמגז"ש נפקא. אבל לדידי אין זה מספיק כלל. דמלבד דמדברי הריצב"א ז"ל שם לא משמע הכי כלל. שהרי לא רמז שם כלל על גז"ש דחוקה חוקה. ומבואר שם מדבריו דמגופי' דקרא שמעינן לה עיי"ש. בלא"ה אכתי הקושיא במקומה עומדת. דקאמר אי כתב רחמנא בגשתם ולא כתב בבואם וכו'. והשתא תיפוק ליה דבלא"ה אי אפשר דלכתוב בגשתם לחוד ולא לכתוב בבואם. דא"כ ה"א דלא מיחייב אביאה ריקנית אפי' בהיכל. דכיון דבהדיא כתיב בקרא לשרת. אתי קרא ומפיק מגז"ש. וגלי לן דלענין זה לית לן למילף מגז"ש ממחוסר בגדים. וממילא מבואר דגם קושיא שני' במקומה עומדת. דכיון דע"כ איצטריך למכתב בבואם כי היכי דלא נימא דקרא דלשרת מפיק מגזרה שוה דחוקה חוקה. א"כ אימא דקושטא דמילתא היא דעל כל גישה וגישה טעון קידוש. וקרא דבבואם לא קאי אלא על אהל מועד בלבד. אלא ודאי ע"כ מוכרח מזה דאין חילוק בזה בין היכל לעזרה. ולא מיחייב אביאה ריקנית אפי' בהיכל. וכמו שהכריחו הר"ש ז"ל והתוס' בסנהדרין שם מסוגיא דזבחים שם. וכן כתבו הסמ"ג (עשין קע"ה) והרא"ש ז"ל (בפירושו פ"א דכלים) שם. עוד הביא הר"ש ז"ל שם ראיה לזה מהתוספתא (ריש פ"א דכריתות). וגם הראיה שהביאו התוס' מהתוספתא דכלים דחה הר"ש ז"ל שם. והעלה דליכא שום ראיה משם לומר דמיחייב בהיכל אביאה ריקנית עיי"ש בדבריו. והשתא א"כ מבואר דלדעת רש"י והרמב"ם (פ"ה מהלכות ב"מ) והסמ"ג והראב"ד והר"ש משאנץ והרמב"ן והרא"ש ז"ל אין חילוק בין היכל לעזרה. ולעולם ליכא עונש מיתה בידי שמים בשלא רחוץ ידים ורגלים אלא כששימשו ולא על ביאה ריקנית. וכן דעת הרא"ם ז"ל (ביראים סי' שמ"ב) עיי"ש. וכן מתבאר מלשון הבה"ג במנין העונשין עיי"ש. וזו היא ג"כ דעת רבינו הגאון ז"ל כאן. דקאי על עורך שי דלעיל מיניה. ובכל הני ליכא עונש מיתה בידי שמים אלא בעבודה ולא על ביאה ריקנית: 
@00עונש סב. סג. סד. 
<b>גונב נפש. וממרה חכמי. ומכה אב ואם. </b>כתיב (פרשת משפטים) וגונב איש ומכרו וגו' מות יומת. וכתיב (פרשת תצא) כי ימצא איש גונב נפש מאחיו וגו' ומת הגנב ההוא וגו'. וסתם מיתה האמורה בתורה אינה אלא חנק. ומלשון רבינו הגאון ז"ל שכתב גונב נפש. וכן הוא לשון הבה"ג וסייעתו. משמע שכוונתם לקרא בתרא. דבקרא קמא כתיב גונב איש. והיינו משום דבקרא בתרא כולל אפי' אשה וקטן ושאר ענינים שלא שמענו מקרא קמא. כמבואר בפרק הנחנקין (פ"ה ע"ב) ובמכילתא ובספרי שם. אבל בלשון הבה"ג כת"י רומי כתוב וגונב איש מבני ישראל עיי"ש. ומבואר דכוונתו לקרא קמא דכתיב וגונב איש וגו'. אבל נראה דהעיקר כנוסחא שלפנינו. כדמשמע ממה שסיים שם מבני ישראל. וכזה הוא גם בנוסחא שלפנינו שכתב גונב נפש מישראל. וזהו ממש"כ בקרא בתרא גונב נפש מאחיו מבני ישראל וגו'. אבל לפי נוסחת הכת"י הוא מעורב משני המקראות יחד ללא צורך. והנכון כמש"כ לפנינו. דבלתי ספק הבה"ג לישנא דמתניתין נקט. שכן הוא לשון המשנה (ריש פרק הנחנקין פ"ד ע"ב) הגונב נפש מישראל. וכן הוא במתניתין דלקמן (שם פ"ה ע"ב) וזהו כנוסחא שלפנינו. ואין להאריך בזה. ואיך שיהיה לשון רבינו הגאון ז"ל. וגם לשון הבה"ג בעונש זה. הוא קצר ביותר. דגונב נפש ודאי אכתי לאו בר חנק הוא בגנבה לחודה. אלא כשמכרו אחר הגנבה. כמפורש בהדיא בקרא. אלא דלישנא דמתניתין נקטי. דתנן (ר"פ הנחנקין) אלו הן הנחנקין המכה אביו ואמו גונב נפש מישראל וכו'. וגם סדר הבה"ג בזה הוא ממש כסידרא דמתניתין בכולהו נחנקין עיי"ש. אבל רבינו הגאון ז"ל עזב סידרא דמתניתין. ואין דבריו מסודרים לא כמתניתין ולא כסדר הכתוב בתורה. דגם בקרא כתוב מכה או"א ואח"כ גונב נפש (בפ' משפטים) ואח"כ זקן ממרא (במשנה תורה). כסידרא דמתניתין. וגם במשנה תורה כתוב זקן ממרא תחילה (בפרשת שופטים). ואח"כ גונב נפש (בפרשת תצא). ורבינו הגאון הפך סדר הכתוב וסדר המשנה. וכתב גונב נפש. ואחריו זקן ממרא. ואחריו מכה אביו ואמו. ולא אדע טעם נכון לזה. ולכן לא נאריך בזה. והנה אזהרת גונב נפש נפק"ל מדכתיב (בעשרת הדברות) לא תגנוב. ומנאה לעיל (לאוין צ"א) עיי"ש מה שביארנו בזה. ועונש חנק דזקן ממרא הוא מדכתיב (פרשת שופטים) והאיש אשר יעשה בזדון לבלתי שמוע וגו' ומת האיש ההוא וגו'. ואזהרתו מנה רבינו הגאון ז"ל לעיל (לאוין מ"ו) מדכתיב ולא יזידון עוד עיי"ש מה שביארנו בזה. ובמכה אביו ואמו כתיב (פרשת משפטים) ומכה אביו ואמו מות יומת. ואזהרתו מנאה רבינו הגאון ז"ל לעיל (לאוין ר"נ) מדכתיב לא יוסיף וגו' עיי"ש מה שנתבאר בזה: 
<b>ומש"כ </b>רבינו הגאון ז"ל <b>העצבתים. </b>לכאורה נראה דכוונתו לומר בזה דלא בהכאת נפש. דהיינו בהריגתם מתחייב חנק. אלא בהכאה בעלמא אם עשה בהם חבורה במכה זו הרי זה ענוש חנק. אע"פ שאין בה אלא יסורין ועצבון בעלמא. וכדילפינן בפרק הנחנקין עיי"ש. או דאתי לאפוקי מכה לאחר מיתה. ולומר דדוקא על מכה של עצבון. דהיינו בעודם בחיים. הוא דענוש עלה חנק. ולאפוקי מכה לאחר מיתה שאין להם בה עצבון. או דאתי לאפוקי המכה לרפואה דפטור. כדאמרינן ריש פרק הנחנקין עיי"ש. וכן פסק הרמב"ם ז"ל (פ"ה מהלכות ממרים ה"ז) עיי"ש בכ"מ ובלח"מ עייש"ה. וזהו שכתב <b>העצבתים. </b>כלומר דוקא במקום עצבון דהיינו להכאיבם ולבזותם. לאפוקי כשעשה כן ברשותם ע"פ בקשתם לרפואתן ולתועלתם. גם יתכן לכאורה שלכל ענינים אלו יחד היתה כוונתו בזה להוציאם מכלל עונש זה. אלא דבאמת אין משמעות לשונו משמע הכי. אם לא שנגיה בדבריו דצ"ל העצבתם. וזה לא יתכן דהחרוז מוכיח שכן צריך לומר ככתוב לפנינו. וא"כ משמע דעל נותן התורה והמצות הוא דקאי. ולכן נראה דכוונתו בזה לומר מכה אביו ואמו אשר העצבתים. כלומר ראוי לזה ליענש בעונש זה אחרי אשר הרשיע בזדון לבו להרים ידו על אביו ואמו אשר חנכוהו וגדלוהו בצער ועצבון כמו שנגזר עליהם מאז. כדכתיב הרבה ארבה עצבונך והרונך בעצב תלדי בנים. ואמרינן (פרק בתרא דעירובין ק' ע"ב) עצבונך זה צער גדול בנים. והרונך זה צער העבור. בעצב תלדי בנים כמשמעו עיי"ש. ועי' ג"כ בראשית רבה (פ"כ). ולכן זה אשר העיז פניו למרוד בהם ולהמיר כבודם בקלון. אחת דתו למות מות נבל. כן נראה נכון בכוונתו. ובאזהרותיו אשר ע"פ עשה"ד (דבור כבד) כתב רבינו הגאון ז"ל <b>מכה הוריו ומקללם להשמד מעל פני יסרוני. </b>עכ"ל. וגם זה צריך ביאור ואינו מובן מה זה שכתב יסרוני. אבל נראה דכוונתו בזה ע"פ מה שאמרו (פ"ק דקידושין ל' ע"ב) השוה הכתוב כבוד אב ואם לכבוד המקום. נאמר כבד את ה' מהונך ונאמר כבד את אביך ואת אמך. השוה הכתוב מוראת אב ואם למוראת המקום וכו'. השוה הכתוב ברכת אב ואם לברכת המקום וכו'. וכן בדין ששלשתן שותפין בו הקב"ה אביו ואמו. בזמן שאדם מכבד את אביו ואת אמו. אמר הקב"ה מעלה אני עליהם כאילו דרתי ביניהם וכבדוני עיי"ש. וזהו שכתב <b>להשמד מעל פני יסרוני. </b>כלומר ראוי להם לרשעים הללו להשמד מעל פני כאילו כביכול יסרוני. יסרו אותי. ואע"ג דהתם אמרינן אבל בהכאה ודאי אי אפשר. ופירש"י וז"ל ודאי בהכאה אי אפשר להקישם שאין הכאה כלפי מעלה עכ"ל עיי"ש. היינו רק לענין דלא שייך לומר השוה הכתוב הכאת אב ואם להכאת המקום. כדרך שאמרו בכבוד ובמורא ובמברך. אבל ודאי עכ"פ שייך לומר דהמייסרן כאילו יסרוהו כביכול. וכיו"ב אמרו (פרק ארבע מיתות נ"ח ע"ב) אר"ח הסוטר לועו של ישראל כאילו סוטר וכו' שנאמר מוקש אדם ילע קודש עיי"ש: 
<b>עוד </b>ראיתי לרבינו הגאון ז"ל שם (דבור לא תרצח) בעונש דגונב נפש שכתב שם. וז"ל <b>וגונב נפש ואין ידו לאל </b>עכ"ל עיי"ש. מבואר מזה דס"ל דעונש גונב נפש אינו אלא בענין שאין הנגנב יכול להציל עצמו. אבל כשאפשר לו להציל את עצמו לא מיחייב עליו הגנב. ולכאורה מקור דבריו לא נתבאר לנו. וצ"ע מנ"ל הא. ולפום ריהטא משמע דכוונתו עפמש"כ בתשובות מהר"ב אשכנזי ז"ל (סי' מ"ב) על מה שנשאל בההיא דמוקמינן קרא דלא תגנוב לאזהרת גונב נפש. הרי כל גנבה היא שלא מדעת בעלים. וכאן כיון שהיא מדעת בעלים הו"ל למכתב לא תגזול. והוא הוסיף עוד להקשות גם בקרא דוגונב איש ומכרו וגו'. האמור בעונש דגנבת נפשות. ובאידך קרא דכתיב ביה נמי כי ימצא איש גונב נפש מאחיו וגו'. אמאי כתב קרא לשון גנבה כיון דמדעת היא. ולא שייך בי' אלא לשון גזלה. והשיב שם וז"ל קושטא דמילתא היא דליכא חיוב מיתה אלא בגונב נפש ולא בגוזל וכו'. והיינו טעמא דעתידין בעלי זרוע ליפול. וכיון שידעו בו ישראל שנמכר עכ"פ יפדוהו. והרי אינו אבוד. משא"כ בגנוב דלא ידע בו אדם בגנבתו. והרי הוא אבוד לעולם. וגדולה מזו אמרו שאם מכרו לאחד מקרוביו של גנוב וכו' פטור שנאמר גונב נפש מאחיו. עד שיבדלנו מאחיו ומקרוביו במכירה וכו'. והילכך גזול נמי לאו מובדל הוא. כיון דמכירין ישראל בגזילתו וכו' עכ"ל עיי"ש. ועפ"ז היה מקום לומר דזו היתה כוונת רבינו הגאון ז"ל במש"כ שם <b>ואין ידו לאל. </b> כלומר דלא מיחייב מיתה אלא בענין שהוא אבוד לעולם ואין לו תקוה כלל להנצל משביו. מדאפקי' קרא בלשון גנבה. אע"פ שאינו אלא גזלה: 
<b>אלא</b> שכבר הוכחנו לעיל (לאוין צ"א) מכמה דוכתי ומדברי הראשונים ז"ל. וגם מדברי רבינו הגאון ז"ל גופי'. דלא כדעת מהר"ב אשכנזי ז"ל. והעיקר בזה שאין חילוק כלל. בין גונב או גוזל נפש. וגם גוזל נפש מיחייב מיתה עיי"ש. וא"כ לא יתכן לפרש עפ"ז דברי רבינו הגאון ז"ל שם. ולכן נראה לומר בכוונתו שם ע"פ מאי דתנן (בפרק הנחנקין פ"ה ע"ב) דלכ"ע לא מיחייב מיתה עד שיכניסנו לרשותו קודם שמכרו עיי"ש. ונפקא לן מדכתיב ונמצא בידו. וכדפירש"י שם ממה שאמרו במכילתא ונמצא. אין מציאה בכל מקום אלא בעדים. בידו אין בידו אלא ברשותו עיי"ש. וביותר ביאור כתב הרמב"ן ז"ל (פרשת משפטים). וז"ל הכתוב (ונמצא בידו) בא ללמד על מה ששנינו הגונב נפש אינו חייב עד שיכניסנו לרשותו וכו'. והענין ללמד שדינו כדין שאר הגנבים בממון. שאם טבח ומכר ברשות הבעלים פטור. ואם הגביהו או הוציאו מרשות בעלים חייב. וכן זה צריך שיבא הגנוב לרשותו וכו'. ולא ידעתי אם לומר שצריך קנין כמשפט הקניות. שימשכנו מרשות המוכר לסימטא או שיגביהנו. או שהיא גזירת הכתוב בנפש. לומר שאפילו נגמר המכר ביניהם וקנה בהגבהה או במשיכה בחצר של שניהם. יהיה פטור עד שיצא מרשותו לרשות הלוקח. וכן נראה. וכו' עכ"ל עיי"ש בדבריו. ועי' בסנהדרין שם בתוס' (ד"ה עד) עייש"ה. ועפ"ז נראה דזהו שכתב רבינו הגאון ז"ל שם <b>ואין ידו לאל. </b>כלומר שאין בידו להנצל מיד הגנב או הלוקח ולברוח מתחת רשותו. דכל שיש בידו להנצל מתחת רשותו. אכתי לאו ברשותו הוא. ולא קרינן ביה ונמצא בידו. ואין זה אלא כראה צבי רץ כדרכו או שהיו גוזלות מפריחין ואמר זכתה לי שדי דלא אמר כלום. כדתנן (פ"ק דמציעא י"א ע"א) עיי"ש: 
@00עונש סה. סו. 
<b>צופה עם אלקו לאליל. והמשקרים באמרי פי חצבתים. </b>מש"כ צופה עם אלקו. הוא מלשון הכתוב (הושע ט' ח') צופה אפרים עם אלקי. ומפרש"י והרד"ק ז"ל שם מתבאר שבספרים שלפניהם היה כתוב אלקיו וכמש"כ במנחת שי שם. ולפי הנראה דבלשון רבינו הגאון ז"ל כאן צ"ל אלקי כלשון הכתוב לפי הספרים שלפנינו. ובמנחת שי שם כתב שנחלקו המפרשים אם שם זה הוא קודש או חול עיי"ש. ומלשון רש"י ורד"ק שם נראה דס"ל שהוא חול עיי"ש. אבל מדברי הראב"ע ז"ל שם משמע דס"ל שהוא קודש עיי"ש. ומדברי רבינו הגאון ז"ל כאן ע"כ מוכרח דס"ל כדעת הראב"ע ז"ל שהוא קודש. וכוונתו המתנבא בשם השם ב"ה ועבודת אליל. ולדעתו ז"ל היינו מתנבא בשם ע"ז דתנן (ריש פרק הנחנקין) דחייב חנק עיי"ש. וזו היא דעת הרמב"ם ז"ל (סה"מ לאוין כ"ו). שכתב וז"ל שהזהירנו מהתנבאות בשמה. והוא שיאמר שהאל צוה לעבוד אותה. או שהיא בעצמה צותה לעבדה. ויעדה גמול והזהירה מעונש כמו שיחשבו נביאי הבעל וכו'. והוא אמרו יתעלה ואשר ידבר בשם אלהים אחרים ומת הנביא ההוא. וזאת המיתה חנק וכו' עכ"ל עיי"ש. הרי שכתב דמתנבא בשם השם ב"ה לעבוד ע"ז. היינו המתנבא בשם ע"ז דתנן התם שמיתתו חנק. וכן כתב ג"כ בחנוך (מצוה תקי"ח) וז"ל שנמנענו שלא להתנבא בשם ע"ז. כגון שיאמר ע"ז פלונית צותה לעבדה וכו'. וכן בכלל זה אם יאמר שהאל צוה לעבוד ע"ז פלונית וכו'. שהוא חייב מיתה שנאמר על זה ואשר ידבר בשם אלהים אחרים ומת הנביא ההוא. ומיתה זו היא חנק וכו' עכ"ל עיי"ש. וכן מבואר בפיה"מ להרמב"ם ז"ל (בהקדמתו לסדר זרעים) שביאר שם ענין זה בארוכה. ובתוך דבריו שם כתב וז"ל וגם זה מתנבא בשם ע"ז שזה השם כולל מי שיאמר שהיא בעצמה צותה לעבוד אותה. או מי שיאמר שהקב"ה צוה לעבוד שום דבר מהם. וכשנשמע מן המתייחס בנבואה אחת משתי הדעות האלה. והעידו עליו עדים כפי שנאמר בתורה. דינו שיהרג בחנק. כמו שאמר הקדוש ב"ה והנביא ההוא או חולם החלום ההוא יומת וכו' עכ"ל עיי"ש: 
<b>אמנם </b>דבריהם תמוהים מאוד בזה. שהרי המתנבא בשם הקב"ה לעבוד ע"ז. הרי זה בכלל נביא המדיח או המסית שדינו בסקילה. כמבואר בפרק ארבע מיתות (ס"ז ע"א) ובסו"פ הנשרפין עיי"ש. ובכלל מסית או מדיח הוא. ולא בכלל מתנבא בשם ע"ז. וכן מבואר ג"כ בדברי הרמב"ם ז"ל גופיה (פ"ה מהלכות ע"ז ה"ב) עיי"ש. אבל נביא המתנבא בשם ע"ז שמיתתו בחנק. אינו אלא כדמפרש במתניתין (פרק הנחנקין פ"ט ע"א). דתנן המתנבא בשם ע"ז ואומר כך אמרה ע"ז. אפי' כיון את ההלכה לטמא את הטמא ולטהר את הטהור עיי"ש. וכן כתב הרמב"ם ז"ל (הלכות ע"ז שם ה"ו) עיי"ש. וכבר ראיתי שעמדו בזה על דברי החנוך שם. והניחוה בתימא. אבל לא ראו שדברי החנוך אלה. לא מעצמו אמרם. אלא נמשך בזה כדרכו אחר הרמב"ם ז"ל (בסה"מ שם. ובפיה"מ). ובודאי דתמיהא גדולה ועצומה היא על הרמב"ם ז"ל שם ועל החנוך שנמשך אחריו. וגם תמיהא לי טובא מה שהביא הרמב"ם ז"ל בהקדמתו שם קרא דוהנביא ההוא או חולם החלום ההוא יומת. על מתנבא בשם ע"ז שדינו בחנק. דהרי ההוא קרא כתיב על נביא המדיח (בפרשת ראה) ודינו בסקילה. ובמתנבא בשם השם ב"ה מיירי. כמפורש שם בקרא. אבל מתנבא בשם ע"ז לא כתיב אלא בפרשת שופטים. דכתיב ואשר ידבר בשם אלהים אחרים ומת הנביא ההוא. וכמש"כ הרמב"ם ז"ל גופיה (בסה"מ שם). ומעתה ממילא מבואר דגם דברי רבינו הגאון ז"ל כאן שכפי הנראה קאי ג"כ בשיטה זו. מתמיהים מאוד מהאי טעמא. שהרי מתנבא בשם הקדוש ב"ה לעבוד אליל הרי זה נביא מסית או מדיח. דקיי"ל שהוא בסקילה. ולא בחנק כמש"כ רבינו הגאון ז"ל: 
<b>והנראה </b>דהנה מלבד זה גם דברי הרמב"ם ז"ל בחבורו הגדול מתמיהים מאוד ונבוכים הרבה לכאורה בזה. דאע"ג דבהלכות ע"ז שם כתב שהמתנבא בשם השם ב"ה לעבוד ע"ז הרי זה בסקילה. מ"מ לעיל מיניה (סוף פ"ט מהלכות יסה"ת) כתב שאם התנבא בשם השם ב"ה לעבוד ע"ז היום דינו בחנק עיי"ש. וכבר עמד בזה הרב לח"מ שם (בהלכות יסה"ת. וגם בהלכות ע"ז שם) עיי"ש שהאריך הרבה בסתירת דבריו. וגם מה שתמוה עליו מסוגיא דגמרא. עיי"ש מה שהעלה לישב. וכבר השיב על דבריו הר"ב כנה"ג בדינא דחיי (לאוין כ"ו) והניח בתימא עיי"ש בדבריו. וגם הרב פר"ח בבאורו להרמב"ם ז"ל (הלכות יסה"ת) דחה דברי הלח"מ שם. והעלה שם לתרץ סוגיא דגמרא שם ודברי הרמב"ם. שיש חילוק בדבר. דברייתא דנביא שהדיח בסקילה. ודברי הרמב"ם שפסק כן (בהלכות ע"ז). מיירי דוקא בנביא שהסית כדין הסתה. או שהדיח כדין הדחה. שאמר אלך ואעבוד או נלך ונעבוד. אבל בהלכות יסה"ת שם (סוף פ"ט) מיירי בכשאינו לא מסית ולא מדיח כדיני הסתה והדחה. אלא שאמר כך אמר לי הקב"ה שתעבוד היום ע"ז. ולא אמר אלך ואעבוד כלשון המסית. או נלך ונעבוד כלשון המדיח. דבזה אין ענשו אלא כנביא השקר שאינו אלא בחנק עיי"ש בדבריו ובמש"כ עוד על דברי הכ"מ (פ"ד מהלכות ע"ז ה"ו) עיי"ש היטב. ועי' ג"כ מה שהוסיף על דבריו הר"י עייאש ז"ל (בלחם יהודה הלכות ע"ז שם). ועדיין יש בזה כמה עיקולי ופשורי. ויש להאריך הרבה בזה אלא שאכמ"ל בזה. ומ"מ עפ"ז היה קצת מקום לומר בכוונת רבינו הגאון כאן ג"כ דמיירי בענין שאינו בתורת מסית או מדיח דבסקילה. ואינו אלא בכלל מתנבא בשם ע"ז דבחנק. וכמו שכן צריך לפרש ע"כ דברי הרמב"ם ז"ל (בסה"מ) ודברי החנוך שם: 
<b>איברא </b>דגם לפ"ז עדיין דברי רבינו הגאון ז"ל תמוהים מאוד מצד אחר. דהרי להדיא מבואר עכ"פ במתניתין (פרק הנחנקין שם) דאפי' כוון את ההלכה לטמא את הטמא ולטהר את הטהור. הוא בכלל מתנבא בשם ע"ז. וא"כ היכי שביק רבינו הגאון ז"ל עיקר ענין מתנבא בשם ע"ז המפורש במשנתנו שם. ובספרי (פ' שופטים פסקא קע"ז) עיי"ש. ונקט רק המתנבא לעבוד ע"ז. שאין לו מקור מבואר בשום דוכתא. וכפי הנראה חידוש הוא שחידש מדעתו. ומה"ט גם דברי הרמב"ם שם תמוהים. אלא דהרמב"ם ז"ל שם עכ"פ נקט גם מתנבא לעבוד ע"ז. בשם ע"ז עצמה עיי"ש. אבל דברי רבינו הגאון ז"ל דלא נקט אלא מתנבא בשם הקב"ה לעבוד ע"ז. המה תמוהים ביותר. דמלבד דזהו נגד מתניתין דהתם כמש"כ. הוא ג"כ נגד פשטי' דקרא. דבהדיא כתיב התם ואשר ידבר בשם אלהים אחרים וגו'. ורבינו הגאון ז"ל שבק מאי דמפורש בה בקרא. ונקט מה שחידש מדעתו דגם המתנבא בשם השם ב"ה לעבוד ע"ז בכלל זה. ובחנוך שם נקט באמת גם דינא דמתניתין והספרי. אלא שמוסיף גם חידוש זה עיי"ש. אבל דברי רבינו הגאון ז"ל תמוהים. וגם באזהרות הר"ש בן גבירול ז"ל ראיתי שכתב וז"ל והדובר סרה בשם ע"ז עיי"ש. מבואר דס"ל דמתנבא בשם ע"ז דמיתתו בחנק היינו דוקא בדברי סרה. וכבר עמד עליו בזה הרשב"ץ ז"ל (בזה"ר לאוין סי' קל"ב). וכתב על זה שם וז"ל ענין דבור סרה הוא האומר שקר. וזה לא נזכר אלא במתנבא בשם השם. אבל המתנבא בשם ע"ז חייב סקילה אפי' כוון את ההלכה. והמשורר לצחות הלשון לא דקדק בזה עכ"ל עיי"ש. וכבר נתפלאו ונשתוממו רבים מן האחרונים על דבריו אלו שהם נגד משנה ערוכה. דבהדיא תנן התם דמתנבא בשם ע"ז אין דינו אלא בחנק. ואיך כתב שהוא בסקילה: 
<b>אבל </b>נראה לי דאף ע"ג דודאי לשונו מגומגם קצת. אבל עיקר דבריו ז"ל נכונים. ולא אישתמיטתי' משנה מפורשת והלכה פסוקה ומוסכמת לכ"ע. וכוונתו לדברי הרמב"ם ז"ל והחנוך שהבאתי. דס"ל דגם המתנבא לעבוד ע"ז בין בשם השם ב"ה. ובין בשם ע"ז הרי הוא בכלל מתנבא בשם ע"ז. אלא דלדינא לא ס"ל להרשב"ץ ז"ל כדעת הרמב"ם ז"ל (בסה"מ שם ובפיה"מ שם) שיהא דינו בחנק. אלא ס"ל כמש"כ הרמב"ם ז"ל בחבורו הגדול (הלכות ע"ז פ"ה ה"ב). דאחד האומר אמרה לי ע"ז. או שאמר אמר לי הקב"ה עבדו ע"ז. הרי זה נביא שהדיח. ואם הודחו אחריו רוב העיר נסקל עיי"ש. וא"כ נראה דה"ה אם לא הודחו אחריו רובן נסקל מיהת מדין מסית. וזו היא כוונת הכ"מ שם (פ"ד סוף ה"ו) עיי"ש. ובחנם השיג עליו הרב פר"ח שם עיי"ש. ובודאי דלפי שיטתו בדעת הרמב"ם בזה שהבאתי לעיל יש מקום להשגתו. אבל הכ"מ לא משמע ליה הכי. ולא ס"ל אלא כדמשמע מדברי הרמב"ם בחבורו הגדול דבזה בכל ענין הו"ל בכלל מסית או מדיח לדעתו. וזו היא ג"כ דעת הרשב"ץ ז"ל. והשתא א"כ אף ע"ג דגם בענין זה הו"ל בכלל מתנבא בשם ע"ז. אעפ"כ דינו בסקילה כנביא מסית או מדיח. ואין דינו בחנק אלא דוקא בשמתנבא בשם ע"ז בענינים אחרים. אפי' כוון את ההלכה לטמא את הטמא ולטהר את הטהור. וכדתנן במתניתין דפרק הנחנקין שם. ועי' במה שביאר בזה הרמב"ן ז"ל (פרשת שופטים) על קרא דואשר ידבר בשם וגו' עיי"ש היטב. וזהו שכתב הרשב"ץ ז"ל שם אבל המתנבא בשם ע"ז כשדיבר סרה איכא גוונא שחייב סקילה. וגם כשלא דיבר סרה נמי הו"ל בכלל מתנבא בשם ע"ז אפי' כוון את ההלכה. והר"ש בן גבירול ז"ל ע"כ אין כוונתו אלא להמתנבא בשם ע"ז בענין שמיתתו בחנק. דאל"כ אין ראוי למנותו בפ"ע. אלא הו"ל בכלל מסית או מדיח שכבר נמנה במחייבי סקילה. וא"כ ממה נפשך אין דבריו מדוקדקים. דמתנבא בשם ע"ז לעבוד ע"ז הרי הוא בסקילה כמסית ומדיח ואינו נמנה בפ"ע כמש"כ. ומתנבא בשם ע"ז בענינים אחרים שדינו בחנק. הרי אינו דוקא במדבר דברי סרה. אלא אפי' מכוון את ההלכה הוא בחנק. כן נראה אצלי ברור בכוונת הרשב"ץ ז"ל. ולחנם התפלאו ונשתוממו עליו כולם. דהדבר מבואר דמש"כ אפי' כוון את ההלכה. לא קאי אחיוב סקילה. אלא על מתנבא בשם ע"ז. לומר דגם ענין זה הו"ל בכלל מתנבא בשם ע"ז. ועכ"פ גם דברי הר"ש בן גבירול ז"ל מכוונים עם דברי הרמב"ם ז"ל בסה"מ והחנוך שם. אבל מ"מ ודאי הדברים תמוהים מאוד כמו שנתבאר. ולא יתכן לומר כן בכוונת רבינו הגאון ז"ל מלבד מאי דגם עפ"ז אכתי דבריו תמוהים מאוד כמשכ"ל: 
<b>ולכן </b>נראה לומר בכוונתו ע"פ המתבאר בדברי הרמב"ם ז"ל (בהקדמתו לפיה"מ שם) דדין המתנבא בשם ע"ז ונביא השקר שבחנק. אינו אלא דוקא במשמתייחס לנבואה. כלומר שידוע ומוחזק ומפורסם לכל בנביא. אבל הדיוט בעלמא שבא כמתנבא בשם ע"ז או בנבואת שקר בשם השם ב"ה. אין זה בכלל דין זה. והכי משמע ודאי פשטי' דקרא. דכתיב אך הנביא אשר יזיד וגו'. דמשמע דרק בידוע ומפורסם לנביא אמת דיבר הכתוב. וכבר ראיתי לקצת אחרונים שחידשו כן מדעתם. ולא ראו דברי הרמב"ם ז"ל שם שכבר קדמם בזה. ונראה דמקור דברי הרמב"ם ז"ל בזה הוא מדאמרינן בפרק הנחנקין שם. ובספרי (שופטים). ובתוספתא (פרק בתרא דסנהדרין). המתנבא מה שלא שמע כגון צדקיהו בן כנענה. המתנבא מה שלא נאמר לו כגון חנניה בן עזור. המתנבא בשם ע"ז. כגון נביאי הבעל עיי"ש. ומשמע ודאי דהיינו לומר דדוקא בכגון אלו שהיו נודעים ומוחזקים בעיני העם לנביאי אמת. הוא שנדון בדין נביא שקר ומתנבא בשם ע"ז. מפני שדבריו קרובים להתקבל לשומעים אותו. ורב המכשול. אבל ההדיוט שהתנבא אינו אלא כשיחה בטלה ואין סופו להשמע. ולאו כלום הוא. וכדאמרינן נמי כיו"ב לענין מסית (פרק ארבע מיתות ס"א ע"א) עיי"ש היטב. וכן מתבאר נמי מדברי הרמב"ם ז"ל בחבורו הגדול (פ"ה מהלכות ע"ז ה"ט). שכתב וז"ל כל המונע עצמו מהריגת נביא השקר מפני מעלתו. שהרי הולך בדרכי הנבואה. הרי זה עובר בל"ת שנאמר לא תגור ממנו וכו' עכ"ל עיי"ש. הרי דס"ל דאינו בכלל נביא השקר שענשו מיתת ב"ד אלא אדם המעלה ההולך בדרכי הנבואה. ובודאי שכן נראה ג"כ ממתניתין (ריש פ"ק דסנהדרין) דתנן אין דנין נביא השקר אלא בסנהדרי גדולה של שבעים ואחד עיי"ש. והיינו ודאי מפני מעלתו הגדולה וחשיבותו. כאחריני דקחשיב התם בדין זה במתניתין עיי"ש. וא"כ נראה דזו היא כוונת רבינו הגאון ז"ל כאן שכתב <b>צופה עם אלקי לאליל. </b>כלומר שעם היותו ידוע ומוחזק לנביא אמת לאלקי אמת. הוא בא ומתנבא וצופה לאליל. הרי הוא בעונש חנק. דבענין אחר אין דינו למות מיתת ב"ד אם לא שהיה עד עכשיו מוחזק בנביא אמת ומתהלך בדרכי הנביאים. ועכשיו התנבא לאליל וכמו שנתבאר. כן נראה נכון ומוכרח בכוונתו: 
<b>ומה שכתב והמשקרים באמרי פי. </b>רצונו לומר נביא שקר שהתנבא בשם השם ב"ה מה שלא נאמר לו בנבואה. והנך תרוייהו בחד קרא כתיבי. דכתיב אשר יזיד לדבר דבר בשמי את אשר לא צויתיו לדבר. ואשר ידבר בשם אלהים אחרים ומת הנביא ההוא. ומ"מ מנאן רבינו הגאון ז"ל בשתי מצות בפ"ע. כשיטתו בכל כיו"ב. ואע"ג דבברייתא דהתם קתני שלשה מיתתן בידי אדם המתנבא מה שלא שמע. ומה שלא נאמר לו ונאמר לחבירו. והמתנבא בשם ע"ז. וכולהו מהך קרא נפקי. כדאמרינן התם מנא ה"מ אר"י א"ר דאמר קרא אך הנביא אשר יזיד לדבר דבר בשמי. זה המתנבא מה שלא שמע. ואשר לא צויתיו. הא לחבירו צויתי. זה המתנבא מה שלא נאמר לו. ואשר ידבר בשם אלהים אחרים. זה המתנבא בשם ע"ז. וכתיב ומת הנביא ההוא. וכל מיתה האמורה בתורה סתם אינה אלא חנק עיי"ש. וא"כ צ"ע לכאורה דהו"ל למנותן בשלש מצות. מ"מ נראה דכיון דבקרא לא כתיב ואשר לא צויתיו כמובא בלישנא דתלמודא שם. אלא כתיב אשר יזיד לדבר דבר בשמי את אשר לא צויתיו לדבר. וכן הובא בפסיקתא זוטרתא ובילקוט (פרשת שופטים) ובשאר ראשונים. עכצ"ל דט"ס הוא בגירסא שלפנינו בגמרא שם. וצ"ל כמש"כ בקרא. וא"כ לפום פשטי' דקרא ודאי משמע דמאי דכתיב אשר יזיד לדבר דבר בשמי את אשר לא צויתיו. חדא מילתא היא. ואין לנו מהך קרא אלא שנים שבמיתת ב"ד. אלא דמ"מ מייתורא דקרא. מדלא הו"ל למכתב אלא אשר יזיד לדבר דבר בשמי. דכבר שמעינן מזה המתנבא מה שלא שמע ומעצמו אמר מה שאמר בשם השם ב"ה. ואייתר ליה את אשר לא צויתיו לדבר. לרבות עוד שלישי. דהיינו המתנבא מה שלא נאמר לו ונאמר לחבירו. או אפשר דרק מייתורא דלדבר הוא דנפק"ל. דלא הו"ל למכתב אלא אשר יזיד לדבר דבר בשמי את אשר לא צויתיו. ומדהדר וכתב קרא לדבר. מרבינן מיניה גם המתנבא מה שלא נאמר לו ונאמר לחבירו. והכי משמע מפירש"י שם עיי"ש. וכן משמע מלשון הפסיקתא זוטרתא שם והיראים (סי' ל"ד) עיי"ש. והשתא א"כ לא אשכחן מפורש בקרא אלא שנים שבמיתת ב"ד. דהיינו המתנבא מה שלא שמע. והמתנבא בשם ע"ז בלבד. אלא דמייתורא דקרא איתרבי עוד שלישי. דהיינו המתנבא מה שלא נאמר לו ונאמר לחבירו. וכבר נתבאר לעיל דבכל כיו"ב גם לשיטת רבינו הגאון ז"ל אינו נמנה בפ"ע כשאר הפרטים שנפרטו בכלל המצוה בהדיא. ולכן לא מנה אלא השנים המפורשים בקרא בהדיא: 
<b>ויותר </b>נראה לומר דהנך תרתי. מתנבא מה שלא שמע ומה שלא נאמר לו ונאמר לחבירו. בחד חשיב להו. משום דתרוייהו משם אחד ממש נינהו. דהיינו משום מתנבא שקר. דהרי לפמש"כ הרמב"ם ז"ל (פ"ה מהלכות ע"ז ה"ח) גם המתנבא מה שלא שמע הוא ונאמר לחבירו. לא מיחייב אלא כשאמר שדבר זה נאמר לו. והוא המתנבא בו עיי"ש. וא"כ הרי זו נבואת שקר ממש. כמתנבא מה שלא שמע ולא נאמר כלל. ובכל כיו"ב לשיטת רבינו הגאון ז"ל אינם נמנין אלא מצוה אחת אפילו במקום שיש בכל אחד לאו מיוחד בפ"ע. כמו שביארנו בכמה דוכתי ובמבוא (סי' ז' שורש תשיעי) עיי"ש. וכ"ש כאן שנכללו במצוה אחת. וראיתי באזהרותיו שע"פ עשה"ד (דבור לא תרצח) דשם לא מנה אלא עונש מיתה דנביא השקר בלבד. אבל עונש המתנבא בשם ע"ז לא מנה שם כלל עיי"ש. וזה ודאי תמוה טובא. ועכצ"ל דהיינו טעמא משום דהוה ס"ל התם דגם המתנבא בשם ע"ז משום נבואת שקר הוא דאתי עלה קרא. דאע"ג דודאי אפילו כוון את ההלכה לאסור את האסור ולטמא את הטמא מתחייב מיתת ב"ד. מ"מ מה שאומר כן בשם ע"ז שהיא אמרה לו כן. שקר הוא. ולדעת הרמב"ן ז"ל (פרשת שופטים) שהבאתי לעיל אם לא אמר אלא בחלומי והנה פעור אומר לי שתזהרו במצות לולב. הרי זה פטור. ולא מתחייב אלא כשיאמר ראיתי פעור כי הוא האלהים והוא מצוה שלא לאכול בשר החזיר עיי"ש בדבריו. וא"כ הו"ל בכלל נביא השקר דומיא דמתנבא מה שלא נאמר לו ונאמר לחבירו. דאע"ג דעיקר הדבר אמת הוא. מ"מ כיון שאמר שנאמר לו. הו"ל נביא השקר. ולכן לא מנה כל השלשה אלא באחד מטעם שנתבאר. אלא דכאן חזר בו מסברתו זו. ומנה המתנבא בשם ע"ז בפ"ע. וטעמו בזה נראה ברור. דהיינו משום דס"ל דודאי מתנבא בשם ע"ז ע"כ לא משום נבואת שקר אתי עלה לחייבו מיתה. כמתבאר בהדיא ממתניתין דפרק הנחנקין שם. דבמתניתין קמייתא קתני נביא השקר בפ"ע. ומתנבא בשם ע"ז בפ"ע במנין הנחנקין. ובאידך מתניתין מפרש דנביא השקר היינו רק הנך תרתי. מתנבא מה שלא שמע ומה שלא נאמר לו. אבל מתנבא בשם ע"ז קתני ליה התם בסיפא באנפי נפשי'. אחר שהפסיק בינתיים במילי אחריני עיי"ש. ומבואר בהדיא דמתנבא בשם ע"ז לא הוי בכלל נביא השקר. והיינו משום דודאי לא הקפיד קרא אלא על מתנבא בשקר בשם השם ב"ה. ולא על המתנבא בשם ע"ז. וכן מוכרח מדברי הירושלמי (סו"פ הנחנקין). דמבואר שם דאזהרת נביא השקר נפק"ל מדכתיב לא תענה ברעך עד שקר עיי"ש. והיינו משום דגם הקב"ה בכלל רעך הוא. כדכתיב רעך ורע אביך אל תעזוב. כדפירש"י (פ"ב דשבת ל"א ע"א) בד"ה דסני עיי"ש. ובפ"ק דחגיגה (ז' ע"א) בד"ה מבית רעך עיי"ש. ומתבאר מזה דאין נביא השקר אלא המתנבא בשם השם ב"ה בלבד. וכן מבואר בכל הראשונים ז"ל שכתבו על מתנבא בשם ע"ז אזהרה מיוחדת בפ"ע. והיינו ע"כ משום שאינו בכלל נביא השקר. וענין אחר בפ"ע ואיסור מיוחד בפ"ע הוא. ולכן חזר בו רבינו הגאון ז"ל כאן ומנה אותו מצוה בפ"ע: 
<b>איברא </b>דעל הבה"ג וסייעתו ז"ל יש לתמוה בזה דלפי שיטתם למנות כל הפרטים שנכללו בלאו אחד או בעשה אחת במצוה אחת. וא"כ כאן לא היה להם למנות נביא השקר ומתנבא בשם ע"ז אלא במצוה אחת. כיון שבמצוה אחת נכללו יחד. מיהו ודאי לפי מה שהבין הרמב"ם ז"ל (בשורש י"ד) בכוונת הבה"ג במנין העונשין. שאין כוונתו למנות העונשין מצד עצמן. אלא כוונתו רק למנות האזהרות שבאו בתורה על העונשין הללו. אבל העונשין מצד עצמן אין בהן מצוה להמנות בחשבון המצות עיי"ש בדבריו. וא"כ הכא כיון דנביא השקר ומתנבא בשם ע"ז באה בכל אחד מהן אזהרה מיוחדת בפ"ע. שפיר מנאום הבה"ג וסייעתו ז"ל כל אחד בפ"ע משום אזהרותיהם. אבל לפי מה שהבין הרמב"ן ז"ל שם בכוונת הבה"ג למנות העונשין מצד עצמן מלבד אזהרותיהן. ודאי קשה טובא הכא. דלא הו"ל להבה"ג וסייעתו ז"ל למנות נביא השקר ומתנבא בשם ע"ז אלא במצוה אחת. מיהו בלא"ה יש בענין זה מבוכה בדברי הבה"ג. וכבר הרגיש בזה הרמב"ם ז"ל. וכמש"כ כבר במבוא (סי' ג'). ובפתיחה לעונשין (סי' א' ובסי' ו') עיי"ש. ואמנם יש לתמוה על הבה"ג וסייעתו ז"ל דמלבד מה שמנו נביא השקר במנין העונשין. חזרו ומנאוהו ג"כ במנין הפרשיות. וזו ודאי תימא גדולה. מה ראו למנותו שני פעמים. וכבר ראיתי מי שכתב דכוונת הבה"ג בזה למנות במנין הפרשיות הלאוין האמורים בנביא השקר. דהיינו לאו דלא תשמע אל דברי הנביא ההוא. ולאו דלא תגור ממנו. ומשום שהן מצות הצבור. ודין מיתתו בב"ד הגדול. אבל זה ליתא כלל ודברים בטלים הם. דלאוין דלא תשמע אל דברי הנביא ההוא ולא תגור ממנו כבר מנאן הבה"ג במנין הלאוין שלו. ודין מיתתו בב"ד הגדול כיון שכבר מנה מיתתו במנין העונשין. איך אפשר שיחזור למנותה במנין הפרשיות משום שמיתתו היא ע"פ ב"ד הגדול. הרי זו היא עצמה המצוה שכבר נמנית. אלא שחובתה מוטלת על הב"ד הגדול. ואין בזה שום מצוה נוספת כדי לחזור ולמנותה. וא"כ ודאי דברי הבה"ג וסייעתו ז"ל תמוהים מאוד בזה: 
<b>והיה </b>נראה לכאורה לומר בזה דנביא השקר שמנו הבה"ג וסייעתו ז"ל במנין הפרשיות. כוונתם לנביא המדיח. שייחד לו הכתוב פרשה מיוחדת בפ"ע (פרשת ראה). ודינו בסקילה. ומשום שיש חילוק בין מדיח הדיוט לנביא המדיח. וכמו שביאר הרמב"ם ז"ל (פ"ה מהלכות ע"ז ה"ב) עיי"ש. לכן מנאוהו הבה"ג וסייעתו ז"ל מצוה בפ"ע. וכבר ביארנו לעיל (עשין כ"ד כ"ה) ע"פ התוספתא דגם נביא מדיח נקרא נביא שקר עיי"ש. וכן מבואר בספרי (ראה. פיסקא פ"ד) ומדברי הירושלמי (סוף סנהדרין) עיי"ש. והכי משמע באזהרות הר"א הזקן ז"ל במנין הפרשיות שלו. שכתב שם וז"ל <b>ונביא לסרה מסרב. </b>והיינו נביא המדיח דכתיב בי' והנביא ההוא או חולם החלום ההוא יומת כי דבר סרה וגו' להדיחך מן הדרך אשר צוך ה' אלקיך וגו'. וזהו שכתב לסרה מסרב. כלומר שמדבר להם דברי סרה כדי לסרב ולהיות ממאן ללכת בדרך אשר נצטוו מאת השם יתברך. וכן מתבאר ג"כ באזהרות הר"ש בן גבירול ז"ל שכתב במנין הפרשיות שבסוף העשין שלו. וז"ל <b>וחילם ועד זומם כאחד החרימם ולבלתי ירומם להנביא שקרים </b> עכ"ל ופשוט דמש"כ <b>ולבלתי ירומם להנביא שקרים. </b>קאי על וחולם שהתחיל בו. וכן פירש הרשב"ץ ז"ל (בזה"ר. עשין סי' ע"ט) עיי"ש. וכוונתו בזה לפרשת נביא השקר שמנאה הבה"ג במנין הפרשיות. ומדכתב <b>וחולם. </b>מתבאר דכוונתו לנביא מדיח שבפרשת ראה. דכתיב כי יקום בקרבך נביא או חולם חלום וגו' והנביא ההוא או חולם החלום ההוא יומת וגו'. הרי שהבינו דפרשת נביא השקר שמנה הבה"ג במנין הפרשיות. היינו פרשת נביא המדיח. אלא דמ"מ אכתי תמוה מאי שנא נביא השקר ומתנבא בשם ע"ז שבחנק שמנאום במנין העונשין. ומאי שנא נביא מדיח שבסקילה שמנאוהו במנין הפרשיות. הו"ל למנותו ג"כ במנין העונשין במחייבי סקילה. כמו שמנו שם הדיוט המדיח. ועוד דהרי בין הדיוט המדיח ובין נביא המדיח. תרוייהו מחדא אזהרה נפקי. ולפי מה שהבין הרמב"ן ז"ל בכוונת הבה"ג במנין העונשין שלא בא למנות אלא האזהרות של העונשין. א"כ אחר שכבר מנה במנין העונשין הדיוט המדיח. שוב לא הו"ל למנות נביא המדיח. דהרי היינו הך אזהרה עצמה. מיהו כבר נתבאר דבענין זה בלא"ה המבוכה רבה בדברי הבה"ג וסייעתו ז"ל. אלא דמ"מ בר מן דין דברי הבה"ג וסייעתו ז"ל תמוהים מאוד בזה: 
<b>ומלבד </b>זה גדלה הפליאה והתמהון עוד יותר. דלא בנביא השקר בלבד עשו כן הבה"ג וסייעתו ז"ל. אלא גם עיר הנדחת ובן סו"מ מנו הבה"ג וסייעתו ז"ל במנין העונשין וגם במנין הפרשיות. אלא דהר"א הזקן ז"ל לא חזר ומנה בן סורר ומורה במנין הפרשיות. אבל באזהרות הר"י אלברגלוני ז"ל חזר ומנה שלשתן במנין הפרשיות. ובאזהרות הר"ש בן גבירול ז"ל אע"פ שגם הוא ז"ל לא חזר ומנה במנין הפרשיות בן סו"מ כמו הר"א הזקן ז"ל. מ"מ תחת זה הוסיף לחזור ולמנות במנין הפרשיות המסית והמדיח אחר שמנאן במנין העונשין. וכבר תמה עליו (בזה"ר. עשין סי' ע"ח. ע"ט. פ"א) בכל אלו. מאי שנא אלו חייבי מיתות משאר חייבי מיתות שלא מנאם שם. והניח דבריו בתימא עיי"ש. אבל תמיהני דיותר היה לו לתמוה עליו שהרי כבר מנאן כולן לקמן במנין העונשין שלו. ומיהו לענין עיר הנדחת היה קצת מקום לומר דבמנין העונשין אין כוונתם למנות אלא עונש סייף של יושבי העיר שהודחו. אבל במנין הפרשיות כוונתם למנות שריפת העיר ושתהיה חרבה. כדכתיב ושרפת באש את העיר וגו' כליל לה' אלקיך והיתה תל עולם וגו'. וכן משמע מלשון הרשב"ג ז"ל שם. שבמנין העונשין כתב <b>ועם עיר הנדחת בחרב נדקרים </b>עיי"ש. והיינו מיתת סייף של המודחים. ובמנין הפרשיות כתב <b>ועיר הנדחת להחריב ולהחרים </b>עיי"ש. ובמש"כ הרשב"ץ ז"ל שם (עשין סוף סי' ע"ו). אבל אם זאת היא כוונתם דבריהם תמוהים מאוד דלא יתכן כלל משום זה למנותן בשתי מצות חלוקות בפ"ע. דודאי הכל הוא בכלל עונש אחד. ואין זו אלא כמצוה אחת וחלקיה מרובים. ועי' להרש"ך ז"ל בנתיב מצותיך (דס"ג ע"ב) שעמד ג"כ על דברי הבה"ג בפרשת בן סו"מ. אבל מש"כ שם בזה לא יתכן כלל ואין כדאי לטפל בו. ולכן דברי הבה"ג וסייעתו ז"ל בזה נפלאים מאוד בעיני וצ"ע כעת: 
<b>ועכ"פ </b>דברי רבינו הגאון ז"ל נתבארו על נכון. והוא נטה מדרך הבה"ג וסייעתו ז"ל. וכל אלו שמנה במנין העונשין לא נמנו אצלו במנין הפרשיות שלו כלל. ולשון <b>באמרי פי חצבתים. </b>הוא מלשון הכתוב (הושע ו' ה') דכתיב על כן חצבתי בנביאים הרגתים באמרי פי וגו'. וכיו"ב כתיב (ישעי' נ"א ט') הלא את המחצבת רהב וגו'. וכוונתו לומר אמרתי וצויתי אתכם להרגם בחנק. והנה באזהרת נביא השקר נחלקו בה הראשונים ז"ל. וכבר הבאתי מדברי הירושלמי דאזהרתו היא מקרא דלא תענה ברעך עד שקר. וכבר מנאה רבינו הגאון ז"ל (לאוין ל"ד) עיי"ש. ואזהרת מתנבא בשם ע"ז נפק"ל מדכתיב ושם אלהים אחרים לא תזכירו. ומנאה לעיל (לאוין ז') עיי"ש מה שביארנו בזה. ועי' ג"כ מש"כ בזה (לעיל לאוין קכ"ט) עיי"ש היטב. והנה הבה"ג וסייעתו ז"ל. וכן הרמב"ם ז"ל וסייעתו. מנו בנביא השקר לאו דלא תגור ממנו. אבל רבינו הגאון ז"ל לא מנה לאו זה. וטעמו נראה פשוט דלשיטתו אזיל. שלא מנה העונשין אלא משום המצוה שבהן על הב"ד. וכמו שביאר בהדיא בדבריו כאן. ונתבאר בארוכה בפתיחתנו עיי"ש. וכיון דאזהרת לא תגור ממנו היא אזהרה לב"ד. שלא לירא מלדון דינו למיתה. וכמבואר בספרי (שופטים פיסקא קע"ח) שאמרו לא תגור ממנו אל תמנע עצמך מללמד חובה עליו עיי"ש. וכן פירש"י שם. וכן כתב הרמב"ם ז"ל בסה"מ (לאוין כ"ט). ובחבורו הגדול (הלכות ע"ז פ"ה ה"ט) מבואר יותר. שכתב וז"ל כל המונע עצמו מהריגת נביא השקר מפני מעלתו וכו'. הרי זה עובר בלא תעשה שנאמר לא תגור ממנו. וכן המונע עצמו מללמד עליו חובה. או הפוחד וירא מדבריו. הרי הוא בכלל לא תגור ממנו עכ"ל עיי"ש. הרי מבואר דעיקר האזהרה היא לב"ד. שעליהם מוטלת החובה לדון אותו במיתת ב"ד. שלא למנוע מהריגתו. וכיון שכבר מנה רבינו הגאון ז"ל כאן מצות הריגתו במנין העונשין שנמנין בחשבון הלאוין. וא"כ הרי כבר מנה לאו אחד לב"ד שלא להעלים עיניהם ממיתת נביא השקר. ועי' מש"כ בזה בפתיחתנו להעונשין (סי' י' י"א י"ב) עייש"ה. ולאו זה דלא תגור ממנו אינו אלא כאחד משאר לאוין הכפולים בתורה שנכפלו לאזהרה נוספת ואינם נמנין אליבא דכ"ע בחשבון המצות: 
<b>איברא </b>דלפמש"כ הרמב"ם ז"ל שם דגם הפוחד וירא מדבריו הרי הוא בכלל לאו זה דלא תגור ממנו. וא"כ היא אזהרה כוללת גם לכל אדם מישראל שאין דין מיתתו מסור בידם. שלא לפחוד ולירא מדבריו. וכן כתב בסמ"ג (לאוין ל"ה) וז"ל שלא למנוע מהריגת נביא שקר ולא לירא ממנו שנאמר לא תגור ממנו וכו' עכ"ל עיי"ש. הרי דמלבד מניעת הריגתו ס"ל דכולל נמי אזהרה שלא לירא ממנו יראה בעלמא. וכן מבואר בסמ"ק (סי' י"ג) שכתב וז"ל שלא לגור מדברי נביא השקר דכתיב בזדון דברו הנביא ההוא לא תגור ממנו. וזה נוהג גם בזה"ז וכו' עכ"ל עיי"ש. ולפ"ז ודאי קשה לכאורה דמ"מ הו"ל לרבינו הגאון ז"ל למנות לאו זה משום אזהרה דכל אדם שנכללה בו. אלא דעיקר דברי הרמב"ם ז"ל והסמ"ג וסמ"ק בזה לא ידענא מקורם. דמדברי הספרי שם מבואר דהך קרא אינו אלא אזהרה לב"ד. והוא דבר הלמד מענינו מגופי' דקרא. דבמיתת ב"ד דנביא השקר מיירי קרא התם. וכיו"ב כבר עמד הרא"ם ז"ל על דברי רש"י ז"ל (בפרשת שופטים שם) עיי"ש מה שכתב לפרש דברי רש"י. אבל תמיהני עליו דיותר היה לו להקשות על דברי הרמב"ם והסמ"ג והסמ"ק. דדבריהם אי אפשר לפרש על דרך שפירש דברי רש"י שם עיי"ש. מיהו לשון הסמ"ג אפשר לפרש כדרך שפירש הרא"ם ז"ל דברי רש"י. אבל דברי הרמב"ם ז"ל (בחבורו הגדול שם) ודברי הסמ"ק צע"ג אצלי. דודאי מפשטיה דקרא ומדברי הספרי מבואר דאין זו אלא אזהרה לב"ד בלבד. וגם דברי הרמב"ם ז"ל גופיה (בסה"מ שם) מטין כן עייש"ה ואין להאריך בזה. ועכ"פ לרבינו הגאון ז"ל ודאי אפשר לומר דלא שמיעא לי' ולא ס"ל אלא כדברי הספרי דאין לאו זה אלא אזהרה לב"ד בלבד. ולכן יפה עשה לשיטתו שלא מנה לאו זה. וכן דעת החנוך (מצוה תקי"ט) דאין זו אלא אזהרה לב"ד עיי"ש היטב: 
@00עונש סז. 
<b>הבא אל אשת רעהו. </b>כתיב (פרשת קדושים) אשר ינאף את אשת רעהו מות יומת וגו'. וסתם מיתה האמורה בתורה היינו חנק. והאזהרה מדכתיב (פרשת אחרי) ואל אשת עמיתך לא תתן שכבתך. מנאה רבינו הגאון ז"ל לעיל (לאוין צ"ז) עיי"ש. ומש"כ רבינו הגאון <b>זוממי כהנת וזוניה קצבתים. </b>כוונתו לדחות בזה דעת הבה"ג וסייעתו ז"ל שמנו גם זוממי כהנת ובעלה במנין העונשין. וזהו שכתב <b>קצבתים. </b>כלומר חתכתים והוצאתים מן המנין. שלא יעלו לחשבון העונשין. וביאר הטעם וכתב <b>קצבתים שני אלה האחרונים והם בטפל ידועים. </b>כלומר שלא יתכן למנות שנים אלו במנין העונשין בפ"ע. משום שכבר הם נטפלים ונכללים בכלל אותן שכבר נמנו בחשבון העונשין. דזוניה. דהיינו הבועלים בת כהן שבחנק. אינם אלא כשאר בועל אשת איש בעלמא. שכבר נמנה במחייבי חנק. אלא שהיה מקום לומר דכיון שהיא בשריפה בועלה נמי בשריפה. לכך איצטריך קרא (פרק ארבע מיתות נ"א ע"א) למעוטי. היא בשריפה ואין בועלה בשריפה. אלא הו"ל כשאר נואף עם אשת איש שאינו אלא בחנק. וגם זוממיה שהם ג"כ בחנק. הרי לא נאמרה בהם מיתת חנק בפ"ע. אלא שהם בחנק משום כאשר זמם. שהיא מצוה כללית לכל עדים שהוזמו. ונמנית לקמן במנין הפרשיות (פרשה ג'). אלא דגלי קרא דאין לקיים בזוממי בת כהן כאשר זמם אלא כאשר זמם לבועל שהוא בחנק. ולא כאשר זמם לנבעלת שהיא בשריפה. מדכתיב כאשר זמם לעשות לאחיו ולא לאחותו. ומ"מ אין עונש שלהם אלא מכאשר זמם. ואין בזה מצוה מיוחדת בפ"ע שתבא במנין בפ"ע. ולכן סלקה רבינו הגאון ז"ל מן החשבון. ולשון <b>קצבתים </b>שכתב. נראה שהוא מלשון הכתוב (מלכים ב' ו' ו') ויקצב עץ וישלך שמה: 
<b>ואמנם </b>יש כאן מקום עיון לכאורה. לפמש"כ התוס' (פרק ארבע מיתות נ"א ע"ב) אהא דאמרינן התם זוממיה בכלל מיתת בועלה. משום שנאמר ועשיתם לו כאשר זמם לעשות לאחיו ולא לאחותו. וכתבו בתוס' שם וז"ל תימא תיפוק ליה מדכתיב היא ולא בועלה היא ולא זוממיה. ויש לומר דאי מהיא לחודי' לא הוה ממעטינן זוממין. משום דבעינן כאשר זמם. קמ"ל לאחיו ולא לאחותו. ואי מהתם ה"א הני מילי היכא דמעידין נמי על הבועל עכ"ל עיי"ש. ומבואר מדבריהם אלו דס"ל דהזוממים הם בחנק אפילו היכא שאינם מעידים על הבועל כלל אלא עליה בלבד. וכגון שאמרו שלא הכירו את הבועל וכל כיו"ב. ונמצא לפ"ז דע"כ מיתת הזוממין לא מתורת כאשר זמם היא. אלא עונש בפ"ע הוא. דהרי חזינן דמיתתן בחנק אפילו היכא דלא מתקיים בהכי כלל כאשר זמם לא לגבי דידה ולא לגבי דידי'. כיון דאפילו בגוונא שאין הבועל מתחייב כלום. מ"מ הם בחנק והיא בשריפה. ועכצ"ל דהא דמיעט הכתוב לאחיו ולא לאחותו. היינו לומר דכאן אין דנין את העדים כלל בדין כאשר זמם. אלא לעולם הם בעונש חנק. כענשו של בועל כשהוא נדון בב"ד. וא"כ עונשן של זוממי בת כהן אינו בכלל מצוה דכאשר זמם. ושפיר עשו הבה"ג וסייעתו ז"ל שמנאוהו בפ"ע במנין העונשין. ודברי רבינו הגאון ז"ל כאן צ"ע לכאורה. מיהו אע"פ שהתוס' שם כתבו כן בפשיטות. וכן כתבו עוד התוס' ריש מכות (בד"ה זוממי ב"כ וכו'). והכריחו שם כן מסוגיא דגמרא (פרק נגמר הדין מ"ו ע"א) עיי"ש בדבריהם. וכן כתב ג"כ רבינו יונה ז"ל (בחי' לסנהדרין פרק נגמר הדין שם) עיי"ש. וכן כתב בפשיטות בתשובות הרשב"א ז"ל (ח"ג סי' קי"ג) עיי"ש. מ"מ אין הדבר מוסכם לכל הראשונים ז"ל. שכבר כתב הריטב"א ז"ל (ריש מכות) דלדעת רש"י והר"י הזקן ז"ל אין הזוממין בחנק אלא דוקא כשמעידין גם על הבועל. דכיון שהבועל בחנק העדים נמי בחנק משום כאשר זמם לעשות לאחיו. אבל כשלא העידו אלא עליה בלבד ולא על הבועל. או כגון שהבועל לאו בר חיובא. כגון שלא התרו בו. או חרש שוטה וקטן. מיתת הזוממין היא בשריפה כמותה מכאשר זמם לעשות. וכן הכריע הריטב"א ז"ל שם שכן הוא הנכון. ולא כדעת יש מפרשים שהביא שם דלא ס"ל הכי עיי"ש. וכן דעת הרב המאירי ז"ל. כמו שהביא בשמו בדינא דחיי (לאוין צ"ז). דאחר שהביא דעת התוס' וסייעתם. כתב שוב וז"ל אבל יש סוברים לומר דוקא כשהבועל במיתה. אז מיתת הזוממין כמיתת הבועל. אבל אם אין הבועל במיתה. מיתת הבועל כמיתת הכהנת עכ"ל עיי"ש. וכן נראה דעת הר"ש משאנץ ז"ל בפירושו לספרא (אמור. סוף פ"א). שכתב שם דהא דקתני התם היא בשריפה ואין בועלה בשריפה. היא בשריפה ואין זוממיה בשריפה. זוממיה אגב גררא דבועלה נקט. משום דעיקר זוממיה לא נפק"ל סו"פ הנחנקין אלא מלאחיו ולא לאחותו עיי"ש. ולפי דעת התוס' הרי ודאי שפיר איצטריך נמי לההיא דרשא דהיא ולא זוממיה. כמבואר בתוס' (פרק ארבע מיתות שם. וכן ריש מכות שם) לפי שיטתם עיי"ש. וזו היא ג"כ דעת הרמב"ם ז"ל (פ"כ מהלכות עדות). כמו שהוכיח מדבריו בתוס' יו"ע (סוף סנהדרין) עיי"ש. והראיה שהביאו התוס' ורבינו יונה ז"ל מסוגיא דפרק נגמר הדין. אין משם הכרע לפמש"כ הר"ן ז"ל שם עיי"ש בדבריו. ובלא"ה כבר תמה על ראייתם זו בקה"ע (סוף סנהדרין) עיי"ש בדבריו. וגם שאר אחרונים דחו ראייתם בכמה אנפי. ואין להאריך בזה. והכי משמע לענ"ד מלשון הספרי (שופטים פיסקא ק"ץ) דקתני התם לפי שמצינו בכל עונשים שבתורה שוה מיתת איש למיתת אשה. וזוממיהם כיוצא בהם. אבל בת כהן ובועלה לא השוה מיתת איש למיתת אשה. אלא שמיתת האיש בחנק ומיתת האשה בשריפה. אבל זוממיה לא שמענו מה יעשה להם. תלמוד לומר ועשיתם לו כאשר זמם לעשות לאחיו. כמיתת אחיו מיתתו ולא כמיתת אחותו מיתתו עיי"ש. משמע בהדיא דאין מיתת זוממין בחנק אלא כשהבועל נדון בחנק. ומשום כאשר זמם לעשות לאחיו. ומעתה נראה דגם דעת רבינו הגאון ז"ל כדעת רש"י והרמב"ם ז"ל וסייעתם דגם זוממי כהנת אין ענשם אלא מכאשר זמם. ושפיר כתב שאין למנות עונש זה בפ"ע: 
<b>מיהו </b>נראה דאפי' לדעת התוס' וסייעתם דברי רבינו הגאון ז"ל נכונים. עפמש"כ התוס' (רפ"ק דמכות) ד"ה מעידין וכו' וז"ל תימא כיון דאם הוזמו אינן נעשין בני גרושה וחלוצה. א"כ כשלא יוזמו איך יעשה על פיהם בן גרושה וכו' הא הו"ל עדות שא"איל ואין זה עדות. וי"ל כיון דלוקין הוי כאשר זמם והוי שפיר יכול להזימה. וקשה דא"כ מאי קאמר פרק היו בודקין גבי עידי נערה המאורסה דאיהי לא מיקטלא. דכיון דאינהו לא מיקטלי וכו' הו"ל עדות שאי אתה יכול להזימה. ומאי קאמר והא מ"מ לוקין. וי"ל דהתם כיון שבאו לחייבה מיתה וזממו להרוג את הנפש לא מיקיים כאשר זמם במלקות. דהא בהדיא כתיב נפש בנפש גבי הזמה דעדות נפשות. ולא חשיב יכול להזימה במלקות. אבל הכא שלא כוונו אלא לשוויי' בן גרושה ובן חלוצה שאינו אלא לאו בעלמא. כיון שלקו חשיבא שפיר עדות שאתה יכול להזימה וכו' עכ"ל עיי"ש. ומתבאר מדבריהם אלו דמיהת במיתת ב"ד. שפיר מתקיים כאשר זמם. אע"פ שאינה מיתה זו עצמה שבאו לחייב את הנדון אלא קלה הימנה. דהא שפיר מתקיים בזה נפש בנפש. וא"כ חנק במקום שריפה. שפיר מיקיים בה כאשר זמם. וכן מוכרח ע"כ מהך ענינא גופיה. דאם לא כן יקשה לדעת הסוברין דאפי' היכא דלא העידו על הבועל. נמי הזוממין בחנק. וא"כ איך תדון היא בשריפה. והא הו"ל עדות שאי אתה יכול להזימה. וכבר הקשה כן בקה"ע שם. ומשום זה רצה לחדש דאין ה"נ דבכהאי גוונא העדים פטורין לגמרי ממיתה. ומ"מ היא בשריפה. משום דגזה"כ הוא עיי"ש בדבריו. ולפי דבריו אלו הוה ניחא בפשיטות דברי רבינו הגאון ז"ל כאן וכמבואר. אלא שדבריו אינם ברורים אצלי כלל ואכמ"ל בזה. ועכ"פ מדברי כל הראשונים ז"ל שהבאתי לעיל מבואר דפסיקא להו איפכא. אבל נראה דע"כ מוכרח מזה כדכתיבנא ע"פ דברי התוס' (ריש מכות). דבכל כהאי גוונא שפיר מתקיים כאשר זמם. וא"כ אין הכרח מדברי רבינו הגאון ז"ל כאן לומר דס"ל כדעת רש"י והרמב"ם ז"ל וסייעתם. דדבריו נכונים גם לדעת התוספות וסייעתם: 
<b>והנה </b>גם באזהרותיו שע"פ עשה"ד (דבור לא תרצח) לא מנה רבינו הגאון ז"ל אלא שריפת בת כהן. אבל עונש חנק דבועלה ושל זוממיה לא מנה גם שם עיי"ש. ולשיטתו אזיל כמו שביאר דבריו כאן מילתא בטעמא לאפוקי מדרך הבה"ג וסייעתו ז"ל בזה. ועי' עוד בזה לקמן בסמוך (עונש ס"ח ס"ט): 
@00עונש סח. סט. 
<b>תחתם אביא גונבי קסוות. ובועל ארמית. </b>כלומר תחת זוממי כהנת ובועלה. שהשמיטן ממנין העונשין מטעם שביאר לעיל. מנה להשלמת המנין של מחייבי מיתה בידי אדם גונב את הקסוה ובועל ארמית. דהלכה למשה מסיני שקנאים פוגעים בהם. אע"פ שלא נמסר דינם לב"ד כשאר חייבי מיתה. כמבואר סו"פ הנשרפין עיי"ש ובמה שביארנו בפתיחתנו להעונשין (מסי' י"ח והלאה) בכל הנוגע לענין זה. וראיתי באזהרותיו של רבינו הגאון ז"ל שע"פ עשה"ד (דבור לא תרצח) דאע"פ שגם שם השמיט זוממי בת כהן ובועלה. וכמשכ"ל (עונש ס"ז). מ"מ לא מנה שם לא גונב את הקסוה ולא בועל ארמית. אלא מנה רק פגיעת קנאים בארמית עצמה שנבעלה במזיד לישראל. וכתב שם וז"ל <b>כל מקנאי לשמי פגוע בבת אל נכר זדויה </b>וכו' עכ"ל עיי"ש. והוא מתמיה מאוד לכאורה. דמלבד מאי דלפ"ז נמצא אחד חסר להשלמת מנין העונשין. עיקר הדבר מצד עצמו תמוה מאוד. דהרי גם הבועל בכלל עונש זה דפגיעת קנאים. ואדרבה במשנה דסו"פ הנשרפין ובגמרא שם בכל הסוגיא. לא נזכר אלא הבועל בלבד עיי"ש. גם תמוה אמאי לא מנה שם גונב את הקסוה דתנן נמי התם דקנאים פוגעין בו. וגם כתיבא ביה מיהת מיתה בידי שמים בקרא. ומיהו לזה אפשר לומר עפ"מ דקשה לכאורה על מתניתין דהתם גופא. וכן בכולה סוגיא דהתם דלא קאמר אלא הבועל ארמית קנאין פוגעין בו. ואמאי לא קאמר נמי בה. דהא פנחס מה שעשה לא עשה אלא ע"פ הלכה זו שקבל ממשה מסיני דבועל ארמית קנאין פוגעין בו. וכמבואר שם ובירושלמי שם ושאר דוכתי. והרי פנחס פגע גם בה. וא"כ מבואר לכאורה דגם היא בכלל. אבל נראה דמזה ראיה לדעת הרמב"ם ז"ל שכתב (פי"ב מהלכות איסורי ביאה ה"י) וז"ל ישראל הבא על ארמית בין קטנה בת שלש שנים ויום אחד בין גדולה וכו'. כיון שבא על הארמית בזדון הרי זו נהרגה. מפני שבא לישראל תקלה על ידה כבהמה. ודבר זה מפורש בתורה שנאמר הן הנה היו לבני ישראל בדבר בלעם וכל אשה יודעת למשכב זכר הרוגו עכ"ל עיי"ש. והה"מ ז"ל שם כתב על זה וז"ל ישראל הבא וכו'. זה לא מצאתי מבואר. והפסוק הזה אינו מוכרח. דהתם אפי' לא נבעלה. כיון שהיו ראויות לביאה היו נהרגות. כמו שמפורש ביבמות וכו'. ומה שאמרו בסנהדרין גבי בהמה שהיא נסקלת מפני שבאה לישראל תקלה על ידה וכו'. היינו בבהמה. אבל ארמית לא אשכחן. ואיכא למימר שדעת רבינו דכיון דבנשי מדין וכו'. איכא למילף מינייהו בעלמא בנבעלה במזיד עכ"ל עיי"ש. ולדידי נראה דמקור דברי הרמב"ם ז"ל בזה הוא מפסיקתא זוטרתא (פרשת פנחס) על קרא דויהי אחר המגפה וגו'. שכתב וז"ל ולמה נאמרה פרשה זו בכאן לפי שהיתה המגפה ונפלו כ"ד אלף מישראל. אמר הקב"ה בני נפלו מן המחטיאים והם המחטיאים לא יפלו. וכבר כתבתי בתורה ואת הבהמה תהרוגו ומה בהמה שאין בה דעת והואיל ובאת תקלה על ידיה תהרג. אלו המדינים שהכשילו את בני על אחת כמה וכמה. לכך נאמר צרור את המדינים ויהי אחר המגפה זה בשביל זה עכ"ל עיי"ש. והן הן דברי הרמב"ם ז"ל. ומעתה לפ"ז נראה דהיינו טעמא שלא הזכירו בהלכה דבועל ארמית אלא את הבועל בלבד. משום דהיא נהרגת מדינא דאורייתא ע"פ ב"ד. ולא מהלכה לממ"ס וע"פ קנאים: 
<b>והשתא </b>עפ"ז נראה דזו היתה דעת רבינו הגאון ז"ל שם. דגונב את הקסוה ובועל ארמית דקנאים פוגעים בהם לא מנה. משום דהוה ס"ל דאין בהן מצוה לב"ד ורשות בעלמא נינהו אפילו להקנאים. והילכך לא מנה אלא הריגת הנבעלת בלבד. וס"ל דגם היא אע"ג דהריגתה ודאי מצוה גמורה היא ומפורשת בתורה. כמש"כ בפסיקתא זוטרתא והרמב"ם ז"ל שם. מ"מ אין הריגתה צריכה ב"ד דוקא. אלא ביד כל המקנא לה' להרגה. וכמעשה שהיה. דפנחס מעצמו הרגה שלא ע"פ סנהדרין. וגם כדין ב"נ שנהרג בדיין אחד ובעד אחד ואפילו מפי קרוב. כדאמרינן בפרק ארבע מיתות (נ"ז ע"ב). וגם שלא בהתראה כדאי' התם. וא"כ המקנא עצמו הוא העד והדיין. ועליו מצוה זו מוטלת כמו שעשה פנחס. וזהו שכתב שם <b>כל מקנאי לשמי פגוע בבת אל נכר זדויה </b>(כלומר שעשתה בזדון). ועל זה סיים שם וכתב <b>כי שוחה עמוקה זונה באר צרה נכריה. </b>והוא מקרא כתוב (משלי. כ"ג כ"ז). כלומר כי רב המכשול ותקלה גדולה באה ע"י הנכרית הזאת. אלא דעדיין הדבר תמוה שהחסיר שנים. ותחתם לא הביא אלא אחד. ונמצא אחד חסר במנין העונשין. ואולי אפשר לומר דמה שכתב שם (דבור לא תגנב) <b>מוקש אדם ילע קדש. </b>והוא מקרא כתוב (משלי. כ' כ"ה). ואינו מובן לכאורה מאי כוונתו בזה שם. שהוא שלא מענינו עייש"ה. כוונתו בזה לגונב את הקסוה. דהיינו גונב כלי שרת. וס"ל דבזה איכא מצוה על הקנאים לפגוע בו. דדוקא בבועל ארמית הוא שאמרו שהבא לימלך אין מורין לו. ובירושלמי (סו"פ הנשרפין) אמרו דשלא ברצון חכמים הוא. וגם פנחס רצו לנדותו עיי"ש. ולזה לא מנאה. אבל גונב את הקסוה משמע ודאי דהלכה למשה מסיני היא שמצוה לקנאים לפגוע בו. ולכך מנאה. ונמצא חשבונו מכוון. ואין להאריך בזה יותר. ומ"מ כאן חזר בו מדרכו זו וס"ל כמו שביארנו בפתיחתנו שם דגם פגיעת קנאים דבועל ארמית הו"ל דבר שבמנין. וממילא שוב אין למנות מיתה דידה. כמו בכל העריות דעונש הבועל והנבעלת חד חשיבי במנין העונשין. ואין להאריך בזה יותר: 
@00עונש ע. עא. 
<b>רוצח. ואנשי עיר הנדחת. </b>כתיב (פרשת מסעי) מות יומת הרוצח. ומיתת סייף לא אשכחן בהדיא ברוצח. אלא מדרשא נפק"ל. כדאיתא במכילתא (משפטים פ"ד) ובירושלמי (ר"פ ארבע מיתות) ובתלמודין (שם נ"ב ע"ב) עיי"ש. ובעיר הנדחת בהדיא כתיב בקרא (פרשת ראה) הכה תכה את יושבי העיר ההיא לפי חרב. ואזהרת רוצח נמנית לעיל (לאוין נ"ט) ואזהרה של עיר הנדחת היא אזהרת ע"ז שנמנית לעיל (לאוין ג') עיי"ש. והנה גם הבה"ג וסייעתו ז"ל מנו ל"ת דלא תרצח. אע"פ שמנו במנין העונשין עונש מיתת סייף דרוצח. ולפי מה שהבין הרמב"ן ז"ל דכוונת הבה"ג במנין העונשין לאזהרות של העונשין. וא"כ העונש שמנה הוא הלאו. ונמצא מונה לאו זה שני פעמים. כבר נתבאר בפתיחתנו שזהו אחד מן המקומות שדברי הבה"ג נראין כנבוכים בענין זה. וכבר כתבנו בזה ג"כ לעיל (לאוין כ"ה פ"ד) ובשאר דוכתי. וכעת עלה על דעתי דאפשר לומר עוד בזה ע"פ מה שכתב הרמב"ם ז"ל (בסה"מ לאוין רפ"ט) וז"ל הזהיר את הדיין שלא להרוג נקי וזכאי והוא אמרו לא תרצח עכ"ל עיי"ש. ומתבאר מדבריו אלו דס"ל דל"ת דלא תרצח אינו אלא אזהרה לב"ד ולא לרוצח עצמו. ודבריו תמוהים ונפלאים מאוד לכאורה. וכבר עמד בזה בדינא דחיי (לאוין ק"ס). וכתב שאין ספק דט"ס הוא שנפל בדבריו אלו. שהרי מצוה זו כל ישראל מצווין עליה עיי"ש בדבריו. וגם קצת משאר האחרונים נשתוממו על דברי הרמב"ם ז"ל אלו. וקצתם ג"כ רצו להגיהם. וקצתם נדחקו לפרש דבריו כמו שהם. ולא עלה בידם דבר נכון. אבל נראה ברור אצלי דאין ספק שאין לתלות כאן בט"ס. שהרי כדבריו אלו ממש חזר הרמב"ם וכתב גם כן גם במנין המצות הקצר שלו שבריש חבורו הגדול. וז"ל שם שלא להרוג נקי שנאמר לא תרצח עכ"ל. והדבר פשוט ומבואר דהן הן הדברים שכתבן בסה"מ שם בארוכה. וכמבואר מלשונו דאין אזהרה זו אלא לדיין. אע"פ שלא ביאר כן שם בהדיא. דודאי באדם דעלמא אין שום מקום לחלק בין נקי לשאינו נקי. דגם על שאינו נקי עובר בלא תרצח. ובהדיא כתיב בקרא לא יומת הרוצח עד עמדו לפני העדה למשפט. וא"כ הדבר מבואר שאין כאן ט"ס: 
<b>אבל </b>נראה לי דדברי הרמב"ם ז"ל הם כפשוטן. ומקורו ממה שאמרו במכילתא דרשב"י (פרשת יתרו) לא תרצח לא תתיר דמו של רוצח עיי"ש. ומשמע ודאי שבאו לומר שאין זו אלא אזהרה לדיין שלא להתיר להרוג את הרוצח כל שאפשר לו עדיין למצא לו איזה זכות לנקותו ולפטרו. ודלא כמו שפי' המפרש שם דהכוונה שלא להרוג את הרוצח עד עמדו למשפט עיי"ש. וזה ליתא. דלענין זה כבר כתיב בלא"ה אזהרה מפורשת ולא ימות הרוצח עד עמדו לפני העדה למשפט. ומנאה הרמב"ם ז"ל (לאוין רצ"ב) וכן שאר הראשונים ז"ל. אלא ודאי כדכתיבנא. והכי משמע ודאי לשון המכילתא. וזהו מקורו של הרמב"ם בסה"מ שם. ונראה דס"ל דלאזהרת רוצח גופי' לא צריך קרא דתיפוק ליה מקרא דלא יוסיף להכותו. ובפרט לשיטת הרמב"ם דכל היכא דהעונש מפורש בקרא אין צריך אזהרה מפורשת. כמו שביאר דבריו בסה"מ (שורש י"ד) ושאר דוכתי. וכאן ודאי חשיבא כאזהרה מפורשת. דלא עדיף רוצח מחובל בחבירו בעלמא שהוא מוזהר עליו מן הלאו דלא יוסיף וגו'. ולזה הוה ס"ל דע"כ קרא דלא תרצח לא אתי אלא לאזהרת הב"ד. וכדאיתא במכילתא שם. ועי' מה שביארנו בזה לעיל (לאוין נ"ט). עיי"ש היטב. ובמה שביארנו עוד שם לקמן (ל"ת פ"ד) עייש"ה. ומיהו אע"פ שכן היתה דעתו של הרמב"ם בסה"מ שם ובמנין המצות הקצר שלו. מ"מ הדבר מבואר שבחבורו הגדול חזר בו מזה. כמבואר להדיא בדבריו שם (ריש הלכות רוצח) שכתב וז"ל כל הורג נפש אדם מישראל עובר בלא תעשה שנאמר לא תרצח עיי"ש. והיינו כדרשא קמייתא שבמכילתא דרשב"י גופא שם עיי"ש. וכן הוא במכילתא דידן. ומייתי לה בתלמודין (פרק הנחנקין פ"ו ע"א) עיי"ש. ואפשר דאיצטריך אזהרה מיוחדת בפ"ע לרציחה כדי שלא יהיה לאו דלא יוסיף לאו שניתן לאזהרת מיתת ב"ד. ולא ילקו עליו. וההיא דרשא דמכילתא דרשב"י שם אתיא אליבא דמ"ד לאו שניתן לאזהרת מיתת ב"ד לוקין עליו. ומיהו יש סוברים דבכה"ג לא חשיב לאו שניתן לאזהרת מיתת ב"ד. ומיהו בלא"ה יש ליישב. וכבר ביארתי בזה במק"א ואין להאריך בזה. ומעתה עפ"ז אפשר לומר דגם דעת הבה"ג וסייעתו ז"ל כהרמב"ם בסה"מ שם. ולהכי שפיר מנה לאו דלא תרצח במנין הלאוין אע"פ שמנה עונש סייף דרוצח במנין העונשין שלו. גם לפי מה שהבין הרמב"ן ז"ל בכוונת הבה"ג בזה: 
<b>ומש"כ </b>רבינו הגאון ז"ל <b>פרט שבעה מיני מות </b>וכו'. כבר ביארנו בפתיחתנו דהבה"ג וסייעתו ז"ל מונים שבעה מיני עונשין סתם. ולא שבעה מיני מיתה. משום דלשיטתם אזלי שהם אינם מונים פגיעת קנאים במנין העונשים שלהם. וא"כ לשיטתם ליכא אלא ששה מיני עונשים שבמיתה. אלא שעם צירוף עונש מלקות הם שבעה מיני עונשין. וא"כ לשיטתם שבעים ואחד העונשין שמנו במנין העונשין אינם אלא פרטי ששת מיני מיתה. וזהו שסיים הבה"ג בסוף מנין העונשין שלו. וכתב וז"ל הרי אלו שבעים ואחת מצות <b>שבמיתות ששה עונשין </b>עכ"ל עיי"ש. כלומר דכל אלו שנמנו כאן במנין זה אינם אלא פרטי ששת מיני עונשין מן השבעה שכתב בריש מנין העונשין. משום דאותן האזהרות שהן בעונש מלקות הוא הולך ומונה אח"כ מיד במנין הלאוין. וזהו שכתב שם אח"כ בריש מנין הלאוין שלו וז"ל אלו לאוין שבמלקות ארבעים וכו' עיי"ש. כלומר וזהו עונש השביעי משבעת מיני העונשין שכתב בריש מנין העונשין שלו וכן מבואר בהדיא בלשון הבה"ג סוף מנין הלאוין עיי"ש. ואע"ג דודאי לא כל הלאוין שמנה הם במלקות. מ"מ מיהת בכל הנך שנמנו אין בהם עונש אחר זולת מלקות. ולא אתי אלא לאפוקי חייבי כריתות וחייבי מיתה בידי שמים שמנה לעיל במנין העונשין. דאע"פ שגם הם במלקות. מ"מ עיקר עונש שלהם הוא בכרת ובמיתה בידי שמים. כדאמרינן בפ"ק דמגילה (ז' ע"ב) ובסוף מכות (כ"ג ע"ב) עיי"ש. משא"כ חייבי לאוין שעיקר עונש שלהם אינו אלא במלקות. אלא שבכללן יש ג"כ שאין בהן אפילו עונש מלקות. כמו רוב לאוין שאין בהן מעשה. ולאוין שבכללות. ולאוין שניתנו לתשלומין. אבל מ"מ כולן שוין בזה שאין בהן יותר מעונש מלקות. וזו היא ג"כ כוונת הבה"ג (בהלכות הספד). שכתב שם שבעה עונשין בתורה ואלו הן וכו' עשרים ושלש בכרת. ומאתים ושבעים ושבעה לאוין במלקות וכו' עכ"ל עיי"ש. וכן הוא בה"ג כת"י רומי (הלכות משמרות) עיי"ש. והיינו לומר דמאתים ושבעים ושבעה לאוין הם שאין בהם יותר מעונש מלקות. אבל יש בכללם ג"כ שאין בהן אפילו עונש מלקות. וכן במה שמנה עשרים ושלשה שבכרת. אע"ג דגם ברובן של עונשי מיתת ב"ד איכא כרת במזיד בלא התראה. מ"מ מיהת עיקר עונש שלהם אינו אלא מיתת ב"ד. משא"כ בהנך חייבי כריתות עיקר עונש שלהם אינו אלא כרת. וזו היא ג"כ כוונת הר"א הזקן באזהרותיו. שכתב בריש מנין הלאוין שלו וז"ל שם. <b>תשת לבך למלקיות על כל לאו ולאו. ברצועת עגל </b>וכו' עכ"ל עיי"ש. וכיוצא בזה כתב ג"כ באזהרות הר"י אלברגלוני ז"ל בריש מנין הלאוין שלו וז"ל שם <b>אחוה אתכם בהוראת לאוין מאתים ושבעה ושבעים. איש או אשה כי יעשו מכל חטאת האדם. להוכיח בהתראות ובהעדאת רעים. אימות רצועות בשמעו אולי יקבל התראת רצועים. ויאמר לא אעשה בעבור הארבעים </b>עכ"ל עיי"ש. וכבר תמה על דבריו הרש"ך ז"ל בנתיב מצותיך (דף ע"ח ע"ב) שנראה מדבריו שעל כל הלאוין חייב מלקות. מדכתב <b>בהוראת לאוין מאתים ושבעה ושבעים איש או אשה כי יעשו מכל חטאת האדם להוכיח בהתראת </b>וכו'. וזה תימא דהא יש הרבה לאוין שאין בהן מלקות. ועוד יותר תמה שם על הבה"ג בריש מנין הלאוין שלו שהבאתי לעיל. ורצה מתחילה להגיה בלשון הבה"ג. ובסוף מסיק שם דצע"ג עיי"ש בדבריו. ומה שרצה תחילה להגיה בלשון הבה"ג. אשתמיטתיה לשון הבה"ג שבהלכות הספד שהבאתי. דגם שם כתב כן. ופשיטא שאין מקום כלל להגיה. ויפה עשה יותר שהניח בצע"ג. ובפרט אחר שראינו שכ"כ גם בה"ג כת"י. ושם בריש מנין הלאוין הוא בביאור יותר. שכתוב שם וז"ל ואלו הן לאוין שבמלקות מאתים ושבעים ושבעה עיי"ש. הרי בהדיא שכתב כן על כל המאתים ושבעים ושבעה לאוין שמנה. וגם שכן הוא גם באזהרות הר"א הזקן ז"ל. ומקום היה אתי לפרש הדברים כהוייתן ע"פ מה שכתב הרב המאירי ז"ל בפי' לאבות (ריש פ"ב) וז"ל שאין אתה יודע מתן שכרן של מצות. וזה הענין הוא במצות עשה. שהלאוין רבים עונשם מיוחדים בתורה. ומצד עונשם ידוע חומר ענינם. שהסקילה חמורה מכולם. ואחריה שריפה וכו' ואחריה מיתה בידי שמים. ואחריה מלקות ארבעים. ואע"פ שיש לאוין שאין בהם מלקות. מ"מ יש לדמות עונשם שבידי שמים כעונש שאר הלאוין או קרוב לכך וכו' עכ"ל עיי"ש. ועפ"ז אפשר לכוון כוונת הבה"ג וסייעתו ז"ל וכמבואר: 
<b>וע"פ </b>דרך זו אפשר ג"כ לומר בכוונת הפסיקתא זוטרתא (פרשת ויקהל) שכתב וז"ל ד"א לא תבערו אש למה נאמר בא ללמד שאינו חייב מיתה על הבערה אלא מלקות. ולא על שום לאו. שכל לאוין שבתורה חייבי מלקות עכ"ל עיי"ש. הרי שכתב ג"כ שעל כל לאוין שבתורה איכא מלקות. ולפי דברי הרב המאירי ז"ל יש לומר דגם כוונתו היא רק לומר שכל הלאוין הם בעונש מלקות. אם בדיני אדם ע"י ב"ד. ואם בדיני שמים יענשו כעונש זה של מלקות בב"ד. אבל באמת אין צורך לזה דכוונת הפסיקתא זוטרתא פשוטה דרצה לומר שכמו שעל לאו דלא תבערו למ"ד ללאו יצא אין בו עונש מיתה אלא מלקות. כן על שום לאו שבתורה שאינו מפורש בו עונש מיתה אין בו יותר מעונש מלקות. שכל לאוין שבתורה אין בהם יותר מחיוב מלקות. וא"כ פשוט דזו היא ג"כ כוונת הבה"ג דלאוין אלו שנמנו במנין רע"ז הלאוין אין בהן יותר מעונש מלקות. אבל ודאי יש בהן ג"כ שאפי' עונש מלקות אין בהם. ולא בא אלא לחלק כל המצות שבתורה ע"פ שבעה מיני העונשין שבתורה. ומנה תחילה אותן שיש בהן אחד מששה מיני מיתה. כל אחת ואחת בפרט כסדרן. אם מיתת ב"ד או כרת או מיתה בידי שמים. ואח"כ בא למנות אותן שאין בהן שום אחד מששת מיני עונש מיתה. ולא נמצא בהן יותר מעונש מלקות בלבד. ועל דרך זו מתפרשים גם כן דברי הר"י אלברגלוני ז"ל. ומדוקדקים גם כן דברי הר"א הזקן ז"ל באזהרותיו שהבאתי לעיל. וכוונתו שעל כל לאו ולאו אין לשית לבך אלא למלקות לבחנו ולהתבונן בו רק אם יש בו מלקות בלבד. משום דעונש אחר משאר מיני העונשין אין בהן. וממילא מבואר דגם מה שהניח בנתיב מצותיך שם בתימא דברי הרב עיר מקלט עיי"ש. אין בזה שום תימא כלל. כי גם כוונתו כדכתיבנא. ועפ"ז מבואר ג"כ דמזה מוכרח כדעת הרמב"ן ז"ל בכוונת הבה"ג במנין העונשין שלו שלא בא למנות בהן אלא האזהרות של אותן העונשין. וכל הלאוין כולן שמנאן הבה"ג במספר רע"ז לאוין שלו. אינם אלא אזהרות שאין בהן שום עונש אחר זולת עונש מלקות בלבד. ויש בהן ג"כ שאפי' עונש מלקות אין בהן. אבל יותר מעונש מלקות ודאי אין בשום אחת מהן. ושלא כדעת הרמב"ם ז"ל שהבין בכוונתו דהעונשין מצד עצמן הוא מונה בחשבון הלאוין. ובמנין רע"ז הלאוין הוא חוזר ומנה גם לאוין של העונשין שנמנו במנין העונשין. ונמצא דלפי דעתו בתוך מנין לאוין אלו נמנו גם לאוין שיש בהן מהעונשין שבמיתת ב"ד וכרת ומיתה בידי שמים. דהיינו מששת מיני העונשין שבמיתה. ולפי זה ודאי אין שום ביאור כלל לדברי הבה"ג וסייעתו ז"ל בזה. ובלא"ה כן מתבאר ג"כ מלשון הבה"ג שבסוף מנין הלאוין שלו. שכתב וז"ל אלו מאתים ושבעים ושבעה לאוין. ושבעים ואחת עבירות שבמיתות ששה עונשין. הרי אלו שלש מאות וארבעים ושמונה מצות ל"ת עכ"ל עיי"ש. הרי מבואר דגם במנין העונשין רק עבירות הוא מונה. ולא העונשין מצד עצמן. וגם מתבאר להדיא מדבריו אלו דרע"ז הלאוין שמנה במנין הלאוין הם מלבד אותן העבירות שיש בהן אחד מהעונשין שבששה מיני מיתה. ובמנין הלאוין לא נמנו אלא אותן הלאוין שאין בהן אחד מששת העונשין שבמיתה. ולא נמצא בהן אלא מין השביעי משבעת מיני העונשין. דהיינו עונש מלקות וכדעת הרמב"ן ז"ל. אלא שכבר כתבתי בפתיחה ובשאר מקומות דבה"ג שלפנינו יש בזה מבוכה גדולה. ושגם הרמב"ם ז"ל כבר הרגיש בזה. ולא היתה כוונתו אלא לומר שדברי הבה"ג נבוכים מאוד בענין זה. ואין להאריך בזה כאן יותר: 
<b>ואמנם </b>כל זה הוא רק להבה"ג וסייעתו ז"ל. אבל רבינו הגאון ז"ל לא דרכיהם דרכיו. אלא מנה שבעה מיני עונשין שבמיתה לבד. מלבד עונש מלקות שאינו בכלל השבעה. ונראין הדברים דמקור אחד להם בזה. אלא שנחלקו בפירושו. דלהבה"ג וסייעתו ז"ל שבעה מיני העונשין שנאמר במקורם כולל כל העונשין שבתורה כולם. וגם עונש מלקות בכללם. אבל עונשין שבמיתה אינם אלא ששה שנמנין במנין המצות. אבל לרבינו הגאון ז"ל שבעה מיני העונשין הללו הם עונשין שבמיתה. ואין בכללן עונש מלקות. ומש"כ רבינו הגאון ז"ל <b>פרט שבעה מיני מות. כלל אחת ושבעים. </b>אינו מדוקדק לכאורה. דהרי אדרבה בכלל הם שבעה. ובפרט הם אחת ושבעים. אבל נראה דכוונתו היא דמיני המיתה בפרטי שמותיהם הם שבעה מינים. ואם לא נשקיף על מיני המיתה בפרטי שמותיהם אנא על חייבי עונש מיתה דרך כלל. איזו מיתה שתהיה. הן אחת ושבעים מיתות. אלא דמש"כ <b>שבעים ואחד סנהדרין ישפטום. עשרים ושלשה בקטנה. </b>צ"ע טובא דהא עשרים ושלשה חייבי כרת. ועשרה חייבי מיתה בידי שמים אין משפטם אלא בב"ד של שלשה. כדין חייבי מלקיות. שהרי אין דינם אלא במלקות. דהרי ודאי קיי"ל כת"ק (במתניתין דריש פ"ק דסנהדרין) דאמר דדיני מכות בשלשה. ולא כרבי ישמעאל דפליג התם וקאמר בעשרים ושלשה. וכן פסק הרמב"ם ז"ל (פ"ה מהלכות סנהדרין) עיי"ש. וא"כ הרי שלשים ושלשה משבעים ואחד העונשים הללו שבמיתה. אינם צריכין לא לסנהדרי גדולה ולא לקטנה. ועוד דמלבד זה איכא עוד בכללן שנים דאפילו ב"ד של שלשה אינן צריכין. דהא גונב את הקסוה ובועל ארמית שקנאים פוגעין בהן לא בעו ב"ד כלל. וכל המקנא קנאת ה' פוגע בהן. ואין צריך להביאן לפני ב"ד. ובבועל ארמית אמרו שאם בא לימלך בב"ד אין מורין לו. וזו תימא גדולה לכאורה על דברי רבינו הגאון ז"ל כאן: 
<b>ומיהו </b>אפשר לומר דס"ל דקיי"ל להלכה כרבי ישמעאל דאמר מכות בעשרים ושלשה. ומשום דרב אשי דבתרא הוא מוקי התם (פ"ק דסנהדרין ט' ע"א) לת"ק כר"מ ולרבי ישמעאל כרבנן עיי"ש. וא"כ נראה דכרבנן קיי"ל דמכות בעשרים ושלשה. ועוד דבירושלמי (פ"ק דסנהדרין ה"ב) משמע דמסתבר טעמא דרבי ישמעאל טפי. דקאמר התם רבי אבהו בעי מכות בעשרים ושלשה פעמים שמת ממכותיו והרי יש בו דיני נפשות עיי"ש. ומשמע דרבי אבהו פריך לת"ק. אמאי לא יהיו מכות בעשרים ושלשה. הרי פעמים שמת ממכותיו והו"ל דיני נפשות. וכן פי' בקה"ע שם עיי"ש. והרמב"ם ז"ל (פ"ה מהלכות סנהדרין ה"ד) כתב וז"ל מכות בשלשה ואע"פ שאפשר שימות כשמלקין אותו עכ"ל עיי"ש. והרב לח"מ שם כתב וז"ל ומש"כ שאע"פ שאפשר שימות. לאפוקי ממה שאמרו בירושלמי רבי אבהו בעי וכו' עכ"ל עיי"ש. אבל לרבינו הגאון ז"ל אפשר דס"ל דכיון דרבי אבהו בירושלמי מסתברא ליה כרבי ישמעאל הכי נקטינן להלכה כוותי'. אלא דלא משמע הכי מסוגיא דפרק בן סורר ומורה (ע"א ע"ב) עלה דתנן התם בגנבה ראשונה דבן סו"מ ומתרין בו בפני שלשה ומלקין אותו. ופרכינן למה לי. בתרי סגי. ומשני אמר אביי הכי קאמר מתרין בו בפני שנים ומלקין אותו בפני שלשה עיי"ש ובפירש"י שם. הרי דסתם לן תנא דמלקות בשלשה וקיי"ל מחלוקת ואח"כ סתם הלכה כסתם: 
<b>ואמנם </b>לזה אפשר לומר דרבינו הגאון ז"ל לשיטתו אזיל. ולדידי' אין משם הכרע. דהרמב"ן ז"ל (פרשת שופטים) על קרא דע"פ שנים עדים או שלשה עדים יומת המת וגו'. כתב וז"ל וע"ד הפשט אמר הגאון רב סעדיה שנים עדים. או שלש מקבלים עדות השנים וכו'. אבל כמדומה לי שטעה הגאון בדינו כי עדות דיני נפשות לא תקובל רק בפני סנהדרין של עשרים ושלשה עכ"ל עיי"ש. וכבר נתבאר אצלנו לעיל (עשין צ"ז) דרבינו הגאון ז"ל לא טעה בדינו חלילה. ודבריו נכונים מאוד. ומקורו מבואר בגמרא כאשר הראינו שם. ואין שום פקפוק בדעתו זו עיי"ש היטב בכל מה שביארנו שם. ואמנם לפ"ז קשה לכאורה בסוגיא דסנהדרין שם. למה לו לאביי לאוקמי מתניתין בפלוגתא דת"ק ורבי ישמעאל. ולמימר דמתניתין לא מיתוקמא כרבי ישמעאל. הרי שפיר מצי אתיא מתניתין אליבא דכ"ע. דהרי מלישנא דאביי דקאמר הכי קאמר מתרין בו וכו'. משמע ודאי דלא אתי אביי לשבושי מתניתין ולמימר דחסורי מיחסרא. אלא פרושי הוא דקא מפרש. דמאי דקתני במתניתין מתרין בו בפני שלשה ומלקין אותו. הך בפני שלשה לא קאי על ההתראה. דודאי בפני שנים נמי סגיא להתרות בו. אלא קאי אסוף מילתי'. דהיינו על ומלקין אותו. והכי קאמר בפני שלשה מלקין אותו. אבל מתרין בו סתמא קתני. ולא קתני בפני כמה. דממילא מובן שאין צריך להתראה אלא עדים. וידוע כמה. ולא כדהוה ס"ד מעיקרא דבפני שלשה דקתני אמתרין בו קאי. והשתא א"כ לשיטת רבינו הגאון ז"ל הדבר קשה. דהרי ודאי לאוקימתא דאביי לישנא דמתניתין דחיק טובא. דלפ"ז מאי ומלקין אותו דקתני. דמילתא אחריתא משמע. והו"ל למיתני מלקין אותו בלא ואו. אם איתא דחדא מילתא היא עם בפני שלשה. לומר דבפני שלשה מלקין אותו. ויותר הו"ל לפרש מתניתין דהכי קאמר מתרין בו. ותבוא העדות בפני שלשה. ומלקין אותו. כלומר מתרין בו סתם. וממילא מובן דהיינו בפני שנים כמש"כ. ותתקבל העדות בחקירה ודרישה בפני שלשה. וזה אתי שפיר אליבא דכ"ע. דאפילו לרבי ישמעאל דמכות בעשרים ושלשה מ"מ קבלת העדות סגי בבית דין של שלשה. דלא עדיפא מדיני נפשות דלדעת רבינו הגאון ז"ל העדות מתקבלת בשלשה. והדר קתני ומלקין אותו. סתמא. ומשמע לכל מר כדאית ליה. לרבי ישמעאל בעשרים ושלשה ולת"ק בשלשה. ואין צריך לאוקמי מתניתין דלא כרבי ישמעאל. אדרבה משמע יותר דאתיא כרבי ישמעאל. דמדקתני דקבלת העדות היא בפני שלשה משמע דהמלקות אינה בפני שלשה. אלא צריכה עשרים ושלשה. ובזה אתי לישנא דמתניתין מסודר כסדר. אבל לאוקימתא דאביי הלשון דחוק ומסורס. דהו"ל כאילו קתני ומלקין אותו בפני שלשה. אבל למאי דאוקימנא אין צריך לזה. אלא הכל כסדר. ומ"מ גם לפ"ז אין הכרח לומר דמתניתין אתיא כרבי ישמעאל. דאיכא למימר אדרבה דמדקתני בסיפא חזר וקלקל נדון בעשרים ושלשה. מכלל דבקלקול ראשון בשלשה סגי. משום דמכות בשלשה. אלא ודאי מהא ליכא למשמע מינה מידי. דלהכי קתני סתם ומלקין אותו. משום דבפלוגתא לא קא מיירי. וקתני עיקר דינא דמלקין אותו לכל מר כדאית ליה. למר בשלשה ולמר בכ"ג. וקבלת העדות בשלשה דאליבא דכ"ע היא. וכן חזר וקלקל דלכ"ע בכ"ג קתני בהדיא. והא דקתני בסיפא ואינו נסקל עד שיהו שם שלשה הראשונים שנאמר בננו זה זהו שלקה בפניכם עיי"ש. וא"כ מבואר לכאורה מזה דלא אתיא מתניתין אלא כת"ק דר"י דס"ל דמכות בשלשה. אין מזה הכרח. דהרי בלא"ה קשה למאי דס"ד מעיקרא דמתניתין כפשטה. דמאי דקתני ומתרין אותו בפני שלשה. היינו דההתראה היא שהיתה בפני שלשה. א"כ היכי קתני הכא על שלשה הראשונים זהו שלקה בפניכם. הא שלשה הראשונים לא לקה בפניהם. אלא התרו אותו בפניהם. הרי מבואר להדיא במתניתין דבפני שלשה דקתני לא אמתרין אותו קאי. אלא על ומלקין אותו. והיכי ס"ד מעיקרא כלל לומר דעל התראה קאי. וגם אמאי לא מייתי תלמודא מזה סייעתא לאוקימתא דאביי כאורחא דתלמודא בכל דוכתי כיו"ב לומר דיקא נמי הכי מדקתני סיפא וכו'. אלא ודאי ע"כ מההיא לא איריא משום דאיכא למימר דהא דקתני זהו שלקה בפניכם. לא מלקות ממש קאמר. אלא זהו שנלקה על ידכם קאמר. כלומר דעל ידי עדותן על ההתראה בא לידי מלקות. והו"ל כאילו לקה בפניהם. וא"כ אף אנן נמי נימא הכי דמאי דקתני זהו שלקה בפניכם. היינו רק לומר שע"י שקבלו עדותן של העדים יצא הדין שילקה. והו"ל כאילו לקה בפניהם. ואין להאריך בזה. ונמצא דודאי מגופא דמתניתין אין הכרע כלל לומר דסתם לן תנא כת"ק דר"י דמכות בשלשה: 
<b>אלא </b>דא"כ הדבר קשה מי הכריחו לאביי לאוקמי מתניתין כת"ק דרבי ישמעאל. וליכנס בפרצה דחוקה זו לפרושי מתניתין בשינויא דחיקא כזו. בעוד שאפשר לאוקמי מתניתין ברווחא טפי אליבא דכ"ע. מיהו נראה דאין הכי נמי דשפיר הוה מצי לאוקמי מתניתין כדכתיבנא. אלא משום דס"ל לאביי דהלכה כת"ק דרבי ישמעאל ניחא ליה טפי לאוקמי מתניתין כוותי' ולאפוקי מרבי ישמעאל דאמר מכות בעשרים ושלשה. ולא ניחא ליה לאוקמי כאוקימתא דידן דהוה משמע קצת דלא פסיקא ליה לתנא הילכתא כמאן. ולהכי לא הוה בעי לאחותי נפשי' בהך פלוגתא. ומיסתם לה סתומי. והשתא לפ"ז נראה דכיון דעכ"פ מגופא דמתניתין אין הכרע כמאן הילכתא. אלא דאביי הוא דס"ל דלית הילכתא כרבי ישמעאל. והיינו ודאי משום דס"ל דהו"ל יחיד במקום רבים. א"כ כיון שכבר ביארנו דלרב אשי רבי ישמעאל לאו יחידאה הוא אלא חכמים נמי קיימי כוותי'. ות"ק דרבי ישמעאל היינו ר"מ דהו"ל יחידאה. וא"כ לדידי' ודאי קיי"ל כרבי ישמעאל. ואביי לשיטתי' אזיל דלא ס"ל התם בפ"ק דסנהדרין כאוקימתא דרב אשי. אלא מוקי פלוגתא דר"מ וחכמים במילתא אחריתא. כמבואר שם (ח' ע"ב) עיי"ש. וא"כ לדידי' ודאי הו"ל רבי ישמעאל יחידאה. ולהכי פסיקא ליה דלית הילכתא כוותי'. אבל אנן כרב אשי נקטינן דבתראה הוא לגבי אביי. וא"כ שפיר קיי"ל כרבי ישמעאל. כן היה נראה לומר בדעת רבינו הגאון ז"ל: 
<b>אמנם </b>נראה דאין צריך לזה דבלא"ה נראה לפי מאי דמפרש רבא (פ"ק דסנהדרין י' ע"א) טעמא דרבי ישמעאל משום דס"ל מלקות במקום מיתה עומדת עיי"ש. ופירש"י וז"ל דכיון דעבר על אזהרת בוראו ראוי הוא למות. ומיתה זו קנס עליו הכתוב. והרי היא כאחת מן המיתות. וכי היכי דסקילה בפ"ע ושריפה בפ"ע והרג בפ"ע. הכי נמי מלקות כאחת מן המיתות עכ"ל עיי"ש. וכן הכריחו התוס' שם דהעיקר כפירש"י עיי"ש. וכן פירש הרמ"ה ז"ל שם עיי"ש. ולפ"ז נראה דלרבנן דלית להו האי סברא. היינו משום דכיון דליכא שום גילוי בקרא דבר קטלא הוא. אין לנו אלא מלקות האמורה בו בלבד. ומלקות לאו מיתה היא. אלא דהיינו דוקא היכא שלא נאמרה בו אלא מלקות גרידא. ואין עיקר דינו אלא מלקות. אבל בהנך דעיקר דינם הוא כרת או מיתה בידי שמים. כיון דמיהת בני מיתה נינהו בדיני שמים. כ"ע מודו דמלקות דידהו במקום מיתה עומדת. דמלבד מאי דמלקות דידהו אית בה ג"כ דררא דדיני נפשות. דמי שלקה ושנה במלקות של כריתות ב"ד מכניסין אותו לכיפה. כדאמרינן סו"פ הנשרפין (פ"א ע"ב) עיי"ש. וכבר ביארנו בפתיחתנו להעונשין (סי' כ"ב) דלאו דוקא כריתות. אלא ה"ה מלקות של חייבי מיתה בידי שמים נמי בכלל זה עיי"ש. וא"כ דיני מלקיות אלו דיני נפשות נינהו. ובלא"ה נראה דכיון דעיקר דינם של אלו במיתה בידי שמים וכרת. אלא דגלי קרא שבמלקות נפטרים ידי כריתתן ומיתתן. א"כ חזינן דמלקות זו במקום מיתה עומדת. ואית לן למימר דבהנך אפי' רבנן דרבי ישמעאל מודו שדינן כחייבי מיתות ב"ד דבעשרים ושלשה. דאפושי פלוגתא לא מפשינן. דלא איפליגו רבנן עליה דר"י אלא משום דלית להו מלקות במקום מיתה עומדת. והיינו במלקות סתמא. אבל במלקות הפוטרת מידי כרת ומיתה בידי שמים דנראה ודאי דלכ"ע במקום מיתה עומדת. עכצ"ל דלכ"ע דינם בעשרים ושלשה. ובפרט לפי דעת הרמב"ם ז"ל (פט"ז ה"א מהלכות סנהדרין) דכ"ע ס"ל דמלקות במקום מיתה עומדת. ולא פליגי רבנן עליה דר"י אלא לענין דדינם בשלשה. וכמש"כ בכ"מ שם עיי"ש. ונראה דהיינו משום דלענין זה גלי קרא מדכתיב ושפטום שנים ואין ב"ד שקול מוסיפין עליהם עוד אחד הרי כאן שלשה. כדאמרינן בפ"ק דסנהדרין שם אליבא דרבנן עיי"ש. וא"כ אין לנו אלא בחייבי מלקיות סתמא. אבל במלקיות של כריתות ומיתה בידי שמים אית לן למימר דאפי' לרבנן בעשרים ושלשה. מהאי טעמא דמלקות במקום מיתה עומדת. וכן מבואר בארחות חיים (הלכות ערב יוה"כ סי' ד') דקיי"ל דמלקות במקום מיתה עומדת עיי"ש. וכן מבואר בשאר ראשונים בכמה דוכתי. והיינו כדעת הרמב"ם ז"ל. וכמש"כ בזה (לעיל לאוין רע"ד) ואכמ"ל בזה. וא"כ שפיר כתב רבינו הגאון ז"ל גם על העונשים שבכרת ושבמיתה בידי שמים דסנהדרין ישפטום. וגם גונב את הקסוה ובועל ארמית אף ע"ג דלפגיעת קנאים אין צריכין ב"ד. מ"מ כיון דאם לא פגעו בו קנאים הרי הוא במלקות בב"ד. דמלבד שיש בהם אזהרות לאו דלא יבאו לראות וגו'. ולא תתחתן בם. איכא ג"כ בבועל ארמית כרת ובגונב את הקסוה מיתה בידי שמים כמו שנתבאר לעיל. וא"כ הו"ל כשאר חייבי כריתות ומיתה בידי שמים דמלקות דידהו בעשרים ושלשה: 
<b>ונראה </b>לכאורה ראיה לזה מדאיפליגו רבי ורבנן (סו"פ הנשרפין) בבעל מום ששימש רבי אומר במיתה וחכמים אומרים באזהרה. והכי נמי איפליגו התם לענין הזיד במעילה דרבי אומר במיתה וחכ"א באזהרה עיי"ש. ולכאורה יש לתמוה מאי נפק"מ בהכי לדידן. הרי סוף סוף בין לרבי ובין לרבנן ליכא בהו אלא מלקות בב"ד. ובמיתה בידי שמים ליכא שום נפקותא לדידן. דקמי שמיא גליא. והכי נמי קשה בההיא דאמרינן התם אמר רב זר שאכל תרומה לוקה. אמרי ליה רב כהנא ורב אסי לימא מר במיתה וכו' עיי"ש בסוגיא. והדבר קשה מאי פרכי ולמאי הילכתא הו"ל לרב למימר דבמיתה כיון דאין מיתה זו אלא בדיני שמים וליכא בהכי נפק"מ לדידן. דאין עונש זה מסור אלא בידי שמים. ואינו מסור לב"ד אלא לענין מלקות בלבד. והיינו דקאמר רב לוקה. והכי נמי יש להקשות בברייתא דואלו שבמיתה. מאי נפק"מ לדידן בהכי אם הן במיתה או באזהרה. הא סוף סוף לדידן ליתנייהו אלא במלקות. ומיתה דידהו דבידי שמים בהדי כבשי דרחמנא למה לן וקמי שמיא גליא. וכבר ראיתי להרי"ב ז"ל בחי' למנחות (ע"ז ע"ב) שנתעורר בזה. והקשה עוד שם במאי דאיפליגו בחייבי כריתות שלקו אם נפטרו ידי כריתתן. ומאי נפק"מ לדידן בהכי. והרי אין זה אלא עונש המסור בידי שמים. והא קמי שמיא גליא. וכן קשה בכמה דוכתי. והשיב שם על זה דאיכא נפקותא לדידן לענין אם חייבים לקברו בין רשעים גמורים. דהיינו בין רשעים כמותם. כדאיתא בפ"ג דיבמות (ל"ב ע"ב) עיי"ש. ובמש"כ התוס' שם (ד"ה בין רשעים גמורים). ובהכי תירץ שם ג"כ קושית הכ"מ על הרמב"ם ז"ל (פ"ט הי"ג מהלכות מעה"ק) עיי"ש בדבריו. ואמנם לדידי אין ממש בתירוצו כלל. דא"כ מה יענה לההיא דאמרינן בפרק הנשרפין (פ"א ע"א) א"ל רב אדא בר אהבה לרבא חמותו ונעשית אשת איש נדון בחמותו. לידון נמי אאיסור אשת איש. דהא אמר ר"א מודה רבי יוסי באיסור מוסיף. אמר לו אדא ברי בתרי קטלי קטלת ליה עיי"ש. והשתא הרי שפיר פריך רב אדא. דהא אע"ג דבתרי קטלי לא אפשר למיקטלי'. מ"מ אכתי הא איכא נפק"מ לענין לקברו בין רשעים גמורים כמותו. וכדקאמר רבא גופיה בסוגיא דיבמות שם. אבל בעיקר הדבר אשתמיטתי' סוגיא דיבמות גופא שם בדוכתה לקמן בסמוך (ל"ג ע"ב). דאמרינן התם מידי חטאות קתני או לאוי קתני אלא איסורי בעלמא קא חשיב. למאי נפק"מ לקברו בין רשעים גמורים עיי"ש. הרי מבואר דהיכא דקתני בהדיא חטאות או לאוי. ליכא למימר דליכא נפק"מ אלא לענין לקברו בין רשעים כמותו. אלא קרבן חטאת ממש וחיוב לאו ממש. דהיינו עונש מלקות הוא דקאמר. וא"כ התם בההיא דפרק הנשרפין שם כיון דקאמר רבי יוסי חמותו ונעשית אשת איש נדון בחמותו. לית לן לאוקמי דלא קאמר הכי אלא לענין לקברו בין רשעים כמותו. אלא בחיובא ממש דמחיים. דהיינו במיתת ב"ד הוא דקאמר. והיינו דקאמר לו רבא לרב אדא אטו בתרי קטלי קטלת ליה. ומהאי טעמא נמי לא ניחא ליה למימר דלענין קרבן ובשוגג מיירי. משום דמלשון נדון בחמותו דקאמר ר"י משמע שנדון בב"ד קאמר. דלענין קרבן לא שייך אלא לשון חיובא. וממילא מבואר דגם התם בפלוגתא דר' וחכמים דרבי קאמר בהדיא דבמיתה וחכמים קאמרי דבאזהרה. ע"כ ליכא לאוקמי פלוגתייהו אלא בעיקר חיובא דמחיים. דלרבי במיתה ולחכמים באזהרה. דהיינו במלקות. ולא באיסורי מיתה ולאו בעלמא ורק לענין לקברו בין רשעים שכמותו בלבד. וא"כ הקושיא במקומה עומדת. אבל לפי מה שביארנו שפיר איכא נפק"מ טובא לענין דינא. אם הוא בשלשה בשאר חייבי מלקיות בעלמא. או בעשרים ושלשה כחייבי כריתות ומיתה בידי שמים. וכן בההיא דאיפלגו תנאי בחייבי כריתות שלקו אם נפטרו ידי כריתתן. איכא נפק"מ בהכי טובא. שאם נפטרו במלקות ידי כריתתן. א"כ מלקות זו במקום כרת קיימא ונדון בעשרים ושלשה כמו שנתבאר. אבל אם לא נפטרו במלקות זו ידי בריתתן. א"כ מלקות זו מילתא בפ"ע היא. ולא עדיפא משאר כל חייבי מלקיות דעלמא דאינם אלא בשלשה: 
<b>מיהו </b>נראה דאין מזה הכרע כלל. לפי מה שכבר נתבאר אצלנו (בפתיחה) דלפי שיטת רבינו הגאון ז"ל. וכן דעת קצת משאר הראשונים ז"ל. דהא דקיי"ל חייבי כריתות וחייבי מיתה בידי שמים שלקו נפטרו ידי כריתתן ומיתתן. היינו דוקא כשלקו מלקות מיוחדת בפ"ע משום הכרת או המיתה כדי לפטרן מעונש דדיני שמים. מלבד מה שלוקין משום עבירת הלאו שעם הכרת או המיתה. אבל המלקות דמשום עבירת הלאו בלבד. אינה פוטרתן מידי כריתתן ומיתתן. והשתא א"כ בלא"ה איכא נפק"מ טובא לדידן. דלרבי דאמר במיתה. הרי הוא לוקה תרתי. חדא משום הלאו שעבר דבר מלקות הוא כשאר חייבי לאוין. ואידך משום עונש מיתה בידי שמים ולפטרו ידי מיתתו. אבל לרבנן אינו לוקה אלא אחת משום עבירת הלאו בלבד. וכן נמי במאי דאיפליגו לענין חייבי כריתות שלקו אם נפטרו ידי כריתתן. איכא בהכי נפק"מ לדידן לענין זה. דלמ"ד שנפטרו ידי כריתתן. חייבין ג"כ ללקות מצד עונש כרת שעליהן. מלבד מה שנתחייבו מלקות משום הלאו כשאר חייבי לאוין. אבל למ"ד שאין נפטרין ידי כריתתן במלקות. אין לנו להלקותן אלא משום עבירת הלאו בלבד. כיון דלעונש כרת לית להו כפרה במלקות. ומלבד זה איכא נמי נפק"מ בהכי לדידן לענין הכנסתן לכיפה. דהרי קיי"ל הלכה לממ"ס דמי שלקה ושנה מכניסין אותו לכיפה. כשלקה מלקות של כריתות או של מיתה בידי שמים וכמו שנתבאר. וא"כ הא איכא נפק"מ טובא לדידן בהכי דלרבי דאמר במיתה מכניסין אותו ב"ד לכיפה בלקה ושנה. אבל לרבנן דאינו אלא באזהרה אינו אלא כשאר חייבי לאוין גרידא דלית בהו אלא מלקות בלבד. וגם בפלוגתא דחייבי כריתות שלקו אם נפטרין ידי כריתתן איכא נפק"מ בהכי לפי שיטה זו של רבינו הגאון ז"ל וסייעתו. דהרי עיקר טעמא דמכניסין אותו לכיפה כשלקה ושנה במלקיות של כריתות. מפרשינן התם בפרק הנשרפין משום דגברא בר קטלא הוא וקרובי הוא דלא מיקרב קטלי'. וכיון דקא מוותר לה נפשי' מקרבינן ליה לקטלא עילויה עיי"ש. וא"כ למ"ד חייבי כריתות שלקו נפטרו ידי כריתתן. א"כ משלקה ונפטר בהכי מידי כריתתו. תו לאו בר קטלא הוא. ע"כ לדידיה לא משכחת לה הכנסה לכיפה אלא בשלא לקה אלא משום עבירת הלאו בלבד. דבזה לא מיפטר ידי כריתתו לשיטת רבינו הגאון ז"ל עד שילקה מלבד זה גם משום הכרת וכמו שנתבאר. אבל כשלקה גם משום כריתתו שוב לית ביה דין הכנסה לכיפה. אבל למ"ד דחייבי כריתות שלקו אין נפטרין ידי כריתתן אין לו שום תקנה להפטר מהכנסה לכיפה. אלא לעולם כל שלקה ושנה במלקות של כריתות מכניסין אותו לכיפה. וזו נפקותא רבתא לדינא: 
<b>והנה </b>בההיא דפרק הנשרפין (פ"ב ע"ב) דבעא מיני' רב אחא בר הונא מרב ששת כהן ששימש בטומאה חייב מיתה בידי שמים או און חייב מיתה בידי שמים. א"ל תניתוה כהן ששימש בטומאה אין אחיו הכהנים מביאין אותו לב"ד אלא פירחי כהונה מוציאין אותו חוץ לעזרה ופוצעין את מוחו בגיזרין. ואי ס"ד מחייב מיתה בידי שמים לישבקא דליקטל בידי שמים וכו'. מיתבי ואלו שבמיתה טמא ששימש תיובתא עיי"ש. וכתב שם בחמרא וחיי בשם תלמידי רבינו פרץ ז"ל שכתבו וז"ל. וא"ת מ"מ תקשה מה שהקשה לעיל דכיון דמחוייב מיתה בידי שמים לישבקוהו דליקטל בידי שמים ואמאי כונסין אותו לכיפה (מבואר ע"כ שכן היתה גירסתם במתניתין שם. אבל אין רמז לגירסא זו בשום דוכתא ולא בכל הראשונים ז"ל. וגם בכל הסוגיא שם לא נראה כן עיי"ש היטב). וי"ל דכי היכי דגבי לקה ושנה כונסין אותו לכיפה משום דקא מסר נפשיה לקטלא. ומפעם ראשונה ושניי' אין כונסין אותו משום דאפשר דאינו מוותר נפשו דסמיך על מאי דלקי ומיפטר מקטלא דבידי שמים. דכל חייבי כריתות שלקו נפטרים מידי כריתתם. אבל בפעם שלישית שעדיין חוטא ותולה עצמו בדעת אחרים ומוחזק ואינו חושש אם ילקוהו. משום הכי אמרינן דכונסין אותו. הכא נמי בטמא ששימש שכונסין אותו לכיפה מהאי טעמא. דהא מפעם ראשונה מוותר נפשיה. שהרי אינו נפטר ממיתה ע"י דבר אחר. ואפי' הכי מוותר נפשיה. ודמי ללקה שלש פעמים. ולהכי לא אמרינן דלישבקי' וכו' עכ"ל עיי"ש. מבואר דס"ל בפשיטות דמאי דאמרינן דבלקה ושנה במלקות של כריתות ב"ד מכניסין אותו לכיפה. היינו בענין שע"י מלקות נפטר ידי כריתתו. דבענין שאינו נפטר ע"י מלקות מענשו שבידי שמים. מכניסין אותו לכיפה מיד בפעם הראשונה. ומהאי טעמא הוא דאמרינן דטמא ששימש מכניסין אותו לכיפה מיד. משום דאינו נפטר במלקות מידי מיתתו. וא"כ לפי דבריהם אלו ליתא להך נפקותא שכתבנו לעיל בין מ"ד חייבי כריתות שלקו נפטרו ידי כריתתן למ"ד לא נפטרו. שהרי לפי דבריהם אפי' למ"ד נפטרו ידי כריתתן. ובענין שנפטרו. נמי מכניסין אותו לכיפה בפעם השלישי. אלא דלפי דבריהם איכא בינייהו נפקותא לדידן בפשיטות טפי. דלמ"ד חייבי כריתות שלקו נפטרו ידי כריתתן אין מכניסין אותו לכיפה אלא בפעם שניי' או שלישית. אבל למ"ד שלא נפטרו ידי כריתתן במלקות. מכניסין אותו לכיפה מיד בפעם הראשונה. כמו בטמא ששימש שכתבו שמכניסין אותו לכיפה מיד משום שאינו נפטר ידי מיתתו במלקות: 
<b>אמנם </b>עיקר דברי תלמידי רבינו פרץ ז"ל אלו מתמיהים מאוד בעיני. דמלבד דמש"כ דטמא ששימש מכניסין אותו לכיפה מיד בפעם הראשונה. לא אשכחן הכי בשום דוכתא כלל כמשכ"ל. וגם הטעם שכתבו משום שאינו נפטר במלקות מידי מיתתו. מבואר מזה דס"ל בפשיטות דחייבי מיתה בידי שמים שלקו לא יצאו ידי מיתתן. וחמירי בזה חייבי מיתה בידי שמים מחייבי כריתות. לא ידענא מנ"ל הא. וכבר הוכחנו בפתיחתנו להעונשין (סי' ט"ז) דאין חילוק בזה בין חייבי כריתות לחייבי מיתה בידי שמים. וכן כתב הרמב"ם ז"ל כמש"כ שם עיי"ש. גם עיקר דבריהם ז"ל שכתבו דהיינו טעמא דבפעם ראשונה ושניי' אין מכניסין לכיפה. משום דאינו מוותר נפשי'. משום דסמיך על מאי דלקי ומיפטר מקטלא דבידי שמים. דכל חייבי כריתות שלקו נפטרו ידי כריתתן. אבל בפעם שלישית שכבר הוחזק ואינו חושש אם ילקוהו כונסין אותו לכיפה. הוא תמוה מאוד דזהו איפוך המבואר בגמרא שם (פ"א ע"ב) טעמא משום דגברא בר קטלא הוא וקרובי הוא דלא מקרב קטלי' וכיון דמוותר לה נפשי' שעשה כן שנים או שלשה פעמים מקרבינן לה לקטלי' עילויה. ומבואר מזה דמיירי בשלא נפטר ידי כריתתו במלקות שלקה. דאל"כ הרי לאו בר קטלא הוא כלל. שהרי נפטר ידי כריתתו. והא דבעינן שיתחזק בשנים או שלשה פעמים. היינו רק משום דבפעם אחת איסורא הוא דקא טעם ולא מוותר נפשי'. כמבואר להדיא שם עיי"ש. גם תמוה מאד לתלמידי הר"פ היכי קטלינן ליה בהכנסת כיפה בשלשה פעמים. כיון דלאו בר קטלא הוא כלל. שכבר לקה ונפטר מכריתתו. ומי איכא מידי דרחמנא פטרי' ואנן קטלינן ליה. וכדפרכינן התם לקמן (פ"ב ע"ב). ומאי דקמשני התם האמר ר"י אמר ר"ל במלקות של כריתות עסקינן דגברא בר קטלא הוא עיי"ש. לא שייך לתלמידי הר"פ ז"ל דהא לדידהו לאו בר קטלא הוא. שהרי נפטר במלקות. ועי' בפירש"י והרמ"ה ז"ל שם עיי"ש היטב. גם בשאר דברי תלמידי הר"פ ז"ל שם יש לתמוה הרבה עיי"ש היטב. אלא שאכמ"ל בזה יותר: 
<b>ועכ"פ </b>מתבאר דמההיא דהתם אין ראיה לחלק בין חייבי מלקות גרידא לחייבי מלקיות של כרת ומיתה בידי שמים לענין שיהא דינם בשלשה או בעשרים ושלשה לרבנן דרבי ישמעאל. ואין לי כעת ראי' מבוארת לזה. ומ"מ מסתברא לחלק בהכי מטעם שביארנו. ונראה עוד דאפשר לדון ולומר בכוונת רבינו הגאון ז"ל כאן עפמש"כ הרמב"ם ז"ל (בהקדמתו לפי' המשנה סדר זרעים) וז"ל מס' מכות נסמכה לסנהדרין מפני שאין רשות לבני אדם לענוש ולהלקות אלא השופטים בעצמם. כמו שאמר הכתוב והפילו השופט והכהו וגו' עכ"ל עיי"ש. מתבאר מדבריו אלו דדיני מלקות אע"ג דקיי"ל דסגי בשלשה. מ"מ הנך שלשה בעינן שיהיו מן הסנהדרין. ואף ע"ג דשלשה סתמא תנן. הרי ג"כ עשרים ושלשה דקאמר רבי ישמעאל. נמי סתמא תנן. אף ע"ג דפשיטא דסנהדרין קאמר. והכי נמי סמיכת זקנים דתנן התם דבשלשה סתמא. ומ"מ מבואר בגמרא שם דבעינן דוקא שיהיו מהסנהדרין עיי"ש. והכי נמי הא דתנן התם עגלה ערופה בשלשה לר"ש ובחמשה לר"י. היינו מן הסנהדרין. כמבואר שם בגמרא ובמתני' דסוטה (ר"פ עגלה ערופה) עיי"ש. אע"ג דבמשנתנו שלשה סתמא תנן. וכן עבור החודש ועבור השנה. דסתמא תנן התם דבשלשה. ומ"מ לדעת הרמב"ם ז"ל (פ"ג ופ"ד מהלכות קדוש החודש) והסמ"ג (עשין קנ"ג). היינו דוקא מסנהדרין גדולה עיי"ש. וא"כ גם במלקות שפיר אפשר לומר דאף ע"ג דשלשה סתמא קאמר ת"ק דר"י. מ"מ נראה דשלשה דומיא דעשרים ושלשה דרבי ישמעאל קאמר. דהיינו סנהדרין. וכן מבואר מלשון הרמב"ם ז"ל בחבורו הגדול (סו"פ י"ח מהלכות סנהדרין). שכתב וז"ל גזה"כ שאין ממיתין ב"ד ולא מלקין את האדם בהודאת פיו אלא ע"פ שנים עדים וכו'. אבל הסנהדרין אין ממיתין ולא מלקין המודה בעבירה וכו' עכ"ל עיי"ש. משמע להדיא מדבריו אלו דלמלקות נמי צריך סנהדרין דוקא: 
<b>ונראה </b>דהיינו טעמא משום דדיני מלקות הם לכל דבר כדיני נפשות. כמבואר פ"ד דסנהדרין (ל"ג ע"ב) עיי"ש. ובתוספתא (פ"ז דסנהדרין) עיי"ש. וכן כתב הרמב"ם ז"ל (פי"א מהלכות סנהדרין ה"ד) עיי"ש ובמש"כ בכ"מ (ר"פ ט"ז מהלכות סנהדרין) עייש"ה. ומה שהוכיח הרמב"ם ז"ל (בפיה"מ שם) מדכתיב והפילו השופט וגו'. נראה דכוונתו כדדרשינן (פ"ק דסנהדרין י"ד ע"א ובסוטה שם) שופטיך מיוחדין שבשופטיך. והיינו סנהדרי גדולה עיי"ש. ואף ע"ג דהתם סנהדרי גדולה בעינן. היינו משום דהתם כתיב זקניך ושופטיך כדאיתא התם עיי"ש. אבל שופטים סתם אפשר דהיינו סנהדרי קטנה. ומ"מ מבואר דסתם שופט דקרא היינו סנהדרין. ולאו דוקא היכא דכתיב שופטיך. אלא שופט סתם נמי הכי משמע. כמבואר בפרק ארבע מיתות (נ"ב ע"ב) דנפק"ל התם דאין דנין דיני נפשות בזה"ז מדכתיב ובאת אל הכהנים הלוים ואל השופט וגו'. בזמן שיש כהן יש שופט בזמן שאין כהן אין שופט עיי"ש. הרי דלסנהדרין הדנין דיני נפשות הוא דקרי קרא שופט. והרמ"ה ז"ל שם כתב וז"ל ויש לפרש דהיינו טעמא דלא יליף מהתם אלא לדיני נפשות. משום דהתם בסנהדרין מיירי. וקמ"ל קרא דכי ליכא כהן ליכא סנהדרין. הילכך דיני נפשות דבעו סנהדרין ממעטינן. אבל דיני ממונות דלא בעו סנהדרין לא ממעטינן עכ"ל עיי"ש. הרי דלסנהדרין הוא דקרי להו קרא שופט. דאל"כ מנ"ל דבסנהדרין מיירי קרא. ולהכי ס"ל להרמב"ם דמדכתיב גבי מלקות והפילו השופט שמעינן דסנהדרין בעינן בהו. אף ע"ג דבשלשה מינייהו סגי. ואע"ג דבחבורו הגדול (הלכות סנהדרין פ"ה ה"ז) לא כתב הרמב"ם ז"ל לענין מלקות אלא דבעינן סמוכין בלבד. ולא הזכיר סנהדרין כלל עיי"ש. היינו רק משום דלא אשכחן דין זה מפורש בהדיא בשום דוכתא. וכדרכו ז"ל שלא להביא בחבורו הגדול ברוב המקומות אלא הדינים המבוארים בהדיא במקורם כידוע. ובלא"ה אף ע"פ שלא כתב שם אלא דבעינן שלשה סמוכים. מ"מ אפשר דכוונתו נמי שיהיו מן הסנהדרין. דהא כן כתב שם ג"כ בעבור החודש ועבור השנה ועגלה ערופה עיי"ש. אע"ג דבהדיא מבואר במתניתין דסוטה (ר"פ עגלה ערופה) דבעינן שיהיו מסנהדרי גדולה עיי"ש. וכ"כ הרמב"ם ז"ל גופיה (ריש פ"ט מהלכות רוצח) בעגלה ערופה עיי"ש. וכן לעבור החודש ועבור השנה. לדעתו בעינן דוקא סנהדרי גדולה כמש"ל. וכן נראה ע"כ מוכרח לפי המבואר בסוגיא דפ"ד דסנהדרין ובדברי הרמב"ם ז"ל שהבאתי לעיל דדיני מלקות הם לכל דבר כדיני נפשות. אלא דגלי קרא דמ"מ בשלשה סגי להו. וא"כ אין לנו אלא דאין צריכין עשרים ושלשה. דהיינו כולהו סנהדרי קטנה. אבל מ"מ הנך שלשה אית לן למימר דבעינן דוקא שיהיו מן הסנהדרין. דלמאי דלא גלי קרא לא גלי. וראיתי בתשובות רלב"ח ז"ל (בקונטרס הסמיכה) שלא נחלקו הוא ומהר"י בי רב ז"ל ושאר חכמי דורם אלא אם אפשר לסמיכה בזה"ז לענין לדון דיני מלקות עיי"ש. אבל זה פשיטא להו לכולם שאם היה אפשר למצא סמוכין בזה"ז דנין דיני מלקות האידנא. אע"פ שעכשיו אין לנו סנהדרין. אבל מאי דפשיטא להו להנך רבוותא ז"ל לענ"ד מיבעיא לי טובא וכמו שביארנו: 
<b>איברא </b>דחזינא ליה להרמב"ם ז"ל גופיה שכתב בהדיא (פרק ט"ז מהלכות סנהדרין ה"ב) וז"ל מלקין בזמן הזה בכל מקום מן התורה בפני שלשה סמוכין אבל לא בפני הדיוטות עכ"ל עיי"ש. הרי בהדיא דס"ל דלא בעינן סנהדרין למלקות ומלקין מן התורה אפי' בזה"ז דליכא סנהדרין. אלא שיש קצת מקום לדחוק ולתרץ. שלא יהיו דבריו סותרין זא"ז. אבל דברי הרמב"ם אלו מצד עצמן צ"ע מנ"ל הא. ובכ"מ שם לא טרח אלא למצא מקור למש"כ הרמב"ם שם דבעינן מומחין. והעלה שם דהכי מוכח מדאיפלגו רבי ישמעאל ורבנן רק אם בעינן עשרים ושלשה או בשלשה סגי. ואם איתא דלרבנן מומחין נמי לא בעינן אדמיפליגי אי בעינן עשרים ושלשה ליפלגי אי בעינן מומחין. אלא ודאי מומחין סמוכין לכ"ע בעינן משום דמלקות במקום מיתה עומדת. עיי"ש בדבריו. ולענ"ד דבריו ז"ל תמוהים אצלי דהרי מראי' זו עצמה מוכח נמי דלמלקות סנהדרין בעינן. דאל"כ אדמיפלגי רבנן ור"י אי בעינן עשרים ושלשה ליפלגי אי בעינן סנהדרין דלר"י בעינן כולה סנהדרי קטנה. ולרבנן לא בעינן סנהדרין כלל אלא שלשה סמוכין בעלמא סגי. דהרי מדקאמרי דסגי בשלשה אכתי לא ידעינן דלא ניבעי שיהיו הנך שלשה מן הסנהדרין. דהרי הכי נמי קתני בעריפת עגלה ובסמיכת זקנים ובעבור החודש ועבור השנה. אף ע"ג דהתם דוקא סנהדרין בעינן וכמשכ"ל. וא"כ ודאי אם איתא דבהכי נמי פליגי רבנן על ר"י הו"ל למיפלג הכי בהדיא. אלא ודאי עכצ"ל דעד כאן לא פליגי רבנן עליה דר"י אלא במאי דקאמר דכולהו סנהדרין בעינן. וקאמרי אינהו דבשלשה מינייהו לחוד סגי. אבל עכ"פ מיהת לכ"ע סנהדרין בעינן. והשתא א"כ אית לן למימר דהאידנא דליכא סנהדרין ליכא נמי מלקות מן התורה כלל. וא"כ היכי כתב הרמב"ם ז"ל שם דמלקין בזה"ז בכל מקום מן התורה בפני שלשה סמוכין. וגם עיקר דברי הכ"מ שם שטרח למצא מקור לדברי הרמב"ם ז"ל במה שכתב דלמלקות בעינן מומחין סמוכים. תמוהים אצלי דלזה ודאי אין צריך ראיה. שהרי לכל דבר דיני מלקות כדיני נפשות וכמשכ"ל. ואדרבה לאידך גיסא צריך ראיה. מנ"ל להרמב"ם ז"ל דלענין זה אין דיני מלקות כדיני נפשות שאינם נוהגין בזה"ז ושצריכין סנהדרין. ומלבד שלא מצינו מקור לזה. אלא אדרבה הדברים נראין איפכא וכמו שכבר ביארנו לעיל: 
<b>וראיתי </b>בתשובות הגאונים ז"ל המכונות חמדה גנוזה (סי' כ'). והיא תשובת רב נטרונאי ורב פלטוי הגאונים ז"ל. ואיתא ג"כ במעשה הגאונים (סי' פ"ב). ובקצור בשערי צדק (שער שביעי מח"ה סי' ל"ח). והובאה ג"כ בתשובות הרלב"ח (בקונטרס הסמיכה) קצת בנוסח אחר באריכות יותר עיי"ש. וז"ל ועוד מלקות דודאי דאורייתא איכא אומדנא דב"ד כדקתני וכו'. וכל מילתא דצריכא אומדנא לא נהגא אלא בזמן שבית המקדש קיים. (נראה דכוונתם בזה דכיון שצריך אומד כמה הוא אפשר לו לקבל ולא ימות. הו"ל דיני נפשות ממש שאין נוהגין אלא בזמן שסנהדרי גדולה יושבת בלשכת הגזית). ועוד במלקות דאורייתא קתני הוסיף לו רצועה אחת ומת הרי זה גולה. ומכאן למדנו שאין מלקין מלקות דאורייתא. שאם נתחייב גלות באיזה צד עושין והא ליכא גלות. ערי מקלט כבר מפורשות הן ואין להוסיף עליהן. ואין לעשות בחוץ לארץ. וצריכה לכהן גדול וכו' עכ"ל עיי"ש. ומבואר מדברי הגאונים ז"ל אלו בהדיא דס"ל דדיני מלקות גם לענין זה הם ממש כדיני נפשות שאין נוהגין אלא בזמן שבהמ"ק קיים ואפי' ע"י סמוכין ושלא כדעת הרמב"ם ז"ל. והנה מש"כ הגאונים ז"ל וצריכה לכהן גדול. משמע לכאורה דקאי על עיקר דין גלות או על עשיית ערי מקלט. וא"כ דבריהם תמוהים מאוד דלדין גלות ודאי אין צריך כלל כהן גדול. דהרי בהדיא תנן (פ"ב דמכות י"א ע"ב) נגמר דינו בלא כהן גדול אינו יוצא משם לעולם עיי"ש. הרי דשפיר דנין דין גלות גם בלא כהן גדול. וגם לעשות ערי מקלט לא שמענו מעולם. ולא אשכחן בשום דוכתא רמז ורמיזא כלל להצריך לזה כהן גדול: 
<b>איברא </b>שיש אתי מקום לפרש דברי הגאונים ז"ל בזה ע"פ דברי התוס' רי"ד (סוף פ"ז דיומא) דעל מאי דתניא התם במשוח מלחמה שמחזיר את הרוצח דברי רבי יהודה וחכ"א אינו מחזיר. כתב בתוס' רי"ד שם וז"ל ומחזיר את הרוצח פי' המורה ומחזיר את הרוצח במיתתו. ואינו נראה לי דהאי חזרה לאו אעירו קאי. אלא אעיר מקלט ובחיי כהן. כדתנן במכות פרק אלו הן הגולין. אמר ר"י בר"י בתחלה אחד שוגג ואחד מזיד מקדימין לערי מקלט. וב"ד שולחין ומביאין אותו משם. מי שנתחייב מיתה הרגוהו. ושלא נתחייב מיתה פטרוהו ומי שנתחייב גלות מחזירין אותו למקומו שנאמר והשיבו אותו העדה אל עיר מקלטו אשר נס שמה. אחד המשוח בשמן המשחה ואחד מרובה בבגדים ואחד שעבר ממשיחותו מחזירין את הרוצח. ר"י אומר אף משוח מלחמה מחזיר את הרוצח עכ"ל עיי"ש. ומבואר מדבריו ז"ל שמפרש הא דתנן התם אחד המשוח בשמן המשחה וכו' מחזירין את הרוצח וכו'. היינו לומר שמחזירין אותו לעיר מקלטו. וקאי אמתני' דלעיל מיניה (ט' ע"ב). דקאמר התם ר"י בר"י בתחלה אחד שוגג ואחד מזיד וכו' מי שנתחייב גלות מחזירין אותו למקומו וכו'. ועלה קתני הכא בסיפא שמחזירין אותו כהנים אלו לגלותו אל עיר מקלטו. ובחיי כהן הוא דמיירי. וזהו פירוש חדש מאוד ולא מצאתי לו חבר בכל הראשונים ז"ל זולתו. ולפ"ז ודאי מבואר בהדיא בהך מתניתין דלגלות בעינן כהן גדול כדעת הגאונים ז"ל: 
<b>אמנם </b>גם דברי תוס' רי"ד הללו מתמיהים מאוד אצלי ומרפסין איגרא. דאע"ג דלכאורה משמע הכי קצת לפי הגירסא שבמשניות שם דהך מתני' דאחד המשוח ואחד המרובה בבגדים וכו' מיתניא כחדא עם מתניתין דאמר ר"י בר"י בתחלה אחד שוגג וכו' במשנה אחת. וכן הגירסא במשנה שבירושלמי שם עיי"ש. ומשמע דעלה קאי כדפירש בתוס' רי"ד. אבל הדבר נפלא מאוד דא"כ מאי האי דקא מסיים עלה התם במתני' לפיכך אמותיהם של כהנים מספיקות להם מחיה וכסות כדי שלא יתפללו על בניהן שימותו עיי"ש. ומשמע ודאי דלהכי היו מתפללין שימותו כדי שבמיתתם יחזרו לביתם מעיר מקלטם. ולהתוס' רי"ד מאי ענין זה לכאן. הרי לא מיירי הכא בהך מתני' אלא בחזירתן לגלותן לעיר מקלטן ובחיי כהן גדול. וע"כ אין לנו אלא כדפירש"י ושאר ראשונים ז"ל דמאי דתנן הכא מחזירין את הרוצח. היינו שמחזירין במיתתן את הרוצח מעיר מקלטו לביתו. ומיהו לזה היה אפשר קצת לומר דס"ל שלא היו מתפללין עליהם שימותו כדי שישובו מגלותם לביתם. אלא בדרך נקמה ואיבה בעלמא היו מתפללין עליהם שימותו משום שרק על ידיהם נגמר דינם לגלות לעיר מקלטם. משום דבלא כהן גדול אין דנין דיני גלות. והיינו דתנן בסיפא לפיכך אמותיהם וכו' כדי שלא יתפללו על בניהן שימותו. והכי משמע לכאורה מדפרכינן התם עלה בגמרא טעמא דלא מצלו הא מצלו מייתי והכתיב קללת חנם לא תבא וכו' עיי"ש. ולפירש"י ושאר ראשונים ז"ל קשה מאי ענין קללת חנם לכאן. הרי אפשר שמעולם לא היו מתפללין עליהם שימותו. אלא שהיו מתפללין רק על עצמן שיצאו מגלותן לביתם לחירות. אלא דמכיון דזה אי אפשר אלא במיתת כהן גדול. נמצא שתפלתן גורמת קללת מיתה לכהן גדול. ולפיכך היו אמותיהן של כהנים מספקות להן מחיה וכסות כדי לפייסן. וגם כדי שלא יהיו מעונים כ"כ במצור ומצוק בגלותן. וממילא לא יהיו מרבים כ"כ להתפלל על תשועתם מצרתם. וכגון זה ודאי אינו בכלל קללת חנם דקרא. שהרי אינם מקללים. ועל צרת עצמם הוא שהיו מתפללים. אבל לפי פירוש התוס' רי"ד ניחא שפיר. דאפשר לומר דודאי לא יתפללו להוציאם לחפשי מגלותם דכיון שנגמר דינם ע"פ סנהדרין אין זו אלא תפלת שוא. שהרי מדין תורה הוא שנתחייבו גלות. ומעשיהם הם שגרמו להם. וגם לא יתפללו על מיתת כהן גדול כדי שע"י כך יצאו לחירות. דמהיכא תיתי להמית צדיק ונקי בלא זמנו כדי להוציא החוטאים הללו מגלותם אשר נתחייבו בו ע"פ מעשיהם מדין תורה. אלא שמתוך צרותיהם ואיבתם לכהן הגדול אשר בגרמתו באה להם הצרה הזו. יבאו לקללו דרך נקמה שימות. וכדרך בני אדם לעשות כן למי שהרע להם ברצונו ושלא ברצונו. ועל זה פריך שפיר מדכתיב קללת חנם לא תבא. אלא דודאי הדבר תמוה מההיא דתנן התם נגמר דינו בלא כהן גדול וההורג כהן גדול וכהן גדול שהרג אינו יוצא משם לעולם עיי"ש. הרי שגומרין דין גלות גם בלא כהן גדול. ואדרבה בלא כהן גדול חמיר טפי שאינו יוצא משם לעולם. ואילו היה כהן גדול בשעת גמר דינו היה יוצא עכ"פ במיתתו וכמו שעמדנו בזה לעיל. ומיהו מנגמר דינו בלא כהן גדול לא קשה כל כך. משום שאפשר לומר דכל שתחלת דינו היה בכהן גדול גם להגאונים ותוס' רי"ד ז"ל גומרין דינו אע"ג דהשתא ליכא כהן גדול: 
<b>אבל </b>מסיפא ודאי קשה טובא לשיטתם. דהא ההורג כהן גדול וכהן גדול שהרג נמצא שכל דינו מתחלתו עד סופו הוא בלא כהן גדול. הרי דלדין גלות לא צריך כהן גדול. ומיהו גם לזה אפשר לומר ע"פ מה שכתב הריטב"א ז"ל במתניתין דהתם. וז"ל ההורג כהן גדול וכהן גדול שהרג אינו יוצא משם לעולם. פי' רש"י ז"ל כגון שנגמר דינו קודם שמינו כהן גדול אחר. ולא נהירא חדא מדפסיק. ותני סתם. ועוד דמרישא שמעינן לה. לכך הנכון דאפי' היה שם כהן גדול כשנגמר דינו פסיק ותני אינו יוצא משם לעולם. וגזירת הכתוב הוא שלא נתן הכתוב כפרה לכהן גדול אלא כשאין ברציחה שייכות לכהן גדול. ולכפרה נבחרו ולא לרציחה. ואפשר שטעם הכתוב מפני שהעון חמור מאוד. ויש שנתנו טעם משום דבעינן כהן גדול המכפר שיהיה נמצא בשעת רציחה ולא הוצרך התנא לפרש אלא שיהיה מצוי בשעת גמר הדין כהן גדול (כצ"ל עיי"ש) מטעמא דמפרש בגמרא. ולפי טעם זה לא הוצרך התנא לתפוס כאן כהן גדול שהרג או שנהרג. דבלא"ה נמי משכחת לה להא בשהיתה ההריגה בין כהן לכהן. אלא דנקט הכי לאשמעינן דאע"ג דהוה כהן גדול בשעת רציחה לא אמרינן שמיתתו וכפרתו באין כאחד. ואין הטעם הזה מתחוור לי עכ"ל עיי"ש. וע"פ דרך זו אפשר לומר דהא דתנן ההורג כהן גדול וכהן גדול שהרג אינו יוצא משם לעולם. היינו דוקא כשנתמנה כבר כהן גדול אחר קודם שדנוהו ונגמר דינו לגלות. אבל ודאי אין ה"נ דבלא כהן גדול אין דנין דין גלות כלל. משום שאין מחזירין את הרוצח לעיר מקלטו אלא בכהן גדול וכדתנן ברישא דהך מתניתין לפי פירוש התוס' רי"ד ז"ל. ופשטא דלישנא דמתניתין הכי משמע. דמדקאמר נגמר דינו בלא כהן גדול. והדר קתני וההורג כהן גדול וכהן גדול שהרג. משמע דהשתא בשנגמר דינו בכהן גדול מיירי. והכי נמי משמע מסוגיא דפ"ב דסנהדרין (י"ח ע"א) דקתני התם כהן גדול שהרג את הנפש במזיד נהרג בשוגג גולה. ופרכינן התם עלה פשיטא. ומשני בשוגג גולה איצטריך לי' סד"א הואיל וכתיב וישב בה עד מות הכהן הגדול. אימא כל דאית לי' תקנתא בחזרה ליגלי. דלית לי' תקנתא בחזרה לא ליגלי דתנן ההורג כהן גדול או כהן גדול שהרג את הנפש אינו יוצא משם לעולם. אימא לא ליגלי קמ"ל. ופריך ואימא הכי נמי. ומשני אמר קרא לנוס שמה כל רוצח אפילו כהן גדול במשמע עיי"ש. והשתא אם איתא דסיפא נמי בכשנגמר דינם בלא כהן גדול מיירי. א"כ מאי ראי' מייתי מדכתיב לנוס שמה כל רוצח דאפי' כהן גדול במשמע. הרי אפי' אם תמצא לומר דהיכא שנדון בלא כהן גדול לא גלי מהאי טעמא דקאמר דלית לי' תקנתא בחזרה. מ"מ אכתי הו"ל גם כהן גדול בכלל מיהת לענין היכא שנדון אחר שכבר נתמנה כהן גדול אחר תחתיו. דאז הרי אית לי' תקנתא בחזרה במיתת כהן גדול זה שנתמנה עכשיו. וביותר קשה במאי דקאמר שוגג איצטריך לי' סד"א כל דאית לי' תקנתא בחזרה ליגלי דלית לי' תקנתא בחזרה לא ליגלי דתנן ההורג וכו'. ואם איתא אכתי קשה מה בכך הרי אכתי אפי' אם תמצא לומר דלקושטא דמילתא הכי הוא דכל היכא דלית לי' תקנתא בחזרה לא גלי. מ"מ הרי מיהת כשנתמנה כהן גדול אחר קודם שנדון לגלות. אפי' כהן גדול שהרג גולה. דהרי בזה אית לי' תקנתא בחזרה במיתת כהן גדול זה. ומתניתין דהתם דתנן דכהן גדול שהרג אינו יוצא משם לעולם הא לא מיירי. לפי מאי דקיימינן השתא. אלא כשנדון בלא כהן גדול. וא"כ אכתי הקושיא במקומה עומדת בשוגג גולה נמי פשיטא. דהא עכ"פ שייך בי' דין גלות היכא שנתמנה כהן גדול אחר תחתיו קודם שנדון לגלות. אבל ע"פ שיטת תוס' רי"ד ניחא שפיר. דהרי לפום שיטתו ע"כ הך מתניתין דההורג כהן גדול וכהן גדול שהרג אינו יוצא משם לעולם בשכבר נתמנה כהן גדול אחר תחתיו מיירי. דאל"כ הרי אין דינו נגמר לגלות כלל. ואפי' הכי קתני שאינו יוצא משם לעולם ולית לי' תקנתא בחזרה. והשתא א"כ שפיר איצטריך לאשמעינן דבשוגג גולה. וגם שפיר מוכיח מדכתיב לנוס שמה כל רוצח. דאם לא כן לא משכחת לה כהן גדול שיגלה כלל. דכשלא נתמנה כהן גדול אחר תחתיו הא אינו נדון לגלות כלל. וכשנתמנה כהן גדול אחר תחתיו שגומרין דינו לגלות. הרי שוב אין לו תקנה בחזרה. וא"כ אינו גולה. אלא ע"כ מוכח מזה דאע"ג דכה"ג שהרג לית לי' תקנתא בחזרה. מ"ט גולה. ומיתוקים קרא דכל רוצח בשנתמנה כהן גדול אחר תחתיו קודם שנדון לגלות. ומעתה א"כ מתבאר מזה שפיר דגם מההיא דהתם לא לבד דליכא תיובתא לשיטת תוס' רי"ד. אלא אדרבה מההיא דהתם סייעתא נמי איכא לשיטה זו: 
<b>ונראה </b>עוד ראי' לשיטה זו מדאמרינן התם (פ"ב דמכות י"א ע"ב) איבעיא להו במיתת כולן הוא חוזר או דילמא במיתת אחד מהן. תא שמע נגמר דינו בלא כהן גדול אינו יוצא משם לעולם. ואם איתא ליהדר בדהנך. ודחינן בדליכא עיי"ש. ולכאורה עיקר איבעיא זו תמוה דהא ודאי מלישנא דמתניתין משמע דבמיתת אחד מהן הוא חוזר מדקתני התם אחד משוח בשמן המשחה ואחד המרובה בבגדים ואחד שעבר ממשיחותו מחזירין את הרוצח רבי יהודה אומר אף משוח מלחמה מחזיר את הרוצח עיי"ש. משמע ודאי דכל אחד מהנך לבדו מחזיר את הרוצח. דאל"כ מאי אחד אחד דקתני. הכי הו"ל למיתני המשוח בשמן המשחה והמרובה בבגדים ושעבר ממשיחותו מחזירין את הרוצח. דבהאי לישנא שפיר הוה מצינן לפרושי דבמיתת כולן הוא חוזר. אע"פ שמ"מ היה ג"כ מקום להסתפק ולומר דגם במיתת אחד מהן הוא חוזר. אבל השתא דקתני אחד משוח וכו' ואחד וכו' ואחד וכו' אין מקום להסתפק בזה כלל. דודאי על כל אחד ואחד מהן לבדו קאמר דמחזיר. וגם מלישנא דרבי יהודה ע"כ הכי מוכח. מדקאמר אף משוח מלחמה מחזיר את הרוצח. משמע דהוא לבדו נמי מחזיר את הרוצח. דאם איתא דדוקא במיתת כולן הוא חוזר. ולא אתי ר"י אלא למימר דבעינן שימות גם המשוח מלחמה עמהם. דאל"כ אינו חוזר. א"כ הכי הו"ל למימר ר"י אומר אף משוח מלחמה. דאז היה מקום לומר דהכי קאמר אף משוח מלחמה בכלל הנך שמחזירין את הרוצח. והיה במשמעו דאע"פ שמתו כל הנך דקאמר ת"ק. אם לא מת אף המשוח מלחמה עדיין אינו חוזר. משום דבמיתת כולן ומשוח מלחמה בכללן הוא חוזר. אע"פ שהיה ג"כ מקום לפרש ולומר דגם במיתת אחד מהן הוא חוזר. ור"י אתי למימר דאף משוח מלחמה נמי מחזיר את הרוצח כמו אחד מהנך דקחשיב ת"ק. אבל הך לישנא דנקט השתא דקאמר אף הוא מחזיר את הרוצח. ודאי אין מקום לפרש אלא דבא לומר שאף הוא נמי לבדו מחזיר את הרוצח. וא"כ ע"כ מוכרח לומר דבמיתת אחד מהן הוא חוזר. ומאי קא מיבעיא להו. אבל לשיטת תוס' רי"ד ניחא שפיר. משום דלפי שיטה זו הרי הך מתניתין לא מיירי כלל בחזרה מעיר מקלטו לביתו. אלא איפכא בחזרה מן הב"ד לעיר מקלטו אחר שנגמר דינו בב"ד לגלות. ובחיי כהן גדול הוא דמיירי ומשום שאין דנין את הרוצח להיות גולה בלא כהן גדול. ולענין זה ודאי לא הוה קמיבעיא להו. דודאי פשיטא דבאחד מהן סגי. כמתבאר להדיא ממשמעות לישנא דמתניתין כדכתיבנא. ולא קמיבעיא להו אלא בחזרתו לחפשי מעיר מקלטו לביתו במיתת כהן גדול. ואין זה ענין למשנתנו כלל: 
<b>ובהכי </b>ניחא נמי שפיר מאי דמייתי בגמרא הך איבעיא אסיפא דמתני' דקתני לפיכך אמותיהן של כהנים וכו'. והרי טפי הו"ל למינקט הך איבעיא ארישא דמתניתין. דקחשיב התם כולהו כהנים שמחזירין את הרוצח. והתם שייכא שפיר לאיבעיא זו אי דוקא במיתת כולן קאמר דחוזר. או אפי' במיתת אחד מהן. וכבר עמדו בזה קצת אחרונים ולא העלו בזה דבר מספיק. אבל ע"פ שיטת תוס' רי"ד הדבר נכון מאוד בפשיטות. דודאי ארישא לא שייכא איבעיא זו כלל וכמו שנתבאר. והלכך לא נקט לה אלא על סיפא דמתניתין. והיינו לפי המבואר בגירסת המשנה שבמשניות ובמשנה שבירושלמי דמתניתין דלקמן דקתני משנגמר דינו מת כהן גדול וכו' מחוברת יחד עם סיפא דמתניתין דקתני לפיכך אמותיהן של כהנים וכו' עיי"ש. וזו היא ג"כ גירסת תוס' רי"ד כמשכ"ל. ולפ"ז שפיר אפשר לומר דהך איבעיא לא קיימא אלא אסיפא דסיפא. דהיינו אמתניתין דמשנגמר דינו מת כהן גדול וכו'. דמיירי בחזרת הרוצח מעיר מקלטו לחפשי לביתו. ואם כן גם מזה יש סייעתא לשיטת תוס' רי"ד ז"ל. והכי נמי משמע ע"פ הגירסא הישנה דבמתניתין דאחד משוח בשמן המשחה וכו' לא גרסינן מחזירין את הרוצח במילתא דת"ק. וכן הגירסא גם במשנה שבירושלמי שם עיי"ש. אלא שבספרים שלפנינו הגיהו כגירסא שלפנינו ע"פ הגהת מהרש"ל והרש"א ז"ל שם עיי"ש ובמש"כ בדקדוקי סופרים שם בזה. ולפי גירסא זו הישנה ודאי משמע כדפירש בתוס' רי"ד ז"ל דאדלעיל מיני' דקתני בתחלה אחד שוגג ואחד מזיד וכו' הוא דקאי. אלא דבתוס' רי"ד ז"ל גופי' ביומא שם מבואר דגירסתו היתה שם כגירסא שלפנינו עיי"ש. אלא דמ"מ מגירסת ספרים הישנים סייעתא איכא לשיטתו: 
<b>אמנם </b>יש לתמוה טובא לשיטה זו דהרי בהדיא מבואר בסוגיא דגמרא שם איפכא. דאמרינן התם עלה דההיא מתניתין דאחד משוח בשמן המשחה ואחד המרובה בבגדים וכו' מנא הני מילי אמר רב כהנא דאמר קרא וישב בה עד מות הכהן הגדול. וכתיב כי בעיר מקלטו ישב עד מות הכהן הגדול. וכתיב ואחרי מות הכהן הגדול. ורבי יהודה כתיב קרא לשוב לשבת בארץ עד מות הכהן. ואידך מדלא כתיב הגדול. חד מהנך הוא עיי"ש עוד בכולה סוגיא דהתם. ומבואר בהדיא מזה כדפירש"י ושאר ראשונים דההיא מתניתין נמי בחזרת הרוצח לחפשי מעיר מקלטו לביתו אחר מיתת הכהן הגדול הוא דמיירי. ולא כפירושו של תוס' רי"ד ז"ל. ובודאי ע"כ אין מקום כלל לפרש דברי רב כהנא אלו אלא עלה דההיא מתניתין. דהא קאי נמי לפרושי פלוגתא דת"ק ורבי יהודה במשוח מלחמה אי מחזיר את הרוצח דקתני בההיא מתניתין. וגם לא אשכחן בשום דוכתא אחרינא דליחשב הנך תלתא כהנים גדולים לענין שמחזירין את הרוצח אלא הכא בההיא מתניתין. וא"כ ע"כ מבואר מזה בהדיא דבחזרה מעיר מקלטו לביתו לאחר מיתת כהן גדול הוא דמיירי מתניתין. ועוד דבתר הכי מציין בגמרא לקמן אסיפא דההיא דקתני לפיכך אמותיהן של כהנים וכו' ושקיל וטרי עלה עיי"ש. וע"כ מתבאר מזה דעד השתא ארישא דההוא מתניתין הוא דקאי. וע"כ היינו משום דבחזרת הרוצח לחפשי מעיר מקלטו לביתו אחרי מיתת הכהן הגדול הוא דמיירי. וא"כ נפלאים מאוד דברי התוס' רי"ד ז"ל. ודברי רש"י ושאר ראשונים ז"ל מוכרחין ומפורשין בהדיא בסוגיא דגמרא בדוכתה. ודברי התוס' רי"ד ז"ל לא ידענא מאי אידון בהו. אם לא לומר שלא היה כל זה בגירסת התלמוד שלפניו. וזה דבר קשה לאמרו. וגם בספרי (פרשת מסעי. ובפרשת שופטים) קתני הא דבתחלה אחד שוגג ואחד מזיד וכו' כדקתני לה לעיל במתניתין. ולא מסיים עלה ההיא בבא דאחד משוח בשמן המשחה ואחד מרובה בבגדים וכו' עיי"ש. ומזה משמע ודאי דההיא מילתא אחריתא היא ולא ארישא קאי. וכדפירש"י וכל שאר הראשונים ז"ל. ולא כדפירש בתוס' רי"ד ז"ל. ומעתה לפ"ז הדבר קשה לומר כן בדעת הגאונים ז"ל כל כמה שלא מצינו כן בדבריהם מפורש בהדיא. וצריכין אנחנו למשכוני נפשין על דברי רבותינו הגאונים ז"ל: 
<b>ולכן </b>נראה בביאור דבריהם ז"ל שם ע"פ מאי דאמרינן (פרק ארבע מיתות נ"ב ע"ב) תניא ובאת אל הכהנים הלוים ואל השופט אשר יהיה בימים ההם בזמן שיש כהן יש משפט בזמן שאין כהן אין משפט עיי"ש. ומזה ילפינן התם דאין דנין דיני נפשות אלא בזמן שבית המקדש קיים ומזבח בנוי ומקריבין עליו. ובתוס' שם הוקשה להם אמאי לא קאמר מטעמא דדרשינן (פרק הנחנקין) וקמת ועלית אל המקום מלמד שהמקום גורם עיי"ש. והר"ן ז"ל שם כתב בזה דאין הכי נמי דהוה מצי למילף מהתם. אלא דהא עדיפא לי'. שאפילו יחזרו סנהדרין למקומן אינם יכולין לדון דיני נפשות מאחר שאין כהן עובד עבודה עיי"ש בדבריו. אבל קשה לכאורה אטו בקרא כהנים עובדים עבודה כתיב. הא לא כתיב בקרא אלא סתמא כהנים הלוים. ומנ"ל דבכהנים העובדים עבודת מזבח מיירי קרא. והיה נראה לכאורה לומר בזה ע"פ מה שדרשו בספרא (ויקרא) ובפ"ב דזבחים (י"ח ע"א) וערכו בני אהרן הכהנים בכיהונם. מכאן לכהן הדיוט שלבש בגדי כהן גדול ועבד עבודתו פסולה עיי"ש. והכי נמי דרשינן התם מדכתיב ונתנו בני אהרן הכהן בכיהונו לימד על כהן גדול שלבש בגדי כהן הדיוט ועבד עבודתו פסולה עיי"ש. וא"כ הכא נמי מדכתיב הכהנים דרשו בכיהונם. דהיינו בבגדי כהונתם. וא"כ ע"כ היינו כהנים העובדים עבודת מקדש. דאין בגדי כהונה אלא לעבודה. אבל זה ליתא דהתם לא דרשו כן אלא מייתורא דקרא דכתיב בני אהרן הכהנים. דכיון דכבר כתיב בני אהרן הרי הם כהנים. ולמה לי מאי דכתיב תו הכהנים. אלא ללמד דדוקא בכיהונם. אבל כאן דלא כתיב אלא הכהנים לחוד מנ"ל למידרש מיני' בכיהונם. ועוד דבעלמא אפי' היכא דכתיב בני אהרן לא דרשו הכהנים אלא למעט חללים. כמבואר בספרא (ריש פרשת אמור) גבי אזהרת טומאה ושאר דוכתי: 
<b>אבל </b>נראה דהכא דרשינן מדכתיב ובאת אל הכהנים הלוים דמשמע כל הכהנים כולם וכהן גדול נמי בכלל. וידוע דאין כהן גדול אלא בזמן שבית המקדש קיים וכהנים עומדים ומקריבין ע"ג המזבח. ולזה שפיר דרשו מהך קרא בזמן שיש כהן עומד ומקריב יש משפט וכו'. דהיינו בזמן שיש גם כהן גדול. ונראה דזו היא כוונת הגאונים ז"ל במה שכתבו וצריכה לכהן גדול. כלומר דמלקות שדינה כדיני נפשות צריכה לכהן גדול. שאין דנין דיני נפשות אלא בזמן שיש גם כהן גדול. דהיינו בזמן שביהמ"ק קיים דאיכא כהן גדול וכהן עומד ומקריב ע"ג המזבח. ודיני מלקות בכלל דיני נפשות הם. כמו שנתבאר. והכי מדוקדק יותר בלשון התשובה שבשערי צדק שם. דשם איתא בלשון הגאונים וצריכות לכהן גדול עיי"ש. דלשון זה משמע דלא על הגלות קאי דלא שייך בה לשון רבים. וגם לא יתכן לומר דקאי על ערי מקלט. דפשיטא דאין ערי מקלט צריכות לכהן גדול. ובהדיא כתיב קרא (פ' ואתחנן) אז יבדיל משה וגו'. וכהן גדול לא נזכר בשום דוכתא גבי הבדלת ערי מקלט. אלא ודאי כדכתיבנא דעל מלקיות קאי דשייך בהו לשון רבים. ותמיהני על מהרלב"ח ז"ל בתשובה שם שהביא ג"כ תשובה זו של הגאונים ז"ל כפי הנוסחא שבשערי צדק שם שכתוב בה וצריכות לכהן גדול. והוכיח מינה דאפי' ע"י סמוכין אין מלקות של תורה בזה"ז. והבין שם דכוונת הגאונים ז"ל דלגלות בעינן כהן גדול עיי"ש בדבריו. וזה תמוה מאוד דהדבר פשוט ומבואר דלגלות אין צריך כהן גדול אם לא ע"פ שיטת התוס' רי"ד ז"ל. וכבר נתבאר דשיטתו נפלאה מאוד. שהיא נגד סוגיא דגמרא בדוכתה. מלבד מה שהיא נגד כל שאר הראשונים ז"ל. וכמו שנתבאר. וע"כ לא יתכן לפרש כוונת הגאונים ז"ל בתשובה שם אלא כדכתיבנא. ועכ"פ מבואר לפ"ז דאין דעת הגאונים ז"ל כדעת הרמב"ם ז"ל שכתב דמלקין בזה"ז מן התורה בפני שלשה סמוכין. אלא ס"ל כמשכ"ל דדיני מלקיות בכלל דיני נפשות הם לענין זה. וא"כ נראה כמו שביארנו דבעינן בהו סנהדרין. אלא דמ"מ סגי להו בשלשה. ואין סנהדרין אלא כשסנהדרי גדולה יושבת בלשכת הגזית: 
<b>ומעתה </b>נראה דזו היא דעת רבינו הגאון ז"ל. וזאת היא כוונתו במה שכתב דאחת ושבעים מיתות אלו <b>שבעים ואהד סנהדרי ישפטום ועשרים ושלשה בקטנה. </b>משום דאפי' חייבי כריתות וחייבי מיתה בידי שמים אע"פ שאין דינם מסור לב"ד אלא לענין מלקות בלבד. מ"מ גם מלקות ליתא אלא ע"פ סנהדרין דוקא וכדעת הגאונים ז"ל. וכן דעת הרא"ם ז"ל (ביראים סי' רמ"ד) והסמ"ג (לאוין רי"ג) דדיני מלקות הם גם לענין זה כדיני נפשות ממש דבעינן בהו סנהדרין דוקא. וכל זמן שאין סנהדרי גדולה יושבת בלשכת הגזית אין דנין דיני מלקות עיי"ש בדבריהם ז"ל. וראיתי להרב מל"מ ז"ל (בדרך מצותיך) שלא ראה דברי הרא"ם ז"ל (ביראים שם) אלא דברי הסמ"ג שם. ותמה עליו הרבה מדברי הרמב"ם ז"ל עיי"ש בדבריו. אבל כבר נתבאר דדברי היראים והסמ"ג נכונים מאוד ויש להם על מה שיסמכו. שכן היא דעת רבינו הגאון ז"ל כאן והגאונים ז"ל בתשובה שם. ואדרבה דברי הרמב"ם ז"ל בזה צ"ע טובא וכמו שנתבאר לעיל. ואני תמה על הרב מל"מ ז"ל שם שהרי הוא גופיה הביא שם מקונטרס הסמיכה להרלב"ח ז"ל. והרי שם הביא תשובת רבינו נטרונאי גאון ז"ל שכתב דליכא דין מלקות בזה"ז כלל אפי' ע"י סמוכין כדיני נפשות. ושלא כדעת הרמב"ם ז"ל וכמשכ"ל וא"כ אין בזה שום מקום תמיהא על הסמ"ג כלל ואדרבה נסתייעו דבריו מדברי הגאונים ז"ל. וכן דעת הרב החנוך (מצוה רמ"ט) שכתב וז"ל והעובר עליה ועשה שום מעשה ע"פ הנחש בעדים והתראה לוקה. ודוקא בב"ד של כ"ג וכו' ובמה שנכתוב לוקה הכוונה היא בארץ הקדושה שהיא מקום המשפט של כ"ג שאין דנין דיני נפשות בחוצה לארץ עכ"ל עיי"ש. הרי להדיא דס"ל שאין דנין דיני מלקיות אלא ע"פ סנהדרין דוקא כדיני נפשות. והיינו ע"פ שלשה מהם. דקיי"ל מכות בשלשה וכמש"כ בחנוך גופיה לקמן (מצוה תקצ"ד) עיי"ש בדבריו. ועי' מש"כ עוד על דברי החנוך אלו לקמן במנין הפרשיות (פרשה א') עייש"ה. וכן מבואר עוד בחנוך (מצוה תס"ג) עיי"ש. וכן מתבאר מדברי רש"י והרמ"ה ז"ל סופ"ק דסנהדרין (בד"ה ושני חזנין) עיי"ש היטב (ט"ז ע"ב). ועי' במש"כ הרמב"ן ז"ל (פ' מסעי) על קרא דבכל מושבותיכם עיי"ש: 
<b> ומש"כ יכרתו רשעים מארץ </b>וכו'. הוא ע"פ הכתוב (משלי ב'. כ"א כ"ב). ומש"כ <b>ולחכמים לבדה נתנה. </b>נראה דט"ס הוא. וצ"ל <b>לבדם. </b>והוא ע"פ לשון הכתוב (איוב ט"ו. י"א י"ט) אשר חכמים יגידו וגו' להם לבדם נתנה הארץ וגו'. ומש"כ <b>אשרי אדם </b>וכו'. פסוק הוא (משלי ג' י"ג). ונשלם בזה <b>מנין שבעים ואחד העונשים שבמיתה. </b>העולים לחשבון הלאוין. ומוטלים חובה על הב"ד. כשיטת רבינו הגאון ז"ל וסייעתו. ויתר הלאוין לתשלום מנין שס"ה. יבואו לפנינו במנין הפרשיות. כי שם מקומן לשיטת הגאונים ז"ל כמו שיתבאר לפנינו בפתיחת הפרשיות בס"ד: 