<b>אמר המפרש </b>אחר שמנה רבינו הגאון ז"ל מאתים עשין המוטלות על היחידים. הנכללות אצלנו בחלק ראשון. ומאתים ושבעים ושבעה לאוין. שנכללו אנלנו בחלק השני. ושבעים ואחד עונשים שבמיתה המצטרפים עם הלאוין ועולים בחשבונם. ולא יצאו מן הכלל להמנות בפני עצמם אלא משום דשאר הלאוין הם מצות המוטלות על היחידים. כמו המאתים עשין. אבל העונשים הם מצות המוטלות חובה על הב"ד. וכמו שנתבאר לעיל. בא מעתה למנות ששים וחמש הפרשיות. כמו שנקראו מצות אלו. לפי מסורת כל הגאונים ז"ל והראשונים ז"ל הבאים אחריהם. וכוללים שמונה וארבעים מצות עשה המשלימות למנין רמ"ח עשין. עם המאתים עשין שכבר נמנו. ושבע עשרה לאוין המשלימים למנין שס"ה לאוין. עם רע"ז הלאוין וע"א העונשין שנמנו בשכבר. וכשיטת כל הגאונים ז"ל. והראשונים ז"ל שבאו אחריהם. עד הרמב"ם ז"ל והבאים אחריו שנטו לדרך אחרת: 
@00ב.
<b>והנה </b>ענין פרשיות הללו וגדרן מבואר בדברי הבה"ג ז"ל (בהקדמתו. ובהלכות הספד). ובה"ג כת"י רומי (בהלכות משמרות). ובתורתן של ראשונים (ח"א עמוד מ"ד) שהם חוקים ומשפטים המסורים לצבור. וכן כתב באזהרות הר"א הזקן ז"ל (סוף מנין הפרשיות שלו) וז"ל <b>תמו חוקי צבור דבקיך </b>עיי"ש. וכן כתב גם בחובת הלבבות (שער עשירי פ"ז) שהם מצות שחייבים בהן הצבור ואין היחיד חייב בהן עיי"ש. אבל רבינו הגאון ז"ל לא ביאר בפירוש גדרן זה. שלא כתב רק כי <b>חוקים ומשפטים להם נקראו. </b>אבל לא הזכיר עיקר ענין פרשיות הללו שהן מצות המוטלות על הצבור. כמש"כ הבה"ג. וצ"ע למה. ואף כי גם באזהרות הר"ש בן גבירול והר"י אלברגלוני ז"ל לא ביארו ענין זה. אבל הם לא ביארו כלום מענין הפרשיות וגדרן. והיינו משום שהיה הדבר פשוט אצלם ונודע מדברי הבה"ג שהם הלכו בעקבותיו ועליו סמכו. וכתבום סתם כדבר נודע ומפורסם לכל. אבל רבינו הגאון ז"ל אחר שכתב שנקראו חוקים ומשפטים. ודאי יותר היה ראוי לו להודיע עיקר ענינם וגדרן. שהן מצות המוטלות חובה על הצבור. כמו שהודיע וכתב בתחלת מנין העונשין שהן מצות המוטלות על הב"ד. אבל נראה שלזה נתכוון במש"כ כאן <b>שיחו רק עם חכם ונבון הגוי הגדול הזה וכבודם ראו. </b>וזה נוסד על לשון הכתוב (פ' ואתחנן) ראה למדתי אתכם חקים ומשפטים וגו' היא חכמתכם ובינתכם לעיני העמים וגו' ואמרו רק עם חכם ונבון הגוי הגדול הזה וגו'. ורצה להורות בדבריו אלו דששים וחמש פרשיות הללו הן מצות העם. דהיינו הצבור כולו. ולא כשאר המצות שמוטלות על היחידים. ולפנינו יתבאר עוד בזה בס"ד: 
@00ג.
<b>ואמנם </b>עיקר פרשיות הללו הן דבר מפליא ומתמיה מאוד מאז מעולם. וכל הראשונים והאחרונים ז"ל אחזו שער. ולא יכלו לרדת לסוף דעת הבה"ג ז"ל וכל סייעתו באלו הפרשיות שמנאום בפ"ע. ומה כוונתם במנותם אותן פרשיות פרשיות. וכולם שמו יד לפה ונתייאשו ממצא מענה מספקת לפתרון חידה זו הסתומה וחתומה מימות הגאונים ז"ל. ועשאוה כמילתא בלא טעמא. ואנכי הנני מוסיף לתמוה הפלא ופלא גם עליהם. מדוע לא נתעוררו להתפלא על הבה"ג ז"ל וכל סייעתו מה נשתנו מצות אלו המוטלות על הצבור משאר כל המצות עשין ול"ת שמנאום כל מצוה ומצוה בפ"ע ואלו המוטלות על הצבור מנו אותן פרשיות פרשיות. וראיתי להרמב"ם ז"ל (בסה"מ. שורש שביעי) אחר שהאריך לבאר שאין ראוי למנות דקדוקי ודיני המצוה במצוה בפ"ע. כתב וז"ל <b>וכבר התעורר בעל הלכות גדולות על קצת אלו הענינים. והלך סביבם. ומנה פרשיות. ואמר במנינם פרשת נחלות. פרשת נדרים ושבועות. פרשת מוציא שם רע. ומנה כמו כן פרשיות רבות. אבל לא נתברר לו זה הענין על השלמות. ולא הגיע אליו. ולכן מנה באותן הפרשיות מה שכבר קדם לו מנינו. והוא לא הרגיש. </b>עכ"ל עיי"ש. מתבאר מדבריו אלו שהבין בכוונת הבה"ג ז"ל בפרשיות אלו. כדי לכלול גם כל פרטי דקדוקי ודיני המצוה בכלל המצוה הנמנית. ולכוונה זו הוא שמנה אותן פרשיות פרשיות. כלומר כל הפרשה כולה עם כל פרטיה ודקדוקיה. ומה שכתב הרמב"ם ז"ל <b>שלא נתברר לו </b>(לבה"ג ז"ל) <b>ענין זה על השלמות. ולכן מנה באותן הפרשיות מה שכבר מנה. </b>דבריו מבוארים ביותר ביאור לקמן (שורש עשירי). שלאחר שביאר שם שאין ראוי למנות ההקדמות אשר הן לתכלית מעשה המצוה. כמו מה שכתוב ולקחת סולת ואפית אותה וגו'. שאין ראוי למנות לקיחת הסולת מצוה. ולעשותה לחם מצוה. אבל הנמנה אינו אלא ונתת על השולחן לחם פנים. שזו היא עיקר המצוה. אבל לקיחת הסולת ואפייתה בשתים עשרה חלות ושאר דקדוקיהם. אינם אלא הקדמה לתכלית עיקר המצוה. וכן אין למנות מש"כ קח לך סמים. אבל ימנה הקטרת קטורת בכל יום. ומה שכתוב קח לך סמים. אינו אלא הקדמה לבאר איך תיעשה המצוה הזאת. וכל כיו"ב. סיים וכתב שם וז"ל <b>וזה דבר מבואר ואמנם זכרנוהו ועוררנו עליו בעבור שכבר טעו בו רבים. ומנו קצת הקדמות המצות עם המצוה עצמה בשתי מצות. כמו שיתבאר למי שיבין מנין הפרשיות שזכר רב שמעון קירא. הוא וכל הנמשכים אחריו שמזכירים הפרשיות במנינם </b>עכ"ל עיי"ש. ומבואר מדבריו אלו דזו היתה כוונתו במש"כ לעיל (שורש שביעי) על הבה"ג ז"ל שמנה. באותן הפרשיות מה שכבר מנה. שרצה לומר בזה דאע"פ שכוונת הבה"ג במה שמנה הפרשיות היינו כדי לכלולו גם פרטי ודקדוקי המצוה עם עיקר המצוה כאחת. וא"כ כבר ירד לשורש זה. מ"מ מצינו במנין הפרשיות שלו שהוא מונה גם פרשיות שלא נאמרו בהן אלא ההקדמות ופרטי דיני ודקדוקי מצוה שכבר מנאה במקום אחר בפ"ע. והנה בעיקר השגה זו של הרמב"ם ז"ל על הבה"ג וסייעתו ז"ל. אין המקום כאן להאריך בזה. ויתבאר הדברים במקומן בס"ד. וכאן לא ירדנו אלא לברר דעת הרמב"ם ז"ל בכוונת הבה"ג וסייעתו ז"ל במנין הפרשיות שמנו. שלדעתו כוונתם בזה למנות כל הפרשה. שכוללת עיקר המצוה עם הקדמותיה ודקדוקיה ופרטי דיניה. במצוה אחת. וכמו שהשריש גם הרמב"ם ז"ל בשרשיו שם. אבל מאוד יש להתפלא הפלא ופלא על הרמב"ם ז"ל בזה. שאם זו היתה כוונת הבה"ג וסייעתו ז"ל. אמאי לא עשו כן אלא במצות אלו המוטלות על הצבור בלבד. ומדוע לא עשו כן גם בשאר כל המצות כולן למנותן פרשיות פרשיות מטעם זה עצמו. שהרי כולן שייך בהן שורש זה. וע"כ מוכרח מזה בלא שום ספק כלל דלא זו היתה כוונת הבה"ג וסייעתו ז"ל במנין ובשם הפרשיות הללו: 
@00ד.
<b>וראיתי </b>להרמב"ן ז"ל (סוף שורש שלישי) שכתב וז"ל <b>ומ"מ חשבונו של הבה"ג בפרשיות לא נתברר ענינו שהוא מונה כללות במקום פרט. ולאוין במקום עשה </b>עכ"ל עיי"ש. והביא דבריו גם הרשב"ץ ז"ל (סוף שורש שביעי. בזה"ר) עיי"ש. הנראה מדברי הרמב"ן ז"ל אלו שהבין בכוונת הבה"ג וסייעתו ז"ל במנין הפרשיות למנות כל פרשה ופרשה מאלו הפרשיות כל הפרשה כולה כמו שהיא במצוה אחת. אע"פ שכוללת עשין ולאוין. וזהו שכתב שהוא מונה כללות במקום פרט. כלומר שכל הפרשה כולה אע"פ שכתובות בה כמה מצות חלוקות. שראוי למנותן כל אחת בפ"ע. הם מונים אותה רק מצוה אחת. וגם אע"פ שכתובים בתוכה לאוין. הם מונים אותה בחשבון העשין. וא"כ הם מונים לאוין במקום עשין. ובודאי מה שהבין כן. הוא ממה שקראום פרשיות. <b>דמשמע שכל הפרשה כולה כמו שהיא היא המצוה הנמנית. וששים וחמש פרשיות שלמות שבתורה. הם מונים בששים וחמש מצות. וזהו ג"כ כעין מה שהבין הרמב"ם ז"ל בעיקר הדבר. אבל זה מפליא מאוד. דמלבד דבעיקר הדבר לא יעלה על הדעת כלל. ואי אפשר בשום ענין לאמרו שהבה"ג ז"ל ימנה עשין בחשבון הלאוין. ולאוין בחשבון העשין. ושימנה הרבה מצות חלוקות במצוה אחת רק בשביל שנאמרו בפרשה אחת. בלא"ה התמהון כפול ומכופל. דא"כ אמאי לא עשו כן הבה"ג וסייעתו ז"ל אלא במנות אלו המוטלות על הצבור בלבד. ולא בשאר כל המצות שמנו כבר קודם הפרשיות. ויש להשתומם על רבינו הרמב"ן ז"ל ביותר. שהוא כמלאך מליץ יושר בכל מקום על הראשונים ז"ל בכלל ועל הבה"ג ז"ל בפרט. איך חשד כאן את הבה"ג ז"ל וכל סייעתו בבלבול גדול ומבהיל כזה. והעמיס עליהם אשמה כזו אשר לא אפשר שיכשלו בה אף צעירי התלמידים דמסברי להו וסברי: 
@00ה. 
<b>ואתבונן </b>בהקדמה להבה"ג (כת"י רומי) שכתב וז"ל <b>ואלו העריות שאסר לנו הקב"ה בתורה. וכולן אם אשת איש הן מיתתן בחנק. אבל אם בא על אחת מהן ואינה אשת איש. יש מהן בחנק. ויש מהן בשריפה וכו'. ושנו חכמים חמשה וששים פרשיות גופה של תורה. וכל פרשה ופרשה פרשוה חכמי ישראל. ובכולן אי אתה מוצא שבחן של תלמידי חכמים יותר בהשפע אלא בפרשת גירושין ויבמין. שכל התורה כולה תלויה בה. ובהם עריות אלו מפורשות</b> עכ"ל עיי"ש. ומשמע מלשונו זה לכאורה דבפרשיות שמנה אין כוונתו לחלוקת הפרשיות שבתורה. אלא כוונתו למצות שלא נתפרשו כל פרטיהן ודקדוקיהן בפירוש בתורה. אלא עיקרן מן התורה ופירושן מדברי סופרים. ומשום זה הוא שקראן פרשיות. משום שזקוקות לפירושן של חכמי ישראל. ובלא פירושן לא היינו יודעין עיקר המצוה. וע"פ זה יתכן ג"כ לומר דגם מה שקראן הבה"ג מצות המסורין לצבור. היינו רק לומר שלא נתברר פירושן בקרא. אלא נמסר לצבור. דהיינו לב"ד הגדול שהם סנהדרי גדולה. דבמקום כל ישראל קיימי. והכתוב קורא אותן קהל. וכל עדת ישראל. כדאשכחן בפר העלם דבר של צבור דכתיב ואם כל עדת ישראל ישגו ונעלם דבר מעיני הקהל וגו'. והיינו סנהדרי גדולה. כמבואר בספרא שם ובפ"ק דהוריות עיי"ש. וכן אמרינן (סוף פ"ז דיומא) וכל העדה אלו סנהדרין עיי"ש. וכן משמע לשון הבה"ג בתחלת מנין הפרשיות. שכתב וז"ל <b>אלו פרשיות חוקים ומשפטים המסורים לצבור </b>עכ"ל. ואם לא היה רצונו אלא לומר בזה שהצבור הם שחייבים בהם. היה לו לומר המוטלים על הצבור. או שנאמרו לצבור וכיו"ב. אבל לשון זה שכתב המסורים לצבור. משמע יותר דהכוונה לומר שנמסרו להם פירושן ודקדוקיהן והוראתן. כההיא דאמרינן (פ"ב דחגיגה י"ח ע"א) לא מסרן הכתוב אלא לחכמים לומר לך איזה יום אסור ואיזה יום מותר. איזו מלאכה אסורה ואיזו מלאכה מותרת עיי"ש. וכן אמרו (ריש פ"ד דבכורות) לא מסרך הכתוב אלא לחכמים עיי"ש. וכן מענין זה אמרם יש אם למסורת. ובריש אבות ומסרה ליהושע. והרבה כיו"ב. ועפ"ז יתבאר ג"כ מה שקראו אותן פרשיות חוקים ומשפטים. וזה ע"פ מה שאמרו בספרי (פנחס פיסקא קל"ד) והיתה לבני ישראל לחוקת משפט. נתנה תורה דעת לחכמים לדרוש ולומר כל הקרוב בשאר בשר קרוב הוא בנחלה. עיי"ש. ובפסיקתא זוטרתא שם כתב לחוקת משפט כאשר צוה ה' את משה. סדר נחלות במקרא מועט והלכות מרובות עיי"ש. וכן בספרא (בחוקותי) דרשו ואם את משפטי תגעל נפשיכם שונא החכמים עיי"ש. ובתנחומא השלם (ר"פ שופטים) אמרינן חוקיו ומשפטיו לישראל. חוקיו אלו המדרשות משפטיו אלו הדינין עיי"ש. וכן איתא התם לקמן (פ' תבא). ושם מסיים על זה עוד וקאמר. דבר אחר החוקים ואת המשפטים. לרבות קל וחומר וגזירה שוה ודקדוקי סופרים עיי"ש. ונמצא לפי זה דחוקים ומשפטים היינו המדות שנמסרו לחז"ל שהתורה נדרשת בהן. ולזה קראו אלו הפרשיות שעיקרן מן התורה ופירושן מדברי סופרים. חוקים ומשפטים: 
<b>ובהכי </b>הוה ניחא ג"כ מה שקשה בכמה פרשיות שמנו הבה"ג וסייעתו ז"ל במנין הפרשיות שלהם. אע"פ שאינם מוטלות כלל על הצבור. אלא כשאר המצות המוטלות על היחידים הן. וכמו שיתבאר לפנינו. אבל ע"פ זה ניחא שפיר. והכי משמע נמי מלשון הר"י אלברגלוני ז"ל שכתב (בתחלת מנין הפרשיות שלו) וז"ל <b>אדברה וירוח לי אשר ספרו לנו אבות מפי המגיד </b>וכו' עכ"ל. ודבריו צריכין ביאור. וכבר נדחק מאוד בנתיב מצותיך שם בביאור דבריו אלו עיי"ש בדבריו. אבל ע"פ דרכנו ז"ל כוונתו מבוארת בפשיטות. דרצה לומר דמצות אלו לא נתבאר פירושן בתורה. רק ע"פ מסורת וקבלת אבות ע"פ המדות שהתורה נדרשת בהן ונתקבלו איש מפי איש עד משה מסיני. ובהכי ניחא נמי פליאה נשגבה בדברי הר"י אלברגלוני ז"ל. שמנה מצות עינוי דיוה"כ במנין הפרשיות עיי"ש. והרי אין לך מצוה המוטלת על כל יחיד ויחיד יותר מזו. ומאי ענינה למנין הפרשיות. וכבר נדחק בזה מאוד בנתיב מצותיך שם (דף נ"ה ע"ב) עיי"ש בדבריו. אבל עפמש"כ כוונתו מבוארת בפשיטות. דמשום דמצות עינוי ביוה"כ סתומה מאוד ולא נתפרשה בקרא כלל. דכתיב תענו את נפשותיכם. ולא ידענו עינוי זה מה הוא. ואי לא שפירשו לנו חז"ל ע"פ דרשתם ה"א צערא בעלמא קאמר קרא. כגון שישב בחמה או בצינה וכיו"ב. כמבואר בספרא ובגמרא (ריש פרק בתרא דיומא). אלא דמדרשא דקראי נפק"ל דאין עינוי זה אלא מאכילה ושתייה כמבואר שם עיי"ש. והילכך שפיר מנאה במנין הפרשיות. ובודאי ראה כן בנוסחת הבה"ג שלפניו. ולפ"ז לשון <b>פרשיות </b>שכתבו הבה"ג וסייעתו ז"ל אינו אלא מלשון פרשת הכסף. פרשת גדולת מרדכי. שפירשו רש"י והראב"ע ז"ל ושאר המפרשים מלשון ביאור ופירוש. וכן תרגם המתרגם שם ופירוש רבות מרדכי עיי"ש. כן היה נראה נכון לכאורה: 
@00ו. 
<b>איברא </b>דגם לפ"ז עדיין דברי הבה"ג וסייעתו ז"ל מוקשים מאוד. שהרי הרבה מצות מאותן שמנו הבה"ג וסייעתו ז"ל במנין העשין והלאוין והעונשין. גם כן אין פירושן אלא מדברי סופרים. כמו מצות תפילין וציצית. דבהדיא אמרינן בסנהדרין (פרק הנחנקין פ"ח ע"ב) שעיקרן מדברי תורה ופירושן מדברי סופרים עיי"ש. ואעפ"כ לא מנאום הבה"ג ז"ל וסייעתו משום זה במנין הפרשיות. אלא במנין שאר העשין. וכן לולב עיקרו מדברי תורה ופירושו מדברי סופרים כדאיתא התם. ואפי' הכי לא מנאוהו אלא בשאר העשין. וכן לאו דמלאכת שבת ועשה דחגיגה. דתנן בהדיא (סופ"ק דחגיגה) שהן כהררים התלויין בשערה מקרא מועט והלכות מרובות עיי"ש. ואעפ"כ לא מנאום בה"ג וסייעתו ז"ל במנין הפרשיות. אלא במנין העשין והלאוין והעונשין. וכן עופות טמאים אמרינן בפרק אלו טרפות (ס"א ע"א) דלא נאמר פירושן אלא מדברי סופרים עיי"ש. ואעפ"כ לא מנאן אלא במנין הלאוין ולא במנין הפרשיות. ולאוין דעריות אע"פ שבהקדמה זו עצמה כתב הבה"ג גופי' שבהן אתה מוצא שבחן של חכמים שפירשום כמשכ"ל. ומ"מ לא מנאן הבה"ג במנין הפרשיות שלו. וגם עיקר דברי הבה"ג ז"ל בהקדמה שם נפלאים מאוד בעיני. דמלבד דמה שכתב <b>שבכל הששים וחמש פרשיות לא תמצא שבחן של חכמים ביתרון השפעה כמו בפרשת גירושין ויבמין שבל התורה כולה תלויה בהן. ובהם כל העריות מפורשות. </b>אין שום ביאור לדברים אלו כלל. וסתומים וחתומים הדברים. שהרי בגירושין לא שייך אלא איסור והיתר אשת איש בלבד. וביבמין לא שייך אלא איסור והיתר יבמה לשוק. או איסור אשת אח בלבד. ומה זה שכתב שכל העריות מפורשות בפרשת גירושין ויבמין. הרי בשום אחת משאר העריות לא שייכי לא גירושין ולא יבום וחליצה. ואע"ג דחמש עשרה נשים פוטרות צרותיהן מן החליצה ומן היבום. מ"מ הרי אין בזה אלא פירוש לאיסור יבמה לשוק. אבל אין בזה שום ביאור ופירוש לאיסור אותן העריות. ואין זה אלא אחד מפרטי דיני היבום בלבד. ואם משום דמכיון שנפטרה צרת הערוה מיבום וחליצה קיימא על האחין באיסור ערות אשת אחיו. אכתי אין בזה אלא דררת איסור אשת אח מן האב בלבד. ואיך יתכן לומר משום זה בלבד דכל העריות מפורשות בפרשה זו. מיהו לזה אפשר לומר דהמקדים הקדמה זו לשיטתו אזיל דס"ל דששים וחמש פרשיות אלו שמנאן בה"ג לא נקראו בשם פרשיות אלא משום דמצות אלו עיקרן מדברי תורה ופירושן מדברי סופרים. ולשון פרשה בזה אינו אלא מלשון פירוש וביאור לדברי תורה. וא"כ נראה דפרשת גירושין ויבמין שכתב כאן שכל העריות מפורשות בהן. כוונתו להתלמוד. דהיינו כל מסכת יבמות ומסכת גיטין. והן הן פרשת גירושין ויבמין. כלומר הפירושים והביאורים שפירשו רז"ל בדיני יבום וגירושין. ועל זה ודאי ראוי לומר שבהן כל העריות מפורשות. והדברים הללו פירושן כמשמען. וא"כ מצד זה לא היה מקום קושיא בדברים אלו: 
<b>אבל </b>מ"מ עדיין מה שכתב <b>שכל התורה כולה תלויה בפרשה זו של גירושין ויבמין. </b>תמוה מאוד. ואין לו מובן כלל. גם מה שמתבאר מדבריו אלו דגירושין ויבמין פרשה אחת הן. אמת שכן הוא גם במנין הפרשיות שבנוסחת הבה"ג כת"י רומי. שנמנו שנים אלו בפרשה אחת עיי"ש. אבל הא גופא תימא מאי ענין זה לזה להמנות בפרשה אחת. הרי שני ענינים נפרדים לגמרי הם. וגם בקרא פרשיות חלוקות הן ורחוקות זו מזו הרבה. ובנוסחת הבה"ג שלפנינו נתחלקו במנין הפרשיות לשתי פרשיות חלוקות עיי"ש. וגם עיקר הדבר תמוה מאוד מה שמנה הבה"ג פרשת יבמין במנין הפרשיות. גם להנוסחא שלפנינו. שהרי כבר מנה הבה"ג מצות עשה דיבום וחליצה במנין העשין. וכבר עמדנו בזה לעיל (עשין ע"ו) עיי"ש מה שביארנו בזה. וכעת ראיתי שכבר עמד בזה גם בנתיב מצותיך (דף ס"ז ע"א). אבל מה שכתב שם לדחוק בזה. דלהכי חזר הבה"ג ומנאה במנין הפרשיות. משום המצוה שעל הצבור והב"ד להכריח את היבם לייבם או לחלוץ עיי"ש בדבריו. הוא תמוה ולא יתכן כלל. דא"כ גם כל שאר המצות ראוי לחזור ולמנותן במנין הפרשיות מהאי טעמא גופא דמצוה על הצבור והב"ד להכריח לקיימן. ומש"כ שם דמקרא כתוב בזה ועלתה יבמתו השערה אל הזקנים. אינני רואה בכתוב זה שום רמז מצוה להזקנים עצמן כלל. דקרא לא קאי אלא על היבמה. ובדרך עצה טובה שתעלה אל הזקנים אשר להם יגש כל משפט וכל ריב. אבל להזקנים עצמן לא צוה הכתוב כאן שום מצוה פרטית יותר מבכל שאר המצות שבתורה. וגם לא כתיב הך קרא אלא בחליצה בלבד. ולא ביבום. והרי הבה"ג <b>פרשת יבום </b>הוא שמנה במנין הפרשיות. וע"כ אין לנו לומר בכוונת הבה"ג בזה אלא כמו שביארנו לעיל במנין העשין שם. שלא חזר ומנה פרשת יבמין אלא משום המצוה שעל הב"ד מדכתיב וקראו לו זקני עירו ודברו אליו וגו'. דמהך קרא ילפינן במתניתין (סו"פ מצות חליצה) שהב"ד משיאין לו עצה ההוגנת לו וכו' עיי"ש. או המצוה שעל הצבור והב"ד להוריד את היבם לנחלת אחיו המת. מדכתיב יקום על שם אחיו. כדדרשינן בספרי ובפ"ב דיבמות עיי"ש. וס"ל להבה"ג שמצוה זו מוטלת על הצבור והב"ד. שבידם לעשותה בע"כ של שאר היורשין: 
<b>ואיך </b>שיהיה עכ"פ הדבר מתמיה מאוד דא"כ מאי ענין דיני העריות לפרשה זו כלל. ומה זה שכתב בהקדמה שם שכל העריות מתפרשות בה. ואע"פ שכבר ביארנו דהבה"ג בזה לטעמו אזיל. וכוונתו בזה למסכת יבמות כולה שעוסקת בביאור כל פרטי ודיני היבום. מ"מ לא יתכן זה אלא אם היה הבה"ג מונה עיקר מצות יבום במנין הפרשיות. אבל מאחר שנתבאר דעיקר מצות יבום וחליצה כבר מנה הבה"ג במנין העשין שלו. ולא מנה במנין הפרשיות אלא המצוה שבזה על הב"ד. בין לפמש"כ הרש"ך ז"ל בנתיב מצותיך. ובין לפי מה שביארנו. א"כ הדבר מתמיה מאוד. אם זו היתה כוונתו מה ראה לתלות כל מסכת יבמות במצוה זו שעל הב"ד שמנאה במנין הפרשיות ולא בעיקר מצות יבום שמנאה כבר במנין העשין. ולענ"ד אינני רואה שום ביאור כלל לדברים אלו. אם לא נאמר שאין כוונת הבה"ג בפרשת יבמין שמנה במנין הפרשיות אלא לפרטי דיני היבום והחליצה המבוארים בכל מסכת יבמות. כמו חמש עשרה הנשים שפוטרות צרותיהן מיבום ומחליצה. ושש עריות החמורות מהן. והמתייבמות וחולצות והחולצות ולא מתייבמות והמתייבמות ולא חולצות. וכל שאר הפרטים והדקדוקים הרבים שנתבארו שם. ובאמת שכן נראה בהדיא מדברי הר"י אלברגלוני ז"ל במנין הפרשיות שלו שכתב וז"ל <b>שבת אחים גם יחד ומת אחד מהם משפטו נגזר גזר. שמור והבן המש עשרה נשים פוטרות צרותיהן וצרות צרותיהן </b>וכו' עכ"ל עיי"ש בדבריו. וכוונתו בזה לפרשת יבמין שמנה הבה"ג. ומשמע מדבריו אלו להדיא שהבין בכוונת הבה"ג שחזר ומנה פרשת יבמין במנין הפרשיות אחר שכבר מנה מצות יבום וחליצה במנין העשין. משום דשם לא מנה אלא עיקר המצוה המוטלת על כל יחיד ויחיד בלבד. אבל כאן במנין הפרשיות לא חזר ומנה אלא כל פרטי הדינים ודקדוקיהם שפירשו רז"ל בכל מסכת יבמות לדון בב"ד ולהורות על פיהם. וזהו שכתב <b>שבת אחים גם יחד ומת אחר מהם משפטו נגזר גזר. </b>(כלומר כבר מצוה זו נמנית לעיל במנין העשין שעל האח החי לייבם או לחלוץ. ובזה לא איירינן השתא הכא). <b>שמור והבן חמש עשרה נשים פוטרות </b>וכו'. (כלומר אבל מה שבאנו כאן למנות היינו רק כללות ופרטי ודקדוקי המצוה המוטלים על הב"ד לחקור ולדרוש לדון ולהורות בהם. ומבוארים במסכת יבמות שמתחלת בחמש עשרה נשים פוטרות וכו'.) וזהו ממש כמש"כ הבה"ג בהקדמתו שם. ובלתי ספק זהו מקור דבריו. וא"כ נתחזק בזה החשד שהטיל הרמב"ם ז"ל על הבה"ג שהוא מונה במנין הפרשיות שלו פרטי דיני המצוה ודקדוקיה. אחר שכבר מנה עיקר המצוה במנין העשין שלו או במנין הלאוין. וכמו שהבאתי דבריו ז"ל לעיל (סי' ג'). ומ"מ עכ"פ גם לפ"ז מש"כ הבה"ג בהקדמה זו שכל התורה כולה תלויה בפרשה זו אין לזה שום ביאור כלל: 
@00ז. 
<b>ומלבד </b>זה מה מאוד נפלאים אצלי הדברים הכתובים שם שכל העריות אם אשת איש הן מיתתן בחנק. וזהו נגד הידוע וגם משנה ערוכה היא (פרק הנשרפין פ"א ע"א) דכל מי שנתחייב שתי מיתות נדון בחמורה. ומבואר שם בסוגיא דגמרא שם דאפילו אחר שכבר נגמר דינו על הקלה אם עבר עבירה שמתחייב עליה מיתה חמורה נדון בחמורה עיי"ש. ואפילו רבי יוסי דפליג התם לא קאמר אלא שנדון בזיקה ראשונה שבאה עליו עיי"ש. וא"כ גם לדידי' עכ"פ לאו כללא הוא שיהא נדון לעולם בחנק. וגם בזה לא קיי"ל כר"י. ועוד יותר יש לתמוה ולהתפלא הפלא ופלא במש"כ שם עוד שאם בא על אחת מכל העריות ואינה אשת איש יש מהן בחנק ויש מהן בשריפה ויש מהן בכרת ויש מהן בסקילה עיי"ש. והם דברים זרים מאוד. שהרי ידוע דלא משכחת לה כלל בכל העריות ערוה שהיא בחנק אלא אשת איש בלבד. וא"כ כשאינה אשת איש היכי משכחת לה שתהא בחנק: 
<b>עוד </b>ראיתי שם בהקדמה זו שכתב וז"ל. <b>ושנו חכמים אדם שחלץ יבמתו בפני חמשה זקנים אסור בקרובותיה והיא אסורה בקרוביו </b>וכו'. עכ"ל עיי"ש. והדברים תמוהים דהרי לחומרא לענין שיאסרו בקרובותיהם אפילו חלץ בינו לבינה קיי"ל דהויא חליצה. כמבואר בפרק מצות חליצה (ק"ב ע"ב) עיי"ש. וחמשה זקנים אפי' לכתחילה לא בעינן אלא לפירסומי מילתא בעלמא. כמבואר שם (ק"ה ע"ב) עיי"ש. וגם לא בעינן זקנים דהיינו דיינין. אלא אפילו בהדיוטות היודעין להקרות כעין דיינין סגי אפילו לכתחילה. וכמבואר ריש פרק מצות חליצה עיי"ש ובכל הראשונים ז"ל. ומטעם זה תמוה ג"כ מש"כ עוד שם וז"ל <b>ואדם שנשא שומרת יבם בלא חליצה קודם שיחלוץ לה בסנדל בפני חמשה זקנים מוציאין אותה ממנו בע"כ והיא תועבה וכו'. וכל ביאה שיבא עליה עובר בל"ת </b>עכ"ל עיי"ש. ולכן מסופקני מאוד אם יצאו דברים אלו מאת הבה"ג ז"ל. ואע"ג דעיקר הקדמה זו כבר היתה גם לפני הר"י אלברגלוני ז"ל כמשכ"ל. מ"מ נראה שנתערבו בה דברים מזולתו. ולאו דסמכא נינהו. ומש"כ הבה"ג בתחלת מנין הפרשיות שהם חוקים ומשפטים המסורים לצבור. הדברים כפשוטן ומשמען. וכמו שהבינם ג"כ הר"א הזקן ז"ל שהם חוקי צבור. וכן הבין רבינו בחיי ז"ל בחוה"ל וכמשכ"ל. וא"כ עדיין דברי הבה"ג ושיטתו בענין זה סתומים וחתומים. וכבר נתייאשו הראשונים ז"ל מלבוא עד תכונתו. וגם האחרונים ז"ל נלאו למצא פתח לפתרון חידה זו הסתומה מאוד ומכוסה במשאון. והרשב"ץ ז"ל (בזה"ר. בפתיחתו) כתב על מנינו זה שהוא נעלם מאוד עיי"ש. והרדב"ז ז"ל (בתשו' ח"ה סי' קי"א) חתר ג"כ לגלות פני הלוט הלוט מעל דעת הבה"ג בזה. ולא מצא מאומה בעמלו. וכל מש"כ שם בזה הם דברים תמוהים מאד. ואין כדאי להרבות דברים בזה. מאחר דסוף כל סוף הודה הרב ז"ל עצמו שאין דבריו מספיקים עיי"ש בדבריו. גם שאר האחרונים ז"ל כמו הר"מ מועטי ז"ל בביאורו לאזהרות הר"י אלברגלוני ז"ל. והרש"ך ז"ל בנתיב מצותיך (דנ"ו ע"א). ושאר אחרונים ז"ל. לא העלו בזה אף כדמסיק תעלא מבי כרבא. ושמו יד לפה והודו ואמרו: סתומים וחתומים הדברים. וקצתם אשר חתרו בכל עוז וירדו מצולות בסברות עמוקות דקות כקורי עכביש וחשבו להעלות פנינים. אף חרס לא עלה בידם. ואין כדאי לטפל לדבריהם כלל: 
@00ח. 
<b>ואשר </b>אחזה לי אנכי בענ"ד לומר בכוונת הבה"ג וסייעתו ז"ל בזה הוא כאשר אבאר. והנה כל המבוכה הגדולה הלזו לא גרם אלא לשון <b>פרשיות </b>שנשתמשו בו הבה"ג וסייעתו ז"ל במצות אלו. שמשמעותו כפי הרגיל לחלוקת פרשיות התורה. אבל לענ"ד לא זו הדרך ולא זו היא כוונת הבה"ג וסייעתו ז"ל. וכבר הרגיש בעל ההוספה שבהקדמת הבה"ג כת"י רומי שאין הכוונה בפרשיות אלו לפרשיות שבתורה. כמו שהבאתי לעיל. ואע"פ שמש"כ המוסיף הזה בביאור אלו הפרשיות דבריו קשים מאוד לאמרם בכוונת הבה"ג כמו שנתבאר. מ"מ ודאי אמת הוא שאין הכוונה בפרשיות הללו לפרשיות שבתורה. שהדבר פשוט ומבואר שאין פרשה כולה נמנית מצוה אתת אלא במקומות מעטים מאוד. כשכל הפרשה כולה אינה כוללת אלא מצוה אחת. וגם בזה ודאי פשיטא שאין שום חילוק כלל בין המצות המסורות לצבור למצות המסורות ליחידים. ומטעם זה ג"כ לא יתכן לומר כלל שמנאום הבה"ג וסייעתו ז"ל פרשיות פרשיות משום שבאו לכלול גם כל פרטי ודקדוקי המצוה בכלל עיקר המצוה כאחת. דא"כ גם בכל שאר המצות שמסורות ליחידים היה ראוי לעשות כן. ויהיו א"כ כל תרי"ג המצות כולן נמנות פרשיות פרשיות. ומאי שנא מצות המסורות לצבור לענין זה משאר המצות: 
<b>אבל </b>הדבר ברור אצלי למעלה מכל ספק דכוונת הבה"ג וסייעתו ז"ל בזה לפי שיטתם. שהם חלקו את המצות לארבעה מינים חלוקים. א) מאתים עשין המוטלות על היחידים. ב) מאתים שבעים ושבעה לאוין המוטלים על היחידים. ג) שבעים ואחד העונשין. ד)ששים וחמש פרשיות המוטלות על הצבור. ולפי הנודע דרך כלל מצות התורה הן רמ"ח עשין ושס"ה לאוין. ונמצא שלפי המסורת שביד הגאונים ז"ל לחלק את המצות ע"פ גדרים הללו שכתבנו. אחר שנמנו מאתים העשין שעל היחידים עדיין חסרים ארבעים ושמונה עשין לתשלום רמ"ח עשין. ובלאוין אחר שנמנו מאתים שבעים ושבעה לאוין שעל היחידים. ושבעים ואחד העונשין שבמיתה. שעולים ג"כ בחשבון הלאוין. שהם בסה"כ שלש מאות וארבעים ושמונה לאוין. עדיין חסרים שבעה עשר לאוין. למלאות שס"ה לאוין. והן הן ששים וחמש הפרשיות שארבעים ושמונה מהן הן עשין. והשבע עשרה הנותרות הן לאוין. המשלימות את הלאוין והעשין שחסרו עדיין אחר שלשת מיני המצות הקודמים שנמנו ע"פ גדרן. עשין בפ"ע. ולאוין בפ"ע. אבל ששים וחמש מצות אלו שנמנו בפ"ע ע"פ גדרן שהן מצות המוטלות חובה על הצבור. הן תערובות לאוין ועשין יחד. ואין נכללין בדרך כלל לא בשם לאוין ולא בשם עשין. ולכן קרא אותן בשם <b>פרשיות. </b>מלשון פרשת דרכים. כלומר שקצתן הן משלימות מנין הלאוין. וקצתן משלימות מנין העשין. וכבר מצינו לשון זה על ענין זה גם בלשון המשנה (פרק תפלת השחר כ"ח ע"ב) דתנן ר"י אומר ההולך במקום סכנה מתפלל וכו' בכל פרשת העבור וכו'. ושם בגמרא אמרו מאי פרשת העבור. אפי' בשעה שהם עוברים על ד"ת וכו' עיי"ש. ופירש"י ולשון פרשת העבור שהן פורשין לעבירה עיי"ש. ובספרי (דברים. פיסקא כ') אין לך דרך שאין בה פרשות עיי"ש. ופי' בז"ר שהוא כמו פרשת דרכים עיי"ש. וכן בספרי (עקב. פיסקא נ"א) פרשת אשקלון עיי"ש. ופירשו הרמב"ן והר"ן ז"ל (ריש גיטין) דהיינו פרשת דרכים של אשקלון עיי"ש. וראיתי במחברת הערוך להר"ש פרחון ז"ל שכתב (בערך פרש) וז"ל בתוך צאנו נפרשות (יחזקאל ל"ד) פי' מפוזרות. וכצפעוני יפריש. פי' יפריד אבריו. ואמרו רבותינו מה הפרש בין זו לזו. ומזה לכל רוח יפרשו (יחזקאל י"ז) אע"פ שנקרא בסמך. פי' יתפרדו. וכן ופרשו כאשר בסיר (מיכה ג'). פי' יחלקוהו כבשר התבשיל. (וכן תרגם המתרגם ומפלגין יתהון כמא דפלגין איבריא לגו דודא). וכן פרשתי אתכם (זכרי' ב') עכ"ל עיי"ש. וכן פרשיות התורה הוראתן היא כן. שנקראו פרשיות על שם שהפרישו והבדילו ע"י סימני הפסק בין הענינים. כל ענין בפ"ע. וכל אחד בפ"ע נקרא בשם פרשה וכן אשכחן בפרק אלו טריפות (מ"ה ע"ב) דאמרינן עד היכן הוא חוט השדרה. אר"י א"ש עד בין הפרשות. ופירש"י שם וז"ל עד מקום. שהוא מתפרש ומתפצל פצולין כנגד הירכים הוא מתחיל ליפצל ויוצא ראש האחד לירך זה ואחד לזה וכו' עכ"ל עיי"ש. ותו אמרינן התם פי פרשה מהו. פרשה עצמה מהו עיי"ש. ובה"ג (הלכות טרפות) כתב וז"ל ואמאי קרו לה בין הפרשות דאתי ממוקרא דרישא ושפיך לחוט השדרה עד בין הפרשות ופריש לתלת דוכתא. חד לעטמא מהאי גיסא. וחד לעטמא מהאי גיסא. וחד לגומא דאליתא עכ"ל עיי"ש. וכן נראה לפרש ג"כ לשון הכתוב פרשת הכסף. לפי שנתן סכום רב של כסף שיתחלק להרבה ענינים מצרכי המלכות. וכן פרשת גדולת מרדכי. לפי שהיה שר השרים. שהיה ממונה על כל השרים שכל אחד מהם ממונה על ענין מיוחד בפ"ע מעניני המלכות. ולכן נקרא פרשת על שם שמתפרש ומתפצל לענינים וצדדים שונים: 
<b>ולכן </b>על דרך זו נקראו גם הששים וחמש מצות המוטלות על הצבור בשם פרשיות. מפני שהן מסתעפות ומתפצלות למנין העשין ולמנין הלאוין. להשלים החסר עוד לאלו ולאלו כמו שנתבאר. י"ז מהן ללאוין ומ"ח מהן להעשין. למלאות מנין שס"ה לאוין ורמ"ח עשין. וא"כ לא יתכן לכללן בשם כללי. לאוין או עשין. מאחר שכוללים בפרטן גם לאוין וגם עשין יחד. והשם הנאות להן בכללותן הוא פרשיות. שהוא מורה על יחוסן לשני עניני המצות יחד. להעשין ולהלאוין. אבל ודאי כל אחת מהפרשיות הללו אינה כוללת אלא מצוה אחת פרטית בלבד. כשאר כל המצות המנויות במנין העשין והלאוין והעונשין. ומה"ט באמת קרא אותן בחוה"ל שם ס"ה מצות עיי"ש. ונראה דזו היא כוונת הר"ש בן גבירול ז"ל באזהרותיו בסוף מנין הלאוין שלו. כשבא להתחיל מנין הלאוין שנכללו בתוך הפרשיות במנין הבה"ג. (והוא ז"ל חלקן בפ"ע לאוין לבד. ועשין לבד. עיי"ש) כתב שם וז"ל <b>וכל פרשיות מפיקי תושיות אשר הם כציות. מקום נהרים יאורים </b>עכ"ל עיי"ש. ודבריו אלו צריכין ביאור. וכבר נדחקו הרשב"ץ ז"ל (בזה"ר. לאוין סי' קכ"ח) והרש"ך ז"ל (בנתיב מצותיך דף קע"א) לפרש דבריו בדברים שאינם מספיקים כלל עיי"ש. וע"פ מה שביארנו דבריו מכוונים ופשוטים שכתבן כעין פתיחה למנין הפרשיות. שבא עכשיו למנות אחר שהשלים מנין הלאוין. והודיע בזה תוכן הענין של הפרשיות וביאור השם שנקרא להן. וזהו שכתב <b>וכל פרשיות מפיקי תושיות. </b>כלומר שיוצאין מכללן שתי עניני מצות. עשין וגם לאוין. מ"ח עשין למלאות מנין רמ"ח עשין. וי"ז לאוין למלאות מנין שס"ה לאוין. <b>אשר הם כציות מקום נהרים יאורים. </b>וזה מלשון הכתוב (ישעי' ל"ג כ"א) מקום נהרים יאורים רחבי ידים וגו' וצי אדיר לא יעברנו. ורצה לומר דפרשיות אלו הן כאניות שיט השטות וסובבות במקום שטף נהרים יאורים כה וכה. אל מקום אשר יאורים הללו יסבו בלכתן. וכן הן הפרשיות הללו. לא אל מקום אחד ילכו. אבל הן מסתעפות ונפצלות מעבר מזה אל תוך העשין. ומעבר מזה אל תוך הלאוין. ולזה אין להן שם מיוחד לאוין או עשין. כשאר חלקי מנין המצות ע"פ גדריהן. רק נקראות בשם פרשיות מטעם זה. ומ"מ כל אחת מהפרשיות אינה כוללת יותר ממצוה אחת בלבד: 
<b>וכבר </b>מצינו בכמה דוכתי שקראו חז"ל גם למצוה אחת בשם פרשה. כמו בפרק התכלת (מ"ה ע"א) דאמרינן כה אמר ה' אלקים בראשון באחד לחודש תקח פר בן בקר תמים וחטאת את המקדש. חטאת עולה היא. אמר רבי יוחנן פרשה זו אליהו עתיד לדורשה. הרי דאע"ג דמצוה אחת היא בקרא קראה פרשה. וכן הוא גם בברייתא שם עיי"ש. והכי נמי אמרינן תו התם וכל נבלה וטרפה מן העוף ומן הבהמה לא יאכלו הכהנים כהנים הוא דלא אכלי הא ישראל אכלי. א"ר יוחנן פרשה זו אלי' עתיד לדורשה עיי"ש. דאע"פ שאין כאן אלא לאו אחד בלבד נקרא פרשה. ובסוף ברכות (ס"ג ע"א) דרש בר קפרא איזוהי פרשה קטנה שכל גופי תורה תלויין בה בכל דרכיך דעהו והוא יישר ארחותיך עיי"ש. הרי דאין שם אלא מצוה אחת וקאמר פרשה קטנה. וכן בפרק בתרא דתענית (כ"ז ע"ב) ובפ"ג דמגילה (כ"ב ע"א) אמרינן כל פסוקא דלא פסקי' משה אנן לא פסקינן ליה עיי"ש. ואילו סופ"ק דברכות (י"ב ע"ב) אמרינן כל פרשה דפסקה משה רבינו פסקינן דלא פסקה משה רבינו לא פסקינן עיי"ש. הרי דהיא היא דגם פסוק אחד קרי פרשה. וכן בסוטה (ריש פרק ואלו נאמרין ל"ב ע"א) קרי במשנה שם פרשת עגלה ערופה אע"פ שאינה אלא פחות משני פסוקים מאותה הפרשה עיי"ש. וכן פרשת סוטה דתנן התם אינה כל הפרשה אלא קצת פסוקים ממנה עיי"ש. וכיו"ב ביבמות (ק"ו ע"ב) במשנה ובגמרא שם עיי"ש. וכן מה שאמרו (פרק יש נוחלין קי"ט ע"א) ראויה היתה פרשת מקושש שתכתב ע"י משה וכו'. היינו רק עונש סקילה דמחלל שבת עיי"ש. ומ"מ קרי לה פרשה אע"פ שאינה אלא מצוה אחת. ועי' ג"כ בפ"ק דסוטה (ג' ע"א) ובפ"ב דשבועות (י"ט ע"א) ושאר דוכתי. ובשבת (פרק המוציא ע"ח ע"ב) תנן קלף כדי לכתוב עליו פרשה קטנה שבתפילין שהיא שמע ישראל עיי"ש. וכתב בתוס' יו"ט שם תמיהא לי למאי איצטריך לפרש זיל קרי הפרשיות שבתפילין ותמצא שזו היא הקטנה עיי"ש שנדחק ואינו נכון כלל. והנכון מש"כ בזה הרב"ד דמשום דבלשון חכמים מצינו דאפי' פסוק אחד נקרא פרשה. משום הכי איצטריך לפרש כאן שהיא פרשה ממש עיי"ש. ויש להוסיף על דבריו דאע"ג דתנן פרשה קטנה שבתפילין. אפשר היה לפרש דהיינו מצוה אחת שבמצות תפילין. דהיינו וקשרתם לאות על ידך. או והיו לטוטפות בין עיניך. דכל אחד מצוה בפ"ע הוא. ומצוה אחת נמי קרויה פרשה כמו שנתבאר. ולהכי איצטריך לפרש דהיינו פרשה קטנה מהארבע פרשיות הצריכות להיות נתונות בתפילין. ועי' מש"כ הרד"פ ז"ל בשש"ל עיי"ש. ואין להאריך בזה. ומעתה מתבאר על נכון מה שקראו הגאונים ז"ל למצות אלו פרשיות אע"פ שכל אחת מהן אינה כוללת אלא מצוה אחת פרטית. או ל"ת או עשה. ודוקא ששים וחמש מצות אלו הוא שקראו כן ע"פ קבלתם מטעם שביארנו. כן נראה לענ"ד בהרמנותא דרבותינו הראשונים ז"ל. ועמהם רבים מהאחרונים ז"ל שלא עלתה בידם לצאת מן המבוכה הלזו. וברוך הפוקח עורים: 
@00ט.
<b>ואמנם </b>בפרטי המצות שמנו הבה"ג וסייעתו ז"ל במנין הפרשיות שלהם. דבריהם תמוהים מאוד. כי בהרבה מן המצות הללו לא נודע על מה נוסד יחוסן למנין הפרשיות הללו יותר מלשאר המצות שמנו במנין העשין והלאוין. כמו מה שמנו במנין הפרשיות <b>פרשת ערלה. פרשת נזיר. פרשה נדרים ושבועות. פרשת לקוחין. פרשת גירושין. פרשת תחנונים. פרשת טומאת נבלה וטהרתה. טומאת שרץ וטהרתה. טומאת אדם וכלים. אוכלין ומשקין. פרשת פסח שני. פרשת זב וזבה ונדה ובועלה. ושכבת זרע. פרשת הלוקח כלי תשמיש מן הנכרי. פרשת מעילה. </b>ועוד כמה פרשיות כיו"ב. אשר לא נתבאר מאיזה טעם יתייחסו דינים אלו למצות המוטלות על הצבור. ולפי המבואר אין לצבור עסק בהן. ואין מוטלות רק על כל יחיד ויחיד שאירע לו ענין מאלו הענינים. ובאמת רבינו הגאון ז"ל לא מנה אחת מכל הפרשיות הללו במנין הפרשיות שלו. אבל דברי הבה"ג וסייעתו ז"ל סתומים מאוד בכל אלו. וכבר נדחקו קצת אחרונים ז"ל ליתן קצת טעם לדברי הבה"ג במקצת מן הפרשיות הללו. אבל לא מצאתי בטעמם שום טעם כלל. ואין ממש בדבריהם. ואינם כדאי להשיב עליהם. וכבר טרחנו להעלות קצת ארוכה ולהפיץ מעט אור בקצת מן הפרשיות אלו של הבה"ג לעיל (עשין ט"ז. נ"ז. ס"ד) ושאר מקומות. אבל אין כל זה מספיק די באור לכל הפרשיות כולן כיו"ב: 
<b>הן </b>אמת כי לפי המבואר בהקדמת הבה"ג כת"י רומי שהבאתי לעיל (סי' ה') בביאור ענין הפרשיות הללו. אפשר ליתן טעם מספיק כמעט לכל פרשיות אלו וכיו"ב למה נמנו במנין הפרשיות. משום שכמעט כולן אע"פ שעיקרן מדברי תורה מ"מ פירושן וביאור רוב פרטי הלכותיהן הוא מדברי סופרים. ועפ"ז יתבאר ג"כ מה שמנה הבה"ג פסח ראשון במנין העשין המוטלות על היחידים. ופסח שני מנה במנין הפרשיות המסורים לצבור. אשר הוא תמוה טובא לכאורה. דאדרבה פסח ראשון הוא יותר מסור לצבור דרוב צבור טמאים לנפש עבדי בטומאה בראשון. משא"כ פסח שני שלא ניתן אלא ליחידים שנדחין לפסח שני כל שלא יכלו לעשות את הראשון. ואפי' הזידו בראשון ולא עשאוהו חייבין בשני. משא"כ רוב צבור לעולם אין עושין את השני. אפי' כשלא יכלו לעשות את הראשון. כמתבאר בפרק כיצד צולין (פ' ע"א) עייש"ה. ובהדיא מבואר כן בתוספתא (פ"ח דפסחים). ובירושלמי (פרק מי שהיה טמא ה"א) עיי"ש. וא"כ יותר היה ראוי למנות פסח שני במנין העשין המסורות ליחידים. ופסח ראשון במנין הפרשיות המסורות לצבור. וכבר עמדנו בזה לעיל (עשין נ"ז) עיי"ש מה שביארנו בזה. אבל עפ"ז הוה ניחא בפשיטות. משום דפסח ראשון מצותו מפורשת בתורה וכל ישראל חייבין בו. אבל פסח שני עיקרו מן התורה. אבל פירושו אינו אלא מדברי סופרים. שאינו מבואר בקרא בהדיא איזה טמא עושה את השני ומה היא דרך רחוקה. ואימתי יהיה בדרך רחוקה. ושאר פרטי הלכותיו שלא ידענו אלא מדברי סופרים שדרשום מדרשא דקראי. ולכן לפום שיטה זו חשיבא מצוה המסורה לצבור ונמנית במנין הפרשיות. אלא שכבר כתבנו לעיל שע"פ דרך זו לא נתבארו דברי הבה"ג וסייעתו ז"ל מטעם שביארנו. וא"כ עדיין דעתו של הבה"ג נעלמה מאתנו. ולסוף דעתו לא ירדנו: 
@00י. 
<b>ומלבד </b>זה רבתה המבוכה וגדול הערבוב מאוד במנין הפרשיות של הבה"ג. כי תחת שלא היה לו למנות אלא ששים וחמש פרשיות בצמצום לא פחות ולא יותר. נמנו במנינו של הבה"ג הרבה יותר. וכדי לצמצם החשבון לששים וחמש שלטו בהם ידי מגיהי ספרים והדביקו הרבה פרשיות יחד לעשותן פרשה אחת. אע"פ שמצד תוכנן וענינן רחוקות הן זו מזו. ואין להן ענין זו לזו כל עיקר. כמו שהדביקו וכללו בפרשה אחת <b>סנהדרי גדולה וקטנה. דיני ממונות ודיני נפשות. עבד עברי. מוכר עצמו ומכרוהו ב"ד. ונמכר לנכרי ואמה העבריה. </b>והדבר גלוי לכל רואה כי כמה פרשיות חלוקות הן. ואין להן שום יחס וענין זו לזו. לא מצד ענינם ולא מצד שנכללו יחד בקרא. ובנוסחת הבה"ג כת"י רומי וגם באזהרות של הראשונים ז"ל ההולכים בעקבי הבה"ג בזה נחלקו לפרשיות חלוקות בפ"ע. ורחוקות זו מזו. וכן נדבקו יחד ונעשו לפרשה אחת <b>פרשת המשכן וכל כליו. שמן המאור. בגדי שרד. קידוש כהנים וחינוך מזבח. </b>אע"פ שהן מצות חלוקות בפ"ע. וגם בתורה באו בהן פרשיות חלוקות ונפרדות זו מזו בפ"ע. ובה"ג כת"י רומי וגם באזהרות הר"א הזקן והר"י אלברגלוני והר"ש בן גבירול ז"ל. ובאזהרות אתה הנחלת להר"ש הגדול ז"ל הנמשכים אחר הבה"ג ז"ל נתחלקו לפרשיות חלוקות ונפרדות זו מזו. וכן נמנו בה"ג <b>פרשת עולות. מנחות. ושלמים </b>בפרשה אחת. ובקרא שלש פרשיות חלוקות הן. וכן בנוסחת הבה"ג כת"י רומי ובאזהרות של הנמשכים אחר הבה"ג נמנו בשלש פרשיות חלוקות בפ"ע. וכן <b>פרשת חוטא וחטאת עולה ויורד. </b>שבבה"ג שלפנינו בפרשה אחת נדבקו. נמנו שם בשלש פרשיות חלוקות. וכן עוד כמה פרשיות כיוצא בהן עיי"ש. והדבר מבואר ונראה לעין כל דבלא שום ספק כל זה הוא מעשה ידי מגיהי ספרים ותקוני סופרים שאינם מהוגנים. כדי לצמצם החשבון ששים וחמש פרשיות. ואחר כל זאת עדיין לא הועילו כלום וטעו בחשבונם. כי כשנבא חשבון אחת אל אחת נמצא בפרטן ששים ושש פרשיות. וא"כ עכ"פ האחת יתירה נוספת על החשבון הקצוב. וכבר ראיתי להרש"ך ז"ל בנתיב מצותיך (דף קצ"ב ע"א) שנתעורר בזה. ולזה מחק פרשת מנחת כהנים ומנחת ישראל מדברי הבה"ג. והכריח דע"כ בלא"ה צ"ל דט"ס הוא משום שלא נמצא בקרא פרשה כזו כלל עיי"ש בדבריו. אבל לא כוון יפה. ולא זו הדרך למחוק ענין שלם מתוך דברי הראשונים ז"ל מבלתי מצא הדרך אשר בה נפלו הדברים האלו בספר שלא במקומן. אבל האמת היא שפרשה זו נמצאת בתורה ומנאה הבה"ג במקומה הראוי. אלא שנפל קצת ט"ס בדבריו. וצ"ל (כדאיתא בנוסחת הבה"ג כת"י רומי). <b>פרשת כהנים ולוים ומחנות ישראל </b>עיי"ש. והכוונה בזו לפרשת המחנות שבסדר במדבר. וזה ע"פ מה שאמרו (פרק בתרא דזבחים קט"ז ע"ב) כשם שמחנה במדבר כך מחנה בירושלים. מירושלים להר הבית מחנה ישראל. מהר הבית לשער נקנור מחנה לויה. מכאן ואילך מחנה שכינה. והן הן קלעים שבמדבר עיי"ש. וכן הוא בתוספתא (סופ"ק דכלים). ובספרי (נשא פיסקא א') עיי"ש. וכ"כ הרמב"ם ז"ל (פ"ז מהלכות ביה"ב הי"א). וז"ל שלש מחנות היו במדבר. מחנה ישראל והיא ארבע מחנות. ומחנה לויה. והיא שנאמר בה וסביב למשכן יחנו. ומחנה שכינה והיא מפתח חצר אהל מועד ולפנים. וכנגדן לדורות מפתח ירושלים ועד הר הבית כמחנה ישראל וכו' עכ"ל עיי"ש. וזה מכוון בדברי הבה"ג ז"ל שכנודע מסדר את הפרשיות שלו כסדרן שבתורה. וכאן כתב וז"ל <b>פרשת מקדיש ומחרים. פרשת כהנים ולוים ומחנות ישראל. פרשת שלוח טמאים. פרשת סוטה </b>וכו'. עכ"ל. והנה פרשת מקדיש ומחרים היא בסדר בחוקותי. ופרשת שלוח טמאים היא בסדר נשא. וביניהם היא פרשת כהנים ולוים ומחנות ישראל. והיינו זו שבסדר במדבר. ומש"כ הבה"ג ז"ל <b>כהנים. </b>רצה לומר מחנה שכינה. דאין רשות לעבוד שם אלא לכהנים. <b>ולויים </b>היינו מחנה לויה. <b>ומחנות ישראל </b>היינו ארבע מחנות ישראל. וכמש"כ הרמב"ם ז"ל שם. ובנוסחת הבה"ג כת"י רומי באו הפרשיות הללו בערבוב קצת עיי"ש. ונוסחא שלפנינו נכונה בזה יותר. ומתבאר מזה דהרש"ך ז"ל בנ"מ שם הגיה שלא כדת. ואין מקום לדבריו כלל. וא"כ הקושיא עדיין במקומה עומדת. וגם מה שראיתי מי שרצה לרפאות את השבר על נקלה. שעשה מפרשת לקוחין ופרשת גירושין פרשה אחת. משום ששניהם נכללו גם בקרא בפרשה אחת. גם זה ליתא. דמלבד שגם בנוסחת הבה"ג כת"י רומי נמנית פרשת לקוחין פרשה בפ"ע עיי"ש. בלא"ה עיקר הדבר נשען על היסוד דבפרשיות שמנה הבה"ג ז"ל כוונתו לפרשיות שבתורה. וכבר נתבאר דזה לא יתכן כלל. ובודאי אע"ג דלקוחין וגירושין כתובים בתורה בפרשה אחת. מ"מ משום זה אין למנותן במצוה אחת. כיון שענינים חלוקים הם לגמרי. וא"כ הקושיא בדברי הבה"ג ז"ל במקומה עומדת. וכל התקונים של מגיהי ספרים לא הועילו כלום להזיזה ממקומה אפי' זיז כל שהוא. והמבוכה במנין הפרשיות של הבה"ג עדיין לא סרה. והמעוות לא נתקן מאומה. וגם אם ניתנו תקוניהם להתקבל. עדיין לא הועילו כלום בזה להסיר עיקר המבוכה שבפרשיות הללו מצדדים אחרים וכמו שנתבאר: 
<b>ולא </b>לבד בנוסחת הבה"ג שלפנינו. אלא גם בנוסחת הבה"ג כת"י רומי המבוכה רבה מאוד. דמלבד מה שיש לתמוה בפרשיות אלו מצד עצמן שלא יכירן מקומן במנין הפרשיות וכמשכ"ל. בלא"ה עיקר המנין תמוה מאוד. כי תחת ששים וחמש פרשיות נמנו שם יותר מתשעים. אלא דשם עדיין לא שלטו ידי מתקנים ומקלקלים כ"כ ולכן המבוכה והערבוב נכרים ובולטים שם יותר. ושורש הדבר ומקורו לדעתי הוא יען כי כגורל ספר הלכות גדולות בכלל. כן גורל מנין המצות שלו בפרט. כי הדבר ידוע שבגוף ספר הלכות גדולות הערוב רב מאוד. ומלבד דברים הרבה הכפולים שנמצאו בו. ישנם ג"כ דברים הרבה הסותרים זה את זה תכלית סתירה. ומבואר נגלה לעין כל דמי ששנה זה לא שנה זה. ובראשונים ז"ל מובאים בכמה מקומות דברים בשם בה"ג. אשר לפנינו מבואר בה"ג ההפך. ובכמה מקומות בראשונים אשר היה להם להביא דעת הבה"ג להלכה ולא הביאוה אלא מהאחרונים המאוחרים הרבה להבה"ג. וזה אות נאמן שבה"ג שלפניהם לא היו כתובים דברים אלו. וכמו שמצינו באור זרוע שמביא הרבה ענינים ומאמרים שלמים ארוכים או קצרים בשם ספר חפץ או המקצועות. והנם כתובים לפנינו אות באות בה"ג. וכמעט כל מה שהביא האור זרוע בהלכות יבום. וכן בהלכות קידושין. בשם ספר המקצועות. נמצאו לפנינו בהלכות גדולות בהלכות עריות ובהלכות חליצה ויבום ובהלכות מיאון. והם בערך עשרה מאמרים כאלו. וכן כל מה שהביא האו"ז בב"ב פרק יש נוחלין בשם ספר חפץ בערך שמונה מאמרים כאלו. נמצאו לפנינו. בהלכות גדולות הלכות נחלות. וכן מש"כ באו"ז בב"ק (סי' ש"ע) בשם ספר חפץ. נמצא לפנינו בלשונו ממש בה"ג הלכות ב"ק עיי"ש. ובלתי ספק נמצאו בו כן עוד בכמה מקומות. ומאחר שידענו דרכו של האו"ז להביא תמיד בפסקיו דברי הבה"ג בלשונו באורך. וגם נמצאו אתו הלכות הבה"ג בכמה נוסחאות שונות. כמו שהננו רואים בהלכות שחיטה (סי' שע"ד) שכתב וז"ל וראיתי כתוב בהלכות גדולות וכו' ובהלכות גדולות אחרים ראיתי כתוב וכו' עיי"ש. ובהלכות טרפות (סי' תי"א) הביא בשם בה"ג שנכתבו בבבל עיי"ש. ובפסקי הלכות סנהדרין (סי' כ"ג) כתב בשם הלכות גדולות של אספמיא עיי"ש. ובכל אלו הנוסחאות של הבה"ג שלפניו לא מצא דברים אלו אלא בספר המקצועות וספר חפץ המיוחסים לרבינו חננאל ז"ל. הדבר מבואר שאח"כ נתוספו דברים אלו בה"ג שלפנינו וגם בה"ג כת"י רומי. שגם שם נמצאו. ויש להעיר עוד כי מה שהביא האור זרוע (בהלכות שחיטה שם) חלוק נוסחאות הבה"ג. שבנוסחא אחת מצא כתוב כך. ובנוסחא אחרת בענין אחר. הנה לפנינו בין בנוסחת הבה"ג שלפנינו ובין בנוסחת כת"י רומי. נמצאו דברי שתי הנוסחאות הללו יחד (בהלכות שחיטה) עיי"ש. ומה שהביא באו"ז (הלכות טרפות שם) בשם הלכות גדולות שנכתבו בבבל. ובפסקי סנהדרין שם בשם הלכות גדולות של אספמיא. לא נמצאו לא בה"ג שלפנינו ולא בה"ג כת"י רומי. ועוד הרבה כיו"ב גם בשאר הראשונים ז"ל אלא שאכמ"ל בזה והדברים עתיקין. וגם נמצאו בו תערובות דברים מפסקי גדולים אחרים. וגם עלו ובאו בו דברים רבים מתלמידים שלא שמשו כל צרכן. ותלו אותם באילן גדול בעל הלכות גדולות ז"ל. כל נעשה באשמת הסופרים העוסקים בהעתקת ספרי הראשונים ז"ל שרצו להשביח מקחם בהוספת דברים שמצאו כתובים על הגליונות מחכמים אחרונים שרשמו לעצמם לזכרון על הגליון דרך למודם ועיונם לעת מצא. ובאו אלו והכניסום בפנים. כאילו היו מתורת בעל הלכות גדולות עצמו. ועוד כהנה וכהנה סיבות רבות שהסבו את כל הדברים הכפולים והדברים הסותרים זא"ז שנמצאו בשתי נוסחאות הבה"ג אשר אתנו כהיום הזה. וכל זה יען כי מאז בימי הגאונים ז"ל ואחריהם זמן רב לא היה ספר כולל הלכות גדולות ומרובות כספר הלכות גדולות. והיו דורשיו רבים. וידי הכל ממשמשות בו. וכאשר רבו ההוגים בו כן רבו גם הגהותיו ותקוניו. וכן פרצו גם סופריו מעתיקיו וקלקוליו. ונוסחאותיו השונות: 
@00יא.
<b>ואם </b>זה הוא גורל עיקר ספר הלכות גדולות. מה נאמר ומה נדבר עוד על מנין המצות שלו. אם בעיקר ספר הלכות גדולות הכולל הלכות בודדות. כל הלכה והלכה ענין מיוחד היא לעצמה. וכל הוספה או גרעון תקון או קלקול שבהלכה אחת לא ירע ולא ישחית מאומה באחרות ברובן. רבתה הרעה ע"י המעתיקים והמגיהים ברבות הימים. מה נאמר ומה נדבר עוד על אודות מנין המצות. אשר מלבד כי הידים הממשמשות בו רבו גם רבו עוד יותר ויותר כמובן. נוסף על זה עוד כי מנין המצות מצד טבע ענינו הוא עלול לקלקול והשחתה עוד הרבה יותר. כי כפי הנודע ומבואר לכל מעיין בענין זה. כל מצוה הנכנסת בכלל המנויות. אי אפשר לה מבלי גדרים ותנאים ידועים כי הלא זולת זה לא יתכן לצמצם המספר לחשבון תרי"ג. וגדר או תנאי אחד כולל הרבה מצות יחד אשר נערכו ונמנו גם המה רק ע"פ גדר או תנאי זה עצמו. ומובן מאיליו כי כל תוספת או גרעון או חלוף אף היותר קטן מהרס וסותר הגדר כולו. אבל הסופרים המעתיקים והמגיהים לא שמו לבם לזה. ועשו בחפצם וכדרכם. וכבר בימים מקדם מזמן הגאונים והלאה רבו הנוסחאות בדברי הבה"ג ז"ל. שאפי' בחיבורי הגאונים המאוחרים להלכות גדולות כבר היו בהם נוסחאות נוסחאות עוד בזמן הגאונים האחרונים. כמו בהלכות רב יהודאי גאון ז"ל המאוחר בזמן להבה"ג. כמבואר בספר הקבלה להראב"ד ז"ל. וכבר היו בהן נוסחאות שונות. כמבואר בתשו' הגאונים זכרון לראשונים (סי' ע"ג). והיא תשובת רבינו האי גאון ז"ל הביאה הרמב"ן ז"ל (בפרק בתרא דהלכות בכורות שלו) עיי"ש. וכתבו שם השואלים וז"ל והם הכי אשכחנן לרב יהודאי גאון דאם לענין חמש סלעים וכו'. ואשכחן משמיה בנוסחא אחרינא לישנא אחרינא אמר בה הכי סלע בכמה וכו' עיי"ש. וגם בסדורו של רבינו סעדיה גאון ז"ל שמאוחר עוד הרבה יותר כתוב בתשובות הגאונים ז"ל (שם סי' ר"ח) וז"ל כתב אדוננו ראש הישיבה אלפיומי ז"ל בסדור שחבר שבתורה כ"א פסוקים שלא מתרגמין וכו' וכן מצאנו בנוסחאות הסדור הנמצאות אצלנו בלא תוספות וגרעון וכו'. ויודיענו אדוננו יחזקהו ה' אם זה מטעות המעתיק וכו'. התשובה. כבר נשתבשו בנוסח דברי הגאון אלפיומי נ"ע כמה שבושים בשם הגאון נ"ע ראשונה וכו' כן בנוסחתכם. ובה נמצאו גם כן שבושים שלא אמרם הגאון נ"ע וכו' ובכל נוסחאות הסדור כתוב רק ועתה וכו' ויחסר מנוסחתכם ויאמר להם למי. אף שנמצא בכל נוסחאות סדור הגאון ז"ל שראינו וכו'. וכתבתם שבכל נוסחאות סדור הגאון אצלכם כתוב שבואלה שמות י"ג וחקרנו הרבה נוסחאות סדור הגאון ונמצא בהן י"ו בואלה שמות. וזה באור בסדר דברי הגאון כמו שאמרם. ואיזה שבושים נמצאו בנוסחאות אצלכם וכו' עכ"ל עיי"ש. ועי' ג"כ בתשובות גאונים קדמונים (סי' פ"ז). הרי דגם בספרים שנתחברו אחר הלכות גדולות כבר היו גם בזמן הגאונים ז"ל נוסחאות רבות שונות ומתחלפות זו מזו. ואף דלדעת הרב המאירי ז"ל (בפתיחתו לאבות) והר"י ז"ל די לאטיש (בשערי ציון) רב יהודאי גאון ז"ל בעל הלכות פסוקות והר"ש קיירא ז"ל בעל הלכות גדולות היו כמעט בזמן אחד. ור"י גאון ז"ל היה עוד כשנתים קודם בעל הלכות גדולות עיי"ש בדבריהם. וקצת מהאחרונים מאחרים זמנו של בעל הלכות גדולות עוד יותר הרבה. אף שאין דבריהם נראין. ורוב האחרונים דחו דעתם זו והסכימו לדברי הראב"ד ז"ל בקבלתו שמקדים זמנו של בעל הלכות הרבה קודם לבעל הלכות פסוקות. מ"מ גם לדעת המקדימים מנו של ספר הלכות פסוקות להלכות גדולות הלא לפי תשובת גאון ז"ל שהביא באור זרוע (ח"ב סי' תל"א) לא נראה ולא נמצא ספר. הלכות קטנות כלל עד כשיעור מאה שנה אחרי מותו עיי"ש. וא"כ עכ"פ הלכות פסוקות יצאו לאור בזמן מאוחר להלכות גדולות. ואעפ"כ כבר נמצאו מהם נוסחאות מנוסחאות שונות עוד בזמן הגאונים ז"ל. ובפרט סדורו של רבינו הגאון ז"ל שלכל הדעות זמנו מאוחר הרבה לזמנן של הלכות גדולות ופסוקות. וכבר היו ממנו בזמנו של רבינו האי גאון ז"ל נוסחאות רבות שונות ומתחלפות. וא"כ כ"ש להלכות גדולות שקדמו הרבה יותר. שאין ספק שכבר עוד בימי הגאונים ז"ל וכ"ש אחריהם. היו בו כמה נוסחאות שונות ע"י תוספות ומגרעות של המעתיקים בזמנים ההם. אשר מלאכת הדפוס עוד לא נודעה ע"פ תבל. וכל ספר וספר יחידי יצא מתחת ידי סופר אחר. כמעט הוא מהנמנעות שלא יוסיף או יגרע מעט מהנוסח אשר לפניו. ומזה מובן מאיליו כי אין בזה שום תמהון ודבר מפליא אם נמצא דברים קשים וסותרים זא"ז במנין המצות להבה"ג. אשר הוא ענין שאי אפשר לו מבלי שיהיה כולו מצומצם ונערך ע"פ שיטה אחת ידועה ויסודות קבועים בל ימוטו: 
<b>וכבר </b>הראיתי לדעת בהרבה מקומות בפנים כי כמעט בל אחד מרבותינו גדולי הראשונים ז"ל שעסקו ושקלו וטרו בזה הענין היתה לפניהם נוסחא אחרת מדברי הבה"ג ז"ל. כמו שהראתי לדוגמא במבוא (סי' ג') שהרמב"ם ז"ל יצא בקול רעש גדול נגד הבה"ג שמנה מחלל שבת במנין העונשין שבסקילה. ושוב חזר ומנה במנין הלאוין גם לאו דלא תעשה מלאכה. ולעומתו יצא הרמב"ן ז"ל בקול תלונה עזה והתפלא הפלא ופלא על הרמב"ם ז"ל שלא השגיח בדברי הבה"ג שלפניו שלפי לשון הבה"ג שם אין מקום כלל להשגתו. ובאמת גם דברי הרמב"ם גם דברי הרמב"ן צדקו יחדיו. כי בלא ספק הרמב"ם ז"ל היתה לפניו כנוסחת הבה"ג כת"י רומי. דלפי נוסחא זו יפה תמה הרמב"ם בזה. אבל הרמב"ן ז"ל היתה לפניו נוסחת הבה"ג שלפנינו. וע"פ נוסחא זו צדקו דבריו שאין כאן מקום גמגום כלל בדברי הבה"ג ז"ל. וכמו שביארנו שם עיי"ש. וכן מש"כ הרמב"ן ז"ל (שורש י"ד) שבכל חייבי מיתה וכרת נזהר הבה"ג ז"ל שלא למנות הלאוין שלהם במנין הלאוין אחר שמנאן במנין העונשין עיי"ש. בודאי כן היה בנוסחת הבה"ג שלפניו. אבל באמת בנוסחת הבה"ג שלפנינו וכן בה"ג כת"י רומי. הננו רואים במנין הלאוין נמנין כמה לאוין כאלו. וכמו שכתבנו לעיל בפתיחתנו להעונשין ושאר מקומות בפנים. וכן מה שכתב הרמב"ן ז"ל (סוף לאו קס"ג) שהבה"ג לא מנה במנין הלאוין שלו שני הלאוין דאת ראשו לא יפרע ובגדיו לא יפרום עיי"ש. ובנוסחת הבה"ג שלפנינו נמנו שני לאוין אלו עיי"ש. אבל אין ספק דבנוסחת הבה"ג שהיתה לפני הרמב"ן ז"ל לא נמנו שני לאוין אלו. וכן הוא באמת בנוסחת הבה"ג כת"י רומי עיי"ש. ורבות כהנה גם בשאר ראשונים ז"ל מחברי האזהרות ע"פ מנין הבה"ג ז"ל. כמו שביארנו בפנים במקומות הרבה. ואם במנין הלאוין והעשין כן. על אחת כמה וכמה במנין הפרשיות שהדברים סתומים מאוד וקצרים ביותר. אשר לכן יש בהן מקום יותר לתקונים או לקלקולי הסופרים או תלמידים שלא שמשו כל צרכן. שהוסיפו וגרעו ככל העולה על רוחם. עד כי אין בידינו עוד כהיום להציל דבר אמת בהבנת דבריו ז"ל. ומאוד יש להתפלא הפלא ופלא על רבינו הרמב"ם ז"ל שהרבה לשפוך בוז וקיקלון על כבוד גאון קדמון זה. ולא מצא לו שום זכות. ותחת כי היה לו להציב למטרה את הסופרים שלא עשו מלאכתם באמונה. וחכמים נגד פניהם שקלקלו והשחיתו את דבריו. הפך פניו לעומתו ודבר דברים אשר פרצו ועברו כל גבול. ולא כן נהגו רבותינו הגאונים ז"ל עם הבה"ג ז"ל. ראה מה שכתב רבינו שמואל בן חפני גאון ז"ל (תשובות הגאונים זכרון לראשונים סי' שי"ב) <b>ואנחנו נסמוך על זה שאמר בעל הלכות כי היה בקי בדבר הלכה וכוונתו לשמים </b>עכ"ל. וגם במקום שהשיגו עליו נזהרו מאוד בלשונם. כמו שתראה שם (סי' רל"ב) שכתב גאון וז"ל וששאלתם <b>הא דאשכחנן בהלכות גדולות </b>יתומין שהוציאו וכו' (כוונתו למש"כ לפנינו בה"ג דפוס ווארשא דף ק"ה ע"ד). לאו הילכתא הכין ודברים בטלים הן ואין לסמוך עליהן וכו' הילכך <b>הא מילתא דאשכחתון בהלכות </b>שלא כדין היא ולא תסמכון עלה וכו' עכ"ל עיי"ש. נזהר שלא להזכיר הדברים בשם אמרם הר"ש קיירא ז"ל בעל הלכות גדולות כמו שכתב שם לקמן (סי' שע"ו). אף דגם שם לא הזכיר השואל אלא הלכות גדולות סתם עיי"ש. וכן בתשובות גאונים קדמונים (סי' פ"ז) עיי"ש. אלא דקדק בלשונו וכתב הא מילתא דאשכחתון בהלכות גדולות שלא כדין היא וכו'. משום שלא היה ברור להגאון ז"ל ולא להשואלים אם יצאו דברים אלו מאת בעל הלכות גדולות. ומיהו אפשר שהיה ברור לו שאינו אלא תוספת המעתיק על דברי בה"ג ז"ל. אלא שלא רצה להאריך בזה ולהודיע להשואל משום שאין זה נוגע לגוף הענין. ובאמת מדברי בעל התרומות (שער כ"א ח"א סי' ד') מבואר דס"ל שאין זה אלא מדברי רב שר שלום גאון ז"ל. ולכן לא הביא דברים אלו בשם בה"ג אלא משם רב שר שלום גאון עיי"ש. אלא דהרב העיטור ז"ל (אות ח' חוב. ובאות מ' מחילה) משום שראה הדברים כתובים גם בה"ג הביאם גם בשם ר"ש קיירא עיי"ש. וכן בתשובות הגאונים חמדה גנוזה (סי' קכ"ח) כתב גאון וז"ל וזה שחקקתם לפנינו בהלכות קטועות לא יחיד יחיד ממש וכו' (לפנינו כתובים דברים אלו בה"ג הלכות לולב עיי"ש) אל תטעו באותן הלכות קטועות שאם כתוב בהן כך שלא כהלכה הוא וטעות הוא. <b>ושמא הסופר טעה ולא הרב </b>עכ"ל רב צמח גאון ז"ל עיי"ש. הרי שלא רצה הגאון ז"ל להאשים בטעות את בעל ההלכות עצמו אלא תלה בסופר. וכיו"ב תמצא ג"כ בתשובת רבינו שרירא גאון ז"ל בשערי צדק (שער שלישי סי' י"א) עיי"ש. וגם בדברים שהיו מקובלים להם בשם בעל הלכות גדולות. אף במקום שלא נתכוונו אצלם להלכה. מ"מ לא פלטה קולמסם נגדו דברים הפוגעים בכבודו חלילה. כמבואר בכמה מקומות בתשובות הגאונים ז"ל. ורבינו יצחק הלוי ז"ל שהי' כמעט בזמן אחד עם אחרוני הגאונים ז"ל כתב (במעשה הגאונים סי' צ"ג) וז"ל <b>ואותו אדם הגדול שסידר ההלכות גדולות חכם מופלא. אבל לא יכולנו לעמוד על דעתו בכמה מקומות </b>שכתב וכו'. <b>אבל אין משיבין את הארי לאחר מותו </b>וכו' עכ"ל עיי"ש. וכ"ש בדברים שנראה קרוב יותר לומר שיד הסופרים היתה במעל. ובפרט במנין המצות שהדברים ניכרים ובולטים לעין כל שאי אפשר ולא יתכן כלל לומר שכן יצאו מאת בעל הלכות גדולות כמו שהם נמצאים לפנינו בה"ג. וכמו שנתבאר לעיל. ואין להאריך בזה יותר: 
@00 יב. 
<b>אמנם </b>מנין המצות של רבינו הגאון ז"ל. יען כי לא נתפשט ברבים. כי רק מנין הבה"ג לבד משל ממשל רב בענף זה. כולם החזיקו בו אחזוהו ולא הרפוהו. מפני שכבר היתה לו חזקת אזרח ונתפרסם על פני תבל זה זמן רב. ובימי רבינו הגאון ז"ל כבר היה עתיק יומין בערך מאתים שנה. ולזאת איפוא לא הוציאו ישן מפני חדש. ולא נתפרסם מנינו ברבים גם בדורו. נוסף לזה נאמרו דבריו בקצור נמרץ באורח שיר. וצריכים ביאור. ובהרבה מקומות הם סתומים וחתומים. ולא רבים יחכמו לפותרן. ולכן לא פנה ההמון אליו. לא כן מנין המצות של הבה"ג ז"ל שדבריו מצד עצמן ברורים ופשוטים ומובנים לכל. ולהעמיק חקר בעומק שיטתו ולהתבונן על מה אדניו הטבעו. לא זהו חלק ההמון. ואנשי סגולה אשר חלק להם ה' בבינה יתירה מעטים המה בכל הדורות. ולכן היה חזיונו נפרץ בין ההמון הרבה מאוד. וכאשר רבו דורשיו כן עצמו מעתיקיו וסופריו ומגיהיו. בעוד אשר מנין המצות של רבינו הגאון ז"ל היה מונח בקרן זוית ודורשיו מתי מספר. עד כי במספר הדורות שאחריו כמעט נשכח כליל זכרו. וגם רוב גדולי הדורות לא ידעוהו. כנראה מדברי הרמב"ם והסמ"ג והרמב"ן ז"ל שעסקו הרבה בענין זה. ואין ספק שהיו מעלים זכרונו על דל שפתותיהם לפרוק או לטעון. וזאת היא שעמדה לו שלא הושבת מטהרו. ולא שלטו בו ידי מגיהי ספרים. וטעיות סופרים אשר נפלו בו. ספורים המה. ועיקר שיטתו לא עלתה חלודה מרוב ימים. ולא שינתה פניה מכפי יציאתה מאת יוצרה אשר הכינה וחקרה. ולזאת איפוא יכולנו לבוא עד תכונתו גם במנין פרשיות אשר לו. אשר במנין הבה"ג ערפל חתולתם. עננה חשכה רובצת עליהן מימי קדם. ולחנם יהיה עמל ההוגה במו למצוא שביב אורה להגיע לאורו עד קצה השביל אשר בו דָרַךְ מחברן. תחת כי רבינו הגאון ז"ל גם בזה דבריו מאירים ובהירים. והוא כמו מצרף ומטהר מנינו של הבה"ג ז"ל. כי מכל הפרשיות שמנה הבה"ג לא מנה הוא רק בערך עשרים ואחת או שתים. ויתרם. קצתן לא מנאן כלל. משום שאין משפטן להמנות בחשבון המצות. וקצתן מנה במנין העשין והלאוין המוטלין על היחידים. כי שם מקומן. ובמספר הפרשיות בל תבואנה רק מצות המוטלות על הצבור בלבד: 
@00יג. 
<b>וראוי </b>לבאר הֵנָה כי אף אמנם גדרן של פרשיות הללו הוא שהן מצות המוטלות על הצבור. מ"מ אין כולן שוות ממש בעצמותן. כי רק רובן הם מצות המסורות רק לצבור. אבל אין היחיד חייב בהן. כמו פרשת שופטים ושוטרים. פרשת משוח מלחמה. פרשת עגלה ערופה. פרשת הקהל. פרשת עבודת יוה"כ. פרשת תמידין. פרשת מוספין. פרשת פרה אדומה וכיו"ב. אבל הרבה מהן עיקר חיובן מוטל על היחידים. אלא משום שלפי מנהגן של רוב בני אדם בענינים אלו אינם עושים את חובתן המוטלת עליהם אלא ע"י כפייה. ע"פ הצבור והב"ד. כגון משפטי עבד ואמה העברים ונזקי אדם באדם. ושור בשור. ושור באדם. ויציאת עבד כנעני לחפשי בראשי אברים. ותשלומי כפל וארבעה וחמשה. ודיני אונס ומפתה וכל כיו"ב. אע"ג דעיקרן חובות היחיד הן. מ"מ אורחא דמילתא הוא כי בכל כיו"ב עד האלהים יבא דבר שני בעלי הדין. ולכן כל אלה הן בכלל מצות המוטלות על הצבור והב"ד העומד בראשם. שיש לאל ידם לכוף את בעלי הדין לעשות ולקיים ככל אשר יושת עליהם על פיהם. ולכן עליהם הדבר מוטל להציל העשוק מיד עושקו. והניזק מיד המזיק. והנחבל מיד חובלו וכל כיו"ב. ובהכי אתי שפיר מה שלא כתב רבינו הגאון ז"ל בפירוש דמצות הללו הן מסורות לצבור כמש"כ הבה"ג ז"ל. ולא כתב כן אלא ברמז שהן מצות העם כמשכ"ל. והיינו משום שדבריו באו באורח שיר ובקצור נמרץ. ולא היה אפשר לו להאריך ולבאר דבריו ביותר ביאור. ולכן היה מקום לטעות במשמעות לשונו שכל פרשיות אלו רק הצבור הוא שחייב בהן ולא היחיד. ולא כן הוא באמת. כי הרבה מהן עיקר חובתן רק על היחידים הן. ודברי רבינו בחיי ז"ל (בחוה"ל שם) שעל כל הששים וחמש פרשיות כתב שהן מצות שחייבים בהן הצבור ואין היחיד חייב בהן. דבריו תמוהים ולא יתכנו דבריו לא על מנין הפרשיות של הבה"ג וסייעתו ז"ל. ולא על של רבינו הגאון ז"ל. אם לא נאמר שאין דבריו מדוקדקים. ואין כוונתו על כולן אלא על רובן. ועכ"פ נראה דמהאי טעמא נזהר רבינו הגאון ז"ל בלשונו ולא כתב שהן מצות המסורות לצבור. שלא יהא במשמע שבכולן אין היחיד חייב בהן: 
@00יד. 
<b>ויותר </b>נראה בזה ע"פ מאי דבלא"ה צריך ביאור מה שכתב רבינו הגאון ז"ל על הפרשיות <b>חקים ומשפטים להם נקראו. </b>ומי הוא שקראן כן. והיכן מצינו שנקראו בשם זה. ולא מצינו שנקראו חקים ומשפטים אלא במקצתן כמו שיתבאר בכל אחת מהן בפנים. ונראה דמקורו הוא מדאמרינן במכילתא (בשלח. מסכת דויסע פ"א) שם שם לו חק ומשפט וגו' ר"א המודעי אומר חק אלו עריות שנאמר לבלתי עשות מחקות התועבות. ומשפט אלו דיני אונסין ודיני קנסות ודיני חבלות עיי"ש. ולכאורה קשה מאי דמייתי ראי' מקרא המאוחר דלבלתי עשות וגו'. ולא מייתי מקרא דכתיב לעיל מיניה בההיא פרשה ושמרתם את חקותי וגו' ולא תעשו מכל התועבות האלה וגו'. אבל נראה דהיינו משום דאין הכוונה במה שאמרו חק אלו עריות לעיקר איסור עריות שבתורה. אלא לשניות לעריות שגזרו חכמים. שדרשו מרישא דהך קרא בתרא דכתיב ושמרתם את משמרתי לבלתי עשות וגו'. כדאמרינן (פ"ב דיבמות כ"א ע"א) רמז לשניות לעריות ושמרתם את משמרתי עשו משמרת למשמרתי עיי"ש. והכי נמי איתא בספרא (סו"פ אחרי) ושמרתם את משמרתי שמרו לי משמרת. ושמרתם משמרתי להזהיר ב"ד על כך עיי"ש ובפי' הר"ש משאנץ ז"ל שם. ועל זה הוא שאמרו במכילתא שם. חק אלו עריות. וכן משמע בהדיא במכילתא דרשב"י שם. דהתם איתא חק אלו העריות שנאמר ושמרתם את משמרתי לבלתי עשות מחקות וגו' עיי"ש. הרי דמייתי לה מרישא דהך קרא. ובמדרש שכל טוב שם הגירסא חק אלו אזהרות עריות. וכן כתוב עוד שם לקמן ושמרת כל חקיו אלו אזהרות של עריות עיי"ש. ולשון זה משמע יותר על השניות לעריות שהן כמו אזהרות לעריות עצמן שלא יכשלו בהן: 
<b>והנה </b>ביבמות שם על האי דמייתי ר"כ רמז לשניות לעריות מדכתיב ושמרתם את משמרתי עשו משמרת למשמרתי. פרכינן הא דאורייתא היא. ומשני דאורייתא ופירשוה רבנן. ופריך תו כל התורה נמי פירשוה רבנן. ומסיק אלא מדרבנן וקרא אסמכתא בעלמא עיי"ש. ונראה ודאי דאע"ג דמסקינן דאסמכתא בעלמא היא. היינו דוקא לענין עיקר איסור דשניות. דמדאורייתא שריין. ורבנן הוא שגזרו עליהן משום סייג וגדר לעריות אבל ודאי עיקר הך דרשא דדריש ושמרתם את משמרתיעשו משמרת למשמרתי. דרשא גמורה היא מדאורייתא. וכדדריש לה נמי בספרא שם. והיא מצוה להב"ד לתקן תקנות ולגזור גזירות לאיסורין שבתורה למנוע בכך מלהכשל בהן. וכדאמרינן בספרא להזהיר ב"ד על כך. וכן כתב הרמב"ם ז"ל (בהקדמתו לפיה"מ סדר זרעים) בהדיא וז"ל הגזירות שתקנו הנביאים והחכמים בכל דור ודור כדי לעשות סייג לתורה ועליהם צוה הקב"ה לעשותם. והוא מה שאמר במאמר כללי ושמרתם את משמרתי. ובאה הקבלה בו עשו משמרת למשמרתי וכו' עכ"ל עיי"ש. וכן כתב בפירושו (ריש פ"א דאבות) ובהקדמת חבורו הגדול עיי"ש. וכן מבואר בדברי הרמב"ן ז"ל (בסה"מ. סוף שורש ראשון) שכתב וז"ל ואלו השניות ג"כ לא נסמכו וכו' שאין להם ענין במשמעות הכתוב. ואין חכמים יכולין לכלול אותן באיסור תורה. אלא הן וכיו"ב נסמכו למצות עשה ושמרתם את משמרתי ודרשו עשו משמרת למשמרתי וכו' עכ"ל עיי"ש. הרי דס"ל דעיקר קרא דושמרתם את משמרתי מצות עשה גמורה היא מדאורייתא לעשות משמרת למשמרת. אלא דאיסור השניות אסמכתא על הך עשה היא. ואינן אלא מדבריהם. דאע"ג דמצוה דאורייתא להב"ד לגזור סייגים לאיסורין שבתורה. מ"מ איסור סייגים אלו אינם אלא מדרבנן. ועי' מש"כ במג"א שם לדעת הרמב"ם ז"ל ובשאר אחרונים שם ואכמ"ל בזה. וכן מתבאר מדברי רבינו יונה ז"ל (שערי תשובה שער שלישי סי' ז'). והביאו ג"כ הר"ן ז"ל בדרשותיו (דרוש שביעי) עיי"ש: 
@00טו.
<b>וראיתי </b>להסמ"ג (לאוין ר"ח) שכתב וז"ל אע"פ שאמרה תורה לא תטה משפט. הרשות ביד ב"ד לגדור פרץ להוראת שעה כפי הצורך. דתניא (פרק נגמר הדין) אר"א בן יעקב שמעתי שב"ד מכין ועונשין שלא מן התורה. ולא לעבור על דברי תורה. אלא כדי לעשות סייג לתורה וכו' עכ"ל עיי"ש. הרי שכתב דאינו אלא רשות בעלמא. והוא תימא לכאורה דודאי לעשות סייג לתורה חובת ב"ד היא. ולא רשות. דאפילו את"ל דמה שדרשו ושמרתם את משמרתי עשו משמרת למשמרתי. אסמכתא בעלמא היא מ"מ מדרבנן מיהת הו"ל חובה ולא רשות. ואולי אפשר לומר דכוונתו לומר דמצד אזהרה דלא תטה משפט ליה בה איסורא. והרשות ביד ב"ד להכות ולענוש שלא מן התורה משום סייג לתורה. אע"ג דמדינא לאו בר מכות ועונשין הוא. וכיון דרשות בידן למיעבד הכי. שוב ממילא מיחייבי בהכי משום עשה דושמרתם את משמרתי. אבל לא משמע הכי מדבריו. דאם איתא הו"ל לפרושי הכי בהדיא. ולא לכתוב סתם שהוא רשות. וכן כתב שם עוד לקמן עיי"ש. גם ראיתי להרשב"ץ ז"ל במגן אבות (פ"ק דאבות מ"א) שכתב וז"ל ועשו סייג לתורה. זה נלמד ממה שכתוב ושמרתם את משמרתי ואמרו בריש מסכת מו"ק ובשני מיבמות עשו משמרת למשמרתי. וזהו לשון סייג וכו'. והוא פתח גדול לקיום התורה וכל דור ודור רשאי לתקן תקנות במה שהעם נכשל בו לעבור על דברי תורה. ולולא התקנות האלה התורה נופלת מעט מעט וכו' עכ"ל עיי"ש בדבריו. מבואר דס"ל ג"כ שאין בדבר לא מצוה ולא חובה לב"ד אלא שהן רשאין בכך. ודבריו תמוהים ביותר דמאחר דמבואר בדבריו דס"ל ג"כ כדעת הרמב"ם והרמב"ן ורבינו יונה והר"ן ז"ל דהך דרשא דושמרתם את משמרתי עשו משמרת למשמרתי דרשא גמורה היא. א"כ לא היתר ורשות לחוד שמעינן מינה. אלא חיובא נמי איכא למשמע. דהרי ודאי קרא חיובא משמע. וההיא דפ"ק דמו"ק שהביא הרשב"ץ ז"ל גופי' נמי ע"כ לענין חיובא דרשינן לה לענין ציון קברות. דאילו לענין היתר ורשות פשיטא. דאיזה איסור שייך בזה וגם מתניתין דעשו סייג לתורה דקאי עלה הרשב"ץ ז"ל ודאי חיובא משמע ולא רשות ואינו נראה לומר דרשאי שכתב הרשב"ץ ז"ל רצונו לומר חייב. אע"ג דאשכחן כהאי גוונא בלשון המשנה (ערכין כ"ח ע"ב) כדפירש"י שם עיי"ש. ובפ"ק דקידושין (ל"ג ע"א). במש"כ התוס' שם (ד"ה אין) ובשאר דוכתי. ולכן דברי הסמ"ג והרשב"ץ ז"ל צ"ע אצלי כעת. גם הריב"ש (בתשו' סי' רצ"ד) כתב דהך דרשא דמשמרת למשמרתי אסמכתא בעלמא עיי"ש: 
<b>ונראה </b>ראי' מוכרחת לדעת הרמב"ם והרמב"ן ז"ל וסייעתם ממאי דאמרינן בב"מ (פרק השואל צ"ו ע"ב) בעי רמי ב"ח בעל בנכסי אשתו מי מעל. אמר רבא מאן לימעול. לימעול בעל דהיתירא ניחא ליה דליקני דאיסורא לא ניחא ליה דליקני וכו'. נמעלו ב"ד. כי עבדו רבנן תקנתא ואמרו בעל לוקח הוי להיתירא. לאיסורא לא עביד רבנן תקנתא וכו' עיי"ש. ופירש"י וז"ל נימעלו ב"ד שבאותו הדור שכל תקנות משפט בהם תלויים. ועל ידיהם נוהגות חוקות המתוקנים לצבור מאז. והוי כמו שתקנו לו הם קנין זה. ונמצאו הם המקנים נכסי הקדש והוציאום לחולין עכ"ל עיי"ש. והשתא הא תינח אם חובה הוא לב"ד לתקן תקנות. דכיון דחיובא רמיא עלייהו. ודאי מסתמא קיימו וקבלו עליהן תקנות שכבר תקנו ב"ד שלפניהם. וא"כ תקנתם היא בדורם. אבל אם איתא דאינו אלא רשות אצלם. וברצונם הדבר תלוי לתקן או לא. א"כ מהיכי תיתי לן לומר שימעלו כל כמה דלא גילו דעתייהו בהדיא שמתקנים תקנה זו. ואכמ"ל בזה. ועב"פ זו היא דעת הרמב"ם והרמב"ן ורבינו יונה והר"ן ז"ל דמצות עשה דאורייתא היא. וכן היא דעת ה"ר יוסף בר"י ז"ל תלמידו של הרמב"ם ז"ל בספר המוסר שלו (פ"ג דאבות משנה י"ח) עיי"ש בדבריו: 
@00 טז. 
<b>ולפ"ז </b>צ"ע טובא על הרמב"ם והרמב"ן ז"ל שלא מנו עשה זו במנין העשין שלהם. וכן יש לתמוה על הבה"ג וסייעתו ז"ל וגם על רבינו הגאון ז"ל אמאי לא מנו עשה זו. ומיהו לרבינו הגאון ז"ל ניחא שפיר דלשיטתו אזיל דכל כיוצא בה ס"ל שאינה נמנית בחשבון המצות. כמו שלא מנה לאוין דלא תוסיף ולא תגרע מטעמא דאין בהן מצוה מחודשת בפ"ע. ולא באו אלא לגדור גדר לכל המצות שבתורה שלא להוסיף עליהן ושלא לגרוע מהן. וכן כל כיו"ב כמו שביארנו לעיל (לאוין קמ"ב) ובמבוא (שורש ד' ושורש ט') עיי"ש היטב. וא"כ גם בעשה זו דושמרתם את משמרתי כיון שאינה אלא מצוה לב"ד לתקן תקנות וסייגים למצות התורה במקום שיש לחוש למכשול לעבור עליהן. אינה נמנית בחשבון המצות לשיטתו. אבל לשאר מוני המצות שמנו לאוין דלא תוסיף ולא תגרע ושאר מצות כאלו. ודאי קשה טובא אמאי לא מנו גם עשה זו. ובפרט להרמב"ם והרמב"ן ז"ל שכתבו בהדיא דושמרתם את משמרתי עשה דאורייתא היא ומ"מ לא מנאוה במנין העשין שלהם וצ"ע בזה כעת: 
@00יז.
<b>ומעתה </b>עפ"ז נתבארו על נכון דברי ר"א המודעי (במכילתא שם) דקאמר חק אלו עריות. והיינו שניות לעריות. כמו שביארנו לעיל. וע"כ אין הכוונה על השניות עצמן דאיסור השניות אינו אלא מדרבנן בעלמא ולא מיירי בהו קרא. אלא הכוונה על המצוה דושמרתם את משמרתי דדרשינן מיני' עשו משמרת למשמרתי דהיא מצות הב"ד לתקן תקנות שתהיינה סייג למצות התורה במקום שיש לחוש שיכשלו בהן לעבור עליהן. ושניות לאו דוקא. אלא הן וכיוצא בהן שאר גזירות וסייגים למצות שבתורה. וכיו"ב איתא בפסיקתא זוטרתא (סו"פ אחרי) ושמרתם את משמרתי עשו משמרת למשמרתי אלו השניות שגזרו עליהן חכמים וכו' עיי"ש. והוא תמוה דכיון דחכמים הם שגזרו עליהן. היכי יתכן לומר דמיירי בהן קרא. והם דברים הסותרין זא"ז. ורב כהנא דמייתי מהך קרא (בפ"ב דיבמות שם) רמז לשניות. פרכינן עלי' הא לאו דאורייתא נינהו. ומסיק מדרבנן. וקרא אסמכתא בעלמא וכמשכ"ל. והיכי כתב בפסיקתא זוטרתא אלו השניות. דמשמע ודאי דלקושטא דמילתא מוקי בהו קרא. ובפרט דהוא גופי' כתב שגזרו עליהן חכמים. אבל הדבר מבואר שאין כוונתו לומר דהך קרא קאי על איסור השניות לעריות. אלא קאי בדרך כלל על המצוה לעשות סייגים לתורה. ונקט שניות משום דקרא גבי עריות כתיב. וה"ה לכל כיוצא בהן. ובסוגיא דיבמות שם דלא משני הכי היינו משום דהתם על השניות הוא דקאי עיי"ש. והכי נמי כאן במכילתא נקט שניות לעריות. משום דהכוונה למצוה שעל הב"ד לעשות סייג לתורה דנפק"ל מקרא דושמרתם את משמרתי עשו משמרת למשמרתי. והך קרא בפרשת עריות כתיב. ולפ"ז נראה לומר עוד דלאו דוקא מצות ושמרתם את משמרתי בלבד. אלא כל המצות כיו"ב שלא נתחייבו בהן אלא הצבור ולא היחיד ס"ל לר"א המודעי שנקראו חק. ובהכי מתבאר שפיר מאי דקאמר חק אלו העריות (או אזהרות העריות כדגרס בשכל טוב). ומשפט אלו דיני אונסין ודיני קנסות ודיני חבלות. וגם הן מצות המוטלות על הצבור והב"ד כמו שנתבאר לעיל. והן הן שני מיני מצות המסורים לצבור. שמנאן רבינו הגאון ז"ל כאן במנין הפרשיות. דחק היינו שניות לעריות וכיוצא בהן. דהיינו מצות ושמרתם את משמרתי עשו משמרת למשמרתי. דזו היא מצוה שלא נתחייבו בה אלא הצבור והב"ד שבראשם. ולא היחיד. כמבואר בסוגיא דפרק השואל שם וכדפירש"י שם. וה"ה לכל שאר המצות שלא נתחייבו בהן אלא הצבור ולא היחיד. ומשפט הוא מצות שאע"פ שעיקרן חובות היחיד הן. מ"מ מסורין לצבור מצד טבען של מצות אלו. שאין עשייתן אלא ע"פ הצבור והב"ד. ואפשר דנפק"ל לר"א המודעי מדאשכחן בכמה דוכתי בקרא מצות חקים ומשפטים כדכתיב (דברים ו'. א') וזאת המצוה החקים והמשפטים אשר צוה ה' וגו'. וכתיב השמר לך וגו' לבלתי שמור מצותיו ומשפטיו וחקותיו (שם ח' י"א). וכתיב ושמרת את המצוה ואת החקים ואת המשפטים וגו' (שם ז' י"א) ועוד בשאר מקומות. וס"ל דאע"ג דמצינו בכמה מקומות חקים ומשפטים על כלל המצות שבתורה. מ"מ היכא דכתיב מצות חקים ומשפטים יחד. צריך לפרש דמצות היינו כל המצות המסורות ליחידים. וחקים ומשפטים. היינו שני מיני המצות המסורות לצבור וב"ד. והיינו דקאמר חק אלו עריות. משפט אלו דיני אונסין ודיני קנסות ודיני חבלות. ואפשר דלכוונה זו אמרו (פ"ק דסנהדרין ה' ע"א) ומחוקק מבין רגליו אלו בני בניו של הלל שמלמדין תורה <b>ברבים </b>עיי"ש. דמחוקק הוא מלשון חק. דהיינו מצות של רבים. וכן במדרש שיטה חדשה (פ"ב) ומחוקק מבין רגליו אלו נשיאים של בית רבי שמלמדים תורה <b>ברבים </b>בא"י. דבר אחר לא יסור וכו' ומחוקק מבין רגליו אלו יושבי יעבץ וכו' שמורים הלכות <b>בישראל בסנהדרי גדולה </b>שהיא יושבת בלשכת הגזית עיי"ש. והיינו ג"כ משום דסנהדרי גדולה הם עיקר מתקני התקנות ועושי סייגים לתורה. ושאר מצות הצבור. ומ"מ מבואר עפ"ז דסתם חקים ומשפטים הן מצות הצבור. מלבד היכא דמוכח ולמד מענינו דקאי בדרך כלל על כל מצות שבתורה: 
@00יח.
<b>וזהו </b>שכתב רבינו הגאון ז"ל כאן <b>חקים ומשפטים להם נקראו. </b>וממילא מתבאר שלא הוצרך להוסיף ולכתוב עוד שהן מצות המסורות לצבור. דהרי לפי המתבאר היינו הך. דחקים ומשפטים נקראו רק אותן המצות המסורות לצבור. אם מצד שהן מצות שלא נתחייבו בהן אלא הצבור בלבד ולא היחיד. או מצד שאין עשייתן בפועל אלא ע"י הצבור והב"ד שבראשם ע"י כפייה והכרח. והיינו דאמרינן (פ"ק דסנהדרין ז' ע"ב) ואלה המשפטים אשר תשים לפניהם. אשר תלמדם מיבעי לי'. אר"י אלו כלי הדיינין מקל ורצועה עיי"ש. והיינו משום שכל המשפטים דמיירי בההיא פרשה. דהיינו משפטי העבדים והניזקין והשומרים והקנסות וכיוצא בהן. רק עד האלהים יבא דבר כולם. ואין נידונין אלא בכפייה והכרח. וזה לא יתכן אלא ע"פ הצבור והב"ד שבראשם. כן נראה לי בכוונת רבינו הגאון ז"ל בזה ובכוונת הבה"ג ז"ל וסייעתו. ומקום הניחו לי רבותינו גדולי הראשונים זצ"ל להתגדר בו. ולהסיר המסכה הפרושה על פני הענין הזה. אשר היה נעלם וערפל חתולתו מימי רבותינו הגאונים זצ"ל עד עתה. ברוך פוקח עורים ונותן ליעף כח: 
הצעיר באלפי יהודה <b>ירוחם פישל</b> בכמהרא"ץ זצ"ל <b>פערלא</b>. ווארשא. בששה עשר לחמשי ש' ב' נותן ל"כ ולא"א ע"י לפ"ק. 
@99מנין ששים וחמש הפרשיות. 
<b>ראו שפטיהם ושוטריהם </b>וכו'. היא פרשת סנהדרי גדולה וקטנה שמנאוה הבה"ג וסייעתו ז"ל ג"כ בראש מנין הפרשיות שלהם. אלא שבאזהרות הר"א הזקן והר"ש בן גבירול ז"ל נטו בזה מסדרו של הבה"ג ז"ל עיי"ש. ורבינו הגאון ז"ל קרא פרשה זו בלשון הכתוב שופטים ושוטרים. ונמשך אחריו בזה גם באזהרות הר"ש ב"ג ז"ל. אבל הבה"ג קראה בלשון התלמוד סנהדרין גדולה וקטנה. ונמשכו אחריו הר"י אלברגלוני ז"ל ור"ש הגדול ז"ל באזהרות אתה הנחלת והר"א הזקן ז"ל. ולפי הנראה בכונה נטה רבינו הגאון ז"ל בזה מלשון הבה"ג ז"ל. כדי לכלול במצוה זו גם ב"ד של שלשה בעיר שאין בה מאה ועשרים אנשים. או אפי' יש בה הרבה יותר. אלא שאין בה שנים חכמים גדולים לדבר ולשמוע. שאין מושיבין בה סנהדרין. ומ"מ המצוה היא עכ"פ להעמיד בה ב"ד של שלשה. וכמש"כ ג"כ הרמב"ם ז"ל בסה"מ (עשין קע"ו) דגם זה הוא בכלל המצוה עיי"ש. וכן כתב בחבורו הגדול (פ"א מהלכות סנהדרין הלכה ד') עיי"ש. וכ"כ בסמ"ג (עשין צ"ז) ובחנוך ( מצוה תצ"א ) עיי"ש. והנה מקורו של הרמב"ם ז"ל בזה לא נתבאר. והכ"מ (פ"א מהלכות סנהדרין שם) כתב בזה. וז"ל נלמד מדתנן כמה יהא בעיר ותהי' ראויה לסנהדרין. ק"כ. והא פשיטא שאין מניחין אותה בלא ב"ד. ופחות שבבתי דינין הוא של שלשה עכ"ל עיי"ש. מבואר דס"ל דמסברא הוא דנפק"ל להרמב"ם ז"ל דבר זה. ולענ"ד דבריו אלו תמוהים הם אצלי. דמלבד דאין סברא זו מוכרחת כלל דודאי אפשר לומר דאין הכי נמי דעיר כזו אין מחייבין אותה להעמיד ב"ד כלל. אפי' ב"ד של שלשה. ואינה נידונית בכל דיניה אלא ע"פ דייני העיר הגדולה יותר הסמוכה אליה שיש בה סנהדרי קטנה. ובודאי פשיטא שהרשות בידם להעמיד להם שלשה דיינים לדון להם ולעשות כל הראוי ליעשות ע"פ ב"ד של שלשה. אבל מצוה וחובה מהיכא תיתי. בלא"ה מדברי הרמב"ם (בסה"מ שם) מבואר דגם זה הוא בכלל המצוה שנצטוינו למנות שופטים ושוטרים עיי"ש. ומנ"ל הא. ובאמת דגם מדבריו שבחבורו הגדול שם הכי משמע עיי"ש. וא"כ נהי דמסתברא דגם עיר כזו אין להניחה בלא ב"ד כלל. מ"מ הרי אין לנו בזה מצוה בקרא. וכי היכי דאין עיר כזו בכלל המצוה להושיב בה סנהדרי קטנה. הכי נמי ב"ד של שלשה לא שמענו: 
<b>אמנם </b>לענ"ד נראה דדברי הרמב"ם בזה מבוארים בהדיא בברייתא (פ"ק דסנהדרין ט"ז ע"ב) דתניא מניין שמעמידין שופטים לישראל ת"ל שופטיס תתן וכו'. שופטים לכל עיר ועיר מנין ת"ל שופטים לשעריך וכו' עיי"ש. וכן (סופ"ק דמכות) תנו רבנן והיו אלה לכם לחקת משפט לדורותיכם בכל מושבותיכם למדנו לסנהדרין שנוהגת בארץ ובחוץ לארץ. א"כ מה ת"ל בשעריך. בשעריך אתה מושיב בתי דינים בכל פלך ופלך ובכל עיר ועיר. ובחו"ל אתה מושיב בכל פלך ופלך. ואי אתה מושיב בכל עיר ועיר עיי"ש. וכן הוא בתוספתא (סופ"ג דסנהדרין) עי"ש. ובירושלמי (סופ"ק דמכות) ובספרי שופטים (פיסקא קמ"ד) עיי"ש. ומדקתני בכולהו הנך דוכתי שהמצוה היא להושיב ב"ד בכל עיר ועיר ודריש לה מדכתיב בכל שעריך. ודאי משמע דבכל העיירות כולן נצטוינו להושיב ב"ד אין קצבה למספר יושביה. וע"כ מאי דקתני במתניתין דרפ"ק דסנהדרין כמה יהא בעיר ותהא ראויה לסנהדרין וכו'. היינו דוקא לענין הסנהדרין בלבד. אבל מיהת ב"ד של שלשה חייבין להושיב בכל עיר ועיר. ואין חילוק בין רב למעט. כדכתיב בכל שעריך. אלא דלענין סנהדרי קטנה ס"ל מסברא דאין עיר ראויה לסנהדרין בפחות ממספר זה מטעמא דמפרשינן בגמרא (שם י"ז ע"ב) עיי"ש. וראיתי להרמב"ן ז"ל שכתב (ריש פרשת שופטים) וז"ל צוה בתורה עד אלהים יבא דבר שניהם (שמות כ"א. כ"ב) ונתן בפלילים (שם כ"ב. ח'). א"כ מצוה שיהיו לישראל פלילים. וביאר כאן שישימו השופטים בכל עריהם כאשר יתן להם ה' הארץ. כי בחוץ לארץ אינם חייבים למנות להם ב"ד. אבל כאשר יצעק המעוות יעמדו עליו הראוים לשפוט ובמשפטיהם ישפטוהו. או יעלה לארץ בזמנה ושם ישפטוהו במקום המשפט וכו' עכ"ל עיי"ש. מבואר מדבריו ז"ל דס"ל דעיקר המצוה למנות דיינים ושופטים כבר שמענו מקרא דונתן בפלילים. ומקרא דעד האלהים יבא דבר שניהם. אלא דכאן (בפרשת שופטים) ביאר הכתוב תנאי המצוה ודקדוקיה. וכדדריש בספרי שם ובגמרא שם. והשתא לפ"ז כיון דהנך קראי דונתן בפלילים ועד האלהים יבא דבר שניהם. בדיני ממונות כתיבי. דלא בעו יותר משלשה. הרי מבואר בקרא דמצוה להעמיד ב"ד של שלשה. וזו היא עיקר המצוה. אלא דגלי קרא דמתנאי המצוה גם כן להעמיד ב"ד הגדול במקדש וסנהדרי קטנה במקומות ידועים. וא"כ עכ"פ במקום שאינו ראוי לסנהדרין ודאי איכא מצות עשה למנות ב"ד של שלשה. וגם מבואר מדברי הרמב"ן ז"ל אלו שאין מקום לסברת הכ"מ שהבאתי. ואפי' בכל הכרכים ועירות הגדולות שבחו"ל רצה לומר שאין מצוה מן התורה להעמיד שופטים. וכ"ש שאפשר לומר כן בעיר קטנה שבא"י וכמו שביארנו לעיל. אבל מקורן של דברי הרמב"ם ז"ל וסייעתו הוא כמו שביארנו: 
<b>ומעתה </b>נראה דזו היא ג"כ דעת רבינו הגאון ז"ל. ולכן לא כתב אלא שופטים ושוטרים סתם. שכולל גם ב"ד של שלשה. וא"כ דברי הבה"ג וסייעתו ז"ל שדקדקו וכתבו פרשת סנהדרי גדולה וקטנה. דמשמע דס"ל דב"ד של שלשה אינו בכלל מצוה זו. צ"ע טובא אצלי. וראיתי לרבינו ירוחם ז"ל (במישרים נתיב ראשון סוף ח"ד) שכתב וז"ל מצוה מדרבנן למנות שופטים בכל עיר ועיר. אף ע"ג דאין לנו סמיכה עתה. כדמוכח בסנהדרין עכ"ל עיי"ש. ומבואר מדבריו דבזמן הבית מיהת איכא מצוה מן התורה למנות גם ב"ד של שלשה במקום הצריך. שהרי בב"ד של שלשה מיירי. דבזה"ז ליכא ב"ד אחר. ודוקא משום דבזה"ז ליכא סמיכה ואין דנין אלא מתקנתא דרבנן דעבדינן שליחותייהו. וכמש"כ הרמב"ן ז"ל (פ' שופטים) שם ושאר ראשונים. להכי כתב שאין המצוה אלא מדרבנן. וכמתבאר מלשונו. אבל בזמן שהיתה סמיכה בישראל מצוה דאורייתא היא. וכדעת רבינו הגאון ז"ל וסייעתו. אלא שיש לתמוה במש"כ דהמצוה היא למנות שופטים בכל עיר ועיר. והרי להדיא מבואר בברייתא (סופ"ק דמכות) דבחו"ל אין מצוה להושיב ב"ד אלא בכל פלך ופלך ולא בכל עיר ועיר. וכן הוא בתוספתא (סופ"ג דסנהדרין) ובירושלמי (סוף פ"ק דמכות) עיי"ש. וא"כ תיפוק ליה דאפי' היתה לנו עתה סמיכה ליכא מצוה מדאורייתא לדידן למנות שופטים בכל עיר ועיר. דהרי אפי' בזמן הבית לא נצטוינו בכך בחוץ לארץ. ואולי אפשר לומר דמשום ארץ ישראל נקט הך טעמא בכל עיר ועיר. וכן כתב הרמב"ן ז"ל (ריש פ' שופטים). ולפי הנראה משם נובעים דברי רבינו ירוחם אלו עיי"ש. אבל בחו"ל ודאי בלא"ה ליכא מצוה למנות שופטים בכל עיר ועיר. דמעיקרא לא נצטוו בכך: 
<b>ועכ"פ </b>מבואר מדברי רבינו ירוחם ז"ל דגם הוא ס"ל דב"ד של שלשה נמי בכלל מצות עשה דשופטים ושוטרים תתן לך בכל שעריך. ומדברי הרמב"ן ז"ל שם לקמן מתבאר עוד דגם בערים שהיו בהן סנהדרי קטנה. נתמנו ג"כ מלבד זה גם ב"ד של שלשה לדיני ממונות עיי"ש. וכן ביאר הר"י אברבנאל ז"ל שם בארוכה עיי"ש בדבריו. וא"כ בב"ד של שלשה היתה המצוה למנות בכל עיר ועיר ממש. בין שמספר אנשיה מרובה או מועט. ועפ"ז מדוקדקים יותר דברי רבינו ירוחם ז"ל כמבואר. ועכ"פ מבואר דכולם לא ס"ל כדעת הבה"ג ז"ל וסייעתו. ואמנם לכאורה יש להביא ראיה לדעת הבה"ג מדאמרינן (פ"ק דסנהדרין ט"ז ע"ב) עלה דתנן התם אין עושין סנהדריות לשבטים אלא ע"פ ב"ד של שבעים ואחד. מנא לן. כדאשכחן במשה דאוקי סנהדראות. ומשה במקום שבעים וחד קאי עיי"ש. הרי דלא קאמר אלא דאוקי סנהדראות. ומשמע דב"ד של שלשה אינו בכלל המצוה. דאל"כ הו"ל למימר דאוקי שופטים או בתי דינים. דגם ב"ד של שלשה בכלל. אלא ודאי אין המצוה אלא במינוי סנהדראות בלבד. וכדעת הבה"ג ז"ל וסייעתו. איברא דא"כ איכא לאקשויי הכי גם ממתניתין מדלא קתני אלא אין עושין סנהדראות לשבטים וכו'. ואמאי לא קתני שופטים סתמא או בתי דינים. שיהיו גם ב"ד של שלשה בכלל. אלא ודאי אין המצוה אלא בסנהדראות. וכדעת הבה"ג וסייעתו ז"ל. ומיהו לכאורה היה אפשר לומר דגם ב"ד של שלשה בכלל סנהדרין סתם. כמו שתרגם המתרגם (תהלים ק"ז ל"ב) ובמושב זקנים יהללוהו. ובסנהדרין דחכימיא ישבחון יתי'. ובפרק בתרא דברכות (נ"ד ע"ב) אמרינן ותרי מינייהו רבנן שנאמר ובמושב זקנים יהללוהו עיי"ש. וכן פירש"י בתהלים שם עיי"ש. ועי' ג"כ בערוך (ערך סנהדרין). אבל הבה"ג שכתב בלשונו סנהדרי גדולה וסנהדרי קטנה. ודאי משמע דסנהדרין ממש קאמר. וס"ל דאין המצוה אלא להעמיד סנהדרין גדולה וקטנה. ולא ב"ד של שלשה. אלא דאין זה מספיק דודאי בכל מקום שנזכרו בתלמוד ובמשנה סנהדרין. היינו סנהדרין ממש. ולשון תרגום לחוד ולשון התלמוד לחוד. וא"כ ודאי הקושיא במקומה עומדת. וראי' מוכחת מזה לכאורה לדעת הבה"ג ז"ל וסייעתו: 
<b>איברא </b>דלכאורה ע"כ בלא"ה מוכרח לומר דגם ב"ד של שלשה בכלל סנהדרין דמתניתין. ובכלל מאי דאמרינן בגמרא שם דאשכחן במשה דאוקי סנהדראות. דהרי לפי מה שפירש"י שם מאי דאמרינן דאשכחן במשה דאוקי סנהדראות. היינו בפרשת ואתה תחזה. בעצת יתרו עיי"ש. וכן פירש הרמ"ה ז"ל שם שכתב וז"ל כדאשכחן במשה כו' דכתיב ויבחר משה אנשי חיל וגו' וכו' עכ"ל עיי"ש. וכן איתא בהדיא במדרש תנחומא (פ' שופטים) ומניין שהושיב משה סנהדרין שנאמר ויבחר משה אנשי חיל מכל ישראל וגו' עיי"ש. והך קרא הוא בפרשת ואתה תחזה. ובפסיקתא זוטרתא (יתרו. י"ח כ"ב) אי' וכל דבר הקטן אלו דיני ממונות שהן בשלשה עיי"ש. ואף דזה לא כתיב אלא בעצת יתרו. מ"מ הרי כתיב שם וישמע משה לקול חותנו ויעש כל אשר אמר ויבחר משה וגו'. הרי מבואר דאוקי משה גם ב"ד של שלשה. ועוד דאמרינן (פ"ד דסנהדרין ל"ד ע"ב) דיני ממונות דנין ביום וגומרין בלילה. מנה"מ אר"ח בר פפא דאמר קרא ושפטו את העם בכל עת וכו' עיי"ש. וכן איתא בירושלמי (פ"ד דסנהדרין ה"ה) עיי"ש. ובמכילתא דר"ש בן יוחאי (יתרו כ"ג) ושפטו את העם בדיני ממונות הכתוב מדבר וכו' עיי"ש. הרי דאוקי משה גם שופטים לדיני ממונות שאינם ביותר משלשה. וכן מוכרח מדאמרינן (סופ"ק דסנהדרין י"ח ע"א) תנו רבנן ושמת עליהם שרי אלפים וגו' נמצאו דייני ישראל שבעת ריבוא ושמונת אלפים ושש מאות עיי"ש. וכן הוא בירושלמי ובמכילתא שם עיי"ש. ואם איתא דלא אוקי משה אלא סנהדראות ממש בלבד. ומלבד זה הוקמו בתי דינים של שלשה שלשה. במקומות שלא היו ראוים לסנהדרין. או גם במקומות שהיו סנהדרין לדעת הרמב"ן ז"ל וסייעתו כמשכ"ל. נמצא שהיו דייני ישראל הרבה יותר מסכום זה. ולא היה לו לומר אלא נמצאו דייני ישראל שהוקמו ע"י משה כך וכך. אלא ודאי לא הוקמו דיינים יותר ממה שהוקמו ע"י משה שכולם לא אוקי אלא משה בלבד. ובפרט לפי הגירסא שבמכילתא ובמדרש שכל טוב נמצאו כל דייני ישראל וכו' עי"ש. ומבואר מזה דגם בתי דינים של שלשה שלשה אוקי משה. וע"כ מאי דקאמר התם דאשכחן משה דאוקי סנהדראות. היינו גם בתי דינים של שלשה. שגם הם בכלל סנהדרין. וממילא מבואר דגם מאי דתנן במתניתין אין עושין סנהדראות אלא ע"פ ב"ד של שבעים ואחד. כולל גם בתי דינים של שלשה שלשה. וא"כ אדרבה גם מההיא דהתם מוכרח כדעת רבינו הגאון ז"ל וסייעתו. ושלא כדעת הבה"ג ז"ל וסייעתו. וכן כתב בהדיא בספר והזהיר (פ' משפטים) וז"ל והזהיר הקב"ה את ישראל למנות שלשה דיינים שיש בהם חכמה תבונה ויראת חטא שכך שנו חכמים במשנה דיני ממונות בשלשה וכו' עכ"ל עיי"ש. הרי דס"ל ג"כ דגם ב"ד של שלשה בכלל המצוה דשופטים ושוטרים תתן לך: 
<b>אמנם </b>ראיתי בפירש"י במתניתין (רפ"ק דסנהדרין) על מאי דתנן אין עושין סנהדריות לשבטים אלא ע"פ ב"ד של שבעים ואחד. שכתב וז"ל סנהדריות שהיו מושיבים סנהדרי קטנה של כ"ג בכל עיר ועיר כדכתיב תתן לך בכל שעריך. וצריכין ב"ד הגדול שבלשכת הגזית לצאת ולהושיבם עכ"ל עיי"ש. הרי דס"ל דבסנהדרין דוקא מיירי. וכן מבואר בדברי הרמב"ם ז"ל (פ"ה מהלכות סנהדרין ה"א) שכתב וז"ל אין עושין סנהדרי קטנה לכל שבט ושבט ולכל עיר ועיר אלא ע"פ ב"ד של ע"א עכ"ל עיי"ש. הרי דמפרש מתניתין כפשטה בסנהדרי קטנה ממש דוקא. והשתא כיון דהרמב"ם ז"ל גופיה ס"ל דגם ב"ד של שלשה בכלל מצות עשה דשופטים ושוטרים תתן לך וכמשכ"ל. א"כ לדידיה גופי' הקושיא במקומה עומדת מדלא קאמרינן דאוקי משה אלא סנהדריות. וכן במתניתין דלא נקט אלא דין מנייה דסנהדרין בלבד. משמע דבב"ד של שלשה ליכא מצוה למנות. וראיתי להרב קה"ע בש"ק בירושלמי (פ"ק דסנהדרין ה"ה) שהקשה על הרמב"ם שם דהא לא תנן אלא שאין עושין סנהדריות לשבטים אלא ע"פ ב"ד של ע"א. אבל של כל עיר ועיר לא הוזכר במתניתין. ועוד דאמרינן בגמרא טעמא כדאשכחן משה דאוקי סנהדריות ומשה במקום ע"א קאי. והא משה לא אוקי סנהדריות אלא לשבטים ולא לעיירות. דהא לא הוה להו עיירות בזמן ההוא. וכי תימא מדכתיב ואשים עליהם שרי אלפים וגו' משמע דגם לעיירות הושיב סנהדרין. א"כ ניבעי נמי ע"א בב"ד של שלשה. דמשמעות הכתוב שהעמיד שופטים לדיני ממונות. והניחה בקושיא. ומסיק שם שלא כדברי הרמב"ם ז"ל. ולא העמיד משה אלא לשבטים בלבד אבל לעיירות העמידו הם עצמם עליהם. ואין צריך ב"ד של ע"א אלא לסנהדריות של שבטים ולא לשל עיירות. ומדוקדק לישנא דמתניתין עיי"ש בדבריו שהאריך בזה. ולא ידענא אמאי לא הקשה קושייתו על פירש"י גם כן. ועיקר קושייתו לק"מ. דאפי' את"ל שלא עשה משה אלא סנהדריות לשבטים ולא לעיירות. משום שלא הוצרך לכך לפי שלא היו להם עיירות. מ"מ ודאי דין זה נוהג גם בסנהדריות של עיירות. דכיון דאמרינן אליבא דרבנן (פ"ק דסנהדרין י"ז ע"א) דילפינן סנהדרי גדולה מסנהדרי קטנה עיי"ש. כ"ש דאיכא למילף לכ"ע סנהדרי קטנה מסנהדרי קטנה. ואין שום סברא לחלק בזה בין סנהדרי קטנה לסנהדרי קטנה. ואין רמז לחילוק זה בשום דוכתא. וגם מלישנא דמתניתין לא משמע מידי. דמאי דקתני מתניתין אין עושין סנהדריות לשבטים. משמע דהיינו לצורך שבטים. כלומר לצורך חלוקות ישראל. ולאפוקי סנהדרי גדולה שהיא לכל עם ישראל כולו. דאם הכוונה לב"ד של כל שבט ושבט הכי הו"ל לומר אין עושין סנהדריות לכל שבט ושבט וכו'. ואין להאריך בזה דבלא"ה דבריו שם מגומגמים. ומ"מ ע"פ דבריו ממילא מבואר דגם קושייתנו להרמב"ם ז"ל לאו פירכא היא. דאע"ג דס"ל דגם ב"ד של שלשה בכלל העשה. מ"מ לא קתני ליה במתניתין משום דאין צריך למנותו ע"פ ב"ד של שבעים ואחד. אלא העיר עצמה מעמדת ב"ד של שלשה. ולא ס"ל כדעת הרמב"ן ז"ל וסייעתו דגם במקום שהיתה בו סנהדרי קטנה עשו בו מלבד זה גם ב"ד של שלשה. אלא רק בעיר שאינה ראויה לסנהדרין הוא שהעמידו בה ב"ד של שלשה. כמתבאר מדברי הרמב"ם ז"ל (פ"א ה"ד) שם עיי"ש. וא"כ בזמן שהיו ישראל במדבר דלא הוו להו עיירות. לא הוצרכו לב"ד של שלשה כלל. ושלא כדברי הפסיקתא זוטרתא שהבאתי לעיל. וא"כ לא אשכחן דאוקי משה אלא סנהדריות בלבד. וא"כ אח"כ אע"פ שנצטוו ג"כ למנות סנהדרי קטנה בכל עיר ועיר. וכשאינה ראויה לסנהדרין נצטוו למנות בה עכ"פ ב"ד של שלשה. מ"מ בני העיר עצמן הם שממנים ב"ד זה. וכדס"ל להרב קה"ע לענין סנהדרי קטנה של עיר ועיר. וא"כ לק"מ לדעת הרמב"ם ז"ל: 
<b>שוב </b>מצאתי לאחד מהאחרונים ז"ל שכבר עמד על דברי הרמב"ם ז"ל דס"ל שגם ב"ד של שלשה בכלל מצות מינוי שופטים. א"כ אמאי לא קתני ליה במתניתין שאינו נעשה אלא ע"פ ב"ד הגדול. וכתב לתרץ ע"פ גירסת הגר"א ז"ל בספרי (פ' שופטים) ושפטו את העם זה מינוי הדיינין. וא"כ מינוי ב"ד של שלשה מצוה בפ"ע היא. והילכך מינוי סנהדריות דנפק"ל מדכתיב שופטים ושוטרים תתן לך. בעינן שיתמנו ע"פ ב"ד הגדול כדאוקי משה. אבל ב"ד של שלשה במקום שאינו ראוי לסנהדרין דנפק"ל מקרא דושפטו את העם דלא אשכחן דאוקי משה אין צריך ב"ד הגדול. זהו תורף דבריו. והם דברים בטלים. ואינם מועילים כלום. דממנ"פ אם לא אשכחן דאוקי משה אלא בסנהדריות. א"כ אפילו אם ליכא מצוה בפ"ע לב"ד של שלשה. אלא הו"ל ג"כ בכלל עשה דשופטים ושוטרים תתן לך. נמי אין ב"ד של שלשה צריך להתמנות ע"פ ב"ד הגדול. שהרי גם סנהדרי קטנה אינה צריכה מינוי ע"פ ב"ד הגדול אלא משום דאשכחן דאוקי משה. וא"כ ב"ד של שלשה דלא אשכחן מהיכי תיתי לן להצריך ב"ד הגדול למינויו. ואם הוה משכחינן דאוקי משה גם ב"ד של שלשה. ודאי גם אם נאמרה בו מצוה מיוחדת בפ"ע צריך שיתמנה ע"פ ב"ד הגדול דוקא. ועיקר הדבר מעיקרא ליתא. דהדבר פשוט דגם לגירסת הגר"א ז"ל בספרי אין פירושו שהיא מצוה בפ"ע למנות דיינין. דא"כ הו"ל למימר בהדיא בית דין של שלשה. אבל סתם דיינין שייך גם בסנהדרין כמבואר בכמה דוכתי. וגם על מינוי דיינים לא שייך כלל לישנא דקרא דכתיב ושפטו את העם. אבל הדבר פשוט דמאי דקאמר בספרי זה מינוי הדיינים. היינו לומר דהך קרא קאי על מצות מינוי הדיינים דלעיל מיניה בקרא דשופטים ושוטרים תתן לך וגו'. וקאמר קרא דמינוי דיינים שצויתי לך היינו דיינים כאלו שישפטו את העם משפט צדק. וכדפי' רש"י שם. וכן מבואר בהדיא בדברי הגר"א ז"ל (באדרת אליהו שם) עיי"ש בדבריו. וכפי הנראה מקור הגהתו בספרי הוא מפירש"י ז"ל. דמשמע מדבריו שזו היא גירסתו עיי"ש. וא"כ אין כאן שום מצוה בפ"ע אלא הוא פירושא דרישא דקרא דשופטים ושוטרים תתן לך. ואין כאן אלא מצוה אחת כללית לכל מיני השופטים כולן. והוא פשוט אין כדאי להאריך בו יותר: 
<b>ועכ"פ </b>מבואר דדברי רבינו הגאון ז"ל מדוקדקים היטב במה שלא הזכיר כלל סנהדרין. כלשון הבה"ג וסייעתו. אלא כתב בדרך כלל <b>שופטים ושוטרים. </b>כדי לכלול כל מיני השופטים כולן. שכולם בכלל מצות עשה זו להעמיד שופטים. אבל באזהרותיו שע"פ עשרת הדברות (דבור לא תשא) כנראה נמשך ג"כ אחר הבה"ג ז"ל. שכתב שם וז"ל <b>נתן הוד לשרי אלפים ומאות בהתהלכי בישימון דוהב. ושתי סנהדריות בארץ. הדר שופטים ושוטרים צוהב. </b>עכ"ל שם. ורצה לומר שכבר נתן הוד לשרי אלפים ומאות בהיותנו עוד במדבר ע"פ עצת יתרו. כדכתיב (בפרשת ואתה תחזה) ויבחר משה אנשי חיל מכל ישראל ויתן אותם ראשים על העם שרי אלפים שרי מאות וגו' והיא הסנהדרין הראשונה בישראל. ומש"כ <b>נתן הוד </b>וכו'. <b>הדר שופטים </b>וכו'. כוונתו שנתן להם הוד והדר. וזה ע"פ מה שאמרו במדרש תהלים (ק"ד ה') הוד והדר לבשת. בשר ודם וכו' אבל הקב"ה וכו' ויש לו שני דברים הוד והדר. ונתן ההוד למשה וכו' ונתן ההדר ליהושע וכו'. אמר הקב"ה לעתיד לבא אני נותנם למלך המשיח שנאמר וכו'. ולא למלך המשיח בלבד הוא נותנם אלא לכל מי שהוא יגע בתורה. שנאמר גדולים מעשה ה' וגו'. ואין מעשה ה' אלא תורה שנאמר וכו'. ומה שכרו הוד והדר פעלו. הוי הוד והדר לבשת עיי"ש. ולשונו זה מכוון עם לשונו גם כאן שכתב <b>מה נהדרו במראם. </b>נשתמש גם כאן בלשון הדר על השופטים. אלא דכאן לא הזכיר לשון נתינת הוד. ונראה דכוונתו כאן למה שאמרו בפסיקתא דר"כ (פסקא כ"ח) ובויקרא רבה (פ"ל) פרי עץ הדר. זו סנהדרי גדולה של ישראל שהידרם הקב"ה וכו' עיי"ש. ומש"כ <b>בהתהלכי בישימון דוהב. </b>רצה לומר זה היה כשהלכנו בישימון דוהב. וזה ע"פ מה שדרשו (ברכות ל"ב ע"א) על קרא דבמדבר בערבה וגו' ודי זהב. מאי ודי זהב. אמרי דבי ר"י וכו' בשביל כסף וזהב שהשפעת להם לישראל עד שאמרו די וכו' עיי"ש. והוא מלשון הכתוב (ישעי' י"ד ד') שבתה מדהבה. עי' במפרשים שם. ולפי שהיו במדבר בישימון. אע"פ שלא חסר להם כלום. מ"מ לא היו במקום ישוב. וכולם היו מקובצים יחד. ולכן לא היה להם אלא מין אחד של סנהדרין. אבל כשנכנסו לארץ ונתפזרו למושבותיהם בעריהם. אז הוא שנצטוו להעמיד שתי סנהדריות. אחת גדולה של שבעים ואחד במקדש בלשכת הגזית. וקטנה של עשרים ושלשה בכל פלך ופלך ובכל עיר ועיר. וגם בירושלים על פתח הר הבית ועל פתח העזרה היו יושבים שתי סנהדריות קטנות. כדתנן פרק הנחנקין (פ"ו ע"ב) עיי"ש. וזהו שכתב <b>ושתי סנהדריות בארץ. הדר שופטים ושוטרים צוהב. </b>ר"ל שהדרם צוהב. שיש לו ברק ומפיץ אור כזהב. והוא מלשון הכתוב (עזרא ח' כ"ז) נחושת מוצהב. וזו היא פרשת שופטים ושוטרים תתן לך בכל שעריך וגו': 
<b>ומ"מ </b>מבואר דשם נמשך אחר הבה"ג ז"ל שלא כתב בענין מצוה זו דהעמדת שופטים אלא סנהדרי גדולה וקטנה בלבד ולא ב"ד של שלשה. וקצת היה מקום לומר שאין דבריו סותרים זה את זה. דגם כאן כוונתו כדעת הבה"ג ז"ל. אלא דנקט לישנא דקרא כדרכו ז"ל בשאר דוכתי בכל מקום שאפשר. אלא דכיון דגם שם כתב כלישנא דקרא שופטים ושוטרים. ומ"מ לתוספת ביאור כתב ג"כ שתי סנהדריות. דמשמע כדי לאפוקי ב"ד של שלשה שאינו בכלל עשה זו. וכאן סתם דבריו ולא כתב אלא שופטים ושוטרים סתם. משמע שחזר בו כאן. ונטה מדעת הבה"ג ז"ל. וס"ל דגם ב"ד של שלשה בכלל מצוה זו ומטעם שביארנו. ובלא"ה דברי רבינו הגאון שם צ"ע שלא כתב מצות עשה זו אלא לעשותה בארץ. והרי להדיא מבואר במתניתין (סופ"ק דמכות) דסנהדרין נוהגת בארץ ובחוץ לארץ. ובגמרא אמרינן עלה מנה"מ דתנו רבנן והיו אלה לכם לחקת משפט לדורותיכם בכל מושבותיכם. למדנו לסנהדרין שנוהגת בארץ ובחו"ל. א"כ מה ת"ל בשעריך. בשעריך אתה מושיב בתי דינים בכל פלך ופלך ובכל עיר ועיר. ובחו"ל אתה מושיב בכל פלך ופלך ואי אתה מושיב בכל עיר ועיר עיי"ש. וכן הוא בירושלמי שם. ובתוספתא (סופ"ג דסנהדרין) עיי"ש. ואע"פ שאפשר שלא כתב שם בארץ אלא לאפוקי בהיותם במדבר. וכמו שביארנו לעיל. מ"מ כיון דעכ"פ לא הזכיר מצות עשה זו אלא בארץ בלבד. משמע ודאי דס"ל דאינה נוהגת בחוץ לארץ. וזה תמוה טובא: 
<b>וראיתי </b>להרמב"ן ז"ל (ריש פ' שופטים) שכתב וז"ל ובאר בכאן שישימו השופטים בכל עריהם כאשר יתן להם השם את הארץ. כי בחוץ לארץ אינם חייבים למנות להם ב"ד אבל כאשר יצעק המעוות יעמדו עליו הראויים לשפוט ובמשפטיהם ישפטוהו. או יעלה לארץ בזמנה ושם ישפטוהו במקום המשפט וכו'. ולפ"ז אין ישראל שבחוצה לארץ מצווים למנות להם דיינים. וכן כתב הרב רבי משה (הרמב"ם) אבל במס' מכות שנו והיו אלה לכם וגו' מלמד שסנהדרין נוהגת בארץ ובחו"ל וכו'. ואי אתה מושיב בכל עיר ועיר. ונראה מזה שחייבין למנות סנהדרין בחו"ל. ולא בכל עיר ועיר כא"י אלא פלכים פלכים וכו' עכ"ל עיי"ש. ומתבאר מדבריו דלדעת הרמב"ם ז"ל ליכא בחו"ל שום מצוה למנות שופטים כלל. וכן היתה דעת הרמב"ן ז"ל גופי' מתחילה. (ומש"כ לפנינו בדברי הרמב"ן ולפ"ז אין ישראל שבחו"ל מצווים למנות להם דיינים בעיירות. הך תבת בעיירות. ט"ס הוא. כמבואר להדיא בדברי הרמב"ן שם תחלה. וכן מתבאר להדיא מסוף דברי הרמב"ן ז"ל. דמעיקרא הוה סבר שבחו"ל ליכא שום מצוה למנות דיינים כלל עיי"ש. וכן מבואר להדיא בפי' בעה"ט הארוך שם שהביא דברי הרמב"ן אלו. ושם ליתא תבת בעיירות עיי"ש. והוא מוכרח) אלא דאח"כ חזר בו משום הברייתא דסופ"ק דמכות דמבואר שם דרק בעיירות לא נצטוו להושיב דיינים בחו"ל. אבל בפלכים גם הם נצטוו על כך. ודברי הרמב"ם שהביא הם בפ"א מהלכות סנהדרין ה"ב. שכתב שם אבל בחוצה לארץ אין חייבין להעמיד ב"ד בכל פלך ופלך. שנאמר תתן לך בכל שעריך וגו' עיי"ש. ובכ"מ וגם בלח"מ שם עמדו על דברי הרמב"ם אלו מברייתא דסופ"ק דמכות שם. ומסיק בכ"מ דעכצ"ל או דט"ס הוא בדברי הרמב"ם. וצ"ל אבל בחו"ל אין צריך להעמיד ב"ד אלא בכל פלך ופלך ולא בכל עיר ועיר. או שגירסא אחרת היתה לו בגמרא שם עיי"ש. ובלח"מ שם החליט דט"ס הוא. וצריך לשבש דברי הרמב"ם. וצ"ל כדאיתא בגמרא שם. אלא דאח"כ כתב עוד וז"ל אבל לא נראה כן מדברי הרמב"ן ז"ל בפי' התורה. דנראה מדבריו דס"ל דרבינו (הרמב"ם) פליג על הברייתא השנויה במס' מכות וצ"ע עכ"ל עיי"ש. ואמנם דברי כולם תמוהים מאד לכאורה. שהרמב"ן ז"ל וגם הכ"מ והלחם משנה לא הוקשה להם אלא מברייתא דסופ"ק דמכות. וביותר הלח"מ שכתב דלהרמב"ן ז"ל הרמב"ם ז"ל פליג על הברייתא השנויה במס' מכות. וזה מתמיה דתיפוק להו דמשנה ערוכה היא סופ"ק דמכות. דבהדיא תנן התם דסנהדרין נוהגת בארץ ובחוצה לארץ. והדבר נפלא ביותר על הרמב"ן ז"ל שלא חזר בו ממאי דהוה ס"ל מעיקרא דבחו"ל לא נצטוו למנות דיינים כלל אלא משום ברייתא דמכות שם. וממשנה זו המפורשת להדיא איפכא לא הוקשה לו כלום: 
<b>ומלבד </b>זה יש לתמוה על הרמב"ן ז"ל. ואחריו גם על הכ"מ והלח"מ. שהרי בהדיא כתב הרמב"ם ז"ל (פ"ד מהלכות סנהדרין הי"ב) וז"ל ב"ד שנסמכו בארץ ישראל ויצאו חוצה לארץ. הרי הם דנים דיני קנסות בחו"ל כדרך שדנים בארץ. שסנהדרין נוהגת בארץ ובחוצה לארץ. והוא שיהיו סמוכים עכ"ל עיי"ש. הרי שכתב בהדיא שסנהדרין נוהגת גם בחו"ל. והיאך החליט הרמב"ן ז"ל בדעת הרמב"ם ז"ל שאין מצוה זו נוהגת כלל בחו"ל. וגם הכ"מ והלח"מ איך נסתפקו בזה בדעת הרמב"ם ז"ל. והרי כאן מפורש בהדיא שפסק כסתם משנתנו (סופ"ק דמכות) שנוהגת בארץ ובחו"ל. איברא דדברי הרמב"ם אלו צריכים ביאור. דהרי בדיני קנסות מיירי. ומאי ענין סנהדרין לכאן. אטו דיני קנסות צריכין סנהדרין. הא בהדיא תנן (רפ"ק דסנהדרין) דדיני קנסות בשלשה. וכן פסק הרמב"ם ז"ל (פ"ה מהלכות סנהדרין ה"ח). אלא שצריכין סמוכין. ומאי טעם הוא זה שכתב שסנהדרין נוהגת בארץ ובחו"ל. והנה מקור דברי הרמב"ם ז"ל אלו הוא מסוגיא דפ"ק דסנהדרין (י"ד ע"א). דגרסינן התם אמר ריב"ל אין סמיכה בחוצה לארץ. מאי אין סמיכה. אילימא דלא דייני דיני קנסות כלל בחו"ל. והא תנן סנהדרין נוהגת בין בארץ ובין בחו"ל. אלא דלא סמכינן בחו"ל עיי"ש. והן הן דברי הרמב"ם ז"ל. אלא דהדבר קשה דלכאורה עכצ"ל דהכי פריך דכיון דמצות העמדת סנהדרין נוהגת גם בחו"ל. א"כ עכצ"ל שהן דנין שם דיני נפשות וכ"ש דיני קנסות. דאל"כ לאיזה ענין נצטוו להעמיד סנהדרין. אלא דלא משמע הכי מפשטא דסוגיא. דא"כ הו"ל למיפרך הכי בהדיא והא תנן סנהדרין נוהגת בארץ ובחו"ל. ואם איתא דאין דנין דיני קנסות כלל בחו"ל וכ"ש דיני נפשות סנהדרין למאי בעו. וכאורחא דתלמודא בכל דוכתי. אבל מדסתים וקפריך והא תנן סנהדרין נוהגת בארץ ובחו"ל. משמע ודאי דמגופא דמתניתין פריך. כאילו מיירי מתניתין בהך דינא גופא ומפורש בה דדנין דיני קנסות בחו"ל. וזה קשה שהרי מתניתין לא מיירי בהכי כלל. אלא במצות העמדת סנהדרין הוא דמיירי. אבל במה שהם דנין לא קמיירי. וגם דברי הרמב"ם ז"ל אינם מובנים לפ"ז במה שכתב בטעם הדבר שדנין דיני קנסות בחו"ל משום שסנהדרין נוהגת בארץ ובחו"ל. ואיזה טעם יש בזה. ומאי ענין סנהדרין לכאן. ולא היה לו לומר זה אלא בדרך הוכחה וראי' לדבר. והכי הוא דהו"ל לומר שהרי אפילו סנהדרין נוהגת בחו"ל: 
<b>ואמנם </b>ראיתי להרמ"ה ז"ל שם שכתב וז"ל אמר ריב"ל אין סמיכה בחו"ל. ודייקינן עלה מאי אין סמיכה אי לימא דלא דיינינן דיני קנסות בחו"ל. והיינו דקאמר אין סמיכה דלא מהניא סמיכה בחו"ל למידן דיני קנסות. והתנן סנהדרין נוהגת. כלומר תורת סנהדרין נוהגת בין בארץ ובין בחו"ל. דכל דאיתינהו לסנהדרי יכלי למידן דיני נפשות. ואין צריך לומר דיני קנסות וכו' עכ"ל עיי"ש. הרי דמפרש דבאמת בהך דינא גופא הוא דמיירי מתניתין. דמאי דתנן סנהדרין נוהגת בארץ ובחו"ל. היינו לומר שתורת סנהדרין לדון מה שהם דנין נוהגת אפילו בחו"ל אם נמצאו שם. וא"כ לא מיירי במצות העמדת סנהדרין כלל. אלא בתורת סנהדרין לדון. ואפשר דמיירי בסנהדרין שבארץ ישראל כשיצאו לחוצה לארץ. דכל עיקרו לא אתי אלא לאשמעינן שיש להם תורת סנהדרין גם בהיותם בחוצה לארץ. וכן מתבאר להדיא גם מדברי הרמב"ם ז"ל (בפיה"מ סופ"ק דמכות) שכתב על הך מתניתין דהתם. וז"ל כבר ביארנו בפרק ראשון ממס' סנהדרין כי הסמיכה בארץ ישראל ויש להם רשות לדון בארץ ובחוצה לארץ דיני קנסות ודיני נפשות וכו' עכ"ל עיי"ש. וכן כתב בפיה"מ (פ"ק דסנהדרין משנה ג') עיי"ש. מבואר בהדיא שמפרש משנתנו כפי' הרמ"ה ז"ל. וכן פירש בסמ"ג (עשין צ"ז) עיי"ש. וכן פירש הרע"ב ז"ל שם. וז"ל סנהדרין נוהגת בארץ ובחו"ל סנהדרין הסמוכים בארץ יש להם רשות לדון דיני קנסות ודיני נפשות בין בארץ ובין בחוצה לארץ וכו' עכ"ל עיי"ש. וכן מתבאר מדברי הריטב"א ז"ל (בפ"ק דמכות שם). שמפרש כן עייש"ה. ולפ"ז ניחא שפיר סוגיא דסנהדרין שם. דודאי עיקר הך דינא מפורש במתניתין דהתם שדנין בחו"ל אפילו דיני נפשות ואין צריך לומר דיני קנסות. ובהכי גופא הוא דמיירי מתניתין. וגם דברי הרמב"ם ז"ל שם מדוקדקים היטב דברים כמשמען: 
<b>ומעתה </b>ממילא מבואר דאין כאן מקום תימא על הרמב"ן ז"ל לא ממשנתנו ולא מדברי הרמב"ם ז"ל שם. שהרי לא מיירי התם כלל במצות העמדת סנהדרין בחוצה לארץ. אלא בתורת סנהדרין לדון. ואפי' בסנהדרין שבארץ ישראל. דסנהדרין דחוצה לארץ לא נזכרה בהך מתניתין כלל. וגם לא בדברי הרמב"ם ז"ל שם. וא"כ שפיר אפשר לומר כמש"כ הרמב"ן ז"ל לדעת הרמב"ם ז"ל דמצות העמדת שופטים ושוטרים אינה נוהגת כלל בחו"ל. וכנוסחת הרמב"ם שלפנינו. וכן נראה להדיא מדברי הרמב"ם ז"ל בסה"מ (סוף עשה קע"ו) שכתב וז"ל ודע אלו המנויין כולם. כלומר סנהדרי גדולה וקטנה וב"ד של שלשה וזולתם מן המנויין. אמנם יהיו כולם בארץ ישראל. וכשנתקיימה הסמיכה בארץ ישראל אז אפשר לסמוכים ההם שישפטו בארץ ובחוצה לארץ וכו'. ולשון ספרי באמרו מכה נפש בשגגה והיו אלה לכם אמרו בכל מושבותיכם בחוצה לארץ. יכול אף ערי מקלט יהיו נוהגות בחו"ל. ת"ל אלה. אלה הדינין נוהגין בין בארץ בין בחו"ל. וערי מקלט אינן נוהגות אלא בארץ עכ"ל עיי"ש. נראה בהדיא מדבריו אלו דמצות עשה דמינוי כל השופטים כולן אינה נוהגת אלא בארץ בלבד. אלא שהשופטים של ארץ ישראל אפשר להם שישפטו גם בחוצה לארץ. ועל זה הביא ג"כ דברי הספרי דדריש מדכתיב והיו אלה לכם וגו'. אלה הדינין נוהגין בין בארץ בין בחו"ל וכו'. דמשמע ג"כ דרק אלה הדינין. דהיינו דיני נפשות דמיירי בהו בההיא פרשה. אבל לא מצות מינוי השופטים. והנה לשון זה ליתא לפנינו בספרי. אלא שבילקוט (פ' מסעי) הביא ג"כ כן בשם הספרי. אלא דשם הגירסא אלה הדיינין. והרמב"ם ז"ל גריס אלה הדינין עיי"ש שיש שם עוד קצת שינויים מגירסת הרמב"ם. ומ"מ מתבאר להדיא מדברי הרמב"ם ז"ל אלו כמו שהבין הרמב"ן ז"ל בדעתו. וכ"כ בחינוך (מצוה תצ"א). וז"ל ונוהגת מצוה זו (ר"ל מצות מינוי שופטים ושוטרים). כלומר סנהדרי גדולה וקטנה וב"ד של שלשה בארץ ישראל שיש שם סמיכה. אבל לא בחו"ל שאין סומכין בחו"ל. אבל מ"מ כל הנסמך בארץ ראוי לשפוט אף בחו"ל. וזה מה שאמרו. ז"ל סנהדרין נוהגת בארץ ובחו"ל וכו' עכ"ל עיי"ש. הרי בהדיא דס"ל שאין מצוה זו נוהגת אלא בארץ ישראל בלבד. ומאי דתנן סנהדרין נוהגת בארץ ובחו"ל. מפרש ג"כ רק לענין תורת סנהדרין לדון. לומר שראויין לדון מה שהם דנים בין בארץ ובין בחו"ל. אבל המצוה למנותן. אינה נוהגת אלא בארץ. ויש לתמוה על הכ"מ והלח"מ שלא ראו דברי הרמב"ם בסה"מ שם ודברי החנוך. שמתבאר משם להדיא כנוסחא שלפנינו בדברי הרמב"ם ז"ל שהיא ג"כ נוסחת הרמב"ן ז"ל. וקצת יש מקום לצדד דמש"כ הרמב"ם בסה"מ שם אלו המנויין כולן וכו' יהיו כולם בא"י וכו'. אין כוונתו אלא על סמיכתן בלבד. שאין סמיכה בחו"ל. אבל אין זה נכון כלל. ואין משמעות דברי הרמב"ם ז"ל כן שם. ובפרט דא"כ היה לו לבאר שם דגם בחו"ל נוהגת מצוה זו עכ"פ בכל פלך ופלך. אלא ודאי הדברים כפשטן ומשמען דס"ל דאין מצוה זו נוהגת בחו"ל כלל: 
<b>הן </b>אמת שיש לי מקום עיון בזה ממש"כ הרמב"ם ז"ל (סופ"ט מהלכות מלכים) וז"ל וכיצד מצווין הן (בני נח) על הדינין. חייבין להושיב דיינין ושופטים בכל פלך ופלך לדון בשש מצות אלו וכו' עכ"ל עיי"ש. והנה מקור דבריו אלו הוא מדאמרינן (פרק ארבע מיתות נ"ו ע"ב) אר"א ב"י לא נצרכה אלא להושיב ב"ד בכל פלך ופלך ובכל עיר ועיר. ופריך והא בני נח לא איפקוד והתניא כשם שנצטוו ישראל להושיב בתי דינין בכל פלך ופלך ובכל עיר ועיר כך נצטוו בני נח להושיב בתי דינין בכל פלך ופלך ובכל עיר ועיר וכו' עיי"ש. וא"כ יש לתמוה אמאי השמיט הרמב"ם ז"ל בכל עיר ועיר. ולא כתב אלא בכל פלך ופלך. ולא ראיתי כעת מי שהרגיש בזה. אבל נראה דטעמו משום דס"ל דע"כ הך לישנא גבי בני נח לאו דוקא. דהא גם ישראל לא נצטוו להושיב שופטים בכל עיר ועיר אלא בארץ ישראל בלבד. אבל בחו"ל לא נצטוו אלא על כל פלך ופלך. ולא בכל עיר ועיר. וא"כ בני נח דאין ארץ ישראל ארץ אחוזתם. ולדידהו אין מקום לחלק בין ארץ ישראל לחו"ל. גם בארץ ישראל ודאי אין לחייבם יותר מלישראל בחוצה לארץ. דהיינו דוקא בכל פלך ופלך ולא בכל עיר ועיר. ועכצ"ל דאיידי דנקט בישראל בכל פלך ופלך ובכל עיר ועיר. נקט נמי הכי גבי בני נח ולאו דוקא הוא. דודאי לא שייך בהו אלא כל פלך ופלך בלבד. ולכן שפיר דקדק הרמב"ם ז"ל והשמיט גבי בני נח כל עיר ועיר. ולא כתב אלא כל פלך ופלך. וכן ראיתי להרמ"ה ז"ל בסנהדרין שם שלא נקט גבי בני נח אלא פלך ופלך בלבד עיי"ש. ומעתה א"כ לפ"ז מבואר דע"כ גם להרמב"ם ז"ל נצטוו ישראל מיהת על כל פלך ופלך גם בחו"ל. דאם איתא דבחו"ל לא נתחייבו להושיב בתי דינים כלל אפי' בכל פלך ופלך. א"כ גבי בני נח מהיכא תיתי לן לחלק בין כל פלך ופלך לכל עיר ועיר. דלדידהו כיון דארץ ישראל נמי לא עדיפא מחוץ לארץ. דמהאי טעמא לא נתחייבו על כל עיר ועיר אפי' בא"י. הו"ל למיפטרינהו לגמרי אפי' בכל פלך ופלך. כמו בחו"ל לדידן. אלא ודאי ע"כ לדעת הרמב"ם ז"ל גם בחו"ל נצטוו ישראל להושיב שופטים מיהת בכל פלך ופלך. וא"כ לפי הנוסחא שלפנינו. שהיא ג"כ נוסחת הרמב"ן ז"ל בדברי הרמב"ם ז"ל (בהלכות סנהדרין שם) דבריו סותרים זה את זה: 
<b>איברא </b>דלפ"ז גם על שאר ראשונים ז"ל יש לתמוה בזה. דמדברי הרמב"ן ז"ל (בפרשת וישלח). ורבינו יונה והר"ן ז"ל בחי' לסנהדרין שם. והרב המאירי ז"ל הובא בחמרא וחיי שם. מבואר דס"ל כפשטא דברייתא בסנהדרין שם דבני נח נצטוו להושיב בתי דינים גם בכל עיר ועיר עיי"ש בדבריהם. והדבר תמוה דכיון דודאי לגבי בני נח ארץ ישראל לא עדיפא מחוצה לארץ לדידן. א"כ ודאי לא משכחת בהו חיובא אלא בכל פלך ופלך ולא בכל עיר ועיר. מיהו נראה דאפשר דס"ל דודאי לישנא דברייתא דוקא הוא. והיינו משום דארץ אחוזתם לדידהו כארץ ישראל לדידן. וכי היכי דאנן בארץ אחוזתנו. דהיינו ארץ ישראל. נצטוינו להושיב ב"ד בכל פלך ופלך ובכל עיר ועיר. הכי נמי אינהו בארצותיהם כגון בני עשו בארץ שעיר. דכתיב ירושה לעשו נתתי את הר שעיר. וארץ בני עמון דכתיב לבני לוט נתתיה ירושה וכל כיו"ב. נצטוו להושיב בתי דינין בכל פלך ופלך ובכל עיר ועיר. ובודאי דחוצה לארצות אחוזותיהם. אפי' בעריהם שבארץ ישראל. לא נצטוו הם אלא להושיב בתי דינים בכל פלך ופלך בלבד. כמו אנן בחו"ל. וזה מדוקדק היטב בלשון התוספתא (פ"ט דע"ז). דקתני התם כשם שישראל מצווין להושיב בתי דינין בעיירות שלהן כך בני נח מצווין להושיב בתי דינין בעיר שלהם עיי"ש. ומלישנא דבעיר שלהם דקתני משמע ודאי בכל עיר ועיר. והרד"פ ז"ל בחסדי דוד הגיה דצ"ל בכל עיר עיי"ש. ואין צורך כ"כ דבלא"ה משמע הכי. ויותר נכון להגיה בעיירות שלהם. כדקתני ברישא. ומ"מ מדקתני בעיר שלהם משמע בארץ אחוזתם וכמו שביארנו: 
<b>אלא </b>דמ"מ הרמב"ם ז"ל שהשמיט גבי בני נח כל עיר ועיר. ולא כתב אלא כל פלך ופלך. עכצ"ל דלא ס"ל הכי. אלא בני נח אפי' בארצות אחוזותיהם ס"ל דלא עדיפי מחוצה לארץ לדידן. וא"כ לפי נוסחא שלפנינו בדברי הרמב"ם (בהלכות סנהדרין פ"א שם). שהיא ג"כ נוסחת הרמב"ן ז"ל. נמצאו דבריו סותרים זה את זה. וראיתי להסמ"ג (עשין קכ"ב) שאף ע"פ שברוב המקומות דרכו לימשך אחר לשון הרמב"ם ז"ל. כאן עזב לשון הרמב"ם. וכתב כלשון הברייתא שבגמרא שם בכל פלך ופלך ובכל עיר ועיר עיי"ש. אבל דברי הרמב"ם ז"ל תמוהים בזה. אלא דמ"מ אין מזה הכרע כדברי הכ"מ והלח"מ דשם בהלכות סנהדרין ט"ס הוא ונגד נוסחת הרמב"ן ז"ל שהיא הנוסחא שלפנינו. דאפשר דשם הדברים מתוקנים וכאן בהלכות מלכים ט"ס הוא. וצ"ל בכל פלך ופלך ובכל עיר ועיר. ובפרט שכן מתבאר מדברי הרמב"ם בסה"מ שכן דעתו ז"ל כמו שנתבאר. מיהו עכ"פ לפי דברי הרמב"ן ז"ל גופיה דכאן (ריש פרשת שופטים) מבואר שהיתה לפניו הנוסחא בדברי הרמב"ם בהלכות סנהדרין כדאיתא לפנינו. וביאר בהדיא שכן דעת הרמב"ם דבחו"ל אין מצוה זו להושיב בתי דינין נוהגת כלל. ושם (בפרשת וישלח) הביא ג"כ דברי הרמב"ם בהלכות מלכים כנוסחא שלפנינו עיי"ש. ודאי נמצאו דברי הרמב"ם ז"ל סותרין זה את זה כמו שביארנו. ואי אפשר לקיים שניהם. והדבר צ"ע כעת. ואין להאריך בזה: 
<b>ואמנם </b>עיקר הדבר צ"ע טובא דלפי המתבאר דעת הרמב"ם והחינוך דהמצוה להושיב בתי דינים אינה נוהגת כלל בחו"ל. ומאי דתנן (סופ"ק דמכות) סנהדרין נוהגת בארץ ובחוצה לארץ. היינו רק לענין תורת סנהדרין לדון דיני נפשות וכיו"ב. וכמו שפירשו הרמב"ם ז"ל והחינוך ושאר ראשונים כמש"כ לעיל. קשה טובא לכאורה מאי דאמרינן עלה (סופ"ק דמכות שם) מנה"מ דתנו רבנן והיו אלה לכם לחקת משפט לדורותיכם בכל מושבותיכם. למדנו לסנהדרין שנוהגת בארץ ובחוצה לארץ. א"כ מה תלמוד לומר בשעריך. בשעריך אתה מושיב בתי דינים בכל פלך ופלך ובכל עיר ועיר. ובחו"ל אתה מושיב בכל פלך ופלך ואי אתה מושיב בכל עיר ועיר עיי"ש. והדבר תמוה דהרי מאי דיליף מקרא דוהיו אלה לכם וגו' בכל מושבותיכם דסנהדרין נוהגת בארץ ובחו"ל. היינו רק לענין תורת סנהדרין. שיכולין לדון בחו"ל כמו בארץ. אבל לא מיירי כלל לענין להושיב סנהדרין בחו"ל. וגם עיקר קרא דוהיו אלה לכם וגו'. לא מיירי בהכי כלל. אלא לענין עיקר דיני נפשות הוא דמיירי בכולה ההיא פרשה. וא"כ מאי האי דקאמר בברייתא א"כ מה תלמוד לומר בשעריך וכו'. מאי ענין זה לכאן. הרי הך קרא לא מיירי אלא במצות עשה להושיב שופטים. כדכתיב שופטים ושוטרים תתן לך בכל שעריך וגו'. ועל זה שפיר קאמר קרא דאין מצוה זו אלא בכל שעריך וגו'. דהיינו בארץ ישראל דוקא. אבל מ"מ סנהדרין שהושיבו בארץ ישראל שפיר יש לומר שהם יכולין לדון גם כשיצאו לחו"ל כל הדינים שנדונים ע"פ סנהדרין בארץ. כדילפינן מקרא דוהיו אלה לכם לחוקת משפט לדורותיכם בכל מושבותיכם דתורת סנהדרין נוהגת בארץ ובחוצה לארץ. ואין לומר דהיינו גופא מאי דקא משני בשעריך אתה מושיב וכו'. דהוה ס"ד מעיקרא דקרא דבשעריך אתי נמי למעוטי תורת סנהדרין בחו"ל. דאין תורת סנהדרין לגמרי אלא בארץ בלבד. שאפי' סנהדרין של ארץ ישראל אין להם תורת סנהדרין אלא בארץ. אבל בחו"ל אין יכולים לדון. והיינו דפריך א"כ מה תלמוד לומר בשעריך. ועל זה משני בשעריך אתה מושיב בתי דינים וכו'. כלומר דלא קאי מיעוטא דבשעריך אלא לענין מצות הושבת בתי דינים בלבד. ולא לענין תורת סנהדרין. דודאי תורת סנהדרין נוהגת בחו"ל כבארץ. דזה ליתא. דא"כ למה לו להאריך כ"כ ולומר בשעריך אתה מושיב בתי דינים בכל פלך ופלך ובכל עיר ועיר. ובחו"ל אתה מושיב בכל פלך ופלך ואי אתה מושיב בכל עיר ועיר. ומאי ענין כל זה לכאן. הרי הכא לא מיירי בהכי כלל. אלא בתורת סנהדרין הוא דמיירי. ובסנהדרין של ארץ ישראל שיכולין לדון אף בחו"ל. אלא דמעיקרא הוה ס"ד דמיעוטא דבשעריך על הך מילתא נמי קאי. ועל זה הוא דהו"ל לשנויי דליתא דהך מיעוטא לא קאי אלא על מצות העמדת סנהדרין בלבד. למעוטי בשעריך אתה מושיב בתי דינים בכל עיר ולא בחו"ל. אבל תורת סנהדרין נוהגת גם בחו"ל. אלא ודאי עכצ"ל דמשום דלא תקשה דאם מיעוטא דבשעריך מיעט חו"ל ממצות העמדת שופטים. א"כ קרא דוהיו אלה לכם לחוקת משפט וגו' בכל מושבותיכם. דמרבינן מיני' חו"ל שנוהגת בו סנהדרין כבארץ במאי מיתוקים. ועל זה משני דמיתוקים לענין להושיב מיהת בתי דינים בכל פלך ופלך. דלא ממעטינן מקרא דבשעריך אלא שאין צריך להושיב בכל עיר ועיר בחו"ל. אבל ודאי מיהת בכל פלך ופלך מושיבין גם בחו"ל. והיינו דהוצרך להאריך כל כך לומר בשעריך אתה מושיב בתי דינים בכל פלך ופלך ובכל עיר ועיר. ובחו"ל אתה מושיב בכל פלך ופלך ואי אתה מושיב בכל עיר ועיר. כלומר לא קאי מיעוטא דבשעריך אלא לכל עיר ועיר. וריבויא דבכל מושבותיכם לא ריבה חז"ל אלא לכל פלך ופלך. והשתא א"כ ממילא מבואר מזה דגם לקושטא דמילתא מאי דמרבינן מקרא דוהיו אלה וגו' בכל מושבותיכם לסנהדרין שנוהגת בארץ ובחו"ל. היינו לענין העמדת סנהדרין בחו"ל. וא"כ הדק"ל. דלפי מה שפירשו הרמב"ם ז"ל ושאר ראשונים שהבאתי לעיל הא דסנהדרין נוהגת בארץ ובחו"ל מילתא אחריתא היא לגמרי. ומעיקרא ליכא מקום קושיא כלל מה ת"ל בשעריך. דאינם ענין זה לזה כלל וכמו שנתבאר. ועל הברייתא גופא קשה דהרי ודאי קרא דוהיו אלה וגו' לא קאי אלא על עיקר דיני נפשות בלבד. דבההיא פרשה לא מיירי כלל במצות העמדת בתי דינים וכמשכ"ל. ואין זה ענין כלל לקרא דבשעריך דלא קאי אלא על מצות העמדת בתי דינים. וגם כבר נתבאר לעיל דמסוגיא דפ"ק דסנהדרין מתבאר בהדיא דמאי דתנן סנהדרין נוהגת בארץ ובחו"ל. היינו לענין תורת סנהדרין. וא"כ מבואר כדברי הראשונים ז"ל. ואין הקושיא אלא על עיקר הברייתא עצמה. ולכן היה נראה לומר דמוכרח מזה דעיקר הגירסא בההיא ברייתא היא כך. ובחו"ל אי אתה מושיב בכל פלך ופלך ואי אתה מושיב בכל עיר ועיר. וכמו שרצה לומר בכ"מ שם (פ"א מהלכות סנהדרין) דזו היתה גירסת הרמב"ם ז"ל עיי"ש. ועפ"ז אתי שפיר. דודאי מעיקרא הוה ס"ד דממעוטא דשעריך אימעיטא נמי תורת סנהדרין לגמרי בחו"ל. שאפי' יצאו סנהדרין של ארץ ישראל לחו"ל אין להם תורת סנהדרין שם לדון מה שאינו נדון אלא ע"פ סנהדרין. והיינו דהוקשה לו לתנא א"כ מה ת"ל בשעריך. ומסיק דודאי תורת סנהדרין נוהגת גם בחו"ל כדדרשינן מקרא דוהיו אלה לכם בכל מושבותיכם. וסנהדרין שיצאו מארץ לחו"ל שפיר יכולין לדון שם כמו בארץ. וקרא דבשעריך לא אתי למעוטי חו"ל אלא ממצות שופטים ושוטרים תתן לך בלבד. וממילא מבואר דלפ"ז הוה אתי שפיר דברי הרמב"ם ז"ל והחנוך. דס"ל דאין מצוה זו נוהגת בחוצה לארץ כלל. וגם דברי רבינו הגאון ז"ל באזהרותיו שם הוה אתי שפיר דקאי נמי בשיטה זו: 
<b>אלא </b>דבירושלמי (סופ"ק דמכות) ובתוספתא (סופ"ג דסנהדרין) מבואר ג"כ כגירסא שלפנינו בההיא ברייתא (סופ"ק דמכות). והדבר מבואר דאי אפשר כלל לתלות בגירסא אחרת בכל המקומות הללו. ובפרט שאין לנו שום סעד ומקור לגירסא אחרת בההיא ברייתא. והשתא א"כ הקושיא בהך ברייתא במקומה עומדת. אלא שאפשר לדחוק ולומר דודאי אין ה"נ דהא גופא קא משני דמיעוטא דשעריך לא קאי למעוטי חו"ל אלא ממצות שופטים ושוטרים תתן בכל עיר ועיר בלבד. וקרא דבכל מושבותיכם לא ריבה חוצה לארץ אלא לתורת סנהדרין בלבד שיכולין לדון שם כמו בארץ ישראל. דבהכי הוא דמיירי בההיא פרשה. והא דקתני שבחו"ל מושיבין בתי דינים בכל פלך ופלך. לא אתי למימר דבהכי מיתוקים קרא דבכל מושבותיכם. דודאי הך קרא לא מיירי כלל בהכי. אלא קושטא דמילתא קאמר. שלא תאמר דלגמרי אימעיט חוצה לארץ ממצוה זו. אלא מלהושיב בכל עיר ועיר לחוד הוא דאימעיט. משום דשעריך לא משמע אלא עיירות. אבל מיהת בכל פלך ופלך גם בחוצה לארץ נוהגת מצוה זו: 
<b>איברא </b>דאכתי קשה לכאורה לפ"ז למה לי קרא דבכל מושבותיכם לרבות חוצה לארץ לתורת סנהדרין. תיפוק ליה דכיון דגם בחוצה לארץ נצטוו עכ"פ להושיב סנהדרין בכל פלך ופלך פשיטא דתורת סנהדרין נוהגת גם בחו"ל. דאי לא תימא הכי סנהדרין בכל פלך ופלך למה להו. ואמאי נצטוו להושיב שם סנהדרין כיון שאין תורת סנהדרין נוהגת בחו"ל. וגם קשה למה לי קרא דשעריך למעוטי שאינה נוהגת בחו"ל בכל עיר ועיר. תיפוק ליה משום שאין תורת סנהדרין נוהגת בחו"ל כלל ואין המקום ראוי לדון שם. אלא ודאי ע"כ מוכרח מזה דתורת סנהדרין נוהגת גם בחו"ל. ולמה לי קרא דבכל מושבותיכם להכי. מיהו לזה אפשר לומר דאי לאו דגלי קרא דבכל מושבותיכם דתורת סנהדרין נוהגת אף בחו"ל הוה אמינא דודאי אין חו"ל ראוי לסנהדרין כלל. אלא דמ"מ כי היכי דבארץ ישראל בעיר שאין בה ק"כ אנשים אע"פ שאינה ראויה לסנהדרין. מ"מ נצטוו להושיב בה מיהת ב"ד של שלשה. הכי נמי בחו"ל אע"פ שאינה ראויה לסנהדרין. נצטוו מיהת להושיב בכל פלך ופלך ובכל עיר ועיר שבה בתי דינים של שלשה שלשה. ולהכי אתי קרא דבכל שעריך ומיעט חו"ל דאין צריכין להושיב אפי' בתי דינים כאלו בכל עיר ועיר אלא בכל פלך ופלך בלבד. אבל השתא דגלי קרא דבכל מושבותיכם דאף חו"ל תורת סנהדרין נוהגת בה. ממילא שמעינן דאף חו"ל בכלל עשה דשופטים ושוטרים תתן מיהת בכל פלך ופלך. ואין חילוק לענין זה בין ארץ ישראל לחוצה לארץ: 
<b>ומ"מ </b>דברי הרמב"ם ז"ל והחנוך תמוהים מאוד בזה. דהא בהדיא מבואר בברייתא בתלמודין ובירושלמי ובתוספתא דגם בחו"ל נוהגת מצוה זו להושיב בתי דינים עכ"פ בכל פלך ופלך. ודברי הרב החנוך שם (מצוה תצ"א) בלא"ה הם דברי תימא אצלי במש"כ שם וז"ל ונוהגת מצוה זו כלומר (להושיב) סנהדרי גדולה וקטנה וב"ד של שלשה בארץ ישראל שיש שם סמיכה. אבל לא בחוצה לארץ. שאין סומכין בחוצה לארץ וכו' עכ"ל עיי"ש. ודבריו אלו תמוהים מאוד במה שתלה הדבר בסמיכה. ומאי ענין זה לזה. נהי דאין סמיכה בחו"ל כדאמר ריב"ל (פ"ק דסנהדרין י"ד ע"א). מ"מ הרי שפיר אפשר לקיים מצוה זו גם בחו"ל להעמיד שופטים מחכמים שנסמכו כבר בארץ ישראל. וכמש"כ בחינוך גופי' שם. שכל הנסמך בארץ ישראל ראוי לשפוט אף בחו"ל. וזהו מה שאמרו סנהדרין נוהגת בארץ ובחו"ל עיי"ש בדבריו. וא"כ היכי יתכן לומר דמשום שאין סומכין בחו"ל אין מצוה זו דהעמדת סנהדרין ובתי דינין של שלשה נוהגת בחו"ל. ומיהו נראה בדעת הרב החנוך בזה דס"ל דמאי דקאמר ריב"ל התם דאין סמיכה בחו"ל ולא נתבאר שם טעמא מאי. גם להראשונים ז"ל לא ראיתי שום טעם לדבר זה. וגם באחרונים לא כתבו בזה כלום זולת בתו"ח שם שכתב קצת טעם לזה בדרך דרוש. ואין דבריו מספיקים עיי"ש. ונראה דס"ל להחנוך דהיינו טעמא משום דעיקר ענין סמיכה היינו שממנים אותו לדיין ושופט. וכמש"כ הרמב"ם ז"ל בפיה"מ (פ"ק דסנהדרין מ"ג). וז"ל סמיכת זקנים הוא מינוי הדיינים. והרמז על זה מה שנאמר ויסמוך את ידיו ויצוהו וגו' וכו' עכ"ל עיי"ש בכל דבריו. הרי דסמיכה היינו מינוי. וכן כתב בחבורו הגדול (פ"ד מהלכות סנהדרין ה"ג) וז"ל אין סומכין סמיכה שהיא מינוי הזקנים לדיינות אלא בשלשה וכו' עכ"ל עיי"ש. וכן מבואר בדבריו שם לעיל (סופ"ג ה"י) עיי"ש ובכ"מ שם ובשאר דוכתי. וכן פירש בערוך (ערך סמך הראשון) מה שאמרו (בחולין קכ"ד ע"ב) אני היום סמכוני. אותו היום סמכוהו בישיבה והושיבוהו בראש עיי"ש. וכן פי' הרע"ב ז"ל (פ"ק דסנהדרין מ"ג) עיי"ש. ולפ"ז כי היכי דמי שאינו מחוייב חטאת או אשם ואמר על הבהמה הרי זו חטאתי או אשמי לא אמר כלום. כדתניא (פ"ק דנדרים ו' ע"א) ובחולין (סוף פ"ב) עיי"ש. הכי נמי סמיכה בחו"ל כיון שלא נצטוו על כך למנות להם שופטים ודיינים. כשסמכו שם אין הסמיכה כלום. דהו"ל כמי שאינו מצוה ועושה. שהרי לא נתחייבו שם בכך. וכמו פירות חו"ל שהפריש מהן תרומה ומעשרות דמה"ת לא עשה כלום. ולא חיילא קדושה עלייהו כלל. משום שלא נתחייבו שם בכך. וכן חלת חו"ל מותרת לזר מדאורייתא מהאי טעמא. ומהאי טעמא כשכבר נסמך בארץ ישראל ויצא לחו"ל ראוי לדון שם דיני קנסות. וסנהדרין של ארץ ישראל שיצאו לחו"ל דנין דיני נפשות שם. כמו התם דפירות ארץ ישראל שיצאו לחו"ל בטבלן או עיסת א"י בחו"ל. אם כבר נתחייבו בארץ חייבים גם בחו"ל. ודוקא כשלא נתחייבו עדיין בא"י אז הוא שפטורים בחו"ל ודינם כפירות חו"ל. כדתנן (רפ"ב דחלה) עיי"ש. וברמב"ם (פ"א מהלכות תרומות הכ"ב) עיי"ש. ובמש"כ הרב מל"מ שם. ובלא"ה כשכבר נסמך. וכ"ש סנהדרין. הו"ל כתרומת ארץ ישראל שכבר הופרשה בארץ דפשיטא דזר חייב עלי' מיתה אפילו בחו"ל: 
<b>אלא </b>דלפ"ז הדבר קשה דהרי אפילו בחו"ל נהי דלא נצטוו למנות שופטים ובתי דינים בכל עיר ועיר. הרי עכ"פ כיון שנתחייבו למנות מיהת בכל פלך ופלך הו"ל בני חיובא בעיקר המצוה. ואמאי אין סמיכה בחו"ל. ונראה דמה"ט ס"ל להחנוך דע"כ ריב"ל דאמר אין סמיכה בחו"ל פליג אברייתא דסופ"ק דמכות. וס"ל דאין מצוה זו למנות בתי דינים נוהגת בחו"ל כלל. דריב"ל תנא הוא. כמש"כ הרמב"ם ז"ל (בהקדמתו לפיה"מ) עיי"ש. וליכא למיפרך עלי' מברייתא. ופסק הלכה כריב"ל דקיי"ל כוותי' בהא כדמוכחא סוגיא דפ"ק דסנהדרין שם עיי"ש. ובפרט לפי דעת הגאונים ז"ל (בסדר תנאים ואמוראים) דהלכה כריב"ל בכל מקום. והובא בתוס' (חולין צ"ז ע"א) ד"ה אמר רבא וכו' ובשאר דוכתי. ונכונים דברי החנוך דתלי להך מילתא במאי דאין סמיכה בחו"ל. והנה זו היא שיטת החנוך בכמה דוכתי. כמש"כ (מצוה מ"ז). וז"ל שנצטוינו להמית העוברים על קצת מצות שבתורה בחנק וכו'. ומצוה זו אינה נוהגת אלא בארץ ישראל שאין דנין דיני נפשות אלא בארץ וכו' עכ"ל עיי"ש. וכן כתב עוד (מצוה נ"ב) וז"ל שלא לאכול בשר שור הנסקל אפילו נשחט וכו'. ונוהגת מצות איסור בשרו בזכרים ונקבות ובארץ ישראל דוקא נוהג דין שור הנסקל ע"פ סמוכין ובב"ד של כ"ג וכו' עכ"ל עיי"ש. וכ"כ עוד לקמן (מצוה ס"ב) וז"ל שלא נחיה מכשפה וכו'. ונוהגת מצוה זו וכו' ודוקא בארץ ישראל ובסמוכין וכו' עכ"ל עיי"ש. וכן כתב בעונש בן סורר ומורה (מצוה רמ"ח). וז"ל ונוהגת בארץ ישראל בלבד שאין דנין דיני נפשות אלא שם ובב"ד של כ"ג וכו' עכ"ל עיי"ש. וכל זה תמוה מאוד לכאורה דהרי ודאי דיני נפשות נוהגים גם בחו"ל דהא משנה ערוכה דסנהדרין נוהגת בארץ ובחו"ל. ועוד דמצוה למנות שופטים ושוטרים נוהגת עכ"פ בכל פלך ופלך בחו"ל כמו בארץ. וא"כ היה להם סנהדרין גם בחו"ל. ואמאי כתב שנוהגת בארץ ישראל בלבד. אבל ע"פ מה שנתבאר דבריו מבוארים דלטעמי' אזיל דס"ל דמצות עשה דשופטים ושוטרים תתן לך אינה נוהגת בחו"ל כלל אפילו בפלכים. אלא בארץ ישראל בלבד. וא"כ ליכא סנהדרין בחו"ל. ואע"ג דכשיצאו סנהדרין של ארץ לחו"ל דנין דיני נפשות אפילו בחו"ל. מ"מ לא משכחת לה אלא דרך מקרה בעלמא דלא שכיחא כלל. ולזה הוא שכתב שנוהגת בארץ ישראל בלבד. וכן מתבאר בהדיא ממש"כ לקמן בסמוך (מצוה רמ"ט). וז"ל והעובר עלי' ועשה שום מעשה ע"פ הנחש בעדים והתראה לוקה. ודוקא בב"ד של כ"ג בכל מקום כמש"כ במה שקדם. ובמה שנכתוב לוקה הכוונה היא בארץ הקדושה שהיא מקום המשפט של כ"ג שאין דנין דיני נפשות בחו"ל עכ"ל עיי"ש. והנה מש"כ דבעינן במלקות סנהדרין כבר ביארנו לעיל בסוף מנין העונשין עיי"ש. אבל בלא"ה דבריו תמוהים לכאורה שם שסותרים זא"ז. דמתחילה כתב שלוקה בב"ד של כ"ג בכל מקום. ושוב כתב בארץ הקדושה ולא בחו"ל. אבל הדבר מבואר דכוונתו דודאי מעיקר דינא משכחת לה בכל מקום בב"ד של כ"ג. וכגון שיצאו מארץ ישראל לחו"ל. דודאי סנהדרין נוהגת בארץ ובחו"ל. אלא דמ"מ מסתמא דמילתא לא משכחת דיני נפשות אלא בארץ ישראל. דאין סנהדרין אלא שם כמו שביארנו. ועי' ג"כ במצוה רס"א דגם שם דברי החנוך הם ע"פ שיטתו וכמו שביארנו: 
<b>ועכ"פ </b>מבואר דדעת הרמב"ם ז"ל והחנוך דאין מצות עשה דשופטים ושוטרים תתן לך וגו' נוהגת אלא בארץ בלבד. אבל בחו"ל אינה נוהגת כלל. וזו היתה ג"כ שיטת רבינו הגאון ז"ל באזהרותיו שע"פ עשה"ד שם. אבל נראה דכאן חזר בו מדעתו זו. וס"ל כדעת רוב הראשונים ז"ל שפסקו כברייתא דסופ"ק דמכות (בבבלי. ובירושלמי) ובתוספתא כמשכ"ל. ולכן סתם כאן. ולא רמז כלל שלא תנהוג בחו"ל. ומשמע ודאי דס"ל שנוהגת בכל מקום. וע"פ מה שביארנו הדבר מבואר מעיקרא מאי סבר ולבסוף מאי סבר. ואין להאריך יותר בזה. אלא דעדיין צריך ביאור מש"כ רבינו הגאון ז"ל שם באזהרותיו <b>ושתי סנהדריות בארץ. </b>והא שלש סנהדריות הן. סנהדרין גדולה בלשכת הגזית. וסנהדרי קטנה בכל פלך וסנהדרי קטנה בכל עיר. ואע"ג דאיכא נמי סנהדרי קטנה של כל שבט ושבט. כדקתני בברייתא (פ"ק דסנהדרין ט"ז ע"ב). ובספרי (פיסקא קמ"ד. פ' שופטים) עיי"ש. מ"מ בזה איכא למימר כמש"כ הרב לח"מ (פ"א מהלכות סנהדרין ה"א) לדעת הרמב"ם ז"ל דפלך ושבט אחד הם. ופלך לא כתיב בקרא אלא לשבטיך. דהיינו לכל שבט ושבט עיי"ש בדבריו שם שהם נכונים ומוכרחים. וא"כ עכ"פ קשה דהא שלש הן. וכבר ביאר הרמב"ן ז"ל (ריש פרשת שופטים) דסנהדרין של שבטים היה ממונה על הסנהדרין של העיירות. כמו סנהדרי גדולה על כל הסנהדרין של כל ישראל כולן. שחייב הכתוב למנות ב"ד על כל השבט. והוא ישפוט את כולם. ואח"כ נמנה ב"ד בכל עיר ועיר שישפוט את העיר. והגדולים בחכמה יתמנו על כל השבט. ותחתיהם לכל עיר ועיר. ואם נסתפקו בתי דינים של העיירות בדין מהדינים. יבואו לפני ב"ד הגדול של השבט וישאלו. ואם הוצרכו לתקן ולגזור דבר על שבט שלהם ב"ד של השבט גוזרין ומתקנין. והיא לשבט כגזרת סנהדרי גדולה על כל ישראל עיי"ש בדבריו ז"ל. וא"כ שלש מדרגות של סנהדרין הן. ולא שתי סנהדריות. אלא שלש הן: 
<b>ואע"ג </b>דגם הבה"ג וסייעתו ז"ל לא כתבו אלא סנהדרי גדולה וקטנה. דמשמע שתים ולא שלש. מ"מ כיון שלא כתבו בפירוש שתים. אלא סתמו דבריהם וכתבו קטנה. אפשר שכללו של שבט ושבט עם של עיר ועיר יחד. משום ששוים הם במספרם. אע"פ שכל אחד כתוב בפ"ע בקרא. דבשל כל עיר ועיר כתיב בכל שעריך. ובשל שבטים כתיב לשבטיך. ובפרט להבה"ג וסייעתו לשיטתייהו דגם במנין המצות כל הפרטים שנפרטו במצוה אחת אינם מונים אלא מצוה אחת. אבל רבינו הגאון ז"ל שכתב בהדיא שתי סנהדריות. הדבר קשה לכאורה דכי היכי דסנהדרי גדולה וקטנה חשיבי שתים. הכי נמי של כל פלך ושל כל עיר חשיבי שתים. והו"ל שלש. אלא דכל זה רק לפי דברי הרמב"ן ז"ל. אבל לא מצינו שום מקור לדבריו בזה. וכפי הנראה מדברי הרמב"ם ז"ל (פ"א מהלכות סנהדרין) ובסה"מ (עשין קע"ו) לא ס"ל הכי עיי"ש. והחילוק שבין כל פלך ופלך ובין כל עיר ועיר. היינו רק לענין שאם עיר אחת נחלקה לשני שבטים מושיבין בה שתי בתי דינים. דהו"ל כשתי עיירות. וכמש"כ התוס' (פ"ק דסנהדרין ט"ז ע"ב) ד"ה שופטים עיי"ש. וכ"כ רבינו יונה ז"ל בחי' שם עיי"ש. וגם הרמב"ן ז"ל כתב כן שם בתחילה. אלא שאח"כ כתב שיתכן לומר בענין אחר עיי"ש בדבריו. ומבואר דלא ברירא ליה הכי. וזו היא ג"כ דעת הסמ"ג (עשין צ"ז). כמו שביאר דבריו בדינא דחיי שם עיי"ש בדבריו. וכן ביאר בפי' בעל הטורים הארוך בדעת רש"י ז"ל (פרשת שופטים) עיי"ש. ובלא"ה לפי דעת רוב הראשונים ז"ל דס"ל דגם בחו"ל נצטוו מיהת להושיב שופטים בכל פלך ופלך. נראה דבאמת אין שום חילוק כלל בין סנהדרין שבכל עיר ועיר לסנהדרין שבכל פלך ופלך. ולא היתה בארץ ישראל אלא סנהדרין בכל עיר ועיר בלבד. ולא נזכרו פלכים בארץ ישראל אלא משום חוצה לארץ. דשם לא היו מושיבין סנהדרין אלא בכל פלך ופלך ולא בכל עיר ועיר. אבל בארץ ישראל כיון שמושיבין סנהדרין בכל עיר ועיר הרי הפלכים בכלל שאין פלך אלא הרבה עיירות יחד בגבול ידוע. ולא הושיבו סנהדרין בפלכים בפ"ע. וכן משמע בהדיא מלשון התוספתא (סופ"ג דסנהדרין) והירושלמי (סופ"ק דמכות) דגרסינן התם ומה ת"ל שופטים ושוטרים תתן לך בכל שעריך בערי ארץ ישראל. אלא שבערי ישראל מושיבין דיינים בכל עיר ועיר ובחוצה לארץ מושיבין אותן פלכים פלכים עיי"ש. הרי שלא הזכירו כלל פלכין בארץ ישראל אלא בחו"ל בלבד. והכי נמי משמע בברייתא דפרק הנחנקין (פ"ח ע"ב) ובתוספתא (פ"ב דחגיגה ובפ"ז דסנהדרין) עיי"ש. ובהכי מתורץ בפשיטות מה שהוקשה לו להרמב"ן ז"ל שם והוצרך לחדש משום זה מה שחידש בתורת סנהדרין של פלכים עיי"ש. ולפ"ז מאי דקתני בברייתא (פ"ק דסנהדרין ט"ז ע"ב) שופטים לכל שבט ושבט מנין ת"ל לשבטיך שופטים לכל עיר ועיר מנין ת"ל לשעריך עיי"ש. לפמש"כ בלח"מ דשבטים היינו פלכים. נראה דמאי דקתני שופטים לכל שבט ושבט. היינו במקום שאין סנהדרין בכל עיירות. דהיינו בחו"ל. אבל ודאי בארץ ישראל שמעמידין שופטים בכל עיר ועיר לא צריך יותר. ולשון הספרי (פרשת שופטים) מדוקדק יותר. דהתם קתני תחלה ומנין שממנים ב"ד לכל עיר ועיר ת"ל שופטים בכל שעריך. והדר קתני ומנין שממנים ב"ד לכל שבט ושבט וכו' עיי"ש. וגם בקרא כתיב בכל שעריך. והדר כתיב לשבטיך. ובהכי ניחא שפיר מאי דלא קתני בהך ברייתא ולא בספרי שם החילוק שבזה בין ארץ ישראל לחו"ל. ולא הזכיר דין חו"ל כלל. ובהכי ניחא נמי קושית רבינו יונה ז"ל שם. ולקושיא זו נתכוונו גם התוס' שם (בד"ה שופטים) עיי"ש. ולפמש"כ ניחא בפשיטות כמבואר. ואין להאריך: 
<b>ומה </b>שהביא הרמב"ן ז"ל שם מההיא דתנן (סופ"ק דהוריות ה' ע"א) הורו ב"ד של אחד מן השבטים ועשה אותו השבט על פיהם. אותו שבט חייב ושאר השבטים פטורין עיי"ש. נראה שאין משם הכרח לומר דגם בארץ ישראל נתמנה ב"ד לכל שבט מלבד הב"ד שבכל עיר ועיר. דאפי' אם תמצא לומר דתנא בארץ ישראל קאי. מ"מ אפשר לומר דמאי דקתני ב"ד של אחד מן השבטים. לא מיירי בב"ד הגדול הממונה על כל אותו השבט כולו. דב"ד כזה לא היה בארץ ישראל כלל. אלא הכי קאמר הורו כל הב"ד של אחד מן השבטים. דהיינו כל בתי הדינים של כל עיר ועיר של אותו השבט בהסכמה אחת. והכי משמע ודאי מלישנא דמתניתין. דאם איתא שהיה להם ב"ד אחד גדול הממונה על השבט כולו מלבד בתי הדינים שבכל עיר ועיר שלהם. לא הו"ל לתנא למיסתם ולמיתני הורו ב"ד של אחד מן השבטים. דהא ודאי גם כל ב"ד שבכל עיר ועיר של אותו השבט נקרא ב"ד של אותו השבט. והו"ל למיתני בהדיא הורו ב"ד הגדול של אחד מן השבטים. או הורו ב"ד השבט של אחד מן השבטים דהוה משמע ב"ד הממונה על כל השבט כולו. אלא ודאי כדכתיבנא. ובלא"ה כן נראה מוכרח לפמש"כ הרמ"ה ז"ל (פ"ק דסנהדרין ט"ז ע"ב) עלה דההיא דתניא התם מניין שמעמידין שופטים לכל ישראל. ת"ל שופטים תתן וכו'. שופטים לכל שבט ושבט מניין. ת"ל שופטים לשבטיך וכו'. שופטים לכל עיר ועיר מניין. ת"ל שופטים לשעריך וכו'. רבי יהודה אומר אחד ממונה על כולם שנאמר תתן לך וכו' עיי"ש בפירש"י ובתוס' שם. והרמ"ה ז"ל כתב שם וז"ל רבי יהודה אומר ב"ד אחד ממונה על השבטים כולן שנאמר תתן לך. אבל שופטים לכל שבט ושבט לית ליה. והני מילי למצוה אבל רשות אפי' רבי יהודה מודה. דאי בעו למנויי לכל שבט ושבט שפיר דמי עכ"ל עיי"ש. הרי דלרבי יהודה לא ס"ל כלל דאיכא מצוה למנות שופטים לכל שבט ושבט אלא לכל עיר ועיר בלבד. והשתא א"כ מתניתין דפ"ק דהוריות שם דקתני הורו ב"ד של אחד מן השבטים וכו' דברי רבי יהודה עיי"ש. כיון דרבי יהודה הוא דקאמר לה. ע"כ מוכרח דליכא לפרושי מתני' בב"ד שנתמנה על כל השבט כולו מלבד הב"ד של כל עיר ועיר. דהא אליבא דרבי יהודה קיימינן דס"ל שאין ממנים ב"ד אלא בכל עיר ועיר בלבד. ולא בכל שבט ושבט. וע"כ מוכרח לפ"ז שאין לנו לפרש מתניתין אלא כדכתיבנא. ואפי' את"ל דמיירי מתניתין דהתם בב"ד של כל השבט ובשמינוהו הם מעצמן עליהם. וכמש"כ הרמ"ה ז"ל דאפי' רבי יהודה מודה מיהת דהרשות בידם דאי בעו למנויי נמי לכל שבט ושבט שפיר דמי. מ"מ הרי גם לפ"ז עכ"פ אין שום הכרח מהך מתניתין דאיכא מצוה דאורייתא להושיב בארץ ישראל סנהדרין לכל שבט ושבט מלבד הסנהדרין שבכל עיר ועיר כמו שהוכיח הרמב"ן ז"ל. והשתא עפ"ז נראה דזו היא דעת רבינו הגאון ז"ל דאין המצוה להושיב סנהדרין קטנה בארץ ישראל אלא בכל עיר ועיר בלבד. ובחו"ל לא נצטוו על מצוה זו כלל לפי דעתו שם. ונמצא דליכא מצוה אלא בשתי סנהדריות. ולכן שפיר כתב שם באזהרותיו <b>ושתי סנהדריות בארץ. </b>וגם דברי הבה"ג ז"ל וסייעתו מדוקדקים היטב עפ"ז. ושפיר כתבו במצוה זו רק סנהדרי גדולה וקטנה. שלא נצטוו על סנהדרין יותר. ואין צורך למש"כ בזה לעיל בדוחק: 
<b>ועדיין </b>צריך ביאור מה שמנה רבינו הגאון ז"ל כאן שופטים ושוטרים במצוה אחת. ולכאורה לפי שיטתו למנות כל פרט ופרט שנפרטו בעשה אחת או בלאו אחד. במצוה מיוחדת בפ"ע. הו"ל למנות גם כאן שופטים מצוה בפ"ע. ושוטרים בפ"ע. דלכאורה ענינים חלוקים הם דשופטים אינם שוטרים ולא השוטרים שופטים. אבל לק"מ דודאי שופטים ושוטרים ענינם אחד הוא. כמו שאמרו בספרי (פרשת שופטים פיסקא קמ"ד) שופטים ושוטרים ר"א בן שמוע אומר אם יש שוטרים יש שופטים. אם אין שוטרים אין שופטים עיי"ש. וביותר ביאור אמרו בתנחומא שם. שופטים אלו הדיינים. ושוטרים אלו פרנסים שמנהיגים את העדה. ר"א אמר אם אין שוטר אין שופט. כיצד כיון שנתחייב אדם בב"ד לחבירו. אם אין שם שוטר שיוציא ממנו כיון שפירש מן הדיין אין ספוק ביד הדיין לעשות לו כלום. אלא א"כ מוסרו ביד שוטר והשוטר מוציא ממנו עיי"ש. ואף ע"ג דמשמע לכאורה דת"ק פליג עליה דר"א בתנחומא שם. מ"מ אין זה מוכרח. דנראה דלא אתי ר"א אלא לפרושי דברי ת"ק. דמאי דקאמר שמנהיגים את העדה. היינו לומר שמנהיגים אותה בדרך הישרה ע"פ ב"ד. ולכ"ע לא נצטוו למנות שוטרים אלא כדי לסייע על ידי השופטים להוציא משפטם לאור. ועל ידי אלו ואלו יחד המשפט נגמר. ומעכבין זה את זה. וכן מבואר בפסיקתא זוטרתא ובפירש"י (ריש פרשת שופטים) וברמב"ם (פ"א מהלכות סנהדרין) ושאר ראשונים ז"ל. ולכן לכ"ע אין שניהם נמנין אלא במצוה אחת: 
<b>והנה </b>הדבר מבואר דמצוה זו מסורה לצבור. וע"פ ב"ד הגדול. כדתנן (רפ"ק דסנהדרין) אין עושין סנהדריות לשבטים אלא ע"פ ב"ד של שבעים ואחד עיי"ש. וכ"כ בחנוך (מצוה תצ"א) שמצוה זאת היא אחת מן המצות המוטלות על הצבור כולם שבכל מקום ומקום עכ"ל עיי"ש. וגם נקראת בקרא בפירוש חוקת משפט. כמו שאמרו בתוספתא (סופ"ג דסנהדרין) ובתלמודין ובירושלמי (סופ"ק דמכות) והיו אלה לכם לחוקת משפט לדורותיכם בכל מושבותיכם. למדנו לסנהדרין שנוהגת בארץ ובחו"ל וכו' עיי"ש. ולכן נמנית במנין הפרשיות שנקראו חוקים ומשפטים המסורים לצבור. כמו שנתבאר בפתיחה: 
@00פרשה ב. 
<b>ע"פ שני עדים </b>וכו'. כתיב (בפרשת שופטים) ע"פ שנים או שלשה עדים יומת המת וגו'. ונראה לכאורה כוונת רבינו הגאון ז"ל למנותה במנין העשין. וכן משמע ממש"כ באזהרות שע"פ עשה"ד (דבור לא תענה) <b>בשני עדים תחרוץ משפט </b>עיי"ש. אבל לא ראיתי לאחד משאר ראשונים ז"ל מוני המצות שימנה מצוה זו. והדין אתם. דודאי אין כאן מצות עשה. דלא קאמר קרא אלא שאין מתחייבין מיתה בב"ד אלא ע"פ שנים או שלשה עדים. וליכא משמעות מצות עשה בהך קרא אלא לענין שאם העידו שני עדים לחייבו מיתה חייבים ב"ד להמיתו כדכתיב יומת המת. אבל גם מצד זה ליכא מהך קרא מצות עשה להמנות במנין העשין. שהרי בלא"ה כבר נמנו במנין העונשין בכל חייבי מיתות ב"ד המצוה שנצטוו הב"ד להמית כל אחד במיתה הכתובה בו. ואין מקום לדון כאן אלא משום לאו הבא מכלל עשה. דמדקאמר קרא ע"פ שנים עדים וגו' יומת המת. איכא למידק הא בלא שנים עדים לא יומת. ולאו הבא מכלל עשה הוא. דלגופיה לחייב ב"ד להמיתו לא איצטריך קרא. דבלא"ה כבר כתיב בכל אחד מחייבי מיתות ב"ד בקרא דבר קטלא הוא. ולזה יפה עשו כל מוני המצות שלא מנאוה. משום דלשיטתייהו אזלי שאינם מונים לאוין הבמכ"ע במנין המצות. ואפי' להרשב"ץ ז"ל שהוא מונה לאוין הבמכ"ע במנין העשין שלו. מ"מ נראה דיפה עשה שלא מנאה. משום דגם לאו הבא מכלל עשה ליכא למשמע מהך קרא. דלא קאמר קרא אלא שאין דין מיתת ב"ד אלא ע"פ שני עדים. וכל שלא העידו בב"ד שני עדים על חיובי לאו בר קטלא הוא. וממילא הוזהרו עליו ב"ד בלא תרצח. כהורג נקי. אבל זולת זה אין בזה שום משמעות איסור אחר מהך קרא. ומעתה לפ"ז דברי רבינו הגאון ז"ל כאן צ"ע. דהא לכאורה מהך קרא ודאי ליכא למשמע שום משמעות איסור לאו או עשה כמו שנתבאר. ומה ראה למנותה כאן וגם באזהרותיו שם: 
<b>ואמנם </b>נראה ע"פ מאי דאמרינן (סופ"ק דמכות ו' ע"ב) אמר רב זוטרתא ב"ט אמר רב מנין לעדות מיוחדת שהיא פסולה שנאמר לא יומת ע"פ עד אחד. מאי אחד אילימא עד אחד ממש. מרישא דקרא שמעינן לה ע"פ שנים עדים. אלא מאי אחד. אחד אחד עיי"ש. וקשה לכאורה לפמש"כ הרמב"ם ז"ל בסה"מ (לאוין רצ"א) דקרא דלא יומת ע"פ עד אחד הוא אזהרת לאו עיי"ש. וכן דעת הרמב"ן ז"ל (בסה"מ בלאוין המחודשים. ל"ת תשיעי) עיי"ש. א"כ מאי קאמר מרישא שמעינן לה. והא מרישא דקרא דכתיב ע"פ שנים עדים יומת המת ליכא למשמע אלא דבפחות משנים אין עדותן מתקבלת לדון על פיה. ושפיר איצטריך קרא דלא יומת ע"פ ע"א לאזהרת לאו בדבר. הן אמת דבלא"ה קשה טובא לכאורה לפי דעת הרמב"ם ז"ל שם דלאו זה בא להזהיר להעד שלא יהיה דיין בדבר שהעיד בו. ולפ"ז מאי קאמר מרישא דקרא שמעינן לה ע"פ שנים עדים. והא הך מילתא ליכא למשמע כלל מרישא דקרא. מיהו נראה דהא לק"מ דהרי עדיפא מינה קשה לדעת הרמב"ם ז"ל דהא ההוא קרא מוקמינן בפ"ק דמכות שם למיפסל עדות מיוחדת לדיני נפשות. והיכי כתב הרמב"ם שהוא בא להזהיר להעד שלא יעשה דיין בדיני נפשות בדבר שהעיד בו. ועכצ"ל דס"ל דאין הכי נמי דעיקר הך קרא ודאי לא אתי אלא להזהיר להעד שלא יעשה דיין בדבר בד"נ. אלא דמדהו"ל למכתב לא ימות ע"פ עד וכתיב עד אחד דריש מיניה נמי למיפסל עדות מיוחדת. וכיו"ב דרשינן (פ"ד דסנהדרין ל"ד ע"א) מדכתיב ועד אחד לא יענה בנפש למות. דאע"ג דעיקר ההוא קרא איצטריך לאזהרה לעדים שלא ילמדו לא זכות ולא חובה בדיני נפשות. מ"מ מדכתיב בקרא למות. דריש מיניה אזהרה לאחד מן התלמידים שלא ילמד חובה בדיני נפשות עיי"ש. והשתא א"כ שפיר קאמר כאן מאי אחד אילימא עד אחד ממש מרישא דקרא שמעינן לה. אלא דמ"מ הא ודאי קשה דכיון דהך קרא הו"ל אזהרת לאו. מאי קאמר מרישא דקרא שמעינן לה. והא מרישא דקרא אזהרת לאו לא שמענו. ועכצ"ל דמ"מ כיון דגם לדעת הרמב"ם והרמב"ן ז"ל אין לוקין על לאו זה דהו"ל לאו שאין בו מעשה. שפיר פריך מרישא שמעינן לה. משום דגם מרישא דקרא נהי דלאו גמור לא שמענו. מ"מ שמעינן מיניה מיהת לאו הבא מכלל עשה. ע"פ שנים עדים יומת ולא ע"פ אחד. וכיון דמלקות ליכא הכא. כך לי לאו הבא מכלל עשה כלאו מפורש. ובפרט לשיטת רבינו הגאון ז"ל דגם לאו הבא מכלל עשה לאו גמור הוא אלא שאין לוקין עליו. כמו שנתבאר לעיל (לאוין רס"ד) ושאר דוכתי. וביותר לפי מה שנתבאר אצלנו במבוא (שורש ששי) ובשאר דוכתי דמאי דאמרינן (פ"ב דפסחים כ"ד ע"ב) דכל היכא דאיכא למידרש דרשינן ולא מוקמינן בלאוי יתירי. היינו אפי' היכא דליכא אלא עשה ואתינן לאוקמי' נמי בלאו עיי"ש. ויש להוסיף שכן כתבו ג"כ התוס' פרק בתרא דמכות (י"ח ע"א) בד"ה איסור בעלמא וכו' עיי"ש. וכן כתב בש"מ (בב"מ פ"ז ע"ב) בשם הרמב"ן והריטב"א ז"ל עיי"ש. ואם כן הכא נמי כיון דעכ"פ כבר שמעינן מיהת לאו הבא מכלל עשה מרישא דקרא בענין זה. לית לן לאוקמי גם סיפא דהך קרא להוסיף לאו בדבר. כיון דאיכא למידרש בי' מילתא חדתא למיפסל עדות מיוחדת: 
<b>והשתא </b>א"כ מתבאר מזה דמהך קרא דע"פ שנים עדים וגו' שפיר ילפינן לאו הבא מכלל עשה. ונראה דהיינו טעמא משום דעיקר הדין שאין דנין דין מיתה לחייבי מיתות ב"ד בפחות משני עדים כבר שמענו מדכתיב ע"פ שני עדים או שלשה עדים יקום דבר. דקאי בין על דיני ממונות בין על דיני נפשות. כמבואר בספרי (שופטים פיסקא קפ"ח). וכ"כ הרמב"ם ז"ל (ריש פ"ה מהלכות עדות) עיי"ש. וע"כ הך קרא דהכא לא אתי אלא ללאו הבא מכלל עשה לב"ד שלא לגמור הדין אלא ע"פ שנים ונפק"מ לעבור עליו מיד משעת גמר דין. אע"פ שלא הומת אח"כ על פיהם. וכגון שברח או שמת מיתת עצמו בינתים. וא"כ שפיר מנה רבינו הגאון ז"ל כאן מצות ע"פ שנים עדים. וכוונתו ללאו הבא מכלל עשה. דלשיטתו נמנה במנין הלאוין. איברא דלפי מה שביארנו לעיל (לאוין פ"ד) לדעת רבינו הגאון ז"ל לא יקום עד אחד באיש וגו'. ולא ימות ע"פ עד אחד אינם אזהרות לאוין אלא הם מלאוי השלילה עיי"ש. וא"כ אין זה מוכרח וכמבואר. אלא דמ"מ גם לפ"ז אפשר לומר דהכי משמע ליה לרבינו הגאון ז"ל מטעם שביארנו. אע"פ שאין הכרח לזה לפי שיטתו מסוגיא דסופ"ק דמכות שם. אמנם לכאורה ע"כ מוכרח דליכא בזה לאו הבא מכלל עשה מהא דתניא (פ"ב דסנהדרין ל"ז ע"ב) כיצד מאומד אומר להם שמא כך ראיתם שרץ אחר חבירו לחורבה ורצתם אחריו ומצאתם סייף בידו ודמו מטפטף והרוג מפרפר. אם כך ראיתם לא ראיתם כלום. תניא אמר ר"ש ב"ש אראה בנחמה אם לא ראיתי אחד שרץ אחר חבירו לחורבה ורצתי אחריו וראיתי סייף בידו ודמו מטפטף והרוג מפרפר. ואמרתי לו רשע וכו'. אבל מה אעשה שאין דמך מסור בידי שהרי אמרה תורה ע"פ שנים עדים יומת המת וכו'. וכתבו בתוס' שם וז"ל מדמייתי האי עובדא אמתניתא דכיצד מאומד משמע דדריש מהאי קרא דמאומד לא מיקטל. דמשמע ע"פ שנים עדים שראו את המעשה. ואחריני הוו עם ר"ש ב"ש. והאי דלא חשיב להו. משום כבודו. והאי דקאמר אני או אתה. לאו דוקא לשון יחיד אלא אנו עכ"ל עיי"ש. והשתא אם איתא דהך קרא אתי למעוטי ע"פ עד אחד ולעבור עלה בלאו הבא מכלל עשה. א"כ מנ"ל למעוטי מאומד. ודילמא לעולם מאומד ע"פ שנים שפיר דמי וקרינן בהו ע"פ שנים עדים. ולא אתי קרא אלא למעוטי עד אחד אע"פ שמעיד שראה המעשה בעיניו. ואע"ג דכבר כתיב ע"פ שני עדים יקום דבר. מ"מ איצטריך קרא דהכא כדי לעבור עליו בלאו הבא מכלל עשה. אלא ודאי לכאורה ע"כ מוכרח מזה דקושטא דמילתא הוא דליכא הכא לאו הבא מכלל עשה. ולא אתי הך קרא אלא למעוטי מאומד. מיהו היינו רק לפי דברי התוס' שם. אבל לפמש"כ הרשב"א והריטב"א ז"ל בשבועות (פרק שבועת העדות ל"ד ע"א) אין משם הכרח כלל. שפירשו שם שלא היה אחר עם ר"ש ב"ש. ומאי דקאמר שהרי אמרה תורה ע"פ שנים עדים וגו'. חדא ועוד קאמר ליה עיי"ש בדבריהם. ורצונם לומר חדא דהו"ל מאומד. ועוד שהרי אמרה תורה ע"פ שנים עדים יומת המת. וא"כ אפילו ראיתי בעיני נמי אין דמך מסור בידי שאני רק עד אחד. וכן כתב הרמב"ן ז"ל בחי' שם עיי"ש. וא"כ לא יליף מאומד מקרא דע"פ שנים עדים יומת. וא"כ לא מוכח מידי מהתם. ואפילו לדברי התוס' אין משם ראיה. דאפשר לומר דאע"ג דודאי עיקר קרא איצטריך ללאו הבא מכלל עשה. מ"מ נפק"ל נמי שפיר למעוטי מאומד מדהדר וכתב קרא עדים עדים תרי זימני. דלא הו"ל למיכתב אלא ע"פ שנים או שלשה עדים יומת המת. ומדהדר וכתב ע"פ שנים עדים או שלשה עדים. דריש מיניה למעוטי מאומד. והכי משמע לפי גירסת הברייתא בסוגיא דשבועות שם. דגרסינן שהרי אמרה תורה ע"פ שנים עדים או שלשה עדים יומת המת עיי"ש. וכן הגירסא בתוספתא (פ"ח דסנהדרין) עיי"ש. ומיהו גם לפי הגירסא שלפנינו בסוגיא דסנהדרין שם שפיר אפשר לפרש כן. ואע"ג דלפמש"כ הרב פ"י (פ"ק דמכות ה' ע"ב) בההיא דתנן התם ע"פ שנים עדים או שלשה עדים יומת המת אם מתקיימת העדות בשנים למה פרט הכתוב שלשה אלא להקיש וכו' עיי"ש שהכריח דעיקר הך דרשא לא נפק"ל אלא מייתורא דקרא דעדים עדים עיי"ש בדבריו. וא"כ לכולהו תנאי דהתם איצטריך הך יתורא דקרא למילתא אחריתא. מ"מ לק"מ דלפי המבואר ברי"ף וברא"ש שם דלגירסתם לא קדריש לה כלל מקרא דע"פ שני עדים או ע"פ שלשה עדים יומת המת. אלא מקרא דע"פ שני עדים או שלשה עדים יקום דבר עיי"ש. וכן מבואר בהדיא ביראים (סי' רמ"ג). וכן מתבאר מדברי הסמ"ג (לאוין רי"ג) עיי"ש. ועי' בדקדוקי סופרים במכות שם. וכן משמע מעיקר לישנא דמתניתין דקתני אם מתקיימת העדות בשנים וכו'. מדנקט לשון מתקיימת משמע ודאי דלא קאי אלא אקרא דיקום דבר. דאם הוה קאי אקרא דיומת המת הו"ל למימר אם מת ע"פ שנים וכו'. והשתא א"כ אפי' לדברי הרפ"י הרי לא דרשינן התם במתניתין אלא ייתורא דעדים בקרא דיקום דבר. אבל ייתורא דעדים בקרא דיומת המת שפיר איכא למימר דלא איצטריך אלא למעוטי מאומד למ"ד דלא מהניא מאומד וכמו שביארנו. ועכ"פ מתבאר עפ"ז דמצוה זו נמנית לתשלומי מנין הלאוין. וכשיטת רבינו הגאון ז"ל למנות לאו הבא מכלל עשה במנין הלאוין. ומה שמנאה במספר הפרשיות. הטעם פשוט שהיא כמצוה הקודמת שמוטלת על הצבור ע"פ הסנהדרין שדנין דיני נפשות. כמו שנתבאר לעיל (סוף פרשה א') ובפתיחה (סי' י"ב) עיי"ש: 
<b>אמנם </b>מש"כ רבינו הגאון ז"ל כאן <b>ויחקרו היטב במלאם. </b>צ"ע טובא דמשמע לכאורה שבא למנות בזה מצוה דרישה וחקירה דעדים. וזה תמוה שהרי כבר מנה רבינו הגאון ז"ל מצוה זו במנין העשין (עשה צ"ז). וכבר עמדנו בזה שם. וביארנו שם בארוכה דלא יתכן לומר דיש בזה שתי מצות חלוקות. אחת בד"מ ואחת בדיני נפשות. משום דלא כתיבי דרישה וחקירה אלא בדיני נפשות בלבד. אלא דגמרינן ד"מ לענין זה מדיני נפשות מדכתיב משפט אחד יהיה לכם. וא"כ אין לנו במנין המצות אלא דרישה וחקירה דכתיבי בדיני נפשות בלבד. והרי כבר מנאה שם. ומה שלא מנאה במנין הפרשיות. אף ע"ג דדיני נפשות אינם אלא בסנהדרין דהו"ל במקום צבור. וא"כ הו"ל מצוה המסורה לצבור שראויה למנותה במספר הפרשיות. ביארנו כבר שם דרבינו הגאון ז"ל לשיטתו אזיל דס"ל דדרישה וחקירה אפי' בדיני נפשות סגי בשלשה. וא"כ הו"ל מצוה המסורה ליחידים. ושם ביארנו מקורו של רבינו הגאון ז"ל בזה. וסלקנו מעליו השגות הרמב"ן ז"ל עיי"ש. ושוב ראיתי דרבינו הגאון ז"ל לאו יחידאה הוא בדבר זה. ורבים אשר אתו בסברא זו. דבההיא דפ"ק דסנהדרין (י"ז ע"ב) דאמרינן אמר רב יהודה אמר רב כל עיר שאין בה שנים לדבר ואחד לשמוע אין מושיבין בה סנהדרין. פירש"י ז"ל שנים לדבר בשבעים לשון ואחד לשמוע שיהא מבין בשבעים לשון אע"פ שאינו יודע להשיב עכ"ל עיי"ש. וכתב הר"ן ז"ל שם בחי' וז"ל פירש"י ז"ל שנים לדבר בשבעים לשון ואחד שאינו יודע לדבר בלשונות אלא שמבין כל מה שהן אומרים כדי שאלו השלשה יוכלו לקבל עדות העדים שיעידו באיזה לשון מן הלשונות. ולפי פירושו משמע דב"ד של שלשה יכולין לקבל עדות של דיני נפשות. ואינו במשמע דודאי כל הב"ד הצריכין בגמר דין צריכין הם בקבלת עדות. הילכך משמע דכל הב"ד צריכין שידעו לדבר בשבעים לשון. ושכולן יקבלו העדות מדיני נפשות. וכן דעת הרמב"ם (בפ"ב מהלכות סנהדרין). לפיכך פירשו וכו' עכ"ל עיי"ש. והנה מה שהביא בשם רש"י ז"ל הטעם כדי שאלו השלשה יוכלו לקבל עדות העדים וכו'. ליתא בפירש"י שלפנינו. אלא דודאי כן מוכרח לפי פירש"י. דכיון דעיקר מאי דבעינן שידעו בשבעים לשון היינו כדי שלא תהא סנהדרין שומעת מפי התורגמן. כדאמרינן התם לעיל. ופירש"י שם וז"ל כשבאין עדים לועזים להעיד בפניהם לא יצטרכו להעמיד מליצים ביניהם. דהו"ל עד מפי עד עכ"ל. א"כ ע"כ מאי דסגי בשנים לדבר ואחד לשמוע. ע"כ היינו משום דלקבלת עדות אפי' בדיני נפשות לא צריך יותר משלשה. והרמ"ה ז"ל ביד רמה שם הביא ג"כ כפירש"י ז"ל בשם יש אומרים. ובגליון שם ביאר הטעם כדי שיהיו שלשה בחקירה ושנים יודעים לדבר כדי לחקור חד לטובת זה וחד לטובת זה ושלישי שיבין הכל עכ"ל עיי"ש. ואף דהרמ"ה ז"ל שם כתב ופירוש קמא (שהביא שם תחלה עיי"ש) דייקא. מדמייתי לה להא דר"י דכל עיר שאין בה שנים לדבר וכו' אאידך דר"י דאמר אין מושיבין בסנהדרין אלא מי שיודע לטהר את השרץ וכו'. ולא מייתי לה אדרבי יוחנן דמיירי בשבעים לשון וכו' עכ"ל עיי"ש. מ"מ משמע ודאי דלדינא דקבלת עדות נפשות בשלשה סגי לא פליג על יש אומרים. ולא הכריע כפירושא קמא אלא משום דמשמעות הסוגיא משמע יותר כפירוש קמא. דאל"כ הו"ל להשיב על עיקר דינא דליתא. וכמו שהשיב הר"ן ז"ל. אלא ודאי מוכרח דלדינא גם הרמ"ה ז"ל מודה לפירש"י בזה. וכן דעת התוס' במנחות (ס"ה ע"א). דאמרינן התם והיינו דתנן פתחיה על הקינים זה מרדכי למה נקרא שמו פתחיה שפותח דברים ודורשן וידע בשבעים לשון. ופרכינן כולהו סנהדרין נמי ידעי שבעים לשון דא"ר יוחנן אין מושיבין בסנהדרין אלא בעלי חכמה וכו' ויודעים בשבעים לשון שלא תהא סנהדרין שומעת מפי התורגמן. אלא וכו' עיי"ש. וכתבו בתוס' שם (ד"ה ויודעים) וז"ל בסוף פ"ק דסנהדרין משמע דסגי בשנים לדבר ואחד לשמוע. ואמרינן רביעית אין למעלה הימנה. וכולהו סנהדרין לאו כולהו ממש ואין מושיבין בסנהדרין לאו אכולהו קאי וכו' עכ"ל עיי"ש מבואר מדבריהם דס"ל ג"כ כפירש"י שם. ועדיפא מינה דס"ל דגם רבי יוחנן דקאמר אין מושיבין בסנהדרין אלא יודעים בשבעים לשון. לא קאי על כל הסנהדרין. דבשלשה שיודעים שבעים לשון סגי. וגם מאי דקאמר בסוגיא דמנחות שם כולהו סנהדרין נמי ידעי שבעים לשון לאו כולהו ממש קאמר. אלא אחריני נמי ידעי קאמר ולא מרדכי לחוד. משום דבשלשה סגי. וע' מש"כ הר"ב תו"ח בסנהדרין שם דנראה שלא ראה דברי התוס' אלו עיי"ש. שבכל מה שהקשה שם על פירש"י כבר הרגישו בתוס' שם ותירצו הכל על נכון: 
<b>ועכ"פ </b>מבואר דכדעת רבינו הגאון ז"ל ס"ל ג"כ לרש"י והתוס' והרמ"ה ז"ל. ויש לתמוה על הר"ן ז"ל שם שלא הביא כלל דברי רבינו הגאון ז"ל בזה שהביאו הראב"ע והרמב"ן ז"ל (פרשת שופטים). דס"ל כפירש"י. ומיהו ע"פ מה שביארנו דברי רבינו הגאון ז"ל לעיל (במנין העשין שם) דלא ס"ל הכי אלא בדרישה וחקירה דעדים בלבד. אבל גמר קבלת העדות גם לדידי' צריכין כל הסנהדרין לשמוע מפיהם. ניחא שפיר שלא הביא הר"ן דבריו. ואפשר דגם הר"ן ז"ל ס"ל בזה כוותי'. ולא השיב אלא על פירש"י דמבואר דס"ל דגם גמר קבלת העדות כולה סגי בשלשה לחוד. אלא דמ"מ היה לו להביא עכ"פ דברי הרמב"ן ז"ל בזה. ומה שהביא הר"ן ז"ל ראיה מדברי הרמב"ם ז"ל (פ"ב מהלכות סנהדרין) שגם דעתו כן שכל הב"ד צריכין שידעו לדבר בשבעים לשון ושכולן יקבלו עדות דיני נפשות. וכוונתו בזה למש"כ הרמב"ם ז"ל (שם הלכה ו') וז"ל וצריך להשתדל ולבדוק ולחפש שיהיו כולן בעלי שיבה וכו' ושידעו ברוב הלשונות כדי שלא תהא הסנהדרין שומעת מפי התורגמן עכ"ל עיי"ש. הרי שכתב דצריך להשתדל שידעו כולן רוב הלשונות. אבל הדבר תמוה דהרי מדברי הרמב"ם אלו מבואר דס"ל דאין זה לעיכובא אלא דלכתחילה איכא מצוה להשתדל בכך. וכבר עמדו בכ"מ ובלח"מ שם מאי דקשה מנ"ל להרמב"ם לומר כן. ובגמרא לא משמע הכי. ובלח"מ הניח בצ"ע. ודברי הכ"מ אינם מספיקים כלל עיי"ש. ועכ"פ אם איתא דס"ל להרמב"ם ז"ל שכל הסנהדרין צריכין לקבל עדות נפשות היכי יתכן לומר שאין זה אלא לכתחילה ולא לעיכובא. הרי ודאי אי אפשר בלאו הכי. ועכצ"ל דס"ל ג"כ כדעת רש"י ז"ל וסייעתו דלקבלת עדות נפשות לא צריך כל הסנהדרין כולן. ובמקצתן סגי. וממילא מבואר דבשלשה שנקראו אלהים ויש עליהם תורת ב"ד סגי. ומה שלא כתב הרמב"ם ז"ל בהדיא דעכ"פ שלשה בעינן לעיכובא שידעו רוב הלשונות. היינו משום דלשיטתו אזיל שמפרש מה שאמרו כל עיר שאין בה שנים לדבר ואחד לשמוע וכו' שלא כפירש"י. כמבואר בדבריו (פ"א הלכה ה' מהלכות סנהדרין) עיי"ש. וא"כ אין זה מפורש בהדיא בגמרא. אלא דממילא מבואר מדתנן (פ"ק דמכות ו' ע"ב). ע"פ שנים עדים שלא תהא סנהדרין שומעת מפי התורגמן עיי"ש. וכבר ידוע שאין דרכו של הרמב"ם ז"ל לכתוב אלא מה שמבואר בהדיא בגמרא. לבד במקומות מועטים שהוצרך לכך מאיזה טעם. ודינא דמתניתין דפ"ק דמכות שם. כבר הביא לקמן (פכ"א מהלכות סנהדרין ה"ח) עיי"ש. וא"כ אדרבה מדברי הרמב"ם ז"ל מבואר איפכא. ונראה דמהאי טעמא גופא דפסיקא ליה להרמב"ם ז"ל דלקבלת עדות נפשות נמי אין צריך כל הסנהדרין אלא במקצתן נמי סגי. הוכיח דע"כ מאי דאמרי' דכולהו סנהדרין בעינן שידעו שבעים לשון אין זה אלא לכתחילה ולא לעיכובא. דודאי לכתחילה צריך להשתדל שיהיו כולם יכולים לשמוע העדות מפי העדים ולא ע"י תורגמן. אבל בדיעבד אין זה מעכב. ולא משמע ליה. כמש"כ התוס' דכולהו לאו דוקא כולהו ממש. אלא ס"ל דכולהו ממש. ולמצוה בעלמא לכתחילה אם אפשר. ומקורו בזה איכא למימר כמשכ"ל במנין העשין שם. וס"ל דלא חקירה ודרישה בלבד. אלא כולה קבלת העדות סגי במקצתן. ולא בעינן כולהו סנהדרין אלא למצוה. ודברי הר"ן ז"ל שהוכיח מדברי הרמב"ם ז"ל איפוך מזה מתמיהים בעיני: 
<b>ומ"מ </b>מבואר דע"כ אין כוונת רבינו הגאון ז"ל כאן למנות מצות עשה דדרישת וחקירת העדים כיון שכבר מנאה במנין העשין. ומעתה א"כ צריך ביאור מש"כ כאן <b>ויחקרו היטב. </b>ולכאורה היה מקום לומר בכוונתו ע"פ מש"כ הרמב"ן ז"ל (פרשת שופטים) שם וז"ל אבל פשוטו של מקרא לאמר שיומת המת ע"פ שני עדים כשאין שם יותר או ע"פ שלשה אם ימצאון שם שלשה. יאמר הכתוב כאשר הוגד לך ושמעת תדרוש הדבר היטב ע"פ כל העדים הנמצאים שם. והנה אם שמענו שעבר בפני שלשה נשלח בעבורם ויבואו לב"ד ויעידו כולם. והוא הדין למאה. כי בשמענו דברי כולם יתברר האמת. ואם לא היו שם יותר. או שהלכו להם ואינם נמצאים שם. די בשנים עכ"ל עיי"ש. וכוונתו לומר דזהו ביאור המשך הכתובים דכתיב והוגד לך ושמעת ודרשת היטב והנה אמת וגו' ע"פ שנים עדים או ע"פ שלשה עדים וגו'. ועפ"ז היה אפשר לומר דזו היא כוונת רבינו הגאון ז"ל שכתב <b>ע"פ שני עדים ויחקרו היטב במלאם. </b>כלומר אין גומרין את הדין בפחות משני עדים. ומ"מ אפי' באו שנים לפני ב"ד. עדיין חייבין לחקור היטב אם לא נמצאו עוד עדים יותר בדבר. ואם שמענו שהיו הרבה עדים בשעת מעשה. צריכין לשלוח אחריהם ולהביאם כולם במילואם לפני ב"ד להעיד בדבר. כי מדברי כולם תתברר האמת. אלא דמלבד דהרמב"ן ז"ל גופיה לא כתב כן אלא לפום פשוטו של מקרא. אבל רבינו הגאון ז"ל יש לו דרך אחרת בפשוטו של מקרא זה כמו שהביא הרמב"ן ז"ל גופיה שם. וכמש"כ לעיל במנין העשין שם עיי"ש. וא"כ לא יתכן לומר כן בכוונתו. בלא"ה עיקר דינו של הרמב"ן ז"ל לא מצינו לו שורש בשום דוכתא. והרמב"ן ז"ל גופיה נראה שלא כתב כן אלא לפום פשטי' דקרא ולא לדינא. דלפי מאי דמפרשינן הך קרא בספרי ובמתניתין דסופ"ק דמכות ובשאר דוכתי אין יסוד לדין זה כלל: 
<b>וכן </b>מתבאר לדעתי מסוגיא דסופ"ק דמכות (ו' ע"א) דעלה דתנן התם ע"פ שנים עדים או שלשה עדים יומת המת אם מתקיימת העדות בשנים למה פרט הכתוב בשלשה. אלא להקיש וכו' מה שנים אין נהרגין עד שיהיו שניהם זוממין אף שלשה וכו'. ומנין אפילו מאה ת"ל עדים וכו'. אמרינן אמר רבא והוא שהעידו כולם בתוך כדי דבור עיי"ש. ומלבד דמגופא דמתניתין דקאמר אם מתקיימת העדות בשנים למה פרט הכתוב בשלשה וכו'. משמע ודאי שלא כדינו של הרמב"ן ז"ל. דא"כ הרי קרא לגופי' איצטריך וטובא אשמעינן בהכי בעיקר תורת עדות דמיירי ביה קרא הכא. ולהטיל תנאי בדבר דלפעמים לא סגי בשנים עדים. בלא"ה מוכרח הכי מדקאמר רבא דלא חשיבי כולם עדות אחת אלא כשהעידו תוך כד"ד. ואם איתא דאם היו עדים הרבה בדבר חייבים ב"ד להביאם כולם בב"ד ולקבל עדות כולם. א"כ מה בכך שהפסיקו כדי דבור בינתים. הא מ"מ עדיין עסוקים באותו ענין. שהרי חייבים מדאורייתא לקבל גם עדותן של שאר העדים. ובכהאי גוונא אין הפסק כדי דבור חשיב הפסק. ובודאי אם הרשות ביד ב"ד שלא לקבל עוד עדותן של שאר העדים. אפשר לומר דאחר שהפסיקו בינתים כדי דבור. אמרינן שכבר נגמרה קבלת העדות משקבלו עדותן של שני עדים. שהרי מדינא תו לא צריך יותר. ואע"פ שאח"כ חזרו ב"ד לקבל גם שאר העדים. מילתא אחריתא היא. שהרי בהגדת שני עדים אין אנו צריכין שיעידו כל אחד תכד"ד של חבירו לענין שיצטרפו יחד לעדות אחת. ולא מחלקינן בין תכד"ד לאחר כד"ד אלא ביותר משנים. ואם חייבים ב"ד לקבל עדותן של כל העדים כולן ואפי' מאה. אין מקום לחלק בין שנים ליותר על שנים לענין זה. וע"כ היינו טעמא דביותר על שנים הפסק כדי דבור עושה אותן כשתי כתות. משום דבהפסק כזה הו"ל גמר הענין. משום שאין ב"ד צריכין לקבל עדותן של שאר העדים. ומסתמא לא היה דעתן לקבל עדותן. ונסתלקו מאותו ענין. אבל בשנים שע"כ חייבין לקבל עדות שניהם. אין הפסק כד"ד ויותר. עושה אותן עדות מיוחדת. ומהאי טעמא אפילו כשהן מאה כל שהעידו כל חד בתוך כד"ד של חבירו חשיבי כולהו ככת אחת. אע"פ שבין הראשונים להאחרונים יש הפסק גדול הרבה יותר מכד"ד. והיינו ע"כ משום דעסוקים באותו ענין. שלא הפסיקו ב"ד בינתים כד"ד. אע"ג דלגבי העדים הו"ל אחר כד"ד הרבה. וא"כ אם איתא דחייבים ב"ד לקבל עדות כולן. הרי אפילו הפסיקו יותר מכד"ד נמי ע"כ הו"ל עדיין עסוקים באותו ענין. ואית לן למימר שאין הפסק כד"ד עושה אותן כתות כתות בפ"ע. וכן כתבו התוס' בכתובות (ל"ג ע"א). דאמרינן התם עדים לאו בני התראה נינהו אמר רבא תדע. נתרי בהו אימת ניתרי בהו מעיקרא אמרי אישתלין וכו'. מתקיף לה אביי ונתרי בהו תוך כד"ד וכו'. וכתבו בתוס' וז"ל וא"ת היכי מצו תו הדרי בהו. והא בהתראה איכא טפי מכד"ד שהוא כדי שאילת שלום. וי"ל דכל זמן שעסוקים באותו דבר חשיב הכל תוך כד"ד. כדאמרינן במכות דאפילו מעידין מאה תוך כד"ד כל אחד בשל חבירו. חשובין כולן תוך כד"ד של ראשון. ואם נמצא אחד מהן קרוב או פסול עדותן בטלה עכ"ל עיי"ש. וכן כתבו שאר ראשונים שם עיי"ש. וא"כ ודאי הכא נמי אם איתא דמדאורייתא חייבין ב"ד לקבל עדותן של כל העדים כולן אפילו מאה. הו"ל עסוקים עדיין באותו דבר. והפסק כד"ד אינו עושה אותן כתות בפ"ע. והו"ל לענין זה כשני עדים שאין הפסק בין הגדתן עושה אותן עדות מיוחדת. ועכצ"ל דלא נתחייבו ב"ד לקבל יותר משני עדים. אפילו נמצאו שם יותר. וגם הרמב"ן ז"ל גופי' לא כתב כן לדינא. אלא שלפום פשטי' דקרא משמע ליה הכי. וכדרכו של הרמב"ן ז"ל בכמה דוכתי כיו"ב. וא"כ ע"כ אי אפשר לומר כן בכוונת רבינו הגאון ז"ל כאן: 
<b>ולכן </b>נראה בכוונתו ע"פ מאי דאמרינן (פרק היו בודקין מ"א ע"ב) אפילו בחקירות שנים אומרים ידענו ואחד אומר איני יודע עדותן קיימת. כמאן דלא כר"ע. ועי' בפירש"י ובתוס' שם. וא"כ למאי דקיי"ל כר"ע עדותן בטלה. משום דבכל העדים אפילו מאה בעינן עדות שאתה יכול להזימה. ואע"פ שאין צריך יותר משנים. מ"מ כשבאו יותר משנים כולן צריכין דרישה וחקירה. שהרי אין נעשין זוממין עד שיזומו כולן. ואם יש בהן אחד שאין אתה יכול להזימה הו"ל כולהו עדות שא"א יכול להזימה. ואפילו למאי דפסק הרמב"ם ז"ל (פ"ב מהלכות עדות ה"ג) דעדותן קיימת עיי"ש ובמש"כ בלח"מ שם. מ"מ מבואר עכ"פ דלכתחילה צריכין כולן דרישה וחקירה. אלא שאם אמר השלישי איני יודע אין עדות השאר בטלה. ולפמש"כ בלח"מ שם גם להרמב"ם ז"ל עדותן בטלה. אלא דמיירי בשהעיד השלישי לאחר כד"ד. וכן מבואר בסוגיא דפרק ארבע מיתות (ס' ע"א) עיי"ש ובפירש"י שם (ד"ה כר"ע) ובשאר ראשונים שם. וזהו שכתב רבינו הגאון ז"ל <b>ויחקרו היטב במלאם. </b>דאע"ג דסגי בשני עדים. מ"מ כשבאו לפני ב"ד הרבה עדים כאחת והגידו עדותן. צריכין כולן במלואם חקירה ודרישה. ולא סגי בדרישה וחקירה דשנים מהם. וא"כ אין כאן מצוה בפ"ע. אלא דרך אגב הוסיף תוספת ביאור למצוה הקודמת. דכשלא הגידו העדות אלא שנים אין צריך יותר. ומ"מ כשהגידו יותר משנים כולן עדות אחת הן לחקירה ודרישה. וצריכין חקירה ודרישה במלואם: 
@00פרשה ג. 
<b>קמי סרה כאשר זממו. </b>כתיב (בפ' שופטים) כי יקום עד חמס באיש לענות בו סרה וגו' ועשיתם לו כאשר זמם לעשות וגו'. וזו היא <b>פרשת עדים זוממין. </b>שמנו הבה"ג ז"ל וסייעתו במנין הפרשיות שלהם. ומצוה זו מנאוה גם הרמב"ם ז"ל (בסה"מ עשין ק"פ) ובחבורו הגדול (ר"פ י"ח מהלכות עדות) עיי"ש. ושאר ראשונים. וגם באזהרותיו שע"פ עשה"ד (דבור לא תענה) מנאה רבינו הגאון ז"ל. אלא דלשונו שם צ"ע במש"כ וז"ל <b>עד זומם לגמלו כמחשבתו אשר חשב להמית אח ולדקרו. </b>עכ"ל עיי"ש. דמשמע מדבריו דס"ל שאין תורת עדים זוממין אלא בעדות נפשות בלבד. וזה תמוה מאוד דהדבר פשוט ומבואר בכל דוכתי דגם ממון ומלקות בכלל מצות כאשר זמם. ובהדיא אמרו במקומו בספרי (שופטים פיסקא ק"צ) ועשיתם לו כאשר זמם לעשות לאחיו. אם ממון ממון. אם מכות מכות. אם עונשים עונשים עיי"ש. ואולי אפשר לומר דלא נקט חייבי מיתות אלא משום דהוה ס"ל שם כדעת הרמב"ם ז"ל (פ"כ ה"ב מהלכות עדות) שכתב וז"ל נהרג זה שהעידו עליו ואח"כ הוזמו אינן נהרגין מן הדין שנאמר כאשר זמם לעשות ועדיין לא עשה וכו'. אבל אם לקה זה שהעידו עליו לוקין. וכן אם יצא הממון מיד זה ליד זה בעדותן חוזר לבעליו ומשלמין לו עכ"ל עיי"ש. ואע"ג דהראב"ד ז"ל בהשגות שם כתב עליו דשבוש הוא זה עיי"ש. מ"מ כבר הביא בכ"מ שם בשם רבינו ירוחם ז"ל שכתב שדברי הרמב"ם ז"ל נראין עיקר עיי"ש. וא"כ אפשר לומר דזו היא ג"כ דעת רבינו הגאון ז"ל שם. ולזה כיון שכתב שם <b>עד זומם לגמלי כמחשבתו אשר חשב. </b>דמשמע שבא להשמיענו בזה דין כאשר זמם ולא כאשר עשה. להכי שפיר הוכרח לסיים ולכתוב <b>להמית אח ולדקרו. </b>משום דדין זה ודאי אינו נוהג אלא בדיני נפשות בלבד. אבל במלקות ובממון ודאי מיחייבי זוממין אף לאחר שכבר נעשה מעשה ע"פ עדותן: 
<b>וראיתי </b>באו"ז (פ"ג דסנהדרין סוף סי' ל"ב) שכתב וז"ל ופי' רבינו שמואל ז"ל דגבי ממון נמי דוקא כשנגמר דינו לשלם ועד שלא שלם הוזמו. אז חייב עד זומם לשלם. אבל אם כבר שלם ואח"כ הוזם אינו חייב לשלם. דדרשינן כאשר זמם ולא כאשר עשה. ורבינו יצחק ב"ר אברהם פי' דגבי ממון אע"פ שכבר שלם ואח"כ הוזם חייב לשלם. דדוקא לגבי דיני נפשות שייך לומר ולא כאשר עשה וכו'. והרב רמב"י זצ"ל הכריע כדברי ריב"א ז"ל דאמר לקמן בההיא שמעתא חייבי מלקות מנין ת"ל רשע רשע. חייבי גלות מנין ת"ל רוצח רוצח. ופירש"י זצ"ל דאמתניתין קאי. דאמר אין עושין דין הזמה עד שיגמור הדין. ויליף לה מנפש בנפש דמשתעי בחייבי מיתות. חייבי מלקות מנין. העידו שחייב מלקות והוזמו מנ"ל דאין לוקין אלא א"כ נגמר הדין תחילה על פיהם. והשתא אמאי לא בעי חייבי ממון מנין. אלא משום דגבי ממון אפילו הוזמו לאחר ששילם חייב. להכי לא בעילה. דגבי חייבי מיתות הוזמו אחר שהרגו פטורין. אע"פ שיש לפרש דאאין עונשין מן הדין קא בעי. ולא אמתניתין. ולהכי לא קאמר ממון מנין. משום דגבי ממון קיי"ל דעונשין מן הדין. מ"מ ראי' גדולה מפירש"י ז"ל עכ"ל עיי"ש. ולפי דבריו אלו ממילא מוכרח מזה דחייבי מלקיות וחייבי גלות דינם כחייבי מיתות בזה דבהוזמו אחר שלקו וגלו פטורים. ונראה דזו היא ג"כ כוונת רבינו ירוחם ז"ל שכתב שנראה מפירש"י דחייבי מלקות לוקין אע"פ שכבר לקה עיי"ש. והובא בכ"מ שם. ולא נתבאר לכאורה מהיכן יצא לו כן מפירש"י. אבל ע"פ דברי האו"ז אלו דבריו מבוארים על נכון: 
<b>אבל </b>עיקר דברי האו"ז הללו נפלאים בעיני טובא. דעיקר קושיא מעיקרא ליתא כלל. דהא בחייבי ממון ליכא למיבעיא מנ"ל. משום דממקום דנפק"ל בדיני נפשות דלא מיחייבי עד שיגמר הדין משם נשמע גם לדיני ממונות. דהא דיני נפשות לא גמרינן אלא מדכתיב נפש בנפש. דמשמע לן מדכתיב בנפש שכבר נגמר דינו להנטל נפשו. וא"כ מדכתיב בההוא קרא גופי' עין בעין שן בשן וגו'. שמעינן נמי לענין חייבי ממון דדוקא כשכבר נגמר דינו לשלם דמי שנו ועינו. דהא עין בעין שן בשן היינו ממון תשלומי עינו ושנו. דבהדיא ריבתה תורה חובל בחבירו לתשלומין. כדגמרינן בכתובות (ל"ב ע"ב) ובב"ק (פ"ד ע"א). וא"כ חייבי מיתות וחייבי ממון מחד קרא נפקי דזוממין לא מיחייבי בהו עד שיגמר הדין. ולהכי לא בעי אלא חייבי מלקות וחייבי גלות מנ"ל. אבל ודאי לעולם אימא לך דחייבי ממון נמי לא משלמי אלא משנגמר הדין על פיהם קודם ששילם. אבל אם הוזמו אחר שכבר נעשה מעשה ושילם פטורין. וגם עיקר יסודו תמוה אצלי טובא. דאטו אם נימא דבממון אפי' כשהוזמו אחר תשלומין נמי מיחייבי מכאשר זמם לא איצטריך שוב קרא לומר דלא מיחייבי קודם שיגמר הדין. ולא ידענא מי תלה זה בזה. הרי אדרבה אית לן למימר דכיון דחמירי להתחייב בהו אפי' לאחר שעשו מעשה. הכי נמי מיחייבי בהו אפי' קודם גמר דין משנתקבלה עדותן. וא"כ השתא נמי קשה אמאי לא בעי נמי חייבי ממון מנין דלא מיחייבי קודם גמר דין. אלא ודאי עכצ"ל דהיינו טעמא דלא פריך הכי מטעם שביארנו. וא"כ ליכא למשמע מינה מידי אפי' לפי פירש"י. ודברי האו"ז ורמב"י ז"ל צע"ג אצלי כעת. וממילא מבואר דליכא להוכיח מדברי רש"י אלו לומר דס"ל דגם בחייבי מלקות אמרינן כאשר זמם ולא כאשר עשה. ואדרבה יש מקום קצת להוכיח מדבריו איפכא. דמדלא פירש דהא דקאמר חייבי מלקות מנין קאי אדסמיך ליה אמילתא דבריבי דקאמר הרגו אין נהרגין. וכמו שפירש רבינו חננאל ז"ל בפירושו שם עיי"ש. משמע דס"ל לרש"י דבחייבי מלקות וחייבי גלות לא אמרינן כאשר זמם ולא כאשר עשה וכדעת הרמב"ם ז"ל. וכבר ראיתי להרג"א ז"ל בחי' מכות שם שהוכיח כן עיי"ש בדבריו. ומיהו גם זה אינו מוכרח ואין להאריך בזה. ועכ"פ ודאי אין שום הכרח כלל משם לומר דדעת רש"י כהראב"ד ז"ל. וממילא גם דברי רבינו ירוחם ז"ל צ"ע אצלי בזה. ואכמ"ל בענין זה יותר. ומ"מ בדעת רבינו הגאון ז"ל שם שפיר אפשר לומר כמו שביארנו. אבל כאן דבריו סתומין. ויותר מטין דבריו דס"ל דבכל ענין אין תורת עדים זוממין נוהגת אלא כאשר זמם ולא כאשר עשה. ואין שום חילוק בדבר בין מיתה למלקות וממון. אלא שאין זה מוכרח כמבואר: 
<b>ועדיין </b>צריך ביאור מה שמנה מצוה זו במנין הפרשיות. דלכאורה היה נראה לומר דכיון דתורת עדים זוממין נוהגת גם בדיני ממונות דלא בעו יותר משלשה דיינים. א"כ הו"ל מצוה שנוהגת גם ביחידים. ומקומה במספר העשין המוטלות על היחידים. ולא במספר הפרשיות שהן מצות שאין מוטלות אלא על הצבור בלבד. ומיהו לזה היה אפשר לומר דהיינו טעמא משום דס"ל דקיי"ל דעדים זוממין ממונא הוא. ולא כר"ע דאמר עדים זוממין קנסא. לפי המבואר בסוגיא דרפ"ק דמכות (ד' ע"ב) דסתמא דתלמודא מוקי לר"מ כר"ע דאמר עדים זוממין קנסא. וחכמים כרבנן דר"ע דאמרי עדים זוממין ממונא עיי"ש. וכיון דהתם קיי"ל כחכמים דר"מ. א"כ מבואר דלא קיי"ל בהכי כר"ע. וגם קיי"ל הלכה כר"ע מחבירו ולא מחביריו. והכי משמע נמי מסתמא דתלמודא (רפ"ק דבב"ק ה' ע"א) דפריך עדים זוממין דממונא הוא ליתני. ומשני סבר להו כר"ע דאמר אין משלמין ע"פ עצמן עיי"ש. הרי דסתמא דתלמודא התם פסיקא ליה דקיי"ל דעדים זוממין ממונא הוא. ולהכי פריך בפשיטות עלי' דר"א עדים זוממין דממונא הוא ליתני. אלא דמשום דלא אשכח שינויא אחרינא איצטריך לשנויי דס"ל כר"ע. והכי נמי משמע מדאמרינן (רפ"ק דמכות ב' ע"ב) מ"ט דר"ע קסבר קנסא הוא וקנס אינו משלם ע"פ עצמו עיי"ש. ומדלא קפריך אלא מ"ט דר"ע. ולא קא בעי מ"ט דת"ק. משמע דטעמא דת"ק מילתא ברירא היא. ומסתברא ליה לתלמודא דממונא הוא ומשתלם ע"פ עצמו. ולהכי לא איבעיא ליה אלא מ"ט דר"ע דאמר אינם משלמין ע"פ עצמן. והוכרח לומר דקסבר קנסא הוא. וכיו"ב כתב הריטב"א ז"ל שם לעיל מיניה עיי"ש בדבריו. וגם לפמש"כ בספר התרומה (הלכות א"י) ובסמ"ג (סוף עשה קל"ג) דהיכא דקאמר תלמודא קסבר משמע דאנן לא קיי"ל הכי עיי"ש. וכן כתב הרדב"ז ז"ל בתשו' (ח"ב. בלשונות הרמב"ם סי' ק"ו). וכ"כ באס"ז (כתובות פ"ד ע"א) עיי"ש. וא"כ הכא נמי מדקאמר קסבר קנסא הוא. משמע דלדידן ליתא ולא קיי"ל הכי. ומההיא דאמרי רבה ור"נ התם על מילתא דר"ע תדע שהרי לא עשו מעשה וכו'. תדע שהרי ממון ביד בעלים וכו' עיי"ש. אין הכרע דהכי הוא לדינא. דאיכא למימר שלא באו אלא לפרש מה שהכריחו לר"ע לומר כן. דמסתמא ודאי לא יתכן לומר על דין המבואר בתורה שאינו מדינא אלא קנסא בעלמא כל כמה דליכא הכרח לומר כן. אבל רבה ור"נ גופייהו אפשר דלא ס"ל הכי לדינא. מדלא פסקו בהדיא הלכה כר"ע: 
<b>והנה </b>כבר הרפ"י שם עמד לחקור מ"ט דרבנן דר"ע דאמרי ממונא הוא דהא ודאי הסברא נותנת לכאורה דקנסא הוא. כדקאמר רבה תדע שהרי לא עשו מעשה וכו'. וכדקאמר ר"נ תדע שהרי ממון ביד בעלים וכו'. ומשום זה נדחק לומר דס"ל דמשום כפרה הוא עיי"ש בדבריו. ולא משמע כן בסוגיא דרפ"ק דב"ק שם. דא"כ מי הכריח לתלמודא לומר דס"ל לר"א כר"ע דקנסא הוא. הא כת"ק דר"ע נמי מצי סבר ובממונא קא מיירי בכפרה לא קמיירי. כי היכי דמשני בממונא קא מיירי. בקנסא לא קמיירי וגם סתירה מבוארת בההיא סוגיא גופא דפ"ק דמכות שם דאמרי' דעדים זוממין לאו בני כפרה נינהו. לפי מה שפי' הריטב"א ז"ל שם דהיינו משום שעשו במזיד ולאו בני כפרה נינהו בהא. ולא עשתה תורה כפרה זו למזידין. אלא למי ששורו הרג אדם בפשיעתו שלא שמרו כראוי. ולא היה מזיד. וכתב דזו היא כוונת רש"י ז"ל שם עיי"ש. וא"כ מהאי טעמא ליכא למימר נמי דמה שאמרה תורה ועשיתם לו כאשר זמם לעשות משום כפרה הוא. וכן לפי מה שפי' ר"ת ז"ל והביאו הריטב"א שם. נמי ע"כ לא יתכן לומר דכפרה הוא עיי"ש בדבריו. וע' ג"כ במש"כ בתוס' שאנץ שם עייש"ה. וכן כתב הריטב"א ז"ל בפשיטות דכאשר זמם לא בא לכפרה אלא לממונא או לקנסא עיי"ש בדבריו. וכן נראה מוכרח מהסוגיא בדוכתה. דאם איתא דטעמא דת"ק משום דס"ל כפרה הוא. ור"ע פליג דלאו כפרה הוא אלא קנסא. א"כ מאי קאמר רבה תדע שהרי לא עשו מעשה ומשלמים. ור"נ אמר תדע שהרי ממון ביד בעלים ומשלמים. ומאי הוכחה הוא זה לומר דקנסא הוא ולא כפרה. דהא גם אם כפרה הוא ניחא שפיר מה שמשלמים ולא עשו מעשה ועדיין ממון ביד בעלים. ולפי דברי ר"ת ז"ל שהבאתי לעיל שפירש בההיא דאמרינן התם שאין משלמין את הכופר משום דכופרא כפרה הוא והני לאו בני כפרה נינהו. דהיינו משום דבחייבי קרבן שהוא כפרה קיי"ל דבעינן מעשה ממש. כדכתיב תורה אחת לעושה בשגגה. וכופרא נמי דהוי כפרה לא שייכא בעדים זוממין מהאי טעמא עיי"ש בריטב"א. לפ"ז היה מקום לומר דהיינו דקאמר תדע שהרי לא עשו מעשה וא"כ לאו בני כפרה נינהו ומשלמין. וע"כ אין זה משום כפרה אלא קנסא הוא. אבל זה ליתא דמלבד מה שהקשה ר"י ז"ל על ר"ת ז"ל. וכאן תקשה קושייתו ביתר שאת עיי"ש. בלא"ה א"כ דברי ת"ק סתרי אהדדי דלענין כופר ס"ל דאין משלמין משום דכופרא כפרה והני לאו בני כפרה נינהו משום דלא עבדי מעשה. וא"כ היכי ס"ל דעיקר כאשר זמם משום כפרה הוא אלא ודאי הא ליתא. ובודאי לת"ק דר"ע עדים זוממין ממונא הוא. וכפשטא דסוגיא דרפ"ק דב"ק שם דפריך עדים זוממין דממונא הוא ליתני ומשני ס"ל כר"ע. מכלל דלת"ק דר"ע ממונא הוא. ועי' בפירש"י שם. וזה מוכרח: 
<b>ולכן </b>נראה דלרבנן ממון גמור הוא. ומשום מזיק ממון חבירו הוא כשאר מזיקין. ואע"ג שעדיין לא עשו מעשה. מ"מ כי היכי דאמרינן בבור ברשות הרבים דאינו ברשות המזיק ועשאו הכתוב כאילו הוא ברשותו. ולאו קנסא הוא אלא ממון גמור הוא כשאר המזיקין. הכי נמי הכא בזוממין אמרינן לאידך גיסא שאע"פ שהממון ברשותו הוא עשאו הכתוב כאילו אינו ברשותו. וכדאמרינן (פרק בתרא דכריתות כ"ד ע"א) שור הנסקל שהוזמו עדיו ועיר הנדחת שהוזמו עדיה כל המחזיק בהן זכה בהן עיי"ש. הכא נמי משנגמר דינו של זה לשלם. כבר נתייאש מן דמי התשלומין והו"ל הפקר. ואע"פ שעדיין בידו הוא. מ"מ אחשבי' קרא כאילו כבר הפקירו ויצא מרשותו. ושוב אח"כ כשהוזמו אינו אלא כחוזר וזוכה מהפקר. וחייבינהו הכתוב לשלם לבעלים דמי נזקן. ומ"מ שפיר קרינן בהו כאשר זמם ולא כאשר עשה. דמ"מ הם לא עשו מעשה ולא נעשה מעשה על ידם. ובהכי ניחא נמי שפיר מה שהקשו הראשונים ז"ל בסוגיא דרפ"ק דבב"ק שם היכי קתני עדים זוממין במנין המזיקין והא לא הזיקו כלום. דהא כתיב כאשר זמם ולא כאשר עשה. ולא מיחייבי אלא קודם שיצא ממון מיד בעלים. והוכיחו מזה דבממון לא אמרינן כאשר זמם ולא כאשר עשה. כמש"כ בש"מ שם. וזו היא ג"כ כוונת התוס' שם (ד"ה ועדים) עיי"ש. וא"כ לדעת הסוברין דגם בממון אמרינן כאשר זמם ולא כאשר עשה הקושיא במקומה עומדת. אבל למה שביארנו הדבר נכון. דודאי מתורת מזיק גמור אתינן עלה כשאר המזיקין. אע"פ שעדיין לא יצא ממון מיד בעלים. וראיתי להרשב"א ז"ל בב"ק שם שכתב וז"ל עדים דממונא הוא ליתני דאפילו לא שלם קרינא ליה ממונא משום דאתו לאפסודי' ממונא עכ"ל עיי"ש. ואין דבריו ז"ל מובנים כלל לכאורה. ואולי כוונתו כדכתיבנא. וקיצר דבריו ביותר. ורבה ור"נ דקאמרי תדע דהרי לא עשו מעשה וממון ביד בעלים ומשלמין. היינו רק לומר דזהו יסוד סברת ר"ע דמינה נפק"ל לומר דקנסא הוא. אע"ג דמסתמא אין לנו לומר על מה שחייבה תורה דאינו אלא קנס. וכדפירש"י בב"ק שם עיי"ש. אבל לת"ק אין מזה הכרח וכמו שביארנו. ואין מזה הכרח לומר דס"ל דהלכה כר"ע כמש"כ בכ"מ (פי"ח מהלכות עדות ה"ח) עיי"ש. וכבר קדמו בזה באו"ז (סנהדרין פ"ג סי' ל"ג) עיי"ש. ומה שהביא באו"ז שם עוד ראי' לזה מדאמרינן במכות שם (לקמן ג' ע"א) אר"י א"ר עד זומם משלם לפי חלקו. ומוקי לה באומר העדנו והוזמנו בב"ד פלוני ופריך כמאן דלא כר"ע. דאי כר"ע הא אמר אינו משלם ע"פ עצמו. ומשני אלא באומר העדנו והוזמנו בב"ד פלוני ונתחייבנו ממון. ומדדחיק לאוקמי' כר"ע ש"מ הילכתא כוותי' עיי"ש. ג"כ נראה דאין זה מוכרח דאפשר לומר דאע"ג דלית הילכתא כר"ע. מ"מ הך דינא לא הו"ל למינקט אליבא דרבנן לחודייהו כיון דהך דינא שייך שפיר גם אליבא דר"ע. ולמה לו לעיולי נפשי' בפלוגתא דר"ע ורבנן בכדי. מאחר דהך דינא דאיירי ביה לאו בהך פלוגתא מתלי תלי. ולהכי אוקמה בגוונא דאתי שפיר אליבא דכ"ע. אבל אין ה"נ דלדינא לא קיי"ל כר"ע. משום דרבנן פליגי עלי' והו"ל יחיד במקום רבים. ובפרט דאליבא דרב קיימינן דאפילו במקום יחיד לית ליה לרב הלכה כר"ע מחבירו. דרב לית ליה הני כללי. כדאמרינן פ"ד דעירובין (מ"ז ע"ב) עיי"ש: 
<b>ומעתה </b>עפ"ז אפשר לומר דזו היא דעת רבינו הגאון ז"ל דלפ"ז ע"כ לא נמנית פרשת עדים זוממין במנין הפרשיות אלא משום הזוממין שבחייבי מיתות ב"ד. דבזוממין שבממון כיון דקיי"ל דממונא הוא מטעם אדם המזיק וכמו שביארנו. הו"ל בכלל פרשת נזקין שמנו הבה"ג וסייעתו ז"ל. ובכלל פרשת חובל בחבירו שמנו רבינו הגאון ז"ל וסייעתו לקמן (פרשה י"ד) כמו שיתבאר שם עיי"ש. ולענין זוממין במלקות כיון דמלקות דעדים זוממין משום כאשר זמם אינה אלא משום אזהרת לאו דלא תענה וגו' לרבנן דקיי"ל כוותייהו (פ"ק דמכות ד' ע"ב). הרי כבר נמנה לאו זה במנין הלאוין (ל"ת ל"ד). ואי משום המצוה שעל הב"ד להלקות הרי מנה לקמן פרשה מלקות (פרשה ט') וגם מלקות דעדים זוממים בכלל. מיהו בזה יש לפקפק דכיון דלאו דלא תענה הו"ל לאו שאין בו מעשה דקיי"ל שאין לוקין עליו. אלא דלקי מכאשר זמם. א"כ אינו בכלל פרשת מלקות. אלא שאפשר לומר דרבינו הגאון ז"ל לשיטתו אזיל דס"ל דגם מלקות ליתא אלא ע"פ סנהדרין. אלא דבתלתא מינייהו סגי. וכמו שנתבאר לעיל (סוף מנין העונשין). וא"כ גם משום זוממים שבמלקות מקום מצוה זו הוא במנין הפרשיות: 
<b>איברא </b>דכל הראשונים ז"ל כולם פסקו כר"ע דעדים זוממין קנסא הוא. כמתבאר מדברי רבינו חננאל והרי"ף והרא"ש ז"ל (פ"ק דמכות שם) וכן פסקו הרמב"ם ז"ל (פי"ח מהלכות עדות) והרא"ם ז"ל ביראים (סי' רמ"ג) והסמ"ג (עשין ק"י) והאו"ז שהבאתי לעיל. וכל שאר ראשונים ז"ל. ולא ראיתי לאחד מן הראשונים שיפסוק דלא כר"ע. ולכן יותר היה נראה לומר דאפי' את"ל דקיי"ל כר"ע. מ"מ משום דעיקר תורת עדים זוממין בעדות נפשות הוא דמיירי. דהרי בהך קרא גופי' כתיב ובערת הרע מקרבך. וגם מדכתיב לאחיו דרשינן ולא לאחותו. וזה ליתא אלא בעדות נפשות. ומדכתיב והנשארים ישמעו ויראו דרשינן דעדים זוממין צריכין הכרזה. ואין זה אלא בדיני נפשות. כנראה מפירש"י (פרשת שופטים). וכן נראה מהתוספתא (פי"א דסנהדרין) עיי"ש. וגם בברייתא דתלמודין (פרק הנחנקין פ"ט ע"א) אע"ג דקתני עדים זוממין סתם. מ"מ הו"ל דבר הלמד מענינו דבחייבי מיתות מיירי התם עיי"ש. אלא שראיתי להרמב"ם ז"ל (פי"ח מהלכות עדות ה"ז) שכתב כן גם לענין מלקות וממון עיי"ש. ונמשך אחריו ג"כ בסמ"ג (עשין ק"י) עיי"ש. ומקורו לא מצאתי. דגם מפשטי' דקרא משמע דלא קאי אלא על עדות שבמיתה. דהרי הך קרא דוהנשארים ישמעו ויראו כתיב מיד בתר קרא דובערת הרע מקרבך. דלא קאי אלא אנפשות ואכמ"ל בזה. ומ"מ ודאי עיקר הך פרשה על דיני נפשות קאי. וכן מאי דדרשינן כאשר זמם ולא כאשר עשה ס"ל להרמב"ם וסייעתו דלא קאי אלא על דיני נפשות בלבד. כמבואר בדבריו (פ"כ מהלכות עדות ה"ב). וגם מדכתיב בההיא פרשה ועמדו שני האנשים וגו' לפני הכהנים וגו' וע"כ מה שכתוב כאן כהנים היינו כמו שדרשו בספרי (שופטים פיסקא קנ"ג) בקרא דובאת אל הכהנים הלוים וגו' שמצות סנהדרין שיהיו בו כהנים עיי"ש. וא"כ מבואר דבמאי דצריך סנהדרין מיירי פרשה זו. ואע"ג דהרמב"ם ז"ל (פ"ב מהלכות סנהדרין ה"ב) לא כתב דבעינן כהנים אלא בסנהדרין סתם. וכבר הרגיש בזה הרב לח"מ על דברי הרמב"ם ז"ל שם. אבל מש"כ שם בזה דטעמו של הרמב"ם ז"ל משום דההוא קרא דדריש מיניה בספרי הך מילתא בסנהדרי גדולה כתיב עיי"ש. אין זה מספיק כלל. דמ"מ כיון דלא מיעט סנהדרי קטנה. ובספרי סנהדרין סתמא קתני. ודאי משמע דל"ש סנהדרי גדולה ול"ש קטנה. והרי גם מש"כ הרמב"ם שם לעיל מיניה בסמוך דאין מעמידין בסנהדרין אלא כהנים לוים וישראלים המיוחסים הראוים להשיא לכהונה שנאמר והתיצבו שם עמך בדומין לך עיי"ש. הך קרא בסנהדרי גדולה כתיב (בפרשת אספה לי שבעים איש). ומ"מ כתב הרמב"ם ז"ל סנהדרין סתם. ולא חילק בין סנהדרי גדולה לקטנה. וע"כ היינו משום דכיון דליכא מיעוטא לסנהדרי קטנה אין לנו לחלק בין סנהדרי גדולה לקטנה. וא"כ גם כאן מהיכא תיתי לן לחלק בזה. וביותר תמוה. דהרי הכא בפרשת עדים זוממין נמי כתיב כהנים וע"כ היינו נמי מהאי טעמא משום דמצוה שיהיו כהנים בסנהדרין. אע"ג דגם בדיני נפשות לא צריך יותר מסנהדרי קטנה. וע"כ מתבאר מזה דגם בסנהדרי קטנה נוהגת מצוה זו. וראיתי בקרית ספר להמבי"ט (ריש פ"ב מהלכות סנהדרין) שכתב וז"ל. אין מעמידין בסנהדרין אלא חכמים ונבונים ויהיו מיוחסים ראוים להשיא לכהונה. כדכתיב והתיצבו וגו'. ומצוה שיהיו בהם כהנים ולוים. כדכתיב ובאת אל הכהנים הלוים כדדרשינן בספרי וכו' עכ"ל עיי"ש. הרי שהוא כולל שני דינים אלו יחד. ובשניהם לא כתב אלא סנהדרין סתם. דמשמע שאין חילוק בזה בין גדולה לקטנה. ועכצ"ל דבנוסחת הרמב"ם שלפניו גם כאן לא היה כתוב סנהדרי גדולה. אלא סנהדרין סתם. וזה נראה מוכרח. וא"כ מתבאר מזה דעיקר פרשת עדים זוממין בדיני נפשות מיירי. אע"ג דאיתרבו נמי דיני ממונות ודיני מלקות לדין עדים זוממין. וזו היא כוונת רבינו הגאון ז"ל באזהרותיו שע"פ עשה"ד שהבאתי לעיל. שכתב מצוה זו רק בדיני נפשות. ואין צריך למש"כ לעיל בזה. וכן הוא ג"כ באזהרות הר"ש בן גבירול ז"ל. שכתב וז"ל <b>וחולם ועד זומם כאהד החרימם </b>עכ"ל. הרי שלא כתב פרשת עדים זוממים אלא בדיני נפשות שהם במיתה. וכבר הרגיש בזה הרשב"ץ ז"ל (בזה"ר עשין סי' ע"ט) וכתב שם וז"ל ולפי שיש עד זומם נהרג אמר כאחד החרימם עכ"ל עיי"ש. ואין זה מספיק. אבל עפמש"כ הדברים נכונים בפשיטות. דמשום דעיקר פרשת עדים זוממין ודאי בדיני נפשות הוא דמיירי. לכן נקטוה רבינו הגאון ז"ל ואחריו הר"ש בן גבירול ז"ל בדיני נפשות כפשטי' דקרא. ומעתה עפ"ז אפשר לומר דמהאי טעמא נמי מנאוה רבינו הגאון ז"ל והבה"ג וסייעתו ז"ל במנין הפרשיות. משום דעיקר פרשת עדים זוממין בדיני נפשות כתיבא שאין דינם אלא בסנהדרין. וכל כיו"ב הו"ל כמצוה המוטלת על הצבור ונמנית במנין הפרשיות: 
<b>אמנם </b>העיקר נראה שאין צריך לכל זה. דבלא"ה מנה רבינו הגאון ז"ל כמה מצות כיו"ב שאינם צריכין יותר מב"ד של שלשה. כמו פרשיות של ארבעה אבות נזיקין (י"ט כ' כ"א כ"ב) ופרשיות של ארבעה שומרים (כ"ג כ"ד כ"ה) ועוד רבות כיו"ב. ואין לנו בזה אלא כמו שביארנו בפתיחה (סי' י"ב) ובשאר דוכתי. דכל הענינים שלפי מנהגם של בני אדם מסתמא אין נעשין אלא בע"כ של הנתבע וצריך כפייה. שאי אפשר אלא ע"י הצבור. שבידם הכח לכוף את בעלי הדין בזרוע לקבל עליהם את הדין שע"פ הדיינים. אף ע"פ שאין צריכין אלא ב"ד של שלשה חשיבי מצות המוטלות על הצבור ונמנות במנין הפרשיות. וממילא מבואר דדין עדים זוממין נמי אפי' בענין שאינו צריך אלא ב"ד של שלשה. אין מקומו אלא במנין הפרשיות. וזה ברור ומוכרח לשיטת רבינו הגאון ז"ל. ונראה דכוונתו למנותה לתשלומי מנין הלאוין. דלשיטתו אזיל שמנה כל העונשין שבמיתה במנין הלאוין. אף ע"ג דלגבי הב"ד הו"ל מצוה בקום ועשה. ועיקר מנין העונשין אינו אלא משום המצוה שבהן על הב"ד. והיינו מטעם שכבר ביארנו במקומו בפתיחתנו למנין העונשין עיי"ש. וממילא מבואר דגם כאשר זמם שהוא עונש של עדים זוממין. בין מיתה בין מלקות בין ממון. למה שפסקו הראשונים דהו"ל קנסא. הו"ל בתורת לאו לענין מנין המצות. לשיטת רבינו הגאון ז"ל ואיני נמנה אלא לתשלומי מנין הלאוין. כשאר העונשין. כן נראה ברור: 
@00פרשה ד. 
<b>ומן הלשכה ילמדו פליאם. </b>כתיב (בפרשת שופטים) כי יפלא ממך דבר למשפט וגו' וקמת ועלית אל המקום אשר יבחר וגו' ובאת אל הכהנים הלוים וגו' ודרשת והגידו לך את דבר המשפט וגו'. וענין המצוה הוא לדעת רבינו הגאון ז"ל שכל דבר ספק במצות שבתורה ומשפטיה. החובה מוטלת על בתי דינים שבישראל לדרוש את דבר המשפט מאת סנהדרי גדולה שבלשכת הגזית. וכאשר יחרצו משפט כן יקום. וזהו שכתב <b>ומן הלשכה ילמדו פליאם. </b>וכן הוא לשון רבינו הגאון ז"ל גם באזהרותיו שע"פ עשה"ד (דבור לא תשא) שכתב שם. וז"ל <b>אקומה ואעלה ללמוד דת הנפלא. </b>והוא מלשון הכתוב כי יפלא ממך דבר וגו' וקמת ועלית וגו' וכך הם ג"כ דברי ר"ש הגדול ז"ל באזהרות אתה הנחלת. שכתב שם וז"ל <b>פליאת הדין ללמוד מלשכת הגזית. </b>והרמב"ם ז"ל וסייעתו אע"פ שגם הם מנו מצוה זו. (עשין קע"ד). מ"מ אין דבריהם שוין בביאור ענין המצוה לדברי רבינו הגאון ז"ל. דלדעתו המצוה כוללת השאלה והלמוד מהם יחד. ולהרמב"ם ז"ל וסייעתו המצוה אינה אלא לעשות ככל אשר יגידו. כמבואר בסה"מ שם ובחבורו הגדול (ריש הלכות ממרים) עיי"ש. וא"כ לדבריהם אינו עובר בעשה זו אלא אם עבר ועשה שלא כמו שהורו הב"ד הגדול אחר שהגידו את דבר המשפט. אבל השאלה והדרישה מהם אינה בכלל העשה. ואם רצו שלא לשאול והניחו הדבר בספק רשאין. ובאמת שכדעתם מבואר לכאורה בספרי (שופטים פיסקא קנ"ד). שאמרו שם ועל המשפט אשר יאמרו לך תעשה זו מצות עשה עיי"ש. הרי לכאורה בהדיא כדבריהם דאין העשה אלא אחר שכבר חרצו המשפט. וצוה הכתוב לעשות כאשר הורו. וא"כ דברי רבינו הגאון והר"ש הגדול ז"ל צ"ע. וגם צ"ע לפ"ז דמצוה זו אין לה ענין במנין הפרשיות. דהרי ודאי גם כל יחיד חייב לשמוע ככל אשר הורו ב"ד הגדול בלשכת הגזית. כמו שהכל מוזהרים על הלאו דלא תסור האמור בענין זה. וא"כ ראוי למנותה במנין שאר העשין: 
<b>ואמנם </b>כבר ביארנו לעיל במנין הלאוין (ל"ת מ"ו) דדברי רבינו הגאון ז"ל כאן מדוקדקים היטב ונכונים מאוד ע"פ שיטתו. דודאי הדבר ברור דהשאלה והדרישה נמי מצות עשה היא. כמפורש בהדיא בקרא דכתיב כי יפלא ממך דבר וגו' וקמת ועלית וגו' ודרשת והגידו לך את דבר המשפט. ובספרי שם עכצ"ל דלא נקט אלא סיפא דעשה. לומר שעד כאן היא מצות עשה. אבל ודאי דגם השאלה והדרישה שבראש הפרשה בכלל המצוה כמפורש בקרא. ובלא"ה ע"כ מוכרח לומר כן. דאל"כ הדבר תמוה מאי דלא נקט בספרי אלא קרא דועל המשפט אשר יאמרו לך תעשה. ואמאי לא נקט קרא דלעיל מיניה דכתיב ועשית על פי הדבר אשר יגידו לך מן המקום ההוא וגו' ושמרת לעשות ככל אשר יורוך. וע"כ מוכרח לומר כדכתיבנא דבספרי סוף העשה נקט. לומר שעד כאן היא העשה. אבל ודאי גם קראי דלעיל מיניה בכלל העשה נינהו. וגם השאלה והדרישה בכלל. ודברי הרמב"ם ז"ל וסייעתו צ"ע אצלי. והשתא עפ"ז דברי רבינו הגאון ז"ל מבוארים. דהעשה דעל המשפט אשר יאמרו לך תעשה לא מנה משום דלשיטתו אזיל. שכל מצוה שיש בה ל"ת ועשה אינם נמנין אלא במצוה אחת במנין המצות. והילכך אחר שכבר מנה שם במנין הלאוין הלאו האמור בענין. להכי לא מנה שוב העשה. ולא מנה כאן אלא עשה דשאלה ודרישה שאינה בכלל הלאו. ומצוה אחריתא היא שחייבין לשאול כדי לברר הדבר. ולא להניח הדבר בספק. ובזה ליכא לאו אלא עשה גרידא. ומצות עשה זו היא מצוה המסורה לצבור. וכמו שביארנו שם במנין הלאוין ע"פ מתניתין דפרק הנחנקין וברייתא דהתם והתוספתא (פ"ב דחגיגה. ופ"ז דסנהדרין) דמבואר שם דהשאלה מן הב"ד הגדול שבלשכת הגזית אינה אלא ע"פ הסנהדרין עיי"ש. ולכן שפיר מנאה במנין הפרשיות. דהסנהדרין במקום צבור קיימי. והו"ל מצוה המסורה לצבור. ויתר הדברים בענין זה כבר ביארנו שם עיי"ש: 
@00פרשה ה. 
<b>עורכי מלחמתי </b>וכו'. היא <b>פרשת משוח מלחמה </b>שמנו הבה"ג וסייעתו ז"ל במנין הפרשיות שלהם. וגם הרמב"ם ז"ל וסייעתו מנו מצוה זו. וביאר הרמב"ם ז"ל (בסה"מ עשין קצ"א) ענין המצוה. וז"ל שצונו שנמנה כהן שיוכיח לעם תוכחת המלחמה ויחזור מי שאינו ראוי לו להלחם וכו'. וזה הכהן נקרא כהן משוח מלחמה וכו'. והוא אמרו יתעלה והיה כקרבכם אל המלחמה ונגש הכהן וגו'. ואחרי כן יצוה להכריז שישובו חלושי הלבבות וכל מי שבנה בית חדש ולא חנכו וכו'. תוכחת משוח מלחמה והכרזה בעורכי המלחמה היא חובה במלחמת הרשות וכו' עכ"ל עיי"ש. ועי' ג"כ במש"כ בחבורו הגדול (פ"ז מהלכות מלכים). והן הן דברי רבינו הגאון ז"ל כאן שכתב בקצרה כדרכו. <b>מה יפו בהשיבם המחנכים מן צבאם </b>: 
<b>אלא </b>שיש לי מקום עיון במש"כ המחנכים. והרי לפי המבואר בסוגיא דפרק כיצד מברכין (ל"ח ע"א) דתניא מה הוא אומר המוציא וכו'. רבי נחמיה אמר מוציא וכו'. אמר רבא במוציא כ"ע לא פליגי דאפיק משמע דכתיב וכו'. כי פליגי בהמוציא רבנן סברי המוציא דאפיק משמע דכתיב המוציא לך מים מצור החלמיש. ורבי נחמיה סבר המוציא דמפיק משמע שנאמר המוציא אתכם וגו'. ורבנן ההוא הכי קאמר להו קב"ה וכו'. ומסקינן והלכתא המוציא לחם מה"א דקיי"ל כרבנן דאמרי דאפיק משמע עיי"ש. וא"כ המחנכים נמי לשון עבר משמע שכבר חנכו. וא"כ הדבר תמוה שכתב בהשיבם המחנכים מן צבאם. דהיינו שחוזרים ושבים מעורכי המלחמה. וזה תמוה מאוד דהרי בקרא כתיב אשר בנה בית חדש ולא חנכו ילך וישוב לביתו וגו' ומי האיש אשר נטע כרם ולא חללו וגו' ומי האיש אשר ארש אשה ולא לקחה וגו'. אבל בנה בית וחנכו. נטע כרם וחללו. ארס אשה ולקחה. אינו יוצא כלל ואינו זז כלל ממקומו. וכדתנן בהדיא בסוטה (מ"ג ע"א) עיי"ש. הן אמת שכבר הביא בב"י (או"ח סי' קס"ז) דאיכא מאן דגריס התם גירסא אחריתא. דלרבנן המוציא דמפיק משמע. להבא. ולהבא צריך לברך. ולר"נ דאפיק משמע דהיינו לשעבר. ופסקינן כרבנן דהמוציא להבא משמע. עיי"ש בדבריו. ולפ"ז ודאי הוה אתי שפיר דברי רבינו הגאון ז"ל כאן. ומש"כ המחנכים היינו שצריכין לחנך ועדיין לא חינכו. אלא שראיתי להרב מג"א (שם ס"ק ח') שדחה גירסא זו. וכתב דע"כ ט"ס הוא בנוסחאות וכתבו דמפיק במקום דאפיק. והכריח כן מסוגיא דלקמן (נ"ב ע"ב) דמבואר דצריך לברך על מה שעבר. ומסוגיא דפ"ב דעירובין (י"ט ע"א) דמבואר בהדיא דהמוציא דאפיק משמע עיי"ש. ובאמת שבכל הראשונים ז"ל מבואר שהיתה לפניהם גירסא שלפנינו. כמבואר בראבי"ה (סי' ק"ה) ובאו"ז (ח"א סי' קל"ט) ובפסקי הרי"ד ובפסקי הריא"ז ז"ל (פרק כיצד מברכין) ובמאירי (ברכות שם) והר"א אב"ד ז"ל באשכול (ח"א סי' כ"ח). וכבר הביא בב"י שם שכן היא ג"כ גירסת בעל העיטור עיי"ש. ולא מצינו בכל הראשונים ז"ל שום סעד ורמז לגירסא שהביא בב"י שם. וא"כ ודאי לא יתכן לומר שזו היתה גירסת רבינו הגאון ז"ל. וא"כ דבריו תמוהים טובא: 
<b>איברא </b>שראיתי להרא"ה ז"ל בפי' על הרי"ף (ברכות שם) דמבואר מדבריו דס"ל דלרבנן דאמרי המוציא דאפיק משמע. לא דאפיק דוקא משמע. אלא דאפיק נמי משמע. משום דמשמע נמי הווה ומשמע נמי עתיד עיי"ש. וכן כתב ג"כ בש"מ לברכות שם עיי"ש. וכן כתב בספר המנהיג (הלכות סעודה סי' ד') וז"ל וכשהוא בוצע אומר המוציא למה"א. דמשמע להבא ומשמע לשעבר כדאי' בירושלמי וכו' עכ"ל עיי"ש. וע"כ דעתו דתלמודא דידן נמי לא פליג עלה. דאל"כ ודאי לא הוה פסק כירושלמי נגד תלמודא דידן. ומדברי הרשב"א ז"ל בברכות שם מתבאר דס"ל דתלמודא דידן לא ס"ל כהירושלמי בזה עיי"ש. אבל דעת המנהיג אינה כן. אלא שיש לתמוה על המנהיג והרא"ה וש"מ מסוגיא דפ"ב דעירובין שם דודאי מבואר שם דהמוציא דאפיק דוקא משמע. ועי' מש"כ הרש"א בחי' אגדות שם עייש"ה. וכמו שהקשה במג"א שם. והב"ח (סי' קס"ז) אע"פ שלא ראה דברי הראשונים ז"ל שהבאתי. נתכוון מדעתו כדברי המנהיג עיי"ש. אלא שלדבריו אין סתירה מההיא דעירובין שם כ"כ. שכתב דמשמעות פשוטו הוא לשעבר ומשמעות מדרשו הוא גם להבא עיי"ש בדבריו. ולפ"ז יתכן דההיא דעירובין שם היינו לפום פשטי' דקרא. אלא שאין דבריו מובנים אצלי. ולא ידענא היכן מצא דרשא כזו על לשון המוציא. וההיא דרשא דסוף כתובות שתוציא הארץ גלוסקאות. אינה ענין ללשון המוציא כלל. ואם לשון המוציא לא משמע אלא דאפיק לשעבר. האיך נכוון בו גם להבא. ועי' בצל"ח שם שהשיב על הב"ח מצד אחר. ומסיק שלא כדבריו. אלא המוציא לרבנן דאפיק דוקא משמע ולא לשעבר כלל עיי"ש בדבריו. ולא ראה דברי הראשונים ז"ל שהבאתי. ומה שהביא שם בשם אבודרהם. שגה בזה. שלא נמצא כן באבודרהם. ואין להאריך בזה. ואמנם אפי' אם נאמר דס"ל לרבינו הגאון ז"ל כדעת המנהיג והרא"ה וש"מ. מ"מ הדבר תמוה דכיון דעכ"פ לשון המוציא כולל נמי מה שעבר. היאך כתב <b>המחנכים. </b>שכולל נמי אותם שכבר חנכו. וזה נגד קרא ומתניתין כמש"כ: 
<b>ומלבד </b>זה יש לתמוה מה שלא כתב אלא <b>המחנכים. </b>ואין בכלל זה אלא הבונה בית ונוטע כרם וארש אשה. ואמאי לא כתב ג"כ הירא ורך הלבב. שגם הוא מן החוזרים מעורכי המלחמה. וכמפורש בקרא. ובאזהרותיו שע"פ עשה"ד (דבור לא תשא) כתב מצוה זו בדקדוק יותר. וז"ל <b>צבא בקרבו אלי מלחמה יאמץ לב העם מלהסדק. ישוב בונה ונוטע ומארש ורך הלבב במערכת לא יבדק. </b>ודבריו מבוארים דמש"כ <b>צבא. </b>רצה לומר ראש הצבא. דהיינו משוח מלחמה. <b>בקרבו אלי מלחמה </b>וכו'. כמש"כ בקרבכם אל המלחמה ונגש הכהן ודבר אל העם וגו' אל ירך לבבכם אל תיראו וגו'. ומש"כ <b>ורך הלבב במערכת לא יבדק. </b>כוונתו למה שאמרו בספרי (שופטים. פיסקא קצ"ב) וכולן היו צריכין להביא עדותן חוץ מן הירא ורך הלבב. שעדיו עמו. שמע קול הגפת תריסין ונבעת. קול צהלת סוסים ומרתית וכו' עיי"ש. וכן הוא בירושלמי (פ"ח דסוטה ה"ט) כולן צריכין להביא ראי' לדבריהם חוץ מזה שעדיו עמו עיי"ש. וזהו שכתב במערכת לא יבדק. שבמערכת מלחמה הוא בדוק ועומד. ואין צריכין לבדקו. שהכל רואין שנבעת מקול הגפת תריסין. ומרתית מקול צהלת סוסים וכו'. ועכ"פ ראינו דשם דברי רבינו הגאון ז"ל מדוקדקים היטב. דממש"כ שם בונה ונוטע ומארס. ודאי ממילא משמע שבלא חנך וחלל ונשא מיירי. וגם הביא שם גם רך הלבב. אבל דבריו כאן צ"ע טובא בתרתי. וגם לשון <b>המחנכים </b>בלא"ה קשה. דלא אשכח לשון חנוך אלא בבית. ולא בכרם ובאשה. ואם לא שאין זו דרכו של רבינו הגאון ז"ל היה מקום לומר קצת לפום חומר הנושא דתבת <b>המחנכים </b>אינה אלא ראשי תבות. "הבונה "מארס "חדשים. "נוטע "כרם "ירא "מלחמה. והכוונה היא הבונה בית חדש והמארס אשה חדשה. דבשניהם חדשים דוקא בעינן. בבית כתיב בהדיא בקרא בית חדש. ובארס אשה אע"ג דגבי חוזרי מעורכי המלחמה לא כתיב אשה חדשה. אלא גבי אותן שאין זזין ממקומן הוא דכתיב כי יקח איש אשה חדשה לא יצא בצבא וגו'. מ"מ ילפינן מינה גם לענין לחזור מעורכי המלחמה אם ארס אשה דדוקא חדשה. וכמבואר בהדיא בירושלמי (פ"ח דסוטה ה"ו) דאמרינן התם אשר ארש אשה. אין לי אלא רובה וכו' מה תלמוד לומר חדשה פרט למחזיר את גרושתו וכו' עיי"ש. ועי' ג"כ שם לעיל (הלכה ד') ובפ"מ שם. וכן פירש"י (בסוטה מ"ג ע"א) בד"ה והמחזיר גרושתו עיי"ש. וכן פירש גם הרע"ב בפיה"מ שם עיי"ש. ועפ"ז היו דברי רבינו הגאון ז"ל כאן מתאימים עם דבריו שם באזהרותיו. והוה ניחא הכל שפיר. אלא שהדבר מוזר לומר כן ולא יתכן כלל. שאין זו דרכו של רבינו הגאון ז"ל בשום דוכתא. וא"כ דבריו כאן תמוהים מאוד לכאורה וצ"ע טובא. אם לא נאמר שאין לשונו מדוקדק כאן בזה. ומה שלא כתב גם הרך הלבב. אין זה אלא קצור בלשונו. משום שאין זה עיקר המצוה אלא אחד מפרטי דיניה. ואין כאן המקום לכתוב כל פרטי דיני המצוה. ועדיין צ"ע בזה: 
<b>והנה </b>הבה"ג ז"ל וסייעתו מנו במנין הלאוין לאו דלא ימס את לבב אחיו כלבבו. וכן היא הסכמת הרמב"ן ז"ל בלאוין המחודשים שלו (ל"ת עשירי). והרשב"ץ ז"ל (בזה"ר). אבל באזהרות הר"ש בן גבירול ז"ל אע"פ שגם הוא מההולכים בעקבי הבה"ג ז"ל. לא מנה לאו זה. ובלתי ספק היתה לפניו נוסחת הבה"ג כת"י רומי. דשם ג"כ לא נמנה לאו זה עיי"ש. וגם הרמב"ם ז"ל וסייעתו לא מנו לאו זה. אלא שתחת זה מנה הרמב"ם אל תיראו ואל תחפזו וגו'. ורבינו הגאון ז"ל לא מנה לא זה ולא זה. וכבר תמה הרמב"ן ז"ל והשיג על הרמב"ם (בסה"מ לאוין נ"ח) שמנה לאו דאל תיראו. וכתב שאינו אזהרת לאו כלל. ואינו אלא הבטחה בעלמא עיי"ש. ולזה הסכים גם הרשב"ץ ז"ל (בזה"ר). וכך היא דעת הבה"ג וכל סייעתו ז"ל. וכבר ביארנו בזה לעיל (לאוין קכ"ח קנ"ה) עיי"ש: 
@00פרשה ו. 
<b>צבאם </b>וכו' <b>מחניהם מקדשים. </b> כתיב (פרשת תצא) ויד תהיה לך מחוץ למחנה וגו' ויתד תהיה לך וגו' כי ה' אלהיך מתהלך בקרב מחנך וגו' והיה מחנך קדוש ולא יראה בך ערות דבר וגו'. ונראה דס"ל לרבינו הגאון ז"ל שלא בא בזה הכתוב אלא לצוות על קדושת המחנה בעת מלחמה. כפשטי' דקרא דכתיב כי ה' אלהיך מתהלך בקרב מחנך להצילך ולתת אויביך לפניך וגו'. ומה שאמר הכתוב ויד תהיה לך וגו' ויתד תהיה לך וגו'. אין זה אלא כדבר שהיה בכלל ויצא מן הכלל ללמד על כל כיו"ב. כדמסיים קרא והיה מחנך קדוש ולא יראה בך ערות דבר ושב מאחריך. היינו כל דבר מגונה שהוא נגד קדושת וכבוד המקום של המחנה. ולפ"ז יד ויתד אינם נמנין בפ"ע. דלא נקטינהו קרא אלא לפרש ענין המצוה ולדוגמא לכל כיו"ב. וכן מתבאר מדברי רבינו הגאון ז"ל באזהרותיו שע"פ עשה"ד (דבור זכור) שכתב שם וז"ל <b>יצאתם לצבא קדשו מחניכם וביד וביתד מהאבד. </b>עכ"ל. ומש"כ <b>מהאבד </b>רצה לומר שלא יהיה גורם בכך כליון ואבדון לכל המחנה כדכתיב ולא יראה בך ערות דבר ושב מאחריך. וזהו ג"כ מה שכתב כאן <b>צבאם בסוד קדושים רבה. </b>כלומר צבאם הוא בחבורת הקב"ה וכל קדושיו עמו ברב קדושתם. מלשון בסודם אל תבא נפשי. שתרגם אונקלוס באתכנשיהון. וכן פי' הראב"ע. ז"ל שם שהוא כמו בקהלם. מלשון בהוסדם יחד (תהלים ל"א) עיי"ש. וכן תרגם יונתן (ירמי' ו' וט"ו) סוד סיעה. ועי' שם רד"ק ובערוך להר"ש פרחון (ערך סוד). ולזה מצוה להם להיותם מקדשים ומכבדים את מחניהם: 
<b>ומשום </b>שאזהרת הכתוב והיה מחנך קדוש ולא יראה בך ערות דבר. ודאי אין ביד היחיד לקיימה. ואילו לא הזהיר הכתוב אלא שלא לזלזל בקדושת וכבוד המחנה. ודאי היתה מצוה זו מוטלת על כל יחיד ויחיד לעצמו. שלא יעשה דבר שהוא נראה כזלזול בקדושת וכבוד המחנה. אבל מאחר שהזהיר הכתוב והיה מחנך קדוש ולא יראה בך ערות דבר. ע"כ אין האזהרה מוטלת אלא על הצבור כולו שבידם המשרה להעמיד שומרים להשגיח על הדבר כראוי ולהנהיג בכך את כל מחנות הצבא בע"כ. ולזה אין מקום מצוה זו אלא במנין הפרשיות. והנה מלשון רבינו הגאון ז"ל שכתב <b>מחניהם מקדשים ומכבדים. </b>משמע דכוונתו למנות בזה הלאו של לא יראה בך ערות דבר. שכולל כל דבר של בזיון וזלזול בכבוד המחנה. ומשום שהלאו הזה מברר ענין המצוה בביאור יותר מהעשה דוהיה מחנך קדוש. לכן הלאו הוא שבא במנין ולא העשה. וכשיטתו בכל כיו"ב כמו שנתבאר במבוא (סי' ז' שורש ו') עיי"ש. וגם הבה"ג ז"ל וסייעתו מנו לאו זה אלא שמנאוהו במנין הלאוין המוטלות על כל יחיד. ומתבאר מזה דס"ל שהוא אזהרה המוטלת על כל יחיד. וזהו כמו שביארו הרא"ם ז"ל (ביראים סי' י"ב) והסמ"ק (סי' פ"ג) ע"פ הסוגיא דפ"ג דברכות (כ"ה ע"ב) עיי"ש. אבל דעת רבינו הגאון ז"ל דההיא אינה אלא אסמכתא בעלמא. ומדבריהם. דקרא במלחמה הוא דמיירי וכמו שביארנו. וזו היא ג"כ דעת הרמב"ן ז"ל (פרשת תצא) ובסה"מ (לאוין המחודשים לדעתו מצוה י"א) עיי"ש. ושם העלה כן גם בדעת הבה"ג. אלא דלפי מה שביאר שם היא מצוה המוטלת על היחידים עיי"ש בדבריו. ובודאי שכן מוכרח להבה"ג וכמשכ"ל. ועי' ג"כ מה שביארנו בזה לעיל (לאוין ד') עייש"ה. עוד מנה הבה"ג בזה מנין העשין עשה דויתד תהיה לך וגו'. ונראה שכולל בזה גם עשה דויד תהיה לך. וכדעת הסמ"ג (עשין קי"ט) ששתיהן מצוה אחת הן עיי"ש. ושלא כדעת הרמב"ם ז"ל שמנה שתיהן (עשין קצ"ב קצ"ג) עיי"ש. וכל זה שלא כשיטת רבינו הגאון ז"ל כמו שנתבאר. ועי' ג"כ מש"כ בזה הרשב"ץ ז"ל (בזה"ר לאוין סי' ס"ה). ואין להאריך בזה: 
@00פרשה ז. 
<b>יצודו אשימה עלי מלך. </b>כתיב (פ' שופטים) כי תבא אל הארץ וגו' ואמרת אשימה עלי מלך וגו' שום תשים עליך מלך וגו'. במצוה זו ראיתי מבוכה גדולה בדברי הראשונים ז"ל. הבה"ג ז"ל מנה במנין הפרשיות שלו פרשת המלך. וכן באזהרות אתה הנחלת מנה פרשת המלך. ודבריהם באו סתומים. ולא נתבאר אם כוונתם בזה למנות העשה דשום תשים עליך מלך. או שכוונתם למנות את הלאו של לא תוכל לתת עליך איש נכרי. או שכוונתם בזה למנות שניהם. הלאו וגם העשה. ובאזהרות הר"ש בן גבירול ז"ל לא מנה אלא הלאו בלבד ולא העשה. והר"א הזקן ז"ל וכן הר"י אלברגלוני ז"ל באזהרותיהם לא מנו פרשת המלך כלל. וגם רבינו הגאון ז"ל באזהרותיו שע"פ עשה"ד לא הזכיר פרשה זו כלל. והוא דבר מתמיה מאוד לכאורה. ולעומת זה הרמב"ם ז"ל וסייעתו מנו הלאו במנין הלאוין והעשה במנין העשין. וגם דברי רבינו הגאון ז"ל כאן סתומים מאוד. שלא כתב לא לשון העשה שום תשים עליך מלך. וגם לא לשון הלאו לא תוכל לתת וגו'. אלא הביא רק לישנא דקרא שבראש הפרשה דכתיב ואמרת אשימה עלי מלך. שאין בו לא לשון עשה ולא לשון לאו. ולא נתבאר א"כ כלל מה כוונתו בזה. אם בא בזה למנות הלאו או העשה. דודאי אין כוונתו ז"ל למנות שניהם. שאין זו דרכו כאן לכלול שתי מצות כאחת. אבל עכ"פ לא נתבאר לאיזו מהן נתכוון כאן. וגם לשון <b>יצודו </b>שכתב כאן אין לו ביאור לכאורה. דלפי הנראה ודאי הוא כמו יזודו. מלשון השליך עליו בצדיה. בלא צדיה. דהיינו בזדון ובתרמית. והאיך יתכן לשון זה כאן שהוא מצות עשה לעשות כן. ובפרט לפמש"כ הרמב"ן ז"ל (פ' שופטים) דמש"כ בקרא ואמרת אשימה עלי מלך הוא מן המצוה. ולשון ציווי הוא. כי מצוה שיבואו לפני הכהנים הלוים ואל השופט ויאמרו להם רצוננו לשום עלינו מלך עיי"ש בדבריו. וא"כ ודאי לא יתכן בזה לשון יצודו. דמשמע שהוא דבר רע שאין מהראוי לעשותו: 
<b>איברא </b>ודאי פשטי' דקרא לא משמע כדברי הרמב"ן ז"ל. וגם לא אשכחן מקור לדבריו אלו בשום דוכתא מדברי רז"ל כלל. וגם מדברי הרמב"ם ז"ל (פ"א מהלכות מלכים) ובסמ"ג (עשין קי"ד) וכל שאר ראשונים ז"ל שלא הביאו דין זה. ע"כ מבואר דלא שמיעא להו ולא ס"ל הכי. ועכ"פ דברי רבינו הגאון ז"ל כאן סתומים. וגם צ"ע טובא ממה נפשך אם כוונתו כאן למנות העשה דשום תשים עליך מלך. אמאי לא מנה גם כן הלאו דלא תוכל לתת עליך איש נכרי. ואם כוונתו כאן למנות הלאו. אמאי לא מנה ג"כ את העשה. דהרי שני ענינים חלוקים הם. ובודאי גם לשיטת רבינו הגאון ז"ל יש למנות שניהם: 
<b>ונראה </b>בזה ע"פ מאי דאיפליגו תנאי (פ"ב דסנהדרין כ ע"ב). לרבי יהודה ס"ל התם דמצוה להעמיד מלך. וקאמר התם שלש מצות נצטוו ישראל בכניסתן לארץ להעמיד להם מלך וכו'. ולרבי נחמיה לא נאמרה פרשה זו למצוה אלא כדי לאיים עליהם שלא ישאלו להם מלך. שאם ישאלו להם מלך מעמידין להם מלך שתהא אימתו מוטלת עליהם. ולרבי נהוראי לא נאמרה פרשה זו לא למצוה ולא לאיים עליהם אלא כנגד התרעומות. שאם נתרעמו כבימי שמואל ובקשו להעמיד להם מלך. מעמידין להם. ולעולם אי לא בעו מלכא עדיף להו טפי שנאמר ואמרת אשימה עלי מלך ככל הגוים אשר סביבותי. מדהו"ל למיכתב אשימה עלי מלך ותו לא. וכתיב ככל הגוים. ש"מ לשון תרעומות קמישתעי קרא. דמשמע שרוצים להיות ככל הגוים אשר סביבותיהם אשר לא כדת עיי"ש בסוגיא ובדברי הרמ"ה ז"ל שם. ואע"פ שיש שם קצת חלופי גירסאות. גירסת הרמ"ה ז"ל ושאר ראשונים שם היא כדכתיבנא. ועי' ברש"ל ורש"א ז"ל ודק"ס שם. והנה הרמב"ם ז"ל וסייעתו פסקו כרבי יהודה דאמר מצוה להעמיד להם מלך. וקרא דשום תשים עליך מלך הוא מצות עשה. וצ"ע מנ"ל הכרעה זו. שהרי רבי נהוראי ורבי נחמיה פליגי עלי' בהא. וקצת ספרים גרסי ר"ע במקום רבי נהוראי. ולגירסא זו הרי קיי"ל הלכה כר"ע מחבירו. ואע"ג דגם ר"א דקאמר התם זקנים שבדור כהוגן שאלו וכו'. משמע דס"ל נמי כרבי יהודה. מ"מ מלבד דר"א שמותי הוא. ואפילו לספרים דגרסי התם ר"א ברבי יוסי. או ר"א ברבי צדוק. ולא ר"א סתם. מ"מ אכתי מנ"ל דקיי"ל כוותייהו לגבי ר"ע ורבי נחמי' דפליגי עלייהו. ואע"ג דלפי גירסא שלפנינו רבי יוסי נמי ס"ל כרבי יהודה דתניא התם רבי יוסי אומר שלש מצות נצטוו ישראל וכו' להעמיד להם מלך וכו' עיי"ש. מ"מ מלבד דבילקוט (סו"פ בשלח) וביראים (סי' רצ"ט) הגירסא גם שם רבי יהודה במקום רבי יוסי עיי"ש. בלא"ה גם לפי הגירסא שלפנינו אכתי אין בזה הכרעה לדינא כוותייהו לפי מה שפסקו רוב הראשונים ז"ל. והיא ג"כ דעת הבה"ג ושאר גאונים ז"ל כמש"כ הרא"ש (פ"ק דסוכה). דהלכה כר"י מחבירו ולא מחביריו עיי"ש. ואע"ג דלפמש"כ הסמ"ג (סוף עשין ע"ד) דגירסת הרמב"ם (בפרק מי שהוציאוהו) הלכה כרבי יוסי מחביריו עיי"ש. מ"מ מלבד דגם על הסמ"ג קשה. שהכריע שם מגמרא ערוכה שלא כהרמב"ם בזה עיי"ש. ואילו כאן פסק כהרמב"ם (עשין קי"ד) עיי"ש. בלא"ה כבר תמהו האחרונים ז"ל על הסמ"ג בזה. דבדוכתי טובא מבואר דפוסק הרמב"ם דלא כרבי יוסי היכא דרבים פליגי עלי'. ובפרט הכא לפי הגירסא ר"ע במקום רבי נהוראי דקיי"ל הלכה כר"ע מחבירו ואפילו מחביריו לדעת קצת ראשונים. כמבואר בש"מ (פ"ק דנדרים ז' ע"א) ובשאר ראשונים. וזו היא דעת הרמב"ם ז"ל גופי' כמו שהכריח בתשו' שמן רוקח (ח"א סי' ד'): 
<b>וראיתי </b>להר"י אברבנאל ז"ל (פר' שופטים) שהאריך הרבה בזה. וזו הלכה העלה דקיי"ל כרבי נחמיה דלא נאמרה פרשת המלך אלא כנגד תרעומתן של ישראל. ויותר מזה כתב שם בפשיטות דאפי' מ"ד התם שלש מצות נצטוו ישראל בכניסתן לארץ ישראל להעמיד מלך וכו'. לא בא אלא לומר שנצטוו ישראל בכניסתן לארץ ישראל שכאשר ישאלו להם מלך לא ישימו עליהם מלך אלא אותו שיבחר בו השם יתעלה. ומקרב אחיהם. אבל ודאי גם לדידיה ליכא שום מצוה להעמיד להם מלך. והכריח כן ממה שלא למדו כן אלא מקרא המאותר דשום תשים עליך מלך אשר יבחר ה' אלקיך בו וגו'. ולא למדוה מקרא המוקדם דכתיב בריש הפרשה ואמרת אשימה עלי מלך. אלא ודאי גם לדידי' ליכא בזה מצוה. והך קרא לא לשון ציווי הוא אלא הגדת העתיד. ולא נאמרה המצוה אלא בקרא דשום תשים עליך מלך אשר יבחר ה' אלקיך בו מקרב אחיך וגו'. והיינו לומר שאם ישאלו להם מלך לא יהיה אלא דוקא אשר יבחר בו ה' מקרב אחיהם. ועדיפא מינה כתב שם שגם דעת הרמב"ם ז"ל כן היא. ודקדק כן ממש"כ הרמב"ם מצות עשה למנות מלך מישראל. ומדלא כתב למנות מלך סתם. מבואר דס"ל דאין העשה אלא שישימו מלך דוקא מקרב אחיהם. אבל לכתחילה ודחי ליכא מצוה. ומוטב יותר שלא להעמיד להם מלך כלל עיי"ש. אבל דבריו אלו תמוהים אצלי דודאי הדבר ברור דלרבי יהודה דאמר התם שלש מצות נצטוו ישראל וכו' להעמיד להם מלך וכו'. מצות עשה גמורה קאמר שחייבין להעמיד להם מלך לכתחילה. כמבואר בהדיא בספרי (שופטים פיסקא קנ"ו) שאמרו שם ואמרת אשימה עלי מלך רבי נהוראי אומר הפסוק הזה בגנאי ישראל הוא מדבר שנאמר כי לא אותך מאסו כי אותי מאסו ממלך עליהם. אמר רבי יהודה והלא מצוה היא מן התורה לשאל להם מלך שנאמר שום תשים עליך מלך אשר יבחר ה' אלקיך בו. ולמה נענשו בימי שמואל. לפי שהקדימו על ידם עיי"ש. הרי מבואר בהדיא דלרבי יהודה נצטוו לכתחילה על כך מן התורה למנות להם מלך. ומה שדקדק מדלא למדו כך מקרא קמא דכתיב ואמרת אשימה עלי מלך. אין מזה הוכחה אלא לאפוקי מדעת הרמב"ן ז"ל שכתב דגם הך קרא הוא מכלל המצוה שנצטוו לאמר כן כמשכ"ל. אבל ודאי קרא דשום תשים הוא מצות עשה לכתחלה. לחייבם שישימו עליהם מלך לרבי יהודה. כמבואר בספרי שם. וביותר תמוהים דבריו דהרי (בפ"ב דסנהדרין שם) לא יליף לה מקרא דשום תשים עליך וגו'. וע"כ אין כוונתו אלא על ברייתא דספרי שם. והרי שם גופא מבואר איפכא. וגם לא ידענא היאך יפרש הרי"א ז"ל ע"פ שיטתו זו מאי דקתני בברייתא (בפ"ב דסנהדרין שם) ואיני יודע איזה מהן תחילה וכו' עיי"ש. כיון דלפום שיטתו לכ"ע ואפי' לרבי יהודה אין בדבר זה שום מצוה מה"ת לכתחילה. אלא לאו הבא מכלל עשה שלא לשום עליהם איש נכרי אלא את מי שיבחר בו ה'. ויותר מפליא בעיני מה שכתב כן גם בדעת הרמב"ם ז"ל. שהרי בהדיא מבואר בדברי הרמב"ם בחבורו הגדול (ריש הלכות מלכים) ובסה"מ (עשין קע"ג) וגם במנין המצות הקצר שלו דס"ל דמצות עשה לכתחילה בקום ועשה היא עיי"ש. ולשון זה שהביא שם בשם הרמב"ם ז"ל שדקדק ממנו כדבריו. כוונתו למש"כ הרמב"ם ברמזי המצות בריש הלכות מלכים (מצוה ראשונה). ואמנם לפי הנוסחא שלפנינו שם למנות מלך בישראל. לא די שאין משם הוכחה למה שכתב אלא אדרבה איפכא משמע וכמבואר. אלא שנראה שבנוסחת הרמב"ם שלפניו היה כתוב למנות מלך מישראל. ומזה דקדק מה שדקדק. וכן ראיתי בקרית ספר להמבי"ט ז"ל שמבואר מדבריו שגם לפניו היתה כנוסחת הרי"א ז"ל עיי"ש. אבל יש להתפלא עליו מאוד שלא ראה דברי הרמב"ם בפנים בעיקר ההלכות שם בסמוך מיד בהלכה ראשונה. דמבואר שם בהדיא ההפך ממה שהוכיח. ומזה היה רואה דע"כ ט"ס הוא בספר שלפניו בלשון רמזי המצות. וצ"ל <b>בישראל </b>במקום <b>מישראל. </b>כדאיתא באמת לנכון בנוסחא שלפנינו. וגם לפי הנוסחא שלפניו אין דבריו מוכרחים. דאיכא למימר דלא לדיוקא כתב הרמב"ם ז"ל כן. אלא משום שכן הוא לקושטא דמילתא שאין המצוה אלא במלך מישראל דוקא כדכתיב מקרב אחיך. אבל ודאי מצות עשה היא לכתחלה למנות מלך. וכשלא מנו מלך עוברים בעשה. אע"פ שלא עברו על לאו הבמכ"ע דמקרב אחיך תשים עליך מלך. וזה מבואר בדברי הרמב"ם שם: 
<b>ועכ"פ </b>בעיקר דעת הרי"א ז"ל דלהלכה קיי"ל כרבי נחמיה. ודאי אין מקום לסתור דעתו. וכמו שביארנו לעיל. ופשטי' דקרא ודאי הכי משמע. וכן משמע מתרגום יונתן דהכי ס"ל עיי"ש היטב. וכן פירש הראב"ע ז"ל דשום תשים עליך מלך הוא רשות עיי"ש בדבריו. וכן כתב רבינו בחיי ז"ל (פ' שופטים). אלא שדבריו נראין כסותרין זא"ז. שכתב שם וז"ל שום תשים עליך מלך ע"ד הפשט זו מצות עשה שיהיה בישראל מלך. ושלש מצות נצטוו ישראל כשנכנסו בארץ. למנות מלך וכו'. והנה מצוה זו לדעתם של ישראל שהם עתידים שישאלוהו. לא לדעתו של הקב"ה. כי הוא יתעלה המלך ההולך בתוך מחניהם וכו'. ולכן הוקשה בעינו יתעלה כששאלוהו לשמואל הנביא. הוא שאמר לו כי לא אותך מאסו כי אותי מאסו ממלוך עליהם. ונתן להם שאול למלך. ולא מדעתו ורצונו וכו' עכ"ל עיי"ש. והאריך עוד שם לבאר דבר זה. והביא ראיות דכל המלכים שנמנו בישראל לא היו לרצון לפני השם ב"ה. וא"כ ס"ל דקיי"ל כהנך תנאי דאמרי דשום תשים עליך מלך לאו חובה הוא ולא דברה תורה אלא כנגד יצר הרע. והדבר תמוה שבתחילת דבריו כתב איפכא שזהו מצות עשה. והביא מה שאמר ר"י שלש מצות נצטוו ישראל וכו'. וא"כ נראה דס"ל דקיי"ל כוותיה. והיאך א"כ כתב בענין אחד בדבור אחד דבר והפכו וסותר זא"ז. וגם מש"כ שע"ד הפשט זו מצות עשה. קשה טובא דודאי ע"פ פשטי' דקרא אין זו מצות עשה. וכמש"כ הראב"ע ז"ל. וכ"כ הרמב"ן ז"ל שעל דעת רבותינו ז"ל הוא מצות עשה. אבל לפום פשט הכתוב אין בזה מצות עשה. ולפי הנראה לכאורה כוונת רבינו בחיי ז"ל בזה דודאי מדכתיב ואמרת אשימה עלי מלך משמע שאינה מצוה. אלא שאם אמרו כן ישימו להם. אבל מקרא דשום תשים עליך מלך משמע לו שהוא לשון ציווי לעשות כן. ולכן ס"ל דכיון שאמרו בתוספתא (פ"ג דסנהדרין) שאין מעמידין מלך אלא בסנהדרין של שבעים ואחד. ובספרי (שם) אמרו אשר יבחר ה' אלקיך בו ע"פ נביא עיי"ש. וכ"כ הרמב"ם ז"ל (פ"א מהלכות מלכים ה"ג) אין מעמידין מלך בתחילה אלא ע"פ ב"ד של שבעים זקנים וע"פ נביא כיהושע שמינהו משה רבינו ובית דינו. וכשאול ודוד שמינה אותם שמואל הרמתי ובית דינו עיי"ש. וא"כ אפשר לומר דודאי ליכא מצוה לכתחילה להעמיד מלך בישראל. ומוטב יותר שלא להעמיד. אלא שאם אמרו ישראל להעמיד להם מלך אז הטיל הכתוב מצוה על סנהדרי גדולה והנביא להעמיד להם מלך ע"פ התנאים המבוארים בכתוב. ובזה מבוארים לנכון דברי רבינו בחיי ז"ל שלא יהיו דברים סותרים זא"ז. ולפ"ז גם לדעתו קיי"ל כר"י דאמר שמצוה להעמיד מלך בישראל. אלא דס"ל דאינה מצוה אלא כששאלו תחילה. דאז הוא שחלה המצוה על הסנהדרי גדולה והנביא לעשות רצונם. אבל ודאי מעיקרא ליכא שום מצוה לכתחילה לישראל שישאלו להם מלך. ויותר ראוי להם שלא ישאלו כלל: 
<b>ועפ"ז </b>אתי שפיר קושית הרמב"ן ז"ל (פרשת שופטים) שהקשה שם דכיון דכתיב אשר יבחר ה' אלקיך בו. דהיינו ע"פ נביא כמו שאמרו בספרי. מה טעם להזהיר לא תוכל לתת עליך איש נכרי. הלא ה' לא יבחר בנכרי. ונדחק שם מאוד בזה עיי"ש. והיא קושיא עצומה לכאורה. אבל לפ"ז ניחא שפיר. שהכתוב לא בא להטיל תנאי במצוה זו שאע"פ שע"י שאלתם מוטלת החובה על בית דין הגדול והנביא ליטפל להם ולעשות רצונם. מ"מ היינו רק כששאלו להם מלך מקרב אחיהם. אבל כששאלו להם מלך מן הגוים אשר סביבותם אין נזקקין להם כלל. ואין שאלתם מטלת חובה על ב"ד הגדול והנביא למלא משאלותם. ולפ"ז ממילא מבואר דאין קרא דלא תוכל לתת עליך איש נכרי אזהרת לאו. אלא שלילה בעלמא הוא. ואמנם אכתי לרבי נחמיה דפליג עלי' דר"י ואמר דלאו מצוה היא כלל. קושיא זו במקומה עומדת. וראיתי להר"י אברבנאל ז"ל שם שנראה שכוונתו ליישב קושיא זו של הרמב"ן ז"ל. ולזה כתב וז"ל והנה אמר לא תוכל לתת עליך איש נכרי. להגיד שאם יעלה על רוחם להיות ממליך עליהם איש נכרי לא יספיק הש"י בידם ולא יצליחו בו. ולכן לא יעשו כן. אבל יהיה מקרב אחיהם אשר יבחר הש"י עכ"ל עיי"ש. ומבואר דס"ל ג"כ דאין זו אזהרת לאו. דלא קאמר קרא אלא שלא יוכלו לעשות כן. שלא יספיק הש"י בידם ושלא יצליחו במלך כזה אם ישימוהו עליהם. ובזה באמת סרה קושיא זו של הרמב"ן ז"ל. ולפי הנראה זו היא כוונת הרמב"ן ז"ל גופיה שם. שכתב על קושיא זו וז"ל. אבל בדעת רבותינו יש בכתוב הזה תנאי נסתר. יאמר שום תשים עליך מלך שיבחר השם בו אם תוכל לעשות כן שיענך השם בנביאים. אבל איש נכרי לא תוכל לתת עליך לעולם. עכ"ל והן הן דברי הרי"א ז"ל. אלא שהוא הרחיב הדברים יותר. וא"כ גם לדעת הרמב"ן ז"ל אין זו אזהרת לאו. וכן מתבאר עפמש"כ הרמב"ן ז"ל עוד שם וז"ל. ועל דרך הפשט אמרו שום תשים עליך מלך אשר יבחר ה' ולא אשר שנא ה' אלקיך כי הוא בוחר בישראל ולהיות המולך מבחוריו ולא מקרב העמים אשר שנא וכו' עכ"ל עיי"ש. ומבואר דגם לפ"ז לא תוכל לתת עליך איש נכרי אינו אזהרה. אלא הכתוב מודיע כי לא תוכל משום שלא יבחר בו. ובבחירתו הדבר תלוי. ובזה מתרץ קושייתו. וכן מתבאר ממש"כ הרמב"ן ז"ל עוד שם ע"ד הפשט עיי"ש בדבריו: 
<b>אלא </b>דבספרי שם מבואר לכאורה בהדיא איפכא. שאמרו שם לא תוכל לתת עליך איש נכרי זו מצות ל"ת עיי"ש. וזו סתירה מבוארת לכאורה לדברי הרמב"ן והרי"א ז"ל. והך ברייתא דספרי הביאה הרמב"ם ז"ל (בסה"מ לאוין שס"ב) לראיה דהך קרא הוא אזהרת לאו עיי"ש. ויותר מזה יש לתמוה על הרמב"ן ז"ל דהוא גופי' מנה ג"כ לאו זה במנין הלאוין. ולא חלק בזה על הרמב"ם ז"ל שמנה לאו זה שם. ואולי אפשר לומר דבאמת חזר בו הרמב"ן ז"ל מחמת דברי הספרי שם ממש"כ בנמוקיו על התורה שם. ולכן מנה לאו זה במנין הלאוין שלו. אמנם מקום אתי לומר דמדברי הספרי אין לזה הכרע. דגם בלא"ה דברי הספרי שם צריכין ביאור. דהכי איתא התם. שום תשים עליך מלך אשר יבחר ה' אלקיך בו. מת מנה אחר תחתיו. מלך ולא מלכה. אשר יבחר ה' אלקיך בו ע"פ נביא. מקרב ולא מחוצה לארץ. אחיך ולא אחרים וכו'. דבר אחר שום תשים עליך מלך זו מצות עשה. לא תוכל לתת עליך איש נכרי זו מצות ל"ת עיי"ש. ואינו מובן לכאורה מאי דבר אחר דקאמר. אטו לפי מאי דקאמר עד השתא אנו צריכין לומר דשום תשים עליך מלך אינו מצות עשה. והרי לכאורה כל הנך דרשות דדריש מעיקרא שפיר מידרשי מהך קרא גם השתא למאי דמוקי ליה למצות עשה. ולאו הא בהא תליא. וגם מאי דקא מסיים וקאמר לא תוכל לתת עליך איש נכרי זו מצות ל"ת. דמשמע דהך מילתא נמי רק אליבא דדבר אחר הוא דקאמר לה. ואין זה מובן לכאורה כלל. דהרי עד השתא לא איירי בהך קרא כלל. ולא דריש מיניה כלום. והיכי שייך ביה כלל דבר אחר. ועי' מש"כ שם המפרשים הרד"פ והר"י נגאר ז"ל. וגם בהגהות המיוחסות להגר"א ז"ל שיבש והגיה הרבה דברי הספרי אלו עיי"ש. ואין להאריך בזה. גם ראיתי בפסיקתא זוטרתא שם שהשמיט לגמרי הך דבר אחר שום תשים וכו'. ולא הביא שם אלא מאי דקמסיים עלה בספרי לא תוכל לתת וגו' זו מצות ל"ת עיי"ש. אבל. ראיתי בילקוט שם שהביא דברי הספרי הללו כמו שהם לפנינו עיי"ש. וא"כ ודאי דברי הספרי צריכים ביאור: 
<b>אמנם </b>נראה לענ"ד לפרש דברי הספרי. דכלפי מאי דדריש מעיקרא למעוטי כל הני מיעוטי מלך ולא מלכה. מקרב ולא מחוצה לארץ. אחיך ולא אחרים. והיינו לומר דבכל אלו איכא לאו הבא מכלל עשה שלא למנות אשה למלכות. ולא מחו"ל ולא מהנכרים. וע"כ היינו דוקא אם נימא דקרא דשום תשים עליך מלך אינו אלא רשות. וכמ"ד דליכא מצות עשה למנות מלך. דלפ"ז שפיר איכא למעוטי לאיסורא בלאו הבא מכלל עשה כולהו הנך. לומר שלא התיר הכתוב למנות עליהם מלך אלא בענין זה שביאר הכתוב. אבל הנך אסורים. ועוברים עליהם אם עברו ומינו אותם. בלאו הבא מכלל עשה. אבל למ"ד דשום תשים עליך מלך הו"ל מצות עשה. שחייבים לשום עליהם מלך. ע"כ ליכא למעוטי מהנך קראי אלא לומר דבהנך לא נתקיימה המצוה שצוה הכתוב. אבל שום איסורא ולעבור עליהם בלאו הבא מכלל עשה. לא שמענו ממשמעות הכתוב הזה כלל. וגם מאי דדריש מדכתיב אשר יבחר ה' אלקיך בו למעוטי דוקא ע"פ נביא. ומשמע שבא לומר דשלא ע"פ נביא אסור בלאו הבא מכלל עשה. היינו נמי דוקא למ"ד דשום תשים עליך מלך הוא רשות. ולכאורה נראה דגם קרא דלא תוכל לתת עליך איש נכרי אין הכרח לומר דהו"ל אזהרת לאו אלא אם נימא דשום תשים עליך מלך הוא רשות. אבל למ"ד שום תשים עליך מלך הוא חובה יש מקום לומר דאין זה אזהרת לאו. דלא אתי קרא אלא לומר שלא תוכל לתת עליך איש נכרי לקיים בו המצוה המוטלת עליך לשום עליך מלך. ואין בזה קיום המצוה. וא"כ אם עברו ומינו עליהם למלך איש נכרי לא נפטרו עדיין בכך מחובתן. ומינוי זה לאו כלום הוא. ועדיין המצוה מוטלת חובה עליהם לשום עליהם מלך מקרב ישראל. אבל עבירת לאו ליכא בהכי. וא"כ הדבר קשה לדבר אחר דבספרי דקאמר דשום תשים עליך מלך זו מצות עשה. לא תוכל לתת עליך איש נכרי זו מצות ל"ת. והרי זה תרתי דסתרי אהדדי. שאם שום תשים עליך זו מצות עשה. א"כ לא תוכל לתת עליך איש נכרי אינו מצות ל"ת. אלא ודאי ע"כ זה ליתא. דאע"ג דשום תשים עליך מלך הוא מצות עשה. מ"מ קרא דלא תוכל לתת עליך איש נכרי אזהרת לאו משמע. דלענין שאין המצוה מתקיימת בהכי לא איצטריך קרא. דכיון דכבר כתיב שום תשים עליך מלך מקרב אחיך. הרי כבר ידענו דאין המצוה אלא בשימה מקרב אחיך דוקא. וגם בלא"ה לשון לא תוכל אזהרה משמע. ואין מקום לומר שאינו אזהרה אלא מתפרש בדרך שלילה רק ע"פ שיטת רבינו בחיי ז"ל. דלפ"ז שפיר איכא למימר דאע"ג דכבר כתיב מקרב אחיך תשים עליך מלך. היינו רק מסתמא שלא שאלו להם אלא מלך סתם. אבל אם גילו את דעתם בפירוש שרוצים במלך נכרי מוטלת חובה על הנביא וב"ד הגדול גם בזה לעשות רצונם. להכי איצטריך קרא דלא תוכל לתת וגו' דאין נזקקין להם בדבר זה. וכמו שנתבאר לעיל. וכ"ש ע"פ מה שביארו הרמב"ן והרי"א ז"ל. דלפי דבריהם ודאי אין כאן משמעות אזהרת לאו. וא"כ לפ"ז נראה דאף על גב דס"ל להספרי השתא דשום תשים עליך מלך הוא רשות כדכתיבנא מ"מ שפיר אפשר לומר דלא תוכל לתת עליך איש נכרי אינו אלא שלילה בעלמא ולא אזהרת לאו. ואדרבה כן נראה יותר. כי היכי דלא תקשה קושית הרמב"ן ז"ל שהבאתי. דכיון דדריש מדכתיב אשר יבחר ה' אלקיך בו דדוקא ע"פ נביא. א"כ אין מקום לאזהרה זו. וע"כ צ"ל דהשתא לפי מאי דדריש דבעינן נביא. קרא דלא תוכל לתת עליך איש נכרי אינו אלא שלילה. על דרך שפירשוהו הרמב"ן והרי"א ז"ל. והשתא עפ"ז נכונים היטב דברי הספרי. ושפיר מתפרש מאי דקאמר דבר אחר שום תשים עליך מלך זו מצות עשה. לא תוכל לתת עליך איש נכרי זו מצות ל"ת. דלת"ק שום תשים עליך מלך אינו אלא רשות. ולא תוכל לתת עליך איש נכרי אינו מצות לא תעשה. וכמו שנתבאר. דכיון דדריש כולהו הני לאוין הבמכ"ע ע"כ ס"ל דשום תשים עליך מלך אינו אלא רשות. ומדדריש דבעינן דוקא ע"פ נביא שמעינן דס"ל דלא תוכל לתת עליך איש נכרי אינו אלא שלילה בעלמא ולא מצות ל"ת: 
<b>איברא </b>דלפ"ז עכצ"ל דלמאי דקאמר דבר אחר וכו' לא תוכל לתת עליך איש נכרי זו מצות ל"ת. ס"ל דלא בעינן ע"פ נביא. וקרא דאשר יבחר ה' אלקיך בו. ע"כ ס"ל דאינו מתפרש אלא כפשוטו. וכדרך שפירש הרמב"ן ז"ל שם על דרך הפשט עיי"ש בדבריו. וא"כ יקשה על הרמב"ם ז"ל והחנוך שמנו אזהרת לאו דלא תוכל לתת עליך איש נכרי. ואע"פ כן כתבו ג"כ דאין מעמידין מלך אלא ע"פ נביא. ולפי מה שנתבאר מתוך דברי הספרי מבואר דזה הו"ל תרתי דסתרי. ומי ששנה זו לא שנה זו. וראיתי הסמ"ג שמנה (לאוין רכ"א) ל"ת דלא תוכל לתת עליך איש נכרי. אבל במנין העשין (עשה קי"ד) שמנה עשה דשום תשים עליך מלך. לא כתב שם שאין מעמידין אותו אלא ע"פ נביא עיי"ש. וזה נכון ע"פ מה שנתבאר. אבל דברי הרמב"ם והחנוך צ"ע לכאורה. ועכצ"ל דלדידהו לא ס"ל הכי בפירושא דברייתא דספרי שם. אבל לשאר ראשונים שפיר אפשר לפרש כן. ויש סייעתא לשיטה זו מדקתני בתוספתא (פ"ג דסנהדרין) דאין מעמידין מלך אלא ע"פ ב"ד של שבעים ואחד. ואילו נביא לא קתני. ועכצ"ל דהך מילתא תליא בפלוגתא דתנאי. וכמו שביארנו דלת"ק בספרי הוא דס"ל הכי. אבל למ"ד דבר אחר לא מצריך נביא. והך תוספתא כוותיה אתיא. ולהכי לא בעי אלא סנהדרי גדולה בלבד. ולא נביא: 
<b>ומעתה </b>ע"פ זה תתבאר היטב דעת הר"א הזקן ז"ל והר"י אלברגלוני ז"ל באזהרותיהם שלא מנו לא העשה ולא הלאו. וגם דעת הר"ש בן גבירול ז"ל שלא מנה העשה דשום תשים. אלא הלאו דלא תוכל לתת וגו' בלבד. דלפי מה שנתבאר אפשר לומר דלדעת הר"א הזקן והר"י אלברגלוני ז"ל אין כאן לא עשה ולא ל"ת אלא לאו הבא מכלל עשה. וכיון שהם מההולכים בשיטת הבה"ג ז"ל שאינו מונה במנין המצות לאוין הבמכ"ע. לכן לא מנו פרשת המלך כלל. אלא דמ"מ דברי הר"י אלברגלוני ז"ל בפרט זה צ"ע אצלי. וכמש"כ בזה לעיל במנין הלאוין (ל"ת רס"ד רס"ה) עיי"ש היטב ואכמ"ל בזה. ואפשר לומר דזו היא ג"כ דעת רבינו הגאון ז"ל באזהרותיו שע"פ עשה"ד שם שלא מנה ג"כ לא העשה ולא הלאו. אבל הר"ש בן גבירול ז"ל ס"ל דלענין העשה קיי"ל כמ"ד שאין כאן מצות עשה. משום דפשטי' דקרא משמע כוותי' כמשכ"ל. ובלאו הבא מכלל עשה אזיל לשיטתו דקאי ג"כ בשיטת הבה"ג ז"ל שלא למנותן במנין המצות. ולענין הלאו דלא תוכל לתת עליך איש נכרי דעתו כדעת שאר ראשונים דס"ל דהו"ל אזהרת לאו ולכן מנה אותו במנין הלאוין שלו: 
<b>ואמנם </b>לענין ביאור דברי רבינו הגאון ז"ל כאן לכאורה היה אפשר לומר דס"ל כדעת רבינו בחיי ז"ל. וכמו שביארנו לעיל דעתו. דס"ל דודאי לכתחילה ליכא שום מצוה להעמיד להם מלך. ואדרבה מוטב יותר שלא להעמיד להם מלך. ועל זה היתה תערומת הש"י על ישראל בימי שמואל הרמתי. אלא שמ"מ אם שאלו מן הנביא וב"ד הגדול להעמיד להם מלך. הטיל הכתוב חובה על הנביא וב"ד הגדול להטפל להם לעשות רצונם ולשום עליהם מלך. ובזה באה בכתוב מצות עשה שום תשים וגו'. ולפ"ז מתבאר שפיר לשון רבינו הגאון ז"ל כאן שכתב <b>יצודו אשימה עלי מלך. </b>כלומר ודאי אין בזה מצות עשה לכתחילה. אדרבה צד עבירה יש בדבר. אלא שמ"מ אם יזידו לומר אשימה עלי מלך. אז הוא דחיילא המצוה על הנביא וב"ד הגדול לעשות רצונם כאשר שאלו. ולפ"ז כוונת רבינו הגאון ז"ל כאן למנות העשה דשום תשים עליך מלך. אלא דנקט רק תחילת הענין שעל ידו תחול העשה על הב"ד הגדול והנביא. והיינו קרא דואמרת אשימה עלי מלך. ולפי שמצוה זו אינה מסורה אלא לב"ד הגדול והנביא ע"פ כל ישראל לכן נמנית במנין הפרשיות: 
<b>אלא </b>דעיקר שיטת רבינו בחיי ז"ל בזה צ"ע אצלי טובא מברייתא דספרי שם. דקתני התם אשימה עלי מלך רבי נהוראי אומר הפסוק בגנאי ישראל הוא מדבר שנאמר כי לא אותך מאסו כי אותי מאסו ממלך עליהם. אמר רבי יהודה והלא מצוה היא מן התורה לשאול להם מלך שנאמר שום תשים עליך מלך וגו'. והשתא מה הקשה לו ר"י לר"נ והא לשיטת רבינו בחיי ז"ל רבי יהודה גופי' נמי מודה הוא דבגנאי ישראל הכתוב מדבר. וגם לדידי' ודאי אין ראוי לכתחילה לשאול להם מלך. ולא קאמר ר"י דמצוה היא אלא אחר שעברו ישראל ושאלו להם מלך שצוה הכתוב לב"ד הגדול לעשות רצונם. וא"כ הרי רבי נהוראי נמי לא קאי אלא אקרא דואמרת אשימה עלי מלך. והרי הך קרא לרבי יהודה נמי גנאי של ישראל הוא. אבל לאחר שעברו ושאלו וכבר אמרו אשימה עלי מלך. אפשר דרבי נהוראי נמי מודה דמצוה מן התורה היא שום תשים עליך מלך לב"ד הגדול לשמוע להם ולעשות רצונם. וגם מברייתא דתלמודין (פ"ב דסנהדרין שם) יקשה כן לאידך גיסא. דקתני רבי יהודה אומר שלש מצות נצטוו ישראל בכניסתן לארץ להעמיד להם מלך וכו'. רבי נהוראי אומר לא נאמרה פרשה זו אלא כנגד תרעומתן שנאמר ואמרת אשימה עלי מלך עיי"ש. והשתא לפי שיטה זו מאי קאמר לו רבי נהוראי לר"י. והא רבי יהודה נמי מודה בהא. ולא קאמר דמצוה היא אלא לאחר שאמרו הם אשימה עלי מלך. שכבר עברו ושאלו להם מלך. ומאי מייתי רבי נהוראי מקרא דואמרת אשימה עלי מלך על קרא דשום תשים עליך מלך דמיירי ביה רבי יהודה דקאי לבתר אמירתם של ישראל. אלא ודאי מוכרח מזה דלרבי יהודה דקאמר שלש מצות נצטוו ישראל וכו'. אין בדבר שום צד עבירה כלל. אלא מעיקרא מצוה גמורה היא לישראל לכתחילה להעמיד להם מלך. והכי משמע ודאי מלישנא דרבי יהודה בספרי שם. דקאמר והלא מצוה מן התורה היא לשאול להם מלך וכו'. הרי דלר"י עיקר השאלה מעיקרא מצוה היא מה"ת. ועוד מדמייתי רבי יהודה ראיה דמצוה מה"ת לשאול להם מלך מדכתיב שום תשים עליך מלך. והשתא מאי ראי' היא. הרי מהך קרא לא שמענו אלא המצוה של הנביא וב"ד הגדול אחר ששאלו. אבל השאלה לכתחילה דמיירי בה רבי יהודה מנ"ל דאית בה מצוה. ועכצ"ל דס"ל לרבי יהודה דעיקר המצוה לכל ישראל נאמרה שום תשים עליך מלך. דלישראל הוא דקאמר קרא הכי. אלא שאינה נעשית אלא ע"פ ב"ד הגדול והנביא. וא"כ ואמרת נמי מכלל המצוה היא. והיינו דקאמר ר"י שלש מצות נצטוו ישראל וכו'. וא"כ מבואר שלא כדעת רבינו בחיי ז"ל בזה. ודבריו דברי תימא הם: 
<b>אלא </b>דאכתי אפשר לומר לאידך גיסא. דודאי לרבי יהודה ע"כ ס"ל דמעיקרא מצוה מוטלת על ישראל להעמיד להם מלך. אלא דמ"מ שאר תנאי דפליגי עלי' דר"י. שפיר איכא לכאורה לומר דאע"ג דמעיקרא בשאלת ישראל אשימה עלי מלך ס"ל דלא זו דלאו מצוה היא אלא גם צד עבירה יש בדבר. מ"מ אחר ששאלו כ"ע מודו דשום תשים עליך מלך מצות עשה היא לב"ד הגדול לעשות רצונם. ואע"ג דאין זו דעת רבינו בחיי ז"ל שם כמבואר בדבריו. מ"מ לכאורה אפשר לומר כן לדעת רבינו הגאון ז"ל. וס"ל דקיי"ל כוותייהו משום דפשטי' דקרא כוותייהו משמע. וכדעת שאר ראשונים ז"ל בזה. ושלא כדעת הרמב"ם ז"ל שפסק כרבי יהודה. ובהכי מתפרשים דבריו שפיר וכמו שביארנו. ומה שלא מנה לאו דלא תוכל לתת עליך איש נכרי. היינו משום דס"ל דאינו אזהרת לאו אלא שלילה בעלמא. וכת"ק דספרי שם. ואזיל בזה לשיטתו שכן ס"ל גם באזהרותיו שע"פ עשה"ד וכמשכ"ל. ומה שלא מנה לאו הבא מכלל עשה דמלך ולא מלכה. מקרב ולא מחוצה לארץ. אחיך ולא אחרים. כדדריש בספרי. אע"ג דלשיטתו כאן נמנין גם לאוין הבאין מכלל עשין במנין הלאוין. אפשר לומר דהיינו משום דכיון דקרא דשום תשים עליך מלך הו"ל מצות עשה. א"כ ע"כ ליכא למידק מהך קרא לאו הבא מכלל עשה כמשכ"ל. וע"כ לא ממעטינן מדיוקא דקרא אלא לומר דבכולהו הנך אין המצוה מתקיימת. ולא יצאו עדיין ידי חובתם כשהעמידו אשה למלכות או מחו"ל או אחרים. אבל איסורא ליכא בהכי. דאין זה אלא תנאי במצוה זו. ואין כאן מצוה שתבא במנין אלא העשה דשום תשים עליך מלך בלבד: 
<b>אמנם </b>ע"כ גם זה לא יתכן. דגם לדרך זו הסתירה מבוארת בספרי שם. דקתני התם דא"ל רבי יהודה לרבי נהוראי והלא מצוה מן התורה לשאול להם מלך שנאמר שום תשים עליך מלך וכו' עיי"ש. ואם איתא דרבי נהוראי נמי מודה דקרא דשום תשים עליך מלך הו"ל מצות עשה. ולא קאמר דבגנאי ישראל הכתוב מדבר אלא על קרא דואמרת אשימה עלי מלך. ומשום דעיקר שאלה לשום עליהם מלך עבירה היא. א"כ מאי ראי' מייתי ר"י מקרא דשום תשים עליך מלך. ואיזו תשובה יש בזה על דברי רבי נהוראי. והרי רבי נהוראי נמי לא פליג בהא דשום תשים עליך מלך הו"ל מצות עשה מן התורה לשום עליהם מלך. ולא פליג אלא בשאלה דמעיקרא. ורק עלה הוא דקאמר דגנאי הוא להם לשאול להם מלך. אלא ודאי ע"כ מוכרח מזה דלרבי נהוראי ליכא שום מצוה כלל בהעמדת מלך בישראל. והכי נמי מוכח מברייתא שבתלמודין (פ"ב דסנהדרין שם). דאל"כ מאי קאמר ליה רבי נהוראי לרבי יהודה לא נאמרה פרשה זו אלא כנגד תרעומתן של ישראל שנאמר ואמרת אשימה עלי מלך. כיון דלא קאמר רבי יהודה אלא שלש מצות נצטוו ישראל בכניסתן לארץ להעמיד להם מלך וכו'. והא רבי נהוראי נמי לא פליג בעיקר הדבר דמצוה מיהת ודאי איכא עכ"פ לאחר ששאלו להם מלך. וקרא דשום תשים עליך מלך גם לדידי' הו"ל מצות עשה. וא"כ הרי אפשר דר"י נמי לא מיירי אלא במצוה דלאחר שאלה. ואע"ג דר"י קאמר שלש מצות נצטוו ישראל. דמשמע דישראל עצמן נצטוו על כך מעיקרא וכמשכ"ל. מ"מ אין מזה הכרח כ"כ דגם משום מצות סנהדרי גדולה והנביא שפיר שייך לומר נצטוו ישראל. דסנהדרי גדולה במקום כל ישראל קיימי ושליחותייהו דכולהו ישראל הוא דקעבדי. ובשלמא אי הוה קאמר ר"י נצטוו ישראל לשאול להם מלך. שפיר הוה שייכא עלה פלוגתא דרבי נהוראי דהשאלה אינה אלא גנותן של ישראל או כנגד תרעומתן. אבל השתא דלא קאמר אלא להעמיד להם מלך. או למנות להם מלך. כלשון התוספתא (פ"ג דסנהדרין) עיי"ש. היכי שייכא עלה פלוגתא דרבי נהוראי. מאחר דגם איהו גופי' מודה בהכי. אלא ודאי ע"כ רבי נהוראי בכולה מילתא פליג עלי' דר"י. וס"ל דליכא שום מצוה בהכי כלל. והכי נמי משמע מלישנא דרבי נהוראי. דקאמר לא נאמרה פרשה זו אלא כנגד תרעומתן של ישראל. ואם איתא דקרא דשום תשים עליך מלך הו"ל מצות עשה גם לדידי'. ולא קאמר דבתרעומתן של ישראל נאמר אלא אקרא דואמרת אשימה עלי מלך. לא הו"ל למימר אלא לא נאמר <b>פסוק </b>זה אלא כנגד תרעומתן. ולא <b>פרשה </b>זו. דהא עיקר הפרשה ודאי מצוה וחובה היא. ואע"ג דבספרי שם איתא פסוק זה עיי"ש. מ"מ בברייתא דתלמודין ובתוספתא שם פרשה גרסינן עיי"ש. מיהו מזה אין הכרע מכמה טעמי ואין להאריך. אבל מ"מ מברייתא דספרי ודאי מוכרח דרבי נהוראי בכולה מילתא פליג עלי' דרבי יהודה. ולדידי' ליכא שום מצוה כלל: 
<b>ולכן </b>נראה בכוונת רבינו הגאון ז"ל כאן למנות לאו דלא תוכל לתת עליך איש נכרי. אבל קרא דשום תשים עליך. ס"ל דקיי"ל כמ"ד דאינו אלא רשות משום דרק בגנותן של ישראל הכתוב מדבר. ומשום דפשוטן של כתובים שבתורה ובספר שמואל ודאי הכי משמע וכמשכ"ל. ואין כאן מצות עשה. ומה שלא מנה הלאוין הבאין מכלל עשין שבפרשה זו. אע"ג דאם קרא דשום תשים עליך מלך אינו אלא רשות שפיר שמעינן מדיוקא דקרא לאו הבא מכלל עשה למלכה וחוץ לארץ ולשלא ע"פ נביא. אפשר לומר דהיינו משום דלאשה לא צריך קרא למעוטי. משום דבלא"ה כיון דמטכסיסי מלך הוא לצאת ולבא לפניהם במלחמה. כדכתיב (שמואל א' ח') ושפטנו מלכנו ויצא לפנינו ונלחם את מלחמותינו. וכתיב (שם ט"ו) ויאמר שמואל אל שאול אותי שלח ה' למשחך למלך על עמו ישראל וגו' עתה לך והכיתה את עמלק וגו'. וכיון דאשה אינה ראויה לכך שהרי כבר הזהיר הכתוב שלא תלבוש כלי זיין. כדכתיב לא יהיה כלי גבר על אשה. ואמרו בספרי (תצא פיסקא רכ"ו) מניין שלא תלבוש אשה כלי זיין ותצא למלחמה ת"ל לא יהיה כלי גבר על אשה עיי"ש. וכן תרגם אונקלס. וכ"ה בנזיר (נ"ט ע"א) עיי"ש. וכ"כ הרמב"ם ז"ל בסה"מ (לאוין מ') ובחבורו הגדול (פי"ב מהלכות ע"ז ה"י). ובסמ"ג (לאוין נ"ט) ובחנוך (מצוה תקמ"ב) עיי"ש. וא"כ בלא"ה איכא בדבר אזהרת לאו. וגם אחרים מוזהרים עליה משום לפני עור. ועכצ"ל דלא איצטריך למעוטי מלכה אלא כדי לעבור עלי' מלבד זה גם בלאו הבא מכלל עשה. וא"כ לשיטת רבינו הגאון ז"ל אחר שכבר מנה לאו דלא יהיה כלי גבר על אשה במנין הלאוין (ל"ת קל"ג) אין זה בא במנין. ואע"ג דלדעת הרמב"ם ז"ל (פ"א מהלכות מלכים הלכה ה') גם כל משימות שבישראל בכלל איסור זה שאין ממנים בהם אלא אשה עיי"ש. וכ"כ בפסיקתא זוטרתא (פרשת שופטים) עיי"ש. מ"מ עיקר קרא במלוכה לחוד הוא דמיירי. אלא דלהפסיקתא זוטרתא והרמב"ם ז"ל ילפינן מינה גם לשאר משימות שבישראל. וכן דעת הריטב"א ז"ל (ריש פרק שבועת העדות) עיי"ש. אבל לא כך היא דעת הרמב"ן והרשב"א והר"ן ז"ל שם עיי"ש בדבריהם. ולענין חוץ לארץ לא ראיתי להרמב"ם ז"ל שם שהביא דין זה. וגם בפסיקתא זוטרתא השמיט הך דרשא עיי"ש. ומשמע שלא הי' כתוב כן בגירסת הספרי שלפניהם. וכן נראה מוכרח. דאל"כ הדבר תמוה לדעת הסוברין דכל משימות שבישראל נמי בכלל מיעוטא דהך קרא. א"כ יהא אסור להמנות מיושבי חו"ל לשום משימות והתמנות בארץ ישראל. וזה ודאי לא יתכן כלל. והלל הבבלי יוכיח שעלה מבבל ונעשה נשיא בא"י. כדאיתא בפסחים (ר"פ אלו דברים) עיי"ש. ויש עוד כמה ראיות לזה ואין להאריך. וגם בתוספתא ליתא. אלא דאין מעמידין מלך בחוצה לארץ (סופ"ד דסנהדרין) עיי"ש. וזה מבואר דהו"ל מצוה התלויה בארץ דכתיב כי תבא אל הארץ. וכמ"ד דשום תשים עליך מלך הוא מצות עשה. והרמב"ם ז"ל לא הביא דין זה. אלא כתב (ריש הלכות מלכים) שלש מצות נצטוו ישראל בכניסתן לארץ וכו' עיי"ש. וממילא מתבאר דאין המצוה אלא בארץ ולא בחו"ל. ולמ"ד דשום תשים עליך מלך אינו אלא רשות נראה דמ"מ ליכא למידק מדכתיב כי תבא אל הארץ שיהא בדבר לאו הבא מכלל עשה בחוצה לארץ. דאיכא למימר שלא בא הכתוב אלא לומר דבחו"ל אין לו דין מלך לשום דבר אפילו העמידו להם מלך. שלא נאמרה פרשת המלך אלא בארץ דוקא. וגם זה מוכרח ע"כ לדעת הסוברין דכל המשימות בכלל פרשה זו. וא"כ ראשי גליות שבבבל דדרשינן (פ"ק דסנהדרין ה' ע"א) לא יסור שבט מיהודה אלו ראשי גליות שבבבל עיי"ש. היכי משכחת להו. וגם כל שאר המשימות והממונים שבחו"ל היכי מישתרו. אלא ודאי כדכתיבנא. ועפ"ז אפשר לומר דגם שאר מיעוטי דאימעיטו בספרי מקרא דשום תשים וגו'. היינו ג"כ רק לענין זה שאין להם משפט המלך לכל דבר המלוכה. אבל לאו הבא מכלל עשה ליכא. ומאי דמיעט בספרי שם מקרב אחיך ולא מאחרים. אפילו את"ל דהו"ל לאו הבמכ"ע. מ"מ ע"כ לא בא הכתוב אלא להוסיף לאו הבא מכלל עשה על או דלא תוכל לתת עליך איש נכרי. והרי כל כיו"ב אפילו לפי דעת שאר ראשונים ז"ל דס"ל דלאו הבמכ"ע יש עליו תורת עשה לכל דבר. מ"מ לרבינו הגאון ז"ל גם עשה שעם הלאו אינה נמנית. אם לא יצאת לידון בדבר החדש שאינו בכלל הלאו. כמו שנתבאר במבוא (שורש ששי). ובפרט לרבינו הגאון ז"ל דאזיל לשיטתו דס"ל דלאו הבמכ"ע תורת לאו עליו אלא שאין לוקין עליו. וא"כ הו"ל כלאו שנכפל דלכ"ע אינו נמנה. וגם לענין מאי דמיעט בספרי שלא ע"פ נביא אפילו את"ל דהו"ל לאו המכ"ע. מ"מ אפשר לומר דס"ל לרבינו הגאון ז"ל דלא קיי"ל בזה כהספרי. משום דמוכת בתוספתא דסנהדרין דלא ס"ל הכי וכמשכ"ל: 
<b>ויותר </b>היה נראה לומר בדעת רבינו הגאון ז"ל בכל זה עפ"מ שכבר הבאתי קושית הרמב"ן ז"ל שהקשה. וז"ל ובספרי אשר יבחר ה' אלהיך בו ע"פ נביא. אם כן מה טעם להזהיר לא תוכל לתת עליך איש נכרי והשם לא יבחר בנכרי עכ"ל עיי"ש. והנה לכאורה היה נראה לומר בפשיטות שאין מקום לקושיא זו. ע"פ מש"כ הרמב"ם ז"ל (פ"ט מהלכות יסודי התורה ה"א) וז"ל דבר ברור ומפורש בתורה שהיא מצוה עומדת לעולם ולעולמי עולמים וכו'. וכן הוא אומר חוקת עולם לדורותיכם. ונאמר לא בשמים היא. הא למדת שאין נביא רשאי לחדש דבר מעתה. לפיכך אם יעמוד וכו' ויעשה אות או מופת ויאמר שה' שלחו להוסיף מצוה או לגרוע מצוה או לפרש במצוה מן המצות פירוש שלא שמענו ממשה וכו'. הרי זה נביא השקר. שהרי בא להכחיש נבואתו של משה. ומיתתו בחנק על שהזיד לדבר בשם ה' אשר לא צוהו וכו' עכ"ל עיי"ש. וכן ביאר ביותר ביאור כל זה בהקדמתו לפיה"מ (סדר זרעים) עיי"ש בדבריו. ומעתה לפ"ז איכא נפק"מ טובא באזהרה זו דלא תוכל לתת עליך איש נכרי. אע"פ שאין בחירת המלך אלא ע"פ נביא. וכגון שבא הנביא ואמר על איש נכרי שבו בחר ה' למלך על ישראל. שאם לא האזהרה דלא תוכל לתת עליך איש נכרי. היו מחוייבים לשמוע לו ולבחור באיש זה. ואם לא יסמכו על בחירתו הרי דינם כעובר על דברי נביא וחייבים מיתה בידי שמים. אבל עכשיו שהזהיר הכתוב לא תוכל לתת עליך איש נכרי. א"כ נביא זה בא בנבואתו לעקור אזהרת לאו שבתורה. ונמצא דאין ספק שהוא נביא שקר והוא בעונש מיתת ב"ד האמור בו בתורה. וחייב חנק. ואע"פ שעשה אותות ומופתים לחזק דברי נבואתו. כן נראה ברור לכאורה. ולק"מ קושית הרמב"ן ז"ל. ודברי הרמב"ן ז"ל מתמיהים טובא לכאורה בקושייתו זו. אמנם יש מקום אתי לצדד שכוונתו עפמשכ"ל דמלבד לאו זה דלא תוכל לתת עליך איש נכרי. אית בה נמי לאו הבא מכלל עשה מדכתיב מקרב אחיך ולא מאחרים. וא"כ ליכא נפק"מ בלאו דלא תוכל לתת עליך איש נכרי אלא כדי לעבור עליו בל"ת ועשה. והשתא א"כ שפיר הקשה הרמב"ן ז"ל. דהרי כאן אי אפשר שיבא לעבור עלה בל"ת ועשה. דכיון דכתיב אשר יבחר ה' אלהיך בו. והדבר תלוי בבחירתו. הרי השם לא יבחר בנכרי. ואם משום דנפק"מ לענין שיתחזק הנביא בנביא שקר כשיבחר בנכרי. ויתחייב חנק. הרי בלא"ה גם זולת לאו זה הרי הוא מוחזק בכך בנביא שקר. משום לאו הבא מכלל עשה דמקרב אחיך. שהרי הוא בא בנבואתו לעקור דבר מה"ת: 
<b>הן </b>אמת דאיכא למישדי נרגא בזה עפמש"כ הרמב"ם ז"ל בסה"מ (לאוין שס"ב) וז"ל הזהירנו שלא למנות עלינו מלך איש שלא יהיה מזרע ישראל וכו'. אמנם המלכות לבד כבר ידעת מספרי הנבואה שזכה בה דוד וכן זרעו אחריו עד סוף כל הדורות. אין מלך למי שיאמין תורת משה אדון כל הנביאים אלא מזרע שלמה לבד. וכל מי שהוא מזולת זה הזרע הנכבד לענין מלכות נכרי קרינן ביה. כמו שכל זרע אחר בלתי זרע אהרן לענין עבודה זר קרינן בי'. וזה מבואר אין ספק בו עכ"ל עיי"ש. ומבואר מזה דס"ל דבכלל לאו זה גם כשיבחר ה' באחת ממשפחות ישראל שתזכה בזכות המלוכה בישראל. אז כל שאר משפחות ישראל קרינן בהו לא תוכל לתת עליך איש נכרי. ועוברים בלאו זה אם בחרו להם מלך ממשפחה אחרת זולתה. והשתא א"כ לפ"ז כיון דודאי בשאר משפחות נהי דהו"ל בכלל לאו דלא תוכל לתת עליך איש נכרי. מ"מ לאו הבמכ"ע דמקרב אחיך תשים עליך מלך לא שייך בשום משפחת ישראל כלל. ואפי' באמו או אביו מישראל מקרב אחיך קרינן ביה. כמבואר בפרק החולץ (מ"ה ע"ב) ובשאר דוכתי. וכמו שהביא הרמב"ם ז"ל גופי' שם. וא"כ אכתי הדרינן לתירוצנו על קושית הרמב"ן ז"ל ואין מקום לקושייתו כלל. דאע"ג דבבחירת השם יתעלה הדבר תלוי והשם לא יבחר בנכרי. מ"מ שפיר איכא אכתי נפק"מ באזהרה זו לנביא שבחר במלך ממשפחה אחרת בישראל זולת זרע דוד. דמשום אזהרה זו הרי הוא מוחזק בנביא שקר ונדון בחנק. ואי לאו אזהרה זו היו חייבים לשמוע אליו. ואם עברו על דבריו ולא סמכו על בחירתו. היו מתחייבים מיתה בידי שמים כעובר על דברי נביא. כיון דליכא כאן שום איסור אחר בדבר זולת אזהרה זו: 
<b>איברא </b>דדברי הרמב"ם ז"ל שם תמוהים מאוד בזה אצלי. דא"כ כל מלכי ישראל אחר שנחלקה מלכות בית דוד. איך העמידום ישראל ע"פ נביא. ונמנאו עוברים כל עשרת השבטים על ל"ת שבתורה לא תוכל לתת עליך איש נכרי. כיון שכל מי שאינו מזרע דוד נכרי קרינן בי'. לדברי הרמב"ם ז"ל שם. ואיך קבלו דברי הנביא שעל פיו נבחרו. והא הו"ל כמתנבא לעקור ל"ת שבתורה ודינו כנביא שקר. וכאילו התנבא לענין עבודה על זרע אחר בלתי זרע אהרן שראוי לעבודה. נגד הלאו האמור בתורה וזר לא יקרב אליכם. וכמש"כ הרמב"ם ז"ל שם שכל מי שהוא מזולת זה הזרע הנכבד (של שלמה) לענין מלכות נכרי קרינן בי'. כמו שכל זרע אחר בלתי זרע אהרן לענין עבודה זר קרינן בי'. והוא דבר מתמיה וזר מאוד אצלי איך כתב כן שם בפשיטות כל כך עד שסיים וכתב שהוא מבואר ואין ספק בו. וגם בחנוך (מצוה תצ"ח) נמשך בזה אחר דברי הרמב"ם ז"ל שם. אלא שלא כתב בהדיא דכל מי שאינו מזרע דוד נכרי קרינן בי' עיי"ש. וראיתי בחבורו הגדול (פ"א מהלכות מלכים ה"ז וכו') שכתב וז"ל כיון שנמשח דוד זכה בכתר מלכות. והרי המלכות לו ולבניו הזכרים עד עולם שנאמר כסאך יהיה נכון עד עולם וכו'. נביא שהעמיד מלך משאר שבטי ישראל והיה אותו המלך הולך בדרך התורה והמצוה. ונלחם מלחמות ה' הרי זה מלך. וכל מצות המלכות נוהגות בו אף ע"פ שעיקר המלכות לדוד ויהיה מבניו מלך. שהרי אחיה השילוני העמיד ירבעם ואמר לו והיה אם שמוע תשמע את כל אשר אצוך ובניתי לך בית נאמן כאשר בניתי לדוד וגו'. ולבנו אתן שבט אחד למען היות ניר לדוד עבדי כל הימים בירושלים. עכ"ל עיי"ש. עוד כתב שם (הלכה ט' י') וז"ל מלכי בית דוד הם העומדים לעולם שנאמר כסאך יהיה נכון עד עולם. אבל אם יעמוד מלך משאר ישראל תפסק המלכות מביתו. שהרי נאמר לירבעם אך לא כל הימים. אין מושחין מלכי ישראל בשמן המשחה אלא בשמן אפרסמון. ואין ממנין אותן בירושלים לעולם אלא מלך ישראל מזרע דוד וכו' עכ"ל עיי"ש. הרי דמלבד שלא הזכיר שם כלל שיהא בדבר אזהרת לאו דלא תוכל לתת עליך איש נכרי. אלא דבהדיא כתב שם שהנביא יכול לבחור ולהעמיד מלך גם משאר שבטי ישראל. והביא ראי' מאחיה השילוני שהעמיד את ירבעם למלך על ישראל. וגם בירושלים אע"פ שכתב שאין מעמידין שם מלך לעולם אלא מזרע דוד דוקא. מ"מ לא כתב שיהא בדבר איסור דאורייתא. וכ"ש אזהרת לאו. אלא מתורת זכות שזכה דוד לכך. וכן היה בעת מלוך מלכים בישראל. אבל אין הכי נמי שאם ע"פ נביא נבחר מלך משאר שבטי ישראל אפי' בירושלים. היו חייבים לשמוע אליו ולהעמידו למלך. ולא היה מוחזק בכך לנביא שקר. משום שאין בזה שום עקירת דבר מן התורה כלל. וכן מתבאר ממה שאמרו בתוספתא (פ"ב דהוריות) ובירושלמי (פ"ג דהוריות ה"ה) מלך שמת כל ישראל ראוין למלכות עיי"ש. ומייתי לה נמי בתלמודא דידן (פ"ג דהוריות י"ג ע"א) עיי"ש. ומשמע ודאי כל מלך אפי' ממלכי בית דוד. והיינו ע"פ נביא. שאין מעמידין מלך אלא ע"פ נביא כדאי' בספרי. ואפי' אי לא הוה בעי נביא מ"מ לגבי מלכי בית דוד אי אפשר בלא נביא. כיון שכבר זכו במלכות ישראל. אבל מ"מ ודאי מיהת ליכא בהכי שום איסור מה"ת. וע"י נביא שפיר דמי. והנה מקור דברי הרמב"ם ז"ל בסה"מ שם נראה דהיינו מדאמרינן ביומא (סו"פ בא לו ע"ב ע"ב) אמר ר"י שלשה זירים הם. של מזבח ושל ארון ושל שולחן. של מזבח זכה אהרן ונטלו של שולחן זכה דוד ונטלו וכו' עיי"ש. ומשמע לו להרמב"ם ז"ל שם דשל שולחן דומיא ממש כשל מזבח. וכמו בשל מזבח כל שאינו מזרע אהרן זר קרינן בי'. ומוזהר עלה בלאו דוזר לא יקרב אליכם. הכי נמי בשל שולחן שזכה דוד כל שאינו מזרעו. נכרי קרינן בי'. וא"כ הו"ל בכלל לאו דלא תוכל לתת עליך איש נכרי. ובאמת דקצת משמע הכי גם מפירש"י שם עייש"ה. אבל אין זה מוכרח. והרמב"ם ז"ל גופיה חזר בו מזה בחבורו הגדול כמו שנתבאר: 
<b>ומעתה </b>א"כ קושית הרמב"ן ז"ל במקומה עומדת. דכיון דלאו דלא תוכל לתת עליך איש נכרי לא קאי אלא על נכרי ממש שאינו מזרע ישראל. וא"כ יש בו ג"כ לאו הבא מכלל עשה דמקרב אחיך וגו'. וא"כ ע"כ ליכא למימר דנפק"מ בלאו זה לענין להחזיק את הנביא בנביא השקר. דתיפוק ליה משום לאו הבמכ"ע דמקרב אחיך וגו'. דפשיטא דלענין זה אין חילוק בין לאו גמור ללאו הבמכ"ע. איברא דאכתי יש מקום לומר ע"פ מש"כ בסמ"ג (לאוין רכ"א) דלאו דלא תוכל לתת עליך איש נכרי כולל נמי כל מיני שררות. ובהדיא כתב שם וז"ל לא תוכל לתת עליך איש נכרי אשר לא אחיך הוא. מכאן שאין מעמידין שום שררה ולא דיין על ישראל אלא מישראל ולא מגרים וכו' עכ"ל עיי"ש. וכ"כ הרמב"ן ז"ל ביבמות (מ"ה ע"ב). וביאר שם דאף ע"ג דבגמרא שם נקט קרא דמקרב אחיך. לאו דוקא הוא. דהך קרא לא קאי אלא על מלכות ממש. ושאר משימות לא גמרינן אלא מקרא דלא תוכל לתת עליך איש נכרי אשר לא אחיך הוא עיי"ש. וכן כתב הרשב"א ז"ל (ר"פ מצות חליצה ק"ב ע"א) והריטב"א ז"ל (שם מ"ה ע"א) עיי"ש. וא"כ שפיר שייכא אזהרה זו בשאר כל מיני שררות שאינן ע"פ נביא. ואם אמנם אף ע"ג דאפי' אם תמצא לומר דלאו זה לא קאי אלא על שאר מיני שררות בלבד. וכדמשמע מדברי הסמ"ג ושאר ראשונים שהבאתי עיי"ש. מ"מ אכתי תקשה קושית הרמב"ן ז"ל מיהת בלאו הבמכ"ע דמקרב אחיך דקאי על המלכות לכ"ע. דמה טעם להזהיר על כך והלא השם לא יבחר במי שאינו מקרב אחיך. וגם במאי דמיעט בספרי מקרב ולא מחוצה לארץ. מלך ולא מלכה. נמי שייכא קושיא זו. אבל מ"מ לק"מ דאם לאו דלא תוכל לתת עליך איש נכרי לא קאי אלא על שאר מיני שררות. שוב שפיר אפשר לומר כמשכ"ל ע"פ דברי הרמב"ם ז"ל (בהלכות יסה"ת שם) דנפק"מ בכל הני מיעוטי לענין שלא לשמוע לדברי הנביא ולהחזיקו בנביא שקר. אם צוה לבחור באחד מהנך. וכמו שנתבאר לעיל: 
<b>אלא </b>דאכתי קשה קושית הרמב"ן ז"ל לדעת שאר ראשונים ז"ל דס"ל דגם לאו דלא תוכל לתת עליך איש נכרי וגו' עיקר קרא על מלכות קאי. וכדמשמע פשטי' דקרא. וזו היא דעת הרמב"ם ז"ל בסה"מ (לאוין שס"ב) ובהלכות מלכים (פ"א ה"ד) והחנוך (מצוה תצ"ח). וכן מתבאר מדברי התוס' ביבמות (מ"ה ע"ב) ובסוטה (מ"א ע"ב) עיי"ש היטב. ובודאי דהכי משמע בהדיא ממתניתין דסוטה (מ"א ע"א) גבי אגריפס המלך דתנן וכשהגיע ללא תוכל לתת עליך איש נכרי אשר לא אחיך הוא זלגו עיניו דמעות וכו' עיי"ש. הרי דקרא על מלך קאי. וכן מבואר בספרי (שופטים פיסקא קנ"ז) עיי"ש. והשתא לפ"ז הדרא קושיא לדוכתה. דליכא למימר דנפק"מ באזהרה זו לענין שלא לשמוע לדברי הנביא ולדון אותו כדין נביא השקר. דתיפוק לי' משום לאו הבמכ"ע דמקרב אחיך תשים עליך מלך. איברא דלעיקר קושית הרמב"ן ז"ל אפשר לומר בפשיטות. דאע"ג דודאי ע"פ נביא אי אפשר להעמיד מלך איש נכרי. או מאחריני שפסלן הכתוב. שהרי השם לא יבחר באלה. מ"מ נפק"מ כשעברו והעמידו אחד מהנך שאסר הכתוב שלא ע"פ נביא. ואף ע"ג דבלא"ה איכא בזה לאו הבא מכלל עשה דאשר יבחר ה' אלקיך בו עכצ"ל דאין הכי נמי. אלא דאשמעינן קרא דמלבד לאו הבא מכלל עשה זה דאשר יבחר ה' אלקיך בו שכולל כולם. איכא נמי איסור מיוחד פרטי בכל חד מהנך בפ"ע בלאו הבמכ"ע. או בלאו גמור. כדאשכחן בכמה דוכתי היכא דליכא למידרש ולאוקמי קרא במילתא אחריתא. ומעתה ע"פ זה אפשר לומר דכוונת רבינו הגאון ז"ל כאן למנות רק לאו הבא מכלל עשה דאשר יבחר ה' אלקיך בו. שהיא מצוה כללית הכוללת כולהו הנך שאסר הכתוב לבחור אותן למלכות. שהרי אי אפשר להעמידן למלך אם לא ע"י עבירת לאו הבמכ"ע זה. דהיינו שלא ע"פ נביא. ורבינו הגאון ז"ל לשיטתו אזיל. שבכל כיו"ב אע"פ שיש בכל פרט ופרט מצוה מיוחדת בפ"ע אינו מונה אלא המצוה הכללית בלבד שכולן נכללו בה. וכוונתו בזה למנותה לתשלומי מנין הלאוין. דכל לאו הבמכ"ע נמנה לשיטתו במנין הלאוין: 
<b>אלא </b>דאכתי צ"ע לפ"ז אמאי לא מנה עכ"פ עשה דאימת המלך דתנן (פ"ב דסנהדרין כ"ב ע"א) אין רוכבין על סוסו ואין יושבין על כסאו ואין משתמשין בשרביטו וכו' שנאמר שום תשים עליך מלך שתהא אימתו עליך עיי"ש. ובשלמא להרמב"ם ז"ל וסייעתו שמנו עשה דשום תשים עליך מלך. משום דס"ל דהו"ל מ"ע להעמיד מלך בישראל. איכא למימר דאין בזה מצוה בפ"ע. אלא הוא אחד מדקדוקי המצוה דשום תשים עליך מלך. שצוה הכתוב להעמיד מלך ושתהא אימתו עליך. ומצוה אחת היא כמו שכללן הכתוב כאחת. אבל לרבינו הגאון ז"ל וסייעתו דס"ל דקיי"ל כמ"ד שום תשים עליך מלך אינו אלא רשות. הדבר קשה דעכ"פ הו"ל למנות עשה דאימת המלך. שלאחר שמנוהו למלכות חייבין לכבדו ולירא אותו. כדתנן במתניתין שם ובספרי שם. ואמרינן בכמה דוכתי אפי' למ"ד נשיא שמחל על כבודו כבודו מחול מלך שמחל על כבודו אין כבודו מחול שנאמר שום תשים עליך מלך שתהא אימתו עליך. ומצוה גמורה היא מדאורייתא. כמבואר ריש פ' בתרא דיומא (ע"ד ע"א) ובפרק שבועת העדות (ל"א ע"א). ובפרק בתרא דסנהדרין (צ"ה ע"א) עיי"ש. והדבר תמוה אמאי לא מנאה: 
<b>אמנם </b>נראה בזה ע"פ מאי דצריך להבין מאי דדרשינן שום תשים עליך מלך שתהא אימתו עליך. ונפקא לן מזה דמלך שמחל על כבודו אין כבודו מחול. אפי' למ"ד נשיא שמחל על כבודו כבודו מחול. והדבר תמוה לכאורה דנהי דמצוה שתהא אימתו עליך. מ"מ אכתי מנ"ל שאין בידו למחול על כבודו. והא באב ואם בהדיא כתיב בקרא איש אמו ואביו תיראו. ואפי' הכי קיי"ל שאם מחלו על כבודם מחול. וראיתי לרש"י ז"ל (פ"ב דכתובות י"ז ע"א) שנראה שכבר הרגיש בזה. שכתב שם וז"ל. שום תשים עליך מלך ישראל הוזהרו שישימו עליהם שימות הרבה. כלומר שתהא אימתו עליהם. והילכך אין כבודו מחול. שלפיכך ריבה הכתוב שימות הרבה עכ"ל. עיי"ש. אלא שדבריו צריכין ביאור. וראיתי באס"ז שם שכתב על דבריו וז"ל כתב רש"י ז"ל שלפיכך ריבה הכתוב שימות הרבה משום דאין כבודו מחול. פי' דכל שעה שמוחל על כבודו הרי זה כאילו הסיר עצמו ממלוך. וצריך אתה להשימו עליך מחדש עכ"ל עיי"ש. ועפ"ז הוה אתי שפיר דלא דמי לאב ואם. דשאני הכא משום שריבה הכתוב שימות הרבה. אלא דאכתי קשה דהא בגמרא לא הזכיר כלל טעמא דשימות הרבה. אלא מדצוה הכתוב שתהא אימתו עליך. כמבואר בגמרא שם ובשאר דוכתי. וטעם זה ודאי אינו מספיק. שהרי גם באב ובאם צוה הכתוב על המורא. ואפי' הכי אם מחלו כבודם מחול. הן אמת שכבר הבאתי לעיל במנין העשין (עשה ט') בשם קצת ראשונים ז"ל שכתבו דהא דקיי"ל דאב שמחל על כבודו מחול היינו דוקא כבודו. אבל על מוראו אינו יכול למחול עיי"ש מה שביארנו בזה. אלא דמ"מ קשה דהרי כאן בכבוד מיירי. וא"כ הדבר קשה ביתר שאת מאי ראיה מייתי דאין כבודו מחול ממה שצוה הכתוב שתהא אימתו עליך. הרי אפי' אם נשמע מכאן דעל אימתו אינו יכול למחול. מ"מ אכתי אין ראי' מזה דעל כבודו נמי אינו יכול למחול. דהא אב ואם יכולין למחול על כבודם ולא על מוראם. אלא דלזה אפשר לומר דאע"ג דנקט לשון כבוד. מ"מ היינו רק משום דמורא נמי בכלל כבוד. וכמו שביארנו (במנין העשין שם) עיי"ש היטב בכל מה שביארנו שם. אבל ודאי במורא מיירי התם בההיא דכתובות שם. דקאי על מאי דקתני התם מעבירין את המת והכלה מלפני מלך ישראל עיי"ש. ובודאי שלא להפסיק את המלך בדרכו יש בו משום מורא. וכן בסוגיא דפ"ב דסנהדרין (י"ט ע"ב) דקאמר נמי התם הכי עיי"ש. מיירי נמי במורא דגנאי הוא לו כדפירש"י שם. וגנאי ודאי בכלל מורא הוא שלא לבזותו ולהביאו לידי גנאי. וכן בההיא דסוטה (מ"א ע"ב) נמי בבזיון מיירי. שבזיון הוא למלך שיצטרך לעמוד על רגליו ולא יאמרו לו שישב ויקרא עיי"ש. והרי זה בכלל מורא. ושפיר מייתי ראי' מדצוה הכתוב שתהא אימתו עליך. ומורא ליתא במחילה. אלא דאכתי קשה דהרי קאמר התם אפילו למ"ד נשיא שמחל על כבודו כבודו מחול מלך שמחל על כבודו אין כבודו מחול. וכיון דמלך במורא מיירי. כדיליף לה מדצוה הכתוב שתהא אימתו עליך. א"כ נשיא אפילו על מוראו יכול למחול. והרי תלמיד חכם נמי איתרבי לענין מצות מורא מדכתיב את ה' אלהיך תירא לרבות ת"ח. וכ"ש נשיא דהו"ל מופלא שבב"ד הגדול. דהיינו אב ב"ד שהוא הגדול בחכמה שבכל סנהדרי גדולה. כמש"כ הרמב"ם (פ"א מהלכות סנהדרין ה"ג) עיי"ש. ואפילו הכי קאמר דמוראו מחול. הרי דאע"ג שנצטוו על מוראו מן התורה מ"מ ניתן למחילה ויכול למחול. וא"כ מאי ראי' מייתי מדצוה הכתוב שתהא אימתו עליך שאין מוראו מחול. והרי גם על הנשיא נצטוו שתהא אימתו עליך ואעפ"כ ניתן למחילה. ומשום זה הוכרח רש"י ז"ל לפרש דעיקר טעמא הוא משום שריבה הכתוב שימות הרבה. ועכצ"ל דהיינו כמו שביאר באס"ז שם דכל שעה שמוחל על כבודו הרי זה כאילו הסיר את עצמו ממלוכה. וצריך אתה להשימו עליך מחדש: 
<b>אלא </b>דגם לפ"ז מלבד מאי דקשה דהרי בגמרא לא קאמר טעמא אלא משום דבעינן שתהא אימתו עליך. בלא"ה אין זה מובן דמשום שמחל על כבודו לשעה קלה יחשב זה כמסיר את עצמו ממלוכתו. וגם קשה דלפ"ז נמצא דגם מלך שמחל על כבודו מחול אלא דהו"ל כמסיר את עצמו ממלוכה בהכי. ואמאי קאמרינן דמלך שמחל על כבודו אין כבודו מחול. ועוד דלפ"ז נמצא דעיקר הך דינא ליתא אלא למ"ד שום תשים עליך מלך חובה. ולהכי כיון שהסיר את עצמו ממלוכה נמצאו בטלים ממצות עשה דתשים עליך מלך. וצריכין להשימו עליהם מחדש. וכל זמן שלא שמוהו עליהם מחדש מבטלים העשה. אבל למ"ד דשום תשים עניך מלך אינו אלא רשות. ליכא שום חשש איסור בהכי. ולענין מאי קאמר דאין כבודו מחול. אם רק לענין שאם מחל אין לו עוד דין מלך עד שישימוהו מחדש. א"כ אין זה ענין לכאן לדין נשיא שמחל. אלא ודאי ע"כ לענין איסורא קאמר שאסור לעשות דבר שהוא נגד כבודו אע"פ שמחל על כבודו. משום שכשיעשה דבר שפוגם בכבודו ע"י מחילתו הרי זה כהסיר את עצמו ממלוכתו עד שישימוהו מחדש. ונמצאו בינתים בטלים ממצוה זו. וא"כ עכצ"ל דקיי"ל כמ"ד שום תשים עליך מלך חובה. כיון דרב אשי קאמר הכי. וסתמא דגמרא מייתי לה בכמה דוכתי. וממילא דלא יתכן לומר כן לדעת רבינו הגאון ז"ל וסייעתו דס"ל דקיי"ל כמ"ד שום תשים עליך מלך אינו אלא רשות. וא"כ לדידהו הדרא קושיא לדוכתה: 
<b>וראיתי </b>להתוס' (פ"ב דסנהדרין י"ט ע"א) ד"ה ינאי וכו' שכתבו וז"ל וא"ת והא אמרינן התם אפילו ת"ח אין צריך לעמוד משום דהאי עשה והאי עשה ועשה דכבוד תורה עדיף כדאמר פרק שבועת העדות. וכיון דחכם אינו צריך לעמוד כ"ש מלך. דטפי עדיף מלך מת"ח כדקאמר דאפילו למ"ד הרב שמחל על כבודו כבודו מחול מלך שמחל על כבודו אין כבודו מחול שנאמר שום תשים עליך מלך וכו'. וי"ל דודאי ת"ח עדיף משום דעשה דכבוד תורה עדיף. וא"כ אע"פ שאין ת"ח צריך לעמוד מלך צריך לעמוד. והאי דת"ח יכול למחול על כבודו מה שאין כן מלך. לאו משום דחשיבותא דמלך הוי טפי מחשיבות ת"ח. אלא משום קרא דקאמר שום תשים וגו' שתהא אימתו עליך. ואין כבודו בא לו בשביל עצמו אלא משום דמצות המקום כך היא ואינו יכול להפקיע מצות המקום. אבל ת"ח תורה דילי' היא ויכול למחול היטב על כבודו דשלו היא וכו' עכ"ל עיי"ש. ולפי דבריהם ניחא שפיר בפשיטות הך טעמא דקאמר ר"א דמלך אין כבודו מחול שנאמר שום תשים עליך מלך שתהא אימתו עליך. דהיינו לומר דכיון דצוה הכתוב על כבודו אין כבודו מחול. דהרי מצות המקום כך היא. ונשיא ורב שאני דמשום תורתו היא ותורתו דילי' היא ולהכי יכול למחול על כבודו. ואין צריך למה שנדחק רש"י ז"ל בזה. אלא שלפ"ז עכצ"ל דלא מייתי ראי' מדכתיב שום תשים וגו' שתהא אימתו עליך. אלא לעיקר המצוה שנצטוו לכבדו. אלא דממילא נשמע שאין כבודו מחול כיון דמצות המקום היא ואינו יכול להפקיע מצות המקום. אבל קרא גופי' ודאי לא מיירי במחילה כלל. ואמנם מלישנא דרב אשי ודאי לא משמע הכי. דמשמע דמקרא גופי' קא יליף לה דאין כבודו מחול. מדקאמר אין כבודו מחול שנאמר שום תשים וגו'. דאל"כ הכי הו"ל לומר שהרי אמרה תורה שום תשים וגו' שתהא אימתו עליך. אבל מדקאמר שנאמר שום תשים וכו'. משמע דקרא גופי' בהך דינא דמחילה מיירי. ומיני' הוא דקא יליף שאין כבודו מחול. ולא מסברא כמש"כ התוס' שם. וזהו שהכריחו לרש"י ז"ל לפרש דמגופי' דקרא מוכיח שאין כבודו מחול ממה שריבה בו הכתוב שימות הרבה. וראיתי לרבינו יונה ז"ל (בחי' לסנהדרין שם) שגם הוא ז"ל הלך בדרך התוס' דמחילה מסברא היא דנפק"ל. אלא שכתב כן מסברא אחרת. וז"ל שם ונ"ל דהתם כי אמרינן דמלך שמחל על כבודו אין כבודו מחול. משום דכבודו הוא כבוד של כל ישראל כולו. דהמלך שלהם הוא נכבד. והילכך אינו יכול למחול כבודן של ישראל וכו'. אבל ת"ח יכול למחול על כבודו שאין אחרים מזדלזלים כשהוא מוחל וכו' עכ"ל עיי"ש. וגם לדבריו צ"ל כמש"כ להתוס' דמקרא לא מייתי אלא לעיקר מצות כבוד המלך. וממילא מסתברא לומר דכבודו לא ניתן למחילה. וא"כ גם לפירושו לא אתי שפיר לישנא דר"א. ובלא"ה קשה לפי' התוס' ורבינו יונה ז"ל דהרי הך דרשא דשום תשים עליך מלך שתהא אימתו עליך לענין עיקר המצוה דכבוד המלך. משנה ערוכה היא שם (פ"ב דסנהדרין כ"ב ע"א). דתנן אין רוכבין על סוסו ואין יושבין על כסאו ואין משתמשין בשרביטו וכו' שנאמר שום תשים עליך מלך שתהא אימתו עליך עיי"ש. וכן הוא גם בספרי (שופטים פיסקא קנ"ז) אלא דשם דריש לה מסיפא דקרא מדכתיב מקרב אחיך תשים עליך מלך. דתניא התם תשים עליך מלך מה ת"ל והלא כבר נאמר שום תשים עליך מלך ומה ת"ל תשים עליך מלך שתהא אימתו עליך. מכאן אמרו מלך אין רוכבין על סוסו ואין יושבין על כסאו וכו' עיי"ש. וא"כ רב אשי לא אתי לחדושי אלא דאין כבודו מחול. משום סברת התוס' או סברת רבינו יונה ז"ל. וא"כ לא הו"ל למימר אלא האי דינא לחוד. כיון דמקרא לא שמעינן הך דינא אלא מסברא. ואי משום שבא לומר דכיון דמקרא ילפינן מצות כבוד המלך. וא"כ מצות המקום הוא. אינו יכול להפקיע במחילתו מצות המקום. א"כ עכ"פ לא הו"ל למימר מדנפשי' שנאמר שום תשים וכו'. אלא הו"ל למימר דתנן אין רוכבין על סוסו וכו' שנאמר שום תשים וגו' שתהא אימתו עליך. דהא הך דרשא משנתנו היא. וגם תניא לה בספרי. ורב אשי לא אתי אלא לאוסופי דלפ"ז אפילו מחילתו לא מהניא. ולא מקרא אלא מסברתו: 
<b>וראיתי </b>בזה עוד סברא שלישית בתשובות מהר"ם מר"ב ז"ל (ארוכות סי' ק"ז. וקצרות סי' ח') שכתב שם וז"ל אי קאמר כהן אמחול על כבודי כבודו מחול. כמו הרב שמחל על כבודו כבודו מחול דאורייתא דידי' הוא. כ"ש כהן שהכהונה שלו לו ולזרעו עד עולם ברית מלח וכו'. ולא דמי למלך שאין כבודו מחול דכתיב כי לה' המלוכה. הממליך מלכים ולו המלוכה. ולהכי כתיב שום תשים עליך מלך ריבה שימות הרבה. לומר שאין כבודו מחול עכ"ל עיי"ש. והובא ג"כ במרדכי (פרק הניזקין) עיי"ש. ועי' מש"כ הרש"א ז"ל בח"א בקידושין שם. שרמז על דברי המרדכי בגיטין שם עיי"ש בדבריו. אבל לענ"ד דברי מהר"ם ז"ל אלו צ"ע אצלי. דלפי הנראה הרגיש במאי דקשה לפי סברתו דהיינו טעמא דמלך שמחל על כבודו אין כבודו מחול משום דכתיב כי לה' המלוכה ואין המלוכה שלו שתועיל מחילתו. א"כ מאי מייתי רב אשי מקרא דשום תשים עליך מלך. ודריש שתהא אימתו עליך. דלכאורה לא מיירי במחילה אלא בעיקר מצות כבוד בלבד. ולזה הוסיף וכתב ולהכי כתיב שום תשים עליך מלך ריבה שימות הרבה לומר שאין כבודו מחול. כלומר דבאמת מהתם הוא דיליף שאין מחילתו מחילה. אבל הדבר תמוה דלמה לי הך קרא כיון שכבר שמענו שאין המלוכה שלו מדכתיב כי לה' המלוכה. ומשום הכי לאו כל כמיני' למחול על כבוד המלוכה. גם אינו מובן כלל היכי משמע ליה מדריבה הכתוב שימות הרבה שאין כבודו מחול. דהא ע"כ לא משמע לו למהר"ם ז"ל כמש"כ באס"ז לפרש דברי רש"י בכתובות שם דכשמוחל על כבודו הו"ל כמסיר את עצמו ממלך וצריכין להשימו מחדש. דא"כ לא היה צריך מהר"ם ז"ל לחלק בין כהן ורב למלך מטעם דכהן כהונה שלו. וכן רב תורתו דידי'. משא"כ מלך שאין המלוכה שלו. תיפוק ליה דבלא"ה אין להם ענין זה לזה. דהך טעמא דמלך לא שייך בכהן ורב כלל. דלא שייכא בהו הסרה וגם לא צריכא בהו שימה. ולא שייכא בהו כלל. והשתא א"כ אין לזה מובן כלל היכי משתמע לדידי' ממה שריבה הכתוב במלך שימות הרבה שאם מחל על כבודו אין כבודו מחול. ולכאורה היה נראה לומר דאין כוונתו על שימות הרבה לחוד. אלא לפי מה שדרשו מדכתיב תשים עליך שתהא אימתו עליך. וא"כ לא מלשון שימה לחוד דרשינן לה. אלא מלשון שימה עליך. ולזה כתב שריבה שימות הרבה. כלומר שימות עליך. דכתיב אשימה עלי. שום תשים עליך. מקרב אחיך תשים עליך. ומכל אחד מהנך שימות משמע לן שתהא אימתו עליך. ומזה דרשינן שלעולם תהא אימתו עליך בין קודם שמחל בין לאחר מחילה. כי היכי דדרשינן פתח תפתח אפי' מאה פעמים. נתן תתן אפילו מאה פעמים (ספרי ראה. פיסקא קט"ז. קי"ז) והכא נמי כל פעם ופעם שמחל חוזרת העשה דתשים עליך וחלה עליו. וא"כ אין כבודו מחול: 
<b>אלא </b>דלפ"ז לא צריך לשימות הרבה. דמשום תשים לחוד נמי איכא למשמע הכי. כמו התם דדרשינן לה מפתח תפתח ומנתן תתן לחוד. ועוד דלפי המבואר בסוגיא דפ"ב דמציעא (ל"א ע"א). ופרק בתרא דחולין (קמ"א ע"א) שום לחוד בלא תשים. נמי משמע אפילו מאה פעמים עיי"ש. ועכצ"ל דאין להשוות דרשות אלו זו לזו. דלענין שלא תועיל מחילה ליכא למשמע מהך דרשא וגם ליכא כאן שימות הרבה. לפי המבואר בספרי שם דקאמר תשים עליך מלך והלא כבר נאמר שום תשים עליך מלך. ומה ת"ל תשים עליך מלך. שתהא אימתו עליך וכו' עיי"ש. הרי דרק מייתורא דאידך תשים עליך מלך הוא דקדריש לה. ואע"ג דבמתניתין שם דריש לה מקרא דשום תשים עליך מלך. עכצ"ל דאאידך תשים עליך מלך קסמיך. ולאו דוקא. וכיו"ב אשכחן בדוכתי טובא. וא"כ. אין כאן אלא אדא שימה. דקרא קמא לא אייתר להכי. וכמבואר בספרי. וזה קשה גם לפירש"י בכתובות שם. ואולי אפשר לומר דס"ל דמתניתין דיליף לה מקרא דשום תשים עליך מלך פליגא אברייתא דספרי. ובודאי נקטינן כמשנתנו. ולפ"ז צ"ל דמאי דקאמר רב אשי דמלך שמחל על כבודו אין כבודו מחול מדכתיב שום תשים וגו'. היינו דוקא לתנא דמתניתין. אבל לברייתא דספרי לא ס"ל הכי. כיון דלדידי' ליכא למימר שריבה הכתוב שימות הרבה. וכן מתבאר בפסיקתא זוטרתא (פרשת שופטים) דס"ל דתנא דמתניתין פליג על ברייתא דספרי. שכתב שם וז"ל שום תשים עליך שתהא אימתו עליך כנגד משפטי המלוכה שהודיעם שמואל הרמתי וכו'. אשר יבחר ה' אלהיך בו ע"פ נביא. מקרב אחיך ולא מאחרים. תשים עליך שתהא אימתו עליך. מיכן אמרו אין רוכבין על סוסו וכו' עכ"ל עיי"ש. הרי דגם מקרא דשום תשים עליך דריש שתהא אימתו עליך. וזהו כדדרש במשנתנו. אלא דגם מקרא בתרא דמקרב אחיך תשים עליך דריש שתהא אימתו עליך וכדדריש בספרי. אלא שחלק ביניהם. דקרא קמא מוקי ליה לענין אימת משפטי המלוכה שהודיעם שמואל הרמתי את בניכם יקח ואת בנותיכם יקח וגו'. וקרא בתרא לענין אין רוכבין על סוסו וכו'. והכל לענין כבודו ואימתו. ולכאורה זהו דלא כמשנתנו ושלא כברייתא דספרי. אבל הדבר ברור דס"ל דלמשנתנו הכל לענין אימה מוקמינן להו. וריבה הכתוב שימות הרבה לרבות כל מיני אימה. ולהכי דריש במתניתין מיד מקרא קמא שתהא אימתו עליך לענין אין רוכבין על סוסו וכיו"ב. משום דגם זהו מעניני אימה. ולא הזכיר משפטי המלוכה שהודיעם שמואל משום שכבר כתובים בקראי דשמואל. וזהו כפירש"י ומהר"ם מר"ב ז"ל שריבה הכתוב שימות הרבה לענין שתהא אימתו עליך. ואפשר דזו היא כוונתם במה שכתבו דלפיכך אין כבודו מחול. דכיון שריבה הכתוב שימות הרבה לרבות כל מיני אימה. גם זהו בכלל. דגם אחר שמחל על כבודו עדיין אימתו עליך. שעדיין מוטלת עליך חובת אימתו. והיינו דקאמר ר"א אין כבודו מחול שנאמר שום תשים עליך שתהא אימתו עליך: 
<b>אמנם </b>לולא דבריהם ז"ל היה נראה לענ"ד לומר בזה ע"פ מאי דקשה לכאורה בההיא דפרכינן (פ"ב דכתובות שם) אהא דתניא אמרו עליו על אגריפוס המלך שעבר מלפני הכלה ושבחוהו חכמים. ופריך שבחוהו מכלל דשפיר עבד והאמר רב אשי אפי' למ"ד נשיא שמחל על כבודו כבודו מחול מלך שמחל על כבודו אין כבודו מחול דאמר מר שום תשים עליך מלך שתהא אימתו עליך וכו' עיי"ש. והדבר קשה לכאורה דמאי פריך והא קרא דשום תשים וגו' אינו מצוה אלא לכל ישראל שתהא אימת המלך עליהם. אבל אין המלך בכלל מצוה זו. ולגבי דידי' לא שמענו שום איסור בהכי. ולפי הנראה כבר הרגישו בזה תלמידי רבינו יונה ז"ל שהביא באס"ז שם. שכתבו וז"ל מלך שמחל על כבודו אין כבודו מחול דכתיב שום תשים וגו'. ודרשינן שתהא אימתו עליך. וא"כ לא היה לו לעשות כדי שהם לא ימעטו פעמים אחרות ממוראו ומכבודו עכ"ל עיי"ש. נראה כוונתם דאף ע"ג דודאי על המלך עצמו ליכא איסורא בהכי. מ"מ לא היה לו לעשות כן. כדי שהם לא יעשו כן פעמים אחרות למעט ממוראו וכבודו. אלא שאינו מובן דא"כ מאי ענין אין כבודו מחול לכאן. ולא הו"ל למיפרך אלא ממתניתין דתנן (פ"ב דסנהדרין שם) שום תשים וגו' שתהא אימתו עליך. וכיון שנצטוו על מוראו וכבודו לא היה לו לעשות כן כדי שלא להכשילם שיבואו למעט פעמים אחרות במוראו וכבודו. ואין לומר דלא פריך אלא משום שיבואו למעט פעמים אחרות ממוראו ומכבודו כשימחול על כבודו. אבל בלא מחילתו ליכא למיחש להכי. דא"כ פירכא מעיקרא ליתא. דכיון דהשתא מיהת במאי דעבד ליכא שום גורם מכשול אלא ע"י מחילתו שימחול. והרי בידו שלא למחול. וא"כ השתא מיהת ליכא שום מכשול ושפיר עבד מאי דעבד. אשר לכן נראה דמאי דדרשינן שום תשים עליך מלך שתהא אימתו עליך. היינו לומר שלא הותר להם לשום עליהם מלך אלא איש שתהא אימתו עליך. כלומר שיהא אביר לב ואמיץ כח להקפיד על מוראו וכבודו. וזהו מטכסיסי מלוכה שלא ימחול על כבודו ומוראו. ולזה אין רוכבין על סוסו ואין יושבין על כסאו וכיו"ב. משום שזהו נגד כבודו. ועליו להקפיד על כל מה שפוגם בכבודו. ומהאי טעמא נמי אין כבודו מחול משום דזהו נגד משפטי המלוכה למחול על כבודו. ומתחילה לא המליכוהו אלא על מנת כך שתהא אימתו עליך ולא להיות שפל רוח. למחול על כבודו. שלא נתנה תורה רשות להמליך עליהם מלך אלא בענין זה. ועי' יומא (כ"ב ע"ב). והשתא שפיר פריך (בכתובות שם) וכן בסוטה (מ"א ע"ב). שבחוהו מכלל דשפיר עבד והאמר ר"א וכו' מלך שמחל על כבודו אין כבודו מחול שנאמר (כן הגירסא בסוטה. וגם בכתובות שם כך גירסת הראשונים ז"ל). שום תשים עליך שתהא אימתו עליך. כלומר שאין לו רשות למחול על כבודו. ועל זה משני בכתובות שם פרשת דרכים הואי. כלומר ואין זה מיעוט מכבודו שאינו ניכר שעשה כן מפני הכלה. ובסוטה משני מצוה שאני עיי"ש. והיינו משום דכבוד שמים היא. דבכבוד שמים הכל חייבים ואין זה בכלל תנאי המלוכה. וכעין זה כתב הריטב"א ז"ל בכתובות שם עיי"ש. והשתא לפ"ז שפיר הביא ר"א ראיה מקרא דשום תשים עליך דאין כבודו מחול. ורב אשי הוא דחדית לן הך מילתא דממשפטי המלוכה הוא שלא ימחול על כבודו. אבל ממתניתין ליכא למשמע הכי כמבואר. ואף ע"ג דלישנא דמתניתין הוא ממש כלישנא דר"א שתהא אימתו עליך. מ"מ ידוע דבכמה דוכתי אשכחן לשונות שוין ופירושן מתחלף. כמש"כ הראשונים ז"ל בהרבה מקומות: 
<b>ומעתה </b>לפ"ז ממילא מתבאר שאין כאן מצות עשה לכבדו. אלא שכך הוא משפט המלוכה. שלא התיר הכתוב למנות מלך בישראל אלא ע"פ תנאי זה שתהא אימתו עליך. וכמו שביארנו. ואם יש כאן מקום למצוה אינה אלא לאו הבא מכלל עשה. שום תשים עליך מלך שתהא אימתו עליך. ולא איש שאין אימתו עליך. והו"ל לאו הבמכ"ע שלא לשום עליהם מלך כזה. אלא דבזה שוב יקשה קושית הרמב"ן ז"ל דמה טעם למצוה בזה. הא כיון דכתיב אשר יבחר ה' אלקיך בו. דהיינו ע"פ נביא. הרי לא יבחר בו השם יתעלה. ועכצ"ל כמו שנתבאר לעיל. דמ"מ נפק"מ לענין שאם עברו ובחרו להם מלך שלא ע"פ נביא שעוברים ג"כ על מלך כזה בלאו הבמכ"ע זה. מלבד מה שעברו בבחירתם שלא ע"פ נביא בלאו הבמכ"ע דאשר יבחר ה' אלקיך בו. ולפ"ז נראה דזו היא שיטת רבינו הגאון ז"ל. ולכן לא מנה בזה מצות עשה. דעשה אין כאן. ומצד לאו הבא מכלל עשה נמי ליכא שום קושיא. שהרי כבר מנה כאן לאו הבמכ"ע דאשר יבחר ה' אלקיך בו שכולל כל תנאי המלוכה. ולשיטתו אזיל שבכל כיו"ב אינו מונה אלא המצוה הכללית בלבד: 
@00פרשה ח. 
<b>ויערפו לכפר דמי נודדים. </b>זו היא <b>פרשת עגלה ערופה </b>שמנאוה הבה"ג וסייעתו ז"ל במנין הפרשיות שלהם. וכן שאר מוני המצות מנו מצוה זו מדכתיב (סו"פ שופטים) כי ימצא חלל וגו' לא נודע מי הכהו וגו' והיה העיר הקרובה אל החלל וגו' וערפו שם את העגלה בנחל וגו' ונכפר להם הדם. וגם באזהרותיו שע"פ עשה"ד (דבור לא תרצח) מנאה רבינו הגאון ז"ל אלא שנתחלפה שם בזה שיטתו ממש"כ כאן. וכמו שנתבאר לעיל (לאוין רס"ט) עיי"ש. ואמנם דברי הבה"ג והר"א הזקן ז"ל באזהרותיו צ"ע טובא. דהבה"ג ז"ל מלבד מה שמנאה במנין הפרשיות מנאה ג"כ במנין העשין. והר"א הזקן ז"ל לא מנאה במנין הפרשיות אלא במנין העשין. ודברי שניהם מתמיהים מאוד. שהרי ודאי אין בזה יותר ממצות עשה אחת. ומסורה רק לצבור. ואין היחיד חייב בה. וגם אינה נעשית אלא ע"פ סנהדרי גדולה. כדתנן בסוטה (ר"פ עגלה ערופה) עיי"ש. וא"כ ודאי אין מקום מצוה זו אלא במנין הפרשיות. ואמנם נראה בדעת הבה"ג ז"ל דס"ל דודאי שתי מצות יש כאן אחת מצות הצבור. שמקומה במנין הפרשיות. ואחת מצות היחיד. שמקומה במנין העשין המוטלות על היחידים. דעיקר הבאת העגלה ע"י בני העיר הקרובה וכן מעשה ב"ד הגדול וב"ד והזקנים של אותה העיר (כדתנן בפרק בתרא דסוטה). הכל הוא מצוה אחת של צבור. ונמנה במנין הפרשיות. אבל אמירת הכהנים מדכתיב ונגשו הכהנים בני לוי וגו'. וכדתנן התם (מ"ו ע"א) דהגשה זו היינו לומר כפר לעמך ישראל וגו' עיי"ש ובפירש"י שם. היא מצות הכהנים ונמנית בפ"ע במנין העשין המוטלות על היחידים לדעת הבה"ג ז"ל. אלא שמנאה בין המצות המוטלות על הכהנים בסוף מנין העשין עיי"ש. אלא שיש בזה אצלי מקום עיון בשיטה זו של הבה"ג בכמה מצות כיו"ב ואכמ"ל בזה. אבל דברי הר"א הזקן ז"ל אינם מובנים כלל לכאורה. ואולי אפשר לומר דס"ל בזה ג"כ כדעת הבה"ג ז"ל דאמירת הכהנים הו"ל מצוה המוטלת על היחידים. אלא דמ"מ ס"ל דאין למנותה מצוה בפ"ע. משום שאין זו אלא אחד מחלקי המצוה. וא"כ אין כאן אלא מצוה אחת המשותפת לצבור וליחידים. והילכך מקומה במנין העשין המוטלות על הכל. על הצבור ועל היחיד. ועדיין צ"ע בזה. ועכ"פ דברי רבינו הגאון ז"ל כאן ברורים. שלא מנה בזה אלא מצוה אחת כשאר כל הראשונים ז"ל מוני המצות. משום דודאי נראה דאמירת הכהנים אינה אלא אחד מחלקי עיקר המצוה. וכיון שעיקר המצוה ודאי אינה אלא מצות הצבור. לכן אין למנותה אלא במנין הפרשיות. וכן באזהרות הר"י אלברגלוני והר"ש בן גבירול ז"ל לא מנאוה אלא במנין הפרשיות. אע"פ שהם מההולכים בעקבי הבה"ג ז"ל. וגם באזהרות אתה הנחלת לא מנאה אלא מצוה אחת עיי"ש: 
<b>אמנם </b>צריך ביאור מש"כ רבינו הגאון ז"ל כאן <b>לכפר דמי נודדים. </b>מהו זה שכתב <b>נודדים. </b>ולכאורה דכוונתו בזה לומר שאין מביאין עגלה ערופה אלא על חלל שנמצא שלא במקום ישוב בני אדם. דהיינו בשדה או בדרך. וכדמשמע לכאורה מלשון הכתוב נופל בשדה. ולא כשנמצא בתוך העיר עצמה שאין מביאין עגלה ערופה. וזהו שכתב <b>דמי נודדים. </b>כלומר הנודדים ומטולטלים בדרך שלא במקום מושב בני אדם. והוא מלשון הכתוב נודדים בגוים (הושע ט'). נדדו ממני (שם ז'). שענינו התרחקות ממקום. ובאמת שזו היא דעת הרלב"ג והר"י אברבנאל ז"ל (פרשת שופטים) שכתבו דמדכתיב נופל בשדה למדו למעט ולא בתוך העיר עיי"ש בדבריהם. ואע"ג דודאי דברים תמוהים הם דהך דרשא לא אשכחן בשום דוכתא. ולא דרשינן במתניתין (ר"פ בתרא דסוטה) ובספרי (שופטים פיסקא ר"ה) מדכתיב נופל בשדה אלא למעט צף על פני המים עיי"ש. ואדרבה מדלא דרשו נמי למעוטי נמצא בתוך העיר. משמע דנמצא בתוך העיר נמי מביאין עגלה ערופה. ומ"מ מבואר דלדעתם אם נמצא בתוך העיר אין מביאין עגלה ערופה. אבל מדברי הראב"ע ז"ל שם שכתב וז"ל ויתכן שהשם צוה לעשות כן העיר הקרובה כי לולא שעשו עבירה כדומה לה. לא נזדמן להם שיהרג אדם קרוב מהם עכ"ל עיי"ש. מבואר מדבריו דכ"ש כשנמצא ההרוג בתוך העיר ההיא שחייבין להביא עגלה ערופה. וכן משמע נמי מדברי הרמב"ם ז"ל במורה שהביאו שם הרמב"ן ורבינו בחיי ז"ל עיי"ש. ומ"מ מלשון רבינו הגאון ז"ל כאן משמע דס"ל כדעת הרלב"ג והרי"א ז"ל כדכתיבנא: 
<b>וראיתי </b>להר"י אשכנזי ז"ל (מחנה יהודה חו"מ סי' ר"ס) שהכריח שגם בנמצא החלל תוך העיר מביאין עגלה ערופה. מההיא דפ"ב דיומא (כ"ג ע"א) דתניא מעשה בשני כהנים שהיו שניהם שוין ורצין ועולין בכבש וכו'. נטל סכין ותקע לו בלבו. עמד רבי צדוק על מעלות האולם ואמר אחינו בית ישראל שמעו. הרי הוא אומר כי ימצא חלל באדמה וגו'. אנו על מי להביא עגלה ערופה על העיר או על עזרות. ופרכינן עלה וירושלים בת אתויי עגלה ערופה היא והתניא אינה מביאה וכו' עיי"ש. והשתא אמאי לא פריך והא החלל בתוך העיר הוה. וההיא פירכא עדיפא טפי דאליבא דכ"ע היא. משא"כ ההיא דירושלים אינה מביאה ליתא אלא אליבא דמ"ד ירושלים לא נתחלקה לשבטים. אלא ודאי דגם בנמצא החלל בתוך העיר מביאין עגלה ערופה. וכן הכריח שם עוד מדברי התוס' שם שכתבו על מאי דקאמר על העיר או על העזרות. דפשיטא שעל העזרות אין מביאין דהא העיר הקרובה כתיב. ועזרה לאו עיר היא. ומדלא כתבו נמי מדנמצא בתוך העיר. מוכח דס"ל דבנמצא בתוך העיר נמי מביאין עיי"ש. ובזה תירץ קושית התוס' (פ"ב דב"ב כ"ג ע"ב) שהקשו למה לי קרא דאין ירושלים מביאה עגלה ערופה תיפוק ליה משום דאית לן למיזל בתר רובא דעלמא. דהא התם פרכינן אקרא דוהיתה העיר הקרובה וגו' וניזל בתר רובא דעלמא. ומשני ביושבת בין הערים. וא"כ ירושלים אע"ג דהרים סביב לה. מ"מ הא כל ישראל עולים לרגל. וגם היתה עיר רוכלת עמים הו"ל למיזל בתר רובא דעלמא עיי"ש. אבל עפ"ז ניחא. דאיכא למימר דאיצטריך קרא לנמצא תוך העיר. דבזה ודאי ליכא למיחש לרובא דעלמא. שהרי לעולם רוב היושבין בה הם אנשי העיר ירושלים עיי"ש בדבריו. ולפי דבריו אלו עכ"פ מוכח מדברי התוס' בב"ב שם דס"ל דנמצא בתוך העיר אין מביאין. דאל"כ הרי אין מקום לקושייתם שנדחקו בה טובא שם. וכמש"כ הוא גופי'. וגם הרשב"א ז"ל שנדחק ג"כ בקושיא זו כהובא בש"מ שם עיי"ש. ע"כ הכי ס"ל. וגם התוס' בב"ק (סו"פ מרובה פ"ב ע"ב) נתקשו בזה וגם בתוס' רי"ד (בב"ב שם) נדחק בישוב קושיא זו עיי"ש. וא"כ ע"כ מוכח דס"ל דאם נמצא חלל בעיר אין מביאין עגלה ערופה: 
<b>וראיתי </b>להר"ב י"ד ביומא שם שהשיג על הר"י אשכנזי ז"ל. וכתב שהדבר פשוט כדעת הרלב"ג והרי"א ז"ל דכיון דמדכתיב בקרא בשדה ממעטינן צף ע"פ המים. כ"ש כשנמצא בתוך העיר. דודאי עיר לאו שדה היא עיי"ש בדבריו. ואין זה מוכרח כלל לדעתי. דא"כ קשה מנ"ל למעוטי צף ע"פ המים. ודילמא לא אתי קרא אלא למעוטי תוך העיר. כמש"כ הוא גופי' דיותר משמע למעוטי תוך העיר מצף ע"פ המים. ועכצ"ל דמשמע להו לרז"ל דשדה דקרא לא למעוטי עיר אתי. שלא דבר הכתוב אלא בהווה משום דבעיר מסתמא היה נודע מי הכהו. וכיו"ב כתב הרמב"ן ז"ל (פרשת תצא) גבי נערה המאורסה דעיר ושדה דנקט קרא לא דיבר הכתוב אלא בהווה. משום דבעיר סתמא ברצון ובשדה מסתמא באונס. אבל אין חילוק בין עיר לשדה אלא ברצון ובאונס הוא דתליא מילתא. וכמבואר בספרי שם עיי"ש. וכן מתבאר מדברי הרמב"ם ז"ל (פ"א מהלכות נערה בתולה) עיי"ש. והכא נמי נראה דפסיקא להו דאין חילוק בין עיר לשדה ובכל ענין שלא נודע מי הכהו מביאין עגלה ערופה אפי' נמצא תוך העיר. ולהכי לא מיעטו מקרא דבשדה אלא צף על פני המים. וא"כ אדרבה משם מוכח שלא כדברי רלב"ג והרי"א ז"ל. ומש"כ עוד שם לדחות דברי הר"י אשכנזי ז"ל בהוכחתו מסוגיא דיומא שם. וכתב דיש לומר דהיינו טעמא דלא פריך והא תוך העיר הוה. משום די"ל דס"ל כר"א דאמר בספרי על כולם היו עורפין ואפי' צף ע"פ המים. וא"כ לא דרש שדה. ולדידי' איכא למימר דגם נמצא תוך העיר מביאה עגלה ערופה. עיי"ש. ואין דבריו נכונים וגם סותרין זא"ז. דהרי הוא גופי' כתב דיותר משמע למעוטי נמצא תוך העיר מצף ע"פ המים. וא"כ כיון דלא אשכחן לר"א דפליג אלא בצף ע"פ המים. מהיכא תיתי לן לומר דגם תוך העיר לא ס"ל לר"א דאימעיט מהך קרא. ויותר ראוי לומר דבהכי כ"ע מודו דממעטינן. וא"כ הוכחת הר"י אשכנזי במקומה עומדת. ועוד דגם לפי דבריו אכתי טפי הו"ל למיפרך מתוך העיר הוה לפי מאי דקיי"ל דלא כר"א אלא כת"ק דאמר כולם לא היו עורפין. דהא השתא נמי דפריך מדתניא ירושלים אינה מביאה. ע"כ לא אליבא דכ"ע היא וכמש"כ בתוס' שם עיי"ש. אלא ודאי לא פריך אלא משום דהכי קיי"ל. וא"כ טפי הו"ל למיפרך דבכיו"ב שנמצא החלל בתוך העיר גם כל שאר העיירות אין מביאין ולא ירושלים לחוד. וא"כ נכונה הוכחת הר"י אשכנזי ז"ל. ובהכי ממילא נדחו דבריו שם גם במה שרצה לדחות הוכחתו מדברי התוס' שם עיי"ש. וגם מה שהוצרך להביא דברי ר"א מהספרי אשתמיטתי' דהכי איתא נמי בסוטה שם בדוכתה (מ"ה ע"ב) עיי"ש: 
<b>אמנם </b>לדידי היה נראה ראיה מוכרחת דאפי' נמצא בתוך העיר נמי מביאין עגלה ערופה. מדילפינן בסוטה שם ובשאר דוכתי דאין ירושלים מביאה עגלה ערופה מדכתיב לרשתה. וירושלים לא נתחלקה לשבטים עיי"ש. והשתא הרי הך קרא דלרשתה לא גבי הבאת עגלה ערופה כתיב. אלא גבי מציאת החלל הוא דכתיב בקרא דכי ימצא חלל באדמה אשר ה' אלקיך נתן לך לרשתה וגו'. וא"כ ליכא למעוטי מהך קרא אלא לענין שאם נמצא החלל בירושלים שלא נתחלקה לשבטים אין מביאין עגלה ערופה. והשתא אם איתא דכשנמצא החלל בתוך העיר אין בזה כלל תורת עגלה ערופה. וא"כ ע"כ הך קרא דכי ימצא חלל. בשדה דוקא מיירי חוץ לעיר. והא ודאי פשיטא דאפי' למ"ד ירושלים לא נתחלקה לשבטים. היינו דוקא העיר ירושלים בלבד. אבל השדות סביב העיר לכ"ע נתחלקו לשבטים. וממילא מבואר דע"כ ליכא לאוקמי מיעוטא דלרשתה אלא למעט חוצה לארץ בלבד שלא ירשוה. וא"כ היכי מיעטו מיניה ירושלים. אלא ודאי ע"כ מוכרח מזה דאין לחלק בין נמצא החלל בתוך העיר לחוץ לעיר. וקרא דכי ימצא חלל וגו' בנמצא בעיר עצמה נמי מיירי. והשתא שפיר אימעיטא ירושלים ממיעוטא דלרשתה לענין שאם נמצא החלל בירושלים עצמה אין מביאין כיון שלא נתחלקה לשבטים. וממילא מבואר דגם בנמצא בשדה או בדרך קרוב לירושלים אין ירושלים מביאה. אבל בשאר עיירות ודאי אפי' נמצא תוך העיר מביאה עגלה ערופה: 
<b>איברא </b>דקצת יש מקום לדחות ראי' זו ע"פ מאי דתניא (פ"ק דיומא י"ב ע"א) אין משכירין בתים בירושלים לפי שאינה שלהן. והיינו משום דס"ל דירושלים לא נתחלקה לשבטים כדאמרינן התם עיי"ש. ולכאורה קשה היכי קפסיק ותני דאין משכירין משום שלא נתחלקה לשבטים. ומשמע ודאי דמילתא פסיקתא קתני שלעולם נוהג דין זה. ומי לא משכחת לה בתר דהוסיפו על העיר. דהא מוסיפין על העיר ויש לאותה תוספת כל קדושת ירושלים כדתנן (רפ"ק דסנהדרין ופ"ב דשבועות) ונמצא שאותה תוספת נתחלקה לשבטים והיא מכלל העיר לכל דבר. וראוי לומר דהבתים שנבנו באותה תוספת לכ"ע נשכרין אע"פ שעכשיו בכלל העיר הן. ועכצ"ל דלמ"ד ירושלים לא נתחלקה לשבטים לאו דוקא העיר ירושלים ממש בלבד. אלא אף המגרשים והשדות שסביב לה בכלל זה. וא"כ גם התוס' שמוסיפין אח"כ על העיר ירושלים לא נתחלקה לשבטים להך תנא. ולהכי שפיר קפסיק ותני אין משכירין בירושלים. דמשמע שלעולם נוהג בה דין זה אפי' לבתר שהוסיפו עליה. כההיא דשתי ביצעין (פ"ב דשבועות ט"ז ע"א) עיי"ש. והשתא א"כ ממילא מבואר דאין משם הכרח לומר שגם בנמצא בתוך העיר מביאין עגלה ערופה. משום דאיכא למימר דודאי ירושלים עצמה לא איצטריך קרא למעוטי. משום דבלא"ה גם שאר כל עיירות ארץ ישראל אף ע"פ שנתחלקו לשבטים אין מביאין עגלה ערופה כשנמצא החלל תוך העיר עצמה. ולא אתי קרא למעוטי. אלא כשנמצא החלל במגרשי ירושלים ובשדות מסביב לה. שגם הם לא נתחלקו לשבטים כירושלים עצמה להאי תנא. מיהו יש מקום לפקפק בזה. דהרי אין שיעור קצוב לתוספת על העיר. וא"כ אכתי הקושיא במקומה עומדת. דקפסיק ותני אין משכירין. הא משכחת לה עדיין בשהוסיפו על ירושלים מחלקו של אחד השבטים. אלא שאפשר לומר דכיון דקתני אין משכירין בתים בירושלים. א"כ משמע ודאי דעכ"פ דומיא דירושלים בעינן. דהיינו מארץ שלא נתחלקה לשבטים. אבל כשהוסיפו על העיר מארצות שנחלקו לשבטים אין ה"נ דמשכירין בתים הבנויים באותה תוספת. ואין זה בכלל דינא דהך ברייתא. ובלא"ה נראה דאפי' אם תמצא לומר דכשנמצא החלל תוך העיר עצמה אין מביאין עגלה ערופה. מ"מ היינו דוקא כשנמצא בשווקים ורחובות של העיר ובמקומות הנושבים בבתים וחצרות. אבל ודאי כשנמצא בשדות שבעיר מביאין דשפיר קרינן ביה נופל בשדה אע"פ שהוא בתוך העיר. דודאי גם באמצע העיר נמצאים פעמים שדות וכרמים. כההיא דתנן בערכין (פרק בתרא ל"ב ע"א) ובסוגיא דהתם. בתוספתא שם. ובספרא (פרשת בהר פ"ד)ושאר דוכתי. וכן גבי נערה המאורסה דכתיב בשדה. ודאי לא אתי לאפוקי אלא שווקים ורחובות שבעיר שהרבים מצויים שם וכיו"ב. אבל שדה שבתוך היקף חומת העיר ודאי בכלל שדה דקרא הוא. וא"כ ממילא נדחית ראי' שהבאתי: 
<b>אבל </b>נראה לכאורה ראי' מוכרחת לזה מדאמרינן (פ"ב דבב"ב כ"ג ע"ב) אר"ח רוב וקרוב הלך אחר הרוב ואע"ג דרובא דאורייתא וקורבא דאורייתא אפי' הכי רובא עדיף. מתיב ר"ז והיה העיר הקרובה אל החלל וגו' ואע"ג דאיכא אחריתא דנפישא מינה. ומשני בדליכא. ופריך וליזיל בתר רובא דעלמא. ומשני ביושבת בין ההרים עיי"ש. ומתבאר דמה שאמרה תורה והיה העיר הקרובה אל החלל וגו'. היינו משום דאזלינן בתר קורבא שמברר לן שהרוצח הוא מאותה העיר הקרובה. והשתא א"כ ודאי אית לן למימר דכ"ש שאם נמצא החלל תוך העיר שמביאין עגלה ערופה. ולא עוד אלא בזה אפי' איכא אחריתא דנפישא מינה ואינה יושבת בין ההרים. אית לן למימר שמביאה עגלה ערופה כשנמצא החלל בתוך העיר עצמה. דאית לן למימר חזקה כאן נמצא וכאן היה. וקרוב כזה שהוא במקומו אפי' לר"ח עדיף טפי מרובא. וכמש"כ הרמב"ן ז"ל בסוגיא דבב"ב שם (לקמן כ"ד ע"א) בההוא חצבא דחמרא דאשתכח בפרדיסא דערלה שריא רבינא. ואמרינן התם לימא משום דס"ל כר"ח. ודחינן שאני התם דאי מיגניב מיני' אצנועי בגווי' לא מצנעי. והני מילי חמרא אבל ענבי מצנעי עיי"ש. וכתב הרמב"ן ז"ל שם וז"ל פי' עבידי ודאי דמצנעי ואפילו לר"ח אסור. דכי הא לאו קרוב בלחוד הוא אלא במקומו ממש הוא וכאן נמצאו וכאן היו. והכי נמי מוכח בקידושין פרק קמא דקאמרינן בברייתא כרם הנטוע ירק וירק נמכר חוצה לו בארץ אסור. והיינו משום דדרכן של כל הגננים למכור על פתח גנותיהן. כדאמרינן בסוף בב"ק. הילכך כמי שהוא במקומו דמי. וכיון דמקום שהוא מקומן ומצוי ליכא למ"ד רוב עדיף כן נראה לי עכ"ל עיי"ש. והשתא א"כ אם במקום קורבא אמרה תורה דהקורבא מחייבת את אנשי העיר הקרובה להביא עגלה ערופה. משום דהקורבא מוכחת שהרוצח הוא מהם. כ"ש כשנמצא החלל תוך העיר עצמה דהו"ל קרוב שהוא מקומו דעדיף טפי אפילו מרובא. דאית לן למימר דזה מחייבם להביא עגלה ערופה. וזו ראיה מוכרחת לכאורה: 
<b>האומנם </b>בלא"ה כבר עמדו בתוס' שם (ד"ה בדליכא) וז"ל תימא דהכא משמע דטעמא דהעיר הקרובה מביאה עגלה ערופה משום דמתוך הקורבא מוכח שמשם בא ההורג. ובסוטה תניא מנין שאם נמצא סמוך לעיר שאין בה ב"ד שמניחין אותה שאין בה ב"ד ומודדין לעיר אחרת שיש בה ב"ד וכו' (כצ"ל עיי"ש). ואמאי והא מתוך הקורבא נראה שמאותה שאין בה ב"ד היה עכ"ל. והניחוה בתימא עיי"ש. וראיתי להרב באר שבע בסוטה (מ"ה ע"א) שכתב על תמיהתם וז"ל. ולי נראה דלק"מ דולקחו זקני העיר ההיא עדיף. כשם דאמרינן (בפרק לא יחפור) אע"ג דרובא דאורייתא וקורבא דאורייתא אפילו הכי רובא עדיף עכ"ל עיי"ש. ואין דבריו אלא תימא. ולא נגע ולא פגע כלל בתמיהת התוס'. ואין כדאי להאריך בזה. ולכאורה היה נראה לומר ע"פ מאי דאמרינן (פ"ב דבכורות י"ח ע"א) תנא נמצא מכוון בין שתי עיירות ר"א אומר שתיהן מביאות שתי עגלות. וחכ"א יביאו עגלה אחת בשותפות ויתנו. ופרכינן מאי קסברי רבנן. אי קסברי דאפשר לצמצם וקרובה אפילו קרובות. ליתי תרתי. ואי קסברי קרובה ולא קרובות. אפילו חדא לא ליתי. ומשני קסברי רבנן אי אפשר לצמצם ואפילו בידי אדם עיי"ש. והשתא לר"א דאמר קרובה ואפילו קרובות עכצ"ל דס"ל דמה שאמרה תורה והיתה העיר הקרובה אל החלל וגו'. לא משום דהקורבא מבררת שהרוצח בא מהעיר הקרובה. דא"כ כשנמצא מכוון בין שתי עיירות הרי אין כאן שום בירור כלל. דכיון דס"ל שאפשר לצמצם ונמצא קרוב לשתים בשוה. אין כאן בירור כלל. לא לגבי זו ולא לגבי שניי'. ואי אפשר לחייבן לא זו ולא לזו. והיכי אפשר לחייב את שתיהן. הרי הכתוב תלה בבירור קורבא וליכא. ועכצ"ל דס"ל דמה שתלה הכתוב כאן בעיר הקרובה. לא משום בירור הוא. אלא גזה"כ הוא. ומצותה בכך. ואין מקום לומר דמה שאמרה תורה העיר הקרובה היינו משום בירור אלא לרבנן. דאמרי דבנמצא מכוון בין שתי עיירות יביאו עגלה אחת בשותפות ויתנו. ובסוגיא דבב"ב שם כיון דקאמר ר"ח רובא דאורייתא וקורבא דאורייתא ורובא עדיף. עכצ"ל דס"ל דהעיר הקרובה משום בירור הוא. דאל"כ לא אשכחן קורבא בדאורייתא כלל בתורת בירור. דבעגלה ערופה אינה אלא משום דמצותה בכך. וגזה"כ בעלמא הוא בענין זה בלבד. ומאי קאמר אע"ג דרובא דאורייתא וקורבא דאורייתא רובא עדיף. והא לא אשכחן קורבא בדאורייתא אלא בעגלה ערופה בלבד משום דמצותה בכך. ואין זה ענין לרוב כלל. שהוא משום בירור בכל התורה. דכתיב אחרי רבים להטות. וס"ל כרבנן דר"א. ולזה שפיר מתיב עלי' ר"ז מדכתיב והיתה העיר הקרובה וגו'. ואע"ג דאיכא אחריתא דנפישא. ואיצטריך לשנויי בדליכא וביושבת בין ההרים. אבל אינה יושבת בין ההרים אזלינן בתר רובא דעלמא. ולא מחייבינן את העיר הקרובה. משום דרובא עדיף מקורבא. ולא אזלינן בתר קורבא אלא במקום דליכא רובא כנגדו. ומעתה א"כ ממילא מבואר דלק"מ תמיהת התוס' שם. דאיכא למימר בפשיטות דההיא ברייתא דקתני שמניחין אותה העיר שאין בה ב"ד ומודדין לעיר אחרת שיש בה ב"ד. אתיא כר"א דס"ל דאין הקורבא בעגלה ערופה משום בירור. אלא מצותה בכך וגזה"כ הוא. אפילו בענין דליכא הוכחה מתוך הקורבא שמשם בא ההורג. וכגון בנמצא מכוון בין שתי עיירות כדכתיבנא. ולדידי' שפיר קתני שמניחין העיר הקרובה שאין בה ב"ד ומודדין לעיר הקרובה מעיירות שיש בהן ב"ד ויליף לה מקרא ואע"ג דבסוטה שם (כ"ה ע"ב) מפרשינן סתם מתניתין דהתם נמי כההיא ברייתא עיי"ש. איכא למימר דלר"ח ס"ל דכיון דקתני סיפא נמצא מכוון בין שתי עיירות שתיהן מביאות שתי עגלות דברי ר"א. איכא למימר דמאי דקתני דברי ר"א. ארישא נמי קאי. ור"א הוא דקאמר הך דינא. ולטעמי' אזיל ולאו סתמא היא. ומאי דפריך בסוגיא דבב"ב שם על ר"ח ממתניתין דהתם ניחא שפיר. דהרי בהך מתניתין מבואר דס"ל דקורבא הוי בירור. וא"כ ע"כ לא מיתוקמא כר"א עיי"ש. ואין להאריך כאן בזה: 
<b>אלא </b>דלפ"ז נמצאו פסקי הרמב"ם ז"ל (פ"ט מהלכות רוצח ה"ה וה"ו וה"ז) סותרים זא"ז. שפסק כר"ח (בב"ב שם) וגם פסק שם כההיא ברייתא דסוטה שם. וא"כ לדידי' קושית התוס' במקומה עומדת. וגם בלא"ה דחיקא מילתא לאוקמי בפלוגתא דתנאי אי אזלינן בתר קורבא בעלמא או לא. ולא משמע הכי ואין להאריך. ולכן יותר נראה לומר לתמיהא זו של התוס'. דגם התם ודאי רק העיר הקרובה אל החלל. אע"פ שאין בה ב"ד. היא שמביאה עגלה ערופה. ומשום שמהקורבא מוכח שהרוצח לא בא אלא משם. ולא אמרו שמניחין העיר שאין בה ב"ד ומודדין לעיר שיש בה ב"ד אלא לענין המדידה. ולענין שהב"ד של העיר ההיא החובה מוטלת עליהם לערוף את העגלה ולעשות כל האמור בפרשה. אבל ודאי הכל נעשה רק לשם כפרת העיר הקרובה שמביאה העגלה. משום דודאי ממנה בא הרוצח. ועלה דידה הוא דרמי חיובא להתכפר בעגלה. וכבר ראיתי להרב ב"ש שם לעיל שכתב דהא דאיפליגו (פ"ב דמכות י' ע"ב) אמוראי בעיר שאין בה זקנים אם מביאה עגלה ערופה עיי"ש. ותמהו בתוס' שם מדתנן שאין מודדין אלא לעיר שיש בה ב"ד עיי"ש. ולזה כתב בב"ש שם דודאי אין מודדין אלא לעיר שיש בה ב"ד. ולא פליגי הנך אמוראי אלא אם העיר הקרובה שאין בה ב"ד היא שמביאה העגלה. או אותה העיר שיש בה ב"ד מביאה עיי"ש בדבריו. ולפ"ז ג"כ אפשר לומר דהך סוגיא דבב"ב שם אזלא אליבא דמ"ד דהעיר שאין בה ב"ד. כיון שהיא קרובה. היא מביאה העגלה. וא"כ סרה תמיהת התוס' שם. אלא דאכתי צ"ע במש"כ הרמב"ם ז"ל (פ"ט ה"ד שם) וז"ל אין מודדין אלא לעיר שיש בה ב"ד של כ"ג. ואין מודדין לירושלים. שירושלים אינה מביאה עגלה ערופה וכו'. נמצא קרוב לירושלים או לעיר שאין בה ב"ד. מניחין אותה ומודדין אל שאר העיירות הסמוכות וכו' עכ"ל עיי"ש. והשתא לפי מה שביארנו הדרא קושיא לדוכתה בנמצא סמוך לירושלים שכתב הרמב"ם שמניחין אותה ומודדין לעיר אחרת. והא כיון דירושלים אינה מביאה עגלה ערופה. וע"כ העיר האחרת שמודדין אליה היא שמביאה העגלה. וא"כ בזה עדיין תמיהת התוס' בתקפה. דהא מתוך הקורבא מוכח דמירושלים הוא שבא הרוצח ואין כאן חובת עגלה ערופה כלל: 
<b>אלא </b>דעיקר דברי הרמב"ם ז"ל בזה לא נתבאר אצלי מנ"ל הא. והרי במתניתין דסוטה שם לא תנן הך דינא אלא בעיר שאין בה ב"ד בלבד. וגם בברייתא דמייתי בסוגיא דהתם. וגם בירושלמי שם לא אמרו כן אלא בעיר שאין בה ב"ד. אבל בירושלים לא תנן התם במתניתין אלא שאינה מביאה עגלה ערופה. אבל לענין מדידה לא נזכרה ירושלים כלל. ומשמע ודאי שאם נמצא סמוך לירושלים ליכא מדידה כלל. לפי שאין כאן תורת עגלה ערופה כלל. כמו בנמצא סמוך לספר או לעיר שרובה נכרים. וראיתי בכ"מ שם שעל מש"כ הרמב"ם שם ואין מודדין לירושלים וכו'. כתב משנה וגמרא שם. וגם על מה שכתב הרמב"ם נמצא קרוב לירושלים וכו'. ציין בכ"מ למשנה שם עיי"ש. ודבריו מתמיהים אצלי מאוד בזה. דליתא התם כלום מזה וכדכתיבנא. וגם שאר נושאי כליו לא הראו את מקורו. ויותר מזה קשה לי דאדרבה מסוגיא דסוטה שם מוכח איפכא. דאהא דתנן התם נמצא סמוך לספר וכו' או לעיר שאין בה ב"ד לא היו עורפין. אין מודדין אלא לעיר שיש בה ב"ד. פרכינן (בגמרא שם) פשיטא. כיון דתנא לעיר שאין בה ב"ד. אנא ידענא דאין מודדין אלא לעיר שיש בה ב"ד. ומשני הא קמ"ל כדתניא מנין שאם נמצא סמוך לעיר שאין בה ב"ד שמניחין אותה ומודדין לעיר שיש בה ב"ד. ת"ל ולקחו זקני העיר ההיא מ"מ עיי"ש. ופירש"י וז"ל קמ"ל כדתניא וכו'. וה"ק נמצא סמוך לעיר שאין בה ב"ד אין מודדין לה. אלא לעיר שיש בה ב"ד מודדין. איזו היא עיר שיש בה ב"ד קרובה לו. ואי לא הדר תניא הוה אמינא אין מודדין כלל עכ"ל עיי"ש. הרי מבואר בהדיא מזה דכל היכא דלא קתני במתניתין בהדיא שמודדין למקום אחר. אלא קתני סתם דאין עורפין אית לן למימר דאין כאן מדידה כלל. והילכך בעיר שאין בה ב"ד איצטריך למיהדר ולאשמעינן הכי בהדיא. והשתא בירושלים דלא קתני במתניתין אלא שאינה מביאה עגלה ערופה. ע"כ מתבאר מזה שאין כאן מדידה כלל בנמצא החלל קרוב לירושלים ודלא כמש"כ הרמב"ם ז"ל. וראיתי בקרית ספר להמבי"ט ז"ל שהשמיט הלכה זו מלשון הרמב"ם שהביא שם. ולא כתב כן אלא גבי נמצא סמוך לעיר שאין בה ב"ד בלבד עיי"ש. ואולי כן היה כתוב בנוסחת הרמב"ם שלפניו. אבל בסמ"ג (עשין ע"ח) כתב כדברי הרמב"ם בנוסחא שלפנינו עיי"ש. מיהו מדברי החנוך (מצוה תק"ל) משמע דלא ס"ל הכי. אלא ס"ל דירושלים יש לה דין סמוך לספר ועיר של נכרים דאין מודדין להן כלל עיי"ש בדבריו: 
<b>ואמנם </b>מצאתי מקורו של הרמב"ם ז"ל והסמ"ג בתוספתא (פ"ט דסוטה). דקתני התם נמצא סמוך לספר בעיר שיש בה נכרים. או בעיר שאין בה ב"ד. אם היה עיר עכו"ם בינתים או סמוכה לירושלים לא היו מודדין. אלא מניחין אותה ומודדין חוצה לה עיי"ש. הרי בהדיא דגם בנמצא סמוך לירושלים מודדין לעיר אחרת. כמו בנמצא סמוך לעיר שאין בה ב"ד. ואע"ג דהך תוספתא בגירסא שלפנינו נשתבשה ויש בה כמה ט"ס. מ"מ חזינן שמבואר בה כדברי הרמב"ם והסמ"ג. ובתוספתא שנדפסה מכת"י הגירסא מתוקנת יותר. והכי גרסינן התם. אם היה עיר של גוים בינתים. או שהיתה סמוכה לירושלים. לא היו מודדין. אלא מניחין אותה ומודדין חוצה לה. נמצא סמוך לספר. לעיר שיש בה גוים או לעיר שאין בה ב"ד לא היו מודדין. ואין מודדין אלא לעיר שיש בה ב"ד. אלא מניחין אותה ומודדין חוצה לה עיי"ש. ובלתי ספק דמקור דברי הרמב"ם והסמ"ג הוא משם. אלא דמ"מ הדבר קשה ללמוד משם. כיון דודאי ממשנתנו ומסוגיא דתלמודא בבבלי ובירושלמי ומהספרי לא משמע הכי. ובפרט דמהתוספתא בין לגירסא שלפנינו ובין לגירסת הכת"י. מתבאר דגם בעיר של גוים דינא הכי הוא. והרי בזה גם לדעת הרמב"ם ז"ל לא קיי"ל הכי. כמבואר בדבריו שם. ועכצ"ל דס"ל דמשבשתא היא. וא"כ אין ללמוד ממנה כלל במקום שסותרת למשמעות משנתנו וסוגית התלמוד והספרי. והכי מוכח ג"כ מדילפינן התם לנמצא סמוך לעיר שאין בה ב"ד שמודדין לעיר שיש בה ב"ד מדכתיב ולקחו זקני העיר מ"מ. והיינו משום דקרא יתירא הוא כפירש"י שם. וא"כ אין לנו אלא לעיר שאין בה ב"ד. דבזה הוא דמיירי קרא. אבל בירושלים מהיכא תיתי לן. ולכן דברי הרמב"ם ז"ל והסמ"ג צ"ע אצלי בזה. וגם בדברי הרמב"ם ז"ל גופיה (בפיה"מ דסוטה שם) משמע דלא ס"ל הכי למשנתנו עייש"ה. ומעתה מתבאר עכ"פ שע"פ סוגית התלמוד שפיר מתורצת על נכון תמיהת התוס' בסוגיא דבב"ב שם כמו שביארנו. ואין מקום לתמיהתם אלא ע"פ דעת הרמב"ם ז"ל ע"פ התוספתא שהבאתי. ומיהו גם לפי דעת הרמב"ם ז"ל אפשר ליישב כמש"כ בהגהות מיימוני (הלכות רוצח שם הלכה ה') בשם הריצב"א ז"ל דהא דאמרינן נמצא סמוך לעיר שאין בה ב"ד מניחין אותה ומודדין לעיר שיש בה ב"ד. היינו דוקא בשקריבתן שוה להחלל. ואין זו רחוקה מזו להחלל. אבל אם זו שאין בה ב"ד קרובה יותר אל החלל מזו שיש בה ב"ד. אין הכי נמי שאין מודדין יותר כלל. ואין בזה תורת עגלה ערופה עיי"ש בדבריו. וא"כ. עכ"פ מצד זה ליכא קושיא. ומעתה ודאי מוכרח מזה שאם נמצא החלל תוך העיר נמי מביאה עגלה ערופה. וכ"ש הוא מנמצא חוץ לעיר. וכדכתיבנא ע"פ דברי הרמב"ן ז"ל בב"ב שם: 
<b>איברא </b>דעיקר דברי הרמב"ן ז"ל בזה. אע"פ שכן נראה גם דעת הראב"ד ז"ל בהשגות (פ"ז מהלכות ע"ז הי"ב) עיי"ש היטב ובכ"מ שם. וכן משמע דעת הרמב"ם ז"ל (פ"י מהלכות מאכלות אסורות הי"ג). ובזה תסור קושית הרב לח"מ שם עיי"ש. וכן נראה דעת הטור (יו"ד סי' רצ"ד) עיי"ש. מיהו יש לדחות. דאפשר שדעתם כדעת רבינו יונה ז"ל בעליותיו שהביא בש"מ (בסוגיא דבב"ב שם). בפירושו האחרון עיי"ש היטב ואכמ"ל בזה. מ"מ דבריו ז"ל תמוהים אצלי טובא מסוגיא דפ"ק דבכורות (ז' ע"ב). דתנן התם דג טמא שבלע דג טהור מותר באכילה וכו'. ופרכינן עלה התם. טעמא דחזינן דבלע. הא לא חזיני' דבלע אמרינן אשרוצי אשריץ. מנ"ל וכו'. ר"א אמר רוב דגים במינן משריצים וכמו שבלע לפנינו דמי עיי"ש. והשתא לפי סברת הרמב"ן ז"ל הא התם שנמצא במקומו ממש הו"ל קרוב שהוא במקומו ממש דאמרינן כאן נמצא וכאן היה. דעדיפא טפי מרובא. ואית לן למימר דלא מהני ליה רובא דרוב דגים במינן משריצים להתירו באכילה. אלא הו"ל למיזל בתר קורבא כהאי. ולומר דאשרוצי אשריץ וכאן נמצא וכאן היה מיצירתו ואסור באכילה. וזו תימא גדולה על הרמב"ן ז"ל וסייעתו. וצ"ע כעת בזה. אלא דמ"מ בעיקר הדבר ודאי סברת הרמב"ן ז"ל מצד עצמה מוכרחת עכ"פ לענין שקרוב כזה עדיף מקרוב שלא במקומו ממש. ולא הוקשה לנו על סברתו מסוגיא דבכורות שם אלא במאי דס"ל דקרוב כזה לכ"ע עדיף טפי מרוב. ומכריע נגד הרוב. אבל ודאי קרוב כזה עדיף טפי מיהת מקרוב בעלמא. אפי' אם לא יהיה עדיף מרוב. וא"כ כיון דלפי המבואר בסוגיא דהתם דמה שאמרה תורה דהעיר הקרובה אל החלל היא שמביאה העגלה. היינו רק משום שהקורבא מוכחת שמשם בא הרוצח. ודאי איכא למשמע מזה דכ"ש כשנמצא החלל תוך העיר מיחייבא להביא עגלה ערופה. והכי משמע מפשטא דלישנא דברייתא (ר"פ בתרא דסוטה מ"ה ע"א) דתניא ומדדו אפי' נמצא בעליל לעיר היו מודדין שמצוה לעסוק במדידה עיי"ש. ובודאי לשון בעליל לעיר משמע באמצע העיר שגלוי וניכר לכל שכאן נהרג בלא ספק. וכלישנא דקרא בעליל לארץ (תהלים י"ב ז'). וכ"ש לפי הגירסא שבתוספתא (פ"א דסוטה) בעליל העיר עיי"ש. דודאי משמע בפירסומה של העיר. דהיינו במקום היותר גלוי שבעיר. אלא דרש"י ז"ל בסוטה שם. וכן בסנהדרין (י"ד ע"ב) והרמ"ה ז"ל שם והרמב"ם ז"ל (רפ"ט מהלכות רוצח) ושאר ראשונים לא פירשו כן עיי"ש. ומדברי הערוך (ערך עלל) נראה שגירסתו שם בעליל קרוב לעיר עיי"ש. ואפשר דזו היתה גם גירסת הרמב"ם ז"ל שם עיי"ש אבל לא כן הגירסא לפנינו בתלמודין שם ובירושלמי ובתוספתא שם. ועכ"פ לכאורה צריך לפרש דברי רבינו הגאון ז"ל כמו שביארנו. וא"כ דעתו דאם נמצא תוך העיר אינה מביאה עגלה ערופה. וכדעת הרלב"ג והרי"א ז"ל. ואולי אפשר לומר דמש"כ <b>דמי נודדים </b>אין כוונתו אלא לומר שנמצא נדוד ומושלך על אם הדרך בארץ או בשדה ולאפוקי אם נמצא טמון בגל וכיו"ב. כדתנן (ר"פ בתרא דסוטה). או לאפוקי אם נמצא על המטה. כדאיתא בירושלמי שם עיי"ש. וכ"ש אם נמצא נרצח בביתו. דודאי אין בזה תורת עגלה ערופה אפי' את"ל דאם נמצא תוך העיר בשוק נמי בכלל מצוה זו: 
@00פרשה ט. 
<b>פרשת מלקות ייסרון. </b> כתיב (פרשת תצא) והיה אם בן הכות הרשע והפילו השופט והכהו וגו'. והיא מצוה לב"ד להלקות את המחוייב מלקות. ומנאה במנין הפרשיות כמצוה המסורה לצבור ולב"ד לענוש את המתחייבים בעונשין מדאורייתא. ולרבינו הגאון ז"ל מלקות צריכה נמי לסנהדרין כדיני נפשות כמו שביארנו לעיל (סוף מנין העונשין) עיי"ש. ומה שלא מנאה במנין העונשין. הדבר מבואר דהיינו משום דשם לא נמנו אלא העונשין שבמיתה. אם במיתת ב"ד. ואם שלא בב"ד. או בידי שמים. אבל עונש מלקות אין שם מקומו. והנה מצוה זו מנה רבינו הגאון ז"ל גם באזהרותיו שע"פ עשה"ד (דבור לא תרצח) וז"ל שם <b>הלקה ארבעים ליסרה על עוברי על לאוי תורתך. </b>עכ"ל עיי"ש. וגם באזהרות אתה הנחלת ובאזהרות הר"י אלברגלוני ז"ל מנאוה. אבל הבה"ג ז"ל לא מנאה וגם באזהרות הר"ש בן גבירול ז"ל נמשך אחר הבה"ג כדרכו ולא מנאה. וגם באזהרות הר"א הזקן ז"ל לא מנה מצוה זו. ואע"פ שהזכירה בריש מנין הלאוין שלו. מ"מ הדבר ברור שאין כוונתו שם למנותה במנין המצות. שאין זה מקומה. אלא שכתב בדרך אגב לפי שכתב שם שאלו הלאוין אין בהם יותר מעונש מלקות. וכמש"כ גם הבה"ג בריש מנין הלאוין עיי"ש. לכן האריך שם במליצתו קצת בענין מלקות. ואמנם בה"ג כת"י רומי נזכרו דיני מכות בריש מנין הפרשיות שלו. ונראה שכוונתו בזה לפרשת מלקות. ובלתי ספק שנוסחא זאת היתה גם לפני הר"י אלברגלוני ז"ל ולכן מנאה גם הוא. והנה הרמב"ם וסייעתו ז"ל מנאה במנין העשין. ולשיטתייהו אזלי שמנו גם העונשין שבמיתה במנין העשין. אבל רבינו הגאון ז"ל שמנה העונשין שבמיתה כולם במנין הלאוין. וכמו שביארנו טעמו בפתיחה למנין העונשין עיי"ש. הדבר ברור דגם עונש מלקות שמנה כאן כוונתו למנותו במנין הלאוין כשאר העונשין. אע"פ שהיא מצוה על הב"ד בקום ועשה: 
@00פרשה י. 
<b>והעם בתרועת מלך נועדים. </b>(כצ"ל). כבר הארכנו בביאור פרשה זו לעיל במנין העשין (עשה ט"ז). ושם נתבאר דכוונת רבינו הגאון ז"ל כאן למצות הקהל. דכתיב (פ' וילך) מקץ שבע שנים במועד שנת השמטה בחג הסוכות וגו' הקהל את העם וגו'. ואע"פ שכבר כתב שם <b>והמלך יקראנה לעם בלהקים. </b>שכוונתו למצות קריאת המלך לפני העם ביום הקהל. מ"מ חזר ומנה כאן מצות הצבור להיות נקהלים יחד ולשמוע הקריאה. שהיא מצוה בפ"ע. ואינה תלויה בקריאת המלך כלל. שאף אם לא היה אז מלך בישראל או שלא בא מאיזו סיבה. החובה עליהם להיות נקהלים ולשמוע הקריאה מאחד מזקני העם. דבפרשת הקהל לא נזכר מלך כלל. וזו ודאי מצות הצבור היא ונמנית במנין הפרשיות. אבל לעיל שם לא מנה אלא מצות המלך. שכשיש מלך בישראל חייבו הכתוב שיקרא הוא קריאה זו לפני העם הנקהלים אז לכך. מדכתיב בפרשת המלך וכתב לו את משנה התורה הזאת וגו'. ולמדנו מפי השמועה דהיינו כדי לקרות בספר זה לפני העם ביום הקהל. כמבואר בספרי ובפסיקתא זוטרתא. וכדפרש"י ז"ל במתניתין דסוטה (מ"א ע"א) עיי"ש. ולפמש"כ הרב המאירי ז"ל (פ"ב דסנהדרין כ"ב ע"א) נפק"ל הכי בספרי מדכתיב משנה התורה שעתיד להשתנן. כלומר שהמלך היה משננן בפרשת הקהל וכו' עכ"ל המאירי שם בש"מ עיי"ש בדבריו. וכיו"ב פירש"י ז"ל (פרשת שופטים) לדעת אונקלוס. שכתב וז"ל ואונקלוס תרגום פתשגן. פתר משנה מלשון שנון ודבור עכ"ל עיי"ש. ולכן לא מנה רבינו הגאון ז"ל העשה דכתיבת ס"ת למלך מדכתיב וכתב לו את משנה התורה וגו'. וכדתנן (פ"ב דסנהדרין כ"א ע"ב). משום דהיינו הך. דעיקר מצוה זו היינו כדי לקרות בס"ת זו ביום הקהל. וא"כ כתיבה זו אינה אלא הכנה והקדמה להתכלית. דהיינו הקריאה ביום הקהל. והתכלית היא שנמנית לא ההכנה והקדמה לה. וכמו שנתבאר בשרשים (שורש עשירי) עיי"ש. ומאי דכתיב בקרא והיתה עמו וקרא בו כל ימי חייו. איכא למימר דהיינו כל ימי חייו ביום הקהל. ומה שדרשו בספרי ימי חייו הימים כל ימי חייו הלילות. היינו להכשיר גם הלילה לקריאה זו. אבל ודאי עיקר מנוה זו אינה אלא לצורך קריאה ביום הקהל. כמתבאר מהספרי. גם אפשר לומר דכל ימי חייו לא קאי אלא על והיתה עמו דלעיל מיני'. וכן ושמע להדיא מלשון הרמב"ם ז"ל (פ"א מהלכות ס"ת ה"ב ופ"ג מהלכות מלכים ה"א) עיי"ש היטב. וכן מבואר בדבריו בסה"מ (עשין י"ז) עיי"ש. ובחנוך מצוה תק"ג) ובסמ"ג (עשין כ"ה) עיי"ש. ומאי דכתיב למען ילמד ליראה וגו'. היינו ג"כ ע"י הקריאה ביום הקהל. דהא גם בפרשת הקהל עצמה כתיב כלשון זה ממש למען ישמעו ולמען ילמדו ויראו את ה' וגו': 
<b>איברא </b>דלכאורה לא משמע הכי מדתניא בתוספתא (פ"ד דסנהדרין) וכותב לו ס"ת ללמוד לשמו וכו' עיי"ש. הרי דאין ס"ת שלו אלא ללמוד בו. וכפשטי' דקרא דכתיב וקרא בו כל ימי חייו. וס"ל דעל הקריאה קאי. מיהו אין מזה ראי'. דבתוספתא שנדפסה מכת"י ליתא הכי. אלא הכי גרסינן התם. וכותב לו ס"ת לשמו שלא יהא ניאות בשל אבותיו אלא בשלו וכו' עיי"ש. וכן הוא לשון הברייתא בסוגיא דסנהדרין שם עיי"ש. והיא הך ברייתא גופא דתוספתא שם. ואע"ג דבברייתא דתלמודין שם איתא שלא יתנאה בשל אחרים. כבר כתב בד"ס שם דבש"ס כת"י איתא בשל אבותיו עיי"ש. וכן הוא גירסת הרמב"ם בסה"מ (עשה י"ח) עיי"ש. ומיהו בדברי הרמ"ה ורבינו יונה ז"ל שם מבואר שהיתה לפניהם כגירסא שלפנינו עיי"ש. וא"כ צ"ל דברייתא אחריתא היא. ועכ"פ אין מזה הכרע. אלא דקשה מדתניא בתוספתא שם לקמן. והכי איתא נמי בירושלמי (פ"ב דסנהדרין ה"ו). וכתב לו את משנה התורה הזאת מלמד ששני תורות כותב לו אחת שנכנסת ויוצאת עמו וכו' שנאמר והיתה עמו וקרא בו כל ימי חייו. במקום הראוי לקרות. והלא דברים ק"ו ומה אם מלך ישראל שלא עסק אלא בצרכי צבור נאמר בו והיתה עמו וקרא בו כל ימי חייו שאר בני אדם על אחת כמה וכמה וכו' עיי"ש. ולשון הירושלמי שם מבואר יותר דקאי על הקריאה ולמוד. שאמרו שם ומה אם מלך ישראל שהיה עסוק בצרכי ישראל נאמר בו וקרא בו כל ימי חייו. ההדיוט על אחת כמה וכמה עיי"ש. הרי דכל ימי חייו על וקרא בו קאי. וכפשטי' דקרא שיקרא ויעסוק בו כל ימי חייו. וזה מסייע לדעת הרמב"ם ז"ל וסייעתו. ושלא כדעת רבינו הגאון ז"ל וסייעתו דס"ל דעיקר מצות כתיבת ס"ת זו אינה אלא כדי לקרות בו לפני העם ביום הקהל. וזו היא קושיא גדולה על שיטתו בזה. אלא שכבר נתבאר דשיטת רבינו הגאון ז"ל יש לה יסוד נאמן ונכון ע"פ דברי הספרי (שופטים פסקא ק"ס). אלא דמ"מ בודאי יש מקום להקשות כן לפי מה שביארנו שם דברי רבינו הגאון ז"ל ע"פ דברי הספרי אלו לפי גירסת הרב המאירי ז"ל: 
<b>ומ"מ </b>יש לצדד בזה בדרך אחרת וכמו שנבאר. והנה ז"ל הרב המאירי שם. ובספרי (פ' שופטים) אמרו. משנה אין לי אלא משנה תורה כל התורה מנין. ת"ל את כל דברי התורה. א"כ למה נאמר משנה שעתיד להשתנות וכו'. ויש גורסין שם שעתיד להשתנן. כלומר שהמלך היה משננן בפרשת הקהל. וכן נראה ממה שאמרו שם אחרים אומרים אין משננין אותו ביום הקהל אלא משנה תורה בלבד עכ"ל עיי"ש. ולפי גירסתו זו ופירושו מבואר דלת"ק היה המלך קורא לפניהם כל התורה כולה. ולא במשנה תורה בלבד. דמדקאמרי אחרים אין משננין אלא משנה תורה. מכלל דלת"ק איתרבי מקרא מדכתיב כל דברי התורה שצריך לשנן לעם כל התורה כולה. ומאי דכתיב וכתב לו את משנה התורה וגו'. אינו אלא מלשון שינון. ולא בא הכתוב בזה אלא להודיע הצורך לכתיבת התורה זו. כדי שיהי' לו ספר מיוחד לשנן בו לעם את דברי התורה ביום הקהל. ולזה הוא שקראה משנה. אבל ודאי כל התורה היה כותב וקורא. ולפ"ז מתניתין דסוטה (מ"א ע"א) דתנן שלא היה המלך קורא ביום הקהל אלא במשנה תורה בלבד. ע"כ לא אתיא אלא כאחרים וכדפירש"י שם בהדיא עיי"ש. ומתניתין דפ"ב דסנהדרין שם דמשמע דהמלך צריך שיכתוב לו ס"ת שלימה. ע"כ לא אתיא אלא כת"ק דאחרים. דכיון דס"ל דצריך שיקרא ביום הקהל כל התורה. ע"כ המצוה היא שיכתוב לו כל התורה כולה. אבל לאחרים דפליגי עלי' וס"ל שאין משנין ביום הקהל אלא במשנה תורה בלבד. וא"כ ס"ל דמאי דכתיב וכתב לו את משנה התורה וגו'. היינו משנה תורה ממש כפשטי' דקרא. א"כ אין המצוה שיכתוב לו אלא משנה תורה. וכבר עמדנו בזה שם דלפ"ז דברי הרמב"ם ז"ל סותרים זא"ז. דבריש הלכות ס"ת ופ"ג מהלכות מלכים פסק כסתם משנתנו דפ"ב דסנהדרין שם. ובפ"ג מהלכות חגיגה פסק כסתם משנה דסוטה שם שאין המלך קורא ביום הקהל אלא במשנה תורה עיי"ש. ולפי מה שנתבאר היינו תרתי דסתרי אהדדי: 
<b>ואמנם </b>יש מקום אתי לומר בזה דכיון דלא קאמרי אחרים אלא אין משנין אותו ביום הקהל אלא משנה תורה בלבד. משמע דלא פליגי עלי' דת"ק אלא לענין שינון. דלת"ק הוא בכל התורה כולה. ולאחרים אינו אלא במשנה התורה בלבד. אבל במאי דס"ל לת"ק דהמצוה היא שיכתוב לו כל התורה. משמע דאחרים נמי מודו לת"ק. ונראה דהיינו משום דריבויא דדריש ת"ק מדכתיב כל דברי התורה לשינון. וממילא נמי לכתיבה. דכיון דצריך שינון בכל התורה ממילא נשמע דצריכה להיות כתובים בה כל דברי התורה. מוקמי לה אחרים לכתיבה בלבד. ולהכי אף ע"ג דלענין שינון ס"ל שאין משננין אלא במשנה תורה בלבד. מ"מ מודו דצריכה שתהא כתובה כולה. וא"כ לפ"ז ממילא מבואר דמשנתנו דסנהדרין שם מצי אתיא נמי כאחרים. משום דהתם בכתיבה הוא דמיירי. ובכתיבה אחרים נמי מודו. וא"כ אין בזה סתירה גם בפסקי הרמב"ם ז"ל. ופסק כאן ושם כאחרים. ומשום דסתם לן תנא בסוטה שם כוותי'. אלא דאין זה נכון. דלפ"ז נמצא דלאחרים משנה התורה דכתיב אצל כתיבה בקרא. דכתיב וכתב לו את משנה התורה הזאת על ספר וגו'. מוקמי ליה לענין שינון ביום הקהל. וקרא דכל דברי התורה דכתיב אצל קריאה ושינון. דכתיב וקרא בו כל ימי חייו למען ילמד ליראה וגו' לשמור את כל דברי התורה וגו'. מוקמי לי' לענין כתיבה לחודה. וזה ודאי לא יתכן. אלא שאפשר לומר דס"ל דודאי קרא דאת כל דברי התורה נמי לענין קריאה הוא דאתי לריבויי. אלא דלא קאי על הקריאה והשינון שביום הקהל. דכבר גלי קרא דמשנה התורה שאין קורין ביום הקהל אלא במשנה תורה בלבד. אלא דאשמעינן קרא דאע"ג דעיקר המצוה דכתיבת ס"ת זו אינה אלא משום הקריאה שביום הקהל. מ"מ הואיל ועביד בה חדא מצוה אמר קרא דליעביד בה נמי מצוה אחריתא. כההיא דאמרינן פרק כיצד מברכין (ל"ט ע"ב) ובפרק כל כתבי (קי"ז ע"ב) עיי"ש. והילכך אע"פ שיש לו ס"ת אחרת בבית גנזיו. מ"מ חייבהו הכתוב ללמוד בס"ת זו שהכינה ליום הקהל. והיינו דכתב קרא והיתה עמו וקרא בו כל ימי חייו וגו' לשמור את כל דברי התורה וגו'. כלומר דמלבד הקריאה לפני כל ישראל שביום הקהל שאין צריך לה אלא משנה התורה בלבד. כדכתיב וכתב לו את משנה התורה. חייב ג"כ לקרא בו כל ימי חייו. וא"כ ודאי ע"כ א"א מבלי שיכתבנה כולה. וממילא מבואר דלפ"ז שוב ליכא שום מקום קושיא לשיטת רבינו הגאון ז"ל מהתוספתא והירושלמי שם: 
<b>ומ"מ </b>דברי הרמב"ם ז"ל עדיין לא נתיישבו בזה. דכיון דפסק (ריש הלכות ס"ת. ופ"ג מהלכות מלכים) דמצות המלך היא שיכתוב שני ס"ת. והיינו כמאן דדריש (פ"ב דסנהדרין שם) מדכתיב וכתב לו את משנה התורה וגו' שכותב לשמו שתי תורות עיי"ש. ולכאורה להאי תנא ע"כ ס"ל דביום הקהל צריכין שיקראו כל התורה. דהא בפרשת הקהל כתיב תקרא את התורה הזאת נגד כל ישראל. דודאי כל התורה משמע. ולאחרים דקאמרי שאין קורין ביום הקהל אלא במשנה תורה. היינו רק משום דבהדיא גלי קרא וכתב לו את משנה התורה. והיינו משום דעיקר מצוה זו היינו משום קריאת משנה התורה ביום הקהל. אע"ג דלפי מה שביארנו גם לאחרים צריכה שתהא כתובה כולה. מ"מ קראה משנה תורה על שם תכליתה ועיקר מצותה. וא"כ להאי תנא כיון דדריש משנה תורה דהאי קרא לשתי תורות. וכן למאן דדריש ליה התם לכתב הראוי להשתנות. נראה דס"ל דקורין ביום הקהל כל התורה. ומתניתין דסוטה שם דקתני שאין קורין ביום הקהל אלא במשנה תורה. ע"כ לא אתיא אלא כאחרים וכמשכ"ל. ומעתה א"כ עדיין פסקי הרמב"ם ז"ל סותרים זא"ז. דפסק כמאן דדריש משנה התורה דקרא לשתי תורות. וגם פסק (פ"ג מהלכות חגיגה) כמתניתין דסוטה שם שאין קורין ביום הקהל אלא במשנה תורה. מיהו יש מקום לומר בזה ע"פ מש"כ בחי' רבינו יונה ז"ל בסוגיא דסנהדרין שם וז"ל. וא"ת ליכתוב וכתב לו התורה הזאת (כצ"ל עיי"ש) ולא בעי משנה. דכיון דכתיב כתבו לכם ע"כ כשכתב ג"כ גבי מלך וכתב לו. לשתי תורות הוא דכתיב. ואפשר אע"ג דלא איצטריך כתבי'. וכדאמר בעלמא מילתא דאתיא בק"ו טרח וכתב לה קרא. וכן נראה (כצ"ל) דאליבא דרבא ואליבא דמאן דס"ל כוותי' אין צורך במשנה. תדע דההיא ברייתא דאייתי רבא לית בה משנה. אלא וכתב לו שתי תורות. ולאו ממשנה דריש לה עכ"ל עיי"ש. וכוונתו בזה למאי דאמרינן התם אמר רבא אף ע"פ שהניחו לו אבותיו לאדם ס"ת מצוה לכתוב משלו שנאמר ועתה כתבו לכם את השירה הזאת. איתיבי' אביי וכותב לו ס"ת לשמו שלא יתנאה בשל אחרים. מלך אין הדיוט לא. ומשני לא צריכא לשתי תורות. וכדתניא וכתב לו את משנה וגו' כותב לשמו שתי תורות וכו' עיי"ש. וזהו שכתב רבינו יונה ז"ל דלשתי תורות לא צריך קרא במלך. דמדכתיב במלך וכתב לו את התורה הזאת לחוד. נמי שמעינן דשתי תורות בעי למיכתב. דהא בחדא הדיוט נמי חייבי' קרא מדכתיב כתבו לכם את השירה. ועכצ"ל דמלבד אותה שחייב הכתוב להדיוט. חייבי' הכתוב למלך לכתוב עוד אחת. וא"כ מבואר דשתי תורות בעי למיכתב אפי' אי לאו דגלי קרא דמשנה. ולזה כתב דאין ה"נ דלא צריך קרא דמשנה להכי. אלא דמ"מ הדר וכתב קרא בהדיא הכי. כההיא דאמרינן בעלמא מילתא דאתיא בק"ו טרח וכתב לה קרא. והביא סעד לזה ממה דבברייתא דאייתי רבא לית בה משנה. אלא וכתב לו שתי תורות. ולאו ממשנה דריש לה. ודבריו אלו תמוהים לכאורה דהרי בההיא ברייתא קתני הכי על קרא דוכתב לו את משנה וגו'. ומשמע ודאי דמדכתיב משנה דריש לה. אבל הדבר ברור דבגירסא שלפניו לא הוה בברייתא שם תיבת משנה. אלא וכתב לו שתי תורות כותב לשמו וכו'. וזו היא ג"כ גירסת הרמב"ם ז"ל (בסה"מ עשין י"ח) עיי"ש. וכך היא ג"כ גירסת הרמ"ה ז"ל שם עיי"ש. אלא דמ"מ פירש שם דמדכתיב משנה דריש לה עיי"ש. אבל רבינו יונה ז"ל משמע לו דמדלא מזכיר בברייתא קרא דמשנה. לא מלשון משנה דריש לה אלא מקרא דוכתב לו את התורה לחוד נמי מוכח הכי. והשתא א"כ לפ"ז גם למ"ד דקרא דוכתב לו את משנה התורה וגו' לשתי תורות אתי. נמי שפיר איכא למימר דנפק"ל שאין קורין ביום הקהל אלא משנה תורה מדכתיב משנה. דקיי"ל כל היכא דאיכא למידרש דרשינן. דהרי לקושטא דמילתא לא איצטריך קרא לשתי תורות. אלא דנקט הך דרשא לרווחא דמילתא. ודרשא הפשוטה נקט. כדאשכחן כיו"ב בכמה דוכתי. ואע"ג דר"א המודעי דקאמר התם (כ"ב ע"א) בברייתא אלא מה אני מקיים את משנה התורה הזאת לשתי תורות וכו'. משמע דס"ל דלהכי הוא דאיצטריך קרא. מ"מ עכצ"ל דהך דרשא לאו דוקא. ולא בא אלא לומר דלדרשא אחריתא איצטריך קרא. ולאפוקי מרבי יוסי דדריש לי' לכתב הראוי להשתנות. דודאי גם לשתי תורות לא אתי הך קרא כמו שהכריח רבינו יונה ז"ל. ועי' מש"כ הרש"ל והרש"א ז"ל בסוגיא שם שלא ראו דברי רבינו יונה ז"ל אלו שכבר הרגיש בכל מה שהקשו שם. ותירץ הכל על נכון כדרך הראשונים ז"ל ואכמ"ל בזה: 
<b>ועכ"פ </b>מתבאר לפ"ז דאפי' למ"ד דמצוה למלך לכתוב שתי תורות שפיר מצי סבר דאין קורין ביום הקהל אלא במשנה תורה כסתם מתניתין דסוטה שם. דנשתי תורות לא איצטריך קרא דמשנה. דמוכתב לו לחוד נפקא. והשתא א"כ אין סתירה בפסקי הרמב"ם ז"ל כלל. דבאמת לא הביא הרמב"ם בשום דוכתא. לא בסה"מ שלו ולא בחבורו הגדול. הך דרשא דמשנה לשתי תורות. ולא הביא בסה"מ ובחבורו הגדול אלא עיקר הדין בלבד. אדרבה מסגנון לשונו משמע דס"ל דמגופי' דקרא מוכח הכי. דלאחת לא צריך קרא לאשמעינן. דהא לא גרע מהדיוט. וכי כתיב קרא וכתב לו וגו'. ודאי להוסיף במלך עוד אחת הוא דאתי. וכהוכחת רבינו יונה ז"ל עייש"ה. וא"כ שפיר שמעינן מייתורא דקרא דכתיב משנה. לומר שאין קורין ביום הקהל אלא במשנה תורה. אע"ג דקיי"ל כמ"ד שצריך המלך ב' תורות. וכן משמע נמי בפיה"מ להרמב"ם (פ"ב דסנהדרין) דגם שם לא הזכיר דרשא זו דמשנה לשתי תורות עיי"ש. ומשמע דס"ל דמעיקר המצוה שנצטוה המלך לכתוב לו ס"ת מוכרח כן. וכמש"כ רבינו יונה ז"ל: 
<b>איברא </b>דבעיקר הוכחת רבינו יונה ז"ל איכא למישדא נרגא. דהרי ממה שכבר נצטוה המלך לכתוב לו ס"ת אחת כשהיה הדיוט ליכא להוכיח אלא דמה שנצטוה כשבתו על כסא מלכותו לכתוב לו ס"ת. ע"כ היינו לחייבו חיוב חדש שלא נצטוו עליו כל ישראל. וא"כ לא מוכח מזה אלא דאע"ג דההדיוט מיפטר מחיובו בס"ת אחת אפי' כשאין לו זולת זה שום ס"ת אחרת אפי' מירושת אבות. מ"מ המלך לא מיפטר בהכי. ואם לא הניחו לו אבותיו ס"ת חייבו הכתוב לכתוב לו שתי תורות. מדכתיב והיה כשבתו על כסא ממלכתו וכתב לו וגו'. דמשמע ודאי שהטיל עליו הכתוב חובה יותר ממה שנתחייב בהיותו הדיוט. אבל מ"מ כשהניח לו אביו ס"ת אפשר לומר דגם המלך לא מתחייב לכתוב לו יותר מס"ת אחת. ואף ע"ג דגם ההדיוט אע"פ שהניחו לו אבותיו ס"ת מצוה לכתוב לו משלו מדכתיב כתבו לכם. וכדקאמר רבא התם. מ"מ בזה איכא למימר דלא חמיר מלך מהדיוט. דכיון דמדכתיב בי' וכתב לו וגו' לא שמענו אלא לחייבו יותר ממה שנתחייב בהיותו הדיוט. א"כ די לנו לאוקמי חיוב זה הנוסף עליו במָלכו לחייבו לעולם ובכל ענין בשתי תורות. אפי' כשלא הניחו לו אבותיו ס"ת. דההדיוט לא מתחייב אלא בתורה אחת. מ"מ המלך חייב לכתוב לו שתים. אבל כשהניחו לו אבותיו ס"ת. איכא למימר דגם המלך לא נצטוה לכתוב לו אלא עוד אחת. שהרי יש לו שתים. ולא נתחייב ביותר משתים. והיינו דוקא אם לא נפק"ל מצוה יתירה שעל המלך יותר מעל ההדיוט אלא מדכתיב והיה כשבתו וגו' וכתב לו וגו'. אבל למאן דנפק"ל במלך שתי תורות מדכתיב וכתב לו את משנה וגו'. דדריש משנה לשון שנים. או מענין כפול. כמו לחם משנה. א"כ ודאי אע"פ שהניחו לו אבותיו כמה ס"ת המצוה עליו שיכתוב שתי תורות. דכי היכי דהדיוט יליף רבא מדכתיב ועתה כתבו לכם וגו' שאע"פ שהניחו לו אבותיו ס"ת מצוה לכתוב משלו. הכי נמי מלך מדכתיב בי' וכתב לו את משנה התורה וגו' ילפינן שנצטוה לכתוב לו שתי תורות משלו אפילו הניחו לו אבותיו כמה תורות. והשתא אין כאן מקום כלל לקושית רבינו יונה ז"ל למה לי משנה לשתי תורות. תיפוק ליה דכיון דבהדיוט כתיב כתבו לכם. ע"כ הא דכתיב במלך וכתב לו וגו'. להוסיף עוד תורה אחת הוא דאתי. ומשום זה נדחק לומר דאף ע"ג דלא איצטריך כתבי'. כדאמרינן בעלמא מילתא דאתיא בק"ו טרח וכתב לה קרא. אבל לפי מה שביארנו לק"מ. דודאי איצטריך למיכתב משנה התורה לשתי תורות אפי' הניחו לו אבותיו ס"ת וכמו שנתבאר. וזה ברור ודברי רבינו יונה ז"ל תמוהים אצלי. ומ"מ גם לפ"ז נכונים היטב דברי הרמב"ם ז"ל. משום דלשיטתו אזיל שכתב (פ"ג מהלכות מלכים) דמלך אם הניחו לו אבותיו ס"ת לא מתחייב לכתוב לו אלא תורה אחת עיי"ש. ובמה שקשה לדבריו מסוגיא דגמרא שם כבר עמדו בכ"מ שם והרדב"ז (ח"א בלשונות הרמב"ם סימן ע"ב) ובכנה"ג בשיוריו לאו"ח. וכל דבריהם אינם מספיקים כלל. ואכמ"ל בזה. ועכ"פ כיון דלהרמב"ם ז"ל הכי קי"ל דמלך אע"פ שאין לו ס"ת אחרת אלא ממה שהניחו לו אבותיו לא מיחייב לכתוב לו אלא תורה אחת. והרי לזה לא איצטריך קרא דמשנה. דבלא"ה מוכח הכי מדכתיב וכתב לו. וכמו שנתבאר. וא"כ שפיר אייתר קרא דמשנה לענין שאין קורין ביום הקהל אלא משנה תורה בלבד. וליכא שום סתירה בזה בפסקיו כלל. ועכ"פ ע"פ מה שביארנו מבואר דליכא קושיא לשיטת רבינו הגאון ז"ל מהתוספתא והירושלמי שם: 
<b>ואמנם </b>כל זה אינו אלא ע"פ גירסת הרב המאירי ז"ל בספרי שם. והיא קרובה להגירסא שלפנינו. אבל בפסיקתא זוטרתא (פ' שופטים) מבואר שגירסא אחרת היתה לפניו בספרי שם. שכתב וז"ל אחרים אומרים משנה התורה כותב שכן אין קורין ביום הקהל אלא משנה תורה עכ"ל עיי"ש. ולפי גירסא זו משמע בהדיא דמה שאין קורין ביום הקהל אלא משנה תורה בלבד. דבר מוסכם הוא אליבא דכ"ע. וליכא מאן דפליג עלה. ולהכי ס"ל לאחרים דלא נצטוה המלך לכתוב לו אלא משנה התורה בלבד. כיון דעיקר מצות וכתב לו וגו' אינה אלא משום צורך קריאה זו ביום הקהל. ומאחר שאין קריאה זו אלא במשנה תורה אינו צריך לכתוב יותר ממשנה תורה. אלא דת"ק פליג עלייהו לענין מצות כתיבה. וס"ל דאע"פ שאין קורין ביום הקהל אלא משנה תורה בלבד. מ"מ צריכה שתהא כתובה כולה לפניו. ומאי דכתיב בקרא את משנה התורה לא בא הכתוב בזה אלא להודיענו דעיקר מצות כתיבה זו היא לצורך שינון ביום הקהל. כגירסת היש גורסים שהביא הרב המאירי ז"ל שם בדברי ת"ק עיי"ש. ולגירסא שלפנינו שעתידה להשתנות והיא ג"כ גירסת המאירי שם. מוקי קרא לענין שעתיד הכתב להשתנות בימי עזרא. וכרבי יוסי בברייתא דמייתי בסוגיא דסנהדרין שם. ולגירסת הפסיקתא זוטרתא שם מוקי ליה ת"ק להך קרא לשני ס"ת. וכר"א המודעי בברייתא דתלמודין שם. אבל מצות כתיבת ס"ת למלך היא ג"כ שתהא כל התורה כולה כתובה לפניו. וכדדריש לה התם מדכתיב בסיפא דהך קרא את כל דברי התורה הזאת. ואע"ג דההוא קרא לא בכתיבה מיירי אלא בקריאה. מ"מ ס"ל כמשכ"ל אליבא דאחרים לגירסא שלפנינו והרב המאירי ז"ל. שנצטוה לקרות גם כל ימי חייו באותו ספר שכתבו לצורך קריאת יום הקהל. וממילא מתבאר שצריך לכתוב כל התורה. דאל"כ הרי אינה ראויה לקריאת כל ימי חייו. ועפ"ז מתבאר דהנך תרתי מתניתין דסנהדרין ודסוטה שם אתו שפיר כת"ק דספרי שם. דבסנהדרין שם לענין כתיבה מיירי. ולהכי שפיר פסיק ותני שכותב לו ס"ת. דמשמע כולה. והיינו כת"ק דאחרים. אבל מתניתין דסוטה שם דמיירי לענין קריאה ביום הקהל אתיא ככ"ע. דלכ"ע אין קורין ביום הקהל אלא במשנה תורה. והיינו דקתני התם שאין קורין אלא במשנה תורה. וממילא מבואר דלפ"ז אתי שפיר טפי דברי רבינו הגאון ז"ל דלא יקשה על שיטתו מהתוספתא והירושלמי שם. ודבריו הם כת"ק דאחרים בספרי שם. דאע"ג דעיקר מצות כתיבת ס"ת שנצטוה המלך אינה אלא משום צורך הקריאה ביום הקהל. מ"מ איתרבי מקרא שצריך לכתבה כולה כדי לקרות בה גם כל ימי חייו. משום דכיון דאיתעביד בה חדא מצוה ליעביד בה נמי אחריתא. ומיהו גם אליבא דאחרים שבספרי שם דברי רבינו הגאון ז"ל נכונים שפיר על דרך שביארנו וכמבואר. ומהתוספתא והירושלמי לא תקשה. דאיכא לאוקמי התם אליבא דת"ק. אלא שאין אנו צריכין לזה. דדבריו נכונים שפיר אפילו לת"ק דאחרים וכמו שנתבאר: 
<b>ועפ"ז </b>גם דברי הרמב"ם ז"ל מתבארים על נכון דאין שום סתירה כלל בפסקיו. שדבריו הם ג"כ כת"ק דאחרים. ולכן אע"ג דבריש הלכות ס"ת ופ"ג מהלכות מלכים פסק שנצטוה המלך לכתוב לו כל התורה כולה. ואם לא הניחו לו אבותיו ס"ת נצטוה לכתוב שני ס"ת. מ"מ שפיר פסק (בהלכות חגיגה) שאין קורין ביום הקהל אלא במשנה תורה. וכמתניתין דסוטה שם. אלא דלכאורה אכתי איכא למשדי בה נרגא דכיון דלגירסא זו בין לאחרים ובין לת"ק ס"ל שאין קורין ביום הקהל אלא משנה תורה בלבד. אע"ג דבפרשת הקהל כתיב תקרא את התורה הזאת וגו'. ועכצ"ל דמ"מ כיון דבכתיבת ס"ת של המלך. דהו"ל לצורך הקריאה ביום הקהל. כתיב וכתב לו את משנה התורה וגו'. הרי גלי קרא שאין צריכין לקרות ביום הקהל אלא משנה תורה בלבד. אלא דמ"מ ס"ל לת"ק דרבי קרא כל התורה למצות כתיבה כדי לקרות בה גם כל ימי חייו וכמו שנתבאר. וא"כ ע"כ מתבאר מזה דמאי דכתיב משנה התורה אפילו לת"ק דאחרים בספרי איצטריך לגופי'. ומשנה תורה דוקא קאמר קרא. לומר שאין קורין ביום הקהל אלא משנה תורה בלבד. ולאפוקי ממשמעותא דקרא דפרשת הקהל דכתיב תקרא את התורה הזאת. דמשמע כל התורה. והשתא א"כ ע"כ בין לת"ק ובין לאחרים לא ס"ל לא כרבי יוסי דדריש (בברייתא דמייתי בסוגיין דסנהדרין שם) מדכתיב משנה התורה שעתידה להשתנות. וגם לא כר"א המודעי דדריש ליה לשתי תורות. דלדידהו ודאי ס"ל דקרא דפרשת הקהל דכתיב תקרא את התורה הזאת. כל התורה קאמר קרא כפשטי' ומשמעו. ולהכי מוקמי קרא דמשנה התורה למילתא אחריתא. ועפ"ז ממילא מוכח ע"כ דהעיקר כגירסת יש גורסים שהביא הרב המאירי ז"ל במילתא דת"ק שבספרי שם. דגרסי א"כ למה נאמר משנה שעתידה להשתנן. ופירשה הרב המאירי ז"ל שהמלך היה משננן בפרשת הקהל עיי"ש. ושלא כגירסא שלפנינו דגרסינן שעתידה להשתנות. וגם לא כגירסת הפסיקתא זוטרתא דת"ק מוקי משנה לשתי תורות. וא"כ הדבר קשה לכאורה על הרמב"ם ז"ל דנקט כת"ק דאחרים שבספרי שם. כיון דכולהו תנאי דמייתי התם בתלמודא דידן (בפ"ב דסנהדרין) לא ס"ל כוותי' ולא כאחרים. וכזה יש להקשות גם לדעת רבינו הגאון ז"ל וכמבואר: 
<b>איברא </b>דלק"מ דכיון דסתם מתניתין דסוטה שם דקתני שאין קורין ביום הקהל אלא במשנה תורה ע"כ לא אתיא אלא כתנאי דספרי. ת"ק ואחרים. ודאי נקטינן כוותייהו. דקיי"ל הלכה כסתם משנה. ובלא"ה ע"כ מוכרח מדברי הרמב"ם ז"ל דס"ל דלא קיי"ל כר"א המודעי דדריש משנה התורה לשתי תורות. כיון שפסק דמלך אם הניחו לו אבותיו ס"ת אינו צריך לכתוב אלא ס"ת אחת. והרי לר"א המודעי ודאי לא סגי ליה בהכי. כיון דדריש וכתב לו את משנה התורה וגו' לשתי תורות. ע"כ שתיהן משלו בעינן ולא משל אבותיו כמשכ"ל. דכי היכי דדריש רבא לענין הדיוט מדכתיב כתבו לכם שאינו יוצא י"ח אלא בשלו ולא בשל אבותיו. הכי נמי בשתי תורות של המלך דנפק"ל מדכתיב וכתב לו משנה התורה. שתיהן משלו דוקא בעינן ולא משל אבותיו. דכמו דלכם דגבי הדיוט משמע שלכם לאפוקי של אבותיכם. הכי נמי לו דגבי מלך משמע שלו ולאפוקי של אבותיו. הן אמת שראיתי להרמב"ן ז"ל (במלחמות פ"ק דסוכה) דנחית לחלק בין שתי דרשות הללו. שכתב בתוך דבריו ז"ל שם. וז"ל דבתפילין ומזוזות לא מייתר בהו קרא לכתוב לשמה. ואילו בס"ת כתיב כתבו לכם. והיינו לשם חובתכם. וההיא דאמר רבה מצוה לכתוב משלו דכתיב כתבו לכם. ההיא מכתבו נפקא. וגבי מלך כתיב וכתב לו ודרשינן לשמו. שלא יתנאה בשל אחרים. לשתי תורות. כדאיתא בפרק כ"ג עכ"ל עיי"ש. אבל דבריו תמוהים אצלי ואינם מובנים כלל. דלפי הנראה לכאורה הוקשה לו לפי מה שכתב דלכם דגבי הדיוט איצטריך למידרש מיני' לשם חובתכם. ורבה לא נפק"ל דאע"פ שהניחו לו אבותיו ס"ת מצוה לכתוב משלו אלא מכתבו. א"כ במלך נמי מדכתיב וכתב לחודי' נמי שמעינן שחייב לכתוב לו ס"ת משלו ואינו יוצא י"ח בשל אבותיו. וכדקא משני רבה לא נצרכא אלא לשתי תורות וכדתניא וכו'. וזהו כמשכ"ל בשם רבינו יונה ז"ל דרבה וגם הך ברייתא. לא מדכתיב משנה דרשו שתי תורות. אלא מדכתיב וכתב לו לחוד משמע להו הכי. והוקשה לו להרמב"ן ז"ל במלך למאי איצטריך למיכתב לו. דכיון דכבר שמעינן מדכתיב גבי הדיוט לכם לשם חובתכם דס"ת צריך למיכתב לשמה. א"כ פשיטא דכל ס"ת בכלל זה ואייתר מאי דכתיב במלך לו. וע"כ מוכח מזה דגבי הדיוט לא מכתבו לחוד דריש לה רבה. אלא מדכתיב כתבו לכם הוא דדריש הכי. כן נראה לכאורה בכוונתו במה שהביא מדרשא דוכתב לו דגבי מלך. אלא דא"כ לא תירץ על זה כלום. ועכצ"ל דכוונתו לומר בניחותא דגבי מלך איצטריך למידריש הכי מדכתיב וכתב לו. ולא מן וכתב לחוד. אבל לא ביאר כלום מאי שנא בזה קרא דוכתב לו דגבי מלך מקרא דכתבו לכם דגבי הדיוט. ואיזה טעם יש לחלק בדרשא דהנך תרתי קראי. ובודאי נראה דאין מקום כלל לחלק בזה. וגם בעיקר דבריו שכתב דלא מדכתיב לכם דריש לה רבה. הנה הרמ"ה ז"ל (בסנהדרין שם) כתב דמדכתיב לכם הוא דדריש לה עיי"ש. וכ"כ הרב תורת חיים שם עיי"ש. ויש אתי אריכות דברים בזה אלא שאכמ"ל בזה: 
<b>ועכ"פ </b>ודאי למאן דדריש גבי מלך מדכתיב וכתב לו משנה התורה שתי תורות. בעינן שיכתוב לו שתיהן משלו ואינו יוצא י"ח בשל אבותיו אף באחת מהן כמו ההדיוט בשלו. וא"כ ע"כ הרמב"ם ז"ל שפסק דבזו שמניחה בבית גנזיו יוצא בשל אבותיו. ס"ל דלא קיי"ל כר"א המודעי דדריש משנה לשתי תורות. ושלא כמש"כ הרמ"ה והר"ן ז"ל בסנהדרין שם דקיי"ל כר"א המודעי בזה וכן דעת הרא"ם ז"ל (ביראים סי' רפ"ח) והסמ"ג (עשין קט"ו) עיי"ש. והנה הר"ן ז"ל כתב להוכיח דקיי"ל כר"א המודעי. משום דלא קיי"ל כהנך תנאי דסברי דהכתב נשתנה בימי עזרא. מדאמרינן (בפרק הבונה) מם וסמך שבלוחות בנס היו עומדין עיי"ש בדבריו. ואין מזה ראי' אלא דלא קיי"ל כמ"ד דמאי דכתיב משנה היינו שעתידה להשתנות. אבל אכתי אין מזה הכרח לומר דקיי"ל כר"א המודעי דדריש משנה לשתי תורות. ומש"כ שם עוד שהיא הלכה פסוקה. ושגם מתניתין נמי הכי ס"ל עיי"ש. ולפי הנראה כוונתו דכיון דרבה קאמר לא נצרכא אלא לשתי תורות וכדתניא וכתב לו את משנה וגו' כותב לשמו שתי תורות וכו'. אלמא דרבה פסק הכי להלכה. והו"ל הלכה פסוקה. וגם מתניתין דקתני התם במלך וכותב לו ס"ת לשמו. ע"כ היינו מלבד הס"ת שחייב בלא"ה מדין הדיוט. וא"כ היינו כר"א המודעי. אבל לפי מה שנתבאר לעיל גם מזה ליכא שום הכרע. דמדברי רבה לא מוכח דס"ל כר"א המודעי אלא לפי הגירסא שלפנינו דבברייתא דמייתי דריש לה מדכתיב משנה. אבל כבר הבאתי לעיל דברי רבינו יונה ז"ל שלא היה כן בגירסא שלפניו. ובהדיא כתב דלרבה ולברייתא דמייתי לא מדכתיב משנה נפק"ל הכי. אלא מעיקר מצות כתיבה מוכחי הכי כמשכ"ל. וזו היא ג"כ גירסת הרמב"ם והרמ"ה ז"ל. וממתני' ודאי לא מוכח מידי דתיתי כר"א המודעי. כמו שנתבאר. וא"כ אין לנו ראי' אלא דלא קיי"ל כמאן דדריש משנה שעתידה להשתנות. כדמוכחא ההיא דפרק הבונה. אבל אכתי אין לנו הוכחה דקיי"ל כר"א המודעי. וראיתי להרמ"ה ז"ל שם שכתב וז"ל וקיי"ל כר"א המודעי. דכולהו הני תנאי תלמידי נינהו לגבי' ואין הלכה כתלמיד במקום הרב. ותו דרבי נמי סבר לה כוותי' דקאמר בכתב זה ניתנה תורה. ואע"ג דרב חסדא כת"ק ס"ל. ליתא. דהא טעמא דר"א המודעי טעמא ברירא הוא ואי אפשר למידחייה עכ"ל עיי"ש. והנה מש"כ דכולהו הני תנאי וכו'. דבריו תמוהים דבאמת לא אשכחן התם תנאי דפליגי עלי' דר"א המודעי אלא רבי יוסי בלחוד הוא דפליג עלי' ודרש את משנה התורה כתב העתיד להשתנות. ומר זוטרא ואיתימא מר עוקבא דס"ל נמי התם שהכתב נשתנה בימי עזרא. לאו תנאי נינהו אלא אמוראי. והדבר ידוע דבאמוראי לגבי תנאי לא שייך לומר אין הלכה כתלמיד במקום הרב. אדרבה בכל מקום דאמורא מכריע להלכה כחד מתנאי דאיפליגו במילתא. הכי נקטינן. וא"כ כיון דמר זוטרא או מר עוקבא ס"ל כרבי יוסי. ודאי אית לן למימר דהכי נקטינן. וגם מש"כ ואע"ג דרב חסדא כת"ק ס"ל. ליתא. דהא טעמא דר"א המודעי טעמא ברירא הוא ואי אפשר למידחייה. דבריו אלו נפלאים בעיני מאוד דאם רב חסדא כת"ק ס"ל. היכי מצינן אנן למידחי דברי רב חסדא דטעמא דת"ק ברירא ליה טפי מטעמא דר"א המודעי ונימא אנן דטעמא דר"א המודעי ברירא לן טפי ואי אפשר למידחייה. וזו פליאה נשגבה בעיני על רבינו הרמ"ה ז"ל. ואין ספק שאם רב חסדא פסק כת"ק הכי נקטינן להלכה ולמעשה. ואין כח בידינו לדחות דבריו בלא ראי' מוכרחת. וגם עיקר דבריו בזה תמוהים. דלא אשכחן כלל דרב חסדא כת"ק ס"ל. דודאי מדקאמר ר"ח מאן הדיוטות כותאי וכו' עיי"ש. ליכא שום הוכחה דס"ל הכי. דהא לא אתי אלא לפרושי לישנא דמר עוקבא. ואדרבה כבר הוכיח הר"ן ז"ל שם מפרק הבונה שם דר"ח כר"א המודעי ס"ל כמשכ"ל. מיהו כבר ביארנו דלא מוכח משם אלא דס"ל כר"א המודעי במאי דקאמר דלא נשתנה הכתב. אבל אין משם ראי' לומר דס"ל כוותי' נמי במאי דס"ל דנפק"ל מדכתיב משנה התורה לשתי תורות. אלא דעכ"פ מוכח משם דר"ח כר"א המודעי ס"ל שלא נשתנה הכתב ולא כת"ק. איפוך דברי הרמ"ה ז"ל. וגם מה שהביא הרמ"ה ז"ל מדברי רבי דקאמר דבכתב זה ניתנה תורה לישראל. אין ראי' אלא לענין זה לבד. אבל לענין דרשא דמשנה התורה אפשר דלא ס"ל לא כר"א המודעי ולא כדר"י. אלא כרבנן וכאחרים שבספרי שם דדרשי ליה לענין שאין קורין ביום הקהל אלא במשנה תורה. וא"כ לענין הלכה אין לה אלא כברייתא דספרי. כיון דהכי סתם לן תנא במשנה דסוטה שם. והלכה כסתם משנה. שוב ראיתי דמקור דברי הרמ"ה ז"ל הוא מדברי הר"ח ז"ל בסנהדרין שם. ודברי הר"ח ז"ל מקורם מתשובת רבינו שרירא ורב האי הגאונים ז"ל (שהובאה בזכרון לראשונים סי' שנ"ח) עיי"ש היטב. שע"פ דבריהם בתשו' שם יש מקום ליישב קצת דברי הרמ"ה ז"ל אלא שקיצר דבריהם ביותר. ואמנם גם בדברי הגאונים ז"ל שם יש לי מקום עיון בכמה פרטים. אלא שאכמ"ל בזה יותר: 
<b>ובהכי </b>מתורצים לנכון דברי הרמב"ם שפסק דמלך שהניחו לו אבותיו ס"ת אינו חייב לכתוב אלא ס"ת אחת. ודברי האחרונים ז"ל אינם מספיקים כלל. אבל לפי מה שביארנו נראה דלשיטתו אזיל שלא הביא בשום דוכתא דרשא דמשנה התורה לשתי תורות וכמשכ"ל. והיינו משום דס"ל דלא קיי"ל בזה כר"א המודעי. משום דסתם לן תנא במשנתנו שם דלא כוותי'. ורבא דמשני לא נצרכה אלא לשתי תורות וכו'. לא משום דרשא דקרא דמשנה התורה קאמר הכי. אלא משום דהכי מוכח מעיקר המצוה שצוה הכתוב למלך לכתוב לו ס"ת אחת נוספת על אותה שנצטוה בה ההדיוט. ומזה לא מוכח אלא שאם לא הניחו לו אבותיו ספר תורה אז חייב לכתוב לו שתים. אבל אם הניחו לו אין לנו ראיה לחייבו יותר מס"ת אחת. וכמו שנתבאר לעיל. וכגירסת רבינו יונה ז"ל ופירושו שם. וזו היא ג"כ גירסת הרמב"ם ז"ל בסה"מ שם והרמ"ה ז"ל כמשכ"ל. דלא גרסי התם בההיא ברייתא דמייתי רבה קרא דאת משנה התורה. וזה ברור. ומעתה ממילא מבואר דגם דברי רבינו הגאון ז"ל נכונים היטב שפסק כסתם משנה דסוטה שם וכתנאי דספרי שם וכמו שנתבאר. ועי' מה שביארנו בזה עוד לקמן (פרשה ס') עיי"ש היטב: 
@00פרשה יא. 
<b>יקראו לשלום בקרב. </b>כתיב (פ' שופטים) כי תקרב אל עיר להלחם עליה וקראת אליה לשלום. והיה אם שלום תענך וגו'. וזו היא <b>פרשת עיר משלמת ואינה משלמת </b>שמנאוה הבה"ג וסייעתו ז"ל במנין הפרשיות שלהם. וגם הרמב"ם ז"ל וסייעתו מנו מצוה זו (סה"מ עשין ק"צ. ופ"ו מהלכות מלכים) עיי"ש. אלא דצ"ע בדברי רבינו הגאון ז"ל כאן שלא כתב אלא <b>שהמשלימים יהיו למו עבדים. </b>והרי בקרא כתיב יהיו לך למס ועבדוך דמבואר דלא סגי בעבדות לחוד אלא תרתי בעינן. מס ועבדות. וכן ביאר הרמב"ם ז"ל שם בסה"מ ובחבורו הגדונ. וז"ל שם (בחבורו הגדול) אם השלימו וכו' והרי הם למס שנאמר יהיו לך למס ועבדוך. קבלו עליהם המס ולא קבלו העבדות. או שקבלו העבדות ולא קבלו המס. אין שומעין להם עד שיקבלו שניהם. והעבדות שיקבלו עליהם הוא. שיהיו נבזים ושפלים למטה ולא ירימו ראש בישראל. אלא יהיו כבושים תחת ידם ולא יתמנו על ישראל לשום דבר בעולם. והמס שיקבלו עליהם שיהיו מוכנים לעבודת המלך בגופם וממונם וכו' עכ"ל עיי"ש. וצ"ע מה ראה רבינו הגאון ז"ל כאן שלא הצריך אלא עבדות בלבד. ולא הזכיר המס כלל דכתיב בקרא בהדיא. וכזה יש לתמוה על הר"א הזקן ז"ל באזהרותיו שכתב במנין הפרשיות שלו וז"ל. <b>עיר אויב למס לך כי השלמה </b>עכ"ל עיי"ש. הרי שלא הזכיר בזה אלא המס בלבד. ומה ראה שהשמיט העבדות המפורש ג"כ בקרא. ובודאי בחדא מינייהו לא סגי. וכמש"כ הרמב"ם ז"ל שם. ודבריו מבוארים בספרי שם (פיסקא ר'). שאמרו שם יהיו לך למס ועבדוך. אמרו מקבלים אנו עלינו מסים ולא שיעבוד. שיעבוד ולא מסים. אין שומעין להם. עד שיקבלו עליהם זה וזה עיי"ש: 
<b>אמנם </b>דברי רבינו הגאון ז"ל אפשר ליישב ע"פ דברי הרמב"ם ז"ל שם שביאר דענין העבדות הוא שיהיו נבזים ושפלים וכבושים תחת ידם. ולא יתמנו על ישראל לשום דבר בעולם. וענין המס הוא שיהיו מוכנים לעבודת המלך בגופם וממונם בבנין החומות והמבצרים וארמון המלך וכיו"ב. ולפ"ז מבואר דגם המס אינו אלא ענין עבדות. שהרי ודאי אין לך נבזה ושפל יותר מלהיות מוכן לעבודת גופו וממונו תמיד. וזהו ענין העבדות כמש"כ הרמב"ם ז"ל. אלא שבכלל העבדות הוא ג"כ שלא יתמנו על ישראל לשום דבר בעולם. ועכ"פ גם המס אינו אלא ענין עבדות ממש. וכן מתבאר בהדיא מן הכתוב שהביא הרמב"ם ז"ל שם דכתיב ויעלם שלמה למס עובד עד היום הזה ומבני ישראל לא נתן שלמה עבד וגו'. הרי שפתח הכתוב במס וסיים בעבדות. ומתבאר ע"כ מזה ששניהם ענין אחד. דמס נמי היינו עבדות. אלא ששני עניני עבדות הם. והיינו דקרי לי' נמי מס עובד. משום דגם המס הו"ל עבדות. וכן מתבאר ג"כ מלשון הכתוב דכתיב (דה"י ב' ח') ויעלם שלמה למס וגו' ומן בני ישראל אשר לא נתן שלמה לעבדים למלאכתו וגו'. הרי דמלאכת המלך שהיא המס קרי לה קרא עבדות. וא"כ נכונים היטב דברי רבינו הגאון ז"ל כאן שתפס לשון קצר כדרכו ז"ל. וכתב <b>והמשלימים יהיו למו עבדים. </b>וכולל בזה כל עניני עבדות. שבכללן גם המס. ואפי' לפמש"כ הרמב"ן ז"ל (פרשת שופטים) דמס היינו שיעלה עליהם מלך ישראל או סנהדרין מס לבנות בית למלך וערי המסכנות אשר לו ולבנין בית ה'. והעבדות הוא שיוכל כל איש מישראל ליקח מהם אנשים לחטוב עציו ולשאוב מימיו ונותן להם שכר הראוי. וזהו למס עובד שכתוב בשלמה. שקבלו עליהם מסים ועבדות. לא כענין שכתוב ויהי כי חזק ישראל וישם את הכנעני למס והוריש לא הורישו כי שם אינו מזכיר עבדות. אבל כמלך שנותן שוחד למלך תקיף ממנו שלא ילחם בו עכ"ל עיי"ש. ולפ"ז ודאי שני ענינים חלוקים הם. מ"מ כיון דעכ"פ חזינן דקרי ליה קרא למס עבדות. שפיר אפשר לומר דכונת רבינו הגאון ז"ל כאן לכלול שני ענינים אלו יחד במש"כ <b>יהיו למו עבדים. </b>וכדרכו ז"ל לקצר ביותר: 
<b>אבל </b>דברי הר"א הזקן ז"ל ודאי צ"ע טובא מה שלא הזכיר אלא המס בלבד. דהא ודאי מס בלא עבדות לא סגי. כמבואר בספרי שם. והא ודאי אין עבדות בכלל מס. דאפי' לפי דברי הרמב"ם ז"ל אין מס אלא אחד מן הפרטים שבעבדות ועבדות כולל נמי מס. אבל ודאי אין מס כולל עבדות שכולל כל עניני עבדות. וכמש"כ הרמב"ן ז"ל מקרא דשופטים (א' כ"ח). והכי מוכח ודאי מכולהו קראי דהתם דכתיב ויהיו למס. ובתר הכי כתיב ויעל מלאך ה' וגו'. שהוכיחם על זה שלא עשו כמצווה עליהם. וע"כ מבואר מזה דמס משמע מס בלא עבדות. ומיהו מקרא דדברי הימים שם דכתיב ויעלם שלמה למס עד היום הזה. שם מבואר מכולי' ענינא דקרא דעבדות נמי בכלל זה. ואעפ"כ כתיב מס סתם. וע"כ מתבאר מזה דזימנין דכייל קרא גם עבדות בכלל מס. וא"כ יתכן לומר שעל זה סמך הר"א הזקן ז"ל במה שקיצר וכתב מס בלבד. וכולל בו גם עבדות. ועדיין צ"ע בזה. ועכ"פ דברי רבינו הגאון ז"ל נכונים כמו שנתבאר. ומה שנמנית מצוה זו במנין הפרשיות הדבר פשוט משום דודאי לא שייכא מצוה זו אלא בכל הצבור. שבהם תלויים קריאת המלחמה והשלום ולא ביחיד. וחובת הציבור היא: 
<b>וראיתי </b>לרבינו הגאון ז"ל באזהרותיו שע"פ עשה"ד (דבור לא תרצח) שכתב שם וז"ל <b>בשן לבנון וכל מהלככם קרא לשלום ראשונה ושניה </b>עכ"ל עיי"ש. וממש"כ בשן לבנון וכל מהלככם. מתבאר בהדיא דס"ל דאפי' במלחמה שבארץ ישראל. דהו"ל מלחמת מצוה. נמי הו"ל בכלל עשה זו דקריאת שלום. והכי נמי משמע מלשונו כאן שסתם וכתב <b>יקראו לשלום בקרב. </b>דמשמע ודאי כל קרב ואפי' מלחמת מצוה. וזה מסייע לדעת הרמב"ם ז"ל (ריש פ"ו מהלכות מלכים) והרמב"ן ז"ל (פרשת שופטים) דס"ל הכי עיי"ש. ושלא כדעת רש"י ז"ל וסייעתו שמחלקים בזה בין מלחמת רשות למלחמת מצוה. וכבר האריכו בזה הרבה הרא"ם ז"ל (פ' שופטים) והרב לח"מ (הלכות מלכים שם). ועוד רבים מגדולי האחרונים ז"ל. אבל צ"ע מש"כ רבינו הגאון ז"ל שם שצריכין לקרא שני פעמים קריאת שלום. ולכאורה תמוה מנ"ל הא. דהא בקרא לא כתיב אלא קריאה אחת של שלום. דכתיב וקראת אליה לשלום. דלא משמע אלא קריאה אחת. אמנם מקור דבריו בזה הוא מבואר בספרי (פרשת שופטים) על קרא דכי תצור אל עיר ימים רבים. ימים שנים רבים שלשה וכו'. דבר אחר כי תצור אל עיר מגיד שתובע שלום שנים שלשה ימים עד שלא נלחם בה. וכן הוא אומר וישב דוד בצקלג ימים שנים וכו' עיי"ש. וכן פירש"י (פ' שופטים) עיי"ש. ומבואר דעכ"פ צריך לקרא לשלום לא פחות משתי פעמים בשני ימים. וגם בקרא דדוד לא כתיב אלא ימים שנים. והדבר צ"ע מדוע השמיטה הרמב"ם ז"ל ולא הביא דין זה כלל. ואדרבה מסתימת דבריו משמע דבפעם אחת סגי. וגם בפסיקתא זוטרתא שם ראיתי שגם הוא לא הביא אלא דרשא קמייתא דספרי שם. והשמיט הך דבר אחר דדריש מהך קרא שצריך לתבוע שלום שנים שלשה ימים. ועכצ"ל דס"ל דתנאי היא. ות"ק לא ס"ל הכי. והכריע להלכה כת"ק. וא"כ אפשר דזו היא ג"כ דעת הרמב"ם ז"ל. אבל מפירש"י שם מתבאר דס"ל דהנך תרתי דרשות קושטא נינהו ולא פליגי עיי"ש. והרא"ם ז"ל שם כתב דדרשא קמייתא אסמכתא בעלמא היא. ועיקר הך קרא לא אתי אלא לאידך דרשא דדבר אחר עיי"ש. ועי' מש"כ הר"ב ט"ז (בד"ד שם) על דברי הרא"ם ז"ל בזה. אבל בסמ"ג (עשין קי"ח) ובחנוך (מצוה תקכ"ז) מבואר דס"ל כדעת הרמב"ם ז"ל בזה עיי"ש. שוב ראיתי למהרד"פ ז"ל בפירושו לספרי שכבר העיר על הרמב"ם ז"ל שהשמיט דין זה. וכתב דפסק כת"ק דספרי ולא כדבר אחר עיי"ש בדבריו. ועכ"פ מבואר דרבינו הגאון ז"ל באזהרותיו שם היתה דעתו כדעת רש"י ז"ל. אבל מדבריו כאן נראה שחזר בו מזה. וס"ל כדעת הפסיקתא זוטרתא והרמב"ם ז"ל והסמ"ג והחנוך שאין צריך קריאת שלום אלא פעם אחת: 
<b>אמנם </b>יותר נראה בדעת רבינו הגאון והרמב"ם ז"ל וסייעתו על פי מה שכתב הרמב"ם ז"ל (הלכות מלכים שם) וז"ל שלשה כתבים שלח יהושע עד שלא נכנס לארץ. הראשון שלח להם מי שרוצה לברוח יברח. וחזר ושלח מי שרוצה להשלים ישלים. וחזר ושלח מי שרוצה להלחם יעשה מלחמה וכו' עיי"ש. וכן כתב בסמ"ג שם. והוא מדברי הירושלמי דשביעית כמש"כ בכ"מ שם. והובא ג"כ בתוס' (גיטין מ"ו ע"א. ד"ה כיון) עיי"ש. ועפ"ז נראה דס"ל להרמב"ם וסייעתו דזהו ג"כ פי' דברי הספרי שם. ובודאי קריאת שלום לא צריך אלא פעם אחת. כדכתיב בקרא וקראת אליה לשלום. דקריאה אחת במשמע. אלא שסתם הכתוב ולא פירש היאך תהיה קריאת שלום זו. עד דאתא יהושע ופירשה. שתחילה כתב להם מי שרוצה לברוח יברח. ואח"כ חזר ושלח מי שרוצה להשלים ישלים. וכשלא השיבו לשלום יחזור וישלח מי שרוצה לעשות מלחמה יעשה. וכל זה אינו אלא קריאה אחת של שלום. ובספרי אסמכה אקרא דימים רבים שתובע שלום שנים שלשה ימים עד שלא נלחם בה. והיינו כמו שעשה יהושע. שזה הוא סדר קריאת השלום. אבל אין כאן אלא קריאת שלום אחת. וא"כ לא השמיטו הרמב"ם ז"ל והסמ"ג דברי הספרי. אדרבה הביאום בביאור יותר מדברי הירושלמי שם. שהן הן דברי הספרי ביותר ביאור. וזו היא ג"כ כוונת רבינו הגאון ז"ל שם באזהרותיו. שכתב <b>קראו לשלום ראשונה ושניה. </b>ואין כונתו שצריך שתי פעמים לקרא לשלום. דקריאה אחת לשלום הוא דכתיב בקרא. אלא כוונתו כמו שביאר בירושלמי. שאין הקריאה לשלום בדבור אחד בפעם אחת. אלא בסדר ידוע שצריך לזה שנים שלשה ימים. כמו שנתבאר. ולפ"ז אין כאן סתירה בין דברי רבינו הגאון ז"ל משם לכאן. ואין צריך לומר שחזר בו. אלא דכאן כתב המצוה כמו שהיא כתובה בפירוש בקרא. וקראת אליה לשלום. כדרכו כאן לקצר ביותר. ושם כתבה קצת ביותר ביאור. וכדרכו שם: 
<b>וכן </b>נראה מוכרח ממה שאמרו בתנחומא (פ' שופטים). וכן כתב בפסיקתא זוטרתא שם. וקראת אליה לשלום מכאן אמרו חכמים מקדימין שלום לנכרי בשוק מפני דרכי שלום עיי"ש. והשתא הרי מבואר בגיטין (סו"פ הניזקין) דאין כופלין שלום לנכרי עיי"ש. ואם איתא דמצות קריאת שלום היינו שתים ושלש פעמים. הו"ל למילף מהכא גם שכופלין להם שלום. כדרך שלמדו מכאן לענין שמקדימין להם שלום. ואע"ג דבספרי שם לא אמרו אלא בשנים שלשה ימים. מ"מ הרי פגישה אחת היא. וכולהו הנך קריאות שלום אינן אלא משום פגישה זו הראשונה. וא"כ הרי יש כאן כפילת שלום שתים שלשה פעמים. אלא ודאי כדכתיבנא דאין כאן אלא קריאה אחת של שלום. אלא שסדר קריאת שלום של מלחמה הוא בשנים או שלשה ימים. וקריאת שלום אחת אריכתא היא: 
@00פרשה יב. יג. 
<b>עבדים העברי. והעבריה.</b> משפט עבד עברי המבואר בפרשת כי תקנה עבד עברי וגו' לצאת בשש וביובל ושאר דיניו. ומשפט אמה העבריה המבואר בפרשת וכי ימכור איש את בתו לאמה וגו'. ולפי שדיני העברי והעבריה חלוקים בכמה ענינים שיש בזה מה שאין בזו. ולכך נחלקו גם בקרא לשתי פרשיות חלוקות. לזאת נמנין בשתי מצות חלוקות בפ"ע. וכן בה"ג כת"י רומי ובאזהרות הר"א הזקן נחלקו לשתי פרשיות בפ"ע. וכן משמע נמי דעת הר"י אלברגלוני ז"ל באזהרותיו עיי"ש. ודברי בעל נתיב מצותיך שם (דנ"ז ע"ב) אינם נכונים עיי"ש. וגם הר"ש הגדול ז"ל באזהרות אתה הנחלת מנאן שתים עיי"ש. וכן הרמב"ם ז"ל בסה"מ (עשין רל"ב רל"ד) ושאר מוני המצות מנו אותן שתי מצות חלוקות. וגם באזהרותיו שע"פ עשה"ד מנאן רבינו הגאון ז"ל שתים (בדבור לא תגנוב) עיי"ש. אבל דברי הבה"ג בנוסחא שלפנינו נבוכים ומבולבלים בזה עיי"ש ובמש"כ בזה בפתיחתנו למנין הפרשיות. ומה שנמנו מצות אלו במנין הפרשיות. היינו משום שהעבד והאמה המה תחת רשות האדון וממשלתו. ומסתמא אין יציאתן מרשותו אלא בע"כ של האדון. וצריך כפייה ע"פ הצבור והב"ד. שרק בידם הכח להוציא משפטם ודינם לאור. וממילא אין הדבר מוטל אלא עליהם. ולא על היחיד. וזהו שסיים רבינו הגאון ז"ל וכתב <b>משפטם חקם לגלות.</b> כלומר שגם מצות אלו הן בכלל חקים ומשפטים שהן מצות המסורות לצבור. והילכך מקומן במנין הפרשיות. ולעיל במנין העשין (עשין ס"ב ס"ד) שמנה יציאת העבדים העברים בשנה השביעית. ויציאת הנרצע ביובל. כבר ביארנו שם דהיינו משום דבהנך איכא מצות עשה על האדון להוציאו לחפשי מדכתיב (פרשת ראה) בשנה השביעית תשלחנו חפשי מעמך. ובנרצע כתיב (פרשת בהר) וקראתם דרור בארץ וגו' דהו"ל עשה גמורה שנאמרה בלשון ציווי כשאר עשין שבתורה. ואם העלימו ב"ד עיניהם ממנו או שנעלם מהם בלא הודע. הרי האדון עובר עליו בעשה. ואפילו מרצון העבד. ומצוה זו היא שנמנית במנין העשין המוטלות על היחידים. שמצות היחיד היא. אבל כאן לא נמנה אלא מצות הצבור והב"ד שנאמרה בהן מצוה בפ"ע. ביוצאים בשנה השביעית (פרשת משפטים) דכתיב ואלה המשפטים אשר תשים לפניהם וגו' כי תקנה עבד עברי וגו'. דעל הצבור והב"ד קאי. שהחובה עליהם להוציאו בע"כ של האדון. וביוצאים ביובל לא מנה שם אלא הנרצע בלבד. משום שנאמרה בו מצות עשה להאדון. אבל במוכר עצמו ובמכרוהו ב"ד שלא נרצעו. אלא פגע בהם יובל בתוך שש שנים למכירתם. לא אשכחן מצות עשה להאדון. אלא חובת הצבור והב"ד היא להוציאן לחפשי אפילו בע"כ של האדון והעבד. ונאמרו בהן מקראות מיוחדים בפ"ע. ולכן לא מנאן רבינו הגאון ז"ל שם. אלא נכללו במצות הצבור והב"ד שמנה כאן. ועי' במה שביארנו במנין העשין שם בארוכה: 
@00פרשה יד. 
<b>דין החובל בחבירו.</b> היא פרשת כי יריבון אנשים והכה איש את רעהו באבן וגו' (פ' משפטים). שכוללת משפטי נזקי אדם באדם. ומנאוה גם הבה"ג והר"י אלברגלוני והר"ש בן גבירול והר"ש הגדול באזהרות אתה הנחלת. אלא דמדברי הבה"ג והר"י אלברגלוני ז"ל משמע שכוונתם להכניסה בכלל פרשת נזיקין שמנו שם. וגם הכניסו בכללה עוד כמה ענינים אשר לרבינו הגאון ז"ל כאן נמנה כל אחד בפ"ע מטעם שיתבאר עיי"ש בדבריהם. וגם הרמב"ם ז"ל וסייעתו מנו משפט החובל בחבירו מצוה בפ"ע (סה"מ להרמב"ם עשין רל"ו). אלא שהכניסו בכללה גם משפט תשלומי בושת. וגם תשלומי נזק. אע"ג דבקרא כתיב בהו בכל אחד פרשה מיוחדת בפ"ע. דכאן בפרשת כי יריבון וגו' לא כתיב אלא דין תשלומי שבת וריפוי וחבישה. מדכתיב בה אם יקום והתהלך וגו' רק שבתו יתן ורפא ירפא. אבל דין תשלומי בושת לא כתיב הכא. אלא ייחד לו הכתוב פרשה מיוחדת בפ"ע. דכתיב (פרשת תצא) והחזיקה במבושיו וקצותה את כפה וגו'. ותשלומי נזק כתיבי (פרשת אמור) בפרשת איש כי יתן מום בעמיתו וגו'. והרמב"ן ז"ל הכניס בכלל מצוה זו הנמנית כאן גם דין תשלומי צער ודמי ולדות. אע"פ שבאה בהן בקרא פרשה מיוחדת בפ"ע בפרשת וכי ינצו אנשים ונגפו אשה הרה וגו' (פרשת משפטים). וכל זה נשען על שיטת הרמב"ם ז"ל (שורש שביעי). ואין זה שיטת רבינו הגאון ז"ל כמו שביארנו בשורש זה (מבוא סי' ז' ובעשין ע"ו וקמ"א) ובשאר מקומות. ולכן מנה כל אחד מענינים הללו בפ"ע. כדרך שחלקן הכתוב פרשיות פרשיות בפ"ע. וכאן לא מנה אלא פרשת וכי יריבון אנשים וגו'. שאינה כוללת אלא דיני תשלומי שבת וריפוי וחבישה בלבד. ולקמן (פרשה ט"ו) מנה פרשת וכי ינצו אנשים ונגפו אשה וגו'. שכוללת משפט תשלומי דמי ולדות וצער. ואח"כ (פרשה כ"ט) מנה פרשת איש כי יתן מום בעמיתו וגו' שכוללת משפט תשלומי דמי נזק. ואח"כ (פרשה ל"ג) מנה פרשת כי ינצו אנשים יחדיו וגו' שכוללת משפטי תשלומי דמי בושת: 
<b>אמנם</b> דברי הבה"ג והר"י אלברגלוני ז"ל בזה מתמיהים מאוד לכאורה. שהם מנו <b>פרשת נזיקין</b> במנין הפרשיות שלהם וכללו בה גם כל נזקי אדם באדם. ואדם בשור. ושור באדם. ושור בשור. ואעפ"כ חזרו שוב ומנו שם פרשת איש כי יתן מום בעמיתו פרשה מיוחדת בפ"ע. ואין זה מובן לכאורה כלל. ובה"ג כת"י רומי נמנה מלבד זה עוד במנין הפרשיות גם <b>פרשת עונש</b> עיי"ש. וע"כ לא יתכן לומר שכוונתו בזה לדין מוציא שם רע דכתיב בו וענשו אותו וגו'. שהרי לקמן מנה שם פרשת מוציא ש"ר עיי"ש. וע"כ צריך לומר שאין כוונתו בזה אלא לפרשת וכי ינצו אנשים ונגפו אשה הרה וגו' ענש יענש כאשר ישית עליו בעל האשה. וא"כ כוונתו בזה לדיני תשלומי דמי ולדות. וזה תמוה מאוד לכאורה. מה ראה למנותה פרשה מיוחדת בפ"ע יותר מכל הנך שכללן בכלל פרשת נזיקין ולא מנאן בפ"ע: 
<b>והנראה</b> לומר בזה בדעתם ז"ל ע"פ מה שנחלקו הראשונים ז"ל בדין דמים לבן חורין לענין שיתחייב הרוצחו מיהת בדיני שמים לשלם דמיו ליורשיו. ואם תפסו יורשיו כדי דמיו מהרוצח לא מפקינן מינייהו. כדאמרינן בעלמא כל היכא דלא מיפטר מתשלומין אלא משום דק"ל בדר"מ. ומחלקותם תלויה בפירושא דסוגיא דגמרא (פ"ד דב"ק מ"ג ע"א) כמבואר בדברי הראשונים ז"ל שם. ובדברי הרמב"ם והראב"ד ו"ל והה"מ ול"מ (פ"י מהלכות נזקי ממון הי"ד) עיי"ש היטב. וביותר האריך בזה באור זרוע (ב"ק סי' ר"ו). והביאו בקצרה בהגהת הרא"ש (פ"ד דב"ק סי' ד') עיי"ש. ומסקנתו שם דקיי"ל דיש דמים לבן חורין. דכולהו אמוראי דבההיא סוגיא מודו בהכי. ובסוף דבריו (שם לקמן סי' ר"ח) הוסיף להביא ראי' לזה מדקאמר רבא (פרק החובל פ"ה ע"ב) קטע ידו נותן לו דמי ידו וכו'. חרשו נותן לו דמי כולו. וא"כ כ"ש אם הרגו דאית לן למימר שחייב לשלם דמי כולו ליורשיו עיי"ש בדבריו ז"ל. ובודאי דזו היא ראיה אלימתא ומכרעת לכאורה. אלא דדבריו ז"ל צ"ע אצלי דעדיפא מינה הו"ל להביא ראיה כזו ממקרא מלא בתורה. דכתיב ואיש כי יתן מום בעמיתו כאשר עשה כן יעשה לו וגו' עין תחת עין שן תחת שן וגו'. וקיי"ל דהיינו תשלומי ממון דמי נזקו בערך עינו ידו ורגלו וכיו"ב. והשתא אם איתא דאין דמים לבן חורין. קשה מה לי קטלי' כולי' מה לי קטלי' פלגא. שאם אין דמים לבן חורין כולו. גם למקצתו אית לן למימר דלאו בר דמים הוא. אבל נראה דמכל זה אין הכרע כלל. דאפשר לומר דאפילו אם תמצא לומר שאין דמים לבן חורין לענין שיתחייב הרוצח לשלם דמיו ליורשיו. היינו רק משום שאין בן חורין עומד להיות נמכר בשוק בדמים כעבד. והילכך לא חשיב בר דמים להיות ירושה לבניו אחריו. אלא דהיינו דוקא לגבי יורשיו. אבל לגבי דידי' גופי' בחיים. כגון שקטע רגלו וסימא עינו או אחד משאר אבריו. גלי קרא שחייב המזיק לשלם לו דמי היזיקו שגרם לו בחסרון אותו אבר. שהרי אינו יכול עכשיו לעשות מלאכתו כדמעיקרא קודם חבלתו. וממילא מבואר לפ"ז דכשחרשו שאינו ראוי מעתה לכלום חייב לשלם לו דמי כולו כעבד העומד להמכר בשוק. שהרי הוא חי ואינו ראוי לכלום. ונמצא שגרם לו הפסד בערך דמי כולו. שהרי מעתה הוא צריך לקנות עבד שיעשה לו כל מלאכתו. והיינו דוקא לגבי דידי' גופי' בחייו. אבל כשהרגו דלא אתינן עלה אלא מתורת דמי שוויי' כעבד הנמכר בשוק. והרי אין לבן חורין דמים. שחין בני חורין עומדין לכך להיותן נמכרים כעבדים בשוק. ולזה אית לן למימר דמדינא פטור הרוצח מתשלומי דמיו. אלא דהיינו רק בתר דגלי קרא דעין תחת עין וגו'. אבל אי לאו דגלי קרא שפיר הו"ל למימר כסברת האור זרוע שכמו שאין דמים לבן חורין כשהרגו כולו לענין להתחייב בתשלומי דמיו ליורשיו. הכי נמי אין דמים לאבריו ואפילו חרשו. שהרי אע"ג דהו"ל כהיזק כל גופו. מ"מ אין זה אלא כאילו החסירו כל אבריו. ולא יהא אלא כהרגו שאין דמים לבן חורין לדעת הסוברין כן. ודברי הרב או"ז שהשוה דין דמי חבלות ונזקי הגוף לדמי מיתה. תמוהים מאוד אצלי דודאי פשיטא דלכ"ע יש דמים לנזקי אברי בני חורין כמפורש בקרא. ולא איפליגו אלא בקטלא. וגם חרשו הרי לאו קטלא הוא אלא כהיזק כל אבריו. וכל אבר ואבר בר דמים הוא: 
<b>איברא</b> דודאי עיקר הדבר תמוה מאוד לכאורה דכיון דעכ"פ מבואר בקרא דיש דמים לאברי בן חורין. ואם סימא את עינו קטע את ידו שבר את רגלו שמין אותו כעבד הנמכר בשוק. וכדתנן ר"פ החובל. ומהאי טעמא אם חרשו נותן לו דמי כולו משום דהו"ל כהפסידו כולו שאינו ראוי עוד לכלום. א"כ מבואר דיש לו לאדם זכות ממון באבריו ובכל גופו. וא"כ היכי יתכן כלל לומר שאין דמים לבן חורין. נהי שאין בני חורין עומדין להמכר בשוק כעבדים. הא מ"מ כיון שיש לו זכות ממון באבריו ובגופו לחייב את המזיק לשלם לו במיטב כספו כדמי עבד הנמכר בשוק. מהיכא תיתי לן לומר שאינו מוריש זכותו זה ליורשיו אחריו. ומטעם זה היה נראה ודאי מוכרח כמש"כ הרב או"ז ז"ל שם דליכא מאן דפליג בהא דיש דמים לבני חורין להתחייב לשלם דמיו ליורשיו. וכולהו אמוראי דהתם הכי ס"ל לעיקר דינא. ושלא כדעת הרמב"ם ז"ל שם וסייעתו דס"ל דדוקא אליבא דרבה הוא דאמרינן התם הכי. ואנן לא קיי"ל הכי. דשאר אמוראי דהתם לא ס"ל כוותי'. וכמו שכתב הה"מ ז"ל שם לדעתו עיי"ש. וכן משמע מפירש"י שם (בד"ה ואי דמים) דס"ל דלאביי אין דמים לבן תורין היכא דקטלי' עיי"ש ובמה שכתב על דבריו אחד מהראשונים ז"ל הובא בש"מ שם עיי"ש. וכן הביא בש"מ שם בשם רבינו פרץ ז"ל שכתב כדברי הה"מ ז"ל אליבא דהרמב"ם. דרק אליבא דרבה הוא דאמרינן התם דיש דמים לבן חורין. אבל שאר אמוראי ס"ל דדמים לא שייכי כלל בבן חורין כי אם דוקא בתורת כופר. אבל היכא דליכא כופר אפי' דמים ליכא עכ"ל עיי"ש באורך. והדברים מתמיהים מאוד לכאורה מאין הרגלים לומר כן. הרי כיון דלדידי' גופי' יש לו זכות ממון בגופו ובאבריו כעבד הנמכר בשוק אמאי לא יהיו יורשיו יורשים זכותו אחריו: 
<b>אלא</b> דיותר יש לתמוה דהרי עבד ודאי יש לו דמים. ועומד לימכר כשור ותמור. ואפי' הכי אמרינן התם דאפי' לרבה אע"ג דבבן חורין ס"ל דיש לו דמים. ושור שהמית בן חורין שלא בכוונה או ע"פ בעלים לא מיפטר אלא מכופר משום שאין השור בסקילה. אבל דמים משלם. מ"מ בעבד ע"פ בעלים שאמרו המית שורי עבדו של פלוני. אפי' דמים אינו משלם ע"פ עצמו עיי"ש. הרי שאין דמים לעבד אחר מיתה אפי' לרבה. והדבר קשה לכאורה טובא טעמא מאי. דהרי ודאי עבד בר דמים הוא. ואע"ג דהתם מפרשינן טעמא לחלק בין בן חורין לעבד. משום דבן חורין כיון דמשלם כופר ע"פ עצמו כשהשור בסקילה. וכגון דאיכא עדים דקטל אלא דלא ידעי אי תם אי מועד. ואמרי בעלים דמועד הוה. הילכך היכא דליכא עדים אף ע"ג דאין השור בסקילה דלא משלם כופר משלם מיהת דמים. אבל עבד דלעולם לא משלמי בעלים קנס ע"פ עצמן. הילכך היכא דליכא עדים דמים נמי לא משלמי ע"פ עצמן. אבל שלא בכוונה ע"פ עדים בעבד נמי אע"ג דלא מיחייב קנס דשלשים שקלים. דמים משלם עיי"ש. מ"מ אכתי הא גופא קשה טובא ואינו מובן כלל לכאורה דכיון דעבד ודאי ממון בעלים הוא כשורו וחמורו. מאיזה טעם יפטר בעל השור מלשלם דמיו. ואיזה ענין יש לדמי העבד כמו שנמכר בשוק לתשלומי קנס. שאינן אלא גזירת הכתוב אפי' אינו שוה כלום. ומאיזה טעם יש לחלק בזה בין ע"פ עצמו לשלא בכוונה ע"פ עדים. וכבר ראיתי להראב"ד ז"ל (שהביא בש"מ שם) שהרגיש בזה. וכתב שם וז"ל לא נתברר לנו בזה טעם ברור למה נתלה דמים שהם כשאר ניזקין בכופר ובקנס. אלא דאיכא למימר כיון דתשלומי דמים במקום מיתה לא כתיבי בפרשה. ומכלל שאר ניזקין הוא דאתו. וכופר וקנס הוא דכתיב. הילכך היכא דלא שייך ביה כופר וקנס. מרבינן דמים רק בפנים הדומים להם עכ"ל הראב"ד ז"ל עיי"ש שיש שם קצת ט"ס. וצ"ל כמש"כ. וכן הביא שם בשם תלמידי ה"ר פרץ ז"ל שכתבו וז"ל היכא דליכא עדים לא משלם דמים ע"פ עצמו. פי' דהא דמים לא כתיבי בפרשה. וא"כ לא שייך לחיובי דמים אלא במקום דאיכא תשלומין דקרא (דהיינו כופר וקנס) ע"פ עדים עכ"ל עיי"ש. הרי שכבר נתעוררו הראשונים ז"ל על מבוכה זו ונדחקו מאוד בזה. אבל עדיין לא נתבאר ואינו מובן מה בכך דדמים לא כתיבי בפרשה. אם אינם כתובים בפרשה זו כבר ידענו מפרשה אחרת שכל מזיק ממון חבירו חייב לשלם כמה שהזיק ממיטב שדהו ומיטב כרמו. ולזה לא איצטריך הכתוב כאן בפרשה זו אלא להשמיענו תשלומי כופר ותשלומי קנס שלא שמענו במקום אחר. אבל ודאי דמים בכל ענין יש לו לשלם. ובפרט בעבד דאינו אלא כשורו וחמורו ושאר ממונו וקנינו. והדבר תמוה מאוד לומר שלא יתחייב דמים במקום דליכא קנס: 
<b>ומיהו</b> לזה היה אפשר לומר דבעבד כיון דאפי' שוה אלף זוז אינו משלם אלא שלשים שקלים. כדתנן (פ"ד דב"ק מ"א ע"א). הרי נתקי' קרא מתשלומי דמים לתשלומי קנס כאילו אינו שוה כלום. ומהאי טעמא אמרינן בירושלמי (פ"ג דכתובות ה"י. ובפ"ה דשבועות ה"ו) רבי יצחק שאל מהו שישלם דמי עבד מפי עצמו. מה צריכא ליה. כל שלשים קנס או יותר מדמיו קנס. אין תימר כל שלשים קנס אינו משלם. אין תימר יותר מדמיו קנס משלם. וקפשיט לה מדתנן המית שורך את עבדי והוא אומר לא המית. משביעך אני ואמר אמן. פטור. ובעי למידחי דמיירי בעבד מוכה שחין שאינו שוה כלום והילכך כולו קנס ופטור מקרבן שבועה. ומסיק דליתא. דלא מיתוקמא מתניתין בהכי. וע"כ מוכח מינה דכל השלשים שקלים אינם אלא קנס עיי"ש. ולכאורה יפלא אמאי לא פשיט לה טפי ממתני' דב"ק שם דמבואר שאפי' עבד שוה הרבה אינו משלם אלא שלשים שקלים. וא"כ ע"כ כולו קנס. דאם איתא דיותר מדמיו קנס. אבל בכדי דמיו אינו קנס. א"כ כששוה הרבה יותר משלשים שקלים אין כאן מקום לקנס כלל. והו"ל לשלם בכדי דמיו ככל שוויו. והכי נמי תנן (פ"ג דערכין י"ד ע"ב) שאפי' המית הנאה שבעבדים אינו נותן אלא שלשים שקלים עיי"ש. אבל נראה דלא קפשיט מהתם משום דאיכא למידחי. דודאי כך הם משפטי התורה שלא לחלק בין הפרטים. אלא בדרך כלל משפט אחד לכולם. אף ע"ג דלפעמים הוא חומרא דאתי לידי קולא כידוע. והילכך אפי' המית עבד נוקב מרגליות ונאה שבעבדים גזרה תורה שלא ישלם אלא שלשים שקלים. ומ"מ יש מקום לומר שאינו בתורת קנס אלא ביותר מדמיו. דכללא הוא כל המשלם יותר על מה שהזיק אינו משלם ע"פ עצמו. דקנסא הוא. כדתנן (פ"ג דכתובות מ"א ע"א). אבל בכדי דמיו. וכ"ש כששוה הרבה יותר משלשים שקלים. אע"פ שגזרת הכתוב שאינו משלם יותר משלשים שקלים. מ"מ אין לו תורת קנס לומר שאינו משלם ע"פ עצמו. דקרא דאשר ירשיעון אלהים דדרשינן מיניה פרט למרשיע את עצמו. במשלם יותר על מה שהזיק הוא דכתיב. וא"כ ודאי ממתניתין דב"ק ודערכין שם ליכא למיפשט מידי דכולו קנס. ולהכי לא קפשיט לה אלא ממתניתין דשבועות. דמהתם ודאי מוכח דכולו אינו אלא קנס אפי' בכדי דמיו. דאל"כ הו"ל תביעת ממון ולא מיפטר מקרבן שבועה. ומ"מ מבואר דנתקינהו קרא לתשלומי דמי עבד כפי שוויו במיתתו לגמרי. ואפי' שוה מאתים מנה אינו משלם אלא שלשים שקלים. כאילו לא היה שוה כלום. וממילא מבואר לפ"ז דע"פ בעלים שאמרו המית שורי עבדו של פלוני כשם שאינו משלם שלשים שקלים ע"פ עצמו. הכי נמי לא משלם דמים כפי שוויו. דבמקום שראוי לתשלומי שלשים שקלים קנס ע"פ עדים ליכא תשלומי דמים. דאחשבי' רחמנא כאילו אינו שוה כלום אע"פ שהיה שוה מאתים מנה. ואין עליו אלא תשלומי שלשים שקלים. וע"פ עצמו דפטרי' קרא מתשלומי שלשים שקלים תו לא מיחייב כלום. 
<b>איברא</b> דבהכי אכתי לא אתי שפיר סוגיא דב"ק שם דקאמר רבה אידי ואידי דמים. מיהו בן חורין דמשלם כופר ע"פ עצמו. והיכי דמי דאי אתו סהדי וכו' ואמר מארי' דמועד הוא דמשלם כופר ע"פ עצמו. היכא דליכא עדים משלם דמים. גבי עבד שאינו משלם קנס ע"פ עצמו. והיכי דמי דאי אתו סהדי וכו' ואמר מארי' דמועד הוא לא משתלם קנס ע"פ עצמו. היכא דליכא עדים לא משלם דמים עיי"ש. ומתבאר מזה דאי הוה משכחת באיזה ענין שמשלם קנס ע"פ עצמו. לא הוה מחלקינן בין כופר לקנס לענין דמים. וגם בקנס הוה אמרינן דאפי' בענין שאינו משלם קנס ע"פ עצמו משלם מיהת דמים. כדאמרינן לענין כופר. וא"כ ע"כ מבואר מזה דלא ס"ל לרבה דנתקינהו קרא לגמרי לתשלומי דמי עבד כפי שוויי' במקום קנס. ואין בו אלא תשלומי שלשים שקלים קנס בלבד. דא"כ בכל ענין הו"ל למימר דכי היכי דאינו משלם קנס ע"פ עצמו הכי נמי דמים לא משלם. משום דבמקום קנס ליכא דמים כלל וכמו שביארנו. וא"כ הקושיא במקומה עומדת דעכ"פ בעבדו דהו"ל כשורו וחמורו. אמאי לא ישתלם מיהת דמי שוויי'. דהא ודאי יש דמים לעבדים כנענים. והכי נמי קשה מדקאמר אביי התם אימא סיפא המית שורי את עבדו של פלוני אינו משלם ע"פ עצמו. ואי דמים אמאי לא. ופירש"י וז"ל ואי דמים. כלומר ואי ס"ד יש תורת נזקין להיכא דקטלי'. וע"כ כי היכי דבן חורין במקום שאין כופר משלם דמיו. עבד נמי במקום שאין קנס משלם דמיו ואמאי קתני דלא עכ"ל עיי"ש. הרי דפשיטא ליה לאביי דלא נתקינהו קרא לדמי עבד לגמרי כדקטלי'. ואחשבינהו כליתנייהו כלל ואין בעבדים אלא תורת קנס בלבד. וגם רבה לא פליג עלי' בהא אלא מטעמא אחרינא הוא דאתי עלה. הן אמת דבלא"ה קשה דהרי לפ"ז מבואר דע"כ ס"ל השתא לאביי דשלשים של עבד אין כולו קנס אלא יותר מדמיו בלבד. דהא פסיקא ליה לאביי דע"פ עצמו לא מיפטר אלא ממה שיש בהנך שלשים שקלים יותר מכדי דמיו. אבל בכדי דמיו משלם. וא"כ הדבר קשה ממתניתין דשבועות דקפשיט מינה בירושלמי שם דכולו קנס. מיהו אי מהא לא הוה קשה כל כך. דהרי דחי לה התם בירושלמי דאיכא לאוקמי מתניתין בעבד מוכה שחין שאינו שוה כלום. ואף ע"ג דדחי לה התם להך אוקימתא. והכריח מברייתא דמתניתין לא מיירי במוכה שחין עיי"ש. מ"מ איכא למימר דאביי לא הוה שמיעא ליה ההיא ברייתא. ובמסקנא דמסיק רבה דבעבד ע"פ עצמו דמים נמי לא משלם. תו לק"מ ואפשר דאביי נמי לבתר דשמע מרבה קבלה. ויותר נראה דלאביי בלא"ה לא תקשה. משום דאיכא למימר דודאי איהו גופי' ס"ל דבמקום קנס ליכא תשלומי דמים בעבד כלל מטעם שביארנו. אלא דס"ל דהכי נמי בבן חורין אית לן למימר דבתר דחידש לנו הכתוב בקטלי' תורת כופר. נתקי' לתשלומי דמיו לגמרי. ואפי' בענין שנפטר מכופר ליכא תו תשלומי דמים. כמו בשלשים שקלים דעבד. וכ"ש הוא. דהרי עבד ודאי בר דמים הוא ואפי' הכי בקטלי' נתקינהו קרא לתשלומי דמיו לגמרי ולא נתן לו אלא תורת קנס בלבד. וכ"ש לבן חורין דאית לן למימר הכי דבתר דחדית לן רחמנא גבי' תורת כופר אינתקו תשלומי דמים לגמרי. ואין בו אלא כופר בלבד. וכשאין כופר דמים נמי ליכא. ומאחר דקאמר רבה דבכופר ע"פ עצמו אע"ג דמיפטר מכופר משום שאין השור בסקילה משלם דמים. א"כ כ"ש בעבד דאית לן למימר הכי דע"פ עצמו אף ע"ג דליכא קנס משלם דמים. אבל אביי גופי' ודאי ס"ל דבין בבן חורין ובין בעבד נתקינהו קרא לתשלומי דמים לגמרי. וזו היא ג"כ כוונת רש"י ז"ל שם. שכתב וז"ל וע"כ כי היכי דבן חורין במקום שאין כופר משלם דמיו. עבד נמי במקום שאין קנס משלם דמיו עכ"ל עיי"ש. וזה מבואר כדכתיבנא דרק לדברי רבה הוא דקפריך. ובזה אין מקום למה שהקשה בש"מ שם על פירש"י בשם אחד מהראשונים ז"ל. אלא דמשמע שם שהי' לפניו קצת נוסחא אחרת בפירש"י שם עיי"ש בדבריו. וא"כ עכ"פ לאביי ליכא קושיא. ומ"מ לרבה ודאי קשה כדאקשינן: 
<b>ומיהו</b> אפשר לומר דודאי רבה נמי ס"ל דבעבד בתר דחדית לן קרא גבי' קנס דשלשים שקלים נתקינהו לתשלומי דמיו לגמרי. ובכל ענין במקום דשייכי שלשים שקלים קנס ליכא תשלומי דמים כלל. וכל עיקרו לא בא בדבריו אלא להשיב על מאי דפסיקא ליה לאביי דליכא שום טעם לחלק בין כופר לקנס. ואם בכופר ע"פ עצמו משלם דמים. הכי נמי בקנס דעבד אית לן למימר הכי. על זה השיב לו רבה דליתא. ואין למדין זה מזה. דבכופר כיון דזמנין דמשלם נמי ע"פ עצמו. היכא דאיכא סהדי על עיקר הקטלא. אלא דהיכא דליכא סהדי כלל מיפטר מכופר מגזה"כ דכשאין השור בסקילה אין הבעלים משלמים כופר. הילכך איכא למימר דלא נתקינהו קרא לתשלומי דמים גבי' לגמרי. ודמים מיהא משלם. משא"כ בעבד דלעולם לא משכחת גביה שישלם קנס ע"פ עצמו. הילכך איכא למימר דעקרינהו קרא לתשלומי דמי שוויי' גבי' לגמרי במקום דשייכי תשלומי קנס. ואחשבי' כאילו לא שוה כלום וכשאינו משלם קנס דמים נמי ליכא. ובודאי אין הכי נמי דאפי' הוה משכחת לה גוונא שישלם קנס ע"פ עצמו. נמי היה הדין כן דלא משלם דמים. משום דע"כ מוכרח לומר דבעבד נתקינהו קרא לתשלומי דמים לגמרי היכא דאיכא תורת קנס. אלא דקאמר הכי רק בגדר פירכא. דאין ללמוד בן חורין מעבד לומר דכ"ש בבן חורין דאית לן למימר היכא דקטלי' לאו בר דמים הוא. דודאי עבד יותר חשוב בר דמים מבן חורין. ועל זה קאמר רבה דק"ו פריכא הוא. דאיכא למיפרך מה לעבד שכן לא משלם קנס ע"פ עצמו אפי' איכא סהדי דקטלי'. הילכך דמים נמי לא משלם לעולם ע"פ עצמו. משא"כ בן חורין דהיכא דאיכא מיהת סהדי דקטלי' משלם כופר ע"פ עצמו. הלכך היכא דליכא סהדי איכא למימר דמיהת דמים משלם ע"פ עצמו. אבל לקושטא דמילתא ודאי ע"כ מוכרח דגבי עבד נתקינהו קרא לתשלומי דמיו לגמרי. ובמקום הראוי לקנס לא שייכי בי' תשלומי דמים כלל. דשלשים שקלים כולן אינם אלא קנס וכדמסיק בירושלמי שם וכמו שנתבאר: 
<b>ועפ"ז</b> יתבארו על נכון דברי הרמב"ם ז"ל (פ"י מהלכות נזקי ממון הלכה י"ד) שכתב וז"ל נראה לי שאע"פ שהתם שהמית בכוונה עבד או שפחה פטור מן הקנס שהוא שלשים סלע הכתוב בתורה. אם המית שלא בכוונה משלם חצי דמי העבד או חצי דמי השפחה מגופו כאילו המית שור חבירו או חמורו עכ"ל עיי"ש. וכתב עליו הראב"ד ז"ל בהשגות וז"ל אמר אברהם הסברא הזו אינה מחוורת שהרי ע"פ עצמו דאמר רבה דלא משלם כופר בבן חורין אפי' הכי משלם דמים. ולגבי עבד דמים נמי לא משלם. ואי בבן חורין שלא בכונה לא משלם חצי דמים. גבי עבד אמאי משלם חצי דמים וכו' עכ"ל עיי"ש. (כצ"ל. ועי' בלח"מ שהגיה בענין אחר. ודבריו דחוקים מאוד). והה"מ והלח"מ שם נדחקו מאוד ליישב דברי הרמב"ם ז"ל. ואין דבריהם מספיקים כלל עיי"ש בדבריהם. אבל עפמש"כ דברי הרמב"ם ז"ל מבוארים. דלענין עבד פסק כרבה דע"פ עצמו דמים נמי לא משלם. וזה ודאי מוכרח כמו שביארנו לעיל. דבמקום הראוי לקנס ליכא תורת דמים בעבד כלל. וכמו דמסיק נמי בירושלמי שם ומוכיח לה ממשנתנו דשבועות שם שכולו קנס. ולזה לא כתב הרמב"ם ז"ל דמשלם דמים אלא בתם שלא בכונה. וכדקאמר רבה התם במסקנא דבשלא בכונה בין בעבד ובין בבן חורין אף ע"ג דכופר וקנס ליכא. דמים מיהא משלם. ומשום דבמועד שלא בכונה נמי איכא קנס למאי דפסקו הרמב"ם וסייעתו דלא כריש לקיש דאמר כשאין השור בסקילה אין הבעלים משלמים קנס. להכי נקטה הרמב"ם ז"ל בתם דלאו בר קנסא הוא. ובשלא בכיונה. דאילו בכוונה לאו בר תשלומין הוא. דהא אינו משתלם אלא מגופו והא בר קטלא הוא הביאהו לב"ד וישלם לך. ודוקא בעבד. ומשום דעבד ודאי בר דמים הוא כשורו וחמורו וכמו שביאר הרמב"ם ז"ל גופי'. והיינו משום דדוקא במקום הראוי לקנס דהיינו בכוונה. שאילו באו עדים היה משלם שלשים שקלים קנס אלא שפטר את עצמו בהודאתו. בזה הוא דליכא תשלומי דמים וכמו שנתבאר. אבל שלא בכוונה דלאו בר קנסא הוא כלל אע"ג דאיכא עדים דקטלי'. ודאי בר דמים הוא כשורו וחמורו. וליכא שום טעמא לפטרו מתשלומי דמי שוויו. דמה לי הרג שורו את עבדו של אחר מהורג שורו או חמורו. אבל בבן חורין אע"ג דלרבה שלא בכוונה דליכא כופר לדידי' משלם דמים. וא"כ לדידן נמי נהי דבמועד לא קיי"ל כרבה לדעת הרמב"ם ז"ל וסייעתו. ואע"פ שאין השור בסקילה משלם כופר. מ"מ בתם מיהת דליכא כופר היה ראוי לומר דמשלם דמים. מ"מ בזה לא פסק הרמב"ם ז"ל כרבה. אלא ס"ל דבן חורין לאו בר דמים הוא אפי' שלא בכוונה דלא שייכא בי' תורת כופר. דגם בזה לית הילכתא כרבה: 
<b>איברא</b> דודאי טעמא בעי אמאי לא פסק בזה כרבה. כיון דלא אשכחן מאן דפליג עלי' ולימא דיש דמים לבני חורין. וכמש"כ באור זרוע שם. ואפי' לפי מה שהבין אחד הראשונים ז"ל הובא בש"מ שם מפירש"י דלאביי ס"ל דאין דמים לבן חורין היכא דקטלי'. מ"מ ודאי קיי"ל דאין הלכה כתלמיד במקום הרב. ובפרט דאין הדבר מוכרע כלל אפי' לפירש"י דאביי פליג עלי' דרבה בהא וכמשכ"ל. וכבר ראיתי להרש"ל ז"ל ביש"ש (פ"ד דב"ק סי' כ"ז) שהפליג לתמוה בזה על הרמב"ם ז"ל. וכתב שם וז"ל ובאמת הוא מן התימא על הרמב"ם מניין לו לחלק ולבדות מלבו לחיובי גבי עבד. מאחר שהוא סובר גבי בן חורין דליכא דמים היכא דליכא כופר. בעבד מניין. כי בסוגיא דתלמודא לא אישתמיט בשום דוכתא להיות עבד חמור מבן חורין גבי דמים. וא"כ אין דבריו אלא דברי נביאות עכ"ל עיי"ש. ובאמת דלפי סגנון קושייתו אין כאן מקום קושיא. דמה שפסק הרמב"ם גבי עבד דחייב דמים לא בדא מלבו ואינם דברי נביאות. דהרי רבה גופי' הכי ס"ל. וגם ודאי כן הסברא נותנת כמש"כ הרמב"ם ז"ל גופי' וכמשכ"ל. וליכא קושיא אלא לאידך גיסא מנ"ל להרמב"ם ז"ל לומר דאין דמים לבן חורין. דאע"ג דבמאי דקאמר רבה דבשלא בכוונה פטור מכופר לא קיי"ל כוותי'. משום דאתותב (לקמן מ"ד ע"ב) עיי"ש. מ"מ במאי דקאמר דיש דמים לבן חורין לכאורה לא אשכחן למאן דפליג עלי'. וכמש"כ באו"ז שם. אבל ראיתי בש"מ בשם תלמידי רבינו פרץ ז"ל בההיא דאמרינן התם מתיב רב שמואל ב"ר יצחק כל שחייב בבן חורין חייב בעבד בין בכופר בין במיתה. כופר בעבד מי איכא אלא לאו דמים וכו'. א"ל רבה הכי קתני כל שחייב בבן חורין בכוונה כופר ע"פ עדים חייב בעבד קנס. וכל שחייב בב"ח שלא בכוונה ע"פ עדים דמים חייב בעבד שלא בכוונה ע"פ עדים דמים עיי"ש. וכתבו תלמידי הר"פ ז"ל שם וז"ל מתיב רב שמואל בר"י וכו' אלא לאו דמים. וא"כ ליכא לשנויי רישא וסיפא בדמים כדבעי אביי למימר דאותבי' לרבה. וא"ת א"כ מאי קאמר כל שחייב בב"ח חייב בעבד. ורוצה לומר דמים. והלא בב"ח כופר הוא דמיחייב ע"פ עצמו לאביי. י"ל דה"ק כל שחייב בב"ח ע"פ עצמו. דהיינו כופר. חייב בעבד חיוב דשייך ע"פ עצמו. דהיינו דמים (כצ"ל). ואע"ג דליכא קנס ע"פ עצמו. מ"מ איכא דמים. וכל שחייב מיתה בב"ח ע"פ עדים חייב מיתה בעבד עכ"ל עיי"ש ובתוס' הר"פ ז"ל שם. עוד כתבו שם לקמן וז"ל וא"ת והא רב שמואל בר"י בעי למימר דגבי עבד נהי דליכא קנס מ"מ דמים איכא. אלמא שעושה דמים כשאר נזיקין. אע"ג דפליג אדרבה גבי בן חורין. ואית לי' דליכא דמים בב"ח שלא בתורת כופר. י"ל דלא דמי דודאי בב"ח יש לנו לומר דאי מעטינהו רחמנא מכופר שלא בכוונה. א"כ אפי' דמים ליכא. דס"ל כאינך אמוראי דפליגי עלי' דרבה דלא שייך שם תשלומין בב"ח רק אותם שחייבן הכתוב. דהיינו כופר ממש לשלם הדמים בתורת כופר. אבל דמים ליכא. הילכך ע"כ ליתא להך דרשא דרבה. דא"כ לא מיתוקמא כלל משנה דכתובות דקתני דקא משלם ע"פ עצמו. אבל גבי עבד נהי דלא שייך קנס ע"פ עצמו. מ"מ דמים משלם דעבד כחמור. דלא שייכי מידי דמים לגבי קנס. אבל בב"ח שייכי דמים בכופר. דאידי ואידי דמי ניזק. הילכך אין לנו לומר שיהיו בו שום דמים שלא בתורת כופר עכ"ל עיי"ש. ומעתה א"כ הדבר מבואר דגם בזה אין דברי הרמב"ם ז"ל דברי נביאות אלא מיוסדים על סוגיא דגמרא. וכשיטת הר"פ ז"ל דלרב שמואל ב"ר יצחק ס"ל דאין דמים לבן חורין אבל בעבד איכא דמים במיתתו כשאר נזקין משום דעבדו אינו אלא כחמורו. ולפ"ז למאי דלא קיי"ל כרבה במאי דקאמר דשלא בכוונה פטור מכופר. פסק הרמב"ם ז"ל בכולא מילתא כרב שמואל ב"ר יצחק דבתרא הוא לגבי רבה. דאין דמים לבן חורין כלל. אבל בעבד יש דמים מיהת שלא בכוונה ע"פ עדים בתם לתשלומי חצי דמיו. ומ"מ גם דברי תלמידי הר"פ ז"ל תמוהים אצלי במש"כ דר"ש בר"י ס"ל כאינך אמוראי דפליגי עלי' דרבה וס"ל דדמים ליכא כלל בב"ח. ולא ידענא מאן נינהו הנך אמוראי דפליגי בהכי עלי' דרבה. דבכולה סוגיא לא אשכחן מאן דפליג בהא עלי' דרבה כלל. אלא שלפי מה שהבין אחד הראשונים ז"ל מפירש"י הכי ס"ל לאביי כמשכ"ל. וגם זה אינו מוכרח כלל. דמלבד שכבר דחה שם פירש"י בזה מתוך הסוגיא דהתם עיי"ש בש"מ. בלא"ה כבר נתבאר דבפירש"י שלפנינו אין שום רמז לזה כלל. ואין להאריך בזה. ועכ"פ דברי הרמב"ם ז"ל נכונים ע"פ שיטת הר"פ ז"ל. שפסק כרב שמואל ב"ר יצחק בכולא מילתא. דפליג עלי' דרבה: 
<b>ומ"מ</b> קושייתנו במקומה עומדת דכיון דמבואר בקרא דיש דמים לאברי בני חורין להשתלם מן המזיק כדמי עבד הנמכר בשוק. ומהאי טעמא אמרינן שאם חרשו נותן לו דמי כולו. א"כ מאין הרגלים לומר שבהריגתו. שמפסיד בכך כל אבריו. שאין לו דמים. ואין יורשיו יורשים דמי כולו. כמו שהיה לו הזכות בחייו לתבוע מהמזיק דמי כולו. הן אמת שכבר הרגישו תלמידי הר"פ ז"ל שהבאתי לעיל בזה. ולזה כתבו בסוף דבריהם וז"ל גבי עבד נהי דלא שייך קנס ע"פ עצמו. מ"מ דמים משלם. דעבד כחמור. דלא שייכי מידי דמים לגבי קנס. אבל בבן חורין שייכי דמים בכופר. דאידי ואידי דמי ניזק. הילכך אין לנו לומר שיהיו בו שום דמים שלא בתורת כופר עכ"ל עיי"ש. הרי שטרחו עצמם ליתן קצת טעם לדבר. אבל אין זה מספיק לענ"ד דכיון דאיכא נפק"מ לדינא בין כופר לדמים. וכמו שפירש"י והתוס' (מ"ג ע"א) והרשב"א והראב"ד והרא"ה ז"ל שהביאם בש"מ שם ובתוס' רי"ד שם עיי"ש. שפיר יש לומר דאע"ג דאימעיט מכופר אין לנו למעטי' מתורת דמים. אם לא ע"פ ראי' מוכרחת מקרא. וראיתי להרש"ל ז"ל ביש"ש (ב"ק פ"ד סי' כ"ז) שכתב וז"ל מה שפסק הראב"ד דאף לבן חורין משלם דמים גבי תם. לא נהירא כלל. דהא רבי יהודה ור"ש (שם מ"ד ע"ב) דוקא בנזקין פליגי. ואם איתא דגם גבי מיתה איכא דמים שלא בכוונה ולא גמרינן מקטלא דשור. ק"ו היכא דליכא מיתה דמשלם דמים ולא גמרינן מקטלא דשור. ועוד מ"ט דר"ש דיליף מקטלא דשלא בכוונה פטור. נילף תשלומי דשור מתשלומי דשור. דהא משלם דמים גבי מיתה. אלא בודאי ליכא דמים כלל במיתה שהמית השור וכו' עכ"ל עיי"ש בדבריו. וא"כ לפי דבריו גם מסוגיא דהתם מוכרח דאין שום דמים כלל לבן חורין כלל במיתתו. אבל דבריו תמוהים מאוד אצלי. ולא ידענא מאי קאמר מר. דהא ודאי דמים בכלל תורת נזיקין הם. לא שנא במיתה ול"ש בחיים. לא שנא מקצת אברים בחיים. ולא שנא כל אבריו במיתה. מתורת נזיקין הוא דאתינן עלה. שישלם היזיקו כערך דמי עבד כזה שנמכר בשוק. וא"כ הדבר פשוט דמאי דפליגי ר"י ור"ש בניזקין שלא בכוונה דר"י מחייב ור"ש פוטר. גם דמי היזק שמחמת מיתה בכלל. כיון דלמ"ד יש דמים לבן חורין במיתה לא אתי עלה אלא מתורת נזיקין. וכן מבואר בדברי הראב"ד ז"ל שהבאתי לעיל עיי"ש. ולר"י דמחייב בנזקין שלא בכוונה ודאי גם בהיזק דמחמת מיתה מחייב. ולר"ש דפוטר. פטור. והרש"ל ז"ל שכתב כדבר הפשוט דר"י ור"ש דוקא בנזקין דמחיים פליגי. לא ירדתי לסוף דעתו בזה. דודאי זה לא יתכן אלא להסוברין דאין דמים לב"ח גבי מיתה. אבל אנן קיימינן אליבא דמ"ד יש דמים לב"ח במיתה כבחיים. ולדידי' פשיטא דאין שום חילוק כלל בין נזקין דמחיים לנזקין דמיתה. ור"י ור"ש בכל תורת נזקין פליגי אם חייב שלא בכוונה כבכוונה. וא"כ אין שום מקום להוכחת הרש"ל ז"ל מדברי רבי יהודה ור"ש כלל. וגם מש"כ דא"כ מ"ט דר"ש דיליף מקטלא דשור דפטור שלא בכוונה. נילף תשלומי דשור מתשלומי דשור דמשלם דמים גבי מיתה. דברי תימא הם. דהרי לא אשכחן בקרא בהדיא דמים גבי מיתה כלל. אלא דמ"ד יש דמים לבן חורין במיתה. ס"ל דהו"ל בכלל נזקין כדכתיבנא. ועי' במש"כ התוס' (שם מ"א ע"ב) ד"ה נקי מח"כ וכו'. וא"כ כל כמה דלא דעינן בשאר נזקין שלא בכוונה דחייב. גם בדמים דנזקי מיתה אין מקום כלל לומר דמיחייב. והיכי יתכן למילף תשלומי דשור בשאר נזקין שלא בכוונה. מתשלומי דשור גבי מיתה דמשלם בשלא בכוונה. הא התם גופא לא אשכחן כלל דמשלם. וגם התם פטור לר"ש דיליף מקטלא דשור. ומהאי טעמא גם מש"כ הרש"ל שם לענין דמי עבד אין להם יסוד כלל. ואין שום מקום להשגתו על הראב"ד ז"ל בזה: 
<b>איברא</b> דלכאורה דברי הרש"ל מוכרחים דפלוגתא דר"י ור"ש היא דוקא בנזקין דמחיים. ולא בנזקין שמחמת מיתה. מדאמרינן התם מ"ט דרבי יהודה יליף מכופרו. מה כופרו שלא בכוונה חייב אף הנזקין נמי שלא בכוונה חייב עיי"ש. וא"כ אם איתא דאף הנזקין שמחמת מיתה בכלל הנזקין דפליגי בהו ר"י ור"ש. א"כ לרבה דאמר שור שהמית שלא בכוונה פטור מכופר. ע"כ ס"ל דנזקין נמי שלא בכוונה פטור כר"ש. כיון דאפילו לר"י דמחייב היינו רק משום דיליף לה מכופרו. ולרבה הא לא מחייב כופר שלא בכוונה. והשתא א"כ הדבר תמוה דהא רבה גופי' אית ליה בסוגיין דבבן חורין שלא בכוונה ע"פ עדים משלם דמים. והו"ל תרתי דסתרי. ועכצ"ל דלא איפליגו ר"י ור"ש אלא דוקא בנזקין דמחיים. אבל בנזקין דמחמת מיתה ליכא דמים כלל. וא"כ איכא למימר דדוקא נזקין דמחיים הוא דיליף ר"י מכופרו. אבל נזקין דמחמת מיתה לא תלי בכופר כלל. ואפשר שפיר לומר דאע"ג דלרבה כופר שלא בכוונה ליכא. מ"מ תשלומי דמים איכא. אבל זה לא יתכן כלל. דודאי אם נזקין דמחיים ילפינן לר"י מכופר לפטור שלא בכוונה. אף דכופר אינו אלא לאחר מיתה והנזקין הן מחיים. כ"ש דמים דנזקי מיתה דאית לן למילף מכופר לפטור שלא בכוונה. דתרוייהו חיובים דמחמת מיתה נינהו. וע"כ אין לנו אלא לומר דאם כופר לא מיחייב שלא בכוונה. דמים דנזקי מיתה נמי לא משלם בשלא בכוונה. וא"כ הקושיא במקומה עומדת דדברי רבה סתרי אהדדי. מיהו נראה לומר דכיון דסוף סוף עכצ"ל דרבה כר"ש ס"ל. א"כ אפשר לומר דודאי בעיקר דינא ס"ל כרבי יהודה דהנזקין שלא בכוונה חייב. ובודאי דגם הנזקין שמחמת מיתה בכלל. מ"מ במאי דס"ל לר"י דילפינן לה מכופר לא ס"ל לרבה הכי. אלא כופר פטור שלא בכוונה ובדמים חייב. וס"ל בהא כר"ש. דאמרי' התם ור"ש נמי נילף מכופרו. ומשני דנין חיובי' דשור (נזקין) מחיובי' דשור (קטלי'). לאפוקי כופר דחיובי' דבעלים הוא עיי"ש. והכי נמי ס"ל לרבה שאין לדון דמים מכופר אלא דס"ל לאידך גיסא דמכופר פטור ובדמים חייב. ולא כר"ש דס"ל איפכא דהנזקין פטור שלא בכוונה ובכופר חייב. משום דיליף נזקין דהו"ל חיובי' דשור מקטלי' דהו"ל נמי חיובי' דשור. אבל רבה ס"ל בהא כדאמרינן התם אליבא דר"י דאין דנין תשלומין ממיתה עיי"ש. ואע"ג דא"כ הו"ל רבה דלא כר"י ולא כר"ש. מ"מ ליכא קושיא בהכי. דהרי בלא"ה צ"ל דרבה לא שמיעא ליה ההיא ברייתא. דהא איתותב מינה התם עיי"ש ובתוס' שם לעיל (מ"ד ע"א ד"ה ה"נ). וא"כ עכ"פ ליכא מהתם שום סעד כלל לדברי הרש"ל ז"ל: 
<b>וראיתי</b> בתוס' רי"ד ז"ל שם שכתב וז"ל. ואי קשיא לי הא קשיא לי מי דחקו לרבה לומר דהיכא דהמית שלא בכוונה אע"ג דליכא כופר איכא דמים. והא דמים נזקין הוי. ולקמן פליגי רבי יהודה ור"ש בנזקין שלא בכוונה דר"י מחייב ור"ש פוטר. ואמרינן מ"ט דר"י יליף מכופר מה כופר שלא בכוונה מחייב אף הנזקין וכו'. ור"ש פוטר יליף מקטלי' דפטור שלא בכוונה. א"כ גם נזקין שלא בכוונה פוטר. ודמים נמי נזקין הוי ויפטור רבה שלא בכוונה לגמרי. ומה דתנן המית שורי את פלוני משלם ע"פ עצמו. יתרץ יפה לא משלם כופר מפני שאינו נסקל ע"פ בעלים וכל היכא דליכא סקילה ליכא כופר. אבל דמים משלם שהם נזקין. כיון דמודה שהמיתו בכוונה ופיו כמאה עדים. אילו הודה שהזיקו בכוונה אינו משלם ע"פ עצמו ה"נ כשהודה שהמיתו בכוונה ישלם דמים ע"פ עצמו. אבל לעולם כשהמית שלא בכוונה אפילו ע"פ עדים פטור לגמרי בין מכופר בין מדמים עכ"ל עיי"ש. הרי שכתב ג"כ בפשיטות דדמים דנזקי מיתה שלא בכוונה תלי בפלוגתא דר"י ור"ש ואין להם אלא תורת שאר נזקין. אלא דעיקר דברי תוס' רי"ד הנ"ל תמוהים מאוד דהרי לא משום מתניתין דהמית שורי את פלוני וכו' הוכרח רבה לומר דבהמית שלא בכוונה אע"ג דליכא כופר משלם דמים. דהרי הך מתניתין לא מיירי כלל בשלא בכוונה. אלא בהמית בכוונה מיירי. ולא אותבי' אביי מינה אלא משום דקתני בה דמשלם ע"פ עצמו. וע"פ עצמו דאין השור בסקילה לא משלם כופר לרבה. ועל זה משני ליה רבה באמת דמשלם דקתני היינו דמים. וכמו שמקשה בתוס' רי"ד ז"ל. אלא דעל זה פריך לי' אביי מסיפא דמתניתין דקתני המית שורי את עבדו של פלוני אינו משלם ע"פ עצמו. ואי בתשלומי דמים מיירי אמאי לא משלם גם בעבד ע"פ עצמו. ומשום זה הוכרח רבה לחלק בין בן חורין לעבד בתשלומי דמים. ועל זה אותבי' רב שמואל ב"ר יצחק מברייתא דקתני כל שחייב בבן חורין חייב בעבד וכו'. ומשום הך תיובתא הוא שהוכרח רבה לשנויי דהכי קתני כל שחייב בבן חורין בכוונה וכו' וכל שחייב בבן חורין שלא בכוונה ע"פ עדים דמים חייב בעבד וכו' עיי"ש. וא"כ דברי התוס' רי"ד הללו מפליאים מאוד במאי דמבואר מדבריו שהיה סבור דמשום תיובתא דאביי הוא שהוכרח רבה לחדושי דאיכא דמים בבן חורין שלא בכוונה. ואין זה מובן כלל. וגם זהו נגד הסוגיא בדוכתה. ומ"מ מדלא הקשה בתוס' רי"ד אלא מי דחקו לרבה לומר וכו'. ולא הקשה בפשיטות טפי דלרבה דבשלא כוונה ליכא כופר ע"כ דמים נמי ליכא. דהא ר"י דמחייב נזקין שלא בכוונה מכופר הוא דיליף לה. וא"כ רבה דאמר דבשלא בכוונה ליכא כופר ואיכא דמים הו"ל תרתי דסתרי. מבואר ע"כ מזה דלקושיא זו ס"ל לתוס' רי"ד דאיכא למימר כדכתיבנא. ולא הוי תרתי דסתרי. אלא דהוקשה לו מי דחקו לכך. דגם לרבה שפיר אפשר לומר כדס"ל לרבי יהודה דדמים דינן ככופר. אבל דבריו תמוהים ונפלאים מאוד אצלי: 
<b>ועכ"פ</b> מתבאר דהכרעת הרש"ל ז"ל שלא כדעת הראב"ד ז"ל שפסק ע"פ סוגיא דגמרא שם דאף בן חורין בר דמים הוא. אינה מכרעת כלל לענ"ד. מלבד מאי דעיקר הדבר מוכרח מצד עצמו כדברי הראב"ד ז"ל. וכמו שביארנו לעיל. וראיתי להרב קה"ח (סי' ת"ה) שיצא לדון בדבר החדש דגם הרמב"ם ז"ל ס"ל בזה כהראב"ד ז"ל דבן חורין בר דמים הוא אלא כיון דאין כופר משתלם אלא לאחר מיתה. וביש"ש כתב (פ"ד דב"ק) דגם דמים לא משלם אלא לאחר מיתה. וכיון דפלגא נזקא קנסא אין אדם מוריש קנס לבניו. כדאיתא פרק נערה. וא"כ לא משכחת דמים לבן חורין בפלגא נזקא דתם. כיון דמתורת ירושה באו הדמים ליורשי המת. אבל בעבד דכסף מקנתו הוא כשורו וחמורו. שפיר שייכי דמים בפלגא נזקא דתם עכת"ד עיי"ש בדבריו. אבל לענ"ד אין דבריו נכונים כלל. ובודאי דברי הה"מ והרש"ל והלח"מ שהבינו בדעת הרמב"ם ז"ל שאין דמים לבן חורין מוכרחים. וכמו שהבין ג"כ הראב"ד ז"ל בדעתו. ומלבד דעיקר מאי דנקט הרב קה"ח בפשיטות שאין אדם מוריש קנס לבניו אין זה פשוט כלל. ולדעת כמה ראשונים ז"ל אדם מוריש אף קנס לבניו. וכמבואר בתוס' (כתובות ל"ח ע"ב) ד"ה יש בגר וכו' ובדברי הריטב"א ז"ל שם. ובב"ק (ע"ב ע"א) בתוס' (ד"ה סיפא). ובחי' הרשב"א ז"ל שם (לעיל ע"א ע"ב) ולקמן שם (ע"ד ע"ב) עיי"ש. ובתוס' רבינו פרץ ז"ל בב"ק שם עיי"ש. ועוד דאליבא דהרמב"ם ז"ל קיימינן הכא. וכבר העלה הרש"ל ז"ל ביש"ש (פ"ז דב"ק סי' י"ט) דהרמב"ם ס"ל דאדם מוריש קנס לבניו עיי"ש. ודבריו מוכרחים וכ"כ שאר אחרונים ז"ל בדעת הרמב"ם. וא"כ אין מקום כלל לדברי הרב קה"ח שם. וגם מש"כ בשם רש"ל ז"ל ביש"ש שם דדמים נמי אינם משתלמים אלא לאחר מיתה. לא מצאתי כן ביש"ש שם. וגם אינו נראה כן. דהרי דמים אינם אלא מתורת נזקין וכמשכ"ל. והרי נזקין פשיטא דמשתלמים מחיים ובהדיא אמרינן התם (מ"ב ע"ב) דבנזקין לא אמר ר"ע עיי"ש: 
<b>הן אמת</b> דהדבר קשה לפ"ז מה שטרחו כל הראשונים ז"ל שהבאתי לעיל להמציא נפק"מ לדינא בין כופר לדמים לרבה דאמר דע"פ עצמו ושלא בכוונה אע"פ שאינו משלם כופר משלם דמים. והרי לפ"ז איכא נפקותא רבתא לדינא. דכופר כיון שאינו משתלם אלא לאחר מיתה הו"ל ראוי. ואין הבעל יורש את אשתו בראוי כמו במוחזק כדאמרינן התם. אבל דמים כיון שמשתלם מחיים דלא הו"ל ראוי הבעל יורשה. אלא ודאי לכאורה עכצ"ל דס"ל דגם דמים אינו משתלם אלא לאחר מיתה כמו כופר. מיהו מזה אין הכרע דהרי אליבא דרבה קיימינן התם. ולרבה אין הבעל יורש נזק בין גבו קרקע בין גבו מעות משום דשיעבודא לאו דאורייתא והו"ל ראוי אע"ג דמשתלם מחיים. וכמבואר פרק בתרא דבב"ב (קע"ה ע"ב) עיי"ש. וכמש"כ התוס' בסוגיא דב"ק שם (מ"ג ע"א ד"ה ונוקמה) עיי"ש. וא"כ אליבא דרבה שפיר הוצרכו הראשונים ז"ל להמציא נפק"מ אחרינא לדינא בין כופר לדמים. אלא דאכתי קשה דהא איכא נפק"מ לדינא בזה גופא דכופר אינו משתלם אלא לאחר מיתה. ואע"פ שאמדוהו כבר למיתה. וכדפירש"י (שם מ"ב ע"ב) ד"ה מ"ט עיי"ש. אבל דמים משתלם מחיים כשאר נזקין. אלא ודאי לכאורה מוכח מזה דס"ל דגם דמים אינו משתלם אלא לאחר מיתה. אבל נראה דודאי לא יתכן לומר כן. דהרי גם כופר אי לאו דגלי קרא ה"א דמשתלם מחיים אלא דגלי קרא וכמבואר שם. וכיון דבכופר הוא דגלי קרא. מהיכא תיתי לן לומר כן גם בדמים. ואפילו בקנס דשלשים של עבד מבואר בגיטין (מ"ג ע"א) דמשתלם מחיים. ומשום דלא כתיב ביה מיתה בהדיא. וכדפירש"י שם עיי"ש. וכ"ש דמים דהכא שאינן אלא מתורת נזקין. ודאי לא יתכן כלל לומר שלא ישתלם אלא לאחר מיתה. איברא דודאי הדבר קשה לכאורה על הראשונים ז"ל שלא כתבו נפק"מ זו שבין כופר לדמים וצ"ע כעת בזה. אבל מ"מ הדין דין אמת וברור דדמים משתלם מחיים למ"ד דבן חורין בר דמים הוא. מידי דהוי אשאר נזקין. וא"כ גם מצד זה אין מקום כלל לדברי הקה"ח בדעת הרמב"ם ז"ל. ואין לנו בדעתו אלא כדברי הראב"ד והה"מ והלח"מ שם. דס"ל שאין דמים לבן חורין כשהומת. והיינו כמו שביארנו לעיל שפסק כרב שמואל בר רב יצחק דס"ל דבן חורין אם הומת לאו בר דמים הוא. ועבד הוא דבמיתתו נמי בר דמים הוא משום דהו"ל כשורו וחמורו. אבל לא בן חורין. איפכא מסברת רבה: 
<b>איך</b> שיהיה הדבר מתמיה טובא מאין הרגלים לדבר לומר דאע"פ שבחייו יש דמים לאבריו. ואם חרשו נותן לו דמי כולו משום שהפסידו כל אבריו. מ"מ כשהומת לאו בר דמים הוא שיהא חייב המזיק לשלם דמיו ליורשיו. והנראה בזה עפמש"כ הרשב"א ז"ל בסוגיא דב"ק שם דקאמר רבה דשור שהמית בן חורין שלא בכוונה פטור מכופר דדריש מקרא דכל שאין השור בסקילה אין הבעלים משלמין כופר. ומתיב אביי מדתנן המית שורי את פלוני הרי זה משלם ע"פ עצמו. מאי לאו כופר. אף דע"פ עצמו אין השור בסקילה. ומשני ליה דלא כופר משלם אלא דמים. וכתב הרשב"א שם וז"ל הקשה הראב"ד ז"ל אשמעתין דאמר רבה דמשלם דמים שלא במקום כופר. והא אין דמים למת. וכדאמרינן בערכין דמי עלי ומת לא יתנו יורשין שאין דמים למתים. ותירץ הוא ז"ל שלא אמרו שם אלא לענין יורשין שהנודר כבר מת. והטעם לפי שאין היורשין מתחייבין בדמיו עד שעת שומא ומשירשו נכסי אביהם. וכיון שלא נישום בחייו. עכשיו שמת אין שמין אותו לחייב היורשין. שאין לו עתה דמים והם לא נתחייבו עד עכשיו. אבל לענין כופר ודמים שהמזיק חייב. משעת המיתה נתחייב ליורשין. אי נמי הקדש בתר שעת שומא אזלינן. כדכתיב ונתן את הערכך ביום ההוא. ומהכא דרשינן אין להקדש אלא מקומו ושעתו. אבל נזקין בתר שעת הנזק אזלינן עכ"ל עיי"ש. והנה לפי תירוצו הראשון התם בהקדש מסברא נפק"ל דמשמת אין לו דמים. אבל לפי תירוצו השני גזה"כ הוא. ואין למדין משם לנזקין. ולפיכך אף ע"פ שעכשיו מתו משלם דמים שלא במקום כופר. ושורש הדבר הוא בפ"ה דערכין (כ' ע"א) דתנן התם האומר ערכי עלי ומת יתנו היורשים. דמי עלי ומת לא יתנו היורשים שאין דמים למתים. ופירש"י וז"ל שאין דמים למתים. והא דתניא בב"ק ונתן פדיון נפשו דמי ניזק. התם הוא טעמא משום דמשעתא דאזיק רמי עלי' לשלומי כשעת ההיזק. וההיא שעתא דאזקי' חי הוא. אבל דמי עלי שאינו נודר אלא מה שישומוהו ב"ד. והרי לא בא לידי כך. שהרי מת. הילכך לא יתנו היורשים עכ"ל. הרי שכבר הרגיש רש"י ז"ל בעיקר קושית הראב"ד ז"ל. אלא דרש"י הקשה כן מגופי' דקרא דמיירי בתשלומי כופר. אבל הראב"ד הקשה דעדיפא מינה מדמים אדמים. דקאמר רבה דבדליכא כופר משלם דמים. והתם תנן דאין דמים למתים. אלא דבתירוצו נקט הראב"ד גם כופר. דמשמע שגם מכופר הוקשה לו כמו שהקשה רש"י. אלא דנקט דמים מדרבה דאלימא קושיא טפי מדמים אדמים. וגם בתירוץ הקושיא דברי רש"י והראב"ד ז"ל הם כמעט דברים אחדים. אלא דלשון רש"י ז"ל שכתב דבכופר משעתא דאזיק רמי עלי' לשלומי כשעת ההיזק וההיא שעתא דאזקי' חי הוא וכו'. תמוה טובא לכאורה דהא בהדיא אמרינן בסוגיא דב"ק שם דאין כופר משתלם אלא לאחר מיתה. ונראה שכבר הרגישו בזה בתוס' שם (ד"ה דמי). ולזה אע"פ שכתבו ג"כ ממש כפירש"י בזה. מ"מ נטו בזה מלשון רש"י. וכתבו וז"ל והא דתניא בב"ק ונתן פדיון נפשו דמי ניזק. פי' ששמין אותו לאחר מיתה כמה היה שוה מחיים. גזירת הכתוב הוא. אבל הכא אינו נודר אלא דמים שישימוהו בב"ד. והוא לא בא לידי שומא שהרי הוא מת וכו' עכ"ל עיי"ש. הרי שלא ניחא להו בזה כדפירש"י דגם שם סברא הוא משום דמשעתא דאזקי' רמי עלי' לשלומי כשעת ההיזק וההיא שעתא דאזקי' חי הוא. אלא כתבו דהתם גזירת הכתוב הוא. והדבר ברור דהיינו מטעמא דכתיבנא דקיי"ל אין כופר משתלם אלא לאחר מיתה. אלא דגם לדברי התוס' קשה הא תינח כופר דאיכא למימר דגזה"כ הוא. אבל אכתי קשה מדמים. וכמו שהקשה הראב"ד ז"ל. דהתם לא שייך לומר דגזה"כ הוא כיון דדמים לא כתיבי בקרא כלל במיתה. אלא מתורת נזקין אתינן עלה.. ואפשר דבאמת מה"ט לא הקשה הראב"ד ז"ל אלא מדמים ולא מכופר. משום דבכופר איכא למימר דגזה"כ הוא כמש"כ התוס'. ולזה לא הקשה אלא מדמים דלא שייך לומר כן. אבל מ"מ לדברי התוס' קשה דאכתי בדמים מאי איכא למימר. מיהו נראה דבדמים ניחא להו לתוס' שפיר כדפירש"י. לפי מה שכבר ביארנו לעיל דאע"ג דכופר אינו משתלם אלא לאחר מיתה. מ"מ דמים דמתורת נזקין הוא דאתינן עלייהו משתלם מחיים. וא"כ בזה דברי רש"י ז"ל נכונים. אלא דבכופר הוא שנטו מפירש"י. משום דאין כופר משתלם אלא לאחר מיתה. והוצרכו לומר דגזה"כ הוא בכופר ששמין אותו אף לאחר מיתה כמה היה שוה מחיים: 
<b>ומיהו</b> נראה דגם פירש"י אפשר ליישב ולומר דאע"ג דאין לשונו מדוקדק קצת. מ"מ אין כוונתו לומר דמחיים רמי עלי' לשלומי. דודאי אין כופר משתלם אלא לאחר מיתה. אלא רצה לומר דמיד משעתא דאזקי' למיתה מתחייב המזיק וההיא שעתא חי הוה והשתא הוא שנוטל חייו. והילכך האומד שאומדין אותו אח"כ אינו אלא גילוי מילתא בעלמא כמה היה שוה אז בעת שחל החיוב על המזיק לשלם. דהיינו בשעת המיתה. דהוה חי ואיהו קטלי' ונטל חייו. אבל דמי עלי שאינו נודר אלא מה שישומוהו ב"ד. וא"כ לא חייל חיובא אלא משעת שומא. והרי לא בא לידי שומא אלא לאחר מיתה. ונמצא דבשעתא דחייל חיובא כבר הוא מת. ואין דמים למתים. ולאו בר שומא הוא ולא חייל חיובא על היורשים. והראב"ד ז"ל דקדק בלשונו יותר. ודבריו מבוארים בהדיא כמש"כ בכוונת רש"י ז"ל. וזהו שסיים שם וכתב אבל לענין כופר ודמים שמזיק חייב. (כצ"ל וכ"ה בש"מ עיי"ש) משעת המיתה נתחייב ליורשיו עיי"ש בדבריו. וזהו כמו שביארנו. ואכמ"ל בזה יותר. ועכ"פ מבואר דלרש"י והתוס' והראב"ד ז"ל הא דאין דמים למתים בנדרי הקדש לענין שישומו אותו לאחר מיתה כמה היה שוה מחיים מסברא הוא דנפק"ל. והיינו לפי תירוצו הראשון של הראב"ד ז"ל. אבל לתירוצו השני התם מקרא ילפינן לה וגזה"כ הוא: 
<b>ואמנם</b> בדעת התוס' יש בזה מקום עיון אצלי דהתם לעיל (י"ח ע"א) אמרינן תנו רבנן אתה הקשית דמים לערכין וכו' יכול נקיש ערכין לדמים שיתן כשעת נתינה ת"ל כערכך יקום וכו' עיי"ש. ופירש"י וז"ל שיתן כשעת נתינה דבדמים פשיטא לן דיהיב כשעת נתינה ולא כשעת נדר. דהא כעבד בשוק שמין אותו. ואם אמר דמי עלי בתשרי ובניסן בא לב"ד. מי יודע מה היה שוה בשעת נדר. ושעת נתינה היינו שעה שהוא בא לב"ד עכ"ל. וכתבו על זה בתוס' שם וז"ל פירש"י דבדמים פשיטא ליה דיהיב כשעת נתינה וכו'. ותימא מאי סברא הוא זה. דלמה יש לנו לומר שהיה שוה אז יותר מעכשיו וכו'. לכך אומר ר"י דאין זו סברא אלא שום ראי' מקרא יש בו. ועוד דתנן לקמן מת הנידר לא יתנו היורשים לפי שאין דמים למתים. ואם היה הטעם מסברא דאזלינן בתר נתינה. התם לא שייך למימר הך סברא. שהרי ידענו שהיה שוה בחייו סלע לכל הפחות. וא"כ מפני מה אנו פוטרים היורשים מכל וכל אלא ודאי שום קרא יש בו עכ"ל עיי"ש. הרי מבואר בדבריהם דמאי דתנן הכא אין דמים למתים והיורשים פטורין. לא מסברא נפק"ל אלא מקרא ילפינן לה וגזה"כ הוא. וכן כתב בש"מ שם בשם הרא"ש ז"ל שדחה פירש"י. ומסיק דמקרא הוא דילפינן לה. וגזה"כ הוא. והכריח כן מדתניא בתוספתא (פ"ג דערכין) האומר דמי בהמה זו עלי ומתה חייב. דמי פלוני זה עלי ומת פטור. ואם הטעם מסברא דאי אפשר לידע בשעת נתינה מה היה שוה בשעת נדר אין טעם לחלק בין בהמה לאדם. דהא גם בבהמה שייכא הך סברא. אלא ודאי לא מסברא נפק"ל אלא מקרא. וגזה"כ הוא עיי"ש. וא"כ דברי התוס' סתרי אהדדי. שהרי כאן כתבו גם התוס' כפירש"י דמסברא נפק"ל. משום שאינו נודר אלא דמים שישמוהו ב"ד והא לא בא לידי שומא שהרי הוא מת. ולכך לא יתנו היורשין. וכבר ראיתי לאחד מהמפרשים שהרגיש בזה והניחה בקושיא. אבל נראה דדברי התוס' נכונים ואין בהם שום סתירה. ודבריהם כאן ושם הם דברים אחדים. דהרי אע"פ שאינו נודר אלא דמים שישמוהו בב"ד ועכשיו הוא מת. מ"מ הרי אין אנו צריכין לשום אותו מה שהוא שוה עכשיו אלא מה שהיה שוה מחיים. וא"כ אמאי לא ישומו אותו גם עכשיו אחר שמת. ועכצ"ל דהיינו משום ההיא דתניא לעיל בברייתא דצריך שיתן כשעת נתינה. דהיינו כשהוא בא לידי שומא בב"ד. ולפירש"י שם אין השומא אפשר עכשיו. משום שאי אפשר עכשיו לדעת כמה היה שוה בשעת נדר. אבל התוס' שם דחו סברא זו. וכתבו דע"כ מקרא ילפינן לה. וגזה"כ הוא בדמים שלא יתן אלא כשעת נתינה דוקא. וזו היא כוונתם גם כאן. שלא נדר אלא דמים שישמוהו בב"ד. והא לא בא לידי שומא. שהרי הוא מת ונמצא דעכשיו בשעת נתינה לאו בר דמים הוא. שאין דמים למתים. ואין כאן שומא. וממילא נמי אין כאן שום חיוב דמים: 
<b>איברא</b> דעיקר דברי התוס' כאן צריכין ביאור. דאחר שכתבו דהא דתניא ונתן פדיון נפשו דמי ניזק. ששמין אותו לאחר מיתה כמה היה שוה מחיים גזה"כ הוא. וא"כ ממילא מבואר דבעלמא אין לנו שומא כזו. מה זה שסיימו וכתבו אבל הכא אינו נודר אלא דמים שישמוהו בב"ד וכו'. ולמה להו חילוק זה וסברא זו כלל. תיפוק להו משום דבכופר גזירת הכתוב הוא. אבל בעלמא דלא גלי קרא אין לנו לשום שומא כזו לאחר מיתה כמה היה שוה מחיים. ואם הוצרכו לזה כי היכי דלא נילף מהתם גם לנדרי הקדש משום דלא גרע הקדש מהדיוט. כההיא דאמרינן בפרק הניזקין (נ"ב ע"א) עיי"ש. א"כ לא הו"ל לומר דהתם גזה"כ הוא. אלא הו"ל לומר דהתם גלי קרא. וליכא למילף מיניה לכאן מטעם שכתבו. ועכצ"ל דמהתם בלא"ה ליכא למילף לכאן. משום דאיכא למימר דהתם משום כפרה אמר קרא דלישום אע"ג דעכשיו הוא מת. וזהו שכתבו דהתם גזה"כ הוא. וא"כ מה שהוסיפו עוד וכתבו אבל הכא וכו'. הוא ללא צורך כלל. ועוד דהרי לדעת התוס' גם הכא דרשו מקרא שלא יתן אלא כשעת נתינה וכמו שנתבאר. וא"כ בפשיטות היה להם לומר דאע"ג דהתם בכופר גלי קרא ששמין אותו לאחר מיתה כמה היה שוה מחיים. מ"מ הכא גלי קרא דאין לו ליתן אלא כשעת נתינה. וכיון שמת אינו שוה כלום בשעת נתינה ופטורין היורשין לגמרי. ודבריהם תמוהים מאוד לכאורה: 
<b>אמנם</b> נראה בביאור דבריהם דודאי משום כופר לא הוצרכו לזה. אלא משום דאכתי קשה מדמים. וכקושית הראב"ד ז"ל שהבאתי לעיל. דהתם לא גלי קרא מידי. וא"כ תקשה לרבה דאמר דבדליכא כופר משלם דמים. והא הכא אמרינן שאין דמים למתים ואין שמין עכשיו שמת כמה היה שוה מחיים. משום דגלי קרא שאין ליתן אלא כשעת נתינה. ואית לן למימר שלא יהא הדיוט חמור מהקדש. כדאמרינן בגיטין שם ובפ"ק דקידושין (כ"ט ע"א) עיי"ש. וכיון דבהקדש כיו"ב פטור לגמרי. גם בהדיוט אית לן למימר הכי שאין לו ליתן אלא כשעת נתינה. וכיון דהשתא אינו שוה כלום הו"ל לומר דפטור. וכופר שאני דגזה"כ הוא. ועל זה שפיר תירצו דליכא למילף דמים דניזק מדמים דנודר. משום דאינו נודר מעיקרא אלא דמים שישמוהו בב"ד. וכיון שמת ושוב לא יבא לידי שומא שוב לא חייל שום חיובא כלל. והילכך לא יתנו היורשין את דמיו. מה שאינו כן בדמי ניזק. דהתם חיובא דממילא הוא. דמדאזקי' נתחייב המזיק בתשלומי דמיו ליורשיו. אלא דבלא שומא לא ידענו בכמה נתחייב. וא"כ אין השומא אלא גילוי מילתא בעלמא. ועיקר חיובא לא תלי מידי בשומא. והילכך לא אמרינן בזה שלא יהא כח הדיוט חמור מהקדש. ואף דבנודר גלי קרא דאינו נותן אלא כשעת נתינה. ואין דמים למתים. ואין שמין למפרע כמה היה שוה מחיים. אין ללמוד שומא דניזק משומא דנידר. ומ"מ בכופר כיון שלא חל חיובו אלא לאחר מיתה. דהא אין כופר משתלם אלא לאחר מיתה. אי לאו דגלי קרא הו"ל לומר שלא יהא כח הדיוט חמור מהקדש. ואין שמין אותו עכשיו כמה היה שוה מחיים. משום דגם בנודר אע"ג דמעיקרא לא נדר אלא דמים שישמוהו בב"ד. מ"מ ע"כ עיקר טעמא לא הוי אלא משום דלא חייל חיובו מחיים בשעת נדרו אלא בשעת שומא. דנמצא מכיון שמת אין חיובו חייל אלא לאחר מיתה. דאל"כ כיון שאין שמין אותו אלא כמה היה שוה מחיים בשעת נדרו אמאי לא יהא נישום עכשיו אע"פ שמת ואינו שוה עכשיו כלום. אלא ודאי היינו משום שתלה נדרו בשומא. וכיון דהשומא היא אחר מיתתו לא חייל חיובא אלא אחר מיתה. ובזה גלי קרא שלא יתן אלא כשעת נתינה. וא"כ כ"ש בכופר דהדיוט הו"ל למימר הכי. כיון דגם חיובו אינו מתחיל אלא לאחר מיתה. ולזה הוכרחו התוס' לומר דבכופר גזירת הכתוב הוא שאע"פ שלא חייל חיובו אלא לאחר מיתה. שמין אותו כמה היה שוה מחיים. אבל בדמים שפיר הו"ל למילף מנודר. אלא דאיכא למימר דשאני התם דחייל חיובו מחיים. וכמש"כ התוס' וכמו שביארנו. כן נראה אצלי ברור ומוכרח בכוונת דברי התוס' התמוהים לכאורה: 
<b>ועכ"פ</b> מתבאר דלדעת התוס' והרא"ש ז"ל הא דאמרינן בנודר שמת אין דמים למתים. ואין שמין אותו כמה היה שוה מחיים מקרא ילפינן לה. ושלא כפירש"י דס"ל דמסברא אמרינן הכי משום שאי אפשר לידע עכשיו כמה היה שוה מחיים. אלא שלא נתברר להתוס' והרא"ש ז"ל מאיזה דרשא נפק"ל הכי. ולכן כתבו רק דודאי שום קרא יש בו. אבל הראב"ד ז"ל לתירוצו הראשון ס"ל כפירש"י דלא נפק"ל הכי אלא מסברא. ובתירוצו השני אם כי בעיקר הדבר ס"ל כדעת התוס' והרא"ש ז"ל דמקרא נפק"ל הכי. מ"מ הוא ז"ל ביאר לן מאיזה דרשא נפק"ל הך מילתא. דלדעתו הכי נפק"ל מדכתיב ונתן את הערכך ביום ההוא. דדרשינן מיני' שאין להקדש אלא מקומו ושעתו. אבל דבריו ז"ל וגם דברי הרשב"א שהביאו ולא הרהר אחריו כלום. נפלאים בעיני. והנה הך דרשא איתא בספרא (בחוקותי פי"א). ומייתי לה נמי בתלמודין (סוף פ"ו דערכין). דאמרינן התם ונתן את הערכך ביום ההוא שלא ישהה. שאפי' מרגליות בקלים אין לה אלא מקומה ושעתה עיי"ש. אבל הדבר תמוה מאוד אצלי דמלבד דבעיקר הדבר ההיא דהכא אין לה ענין כלל להתם. דהא מאי דאמרינן התם אין להקדש אלא שעתה. היינו שעת ההקדש או הנדר וכמבואר שם. והרי הכא בדמים אדרבה לא אזלינן בתר שעת הנדר אלא בתר שעת הנתינה והשומא בב"ד. בלא"ה דברי הראב"ד ז"ל אלו הם נגד ברייתא ערוכה בערכין (י"ח ע"א). דגרסינן התם תנו רבנן אתה הקשית דמים לערכין מרגלית לקלים ולידון בכבודו. יכול נקיש ערכין לדמים שיתן כשעת נתינה ת"ל כערכך יקום. אינו נותן אלא בזמן הערך. ופירש"י וז"ל אתה הקשית דמים לערכין בפ"ק דאמרינן נדר בערכך נפשות. נדר היינו דמים. בערכך היינו ערכין היקישן הכתוב להני תרי מילי. מרגלית לקלים דאזלינן במרגלית בתר קלים. דכתיב בערכין ונתן את הערכך ביום ההוא. ודרשינן לקמן שלא ישהה מרגלית לקלים. עני שהעריך עצמו ובא כהן להעריכו ויש לו מרגלית שוה שלשים סלעים. אין אומרים אם משהין אותה עד שיעלוה לכרך שיש שם עשיר והוא יקננה בחמשים סלעים. הילכך חמשים יש לו ויתן ערך שלם. אין אומר כן. ואין להקדש אלא מקומו ושעתו. והכי נמי בדמים אם אמר דמי מרגלית זו עלי. אין שמין אותה לפי מכר הכרכים אלא לפי מכר אותה שעה ואותו מקום. ולידון בכבודו וכו' שיתן כשעת נתינה. דבדמים פשיטא לן דיהיב כשעת נתינה ולא כשעת נדר וכו' עכ"ל עיי"ש. הרי להדיא דמאי דדרשינן דאין להקדש אלא מקומו ושעתו. לא כתיב אלא בערכין. ובדמים ילפינן לה בהיקש מערכין. אבל הך דינא דאין לו ליתן אלא כשעת נתינה. שבכלל זה ג"כ הך דינא שאם מת היורשין פטורין שאין דמים למתים. לא שמענו אלא בנודר דמים בלבד. ואי לאו דמיעט קרא דכערכך יקום. ה"א דגם ערכין מקשינן לדמים לענין זה. אלא דאתי קרא ומיעטינהו ואפקינהו מהך היקישא. וא"כ מבואר בהדיא דההיא דאין להקדש אלא מקומו ושעתו. וההיא דתנן אין דמים למתים שני דינים חלוקים הם. ומשני מקראות נפקי. האחד כתיב בערכין. והשני לא כתיב אלא בדמים. ואין דין זה נוהג אלא בדמים דוקא ולא בערכין. וא"כ מדוקדקים היטב דברי התוס' והרא"ש ז"ל. שלא כתבו אלא דודאי איכא שום קרא בזה ואנחנו לא נדע. ודברי הראב"ד והרשב"א ז"ל מתמיהים מאוד אצלי וצ"ע כעת: 
<b>והשתא</b> ע"פ מה שנתבאר נראה דהיינו טעמא דמ"ד אין דמים לבן חורין. משום דס"ל דהכי אית לן למילף דמים מדמים דנודר להקדש. דגלי קרא שאם מת אין לו דמים. ואין שמין אותו כמה היה שוה מחיים ולחייב את היורשים. שאינו נותן אלא כשעת נתינה ועכשיו אינו שוה כלום. והילכך לענין דמי ניזק נמי לא יהא כח הדיוט חמור מהקדש. ואית לן למימר דאע"ג דבחייו יש דמים לאבריו. והמזיק חייבתו תורה לשלם לו דמי אבר שהפסידו. ואם חרשו נותן לו דמי כולו. מ"מ כשהומת היכא דשייך כופר משלם כופר לכפרתו. דכופרא כפרה. אבל היכא דלא משלם כופר אפי' דמים לא משלם דאין על המזיק לשלם אלא כשעת נתינה. וכיון דמת אין דמים למתים ומיפטר לגמרי מלשלם ליורשים. ואף ע"פ שכתבו התוס' והראב"ד ז"ל דמהתם ליכא למילף לדמי ניזק. משום דאינו נודר אלא מה שישמוהו בב"ד. ולא חייל חיובו אלא ע"י שומא שאחר מיתה. משא"כ לדמי ניזק דחייל חיובו מחיים וכמו שביארנו לעיל. מ"מ היינו רק אליבא דרבה דאמר יש דמים לבן חורין בדליכא כופר. אבל מ"ד אין דמים לבן חורין במיתתו. איכא למימר דלא ס"ל הכי. אלא ס"ל דנודר נמי ודאי משנדר ואמר דמי עלי. נתחייב בתשלומי דמיו מיד. ושומא מילתא אחריתא היא. וגילוי מילתא בעלמא היא כדי שנדע כמה נתחייב ליתן לגבוה ע"פ נדרו זה. אבל עיקר חיובא מחמת נדרו חייל מחיים. ואפי' הכי גלי קרא דמשמת פקע חיובו. ואין עליו חובה אלא כשעת נתינה. ואין דמים למתים. וא"כ הכי נמי בדמי ניזק אית לן למימר דפטור המזיק מלשלם דמיו ליורשים. לפי שאין דמים למתים. ואין שמין אותו כמה היה שוה מחיים כדי לחייב את המזיק לשלם דמיו. שלא יהא כח הדיוט חמור מהקדש. וא"כ גזה"כ הוא דאע"ג דמחיים יש דמים לאברי בן חורין. ומתחייב המזיק לשלם ע"פ אומד ב"ד שעבד הנמכר בשוק. מ"מ במותו אין לו דמים ומיפטר מזיק לגמרי. כך נראה לענ"ד ברירא דמילתא: 
<b>ומעתה</b> ע"פ זה נראה דזו היא דעת הבה"ג והר"י אלברגלוני ז"ל. דגם הם ס"ל דאין דמים לבן חורין במיתתו. דגזירת הכתוב הוא שאין שמין אלא כשעת נתינה כמו שנתבאר. וא"כ היה מהראוי לומר דגם דמי האברים מחיים ליכא בבן חורין. דמה לי קטלי' כולי' מה לי קטלי' פלגא. והרי קיטע את ידו הו"ל כהמית מקצת גופו. וכן בשאר אברים. וכ"ש בחרשו דהו"ל כהמיתו כולו. והיה ראוי לומר אין דמים למתים. אלא דגלי קרא דאיש כי יתן מום בעמיתו כאשר עשה כן יעשה לו וגו' עין תחת עין וגו'. וגמרינן מקראי דהיינו תשלומי נזק דמי עינו וידו ורגלו וכיו"ב כעבד הנמכר בשוק. וא"כ אין חסרון אברים בכלל שאר תשלומי חובל ומזיק. כצער ריפוי שבת ובושת. דבכל הני שפיר שייכי תשלומין. משא"כ בחסרון אברים דאינו אלא כמיתת קצת גופו ואין דמים לבן חורין במיתתו. ולא שייכי בהו תשלומי דמים. אי לאו דגלי קרא בהדיא. וגזירת הכתוב הוא דבחייו לדידי' גופיה חייב המזיק לשלומי ליה דמי כל אבר ואבר. ואם חרשו נותן לו דמי כולו כעבד נמכר בשוק. ומהאי טעמא שפיר מנאוה הבה"ג והר"י אלברגלוני ז"ל בפרשה מיוחדת בפ"ע. וממילא ניחא נמי בזה דברי הבה"ג (בנוסחת כת"י רומי) שנמנה שם תשלומי דמי ולדות פרשה מיוחדת בפ"ע. דאיכא למימר דהיינו נמי מהאי טעמא. משום דכיון דאין דמים לבן חורין במיתתו. אין זה בכלל שאר נזקי אדם באדם. וכ"ש בכלל שאר נזקי ממון שכללן הבה"ג בכלל פרשת נזיקין שמנה. אלא דכאן חידוש הוא שחידשה תורה לשלם דמי ולדות. ולכן מנאה פרשה מיוחדת בפ"ע. ולא כללה בכלל פרשת נזיקין. וגם באזהרות הר"א הזקן ז"ל ראיתי שלא מנה פרשת חובל בחבירו. אלא מנה פרשת נזיקין וכולל בה כל נזקי אדם באדם. ונזקי שור באדם. ושור בשור וכיו"ב. ומ"מ מנה פרשת נותני מומין בפ"ע. וכוונתו בזה לפרשת איש כי יתן מום בעמיתו וגו'. ולפי מה שביארנו ניחא שפיר. אלא דאכתי צ"ע מה שמנה שם פרשת תשלומי דמי בושת. דהיינו קרא דוקצותה את כפה. פרשה בפ"ע. ומאי שנא דמי בושת משאר נזקי אדם באדם שכללן בכלל פרשת נזיקין עם שאר נזיקין. ואפשר לומר דטעמו משום דבושת כיון דלא משום היזק ממון מיחייב המבייש. וכדאמרינן בפרק החובל (צ"א ע"א) דאע"ג דאין נותנין זמן לחבלות אלא נותן מיד. אבל לבושת יהבינן זמן. משום דחבלות חסרי' ממונא משא"כ בושת דלא חסרי' ממונא עיי"ש. הילכך אין להכניסן בכלל פרשת נזיקין דחיובן משום חסרון ממון. גם יש בזה נפק"מ לדינא דבשאר ארבעה דברים חייב גם בשלא בכוונה. משא"כ בושת דלא מיחייב אלא בכוונה. כדתנן בפרק החובל (פ"ו ע"ב) עיי"ש ובסוגיא דסו"פ כיצד הרגל. ומשמע דהיינו מהאי טעמא גופא. דשאר דברים שמשום דחסרי' ממונא הוא דמיחייב. הילכך גם שלא בכוונה מיחייב. אבל בושת דלא חסרי' ממונא לא מיחייב אלא על כוונתו. ושלא בכוונה. פטור. ולהכי מנאה פרשה מיוחדת בפ"ע. ובאזהרות הר"ש בן גבירול ז"ל ובאזהרות אתה הנחלת מנו כל החמשה דברים שבנזקי אדם באדם במצוה אחת עיי"ש. וזה יתכן ע"פ שיטת הרמב"ם ז"ל (שורש שביעי) כמשכ"ל. אלא שבאזהרות אתה הנחלת ראיתי בזה דברים תמוהים מאוד. שמלבד מה שמנה מצוה אחת שכוללת כל החמשה דברים של נזקי אדם באדם. מנה ג"כ בפ"ע ריפוי ושבת. וגם מנה פרשת נותני מומין עיי"ש. מיהו בלא"ה יש באזהרות הללו כמה מצות כפולות כיו"ב. ודבריו צריכין ביאור רחב ואכמ"ל בזה. ועכ"פ דברי רבינו הגאון ז"ל כאן נכונים וברורים ע"פ שיטתו כמו שביארנו: 
@00פרשה טו. 
<b>ובהרה.</b> פרשת וכי ינצו אנשים וגו' (פרשת משפטים). שכוללת דין תשלומי דמי ולדות ודמי צער. ולשיטת רבינו הגאון ז"ל נמנית מצוה בפ"ע. וגם הבה"ג (בנוסחת כת"י רומי) מנאה בפ"ע. וכבר ביארנו לעיל טעמו בזה. ובאזהרותיו שע"פ עשה"ד (דבור לא תרצח) הביא רבינו הגאון ז"ל פרשה זו בביאור יותר. וז"ל שם. <b><רבו מתים</b> (ר"ל נצו אנשים) <b>ונגפו אשה הרה לשלם תחת נפש ותחת אבר הנגזר.</b> וכוונתו בזה שחייב לשלם דמים תחת נפשות הולדות. ודמי הצער שמחמת האבר הנגזר. דהיינו שאומדין הערך שבין קוטע ידו ע"י סם לקוטע בסייף. כדאמרינן בפרק החובל (פ"ה ע"א) עיי"ש. עוד כתב שם וז"ל <b>והחובל ברעהו לשפטו תקום לא יתן תחתם סגור</b> עכ"ל. וכוונתו בזה לפרשת חובל בחבירו שמנה כאן לעיל. ומש"כ לא יתן תחתם סגור. ר"ל דמה שאמרה תורה יד תחת יד ורגל תחת רגל. אין פירושו יד ורגל ממש לחתוך יד המזיק. או רגלו תחת ידו ורגלו של הניזק. אלא כקבלת רז"ל דישלם ממון כפי שומת ב"ד דמי ידו ורגלו כעבד הנמכר בשוק. וסגור הוא מלשון הכתוב ויסגור בשר תחתנה. כלומר לא יתן החובל ידו או רגלו הסגור לגופו. אלא עליו לשלם דמים כדינו: 
@00פרשה טז. 
<b>ומשחית עין.</b> פרשת יציאת עבד כנעני לחפשי בראשי אברים. מדכתיב (פ' משפטים) וכי יכה איש עין עבדו וגו' לחפשי ישלחנו. וכל ראשי אברים בכלל זה. ושן ועין מיצרך צריכי כדדרשינן פ"ק דקידושין (כ"ד ע"א) ובמכילתא (משפטים שם). ולזאת לא הזכיר רבינו הגאון ז"ל כאן אלא עין בלבד שכתוב ראשון בקרא. כדי שלא יהא משמע דהנך תרתי דוקא. ובאזהרותיו שע"פ עשה"ד הזכיר שניהם. שן ועין. וז"ל שם <b>פיארה חיפש שן ועין. אף אתה מיוסרך אל תעבידנו. אשרי הגבר אשר תיסרנו יה ומתורתך תלמדנו</b> עכ"ל. וכוונתו שלתפארת האומה הישראלית נתן להם ה' חקים ומשפטים צדיקים כאלו. שאע"פ שנתקלל כנען עבד עבדים יהיה וגו'. מ"מ צוה לתת להם חופשה בשביל הפלת שן או עין לבד. ולזאת אף אתה תלמוד מזה כי אף אם לפעמים יסר ייסרך ה' אלקיך. לא מוסר אכזרי הוא זה לרעתך. אך לטובתך לכפרה על חטאתיך ולהטיב אחריתך. ויסוריך אלה יוציאוך לחפשי משפלותך אשר נפלת בה ע"י מעשיך הרעים בעיני ה'. וזהו שכתב <b>מיוסרך אל תעבידנו.</b> כלומר ממה שיסרך תצא לך תועלת לבל תהיה אצלו שפל ונבזה כעבד. ודבריו אלו הם ע"פ מה שאמרו במכילתא (משפטים סופ"ז) ובפ"ק דברכות (ה' ע"א) ומתורתך תלמדנו. דבר זה מתורתך תלמדנו קל וחומר משן ועין מה שן ועין שהן אחד מאבריו של אדם עבד יוצא בהן לחירות. יסורין שממרקין כל גופו של אדם על אחת כו"כ עיי"ש. ולפי ששם לא כתבה אלא בדרך תוכחה בעלמא. ועיקר המצוה לא כתב בפירוש אלא ברמיזא. לכן לא דקדק כ"כ וכתב שן ועין ככתוב בקרא. משא"כ כאן שלא כתב אלא עיקר המצוה. לכן דקדק יותר בדבריו להלכה כדכתיבנא. ומה שמנאה במספר הפרשיות. היינו משום דאורחא דמילתא שאין האדון מוציא את עבדו לחפשי בענין זה אלא בע"כ בכפייה ע"פ הצבור וב"ד. וא"כ אין מצוה זו מוטלת אלא עליהם שהכח בידם להכריח את האדון לכך: 
<b>והנה</b> הבה"ג והר"א הזקן והר"ש בן גבירול ז"ל לא מנו כלל פרשה זו במנין הפרשיות שלהם. וגם הרמב"ם ז"ל לא מנה מצוה זו. והכניסה בכלל עשה דלעולם בהם תעבודו (עשין רל"ה). וז"ל שם שצונו בדין עבד כנעני. והוא שנעבוד בו לעולם ושאין לו חירות אלא בשן ועין. וה"ה לשאר אברים שאינן חוזרין וכו'. והוא אמרו לעולם בהם תעבודו. וכתיב וכי יכה איש וגו'. ולשון גמרא כל המשחרר עבדו עובר בעשה דכתיב לעולם בהם תעבודו. ובא בתורה שהוא משתחרר בשן ועין וכו' עכ"ל עיי"ש. וכן כתב בחבורו הגדול ברמזי המצות שבריש הלכות עבדים (מצוה י"א) וז"ל לעבוד בעבד כנעני לעולם אלא א"כ הפיל לו אדוניו אחד מראשי אבריו עכ"ל עיי"ש. וכך הם דברי החנוך (מצוה שמ"ז) עיי"ש. ואמנם גם לפ"ז דברי רבינו הגאון ז"ל כאן נכונים. דלשיטתו אזיל שלא מנה עשה דלעולם בהם תעבודו. וכבר ביארנו טעמו לעיל (סוף מנין העשין בח"א) עיי"ש. ולכך ע"כ הוכרח למנות מצוה זו דשן ועין בפ"ע. וכן באזהרות אתה הנחלת לר"ש הגדול ז"ל לא מנה עשה דלעולם בהם תעבודו. אלא עשה דיציאתו בשן ועין וראשי אברים עיי"ש. ונטה בזה מדעת. הבה"ג ז"ל והלך בעקבי רבינו הגאון ז"ל כאן. וגם באזהרות הר"י אלברגלוני ז"ל מנה פרשה זו במנין הפרשיות שלו. אע"פ שמנה ג"כ עשה דלעולם בהם תעבודו במנין העשין שלו עיי"ש ובמש"כ הרש"ך ז"ל בנתיב מצותיך (דף מ' ע"א). ומש"כ שם בענין עשה דלעולם בהם תעבודו. אשתמיטתי' סוגיא דרפ"ק דסוטה (ג' ע"ב) עיי"ש. ודעת הר"י אלברגלוני ז"ל בזה היא כדעת הרמב"ן ז"ל (בסה"מ שם) שהשיג על הרמב"ם ז"ל בזה. וכתב וז"ל לפי דעתי ששתים מצות הן שנצטוינו שנעבוד בכנעני לעולם ולא נשחרר אותו בחנם. ונצטוינו עוד שאם נפיל את שנו או עינו יהי' בן חורין וכו'. וכמו שהנשואין והגירושין שתי מצות כן אלו בשוה וכו' עכ"ל עיי"ש. והרב מג"א שם השיב על הרמב"ן ז"ל וכתב וז"ל נראה לי שהנכון כדברי הרב ששניהם מצוה אחת. שהרי מבורר הוא זה שיציאת עבד כנעני בהפלת אחד מאבריו הוא אחד מהדינים השייכים בו ולא יבא במנין. כאשר יסד לנו הרב בשורש השביעי שאין למנות דקדוקי המצות וכו'. ואין זה דומה למצות נשואין וגירושין. כי מצות הגירושין אינה דין מדיני הנשואין ולכן נמנו שתים. אמנם כאן אחת היא עכ"ל. וגם לפי דבריו דברי רבינו הגאון ז"ל כאן נכונים. דלשיטתו אזיל דלא ס"ל בכל כיוצא בו כמו שהשריש הרמב"ם ז"ל שם. וכמו שביארנו בכמה דוכתי ובמבוא (סי' ז') בשורש זה עיי"ש. ועיקר דברי המג"א אינני רואה בהם ממש כלל. ודברי הרמב"ן ז"ל נכונים ומוכרחים. דודאי אם איתא דיציאת העבד לחפשי בראשי אברים אינה אלא אחד מדקדוקי מצות לעולם בהם תעבודו. לומר שאין לו חירות אלא בראשי אברים. א"כ הכי נמי יציאת האשה מרשות בעלה להיותה מותרת להנשא לאחר. אית לן למימר שאינה אלא אחד מדקדוקי מצות נשואין שאוסרין אותה על הכל. ואין שום טעם לחלק ביניהן: 
<b>ואמנם</b> לכאורה בעיקר הדבר יש להביא ראי' מבוארת לדעת הרמב"ם ז"ל מדתניא במכילתא (משפטים פ"ט) וכי יכה איש את עין עבדו למה נאמר. לפי שהוא אומר לעולם בהם תעבודו שומע אני אף הפיל את שנו וסימא את עינו ת"ל וכי יכה איש וגו'. והרי הכתוב מוציא עבדו הכנעני מכללו להחמיר עליו שהוא יוצא בראשי אברים. לכך נאמרה פרשה זו עיי"ש. הרי להדיא דפרשה זו דיציאת העבדים בראשי אברים לא נאמרה אלא כדי לפרש ולבאר ביותר ביאור עשה דלעולם בהם תעבודו. וא"כ ודאי אין זו אלא אחד מדקדוקי מצות לעולם בהם תעבודו. ואין למנותה מצוה בפ"ע. וא"כ אע"ג דעיקר השגת הרמב"ן ז"ל במקומה עומדת דא"כ גם נשואין וגירושין יש למנותן מצוה אחת. שהרי שם מפורש בקרא גופא דגירושין בספר כריתות לא נאמרה אלא כדי להוציא מכלל הנשואין. דבפרשת נשואין עצמה כתיבא מצות גירושין. דכתיב (פ' תצא) כי יקח איש אשה ובעלה והיה אם לא תמצא חן בעיניו וגו' וכתב לה ספר כריתות וגו'. אלא דמ"מ השגה זו תסוב גם על הרמב"ן ז"ל גופי'. שהרי גם הרמב"ן ז"ל מנה נשואין וגירושין בשתי מצות. וכיון דבמכילתא מבואר דפרשת יציאת העבד בראשי אברים לא נאמרה אלא לפרש מצות לעולם בהם תעבודו. וא"כ אינה אלא דקדוקי מצוה זו. א"כ גם גירושין אית לן למימר שאינן אלא דקדוקי מצות הנשואין. כמש"כ הרמב"ן ז"ל גופי' שאין לחלק ביניהן. ומ"מ לרבינו הגאון ז"ל אין מזה מקום קושיא כלל. דלשיטתו אזיל דלא מנה עשה דלעולם בהם תעבודו. וס"ל דלאו עשה היא כלל מדאורייתא. ולא קאמר קרא אלא שיש לאדון הזכות לעבוד בו לעולם. וכמו שנתבאר לעיל (ח"א סוף העשין) עיי"ש. וגם עשה דנשואי אשה לא מנה. אלא עשה דפו"ר. כמו שנתבאר לעיל (עשין ס"ט) עיי"ש. וא"כ עכ"פ ליכא מצד זה שום גמגום כלל במה שמנה כאן פרשת יציאת עבדים כנענים בראשי אברים. ובמה שמנה (עשין ע"ג) עשה דגירושין. וגם בלא"ה אין לזה מקום כלל לשיטתו דלית ליה בכל כיו"ב כשיטת הרמב"ם ז"ל וסייעתו (בשורש שביעי) וכמשכ"ל. ולשיטתו כל כיו"ב אינו בכלל דקדוק מצוה. ונמנה שפיר מצוה בפ"ע. אבל להרמב"ן ז"ל דקאי בזה בשיטת הרמב"ם ז"ל צ"ע לכאורה. מיהו לפי גירסת הילקוט שם לא קאי במכילתא שם על קרא דלעולם בהם תעבודו אלא על קרא דוהתנחלתם אותם וגו' עיי"ש. וא"כ לק"מ כמבואר. וגם לפי הגירסא שלפנינו בלא"ה דברי המכילתא לפום פשטא דברייתא תמוה מאוד. דהרי ודאי עיקרא דדינא דיציאה בראשי אברים מיצרך צריך. ולא שמענוהו משום דוכתא אחרינא כלל. ומאי קאמר למה נאמר. וכבר עמדו בזה כל המפרשים שם ופירשוה כל אחד כדרכו. ועכ"פ לפי כל הפירושים ליכא קושיא על הרמב"ן ז"ל ולא סייעתא להרמב"ם ז"ל. כמבואר להמעיין בדבריהם עיי"ש ואין להאריך בזה: 
<b>וראיתי</b> להרשב"ץ ז"ל (בזה"ר עשין סי' י"ח) שהביא דברי הרמב"ם בזה ואח"כ הביא כל דברי הרמב"ן שמשיג עליו. ומשמע מדבריו שם שמסכים לדעת הרמב"ן עיי"ש. אלא שבקונטרס אחרון שם הכריע שלא כדעת הרמב"ן משום שלא מצינו בפירוש לחכמים ז"ל שיזכירוה מצוה פרטית עיי"ש בדבריו. ודבריו ז"ל נפלאים בזה מאוד בעיני אטו כל המצות שמנו הרמב"ם ז"ל וסייעתו ומכללם גם הרשב"ץ ז"ל גופי' מצינו לחז"ל שיזכירום בפירוש למצות פרטיות. הא ודאי ליתא כלל. ובכל המצות שנמנו נמצאו מעטים מאוד מצות כאלו כידוע. ואין כדאי להאריך בזה. ודברי הרשב"ץ ז"ל אלו אינם אלא תימא. וכיון דבעיקר הדבר לא מצא שום תשובה על דברי הרמב"ן ז"ל. ודאי דברי הרמב"ן ז"ל מוכרחים שיש למנותה מצוה בפ"ע. וכמו שמנאוה ג"כ רבינו הגאון ז"ל וסייעתו. והנה הרמב"ן ז"ל שם כתב עוד וז"ל אבל לא תעלה על דעתך באמרי שהיא מצוה. שיהיה בעליו מצווה להוציאו לחירות אחרי השחיתו את עינו והפיל את שנו. שהרי (רז"ל) בעלי הקבלה אומרים שהוא קנס. ואין מצות עשה קנס. שאין לומר במה שנצטוינו מאת האל יתעלה לעשותו. שיהיה קנס בשום פנים. אבל הענין הזה הוא דין מן הדינין שנצטוינו לשלם לעבד כנעני שחרור גופו בדמי עינו ושנו. ומעת עמדו עם בעליו בב"ד ישחררו אותו בתשלומי הנזק. ומ"מ מצוה בפ"ע תמנה ככל הדינין שמנה הרב. וכגון מצות הגירושין עכ"ל. ולפי דבריו אלו אפשר לומר בפשיטות הטעם שמנאה רבינו הגאון ז"ל במספר הפרשיות. משום שאין זו מצות האדון אלא מצות הצבור והב"ד. וראיתי להרב מג"א שם שהשיב על דבריו וז"ל ומה שאמר הרמב"ן כי היא צווי לדיינין לשחרר אותו. נ"ל שהוא צווי לבעליו ממש שכן כתוב לחפשי ישלחנו. ועל הבעלים דבר הכתוב עכ"ל עיי"ש. ואין דבריו מוכרחין דודאי אי הוה כתיב קרא לנוכח לחפשי תשלחנו. הוה משמע דמצות הבעלים היא. אבל כיון דלא כתיב אלא בלשון נסתר. לחפשי ישלחנו. אפשר לומר דלב"ד דבר הכתוב. שיכריחו את האדון להוציאו לחפשי ולא ישתעבד בו יותר מעתה. והרבה כיו"ב בקרא. כמו בעל הבור ישלם. מיטב שדהו ומיטב כרמו ישלם. חמשה בקר ישלם. ישלם שנים. לרעהו. שכל אלו אינם מצות עשה להמשלם עצמו. אלא לב"ד דבר הכתוב. שכשיבואו לפני ב"ד יחייבוהו לשלם ויכריחוהו לכך אם ימאן לשלם כמשפטו. אלא דמש"כ. הרמב"ן ז"ל להכריח כן ממה שאמרו חז"ל שהוא קנס. והחליט לומר דבשום פנים לא יתכן לומר דמצות עשה שנצטוינו לעשותה תהיה קנס. לענ"ד יש לדון בזה. ועי' בתשובות הרדב"ז (ח"א סי' י"ט) ובמש"כ בזה לעיל (לאוין רע"ו רע"ז) ואכמ"ל בזה. וגם מש"כ הרמב"ן ז"ל דיציאת עבד כנעני בראשי אברים לחפשי. הוא דין מן הדינין שנצטוינו לשלם לעבד כנעני שחרור גופו בדמי עינו ושנו. הוא תמוה לכאורה טובא. דהרי משנה ערוכה היא (פרק החובל פ"ז ע"א) דתנן החובל. בעבד כנעני שלו פטור מכולן עיי"ש ובמש"כ התוס' שם (ד"ה בעבד) ובשאר ראשונים שם. ולא שייכי שום תשלומי דמי נזק בעבד כנעני מן האדון. והיאך יתכן לומר דשחרור גופו הוא במקום תשלומי דמי עינו ושנו וע"כ כולו אינו אלא קנס בעלמא. ואין כאן מקום לתשלומי דמים כלל. ודברי הרמב"ן ז"ל צ"ע אצלי כעת. ומ"מ נתבאר דדברי רבינו הגאון ז"ל כאן נכונים מכל צד. ועי' לקמן בסמוך מש"כ שם עוד בענין מצוה זו: 
@00פרשה יז. 
<b>ומכה בשבט בכלות.</b> כתיב (פ' משפטים) וכי יכה איש את עבדו וגו' בשבט ומת תחת ידו נקם ינקם אך אם יום או יומים יעמוד וגו'. ומפני שיצא מן הכלל לדון בדבר החדש בדין יום או יומים. שלא כדין תורת שאר הרוצחים. לכך נמנה מצוה מיוחדת בפ"ע. ואינה נכללת בכלל עונש הרוצח שנמנה לעיל במנין העונשין (עונש ע"א). אע"פ שנכללו שם בין רוצח שהרג בן חורין בין שהרג עבד. דזה וזה דינם בסייף. ודין יום או יומים אינו נוהג אלא בעבדו קנין כספו. ומש"כ <b>בכלות.</b> רצה לומר שעשה אתו כלה. שמת תחת ידו ע"י הכאה זו. או שרצה לומר שהכהו בשבט שיש בו שיעור כליון. דהיינו שיעור כדי להמית בו. דאל"כ לא מיחייב. כמבואר במכילתא שם ובספרי (פ' מסעי) עיי"ש. והנה רבינו הגאון ז"ל קיצר מאוד כדרכו. ולא הזכיר כלל עיקר המצוה. אף לא הזכיר דהיינו דוקא בעבדו. וכן במצוה הקודמת. ולא נקט אלא ראשי דברים לרמז על האמור בפרשה: 
<b>ואמנם</b> באזהרותיו שע"פ עשה"ד כתב (בדבור לא תרצח) וז"ל <b>קצבת למכה עבד כנעני יום או יומים</b> עכ"ל. נראה מדבריו אלו דהוה ס"ל דעיקר המצוה הבאה במנין אינו אלא דין יום או יומים. שהוא דבר החדש שאינו נוהג ברוצח דעלמא. אבל מיתתו במת תחת ידו. הו"ל בכלל עונש הרוצח שכבר נמנה במנין העונשין. ואין לחזור ולמנותו עוד. וכן ראיתי לר"ש הגדול ז"ל באזהרות אתה הנחלת שלא כתב בזה אלא דין יום או יומים עיי"ש. אבל דבריהם צריכין ביאור. שהרי לכאורה בזה ליכא שום מצוה. אלא דאמר קרא שאם יום או יומים יעמוד קודם שימות פטור האדון מהעונש. ולא יתכן למנותו במנין המצות. ולפי הנראה הוה ס"ל דמאי דכתיב אם יום או יומים יעמוד לא יוקם הו"ל אזהרת לאו לב"ד שלא יענשוהו. והוא כלאו דולנערה לא תעשה דבר. האמור בנערה המאורסה. שמנה רבינו הגאון ז"ל לקמן וגם באזהרותיו שם. וכן הרמב"ם ז"ל וסייעתו מנאוהו במנין הלאוין. ויתבאר במקומו. ושלא תאמר שאם לא מת תחת ידו אלא עמד יום או יומים אין הב"ד חייבים לענשו ורשות בידם לפטרו. שלא כרוצח דעלמא שחובה מוטלת על הב"ד לענשו כמשפט רוצח. אבל הרשות בידם ג"כ לדון אותו כמשפט רוצח ובשודא דדייני תליא מילתא. לזה הזהיר הכתוב אם יום או יומים יעמוד לא יוקם. דאל"כ אייתר קרא. דלא הו"ל למיכתב אלא אם לא יעמוד יום או יומים נקם ינקם. אבל כאן חזר בו רבינו הגאון ז"ל מדעתו זו. וס"ל דלא יוקם אינו אזהרת לאו אלא שלילה. לומר שאינו בכלל עונש דנקם ינקם. וכדעת כל שאר הראשונים ז"ל. ולכן לא מנה כאן אלא צד החמור שבו. שאם מת תחת ידו נקם ינקם. ומשום שאינו בכלל שאר הרוצחים. משום שיצא מן הכלל לדון בדבר החדש להיות נדון בדין יום או יומים. ואפי' בתוך מעת לעת אם קודם שמת מכרו לאחר פטור כדדריש (במכילתא שם) מדכתיב ומת תחת ידו עיי"ש. והכי איתא נמי בתוספתא (פ"ט דב"ק). וכ"כ גם בספר והזהיר ובפסיקתא זוטרתא (פ' משפטים) עיי"ש. ובודאי הכי קיי"ל דלא אשכחן מאן דפליג עלה. אלא שהרמב"ם ז"ל השמיט בהלכות רוצח הלכה זו וצ"ע למה. ואע"ג דבירושלמי (קידושין פ"ג ה"א) ובמכילתא דרשב"י (פ' משפטים) משמע דלא דרשי להכי קרא דומת תחת ידו עיי"ש. מ"מ אין זה כדאי לדחות משום זה דברי התוספתא והמכילתא המפורשים בהדיא לדינא משום דברי הירושלמי ומכילתא דרשב"י הסתומין. ולא אשכחן שחלקו בפירוש על זה לענין הלכה. ולזאת ס"ל לרבינו הגאון ז"ל שאין להכניסו בכלל עונש הרוצח דעלמא שנמנה כבר במנין העונשין. אלא יש למנותו מצוה בפ"ע. ולא כשאר כל מוני המצות שלא מנאוה משום דס"ל דהו"ל בכלל עונש סייף דרוצח שנמנה כבר במנין העונשין. וכ"ש הרמב"ם ז"ל וסייעתו שלא מנו העונש כלל אלא אזהרת לא תרצח בלבד. כשיטתם. וגם לבד זה אין זה נמנה בפ"ע לשיטתם מטעם שביאר הרמב"ם בשרשיו (שורש שביעי) עיי"ש. אבל אין זו שיטת רבינו הגאון ז"ל כמו שנתבאר. ושפיר מנאה בפ"ע. אלא דמ"מ כיון דהו"ל עונש מיתת ב"ד. ולשיטת רבינו הגאון ז"ל וסייעתו העונשין כולן נמנין בחשבון הלאוין. כמו שנתבאר לעיל. עכצ"ל דגם כאן כוונתו למנות מצוה זו בחשבון הלאוין ככל שאר העונשין. ומטעם זה גם המצוה הקודמת כיון דיציאת העבדים בראשי אברים אינה אלא משום קנס. הילכך הו"ל כשאר העונשין דלשיטת רבינו הגאון ז"ל על חשבון הלאוין יחשבו. והרמב"ם ז"ל שהכניסה בכלל עשה דלעולם בהם תעבודו. וא"כ ע"כ ס"ל דתורת עשה עלה. לשיטתו אזיל דס"ל (בשורש י"ד) דגם כל העונשין תורת עשה עליהן עיי"ש: 
<b>ועדיין</b> צריך ביאור דכיון דעכ"פ גם כאן עיקר המצוה הנמנית היינו עונש הבעלים במיתת סייף כשאר רוצח. א"כ מה ראה רבינו הגאון ז"ל למנותה במספר הפרשיות ולא מנאה במספר כל שאר העונשין שבמיתה. ונהי דלשיטתו נמנית מצוה בפ"ע וכמו שנתבאר. מ"מ כיון דהו"ל עונש מיתה הו"ל למנותה במנין העונשין שבמיתה שמנאן כולן בפ"ע. וזה תמוה טובא לכאורה. אמנם נראה דעונש מיתה שמתחייב האדון על רציחת עבדו הכנעני שישנו בדין יום או יומים. לא דמי לכל שאר העונשין שבמיתה שנמנו במנין העונשין. משום דכל שאר העונשין שבמיתה שנמנו רק בשביל המצוה שעל הב"ד לענוש את המתחייבים בהם בעונש האמור בהם. וכמו שנתבאר לעיל במקומו. אין על הב"ד אלא כשיבואו עדים להעיד בו שהרג את הנפש וכיו"ב. להביאו לפניהם ולדון אותו כמשפטו האמור בו. אבל בעבד כנעני שנהרג ע"י האדון בענין שישנו בדין יום או יומים. כמעט אי אפשר כלל שיבוא האדון בכך לידי עונש מיתת ב"ד האמור בו אם לא ע"י עין פקוחה והשגחה פרטית של הצבור והב"ד בדבר מיד מתחילת ההכאה עד שנתברר הדבר שמת העבד בהכאה זו בתוך מעת לעת להכאתו. דכיון שאינו בדין יום או יומים אלא כשהכהו בשבט שהוא רגיל לייסרו בו כשאינו שומע בקולו ואינו עושה מלאכתו כרצונו. וכמש"כ הראב"ע ז"ל (פר' משפטים כ"א כ'). וכן כתב הרמב"ם ז"ל (פ"ב מהלכות רוצח הלכה י"ד) וז"ל יראה לי שהמכה את עבדו בסייף וסכין או באבן ואגרוף וכיו"ב ואמדוהו למיתה ומת אינו בדין יום או יומים. אלא אפי' מת לאחר שנה נהרג עליו. לכך נאמר בשבט שלא נתנה רשות להכותו אלא בשבט ומקל ורצועה וכיו"ב. ולא בהכאת רציחה עכ"ל עיי"ש. ומה שקשה על דבריו מן המכילתא. כבר עמד בזה הרב כנה"ג (ח"א בלשונות הרמב"ם) עיי"ש מש"כ בזה ובשאר אחרונים ואכמ"ל בזה. א"כ מסתמא ודאי ההכאה היא ברשותו של האדון. בביתו או בחצרו וכיו"ב. וכיון שאינו מתחייב מיתה אלא כשמת העבד בתוך מעת לעת להכאתו. הדבר מבואר שבקל יכול האדון להסתיר מיתת עבדו המוכה מעיני הרואים עד אחר מעת לעת. ויאמר עכשיו מת. ויצא נקי בהשפטו. ובפרט שיש לו רשות מן התורה להכות את עבדו אפי' מכה רבה שיש בה שיעור מיתה לאחר מעת לעת משעת ההכאה. כמבואר מדברי הרמב"ם ז"ל (פ"ב מהלכות רוצח הי"ב) עיי"ש. ואינו עובר עליו בלאו דלא יוסיף להכותו. כמו שכתוב לא יוקם כי כספו הוא. דמשמע לא יוקם כלל. וכמו שביאר בתשו' שבות יעקב (ח"א סי' קפ"א) עיי"ש. ובעיקר דבריו שם כבר קדמו בכנה"ג (חו"מ סי' ת"כ בהגהות ב"י ס"ק ב') ובדינא דחזי (לאוין קצ"ט) עיי"ש. וא"כ מילתא דלא שכיחא היא כלל שימצאו עדים בדבר להעיד עליו בב"ד ולהתרות בו בשעתו. אם לא ע"פ השגחת הצבור והב"ד. וזו היא חובה המוטלת עליהם מדאורייתא. כדתניא בפרק נגמר הדין (מ"ה ע"ב) גואל הדם ימית את הרוצח. מצוה ביד גואל הדם. ומנין שאם אין לו גואל הדם שב"ד מעמידין לו גואל שנאמר בפגעו בו מ"מ עיי"ש. וכתב בחי' הר"ן ז"ל שם שחובת גואל הדם היא שהוא יטעון טענותיו בפני ב"ד על שראוי להמיתו ושאם אין לו גואל הדם שב"ד מעמידין אדם אחר תחת גואל הדם שיטעון בחובת הרוצח. וכדאמרינן בפרק אחד ד"מ (ל"ג ע"ב) חובתי' דמאן חובתי' דגואל הדם. אלמא הוא טוען כל טענות שיוכל לטעון נגד הרוצח. וג"כ כששפטו ב"ד את הרוצח למות מצוה ביד גוה"ד להמיתו שישפוך עליו חמתו. ואם אין שם גואל הדם מצוה ביד אחר להמיתו עכ"ל עיי"ש. וא"כ עבד כנעני שאין לו גואל הדם שישגיח עליו. בכל כיו"ב שהעבד תחת אדונים קשים שרגילים להכותו מכה רבה. שאין גואל הדם אלא כל הראוי לירושה. כמש"כ הרמב"ם ז"ל (ריש הלכות רוצח ה"ב) עיי"ש. והרי עבד כנעני אין לו יורשים. דאין לו חייס לא למעלה ולא למטה. כמבואר ביבמות (פרק הבע"י ס"ב ע"א). ובב"ב (פרק מי שמת קמ"ט ע"א) בתוס' (ד"ה כל דאיתי') כתבו בפשיטות דעבד ליתי' בירושה עיי"ש. וכן מתבאר בגיטין (פרק השולח מ"ג ע"א) ובתוס' שם (ד"ה ואי אמרת) עייש"ה. וכ"כ הרב המאירי ז"ל (ריש פרק בתרא דנזיר ס"ב ע"ב) עיי"ש בדבריו. ודברי רש"י ותוס' שם (ד"ה א"ה עבדים) שלא כתבו שם כן עיי"ש. תמוהים מאוד. וכבר עמדו קצת אחרונים ז"ל על דבריהם ואכמ"ל בזה. וכיון דאין גואל לעבד כנעני. נמצא שחובת הצבור והב"ד היא להעמיד לו גואל שיטפל בו בזה: 
<b>הן</b> אמת דעיקר דין זה אף ע"פ שהוא מבואר בהדיא בברייתא שם שאם אין לו גואל חייבין ב"ד להעמיד לו גואל. וכן מתבאר בברייתא בספרי (מסעי פיסקא ק"ס) שאמרו שם גואל הדם הוא ימית את הרוצח למה נאמר. והלא כבר נאמר גואל הדם הוא ימיתנו. ומה ת"ל גואל הדם ימית את הרוצח. שיכול אין לי אלא שיש לו גואל מי שאין לו גואל מנין. ת"ל גואל הדם מ"מ עיי"ש. ומשמע דהיינו לומר שחייבין ב"ד להעמיד לו גואל הדם. כדקתני בברייתא דידן (בסנהדרין שם). אלא דהתם דריש לה מקרא אחרינא. וכן פירשו המפרשים שם. אלא שקצתם הביאו בשם רבינו הלל ז"ל בפירושו לספרי שמפרש דמאי דקתני מי שאין לו גואל מנין. היינו לומר מי שאין לו גואל מנין שנהרג ההורגו. ת"ל גואל הדם מ"מ. ולפ"ז לא מיירי בספרי מדין זה כלל. ולא אתי לרבות מריבויא דקרא אלא שאף ההורג את מי שאין לו גואל הדם נהרג עליו. וא"כ אדרבא משמע שאין גואל הדם מעכב כלל. ואין צריכין להעמיד לו גואל הדם ומ"מ הרי הדין מבואר בהדיא בברייתא דידן. ואע"פ כן לא ראיתי להרמב"ם ז"ל שהביאו להלכה. ואדרבה מדבריו (פ"א ה"ב מהלכות רוצח) משמע איפכא עייש"ה. והוא תמוה טובא לכאורה. איברא שראיתי בפסיקתא זוטרתא (פ' מסעי) שכתב וז"ל גואל הדם ימית את הרוצח. מצוה בגואל הדם. אין לו גואל הדם. בפגעו בו להביא כל האדם עכ"ל עיי"ש. והדבר ברור דכוונתו לברייתא דתלמודין שם. ומתבאר מזה שהיתה לפניו גירסא אחרת בההיא ברייתא. ולפי גירסתו זו משמע ודאי דברייתא זו מתפרשת ג"כ על דרך שפירש רבינו הלל ז"ל ברייתא דספרי שם. דלא אתי אלא לומר דאע"פ שאין לו גואל הדם לנרצח. מ"מ נהרג הרוצח בכל אדם. אבל לענין שיש לב"ד להעמיד לו גואל הדם לא מיירי בההיא ברייתא כלל. ואין ספק דזו היתה ג"כ גירסת רבינו הלל ז"ל. מדלא הזכיר כלל דמ"מ צריכין ב"ד להעמיד לו גואל הדם. דע"פ זה מתפרשת בפשיטות יותר ברייתא דספרי שם כמבואר. ובאמת דלפי הגירסא שלפנינו הדבר קשה היכי משמע ליה לתנא מדכתיב בפגעו בו שאם אין לו גואל הדם שב"ד מעמידין לו גואל הדם. וראיתי בפי' רבינו חננאל ז"ל שכתב שם וז"ל בפגעו בו מ"מ. כלומר הפוגעו הורגו אף ע"פ שאינו גואל הדם. אלא במקום גואל הדם עכ"ל עיי"ש. וגם לפ"ז עדיין אינו מובן מנ"ל שחייבין ב"ד להעמיד לו גואל הדם. ודילמא אין זה אלא רשות בידם. או שרצה אחר מרצונו לקבל על עצמו גאולת דמי הנרצח. והרמ"ה ז"ל שם כתב וז"ל ת"ל בפגעו בו מ"מ. וריבויא הוא. כלומר כל הפוגע בו הורגו. וכי תימא א"כ למה לי להעמיד לו גואל הדם. כדי לקיים מצות גואל הדם עכ"ל עיי"ש. מבואר מדבריו ז"ל דודאי מגופי' דקרא ליכא למשמע דחייבין ב"ד להעמיד לו גואל הדם. ולא מרבינן מקרא דבפגעו בו אלא לרבות דכל הפוגע בו הורגו. אלא דממילא משמע דכיון שמצוה ביד גואל הדם להמית הרוצח. יש לב"ד להעמיד לו גואל הדם אם אין לו גוה"ד. כדי לקיים מצות גואל הדם. ולפ"ז עכצ"ל דמאי דקתני בברייתא בגירסא שלפנינו. שהיא ג"כ גירסת הרמ"ה ז"ל. ומנין שאם אין לו גואל שב"ד מעמידין לו גואל וכו'. דמשמע ודאי דמגופי' דקרא דריש הכי. אין הכוונה לומר שב"ד חייבין בכך. אלא לומר שרשאין ויכולין להעמיד גואל הדם. ועל זה מסיק וקאמר ת"ל בפגעו בו מ"מ. לרבות שכל הפוגע בו הורגו. וא"כ שפיר נשמע מזה שיש ביד ב"ד להעמיד לו גואל הדם. כיון שגם כשאין גואל הדם כלל כל הפוגע בו הורגו. אלא שהוקשה לו להרמ"ה ז"ל א"כ למה לי כלל להעמיד לו גואל הדם. ועל זה השיב שפיר כדי לקיים מצות גואל הדם. דכיון דשמעינן מהך קרא שאין קפידא בגואל הדם ממש. ואם אין לו גוה"ד אינו מעכב. ממילא נשמע שצריכין להעמיד לו גוה"ד כדי לקיים מצות גוה"ד. אע"פ שאין זה גוה"ד שלו ממש. דגוה"ד ממש אינו אלא כל הראוי לירושה. וכמש"כ הרמב"ם ז"ל שם עיי"ש: 
<b>ועפ"ז</b> יש מקום לומר דהיינו ג"כ טעמו של הרמב"ם ז"ל שהשמיט הך דינא שאם אין לו גואל הדם שצריכין ב"ד להעמיד לו גואל הדם. משום דכיון דלפי דברי הרמ"ה ז"ל בברייתא נמי לא קתני בהדיא שמצוה על הב"ד להעמיד לו גוה"ד. וגם מקרא לא שמעינן לה כלל. אלא דממילא נשמע דכיון דמדינא כל הפוגע בו הורגו. דליכא שום חששא במה שיעמידו לו ב"ד גוה"ד. ולא קאמר בברייתא ומנין וכו' שמעמידין לו גוה"ד וכו'. אלא לומר שרשאין לעשות כן. א"כ אחר שכתב הרמב"ם ז"ל שם שמצוה ביד גואל הדם להרוג את הרוצח שנאמר גואל הדם הוא ימית את הרוצח. וגם כתב שם שאם לא רצה גוה"ד או שאין לו גוה"ד ב"ד ממיתין אותו עיי"ש. א"כ ממילא מבואר שאם רצו ב"ד מעמידין לו גוה"ד. דמה בכך. הרי ליכא שום חששא בהכי. וממילא מבואר ג"כ דאיכא מצוה בהכי כדי לקיים מצות גוה"ד. וכמש"כ הרמ"ה ז"ל. אבל אין זה מספיק. דמ"מ לא הו"ל להשמיט הדין המפורש בברייתא. ואדרבה מפשטות דבריו שם משמע שאם אין לו גוה"ד אין שום תקנה לדבר לקיים מצות גוה"ד. משום שאין גוה"ד אלא הראוי לירושה. וב"ד ממיתין אותו בלא גוה"ד ושלא כסברת הרמ"ה ז"ל. ולכן נראה ברור דגירסת הרמב"ם ז"ל היתה כגירסת הפסיקתא זוטרתא בהך ברייתא. ולכן לא הביא הך דינא. ולא שמיעא ליה ולא ס"ל. ומ"מ גירסת שאר הראשונים ז"ל היא כגירסא שלפנינו בהך ברייתא. כמבואר בדברי רבינו חננאל והרמ"ה והר"ן ז"ל שם. וכן היא ג"כ גירסת הילקוט (פ' מסעי) והרמב"ן ז"ל (בסה"מ במצות המחודשות עשין י"ג) עיי"ש. והרשב"ץ (בזה"ר עשין סימן נ"ג) עיי"ש. וכיון דלפי גירסא זו חובת הצבור והב"ד היא להעמיד גואל הדם לנרצח שאין לו גוה"ד. א"כ כ"ש לעבד שנרצח ע"י האדון. דודאי אי אפשר בלא"ה כלל שיבוא הרוצח לידי עונש האמור בו רק באופן רחוק ולא שכיח כלל. כל שלא מת מיד תחת ידו ממש וכמש"כ. וכיון דעבד כנעני לא משכחת בי' גוה"ד כדכתיבנא. ע"כ א"א לעונש זה אם לא ע"י חובה זו המוטלת על הצבור והב"ד לטפל בכל כיו"ב: 
<b>איברא</b> דעיקר מצוה זו דגואל הדם ימית את הרוצח לא מנה רבינו הגאון ז"ל כלל. וגם הבה"ג וכל סייעתו לא מנאוה. וגם הרמב"ם ז"ל וסייעתו לא מנאוה. וכבר עמד הרמב"ן ז"ל בזה (בסה"מ שם) על הרמב"ם ז"ל. וכתב דהיינו משום שדעתו כפירש"י בסוגיא דסנהדרין שם דההיא ברייתא דהתם דקתני גואל הדם ימית את הרוצח מצוה בגוה"ד ואם אין לו גואל וכו'. בהורג בשוגג מיירי שיצא חוץ לעיר מקלטו. וא"כ לא אתיא אלא כר"י הגלילי דאמר במתניתין (פ"ב דמכות י"א ע"ב) ובברייתא שם (י"ב ע"א) דמצוה ביד גואל הדם. אין גואל הדם רשות ביד כל אדם. אבל למאי דקיי"ל כר"ע דאמר התם רשות ביד גואל הדם וכל אדם חייבין עליו. ליכא שום מצוה בגואל הדם. ולכך לא מנאה עיי"ש. וא"כ עכצ"ל כן גם בדעת רבינו הגאון ז"ל והבה"ג וסייעתו ז"ל. ותמיהני על הרמב"ן ז"ל שלא השיג בזה אלא על הרמב"ם ז"ל בלבד. כיון דדברי הרמב"ם בזה הם כדברי הבה"ג ז"ל. ועכצ"ל דגם הבה"ג וסייעתו ז"ל ס"ל כפירש"י שם. דקרא וברייתא דהתם בהורג בשוגג שיצא חוץ לעיר מקלטו מיירי. והרמב"ן ז"ל שם השיב על זה וכתב וז"ל אבל הפירוש הזה אינו אמת שזה הכתוב גואל הדם ימית את הרוצח בפגעו בו (בהורג במזיד כתיב. דכתיב בתרי') ואם בפתע בלא איבה הדפו וכו'. וזה דבר ברור אינו נעלם מכל מסתכל בענין עכ"ל עיי"ש. והנה קושית הרמב"ן ז"ל כבר עמדו בה תלמידי רבינו פרץ ז"ל והרב המאירי ז"ל על פירש"י בזה. הובאו דבריהם בש"מ לסנהדרין שם. והשיגו על פירש"י מטעם זה. וכן עמד בזה גם הר"ן ז"ל בחי' שם. והוסיף עוד להקשות דא"כ הך ברייתא אתיא דלא כמאן. דהא אפילו לריה"ג כיון דקאמר שאם אין גואל הדם רשות ביד כל אדם. וא"כ לית ליה שאם אין גואל הדם שב"ד מעמידין לו גואל הדם. כדקתני בהך ברייתא. ומה שתירץ שם הר"ן ז"ל לא יתכן אלא כדי לתרץ דברי רש"י ז"ל בלבד. וגם נראין דבריו מוכרחים לפי המבואר בפירש"י (פ' מסעי). דרש"י גופי' פירש שם הך קרא דגואל הדם ימית את הרוצח. מיירי במזיד עיי"ש. אע"ג דודאי דברי הר"ן ז"ל דחוקים טובא בכוונת רש"י שם עיי"ש בדבריו. אבל מ"מ גם לפי תירוצו. אכתי תמיהת הרמב"ן על הרמב"ם במה שלא מנה מצוה זו במקומה עומדת. וכמו שקשה ג"כ על רבינו הגאון והבה"ג וסייעתו ז"ל. וגם דברי הרמב"ן ז"ל גופי' תמוהים בזה. שרצה לומר דהך ברייתא אתיא כריה"ג. ולא קיי"ל כוותי'. ולא דחה הך פירושא אלא משום דמהך קרא מוכח דבמזיד מיירי. ותיפוק ליה דבלא"ה ע"כ הך ברייתא לא אתיא כריה"ג. וכמו שהוכיח הר"ן ז"ל. מיהו נראה דאי משום זה לא הוה מקום קושיא. דאיכא למימר כמו שהבאתי לעיל בשם הרמ"ה ז"ל. דהא בהא תליא. דכיון דרשות ביד כל אדם. ממילא מבואר דאיכא מצוה לב"ד להעמיד לו גואל הדם אם אין לו גוה"ד. כדי לקיים מצות גואל הדם. כיון דס"ל לריה"ג דמצוה בגואל הדם. וברייתא גופא לא קתני שמעמידין לו גוה"ד אלא לענין שרשאין הם בכך. אלא דממילא מבואר דאיכא מצוה בהכי. וכמו שנתבאר לעיל וא"כ מצד זה ליכא קושיא להרמב"ן ז"ל: 
<b>אלא</b> דעיקר דברי הרמב"ן ז"ל אלו תמוהים לכאורה. וכמו שהשיב עליו הרשב"ץ ז"ל (בזה"ר שם). שכתב וז"ל והרמב"ן ז"ל הוסיף מצוה שגואל הדם חייב לרצוח הרוצח. ואם אין לו גוה"ד ב"ד מעמידין אחר ממונה מהם לרדוף אותו ולהמיתו. והוא אמרו יתעלה גואל הדם הוא ימית את הרוצח. ובששי מסנהדרין אמרו וכו'. ויש מי שהיה מפרש זה ברוצח שוגג וכו'. ולפ"ז אין זו מצוה שזו מחלוקת ר"י הגלילי ור"ע וכו'. והלכה כר"ע. וכתב הרב ז"ל שכן היה מפרש הרמב"ם ז"ל על כן לא מנה מצוה זו. אבל אין זה הפירוש אמת וכו'. א"כ מה שדרשו מזה הפסוק הוא הלכה ואין חולק עליו. אבל אני אומר שהרז"ל (הרמב"ם) לא מנה מצוה זו מפני שהיא בכלל מצות הנהרגין. וגם לדעת הרמב"ן ז"ל אין להכניסה במנין. שגם זה בכלל ובערת הרע הוא. והרז"ל בחבורו כתב מצוה זו בתחלת הלכות רוצח. אע"פ שהוא ז"ל חשדו בה. ומה שלא הכניסה במנין. הוא מפני שהיא בכלל הנהרגין. והגואל הוא השליח ב"ד בזה כמו העדים בשאר מיתות ב"ד. ואני תמה בזה על הרמב"ן ז"ל עכ"ל הרשב"ץ ז"ל. הנה לפי דבריו דברי הרמב"ן ז"ל תמוהים מאוד. חדא מה שכתב בדעת הרמב"ם ז"ל דלכך לא מנה מצוה זו משום דס"ל כפירש"י דברייתא וקרא בשוגג מיירי. ואתיא כריה"ג. ואנן לא קיי"ל הכי. זה ליתא. שהרי הרמב"ם ז"ל (פ"א מהלכות רוצח ה"ב) פסק כהך ברייתא ומוקי לה בהורג במזיד. ועוד דמעיקרא לק"מ מה שלא מנאה. משום שכבר מנה הרמב"ם מצות הנהרגין בארבע מצות (עשין רכ"ו. רכ"ז. רכ"ח. רכ"ט). וזו של גוה"ד אינה אלא אחד מדקדוקי מצות הב"ד להרוג את העוברים על קצת מהמצות מיתת סייף (עשין רכ"ו) עיי"ש. וכבר ביאר הרמב"ם ז"ל (שורש שביעי) שכל כיו"ב אינה נמנית בפ"ע. וא"כ כמו שלא נמנה מצות יד העדים תהיה בו בראשונה מצוה בפ"ע. משום שאין זה אלא אחד מדקדוקי מצוה. שמצוה על הב"ד היא להרוג ע"י העדים. הכא נמי גואל הדם הוא במקום העדים שבשאר חייבי מיתות ב"ד. שברוצח מצות הב"ד היא להרגו בסייף ע"י גואל הדם. והוא בזה שליח ב"ד. ואדרבה דברי הרמב"ן ז"ל שמנה מצוה זו תמוהים. שכיון שגם הוא ז"ל מנה מצות הנהרגים. אלא שמנאן מצוה אחת מדכתיב ובערת הרע מקרבך. כמו שביאר שם (שורש י"ד) עיי"ש. א"כ לא היה לו למנות מצות גואל הדם. שאינה אלא אחד מדקדוקי מצות ובערת הרע מקרבך שמנה. שהרי גם הרמב"ן ז"ל לא נחלק על שורש זה של הרמב"ם ז"ל. וכבר הביא הרב מג"א דברי הרשב"ץ ז"ל אלו בקצור על דברי הרמב"ן ז"ל בסה"מ שם עיי"ש בדבריו. וגם הרב כנה"ג (ח"א בלשונות רש"י. פ' מסעי). ובדינא דחיי שלו על הסמ"ג (עשין ע"ה) תמה על דברי הרמב"ן ז"ל אלו והניחם בתימא עיי"ש. ולא ראה דברי הר"ן ודברי הרשב"ץ ז"ל שהבאתי. וגם הרב מל"מ (פ"א מהלכות רוצח) הניח דברי הרמב"ן ז"ל בתימא עיי"ש בדבריו. וגם הוא לא ראה לא דברי הר"ן ז"ל ולא דברי הרשב"ץ ז"ל שהבאתי. ועכ"פ ודאי לכאורה דברי הרמב"ן ז"ל תמוהים בזה טובא. ודברי הרשב"ץ ז"ל נראין בזה מוכרחין מכל צד: 
<b>אמנם</b> לענ"ד נראה דדברי הרמב"ן ז"ל מחוורין ונכונים ומדוקדקים היטב. דודאי לפמש"כ הרשב"ץ דגוה"ד אינו אלא שליח ב"ד. יפה הקשה על הרמב"ן ז"ל דאין מקום תלונה על הרמב"ם ז"ל שלא מנה מצוה זו. ואדרבה תלונתו אליו תשוב. שלא היה לו למנות מצוה זו שאינה אלא אחד מדקדוקי מצות ובערת הרע מקרבך. אבל אין זו דעת הרמב"ן ז"ל. אלא ס"ל דמצות גואל הדם גופי' היא. שהתורה הטילה עליו החובה לטפל בנקמת רציחת קרובו. ולא משום שליחות ב"ד הוא כלל. אלא דהיכא דלית ליה לנרצח גואל הדם. בזה הוא דרבי קרא שחובה זו מוטלת על הב"ד במקום גוה"ד. וכיון שאין בידי ב"ד עצמן להטפל בזה. עליהם המצוה להעמיד לו אחר הממונה מהם להיות כגואל דמי הנרצח. ולהטפל בכל הנוגע לזה. והכי משמע ודאי מלשון הרמב"ם ז"ל (הלכות רוצח שם) דחובת עצמו של גוה"ד היא. ולא מצד שליחות ב"ד עיי"ש. וא"כ הדבר מבואר מאיליו דלא שייך הכא כלל לומר דאין זה אלא אחד מדקדוקי מצות הנהרגין שכבר מנה הרמב"ם ז"ל במנין העשין. שהרי מצות הנהרגין היא מצוה המוטלת על הב"ד עצמן. אבל מצוה זו אינה מוטלת אלא על גואל הדם. והדבר פשוט ומבואר דלא יתכן לומר דמצוה זו של גואל הדם אינה אלא אחד מדקדוקי מצוה של הב"ד. וא"כ לא לבד שאין כאן מקום קושיא כלל על הרמב"ן ז"ל שמנה מצוה זו דגואל הדם. אלא דגם יפה השיג על הרמב"ם ז"ל שלא מנאה. דמה שהשריש הרמב"ם ז"ל (שורש שביעי) אינו ענין כלל לכאן אפילו לפי שיטת הרמב"ם בשורש זה. ולכאורה היה נראה להוכיח כדעת הרשב"ץ ז"ל דאין גואל הדם אלא כשליח ב"ד. ולא משום מצוה דגופי'. מדאמרינן (פ"ב דמכות י"ב ע"א) תני חדא אב שהרג. בנו נעשה לו גואל הדם. ותניא אידך אין בנו נעשה לו גואל הדם. ופרכינן עלה בין למ"ד מצוה ובין למ"ד רשות מי שרי. והאמר רבה בר"ה וכן תנא דבי ר"י לכל אין הבן נעשה שליח לאביו להכותו ולקללו חוץ ממסית שהרי אמרה תורה לא תחמול ולא תכסה עליו. ומשני לא קשיא הא בבנו הא בבן בנו עיי"ש. והשתא אם איתא דגואל הדם מצוה דגופי' היא. ולא משום שליחות ב"ד. מאי פריך מההיא דהתם הא בפשיטות איכא למימר דשאני התם דלאו מצוה דגופי' היא. אלא בשליחות ב"ד הוא דקאתי. ובזה הוא דקאמר התם דלאו כל כמיני' למיהוי שליח ב"ד להלקות את אביו או לקללו כיון דאיהו גופי' אינו מחוייב בדבר. אבל גואל הדם דמצוה דגופי' קעביד שפיר איכא למימר דשרי. אלא ודאי גואל הדם נמי לאו מצוה דגופי' קעביד. ואינו אלא שליח ב"ד בדבר. ופריך שפיר. וכיון דהתם ברוצח שוגג ס"ל לתלמודא דאין גואל הדם אלא שליח ב"ד. כ"ש ברוצח במזיד דאית לן למימר הכי כמבואר. דודאי ברוצח במזיד שחובת הב"ד היא להרגו. מסתבר יותר לומר דגם גואל הדם בשליחות ב"ד הוא דקעביד. מבהורג בשוגג שאין חובת ב"ד כלל להרגו אלא להגלותו. וא"כ מגואל הדם של נרצח בשוגג שמעינן מכ"ש לגואל הדם של נרצח במזיד דאין עליו אלא תורת שליח ב"ד: 
<b>אבל</b> נראה דזה ליתא כלל דודאי מדקאמר לכל אין הבן נעשה שליח לאביו להכותו ולקללו חוץ ממסית וכו'. מוכח שפיר דאפילו במצוה דגופי' נמי ס"ל הכי. שהרי מה שאמרה תורה במסית לא תחמול ולא תכסה עליו. במצוה דגופי' כתיב. כמפורש בקרא בהדיא. דכתיב כי יסיתך אחיך וגו' ולא תכסה עליו כי הרוג תהרגנו ידך תהיה בו בראשונה להמיתו ויד כל העם באחרונה וגו'. הרי דלניסת גופי' הוא שצוה הכתוב לא תחמול ולא תכסה עליו כי הרוג תהרגנו ידך תהיה בו בראשונה וגו'. וכמו שאמרו בספרי (ראה פיסקא פ"ט) מצוה ביד הניסת שימית וכו' עיי"ש. וכן כתב הרמב"ם ז"ל (פ"ה ה"ד מהלכות ע"ז) וז"ל מצוה ביד המוסת להורגו שנאמר ידך תהיה בו בראשונה להמיתו וגו'. ואסור למוסת לאהוב את המסית שנאמר לא תאבה לו וכו'. ואסור למוסת ללמד עליו זכות שנאמר ולא תחמול. ואם ידע לו חובה אינו רשאי לשתוק ממנה שנאמר ולא תכסה עליו עכ"ל עיי"ש. הרי דלניסת גופי' קאמר קרא לא תחמול וגו'. ובמצוה דגופי'. וא"כ כיון דמחלק בין מסית לשאר עונשין דעלמא. משום שבמסית אמרה תורה לא תחמול ולא תכסה עליו. ממילא מבואר דגם במצוה דגופי' נמי קאמר דאין האב נענש בשום עונש משאר העונשין שבתורה ע"י בנו. אלא במסית בלבד. משום שאמרה תורה לא תחמול ולא תכסה עליו. דודאי מאי דמחלק בין מסית לכל התורה. היינו משום דמשמע ליה דמה שאמרה תורה במסית לא תחמול ולא תכסה עליו. היינו לומר שאפי' הוא אביו יהרגנו. ומדכתב קרא הכי במסית. נפק"ל דבשאר עונשין שבתורה אינו נענש ע"י בנו. וא"כ במצוה דגופי' נמי. דהא עיקר קרא במצוה דגופי' כתיב. וא"כ אפי' אם תמצא לומר דגואל הדם מצוה דגופי' היא. שפיר מייתי מהתם דאסור: 
<b>ובלא"ה</b> נראה דגם שליח ב"ד אין תורת שליח בעלמא עליו לעונשין. אלא מצוה דגופי' קעביד. דאע"ג דהעונשין שבתורה נמסרו לב"ד. משום שהם השופטים המומחין הראויין לשפוט וממונים על כך. מ"מ אינהו גופייהו שליחות כל ישראל הוא דקעבדי בהכי. שהם המחום עליהם לשפטם. כמצווה עליהם למנות להם שופטים ושוטרים. וא"כ שליח ב"ד כל שהורשה בכך ע"י הב"ד מצוה דנפשי' קעביד. ולא כשליח בעלמא במצוה של אחר חשיב. וא"כ אין מקום כלל לחלק בין שליח ב"ד לעונשין. למצוה דגופי' דגואל הדם. ואין שום סרך ראי' מסוגיא דמכות שם לומר דגואל הדם לאו מצוה דגופי' היא. שוב ראיתי להרב מרכבת המשנה (ח"ג ריש הלכות רוצח) שהעלה דהירושלמי (פ"ב דמכות) פליג בהא אתלמודא דידן. וס"ל לחלק דאע"ג דקיי"ל אין הבן נעשה שליח לאביו להכותו ולקללו חוץ ממסית. שאני גואל הדם דמצוה דרמיא היא עלי' דידי' גופי'. ולא חשיב שליח. הילכך הבן נעשה גואל הדם לאביו עיי"ש בדבריו. ולפמש"כ אין מקום כלל לחלק בזה. ועיקר דבריו שם אינם ברורים אצלי ואכמ"ל בזה. ועכ"פ גם לפי דבריו אין שום ראי' מתלמודא דידן לומר דבעיקר הדבר פליג אירושלמי וס"ל דגואל הדם לאו מצוה דנפשי' היא. אלא שליח ב"ד הוא. דודאי גם לתלמודא דידן מצוה דנפשי' היא. אלא דלא ס"ל לחלק בהכי בין מצוה דנפשי' לשליח ב"ד מטעם שביארנו. וא"כ מתבאר דדברי הרמב"ן ז"ל נכונים מצד זה. ואין מקום לתמיהת הרשב"ץ והאחרונים ז"ל על דבריו: 
<b>אבל</b> מה שכתב הרמב"ן ז"ל דדעת הרמב"ם ז"ל שלא מנה מצוה זו דגואל הדם במזיד. משום דס"ל כפירש"י בסנהדרין שם דהך קרא בשוגג מיירי. וכן ברייתא דקתני התם דמצוה בגואל הדם. ונפק"ל מהך קרא דגואל הדם ימית את הרוצח. בשוגג הוא דמיירי. אלא שדחה פי' זה. הוא ודאי תמוה טובא לכאורה. כמו שתמהו הרשב"ץ והאחרונים ז"ל. אלא דמדקדוק לשון הרמב"ן ז"ל שכתב וז"ל וגם זה היה דעת הרב שלא כתב המצוה הזאת וכו' עכ"ל עיי"ש. משמע לי דמדלא כתב שזהו דעת הרב. שאין כוונתו אלא לומר שזה היה דעת הרמב"ם ז"ל בסה"מ שלו. ולכך לא מנה שם מצוה זו במנין העשין שלו. אבל ודאי בחבורו הגדול חזר בו מזה. כדאשכחן ג"כ בכמה מקומות אחרים כיו"ב שחזר בחבורו הגדול ממש"כ בסה"מ. וס"ל דקרא במזיד כתיב וקיי"ל הכי. ואע"ג דגם לפ"ז קשה דעכ"פ הו"ל לכתוב מצוה זו ברמזי המצוה שבריש הלכות רוצח. או בריש הלכות סנהדרין. וכדרכו ז"ל בחבורו הגדול. מ"מ אין מזה קושיא כ"כ. כיון דכאן עיקר כוונתו אינה במנין המצות אלא לפסקי הלכות בלבד. לכן לא דקדק בזה כל כך. כיון דעכ"פ כתב המצוה בפנים. כן נראה לענ"ד ללמד זכות על הרמב"ן ז"ל בזה. ומ"מ בעיקר הדבר ודאי נכונים מאוד דברי הרמב"ן ז"ל דאין לומר דמצות גואל הדם אינה מצוה בפ"ע. אלא אחד מדקדוקי מצות הריגת הרוצח. כיון דהריגת הרוצח היא מצוה דרמיא על הב"ד. וגואל הדם מצוה דנפשי' היא. ולא רמיא על הב"ד כלל כל שיש לו גואל הדם לנרצח. ומדברי הרמב"ם ז"ל גופי' הכי משמע במקומו (פ"א מהלכות רוצח) ויותר מזה מוכרח שכן דעתו ממה שכתב מצוה זו בהלכות רוצח שם. דאם איתא דאין זו מצוה בפ"ע אלא אחד מדקדוקי המצוה שעל הב"ד. ומשום דאין גואל הדם אלא כשליח ב"ד בדבר. א"כ לא היה לו לכתוב כן אלא בהלכות סנהדרין. דשם הוא שכתב כל מצות הנהרגין שמוטלות על הב"ד (פי"ד ה"ב וה"ג). וכמו שכתב שם ג"כ מצות יד העדים תהיה בו בראשונה וגו' וכל פרטיה (שם ה"ח) עיי"ש. והיינו משום דהו"ל אחד מדקדוקי מצות הב"ד ששם מקומה. הכ"נ היה לו לכתוב שם מצות גואל הדם. אם איתא כדברי הרשב"ץ ז"ל והאחרונים דאינה מצוה בפ"ע אלא אחד מדקדוקי מצות הב"ד. וגוה"ד אינו אלא שליח ב"ד. אלא ודאי לדעתו גואל הדם מצוה דנפשי' קעביד ולא מכח ב"ד קאתי. וא"כ ודאי מצד זה לא תתיישב השגת הרמב"ן ז"ל כלל. ודברי הרשב"ץ והאחרונים ז"ל תמוהים: 
<b>אמנם</b> כל זה לדעת הרמב"ם ז"ל. אבל לרבינו הגאון והבה"ג וסייעתו ז"ל שפיר יש מקום לומר כמש"כ הרמב"ן ז"ל אליבא דהרמב"ם ז"ל. שלכך לא מנו מצוה זו דגוה"ד משום דס"ל בזה כפירש"י שם דבהורג בשוגג מיירי בהך ברייתא ובקרא דגואל הדם ימית את הרוצח דמיני' נפק"ל מצוה זו. ואתיא כריה"ג דאמר מצוה בגוה"ד. ואנן לא קיי"ל כוותיה. אלא כר"ע דאמר רשות ביד גואל הדם. וא"כ לדידן ליכא שום מצוה בגוה"ד. במזיד לכ"ע ליכא מצוה. ובשוגג כר"ע קיי"ל. ולכן לא מנו מצוה זו. ומה שתמה הרמב"ן ז"ל ושאר ראשונים והאחרונים ז"ל על פירש"י. אפשר לומר כמש"כ בכנה"ג ובדינא דחיי שם ליישב דעת הסמ"ג (לאוין קס"ג) שנראה מדבריו שם ג"כ דס"ל דליכא שום מצוה בגואל הדם עיי"ש. והעלה שם בדעתו דס"ל גם כן כפירש"י. ומה שקשה לפירושו דמוכח ע"כ דקרא בהורג במזיד מיירי. כתב שם ליישב דמשום דאייתר קרא. דתרי קראי כתיבי בההיא פרשה. גואל הדם ימית את הרוצח בפגעו בו ואם אינו ענין למזיד ס"ל לההוא תנא דתנהו ענין אף לשוגג. וס"ל דההוא קרא אתי למצוה לגואל הדם בין בשוגג בין במזיד. וכיון דאנן קיי"ל כר"ע דבשוגג אין גואל הדם אלא רשות. א"כ גם במזיד אית לן למימר הכי. עיי"ש בדבריו שביאר יותר בזה. וא"כ גם לדעת רבינו הגאון והבה"ג וסייעתו ז"ל אפשר לומר כן. אלא שאין דבריו מספיקים. וגם בעיקר דבריו בזה יש לפקפק הרבה. וגם מש"כ בדעת הסמ"ג שם אינו מוכרח כלל אצלי. שידוע דדרך הסמ"ג לקצר הרבה בהלכות שאינם נוהגים בזה"ז. וא"כ אין תימא במה שלא כתב שם מצות גוה"ד. ואין להאריך בזה. אבל יותר אפשר לומר בדעת רבינו הגאון והבה"ג וסייעתו ז"ל דלכך לא מנו מצוה זו דגוה"ד במזיד משום דס"ל כדעת הרשב"ץ ז"ל. דגואל הדם אינו מצוה אלא מתורת שליח ב"ד. וא"כ מצות הב"ד היא שתהא הריגת הרוצח ע"י גואל הדם. וא"כ ודאי אפי' לשיטת רבינו הגאון ז"ל (שורש שביעי. מבוא סי' ז') אינה נמנית מצוה בפ"ע כמו מצוה דיד העדים תהיה בו בראשונה. משום שאינה אלא אחד מדקדוקי מצות הריגת הרוצח בב"ד. ולכן לא מנאוה אע"ג דודאי הא דתניא התם גואל הדם ימית את הרוצח מצוה בגואל הדם וכו' במזיד מיירי. ואתיא כר"ע והכי קיי"ל. וזה מסייע לדעת הרמב"ם ז"ל שלא מנה מצוה זו במנין המצות. אע"פ שלא מיתרצא בהכי השגת הרמב"ן ז"ל עליו בזה. וכמו שנתבאר לעיל: 
<b>ומעתה</b> מתבאר עפ"ז דחובת הב"ד והצבור היא בעבד כנעני שנרצח ע"י האדון להעמיד לו גואל הדם להשגיח עליו ולראות אם יעמוד יום או יומים. שאז אין להאדון משפט מות. אם לא. ואז חייב האדון מיתת ב"ד. ובלא גואל הדם הממונה על כך מהצבור וב"ד. כמעט אי אפשר שיבוא האדון לידי עונש האמור בו וכמשכ"ל. ולכן מטעם זה מנאה רבינו הגאון ז"ל במנין הפרשיות. דהו"ל כשאר המצות המוטלות על הצבור וב"ד שנמנו במנין זה. ולא דמיא לשאר העונשין שבמיתה שנמנו במנין העונשין משום מצותן שעל הב"ד. משום דבהנך אין על הב"ד אלא עיקר המשפט והעונש עצמו. שהם השופטים המומחים שהומחו ונתמנו על כך. ואי אפשר זולתם. משא"כ כאן מה שמוטל עליהם להעמיד לו גואל הדם להעבד לטפל בכל ענין רציחתו כדי לחייב את הרוצח אם בר חיובא הוא. אין זה מעשה ב"ד מומחין דוקא. דזה אפשר שפיר להעשות ע"י שאר ראשי הצבור ומנהיגיהם. ואפי' כשנעשה ע"פ ב"ד אין זה בכלל מעשה ב"ד. אלא בכלל מעשה ראשי הצבור בלבד. שהב"ד הם גם ראשים לראשי הצבור. וכל כיו"ב מתורת מעשה ראשי הצבור הוא. והילכך ראוי למנותה במנין שאר המצות המוטלות על הצבור והב"ד העומדים בראשם. במנין הפרשיות לתשלום חשבון הלאוין כמו שנתבאר לעיל: 
@00פרשה יח. יט. 
<b>סדר נוגח. ונוגף.</b> כתיב (פ' משפטים) וכי יגח שור את איש או את האשה וגו'. ופרשה זו מיירי בנזקי שור באדם. ששור תם שהמית אדם הרי הוא בסקילה והבעלים פטורין. ושור המועד מלבד שהשור בסקילה הבעלים חייבין מיתה בידי שמים אלא שנפטרין בכופר. ואם עבד המית השור משלמין הבעלים שלשים שקלים קנס והשור בסקילה. ופרשה שני' דכתיב וכי יגוף שור איש את שור רעהו ומת וגו' מיירי בנזקי שור בשור. שהתם אינו משלם אלא חצי נזק מגופו. ואיפלגו אמוראי בגמרא אם הוא ממון או קנס. והמועד משלם נזק שלם מעלייה. ומנה רבינו הגאון ז"ל שתי פרשיות הללו בשתי מצות. וכך מנה אותן גם באזהרותיו שע"פ עשה"ד (דבור לא תרצח). אלא דשם דבריו מבוארים קצת ביותר ביאור כדרכו שם לפעמים. שמתחילה מנה שם <b>תם ומועד. ודמי עבדים.</b> וכוונתו בזה לפרשה ראשונה שהיא פרשת נוגח שמנה כאן. דמיירי בנזקי שור באדם שיש בהם חילוק בין תם למועד לענין תשלומי כופר ושלשים של עבד. ומשמע מלשונו זה שכוונתו שם למנות שלשים של עבד למצוה בפ"ע. וזהו שכתב <b>ודמי עבדים</b> אחר שכתב <b>תם ומועד.</b> אף ע"פ שגם שלשים של עבד תלוים בחילוק שבין תם למועד. דדוקא מועד הוא דמשלם שלשים שקלים ולא תם. ומה שקרא לקנס דשלשים של עבד דמי עבדים. הוא ע"פ לשון הברייתא (פ"ד דב"ק ע"א) עיי"ש. ובמש"כ התוס' שם לקמן (מ"ב ע"ב ד"ה נקי). וכן תרגם יונתן על קרא דבעל השור נקי <b>ומרי' דתורא יהי זכאי מדין קטול. ואוף מדמי עבדא ואמהו.</b> וכן הוא גם במכילתא (משפטים פ"י) ובירושלמי (פ"ד דב"ק ה"ה) עיי"ש: 
<b>אבל</b> כאן חזר בו מדעתו זו. ומנה בן חורין ועבד מצוה אחת כדרך שכללן הכתוב יחד בפרשה אחת. ומשום ששניהם בכלל שור באדם. אע"פ שיש חילוק גדול ביניהם. דכופר שמשלם על מיתת בן חורין למאי דקיי"ל דדמי ניזק משלם. אינו משלם אלא דמים כפי שוויו אם מעט ואם הרבה. משא"כ תשלומי שלשים של עבד אפי' אינו שוה אלא דינר אחד משלם שלשים שקלים כסף. וכדתנן במשנתנו (פ"ד דב"ק מ"א ע"א) עיי"ש. וכ"כ הרמב"ם ז"ל (פי"א מהלכות נזקי ממון ה"א) וז"ל כמה הוא הכופר. כמו שראו הדיינין שהוא דמי הנהרג הכל לפי שוויו של נהרג שנאמר ונתן פדיון נפשו ככל אשר יושת עליו. וכופר העבדים בין גדולים בין קטנים בין זכרים בין נקבות. הוא הקנס הקצוב בתורה שלשים סלע כסף יפה בין שהיה העבד שוה מאה מנה בין שאינו שוה אלא דינר עכ"ל עיי"ש. ומתבאר מדבריו שאם לא היה הנהרג שוה כלום אין בעל השור משלם כופר כלל. ולפ"ז החילוק שבין כופר של בן חורין ובין הקנס של עבד חילוק גדול הוא. דכופר דבן חורין הוא תשלומי דמי שוויו ממש כאילו הוא עבד נמכר בשוק. שאם הוא שוה אלף מנה משלם אלף מנה. ואם אינו שוה כלום פטור הוא לגמרי. ואע"ג דנושאי כליו לא הראו מקורו בזה. מ"מ כן מתבאר במתניתין (פ"ג דערכין י"ד ע"ב) עיי"ש ובכמה דוכתי. ובפרט בתוספתא (פ"ד דב"ק). ובירושלמי (פ"ג דכתובות ה"י. ובפ"ה דשבועות ה"ו) עי"ש שמפורש שם שאם היה הנהרג מוכה שחין פטור לגמרי מכופר. אבל בשלשים של עבד החליטו כל האחרונים ז"ל בפשיטות ע"פ סוגיא דגיטין (פרק השולח מ"ג ע"א) שאפי' אין העבד שוה כלום משלם בעל השור שלשים שקלים כסף. אף ע"ג דבמתניתין דב"ק שם לא קתני אלא דבין שהוא שוה מאה מנה בין שאינו שוה אלא דינר אחד משלם שלשים שקלים. וא"כ יש מקום לומר שאם אינו שוה כלום פטור בעל השור לגמרי אם אינו שוה לפחות דינר אחד: 
<b>וכבר</b> ראיתי למהרי"ב ז"ל (בחי' לב"ק) שנתעורר לתמוה בזה על מתניתין דב"ק שם דנקט דינר. חדא דהו"ל למינקט רבותא טפי דאפי' אינו שוה כלום. ועוד דבב"ב (קמ"ו ע"א) מפורש בהדיא דכל היכא דקתני דינר הוא כדי דינר דוקא. וא"כ כאן דקתני במתניתין דינר אחד. פשוטו כמשמעו דאם אין העבד שוה לפחות דינר אחד אין בעל השור משלם שלשים שקלים קנס. והרי בסוגיא דגיטין שם מבואר דאפי' על עבד שאינו שוה כלום משלם בעל השור שלשים שקלים כסף. והניחה בתימא עיי"ש. ואמנם לדידי מצד זה ליכא קושיא כ"כ. דמה שהחליט מהרי"ב ז"ל מסוגיא דבב"ב שם דכל היכא דקתני דינר דוקא הוא. לדידי מלבד שאין מפורש שם כן. אלא אדרבה מההיא דהתם משמע איפכא. דעל מאי דתנן התם במתני' השולח סבלונות לבית חמיו שלח שם מאה מנה ואכל שם סעודת חתן אפי' בדינר אינן נגבין וכו'. אמרינן בגמרא אמר רבא דוקא דינר אבל פחות מדינר לא. ופרכינן פשיטא דינר תנן. ומשני מהו דתימא הוא הדין דאפי' פחות מדינר. והאי דקתני דינר אורחא דמילתא קתני קמ"ל עיי"ש. הרי להדיא דאי לאו דאשמעינן רבא דהכא דינר דוקא הוא הוה מצינן שפיר למימר דדינר לאו דוקא קתני אלא משום דאורחא דמילתא שאין סעודת חתן פחות מדינר נקט דינר. וא"כ אנן בדידן הכא בקנס דשלשים של עבד. שפיר יש לומר דודאי אפי' אינו שוה כלום משלם שלשים שקלים קנס. אלא משום דאורחא דמילתא דאין עבד שוה פחות מדינר אחד. נקט במתניתין דינר אחד. אבל ודאי אין הכי נמי דה"ה אם אינו שוה כלום. כמבואר בסוגיא דגיטין שם. אלא דקצת יש מקום לדון בזה ע"פ מאי דלקמן בסוגיא דב"ק שם (מ"ב ע"ב) קאמר רבא עבד יפה סלע נותן שלשים. והכי איתא נמי בברייתא דמייתי התם לסיועי לרבא עיי"ש. והשתא הרי גם שם קשה אמאי נקט סלע כיון דאפי' אינו שוה כלום חייב לשלם שלשים שקלים. ועכצ"ל דאורחא דמילתא נקט דסתם עבד אין שוויו פחות מסלע. וא"כ לפ"ז ע"כ הכא במתני' דקתני דינר. לא משום דהכי אורחא דמילתא הוא. דהא אורחא דמילתא הוא לא פחות מסלע. אלא ודאי היינו משום דמדינא אין תשלומי קנס אלא בעבד ששוה לא פחות מדינר אחד. ודינר דוקא נקט במתניתין. וא"כ ודאי קשה טובא מסוגיא דגיטין שם. איברא ודאי אי מהא אין הכרע לא ממתניתין ולא ממימרא דרבא וברייתא דהתם. דאיכא למימר דבין במתניתין ובין בברייתא ובמימרא דרבא לא דינר דוקא ולא סלע דוקא. ותרוייהו רק אורחא דמילתא נקט אלא דמר כאתרי' ומר כאתרי'. דבאתרי' דתנא דמתניתין הוה אורחא דמילתא דסתם עבד הוה נמכר לא פחות מבדינר. ובאתרא דתנא דברייתא ואתרי' דרבא הוה נמכר סתם עבד לא פחות מבסלע. ואין ה"נ דגם כשאינו שוה כלום חייב לשלם שלשים שקלים קנס: 
<b>ואמנם</b> בעיקר הך כללא שחידש מהרי"ב ז"ל מסוגיא דבב"ב שם דכל היכא דקתני דינר דוקא הוא. אין למדין מן הכללות. והך כללא לא שמענו. אבל כיו"ב שמענו מפי הראשונים ז"ל בההיא דתנן בכתובות (פרק אלמנה ניזונית צ"ט ע"ב) אם עשו אגרת בקורת אפי' מכרו שוה מנה במאתים או שוה מאתים במנה מכרן קיים. וכתב שם הר"ן ז"ל בשם הרמב"ן ז"ל שם וז"ל וכתב הרמב"ן ז"ל דדוקא שוה מנה במאתים או שוה מאתים במנה. אבל יותר על כן מכרן בטל. מדגרסינן בפרק מי שמת דתנן אכל שם סעודת חתן אפי' בדינר וכו'. אמר רבא דוקא דינר אבל פחות מדינר לא. ואקשינן פשיטא דינר תנן אלמא כל כהאי לישנא דוקא הוי. ואף ע"ג דקתני אפי' עכ"ל עיי"ש. ובב"י (אה"ע סי' ק"ד) כתב דגם דעת הטור שם כדעת הרמב"ן ז"ל עיי"ש. אבל אין הדבר מוסכם. כמו שמתבאר ע"פ דברי הרמב"ן ז"ל גופי' בחולין (פרק אלו טרפות מ"ז ע"ב) שכתב על מאי דאמרינן התם אבל מגבה אפי' כטרפא דאסא טרפה. וז"ל יש לפרש אפי' כטרפא דאסא והוא הדין לפחות מכאן. מדקאמר אפי'. אלא אורחא דמילתא נקט. והרמב"ם הספרדי ז"ל הכשיר בפחות מכאן. והכי מסתבר מדגרסינן בפרק מי שמת אמר רבא דוקא דינר אבל פחות מדינר לא. ואקשינן פשיטא דינר תנן. מהו דתימא ה"ה דאפי' פחות מדינר והא דקתני דינר אורחא דמילתא קתני קמ"ל. ובמס' ברכות (ט"ו ע"א) ומינה מיל הוא דאינו חוזר הא פחות ממיל חוזר. מכאן יש ללמוד שכל שיעורי חכמים כיו"ב אע"ג דקתני עלייהו אפי'. דוקא בשיעורן. הא פחות מכאן אין במשמע עכ"ל עיי"ש. ושם כבר הביא הרשב"א ז"ל בחי' שם אחר שהביא דברי הרמב"ם והרמב"ן ז"ל שיש מי שפירש דאפי' פחות מטרפא דאסא טרפה. ואורחא דמילתא נקט טרפא דאסא עיי"ש. וכ"כ הרשב"א ז"ל במשמרת הבית (בית שני שער שלישי) וז"ל וכן ביתרת שאמרו אפי' כטרפא דאסא לאו דוקא. ואף ע"פ שהרמב"ן ז"ל אומר שהוא דוקא אין הכל מודים לו עכ"ל עיי"ש. וכ"כ הר"ן ז"ל בפי' על הלכות הרי"ף ז"ל (פרק אלו טרפות שם) אחר שהביא דברי הרמב"ן ז"ל שם. אבל יש מי שפירש דאפי' פחות מכאן ואורחא דמילתא נקט עכ"ל עיי"ש. וגם מדברי הרא"ה ז"ל בבדה"ב שם מבואר דס"ל דאע"ג דאיכא כהאי לישנא בגמרא שפירושו דוקא. מ"מ לא בכל דוכתי הכי פירושו. דאיכא נמי דלאו דוקא עיי"ש בדבריו. וכ"כ בחי' הר"ן ז"ל (חולין מ"ז ע"ב) ועי' במש"כ הב"ח ביו"ד (סי' ל"ו סעיף ח' וסעיף י"ג) ובט"ז (שם ס"ק י"ד) ובנקה"כ שם ובפרי חדש (שם ס"ק כ"ד) עייש"ה. וגם דעת הריב"ש ז"ל (בתשו' סי' ל') כדעת הרמב"ן ז"ל דכל היכא דאיכא הך לישנא דוקא הוא עיי"ש. ובתשב"ץ (ח"ג סי' ר"ז) חולק עליו. וכתב שם דהריב"ש ז"ל חזר בו והודה לדעתו. ועי' בתשובת מהרי"ט (חיו"ד סי' ל"א) מש"כ בזה. ומתבאר מדבריהם ז"ל דעיקר מחלקותם היא דלהרמב"ן ז"ל וסייעתו ס"ל דמאי דקאמר (בב"ב שם) מהו דתימא הוא הדין דאפי' פחות מדינר והאי דקתני דינר אורחא דמילתא קתני קמ"ל. על הכלל כולו יצא. דקמ"ל דכל כהאי לישנא לית לן למימר דלאו דוקא ואורחא דמילתא בעלמא הוא דנקט. אלא דוקא הוא. אבל החולקים ס"ל דהתם דוקא אשמעינן רבא דדוקא הוא. אבל בעלמא אפשר לומר שפיר דרק אורחא דמילתא הוא דקתני ולאו דוקא הוא: 
<b>אלא</b> דמ"מ משמע מדבריהם דלא נחלקו על הרמב"ן ז"ל בזה אלא היכא דקתני לשון אפילו. כמו בההיא דבב"ב שם. אבל היכא דלא קתני לשון אפילו. משמע דלכ"ע אית לן למימר דכל היכא דנקט שיעורא דוקא הוא. וא"כ בההיא דהכא בשלשים של עבד דלא נקט לשון אפילו. משמע דלכ"ע אית לן למימר דדינר דוקא נקט. אלא דמאי דנקט התם לקמן בברייתא ובמימרא דרבא סלע. ע"כ צ"ל דלאו דוקא הוא ואורחא דמילתא הוא דנקטי. דודאי לית לן לאשוויי פלוגתא בהכי בין מתניתין לברייתא. ועוד דרבא היכי שביק מתניתין ונקט כברייתא. וכיון דסלע הוא טפי מדינר עכצ"ל דסלע לאו דוקא הוא. ודינר דמתניתין הוא דוקא. אלא דבגירסת המשנה שבירושלמי וגם בגירסת הרי"ף ז"ל איתא במתניתין דינר זהב עיי"ש. וכן גירסת ש"ס כת"י כמש"כ בדק"ס שם עיי"ש. ולפי גירסא זו עכצ"ל איפכא דדינר זהב דמתניתין לאו דוקא ואורחא דמילתא הוא דקתני. וסלע דברייתא ובמימרא דרבא דוקא. דהא דינר של זהב הוא הרבה יותר מסלע. וכיון דאפילו אינו שוה אלא סלע נותן שלשים סלעים. למה לי דינר של זהב דנקט במתניתין. וע"כ לאו דוקא הוא. ובאמת דהכי משמע דסלע דנקט בברייתא ובמימרא דרבא דוקא הוא. דהא כיון דעיקר מאי דאתי רבא למימר היינו רק כדי לשנויי מאי דאיצטריך לר"ע קרא דבעל השור נקי למעוטי שאין התם משלם שלשים של עבד. ועל זה קאמר דאע"ג דאין תם משלם אלא מגופו. והרי השור נסקל. ועל זה משני רבא דאיצטריך קרא משום דסד"א הואיל ומחמירני בעבד יותר מבבן חורין דבן חורין יפה סלע נותן סלע וכו' ועבד יפה סלע נותן שלשים. משתלם נמי דמי עבד מן העלייה. כתב רחמנא בעל השור נקי. והכי נמי קתני בברייתא התם עיי"ש. וא"כ אם איתא דאפילו כשאין העבד שוה כלום נמי משלם שלשים שקלים. הו"ל לאלומי הך ק"ו ולומר דעדיפא מינה. דבן חורין כשאינו שוה כלום פטור לגמרי מתשלומי כופר. אבל עבד אע"פ שאינו שוה כלום משלם שלשים שקלים. אלא ודאי ע"כ סלע דוקא קאמר. וכשאינו שוה סלע ליכא תשלומי קנס שלשים שקלים. וכן משמע מדברי התוס' (שם ד"ה ועבד) שכתבו שנותן קצבה של שלשים אף על פי שאינו שוה אלא סלע או יותר עייש"ה. משמע דעכ"פ לא פחות מסלע. ואם כן משמע מזה ודאי דגירסת הירושלמי עיקר: 
<b>אלא</b> שראיתי במכילתא (משפטים פי"א) שאמרו שם אם עבד יגח השור או אמה. אף עבד ואמה היו בכלל והמית איש או אשה. והרי הכתוב מוציאו להקל עליו ולהחמיר עליו. להקל עליו שאם יפה מאה מנה נותן שלשים סלעים. ולהחמיר עליו שאם לא שוה אלא דינר נותן שלשים סלעים עיי"ש. וכן הוא גם בפסיקתא זוטרתא שם עיי"ש. והשתא הרי גם שם ע"כ משום הוכחה זו עצמה מוכרח דדוקא הוא. שהרי כיון שבא לומר דלכך יצאו עבד ואמה מן הכלל דוהמית איש או אשה וכתיבי בפ"ע. משום שיצאו לדון בדבר החדש להקל ולהחמיר עליו. א"כ ודאי הו"ל לומר דעדיפא מינה דאפילו אינם שוין כלום נותן שלשים שקלים. דזהו חידוש יותר. דאע"ג דבבן חורין פטור לגמרי מתשלומי ממון כופר. בעבד ואמה משלם שלשים כסף. אלא ודאי עכצ"ל דדינר דוקא נקט. וא"כ הדבר קשה טובא שהרי בההיא דהתם מבואר דבפחות מסלע ליכא תשלומי שלשים שקלים. והרי הדינר אינו אלא רביעית הסלע. אבל לפי הגירסא שלפנינו במתני' דדינר סתם קתני. וא"כ מתניתין דינר דוקא נקט ובברייתא ומילתא דרבא דנקטו סלע ע"כ אין זה אלא משום דאורחא דמילתא הכי הוא. אתי שפיר ברייתא דמכילתא: 
<b>אלא</b> דעכ"פ לפ"ז צ"ל דכל שאין העבד שוה מיהת דינר לא משלם שלשים שקלים קנס. וזה תמוה לפי מה שהבינו כל האחרונים ז"ל כולם מסוגיא דגיטין שם. דלפי דעתם מבואר שם בהדיא דאפילו על עבד שאינו שוה כלום חייב לשלם שלשים שקלים קנס. וכן הקשה מהריט"א בתשו' (סי' ל"ג) והניח בקושיא עיי"ש. איברא דלדידי אין שום סרך ראי' לזה מההיא סוגיא דגיטין שם. דהתם אמרינן איבעיא להו עבד שמכרו רבו לקנס מכור או אינו מכור וכו'. אמר ר"א ת"ש יליד בית מה ת"ל. אם קנין כסף אוכל יליד בית לא כ"ש. אילו כן הייתי אומר מה קנין כסף שיש בו שוה כסף אף יליד בית שיש בו שוה כסף אוכל. ומנין שאע"פ שאינו שוה כלום ת"ל יליד בית מ"מ. ועדיין אני אומר יליד בית אע"פ שאינו שוה כלום. קנין כסף יש בו שוה כסף אוכל אין בו שוה כסף אינו אוכל. ת"ל קנין כספו ויליד ביתו. מה יליד בית אע"פ שאינו שוה כלום אוכל אף קנין כספו אע"פ שאינו שוה כלום אוכל. ואי ס"ד עבד שמכרו רבו לקנס מכור. מי איכא עבדא דלא מזדבין לקנסא. וקדחי לה אין איכא עבד טרפה (ופירש"י שאין משלמין עליו קנס דגברא קטילא הוא). ופריך והא חזי למיקם קמי'. ומשני במנוול ומוכה שחין עיי"ש. ומזה הבינו האחרונים ז"ל דאפילו עבד שאינו שוה כלום משלמין עליו שלשים שקלים קנס. והכי משמע לכאורה שהרי על הא דקתני בברייתא דאפילו עבד שאינו שוה כלום אוכל בתרומה. פריך מי איכא עבדא דלא מזדבין לקנסא. ואם איתא דעל עבד שאינו שוה כלום אין משלמין שלשים שקלים קנס. מאי קאמר מי איכא עבדא דלא מזדבין לקנסא. והא כיון שאינו שוה כלום לאו בר קנסא הוא כלל. ולא שייכא ביה מכירה לקנס. אלא ודאי אע"פ שאינו שוה כלום בר קנסא הוא. ושפיר קאמר דאם איתא דעבד שמכרו רבו לקנס מכור מי איכא עבדא דלא מזדבין לקנסא. שהרי אפילו מנוול ומוכה שחין נהי דאינו שוה כלום. דהא לא חזי אפילו למיקם קמי'. מ"מ בר קנסא הוי. ושוה דמים מיהת למכרו לקנס. ולא משכחת לה כלל עבד שאינו שוה כלום. דאפילו כשאינו שוה כלום מחמת עצמו כעבד לעבודה. מ"מ הרי שוה כסף למכירה לקנס. אבל נראה דמההיא דהתם ליכא שום סרך ראיה כלל. דלעולם אימא לך דכל שאין העבד שוה כלום אינו בתורת קנס דשלשים שקלים. אלא דלענין אם בעינן שיהא שוה דינר או סלע מחמת עצמו. הדבר תלוי באם מכרו לקנס מכור או לא. דאם נימא דאם מכרו לקנס אינו מכור. ודאי בעינן שיהא שוה כסף מצד עצמו. דהיינו שיהא שוה כסף למכרו כעבד להשתמש בו. ואל"כ אינו בתורת תשלומי קנס. אבל אם איתא דאם מכרו לקנס מכור. לא בעינן שיהא שוה כסף מצד עצמו. שהרי אפילו אם אינו שוה מצד עצמו כלום. מ"מ הרי מיהת שוה כסף הוא למכרו לאחרים לקנס. ומה לי אם הוא שוה כסף מצד עצמו לעבדות. או ששוה כסף למכירה לקנס. סוף סוף הרי שוה כסף הוא. והשתא א"כ אע"ג דודאי אם לא היה שוה כלום לא היה בתורת קנס. וכדמשמע ממתניתין דב"ק וברייתא וממילתא דרבא שם ומברייתא דמכילתא שם. מ"מ שפיר קאמר הכא אי ס"ד עבד שמכרו רבו לקנס מכור למה איצטריך לרבות עבד שאינו שוה כלום לאכילת תרומה. והא כיון דמכרו לקנס מכור לא משכחת לה כלל עבד שלא יהא שוה כלום. שהרי כל עבד מיהת מצד הקנס הרי הוא שוה כסף למכרו לקנס. והשתא אין מקום להקשות אם אין שוה כלום גם קנס אין לו. דזה ליתא כלל. שהרי מצד הקנס גופי' הו"ל שוה כסף. וראוי למכירה בכסף כדי שיזכה הלוקח בקנס. ולא משכחת לעולם עבד שאינו שוה כלום. אלא ודאי עבד שמכרו רבו לקנס אינו מכור. ולזה שפיר משכחת עבד שאינו שוה כלום כשאינו ראוי לעבדות כלל. ועבד כזה איצטריך קרא לרבות שאוכל בתרומה. ובודאי עבד כזה אינו בתורת קנס. אלא דמ"מ לענין אכילת תרומה איתרבי מקרא כדדריש התם בברייתא: 
<b>ועפ"ז</b> ניחא נמי שפיר מה שיש להביא ראיה דאין תשלומי שלשים של עבד בשאינו שוה כלום מדאמרינן בירושלמי (בכתובות ושבועות שם) רבי יצחק שאל מהו שישלם דמי עבד ע"פ עצמו. מה צריכה ליה. כל שלשים קנס או יותר מדמיו קנס. אין תימר כל שלשים קנס. אינו משלם. אין תימר יותר מדמיו קנס. משלם. ובעי למיפשטה מדתנן המית שורך את עבדי והוא אומר לא המית. משביעך אני ואמר אמן פטור. ודחי לה וקאמר א"ר חגיי קומי רבי יוסי תפתר שהמית עבד מוכה שחין עיי"ש. הרי דאפי' על עבד מוכה שחין שאינו שוה כלום משלם שלשים שקלים קנס. דהא היינו דדחי רבי חגיי דאין ראי' ממתניתין דשלשים של עבד כולן קנס הן. דאפשר לומר דרק מה שהוא יותר מדמי שוויי' הוא קנס. ואם הודה לא מיפטר אלא ממה שהוא משלם יותר על דמי שוויו. אבל כפי שוויו לאו קנס הוא ומשלם. והא דפטור מקרבן שבועה היינו משום דמיירי בעבד מוכה שחין שאינו שוה כלום. וכל השלשים שקלים אינם אלא קנס. ועל קנס לא מיחייב קרבן שבועה. והשתא הרי כיון שאינו שוה כלום ליכא קנס כלל. ואין כאן אפי' תביעת קנס. אלא ודאי ע"כ מוכרח לכאורה מזה דאיכא תשלומי קנס אפי' בעבד שאינו שוה כלום. אבל ע"פ מה שביארנו גם מהתם לא מוכח מידי. משום שאפשר לומר דלרבי חגיי דמוקי לה במוכה שחין. ס"ל דעבד שמכרו רבו לקנס מכור. וא"כ נהי דמצד עצמו אין עבד מוכה שחין שוה כלום לעבדות. מ"מ שוה כסף מיהת משום דמזדבין לקנסא. ואין להקשות לפ"ז דא"כ הדרא קושיא לדוכתה אמאי פטור מקרבן שבועה. כיון דמלבד הקנס אית בה נמי תביעת ממון מה ששוה למכרו לקנס. דזה ליתא. דפשיטא דבמקום תביעת הקנס לא שייכא כלל תביעת ממון מה שהיה שוה למכרו לקנס. ששתי תביעות אלו סותרות זא"ז. שאם היה מוכרו לקנס הרי לא היה מקבל אלא דבר מועט. וכיון שתובע עכשיו כל הקנס שלשים שקלים ואם יבואו עדים יתחייב הנתבע לשלם כל תביעתו. ע"כ אי אפשר לומר שאינו תובע אלא דבר מועט שהיה יכול לקבל במכירתו לקנס. ולא מיבעיא לר"ש דס"ל התם (ריש פ"ה דשבועות) גבי אנסת ופתית את בתי דלא שביק אינש מידי דקייץ ותבע מידי דלא קייץ. כמבואר התם בגמרא עיי"ש. דא"כ כ"ש כאן דודאי לא קתבע אלא קנס דקייץ. אלא אפי' לרבנן דס"ל התם דלא שביק אינש מידי דכי מודי בי' לא מיפטר ותבע מידי דכי מודי בי' מיפטר עיי"ש. מ"מ איכא למימר דהיינו דוקא התם בבושת ופגם דהוי ממון חשוב. ואפשר שהוא עולה יותר או עכ"פ לא פחות מן הקנס. ואפי' יהיה פחות מהקנס. מ"מ גם הוא ממון חשוב. משא"כ כאן דממון שהיה יכול לקבל במכירתו לקנס. אינו אלא דבר מועט. ודאי אפי' לרבנן לא שביק תביעת שלשים שקלים כסף ותבע דבר מועט. מה שהיה יכול לקבל במכירתו לקנס. ויותר אפשר לומר עפמש"כ הריטב"א ז"ל (בשבועות ל"ח ע"ב) וז"ל ומיהו תמיהה מילתא היאך אפשר לומר כן. (דלדברי חכמים לא קתבע אלא בושת ופגם משום דכי מודה לא מיפטר). והרי אמר לו אנסת ופתית את בתי. ועיקר אונס ופיתוי ומה שחייב לו מן השם הזה קנס הוא. דאידך (בושת ופגם) מדין חובל בחבירו הוא. לכך פירשו לדברי חכמים בושת ופגם ג"כ הוא תובע. ומפרש טעמייהו דאי לא בעי למיתבע אלא חד מינייהו הו"ל למיתבע בושת ופגם דכי מודי בי' מיחייב. ואם כך הוא עושה לא שייך לומר אנסת ופתית את בתי. הילכך ע"כ אית לי' למיתבע תרוייהו עכ"ל עיי"ש. ולפ"ז הכא נמי לחכמים כיון דקאמר לו המית שורך את עבדי. ועיקר מה שנתחייב לו מן השם הזה אינו אלא קנס שלשים שקלים. דאידך דהיינו מה שהיה יכול לקבל מהמכירה לקנס. אינו אלא ריוח שגורם לו הקנס הזה. ותולדת הקנס הוא דהוי. וא"כ ע"כ אי אפשר לומר דלא קתבע אלא אותו ריוח שהיה בא לו ע"י גרמת הקנס ולא הקנס עצמו. וכאן ע"כ אי אפשר לומר דתרוייהו הוא תובע. כמו התם בבושת ופגם. דהרי הכא כשתובע הקנס שוב אין מקום כלל לתביעת מה שהיה יכול להרויח במכירה לקנס וכמשכ"ל. וא"כ ע"כ אין לנו אלא לומר דלא קתבע אלא הקנס בלבד. והילכך שפיר קתני במתניתין דפטור. והשתא א"כ שוב אין שום ראיה מדברי הירושלמי שם דאפי' אין העבד שוה כלום יתחייב עליו קנס שלשים שקלים. דהרי אע"פ שמצד עצמו אינו שוה כלום. לאוקימתא דרבי חגיי. מ"מ מיהת הרי הוא שוה כסף ע"י מכירה לקנס. וכן בב"ק (פ"ד ה"ה) קאמר בירושלמי בפשיטות בכל אתר את מחמיר בעבד יותר מן הכל שאפי' מוכה שחין נותן שלשים סלע עיי"ש. והרב פ"מ שם פי' על זה שאע"פ שאינו שוה אלא סלע נותן שלשים עיי"ש. ואשתמיטתי' סוגיא דגיטין שם דמבואר דמוכה שחין אינו שוה כלום. אבל לפמש"כ ניחא גם שם. דמ"מ הוא שוה סלע או דינר למכרו לקנס. ובסוגיא דגיטין שם קאי לפום מאי דבעי למימר אם מכרו לקנס אינו מכור. או בטריפה שאינו ראוי למכרו לקנס דלאו בר קנסא הוא. אבל בירושלמי שם לא מיירי בטרפה. וס"ל דאם מכרו לקנס מכור. וא"כ עכ"פ שוה הוא דבר מועט למכרו לקנס. אבל כשאינו שוה כלום אין ה"נ דלאו בר קנסא הוא כלל. ובהכי דברי הפ"מ נכונים אע"פ שלא נתכוון לזה: 
<b>ואמנם</b> עפ"ז יש מקום עיון על הרמב"ם ז"ל דכל היכא דמיבעיא לי' לתלמודא דידן ולירושלמי פשיטא לי'. דרכו לפסוק כפשיטותא דירושלמי. כמש"כ בכ"מ (פ"ה מהלכות תרומות הט"ו) עיי"ש. וכן מתבאר מדברי הרמב"ם ז"ל (פי"א מהלכות תרומות ה"ז) דאע"ג דבתלמודא דידן הו"ל איבעיא דלא איפשיטא (ריש פרק הערל ע"א ע"א) מ"מ פסק לקולא. משום דבירושלמי שם פשיטא ליה דלא חשיב ערל עיי"ש. וכמ"ש התוס' שם (ע' ע"א ד"ה הערל) עיי"ש. וכמש"כ האחרונים ז"ל. והכי נמי אשכחן בדוכתי אחריני. וא"כ כאן אף ע"ג דבתלמודא דידן לא איפשיטא האיבעיא אם מכרו לקנס מכור או לא. מ"מ כיון דבירושלמי שם פשיטא ליה דמכור. אמאי פסק שם (פכ"ג מהלכות מכירה) דספיקא הוי עיי"ש. ואע"ג דמדברי רבי חגיי בירושלמי דכתובות ובשבועות שם אין הכרח כ"כ לומר דפשיטא ליה דאם מכרו לקנס מכור. דאפשר לומר דאף ע"ג דגם לדידי' מספקא ליה בהכי. מ"מ לדחויי מאי דקבעי התם למיפשט איבעיא דרבי יצחק אם שלשים של עבד כולו קנס או רק יותר מדמיו קנס ממתניתין דשבועות. קאמר ר"ת דאיכא למידחי דמיירי בעבד מוכה שחין דלא שוה כלום מצד עצמו. ומ"מ בר קנסא הוא משום ששוה כסף למכרו לקנס. ונימא דמכרו לקנס מכור. ומ"מ אין כאן תביעת ממון להתחייב קרבן שבועת הפקדון. מטעם שביארנו. אבל מ"מ ליכא למיפשט נמי מהך מתניתין דאם מכרו לקנס מכור. משום דאיכא למידחי לאידך גיסא. דלא מיירי במוכה שחין אלא בסתם עבד ששוה כסף מצד עצמו לעבדות. ומ"מ פטור מקרבן שבועה משום דשלשים של עבד כולו קנס. וזיל הכא איכא למידחי וזיל הכא איכא למידחי. והנך תרתי איבעיא לא מיפשטי מהך מתניתין. אבל מ"מ מההיא דב"ק שם ע"כ מוכרח דס"ל להירושלמי דליכא ספיקא בהכי כלל דודאי אם מכרו לקנס מכור. מדקאמר התם בפשיטות דאפי' בעבד מוכה שחין משלם שלשים שקלים. וא"כ הדבר קשה על הרמב"ם ז"ל דהו"ל למיפסק בפשיטותא דירושלמי דודאי אם מכרו לקנס מכור. אם לא דנימא דס"ל להרמב"ם ז"ל דאפילו בעבד דלא שוה כלום איכא שלשים שקלים קנס. אלא דא"כ הדבר תמוה מה שלא הביא הרמב"ם ז"ל דין זה כלל. ואדרבה מדבריו (פי"א מהלכות נזקי ממון ה"א) משמע דס"ל דעכ"פ צריך שיהיה שוה דינר אחד. וכבר עמד מהריט"א בתשו' שם בזה והניח בצ"ע עיי"ש. ועכצ"ל דס"ל לקושטא דמילתא לדינא דאם אינו שוה כלום לא מיחייבי בקנס. וכמו שביארנו דמסוגיא דגיטין שם וגם מהירושלמי ליכא ראיה איפכא. ושלא כמו שנקטו מהרי"ט אלגזי ז"ל שם ושאר אחרונים לדבר פשוט מסוגיא דגיטין שם דאיכא קנס אפי' בשאינו שוה כלום. והשתא א"כ עכצ"ל דמאי דנקט בירושלמי שם בפשיטות דאפי' עבד מוכה שחין דלא שוה כלום מצד עצמו בר קנסא הוא. ע"כ היינו משום דס"ל שאם מכרו לקנס מכור. וא"כ הרמב"ם ז"ל שפסק (בהלכות מכירה שס) דספיקא דדינא הוא אם מכרו לקנס מכור או לא. וכתלמודא דידן דהו"ל איבעיא דלא איפשיטא. דבריו סותרין זא"ז לפי דרכו דכל איבעיא דלא איפשיטא בתלמודא דידן ואיפשיטא בירושלמי נקטינן כירושלמי: 
<b>ומיהו</b> אי משום הא לא קשה כ"כ. דאע"פ שכן כתב ג"כ בש"ך (יו"ד סי' קמ"ה ס"ק א') לדעת הרמב"ם ז"ל דלא שבקינן מאי דפשיטא ליה להירושלמי משום מאי דמיבעיא ליה בתלמודא דידן עיי"ש. וכ"כ הרש"ל ז"ל ביש"ש (פ"ק דקידושין סי' ע"ב) אליבא דהרמב"ם ז"ל עיי"ש. מ"מ בלא"ה יש בזה מבוכה בדברי הרמב"ם ז"ל בכמה דוכתי דמוכח איפכא שפוסק כאיבעיא דתלמודא דידן אע"ג דלירושלמי פשיטא ליה. כמבואר בדבריו הלכות ברכות (פ"ב הלכה י"ג) ובהגהות מיימוני שם ובב"י (או"ח סי' קפ"ח). וחלק בזה על הבה"ג ורבינו חננאל ז"ל ושאר גדולי הראשונים ז"ל שפסקו בזה כפשיטותא דירושלמי עיי"ש. וכ"כ בב"י (יו"ד סי' של"ד) לענין מנודה בנעילת הסנדל דאע"ג דבירושלמי ובתוספתא מבואר שאסור. מ"מ כיון דבתלמודא דידן (מו"ק ט"ו ע"ב) הוא איבעיא דלא איפשיטא אזלינן לקולא עיי"ש ובמש"כ הר"ן (סופ"ק דתענית). וכן עוד בכמה דוכתי. וכבר העירו האחרונים על קצתן. ואכמ"ל בזה. ועדיפא מינה כתב הר"י קורקוס ז"ל בביאורו על הרמב"ם (פ"ה מהלכות מעשר הי"ב) וז"ל כיון דלא איפשיטא בעיין (בתלמודא דידן) אין מוציאין ממון מספק. דהא מקח גופי' מדרבנן הוא שטובל וספיקא דרבנן לקולא. ואע"פ שבירושלמי אמרו וכו' אינו אוכל וכדתני בברייתא וכו'. מ"מ כיון דבתלמודא דידן לא הביאו אותה ברייתא לפשוט האיבעיא ממנה נראה שאינה עיקר. ולכך רבינו (הרמב"ם ז"ל) לא סמך עליה ולא על אותו ירושלמי. אלא על ספיקא דתלמודא דידן. וגבי ממונא הממע"ה. וגבי מעשר ספיקא לקולא וכו' עכ"ל עיי"ש. הרי דאפי' היכא דבירושלמי פשיט לה מברייתא לא סמיך הרמב"ם ז"ל עלה במקום דלא איפשיטא האיבעיא בתלמודא דידן. וא"כ כ"ש כאן דאפי' לפי הנראה מדברי הרמב"ם ז"ל דס"ל דאין תשלומי שלשים של עבד אלא בעבד ששוה לפחות דינר אחד. ומ"מ לא פסק כפשיטותא דירושלמי דאם מכרו לקנס מכור. אלא דספיקא הוא כדאיבעיא להו בתלמודא דידן. אין בזה מקום קושיא כ"כ: 
<b>אלא</b> דעדיפא מינה איכא לאקשויי דאם איתא דבעבד שאינו שוה כלום ליכא תשלומי שלשים שקלים קנס. עכצ"ל לכאורה דהך איבעיא איפשטא גם בתלמודא דידן. מדאמרינן (פ"ד דב"ק מ"ג ע"א) אמר רבה שור שהמית בן חורין שלא בכוונה פטור מכופר שנאמר השור יסקל וגם בעליו יומת אם כופר יושת עליו. כל זמן שהשור בסקילה בעלים משלמין כופר אין השור בסקילה אין הבעלים משלמין כופר. איתיביה אביי המית שורי את פלוני וכו' הרי זה משלם ע"פ עצמו. מאי לאו כופר. לא דמים. אי דמים אימא סיפא המית שורי את עבדו של פלוני אינו משלם ע"פ עצמו. ואי דמים אמאי לא. א"ל יכילנא לשנויי לך רישא דמים סיפא קנס. מיהו שנויא דחיקא לא משנינא לך וכו' עיי"ש. ומתבאר מזה דלאביי פסיקא ליה דקנס דשלשים של עבד אין ולו קנס אלא יותר מדמיו בלבד. אבל בכדי דמי שוויו משלם ע"פ עצמו. וכדקאמר בפשיטות ואי דמים אמאי לא. וגם רבה קאמר יכילנא לשנויי לך רישא דמים וסיפא קנס. מיהו שנויא דחיקא לא משנינא לך. הרי דגם לדידי' שפיר יש מקום לומר דשלשים של עבד אין כולו קנס אלא יותר מדמיו בלבד. ומאי דקתני סיפא המית שורי את עבדו של פלוני אינו משלם ע"פ עצמו. היינו רק מה שהוא יותר מכדי דמיו. אבל כדי דמי שוויו משלם ע"פ עצמו. אלא משום דשינויא דחיקא הוא משני ליה שינויא אחרינא. והדבר קשה דהרי ממתניתין דשבועות שם דתנן המית שורך את עבדי והוא אומר לא המית. משביעך אני ואמר אמן פטור. ע"כ מוכח דאין דמים לעבד במקום קנס וכולו אינו אלא קנס. ואם הודה פטור לגמרי. דאל"כ אמאי פטור והא אית בה תביעת ממון. וכדמוכיח בירושלמי שם. ועכצ"ל דמוקמי לה בעבד מוכה שחין שאינו שוה כלום. וכדדחי התם רבי חגיי. ואע"ג דבירושלמי שם דחי לה להך אוקימתא דרבי חגיי עיי"ש. מ"מ לתלמודא דידן אפשר דלא חייש להך דיחויא מטעם שביארנו במק"א. ואיכא למימר דס"ל הכי לקושטא דמילתא דמיתוקמא מתניתין במוכה שחין דלא שוה כלום. אלא דאכתי קשה דאם איתא דעבד שמכרו רבו לקנס מכור הרי גם מוכה שחין הו"ל שוה כסף למכרו לקנס. והקושיא במקומה עומדת. ועכצ"ל דלאביי ורבה ס"ל דעבד שמכרו רבו לקנס אינו מכור. ומאי דמיבעיא להו התם פשיטא להו לדידהו. וא"כ הקושיא במקומה עומדת אמאי פסקו הרמב"ם ז"ל ושאר פוסקים דספיקא הוא. וכסוגיא דגיטין שם דהו"ל איבעיא דלא איפשיטא. וכבר ראיתי בתשו' מהריט"א (סי' ל"ג) שעמד בזה והניחה בצ"ע. אלא דשם הקשה כן ביתר שאת לפמש"כ הרמב"ם והראב"ד ז"ל (פ"י מהלכות נזקי ממון הי"ד) דבשלשים של עבד משלם דמים ע"פ עצמו. וא"כ ע"כ ס"ל כדמוכח מתלמודא דידן בסוגיא דב"ק שם דפשיטא ליה דרק יותר מדמיו קנס. ומתניתין דשבועות שם ע"כ ס"ל דמיתוקמא בעבד מוכה שחין. וכדדחי רבי חגיי בירושלמי שם. ואע"ג דהתם דחי לה ומסיק דלא מיתוקמא מתניתין בהכי. מ"מ לתלמודא דידן אין זה מוכרח כמו שביאר שם מהריט"א ז"ל עיי"ש שדבריו נכונים בזה. והשתא א"כ קשה תרתי. חדא דהרמב"ם ז"ל (פ"ח מהלכות שבועות ה"ג) הביא לישנא דמתניתין דהתם סתם. והו"ל לבאר בהדיא דלא מיירי אלא בעבד מוכה שחין דוקא דלא שוה כלום. כאוקימתא דרבי חגיי. ועוד דא"כ אמאי לא איפשיט בעיין דגיטין שם דאם מכר עבדו לקנס אינו מכור. והרי הרמב"ם ז"ל גופי' פסק (בהלכות מכירה שם) דהו"ל איבעיא דלא איפשיטא עיי"ש בדבריו. ואמנם מה שהקשה על הרמב"ם ז"ל ממש"כ (בהלכות נזקי ממון שם). במח"כ שגה בזה. דבאמת אין שום רמז כלל בדברי הרמב"ם ז"ל שם דס"ל דבשלשים של עבד משלם דמים ע"פ עצמו. אדרבה מדברי הרמב"ם ז"ל שם מתבאר דגם הוא ס"ל דלא משלם כלום ע"פ עצמו משום דכולו קנס. ולא כתב שם דמשלם דמים בעבד אלא בשלא בכוונה ע"פ עדים שאינו בתורת קנס כלל עיי"ש בדבריו. והיינו כדס"ל לרבה התם. וא"כ פסק בזה כירושלמי שם. וכמו שביארנו לעיל (פרשה י"ד) עיי"ש. וא"כ ממילא לא קשה נמי מידי בדבריו בהלכות שבועות שם כמבואר: 
<b>ומיהו</b> על הראב"ד ז"ל שם ודאי יש מקום להקשות כן. דהרי בדבריו (בהלכות נזקי ממון שם) מבואר דס"ל דמשלם ממון בשלשים של עבד ע"פ עצמו עיי"ש. ומ"מ לא השיג בזה על הרמב"ם ז"ל לא בהלכות שבועות שם ולא בהלכות מכירה. וא"כ מבואר דגם דעתו ז"ל בזה כדעת הרמב"ם דאפילו בעבד שאינו מוכה שחין פטור מקרבן שבועה. וגם ס"ל דהאיבעיא דגיטין שם לא איפשיטא. והם דברים סותרים זא"ז כמו שהקשה מהרי"ט אלגזי ז"ל שם על הרמב"ם. ומ"מ לענין האיבעיא אם מכרו לקנס אם הוא מכור או לא. שפסק הרמב"ם ז"ל דהו"ל איבעיא דלא איפשיטא. ודאי גם בדברי הרמב"ם ז"ל קשה. דכיון דמסוגיא דב"ק שם מוכח דפשיטא להו לאמוראי דהתם דאם מכרו אינו מכור. הו"ל להרמב"ם ז"ל למיפסק הכי. וככל איבעיא דלא איפשיטא בדוכתה ואיפשיטא בדוכתא אחרינא. ועי' מש"כ הרב מל"מ (פ"ד מהלכות תרומות ה"ב). ואמאי פסק (בהלכות מכירה שם) דהו"ל איבעיא דלא איפשיטא. וקשיא טובא לכאורה. ואין לומר דאיכא למידחי דמתניתין דשבועות מיירי במנוול ומוכה שחין והוי נמי טרפה. דלא שייכא ביה מכירה לקנס. וכדמוקמינן בסוגיא דגיטין שם ברייתא דיליד בית ומקנת כסף. דזה ליתא. דהרי כיון דטרפה לאו בר קנס הוא כלל משום דגברא קטילא הוא. וכדפירש"י בסוגיא דגיטין שם עיי"ש. א"כ נהי דשפיר מיתוקמא בהכי ברייתא דהתם דמיירי לענין אכילת תרומה. אבל מתניתין דשבועות שם דמיירי לענין תביעת קנס ודאי לא מיתוקמא בהכי. כיון דבטרפה ליכא תורת קנס כלל: 
<b>איברא</b> דבעיקר מאי דמבואר בסוגיא דגיטין שם דבעבד טרפה ליכא תשלומי שלשים שקלים קנס. הדבר תמוה מאוד מה שהשמיט הרמב"ם ז"ל דין זה. וכן שאר כל הראשונים ז"ל לא הביאו דין זה. ולא ראיתי מי שיתעורר בזה. והנראה בזה ע"פ מאי דעיקר פירש"י ז"ל שם תמוה דמה בכך דגברא קטילא הוא. הא כיון דאינו אלא קנסא בעלמא שפיר אפשר לומר דאפילו טרפה בכלל תורת קנס אע"ג דהו"ל גברא קטילא. ובפרט אם נימא כמו שהחליטו כל האחרונים ז"ל דאפילו בעבד שאינו שוה כלום מיחייב שלשים שקלים קנס. ולכן היה נראה לכאורה לומר דהיינו טעמא משום דכיון דבטרפה אין השור בסקילה. כמבואר פ"ד דב"ק (מ"א ע"א) ובסנהדרין (ע"ח ע"א) אין הבעלים משלמים קנס ואתיא ההיא סוגיא אליבא דר"ל דאמר בב"ק (שם מ"ג ע"א) דכל שאין השור בסקילה אין הבעלים משלמין שלשים שקלים עיי"ש. ולפ"ז כיון דהרמב"ם ז"ל פסק (פ"י מהלכות נזקי ממון ה"ט) דלא כר"ל. אלא כר"י דפליג עלי' התם עיי"ש. הילכך שפיר דחה דין זה מהלכה דלדידן דקיי"ל כר"י גם טרפה אע"פ שאין השור בסקילה מ"מ בעלים משלמין קנס. אבל זה לא יתכן. דמלבד שאינו נראה לאוקמי סתמא דתלמודא שלא כהילכתא. בלא"ה הרי נמצא לפ"ז דלא נדחה מאי דהוה בעי למיפשט מההיא ברייתא דאם מכרו לקנס אינו מכור אלא לר"ל. אבל לר"י דקיי"ל כוותי' איפשטא שפיר מההיא ברייתא דאם מכרו לקנס אינו מכור. כיון דלדידי' טרפה נמי בר קנסא הוי. וא"כ הרמב"ם ז"ל שפסק כר"י. וגם פסק דהך איבעיא לא נפשטה. דבריו סותרים זא"ז. ולכן נראה ע"פ מאי דבלא"ה מסוגיא דהתם גופא ודאי לא משמע כלל כפירש"י ז"ל. דעל מאי דקאמר ואס"ד אם מכרו לקנס מכור מי איכא עבדא דלא מזדבין לקנסא. קאמר אין איכא עבד טרפה. משמע ודאי דלא קאמר אלא אין איכא עבד טרפה דלא מזדבין לקנסא. אע"ג דודאי בר קנסא הוא. דאם איתא דטרפה לאו בר קנסא הוא כלל. הו"ל למימר הכא במאי עסקינן בטרפה דלאו בר קנסא הוא. אבל מלישנא דקאמר אין איכא עבד טרפה. משמע ודאי שלא בא אלא להשיב על שאלתו ששאל מי איכא עבדא דלא מזדבין לקנסא. ועל זה השיב לו אין איכא עבד כזה. אבל לא בא לחדש דין חדש לגמרי דאיכא עבד דלאו בר קנסא הוא כלל. ובאמת דמלשון רש"י ז"ל משמע דלא היתה גירסתו כגירסא שלפנינו שם. ולפי גירסתו שפיר פירש כפירושו עיי"ש היטב. אבל לפי הגירסא שלפנינו ע"כ לא יתכן לפרש כן. ולכן נראה דהרמב"ם ז"ל וסייעתו לא ס"ל כפירש"י ז"ל. אלא הכי קאמר אין ודאי איכא עבדא דאע"ג דבר קנסא הוא מ"מ לא מזדבין לקנסא. דאיכא עבד טרפה ששום אדס לא יקנהו לקנס משום דכל יום ויום עומד למות. ומסתמא דמילתא ימות מיתת עצמו קודם שיקרה מקרה שימות ע"י נגיחת שור. ובפרט דטרפה שהוא אדם חולה מחלה כזו. אינו רגיל להמצא במקום שורים נוגחים. ולגבי' דידי' מקרה כזו רחוקה מאוד ולא שכיחא כלל. ולהכי גם מצד זה עבד כזה אינו שוה כלום. ושפיר קתני התם בברייתא דמשכחת לה עבד שאינו שוה כלום. ולפ"ז אין שום חילוק לענין תשלומי שלשים שקלים קנס בין טרפה לבריא. ובאמת שלא נמצא רמז לחידוש זה בשום דוכתא כלל. ובודאי דלריש לקיש דדריש התם מקרא דכל שאין השור בסקילה אין הבעלים משלמין שלשים שקלים. טרפה נמי כיון שאין השור בסקילה אין הבעלים משלמין שלשים שקלים. אבל למאי דקיי"ל כרבי יוחנן דאע"פ שאין השור בסקילה בעלים משלמין שלשים שקלים. ולאו הא בהא תליא. ודאי גם בעבד טרפה משלם בעל השור שלשים שקלים קנס. ויפה עשו הרמב"ם ז"ל וסייעתו שלא הביאו שום חילוק בזה בין טרפה לשאינו טרפה: 
<b>ומעתה</b> עפ"ז שוב אין שום ראיה כלל ממתניתין דשבועות שם לומר דעבד שמכרו רבו לקנס אינו מכור. משום דאיכא לאוקמי מתניתין דמיירי בעבד מוכה שחין וגם הוא טרפה. דלא חזי לא למיקם קמי' ולא למכרו לקנס. אע"ג דבר קנסא הוא כשאר עבדים. וכדמוקמינן לברייתא בסוגיא דגיטין שם. ועבד כזה ודאי אינו שוה כלום. והילכך כשתבעו ואמר המית שורך את עבדי אין בתביעתו שום תביעת ממון כלל. והילכך שפיר קתני דפטור. אבל ודאי בעבד שאינו טרפה אפי' הוא מוכה שחין שאינו שוה מצד עצמו כלום. מ"מ כיון ששוה מיהת ממון למכרו לקנס. לעולם אימא לך דאם מכרו לקנס מכור. וא"כ יש בה תביעת ממון כדי שוויו במכירה לקנס. וחייב עלה קרבן שבועה. ובלא"ה נראה דע"כ לאוקימתא דרבי חגיי בירושלמי שם דלא בעי למיפשט ממתניתין דהתם דשלשים של עבד כולו קנס ומוקי לה בעבד מנוול ומוכה שחין דלא שוה כלום. עכצ"ל דהוי נמי טרפה אפילו אם איתא דעבד שמכרו רבו לקנס אינו מכור. דהרי בלא"ה קשה טובא לכאורה בסוגיא דגיטין שם דבעי למיפשט מברייתא דהתם דאם מכרו לקנס אינו מכור משום דאס"ד מכרו לקנס מכור מי איכא עבדא דלא מזדבין לקנסא. ותמיהא לי הרי אפילו אם תמצא לומר דמכרו לקנס אינו מכור אין זה משום שאין העבד שוה כלום אפילו משום הקנס שמשלמין במיתתו ע"י נגיחה. אלא משום דהו"ל מכירת דבר שלא בא לעולם. וכמבואר התם עיי"ש. ואטו כל דבר שעדיין לא בא לעולם אינו שוה ממון מצד עצמו. ואם אמר מה שאירש מאבא מכור לך דקיי"ל דלא אמר כלום. משום דהו"ל דבר שלא בא לעולם. אטו למוכר הירושה אפי' הגדולה שבגדולות אינה שוה כלום. אלא משום דאין המכירה נתפסת בדבר שלא בא לעולם אמרינן דאין מכירתו מכירה. וכן בכל כיו"ב. וא"כ עכ"פ לגבי המוכר גופי' דשלו הוא פשיטא דהו"ל דבר השוה כסף לפי ערכו. אלא דלמכרו לאחרים אינו יכול משום דעכשיו אין כאן דבר שתחול עליו המכירה קנין. וא"כ נהי דעבד שמכרו רבו לקנס אינו מכור. מ"מ אכתי תקשה מי איכא עבדא דלא שוה כלום מיהת לרבו גופיה משום תשלומי הקנס שיקבל כשיומת ע"י נגיחת שור. והרי אם היתה המכירה מהניא היו הרבה קופצים לקנותו לקנס זה. והוה חשבינן ליה שוה כסף. וא"כ מה לי אחרים ומה לי הבעלים עצמן. והרי בההיא ברייתא לענין שיאכילנו רבו בתרומה. לגבי רבו גופיה מצרכינן קרא להתיר שיאכיל לעבדו שאינו שוה כלום. והרי לגבי רבו גופיה כל העבדים שוין כסף מיהת משום הקנס שלהם. וא"כ היכי בעי למיפשט מינה דעבד שמכרו רבו לקנס אינו מכור. הרי בהכי אכתי הקושיא לא מיפרקא. ועכצ"ל דודאי הוה מצי למימר ליה ולטעמיך. ולא קאמר. כדאשכחן כיו"ב בדוכתי טובא ולמסקנא דמוקי לה במנוול ומוכה שחין וטרפה. גם זה לק"מ כמבואר: 
<b>ועפ"ז</b> אפשר לומר למה שהקשינו לעיל אם נימא דטעמא דעבד טרפה לאו בר קנסא הוא. היינו משום דכל שאין השור בסקילה אין הבעלים משלמין שלשים שקלים וכריש לקיש. וא"כ לר"י דקיי"ל כוותי' דאפי' כשאין השור בסקילה הבעלים משלמין שלשים שקלים. איפשיטא האיבעיא דאם מכרו לקנס אינו מכור. וא"כ הרמב"ם ז"ל דפסק כר"י ואעפ"כ פסק דהאיבעיא לא איפשיטא נמצאו דבריו סותרין זא"ז. אבל לפמש"כ עכשיו י"ל דהרי אפי' אם נימא דאם מכרו לקנס אינו מכור. אכתי לא מיתרצא בהכי ברייתא דקתני דמשכחת לה עבד שאינו שוה כלום וכדכתיבנא. וא"כ אפי' למאי דקיי"ל כר"י לא מיפשיטא איבעיא זו. דהרי ע"כ הא דאינו שוה כלום. אינו משום דאם מכרו לקנס אינו מכור. דהא בברייתא לגבי בעלים עצמן מיירי. ולבעלים עצמן ודאי שוה כסף הוא לקנס. אפי' את"ל שאינו מכור לאחרים. ועכצ"ל דמאי דקתני בהך ברייתא שאינו שוה כלום היינו רק לומר דמצד עצמו דהיינו משום עבדות. אינו שוה כלום. וכגון מנוול ומוכה שחין. אבל מצד הקנס ודאי ע"כ אי אפשר שלא יהיה שוה מיהת דבר מועט. וא"כ ליכא למיפשט מינה מידי. ובגמרא ודאי הוה מצי למידחי הכי. אלא משום דאליבא דריש לקיש מיתרצא ברווחא טפי. דאפשר לאוקמה בטריפה מתרץ ליה הכי. אבל אין הכי נמי דע"כ גם לר"י ליכא למיפשט מידי מהך ברייתא. וא"כ גם לפ"ז אין דברי הרמב"ם ז"ל סותרין זא"ז. ועכ"פ מתבאר עפ"ז דכל עבד שהוא בר קנס אפי' אם נימא דאם מכרו לקנס אינו מכור. מ"מ שפיר חשוב שוה כסף אצל הבעלים עצמן. אע"פ שהוא מנוול ומוכה שחין ומצד עצמו אינו שוה כלום. מ"מ משום הקנס הרי הוא שוה כסף לרבו. וא"כ ע"כ מאי דדחי רבי חגיי דמיתוקמא מתניתין דשבועות במוכה שחין דלא שוה כלום. היינו בשהיה ג"כ טרפה. דאל"כ נהי דלעבודת עבד אינו שוה כלום. מ"מ הרי מצד הקנס הו"ל לבעלים שוה ממון. ואכתי יש כאן תביעת ממון. והא דלא מסיק הכי בהדיא בירושלמי אין בזה קושיא כ"כ. חדא דדרך הירושלמי בכיו"ב לקצר כידוע. ועוד דבלא"ה דחי לה התם להך אוקימתא דרבי חגיי לפי שיטת הירושלמי כמשכ"ל: 
<b>ועכ"פ</b> מתבאר דממתניתין דשבועות שם אפי' למ"ד דשלשים שקלים של עבד אין כולו קנס אלא יותר מדמיו בלבד. ליכא למיפשט דמכרו לקנס אינו מכור. וא"כ ליכא מזה שום קושיא להרמב"ם והראב"ד ז"ל. אלא דכל זה אינו אא"כ נימא דאפי' עבד שאינו שוה כלום מכל צד הו"ל בר קנסא. אבל אם איתא דכל שאינו שוה כלום אפי' מצד הקנס. לאו בר קנסא הוא כלל. ופטור בעל השור לגמרי. א"כ ע"כ לא מיתוקמא מתניתין דהתם בטרפה דלא שוה כלום אפי' לקנס. כיון דעבד כזה לאו בר קנסא הוא כלל. ואפי' תביעת קנס לית ביה. וא"כ מאי קמ"ל מתניתין דעל שבועה כזו פטור מקרבן שבועה. כיון שאין כאן שבועת תביעת שום ממון כלל אפי' של קנס. ועכצ"ל דלא מיתוקמא מתניתין דהתם בטרפה. ובדוקא נקט רבי חגיי מוכה שחין. דלא מיתוקמא אלא במוכה שחין שאינו טרפה. וא"כ הדרא קושיא לדוכתה אמאי קתני דפטור מקרבן שבועה. כיון דעכ"פ אי אפשר שלא יהיה שוה ממון מצד הקנס. לא מיבעיא אם מכרו לקנס מכור. אלא אפי' אם אינו מכור. מ"מ אכתי לגבי האדון גופי' חשיב מצד זה שוה ממון כמו שנתבאר. ויש בה תביעת ממון בכדי שוויו לקנס. מיהו לפי מה שכבר ביארנו לעיל דע"כ מה ששוה העבד מצד מכירתו לקנס אינו בכלל תביעתו. וכ"ש מה שהוא שוה מצד הקנס להאדון גופי'. אין מזה שום הכרע לומר שאפי' אין העבד שוה כלום נמי הו"ל בר קנסא. דאיכא למימר דודאי לא מיתוקמא מתניתין דהתם בטרפה. ורבי חגיי מוכה שחין דוקא נקט. ומ"מ לא תקשה דהו"ל תביעת ממון גמור ואמאי פטור. משום דממון זה שהוא שוה מצד הקנס אינו בכלל תביעתו. וא"כ תביעתו אינה אלא בקנס שלשים שקלים בלבד. ולהכי שפיר קתני במתניתין דפטור. אבל ודאי בעבד מנוול ומוכה שחין והוא טרפה. לעולם אימא לך דלאו בר קנסא הוא. שהרי אינו שוה אפי' דינר אחד. ועפ"ז עיקר הקושיא מעיקרא ליתא על הרמב"ם והראב"ד ז"ל. דהרי אפי' לסוגיא דב"ק שם דמשמע דשלשים של עבד רק יותר מדמיו הוא קנס. וא"כ מתניתין דשבועות לא מיתוקמא אלא בעבד מוכה שחין. מ"מ ליכא למיפשט מינה דמכרו לקנס אינו מכור. משום דאפי' את"ל מכור שפיר קתני דפטור מקרבן שבועה. משום דמה ששוה למכרו לקנס אינו בכלל תביעתו ואין בכלל תביעתו אלא קנס בלבד. ואין שבועתו שבועת כפירת ממון. דאי מודה מיפטר. ולכך לא מיחייב עלה קרבן שבועה. ובלא"ה ע"כ מוכרח כן. דהרי אפי' אי מכרו אינו מכור אכתי שוה ממון משום קנס להאדון גופיה וכמשכ"ל. וע"כ היינו משום שאין זה בכלל תביעתו מטעם שביארנו. 
<b>אלא</b> דלפ"ז הא דמשני בסוגיא דגיטין שם איכא עבד טריפה. היינו כפירש"י דטרפה לאו בר קנסא הוא כלל. אף כי לא מטעמיה דרש"י ז"ל שפירש משום דגברא קטילא הוא. אלא משום דלא שוה כלום. וא"כ עכ"פ מבואר להדיא בגמרא דמנוול ומוכה שחין והוא טרפה לאו בר קנסא הוא. וא"כ הדרא קושייתנו דלעיל לדוכתה. אמאי השמיט הרמב"ם ז"ל דין זה המפורש להדיא בסוגיא דגמרא שם. וע"כ מוכח מזה דס"ל להרמב"ם ז"ל דאפי' אינו שוה כלום נמי בר קנסא הוא. ומאי דמשני התם אין איכא עבד טריפה. היינו רק לומר דטרפה לא מזדבין לקנס מטעם שביארנו לעיל. והילכך שפיר קתני בברייתא דהתם דאיכא עבד שאינו שוה כלום. דעבד טרפה אפי' למכרו לקנס לא שוה כלום אע"ג דבר קנסא הוא משום דליכא מי שקונה עבד טרפה לקנס. אלא דהדבר קשה שכבר כתבנו דמדברי הרמב"ם ז"ל לא משמע הכי. אדרבה מדבריו משמע דכל שאינו שוה לפחות דינר אחד ליכא תשלומי קנס. ולכן דברי הרמב"ם ז"ל צ"ע אצלי כעת בזה. ומ"מ מתבאר דליכא קושיא על הרמב"ם והראב"ד ז"ל ע"פ סוגיא דב"ק שם דהו"ל למיפסק להלכה דאיפשיטא האיבעיא דמכרו לקנס אינו מכור. דאין זה מוכרח וכמו שנתבאר. ובלא"ה לפמש"כ לעיל (פרשה י"ד) ליכא קושיא מסוגיא דב"ק שם עיי"ש היטב ואין להאריך בזה יותר: 
<b>ועכ"פ</b> נתבאר דאין שום הכרח כלל מסוגיא דגיטין שם לומר דאיכא קנס אפי' בעבד שאינו שוה כלום. ולא כמו דנקטו האחרונים ז"ל כדבר פשוט ומבואר בההיא סוגיא דהתם דאע"פ שאינו שוה כלום ישנו בדין קנס שלשים שקלים. ואין זה מוכרח כלל כמו שנתבאר. אם כי יש אתי עוד לדון בזה מכמה צדדים. כמו שיתבאר עוד לפנינו בזה. ואין להם על מה שיסמכו. ומדברי הראשונים ז"ל איפכא משמע כמו שיתבאר. ומדברי הירושלמי שהבאתי ג"כ לא מוכח מידי כמו שנתבאר לעיל. וגם מלשון המכילתא שהבאתי לעיל וכן הוא בפסיקתא זוטרתא ובפירש"י (פ' משפטים) משמע שאין קנס אלא בעבד ששוה לפחות דינר אחד. וכן פירש"י ז"ל בכל דוכתי. כמו בכתובות (מ"א ע"א) ובב"ק (ט"ו ע"ב) ובשבועות (ל"ו ע"ב) עיי"ש. וכן הרע"ב ז"ל (סופ"ג דכתובות) כתב שאף ע"פ שאינו שוה סלע נותן שלשים עיי"ש. ומשמע דסלע אינו שוה. אבל עכ"פ בעינן שיהא שוה פחות מסלע. וכפי הנראה צ"ל אינו שוה אלא סלע. כלישנא דרבא וברייתא דפ"ד דב"ק (מ"ב ע"ב) עיי"ש. ואיך שיהיה עכ"פ משמע דס"ל דאם אינו שוה כלום אינו משלם קנס. וכן משמע מדברי הסמ"ג (עשין ס"ז) עיי"ש. ועפ"ז מתבאר מה שפירש"י ז"ל (פרשת משפטים) על מאי דכתיב כסף שלשים שקלים יתן לאדוניו. וכתב שם וז"ל כסף שלשים שקלים יתן גזה"כ הוא בין שהוא שוה אלף זוז בין שאינו שוה אלא דינר עכ"ל. וכתב על זה הרא"ם ז"ל שם וז"ל לא ידעתי מה בא להודיענו הרב בזה. שהרי מקרא מלא הוא כסף שלשים שקלים לא פחות ולא יותר. לא שנא שוה פחות מזה ל"ש שוה יותר מזה. א"ת שבא להודיענו שהיא גזרה ואין בזה טעם. הרי בערכין כמו זה ולא כתב הרב שם כלום עכ"ל עיי"ש. ושאר המפרשים החרישו כאן ולא תירצו כלום. אלא שהרב צידה לדרך שם כתב על זה וז"ל ואני אומר שאין טענתו נופלת על רש"י כי אם על המשנה שלמה בפרק יש בערכין אשר משם לקח רש"י דברים אלו. דתנן התם יש בשור המועד שהמית את האדם להקל ולהחמיר כיצד אחד שהמית הנאה שבעבדים ואת הכעור שבעבדים נותן שלשים סלע וכו'. והא דלא פירש"י כלום גבי ערכין. משום שסמך על מה שפירש כאן עכ"ל עיי"ש. ואין דבריו נכונים כלל דודאי על המשנה אין שום טענה בזה כלל. דאורחא דתנא דמתניתין למיתני גם מה שמפורש בקרא. אבל פירש"י דקאי על הקרא גופיה. ודאי לא היה לו לחזור ולשנות מה שמפורש בקרא בלא שום צורך. גם עיקר דבריו שכתב דמקור דברי רש"י אלו הוא ממתני' דערכין שם. אין זה אמת. כמתבאר מלשון רש"י ולשון המשנה שם. ויותר היה לו לומר דמקורו הוא מתניתין דב"ק שם שקרוב יותר ללשון רש"י. אבל גם זה ליתא. ומקור דברי רש"י אינו אלא מהמכילתא שם במקומו עיי"ש. ואף דגם ברייתא דמכילתא קאי על הקרא גופי'. מ"מ על המכילתא לק"מ. דכל עיקרו לא בא שם אלא לתרץ למה איצטריך קרא למיכתב דין עבד ואמה בפ"ע. כיון דכבר כתיב והמית איש או אשה. וגם עבד ואמה בכלל. וכדקתני בהדיא התם אם עבד יגח השור או אמה. אף עבד ואמה בכלל והמית איש או אשה. והרי הכתוב מוציאו. להקל עליו ולהחמיר עליו. להקל עליו שאם יפה מאה מנה וכו'. ולהחמיר עליו שאם לא שוה אלא דינר וכו' עיי"ש. וא"כ על המכילתא ליכא שום קושיא. אבל על פירש"י יפה הקשה הרא"ם ז"ל. אבל נראה דרש"י ז"ל לטעמיה אזיל. דמשמע בכל דוכתי דס"ל דבעבד שאינו שוה כלום ליכא תשלומי שלשים שקלים קנס. וזהו שבא רש"י ז"ל לחדש כאן. דעכ"פ צריך שיהיה שוה דינר אחד. כדקתני במתני' דב"ק ובמכילתא שם. וכן מתבאר מדברי החזקוני (פ' משפטים) שכתב וז"ל ולפי שרגילותו של עבד להיות מצוי בין בהמות לשמרן וליתן להן אכילתן. ופעמים שממיתים אותו ואתו לאינצויי. זה אומר כך וכך הי' שוה עבדי. וזה אומר לא היה שוה רק כך וכך. לכך נתן במיתתן קצבה שלשים שקלים. אבל בבן חורין מילתא דלא שכיחא היא עכ"ל עיי"ש. מבואר להדיא דס"ל דלא אמרה תורה כסף שלשים שקלים יתן אלא בעבד ואמה שהם שוים ממון. ושייך בהם ריב ודין ודברים בין בעלי הדין כמה היו שוים. אבל מנוול ומוכה שחין שאינו שוה כלום. ולא שייכי בו שום דין ודברים בערך דמיו. שהרי אין לו דמים כלל פטור מקנס לגמרי: 
<b>והכי</b> נמי נראה להביא ראיה מדתניא בתוספתא (פ"ד דב"ק) כל שחייב בבן חורין חייב בעבדים. בין בכופר בין במיתה. כל שפטור בבן חורין פטור בעבדים בין בכופר בין במיתה עיי"ש. והשתא כיון דבבן חורין מנוול ומוכה שחין שאין שוה כלום אינו בתורת תשלומי כופר. וכדתנן בהדיא במתני' דערכין (י"ד ע"ב) המית בן חורין נותן שורו עיי"ש. ומבואר מזה שאם אינו שוה כלום פטור לגמרי. וכן מבואר בכל דוכתי ובירושלמי כמשכ"ל. ע"כ אית לן למימר דגם בשלשים של עבד דינא הכי. שאם אין העבד שוה כלום אינו בתורת שלשים שקלים קנס. כדקתני התם כל שחייב בבן חורין חייב בעבדים בין בכופר בין במיתה. כל שפטור בבן חורין פטור בעבדים בין בכופר בין במיתה. ואם איתא דאפי' אין העבד שוה כלום ישנו בדין שלשים שקלים קנס. נמצא דאע"פ שבבן חורין כיו"ב אינו בתשלומי כופר. בעבדים חייב בשלשים שקלים. והרי כל שפטור בבן חורין פטור בעבדים. והנה מקצת מברייתא זו מייתי בסוגיא דפ"ד דב"ק (מ"ג ע"ב). דפריך מינה לרבה דאמר דבעבד כי היכי דאינו משלם קנס ע"פ עצמו הכי נמי אפילו דמים לא משלם ע"פ עצמו. ומתיב רב שמואל ב"ר יצחק מדתניא כל שחייב בבן חורין חייב בעבד בין בכופר בין במיתה. כופר בעבד מי איכא. אלא לאו דמים. ומשני הכי קתני כל שחייב בבן חורין בכוונה ע"פ עדים כופר חייב בעבד קנס. וכל שחייב בבן חורין שלא בכוונה ע"פ עדים דמים. חייב בעבד שלא בכוונה ע"פ עדים דמים עיי"ש. ועכ"פ גם לפ"ז הך כללא קאי בדוכתי' דכל שחייב כופר בבן חורין חייב בעבד קנס. וכל שפטור בבן חורין מכופר. פטור גם בעבד משלשים שקלים קנס. וא"כ כשאינו שוה כלום דפטור בבן חורין מכופר פטור גם בעבד מקנס. וזו ראי' נכונה ומוכרחת: 
<b>אלא</b> שיש לי מקום עיון בזה מדאמרינן (פ"ג דכתובות מ' ע"א) ואימא חמשים סלעים אמר רחמנא מכל מילי. אמר ר"ז יאמרו בעל בת מלכים חמשים בעל בת הדיוטות חמשים. א"ל אביי א"ה גבי עבד נמי יאמרו עבד נוקב מרגליות שלשים. עבד עושה מעשה מחט שלשים. אלא אמר ר"ז אילו באו עליה שנים וכו' יאמרו בעל שלימה חמשים. בעל פגומה חמשים. א"ל אביי א"ה גבי עבד נמי יאמרו עבד בריא שלשים עבד מוכה שחין שלשים. אלא אמר אביי וכו' עיי"ש. וסוגיא זו איתא נמי פ"ג דערכין (ט"ו ע"א) עיי"ש. הרי דפסיקא ליה לאביי דאפילו עבד מוכה שחין שאינו שוה כלום. בר קנסא הוא. ואין לומר דאע"ג דמצד עצמו לאו שוה ממון הוא. מ"מ הו"ל מיהת שוה ממון למכרו לקנס. וס"ל דאם מכרו רבו לקנס מכור. דא"כ אמאי פסקו הרמב"ם ז"ל ושאר ראשונים דהך איבעיא לא איפשיטא. והא אע"ג דלא איפשיטא בדוכתה איפשיטא בסוגיא דכתובות ובערכין שם וכל כיו"ב הו"ל איבעיא דאיפשיטא וכמשכ"ל. איברא דלפי מה שביארנו לעיל דאפילו נימא דאם מכרו רבו לקנס אינו מכור. מ"מ כיון דאין זה אלא משום דהו"ל דבר שלא בא לעולם אין מנוול ומוכה שחין חשוב משום כך עבד שאינו שוה כלום. שהרי עכ"פ אצל רבו גופי' הו"ל משום כך שוה ממון. דמה לי אחרים מה לי רבו גופי'. ובסוגיא דפרק השולח שם דחשיב ליה למוכה שחין עבד שאינו שוה כלום. היינו רק משום דמיירי התם בטרפה. דאפילו אם איתא דמכרו רבו לקנס מכור אינו שוה כלום. דגם מצד זה לאו ממון הוא מטעם שנתבאר. לא שנא לאחרים ולא שנא לרבו גופי'. אבל בסוגיא דכתובות ובערכין שם לא מיירי בטרפה. ולהכי פשיטא לי' לאביי דבר קנסא הוא. כיון דאפילו אם מכרו לקנס אינו מכור. הרי חשיב שוה ממון לרבו גופי' מיהת משום הקנס. ואדרבה גם מההיא דהתם יש להוכיח שאם אינו שוה כלום לאו בר קנסא הוא. מדפריך אביי אשינויא קמא דר"ז. יאמרו עבד נוקב מרגליות שלשים עבד עושה מעשה מחט שלשים. ואם איתא דאפילו עבד דלא שוה כלום ואינו עושה שום מלאכה כלל בר קנסא הוא. קשה דהו"ל לאלומי קושייתו טפי. ולימא יאמרו עבד נוקב מרגליות שלשים. עבד דלא שוה כלום שלשים. אלא ודאי עבד כזה לאו בר קנסא הוא כלל. וכיון דעכ"פ שוה ממון מיהת בעינן. לכך נקט עושה מעשה מחט. דגם הוא שוה מעט. וממילא מובן דלאו דוקא. דה"ה אם אינו שוה אלא פחות מזה בר קנסא הוא. ומ"מ שוה ממון בעינן. דבלא"ה לאו בר קנסא הוא כלל. וע"פ זה אתו שפיר דברי התוס' (ריש ערכין) בהא דאמרינן התם הכל נערכין לאתויי מנוול ומוכה שחין. סד"א נדר בערכך כתיב. כל שישנו בדמים ישנו בערכין וכל שאינו בדמים אינו בערכין. קמ"ל נפשות כל דהו. וכתבו בתוס' (ד"ה לאיתויי וכו') וז"ל. משמע דקאי נמי אעבדים דמתניתין. ויש להקשות דהא מיבעיא ליה בפרק השולח עבד שמכרו רבו לקנס מהו. אלמא אית ליה דמים. וי"ל דהכא בטרפה איירי עכ"ל עיי"ש. וכבר נתקשו המפרשים שם היכי מוכח משם דמנוול ומוכה שחין אית ליה דמים. הא מיבעיא לן התם אם מכור או לא. ואם אינו מכור הרי אין לו דמים. ולא היה להם להקשות אלא אמאי לא קפשיט האיבעיא מהכא דאינו מכור. דאל"כ הרי אית ליה דמים. וקצתם נדחקו לפרש דבאמת זו היא כוונתם. אבל מלשון התוס' לא משמע הכי. אלא ס"ל דמשם מוכח דודאי אית לי' דמים. אבל לפמש"כ דבריהם נכונים כפשוטן. וכוונתם דמדמיבעיא לן התם אם מכרו רבו לקנס מכור. ובעי התם למיפשט מדתניא דאיכא עבד שאינו שוה כלום. ואס"ד מכרו לקנס מכור מי איכא עבדא דלא מזדבין לקנסא. ומזה מבואר דבכך מיחשב בר דמים. וא"כ אפילו את"ל דאם מכרו לקנס אינו מכור. עכ"פ הו"ל שוה ממון לגבי רבו גופי' שהוא קנוי לו לקנס. והא דקבעי התם למיפשט מזה דמכרו לקנס מכור. עכצ"ל דאיה"נ דהוה מצי למימר ולטעמיך. ובתר דמסיק דמיירי בטרפה ניחא וכמשכ"ל. וא"כ הכא דמיירי במנוול ומוכה שחין ולא בטרפה. בר דמים הוא. ואמאי קאמר שאינו בדמים. ועל זה תירצו שפיר דהכא נמי מיירי בטרפה דגם מצד זכות דקנס לאו בר דמים הוא. עכ"פ מתבאר דמסוגיא דכתובות ודערכין שם אין הכרע לומר דגם אם אינו שוה כלום בר קנסא הוא. אדרבה איפכא משמע מהתם: 
<b>וראיתי</b> להרמב"ם ז"ל במורה (ח"ג פרק מ') שכתב טעם לשלשים של עבד וז"ל ושם דמי העבד בכלל. חצי נזק בן חורין בכלל. שאתה תמצא ערכי אדם שמרובה בהן ששים שקלים. ודמי העבד כסף שלשים שקלים עכ"ל עיי"ש. ודבריו מבוארים דס"ל דעכ"פ אין קנס אלא בעבד שהוא בר דמים. אלא שהתורה נתנה קצבה דרך כלל לכל העבדים בין ששוה מעט או הרבה. החצי מדמי בן חורין שנתנה לו תורה קצבה דרך כלל ששים שקלים. בין ששוה מעט או הרבה. ואף דדבריו ז"ל תמוהים מאוד. כמו שכבר הרגישו רבים בזה. שהרי המרובה שבערכין אינו ששים שקלים אלא חמשים. ורצו לשבש דבריו ולהגיה בענין שכוונתו דשלשים דעבד הוא כמרובה שבערכי אשה שהוא שלשים שקלים. ובאמת שכן כתב בחזקוני (פ' משפטים) ומשום דעבד דינו כאשה עיי"ש. אבל דברי הרמב"ם אי אפשר להגיה באופן זה כמבואר. ובלא"ה תמוהים דברי הרמב"ם ז"ל שם. דמבואר מדבריו דס"ל דהערכין הם ע"פ מה ששוה אדם בינוני. וזה תמוה מאוד דהא אפילו אינו שוה כלום ואין לו שום דמים. ערך שלו הוא ככתוב בפרשת ערכין בקרא. וכדאמרינן ריש ערכין עיי"ש. וכן מבואר בדברי הרמב"ם גופי' (פ"א מהלכות ערכין ה"ח) עיי"ש. עכ"פ מתבאר מדבריו דס"ל דאין שלשים שקלים קנס אלא בעבד ששוה ממון. ויש איזה היזק לרבו במיתתו. כמש"כ ושם דמי העבד בכלל חצי נזק בן חורין וכו'. וזהו כדעתו. כדמשמע ג"כ מדבריו בשאר דוכתי כמשכ"ל. ועי' להר"י אברבנאל ז"ל (פ' משפטים) שכתב טעם אחר לתשלומי שלשים שקלים דעבד. ע"פ מאי דס"ל ג"כ כדעת האחרונים ז"ל דאפי' אם אינו שוה כלום איכא תשלומי שלשים שקלים קנס עיי"ש בדבריו. וכבר נתבאר דאין שום יסוד לזה. ואדרבה איפכא מוכח מהתוספתא וסוגיא דפ"ד דב"ק שם ומסוגיא דכתובות ודערכין שם. אלא דיש לפקפק בההיא דכתובות ובערכין שם. דכיון דעכ"פ עבד מוכה שחין מצד עצמו אינו שוה כלום. ואינו שוה ממון אלא מצד מכירתו לקנס. או מצד מה ששוה ממון לרבו גופי' משום שקנוי לו לקנס כמו שנתבאר. א"כ הדבר קשה דאם איתא דעבד שאינו שוה כלום לאו בר קנסא הוא מדינא. היכי יתכן לומר דמוכה שחין להכי הוא בר קנסא משום דעכ"פ שוה הוא ממון למכרו לקנס. או לרבו גופי' משום הזכות שיש לו בו לקנס. כיון דעל הקנס גופי' אנו דנין. דהרי אי לאו שחידשה תורה דין תשלומי קנס לא היה מוכה שחין שוה כלום. וא"כ אית לן למימר דמוכה שחין אינו בתורת קנס כלל. וממילא לא שייך בו קנין לקנס שיהא חשוב מצד זה שוה ממון. אלא ע"כ מוכח משם דאפילו אינו שוה כלום ישנו בתורת קנס. מיהו גם לזה היה אפשר לומר דאדרבה משם איפכא מוכח. דהרי מדנקט בסוגיא דפרק השולח וכן בסוגיא דריש ערכין מנוול ומוכה שחין. משמע דאיכא מוכה שחין שאינו מנוול. ודוקא מנוול ומוכה שחין הוא דאינו שוה כלום. אבל מוכה שחין שאינו מנוול שוה מיהת דבר מועט. וא"כ התם בסוגיא דכתובות ובערכין דלא נקט אלא מוכה שחין בלבד הו"ל שוה ממון. וא"כ מדנקט מוכה שחין בלבד ולא נקט מנוול כדי לאלומי קושייתו טפי. משמע דודאי עבד מנוול ומוכה שחין לאו בר קנס הוא. אלא דאכתי קשה בדברי הירושלמי שהבאתי לעיל. ואף דבההיא דפ"ד דב"ק היה אפשר לומר דכיון דלא נקט גם התם אלא מוכה שחין בלבד. ולא נקט מנוול. אתי שפיר. כמש"כ בההיא דתלמודא דידן בכתובות ובערכין שם. מ"מ קשה בדברי הירושלמי דפ"ג דכתובות ופ"ה דשבועות. דאע"ג דגם שם לא נקט אלא מוכה שחין בלבד. מ"מ ע"כ מיירי בשאינו שוה מצד עצמו כלום. דאל"כ לא תירץ רבי חגיי כלום מתניתין דשבועות דקתני אם אמר לו המית שורך את עבדי דפטור. משום דקנס קתבע. ואם איתא דדוקא נקט מוכה שחין ולא מנוול. משום דבמנוול ומוכה שחין שאינו שוה כלום ליכא תשלומי קנס. אבל מוכה שחין שאינו מנוול שוה מיהת דבר מועט. א"כ הדרא קושיא לדוכתה. דאם איתא דשלשים של עבד אין כולו קנס אלא יותר מדמיו. אמאי פטור על שבועתו. והא אית בה נמי כפירת ותביעת ממון כפי מה ששוה מוכה שחין שאינו מנוול. אלא ודאי מיירי בענין שאינו שוה כלום. דהיינו שהוא גם מנוול. אלא שקיצר בלישני' כדרך הירושלמי. וא"כ קשה שראוי לומר דכיון דמצד עצמו אינו שוה כלום. אע"פ שמצד הקנס שוה ממון למכרו לאחרים או לרבו גופי'. אינו בתורת קנס אם איתא דעבד שאינו שוה כלום לאו בר קנסא הוא. מיהו נראה דאין זה מוכרח. דאפשר לומר דודאי עבד מנוול ומוכה שחין והוא טרפה. דאפילו מצד מכירתו לקנס אינו שוה ממון. איכא למימר דלאו בר קנסא הוא כלל. משום דגם אם היה בתורת קנס אינו שוה כלום אפילו אם איתא דבשאר עבדים אם מכרן לקנס מכורין. משום דטרפה שום אדם לא יקנהו לקנס וכמו שביארנו לעיל. וממילא גם לרבו גופי' אינו שוה ממון מצד מה שקנוי הוא לו לקנס. אבל מנוול ומוכה שחין שאינו טרפה. כיון דעכ"פ מצד מכירתו לקנס. או לרבו גופי' מצד מה שהוא קנוי לו לקנס. הו"ל שוה ממון. שפיר אפשר לומר דחשיב שוה ממון לענין שיהיה בתורת קנס: 
<b>ועפ"ז</b> מתורץ שפיר מה שנתקשו האתרונים ז"ל מאי דמשמע במתני' דב"ק שם דעכ"פ בעינן שיהא העבד שוה דינר. וכן מבואר בשאר דוכתי כמשכ"ל. והרי אפי' עבד מנוול ומוכה שתין שאינו שוה כלום בר קנסא הוא וכמשכ"ל. אבל ע"פ מה שביארנו אתי שפיר. דודאי אפי' מנוול ומוכה שחין אע"פ שאינו שוה כלום מצד עצמו. ועבד שאינו שוה כלום אינו בדין שלשים שקלים קנס. מ"מ זה ישנו בדין קנס משום דעכ"פ הו"ל שוה ממון מיהת משום שראוי למכרו לקנס או מצד רבו גופי' שקנוי לו לקנס. ולא גרע בזה מאיש אחר שהיה קונה אותו אי הוה מהניא המכירה. וזהו הדינר דקתני במתניתין בין שהוא יפה מאה מנה בין שאינו יפה אלא דינר אחד. כלומר שהוא מנוול ומוכה שחין שאינו יפה אלא דינר אחד למכרו לקנס או לרבו גופי' שהוא קנוי לו ששוה אצלו דינר אחד מיהת. משום הזכות שיש לו בו שהקנס שלו הוא. ובהכי ניחא ג"כ מאי דבמתניתין נקט דינר אחד ובמכילתא נמי נקט דינר. ואילו בגמ' בברייתא וגם רבא נקטו סלע. שכבר עמדנו בזה לעיל. אבל ע"פ זה נראה דכיון דדינר זה וסלע זו הם רק דמי שוויו למכרו לקנס או לרבו גופי'. א"כ הדבר תלוי אם הוא בענין שקרוב הדבר ושכיח שיגיחהו שור וכיו"ב ויבוא לידי תשלומי קנס. כגון שהעבד רגיל במקום בהמות וחיות ממיתות. אז הוא שוה יותר מצד הקנס. ואם הוא בענין שרחוק הדבר ולא שכיח כ"כ לבוא לידי כך. אז הוא שוה פחות מזה. ולהכי פעמים נקט דינר אחד או דינר זהב ופעמים נקט סלע. משום שהכל לפי המקום ולפי הענין ולפי השעה. דזימנין שהוא שוה מצד זה דינר זהב. ופעמים שאינו שוה אלא סלע. ופעמים שאינו שוה אלא דינר אחד. אבל בכולהו הני דוכתי מיירי בעבד שמצד עצמו אינו שוה כלום: 
<b>ועוד</b> נראה דאפי' אם תמצא לומר דאם איתא שאם אין העבד שוה כלום אינו בתורת תשלומי שלשים שקלים קנס. גם מצד מה ששוה ממון מצד מכירתו לקנס אין ראוי לומר שישנו בדין קנס. כיון דאי לאו שהיה בו דין קנס לא הי' שוה כלום. מ"מ נראה דאף ע"פ כן גם מנוול ומוכה שחין איכא למימר דחשיב לענין זה שוה ממון. ע"פ מה שנתעורר מהריט"א ז"ל (בתשו' שם) להקשות לפמש"כ הרשב"א ז"ל (בגיטין שם) במאי דאמרינן התם איבעיא להו עבד שמכרו רבו לקנס מכור או אינו מכור. תיבעיא לר"מ תיבעיא לרבנן. תיבעיא לר"מ עד כאן לא קאמר ר"מ אדם מקנה דבר שלא בא לעולם אלא כגון פירות דקל דעבידי דאתו וכו' עיי"ש. וכתב הרשב"א וז"ל תימא מאי קמיבעיא ליה דהא פשיטא דמוכר דקל לפירותיו אפי' לרבנן קנה. ומוכר עבד לקנס כמוכר דקל לפירותיו דמי. ומאי האי נמי דקאמר תיבעיא לר"מ עד כאן לא קאמר ר"מ אלא כגון פירות דקל דעבידי דאתו. אבל הכא מי יימר דמתנגח. דבמוכר גוף לפירותיו לא אשכחן דניבעי מידי דעביד דאתי. וכתב הרמב"ן נ"ר וכו' ובתוס' פירשו כאן דכל היכא דאיכא תרי מי יימר (כהכא מי יימר דמינגח ואת"ל דמינגח ממאי דמשלם דילמא מודה ומיפטר) קיל טפי מפירות דקל ואפי' לר"מ וכו' עכ"ל עיי"ש. וכן כתב הה"מ (פכ"ג מהלכות מכירה ה"ג) עיי"ש. ולפ"ז נראה דהרי ודאי עבד מנוול ומוכה שחין אף ע"פ שאינו שוה כלום. מ"מ אם חבלו בו אחרים אע"פ שאין משלמין דמי נזק ודמי שבת כיון שאינו שוה כלום. וגם אינו עושה שום מלאכה. מ"מ חייב לשלם לרבו דמי בושת וצער וריפוי. דבזה לא גרע מעבד בריא שהחובל בו חייב לשלם לרבו כל החמשה דברים. כמבואר ברמב"ם (פ"ד ה"י מהלכות חובל) עיי"ש. וא"כ במוכר עבדו לדמי חבלה. ודאי ראוי לומר דאם מכרו מכור. דהרי עד כאן לא קמיבעיא להו אלא במכרו לקנס דאיכא תרי מי יימר. אבל בזה ליכא אלא חד מי יימר. דהא ממונא הוא ולא מיפטר בהודאה. וא"כ קשה מאי מייתי התם ראיה מההיא ברייתא דיליד בית ומקנת כסף. לימא ליה ולטעמיך מי איכא עבדא דלא מזדבין לדמי חבלת אחרים. וכמו כן קשה מההיא דאמרינן בירושלמי שם דמתניתין דשבועות הפקדון מיתוקמא בעבד מוכה שחין שאין לו דמים. דכיון דמוכר עבדו לדמי חבלתו פשיטא לן דמכור. א"כ אפי' עבד מוכה שחין אכתי דמים יש לו. שהרי יכול למכרו מיהת לדמי חבלתו. ואכתי הו"ל תביעת ושבועת כפירת ממון עיי"ש שנשאר בקושיא. ובודאי דלכאורה קושיא גדולה היא: 
<b>ואמנם</b> מה שהקשה בסוגיא דגיטין דלימא לי' ולטעמיך אין בזה קושיא כ"כ דהא בלא"ה גם בקנס גופיה הוה מצי למימר ליה ולטעמיך כמשכ"ל. אלא דכבר אשכחן כיו"ב בכמה דוכתי דאע"ג דמצי למימר ולטעמיך לא קאמר. כמש"כ הראשונים ז"ל במקומות הרבה בתלמוד. אלא דקשה דגם למסקנא דמוקי לה בטרפה ומנוול ומוכה שחין אכתי קשה. דנהי דמשום מכירתו לקנס לא חשיב שוה ממון משום דטרפה לאו בר קנסא הוא. כדפירש"י משום דגברא קטילא הוא. מ"מ הרי אכתי שוה ממון משום דמזדבין לדמי חבלתו. אע"ג דטרפה הוא והו"ל גברא קטילא. כמבואר בפרק הנחנקין (פ"ה ע"א) דהיוצא ליהרג אף ע"ג דגברא קטילא הוא חייבין על בשתו. וה"ה על צערו. כמש"כ הר"ן ז"ל (בחי' שם). וא"כ ה"ה לטרפה. ואף ע"ג דהתם מדמה לה תלמודא לביישו ישן ומת עיי"ש. ולדעת הרמב"ם ז"ל (הלכות חובל ומזיק פ"ג ה"ג) הו"ל איבעיא דלא איפשיטא עיי"ש. מ"מ נראה דדוקא היוצא ליהרג שהולך מיד למות. אבל טרפה שאינו ברור שימות מיד לא דמי לביישו ישן ומת מתוך שינתו. וגם נראה דאפי' היוצא ליהרג ודאי עדיף מביישו ישן ומת מתוך שינה זו. והתם לא פריך עלה מביישו ישן ומת אלא במכ"ש. דאפי' בביישו ישן ומת אמר ר"ש דחייב וכ"ש יוצא ליהרג דעדיף טפי. שהרי מרגיש בבשתו ומתבייש. והילכך אפי' אם לענין ביישו ישן ומת הו"ל איבעיא דלא איפשיטא. מ"מ ביוצא ליהרג אית לן למימר דפשיטא לן דחייב. כדמשמע בסוגיא דהתם. וכן מתבאר להדיא מדברי הרמב"ם (הלכות ממרים פ"ה הי"ב) עיי"ש. ובפרט דגם בביישו ישן ומת ס"ל לקצת פוסקים דאיפשיטא האיבעיא לחיובא. כמש"כ הה"מ (הלכות חובל ומזיק שם). וא"כ כ"ש יוצא ליהרג וטרפה. והא דאמרינן בתוספתא (פ"ט דב"ק) ופ"ק דערכין (ו' ע"ב) דהיוצא ליהרג אחרים שחבלו בו פטורין. ע"כ היינו רק מדמי נזק וריפוי ושבת וצער. ומטעם שפירש"י שם עיי"ש. אבל טרפה ודאי מלבד בושת יש לו גם דמי צער וריפוי. אלא דנזק ושבת אין לו. כיון דמיירי שהוא גם מנוול ומוכה שחין שאינו ראוי לשום מלאכה ואינו שוה כלום. ומ"מ שפיר שייכי ביה צער וריפוי. וכמו שחייבין עליו דמי בושת הכי נמי חייבין עליו דמי צער וריפוי. וא"כ ראוי הוא להיות נמכר לדמי חבלתו דהיינו צער וריפוי ובושת. והרי הוא מצד זה עדיין שוה דמים. וזה ודאי קשה טובא לכאורה: 
<b>אלא</b> דזה לא תקשה רק לפירש"י ז"ל שפירש דטרפה אינו בדין תשלומי קנס משום דגברא קטילא הוא. אבל לפי מה שפירשנו לעיל אליבא דהרמב"ם ז"ל ושאר ראשונים דטרפה נמי אע"ג דגברא קטילא הוא ראוי להיות לו תורת קנס. אלא שאינו ראוי להמכר לקנס אפי' אם תמצא לומר דעבד בעלמא שמכרו רבו לקנס מכור. והילכך מצד זה נמי אינו שוה ממון. א"כ גם מצד מכירתו לדמי חבלתו לא חשיב שוה ממון. משום דאף ע"ג דודאי חייבין החובלים בו לשלם דמי חבלתו. מ"מ אינו נמכר לכך קודם חבלתו כמו שאינו נמכר לקנס מטעם שביארנו לעיל. וגם מה שהקשה מהריט"א ז"ל עפ"ז בירושלמי דכתובות ושבועות שם לק"מ. לפי מה שכבר ביארנו לעיל דאפי' אם איתא דמכר עבדו לקנס מכור. מ"מ כשתבעו ואמר לו המית שורך את עבדי אין בכלל תביעתו אלא עיקר הקנס שלשים שקלים כסף בלבד. ולא מה שהיה שוה למכרו לקנס. וא"כ גם דמי שוויו למכרו לדמי חבלתו ע"כ אינו בכלל תביעתו מהאי טעמא גופא שביארנו. והילכך אין בכלל שבועת כפירתו ג"כ רק הקנס בלבד שתבעו. וא"כ אין כאן אלא שבועת כפירת קנס בלבד. ושפיר תנן דפטור לפי אוקימתא דרבי חגיי דמיירי בעבד מוכה שחין. דמצד עצמו אינו שוה כלום. ומעתה נראה דאפי' לכשתמצא לומר דאם איתא דעבד שאינו שוה כלום אינו בתורת תשלומי שלשים שקלים קנס. גם מצד מה שהיה שוה ממון ע"י מכירתו לקנס לא חשיב שוה ממון לענין שיהיה בתורת קנס. כמו שנראה לפום ריהטא. מ"ט נראה דעבד מוכה שחין ומנוול דגם מלבד הקנס ראוי מיהת למכרו לדמי חבלתו. אפי' את"ל דעבד שמכרו רבו לקנס אינו מכור וכמו שנתבאר. הילכך שפיר חשיב שוה ממון לענין שיהא בכלל תורת תשלומי שלשים שקלים קנס. אפי' אם נימא דעבד שאינו שוה כלום ליתי' בכלל תורת תשלומי שלשים שקלים קנס: 
<b>ועפ"ז</b> מתורץ ג"כ מה שהקשה מהריט"א ז"ל. ע"פ מה שהעלה שם דאם מכר עבדו לאחרים למציאתו שהוא מכור אפי' את"ל דאם מכרו לקנס אינו מכור. משום דלא קמיבעיא להו אלא בקנס משום דאיכא תרי מי יימר. אבל במציאתו דליכא אלא חד מי יימר אית לן למימר דפשיטא להו דמכירתו מכירה. ולפ"ז הקשה שם בסוגיא דגיטין שם דקאמר מי איכא עבדא דלא מזדבין לקנסא. אמאי לא קאמר ליה ולטעמיך מי איכא עבדא דלא מזדבין למציאתו. ומיהו למסקנא דמוקי לה בטרפה לא תקשה. כמו שהעלה שם דאיכא למימר דטרפה אין לו זכייה במציאה עיי"ש בדבריו. אבל בס"ד דלא מיירי בטרפה קשה דהו"ל לומר ולטעמיך. וגם הקשה בדברי הירושלמי שם דלפ"ז מאי מהני במאי דמוקי רבי חגיי מתניתין בעבד מוכה שחין. הא אכתי יש בה תביעת ממון במאי דשוה למכרו למציאתו. עיי"ש שגם זה הניח בקושיא. אבל למאי שביארנו אין בזה מקום קושיא כלל דבסוגיא דגיטין איכא למימר דאין ה"נ דהוה מצי למימר ליה ולטעמיך דבלא"ה גם בקנס גופיה דמיירי בי' הוה מצי נמי למימר ולטעמיך. ועכצ"ל דזהו מן המקומות דהוה מצי למימר ולטעמיך ולא קאמר וכמשכ"ל. וגם מה שהקשה על הירושלמי שם לק"מ וכדכתיבנא. דאע"ג דודאי מצי למכרו לכך. מ"מ אין זה בכלל תביעתו מטעם שביארנו. ובפרט עפמשכ"ל בשם הריטב"א ז"ל. ומעתה לפ"ז מתבאר דמנוול ומוכה שחין גם מלבד צד מכירתו לקנס הו"ל מיהת שוה ממון מצד מכירתו לדמי חבלתו ולמציאתו. ובזה ליכא ספיקא דאם מכרו מכור: 
<b>אלא</b> דמ"מ בסוגיא דגיטין שם דקאמר אי ס"ד מכרו רבו לקנס מכור מי איכא עבדא דלא מזדבין לקנסא. עכצ"ל לכאורה דמצד מה ששוה ממון למכירתו לקנס חשיב שוה ממון לענין שיהא בכלל תורת תשלומי קנס. דהרי כיון דמזה אתי למיפשט האיבעיא דאם מכרו לקנס מכור. עכצ"ל דלא סלקא אדעתיה מיהת דגם בלא"ה שוה ממון מצד מה שיכול למכרו לדמי חבלתו ולמציאתו. ואין ה"נ דהוה מצי למימר ליה ולטעמיך וכמשכ"ל. אלא דמ"מ רבי אבא דאתי למיפשט האיבעיא מהך ברייתא משום הוכחה זו. ע"כ דלא סלקא אדעתיה מכירה אחריתא בעבד שאינו שוה כלום מצד עצמו אלא מכירתו לקנס בלבד. וא"כ אם איתא דעבד שאינו שוה כלום אינו בתורת תשלומי שלשים שקלים קנס. ע"כ אין לנו אלא לומר דמצד זה גופא ששוה מיהת ממון ע"י מכירתו לקנס. חשיב שוה ממון לענין זה שיהיה בכלל תורת תשלומי קנס. אע"פ שאינו שוה כלום מצד אחר כלל. וכמו שביארנו לעיל. ואם אין מכירתו לקנס מכירה אינו בכלל תורת תשלומי קנס כלל. אלא דכיון דאם מכר עבדו לקנס מכור. ממילא גם כל עבד שאינו שוה כלום הו"ל בכלל תורת תשלומי קנס ע"י מה ששוה מיהת ממון למכירתו לקנס. ומ"מ שפיר אפשר לומר כן ואין הכרח להוכיח משם דעבד שאינו שוה כלום ג"כ ישנו בכלל תורת קנס וכמו שביארנו לעיל. גם היה נראה קצת לומר דבעיקר קושית מהריט"א ז"ל כבר הרגיש רש"י ז"ל שם ותירצה. דעל מאי דקאמר התם ואי ס"ד עבד שמכרו רבו לקנס מכור מי איכא עבדא דלא מזדבין לקנסא. פירש"י וז"ל מי איכא עבדא דלא מזדבין בפרוטה לקנסא שאם יגחנו שור יטול שלשים כסף עכ"ל עיי"ש. ולכאורה מאי בעי רש"י במש"כ בפרוטה ולמה נתן קצבה לדבר פרוטה. ולא כתב סתם בדבר מועט. וגם מה שכתב יטול שלשים כסף הוא לכאורה אך שפת יתר. אבל כנראה הוקשה לו מאי ראיה מייתי רבי אבא מזה דמכרו לקנס אינו מכור. והא גם עכשיו קשה מי איכא עבדא דלא מזדבין מיהת לדמי חבלתו ולמציאותיו. וע"כ נצטרך לומר דמאי דקתני בברייתא עבד שאינו שוה כלום. היינו רק לומר שמצד עצמו אינו שוה כלום. אבל ודאי משום מכירתו לדמי חבלתו ולמציאותיו שוה דבר מועט. וא"כ גם לענין קנס אפשר לומר כן. ולכן פירש"י ז"ל דר"א לא הוקשה לו אלא מקנס דוקא. משום דמלישנא דברייתא דקתני עבד שאינו שוה כלום. משמע ליה שאינו שוה כלום ממש. ולזה קאמר דאי ס"ד עבד שמכרו רבו לקנס מכור מי איכא עבדא דלא מזדבין לפחות בפרוטה לזכות בקנס שהוא דבר קצוב סכום גדול של שלשים כסף. דודאי ימצאו הרבה קונים לקנות בפרוטה הזכות של קנס גדול כזה. אע"פ שיש בדבר ספק גדול אם יבוא לידי קנס זה. משא"כ במכירה לדמי חבלתו ולמציאותיו אפשר דאפי' פרוטה אחת לא ימצאו קונים שיתנו כדי ליכנס בספק זה. דאפי' כשיחבל אפשר שלא יהיו התשלומין אלא דבר מועט. וכן משום ספק מציאה אפשר דאפי' פרוטה לא יתנו. דמציאה גדולה לא שכיחא כלל. וקטנה אינה שוה פרוטה משום הזכות ליכנס בספק זה. וא"כ עכ"פ מבואר שאם ליכא תורת קנס אלא בעבד ששוה ממון ע"כ אין לנו אלא לומר כמשכ"ל דמשום מכירתו לקנס גופי' חשיב שוה ממון לענין זה: 
<b>איברא</b> דבלא"ה יש לדון בזה עפמש"כ הרב חת"ס (בחי' לגיטין שם) להקשות במאי דמוקי לברייתא דמצריך קרא לעבד שאינו שוה כלום בטרפה ומנוול ומוכה שחין. דאכתי לפמש"כ (בב"ק י' ע"א) בתוס' ד"ה שהשור וכו'. דמת עבד כנעני מותר בהנאה עיי"ש. א"כ הרי שוה ממון משום דחזי להאכילו אחר מותו לכלבים. ולזה תירץ שם דכיון דהך ברייתא לענין להאכילו בתרומה מיירי. וכיון דעבד זה לא חזי לכלום אלא להאכילו לכלבים לכשימות. אסור להאכילו תרומה הראויה למאכל אדם. כמו בהמה שאסור להאכילה תרומה ראויה למאכל אדם. ולא שרי להאכילה אלא כרשיני תרומה שאינם ראוים לאדם. והביא ראיה לזה מדגבי פסח (פ' בא) לא כתב קרא אלא מקנת כסף. ולא כתיב יליד בית לרבות גם עבד טרפה ומנוול ומוכה שחין דאע"פ שאינו שוה כלום מעכב את רבו מלאכול בפסח כשהוא ערל. אבל לפ"ז ניחא. משום דגם עבד כזה שוה ממון עכ"פ להאכילו לכלבים כשימות עיי"ש בדבריו. ומעתה עפ"ז נראה דמאי דקאמר אי ס"ד עבד שמכרו רבו לקנס מכור מי איכא עבדא דלא מזדבין לקנסא. דמשמע דאפילו אינו שוה כלום ישנו בתורת קנס. היינו רק משום דעכ"פ שוה ממון הוא להאכילו כשימות לכלבים. אלא דלהאכילו תרומה לא מיתוקמא ברייתא בהכי. משום דעבד כזה אינו אוכל בתרומה כאדם. וע"כ לא מיירי ברייתא דהתם אלא כשאינו שוה כלום מחיים דוקא. וא"כ לפ"ז מבואר בפשיטות שאין שום ראיה מסוגיא דהתם לומר דאפילו עבד שאינו שוה כלום ישנו בתורת קנס. ולפ"ז הוה אתי שפיר מה שהקשינו לעיל על הרמב"ם שלא הביא דטרפה אין לו קנס. אלא דלפ"ז לא משכחת לה כלל שום עבד שלא יהא שוה ממון: 
<b>אלא</b> דעיקר הך דינא אם מת עבד כנעני מותר בהנאה. תלוי במחלוקותן של הראשונים והאחרונים ז"ל. כמבואר בדברי הרב מל"מ (סוף הלכות אבל) ובמש"כ האחרונים ז"ל (יו"ד סי' שמ"ט) ובשאר דוכתי ואכמ"ל בזה. ובלא"ה קשה לפ"ז בסוגיא דריש ערכין דקאמר הכל נערכין לאתויי מנוול ומוכה שחין סד"א נדר בערכך כתיב כל שאינו בדמים אינו בערכין קמ"ל. וכתבו בתוס' דמשמע דקאי נמי אעבדים דמתניתין. וכתבו דע"כ מיירי בטרפה. דאל"כ אכתי ישנו בדמים למכרו לקנס כמשכ"ל. והשתא אם איתא אכתי קשה דהא מיהת ישנו בדמים להאכילו לכלבים אחרי מותו. ומיהו גם בלא"ה יש להקשות דאכתי שוה ממון למכרו לדמי חבלתו ומציאתו כמשכ"ל. אלא דלפמשכ"ל בכוונת רש"י ז"ל בגיטין שם אין מזה קושיא כמבואר. אבל ממה ששוה ממון להאכיל בשרו כשימות לכלבים. ודאי קשה. ועכצ"ל או דמת עכו"ם ועבד כנעני נמי אסור בהנאה. או דאפילו להסוברים דמותר בהנאה. מ"מ לאו אורחי' בהכי להאכיל בשר אדם לכלבים. ולא חשיב מצד זה שוה ממון. וא"כ גם סוגיא דגיטין לא מתיישבת בהכי. ואין להאריך בזה דעכ"פ מתבאר בלא"ה דאין הכרע מסוגיא דגיטין שם לומר דעבד שאינו שוה כלום ישנו בתורת תשלומי קנס: 
<b>והנה</b> בפרק השולח (שם לעיל מ"ב ע"ב) אמרינן איבעיא להו מעוכב גט שחרור יש לו קנס או אין לו קנס. כסף שלשים שקלים יתן לאדוניו אמר רחמנא והאי לאו אדון הוא. או דילמא כיון דמעוכב גט שחרור אדון קרינא ביה. ובעי למיפשט מדתניא הפיל את שינו וסימא את עינו יוצא בשינו ונותן לו דמי עינו. ואי ס"ד יש לו קנס וקנס לרבו. השתא חבלי ביה אחריני יהבי ליה לרבו. חבל בו רבו גופי' יהיב ליה לדידי'. ודחינן דילמא אתיא כמ"ד יוצא בראשי אברים אינו צריך גט שחרור עיי"ש דלא איפשיטא האיבעיא. והרמב"ם ז"ל (פי"א מהלכות נזקי ממון) כתב וז"ל וכל המעוכב גט שחרור אין לו קנס הואיל ואין לו אדון שהרי יצא לחירות עכ"ל עיי"ש. וכתב הה"מ ז"ל שם וז"ל בעיא ולא איפשיטא בגיטין ולקולא. ואני תמה למה לא כתב רבינו ז"ל שאם תפס אין מוציאין מידו. כדרכו בשאר דוכתי בתיקו שבממון ואפי' בתיקו שבקנס וכו'. וי"ל שאפשר שרבינו ז"ל סובר שהיא נפשטה שאין לו קנס. דההיא ברייתא דאוקימנא דילמא אתיא כמ"ד אין צריך גט שחרור. סובר הוא שצריך כמו שפסק בהלכות עבדים (פ"ה ה"ד). ולא מפקינן ברייתא לבר מהלכתא. אבל מתוך מה שכתב רבינו (פ"ד מהלכות חובל ומזיק) אינו נראה כן. אלא אם תפס אין מוציאין מידו עכ"ל. ובכ"מ שם כתב על זה וז"ל כתב הה"מ וכו'. מ"מ אפשר לומר דהיינו משום דלא חסרי' ממון. משא"כ בדין הנזכר פ"ד מהלכות חובל עכ"ל. וכן כתב הרב לח"מ שם עיי"ש. ומתבאר מדבריהם דהיינו טעמא דהרמב"ם ז"ל דסבר דאיפשיטא האיבעיא לקולא. משום דלא חסרי' לרבו ממונא במיתתו. ובכל כיו"ב ליכא תשלומי קנס. דכיון שאין לו בו זכות ממון לאו אדון הוא. וא"כ עבד שאינו שוה כלום אינו בכלל תורת תשלומי קנס. ועכצ"ל דס"ל דמעיקרא דמיבעיא לן במעוכב גט שחרור אם יש לו קנס. הא גופא קמיבעיא לן. אם אינו שוה ממון לרבו כלום ישנו בתורת קנס או לא. ואיפשיטא במסקנא לדעת הרמב"ם ז"ל לקולא דאין לו קנס. ותמיהני על האחרונים ז"ל דלפי מאי דנקטו כולם לדבר פשוט דבסוגיא שם מבואר דאפילו עבד שאינו שוה כלום ישנו בתורת קנס למה לא הרגישו שדברי הרמב"ם ז"ל שם הם נגד סוגיא דפרק השולח שם דמבואר לדעתם איפכא. אבל ע"פ מה שביארנו ניחא שפיר. דליכא משם הכרח כלל לזה כמו שנתבאר. ועכ"פ מתבאר דלדעת הרמב"ם ז"ל ליכא תורת תשלומי שלשים שקלים קנס אלא בעבד ששוה ממון. ולא בעבד שאינו שוה כלום. וכן נראה דעת הראב"ד ז"ל. מדשתק ליה להרמב"ם ז"ל בזה ולא השיג עליו כדרכו ז"ל. ולכאורה צ"ע לפמש"כ התוס' שם (ד"ה מעוכב) בתירוצם השני דמאי דקמיבעיא לן התם מעוכב גט שחרור אוכל בתרומה או לא. היינו דוקא בחצי עבד וחצי בן חורין. אבל מעוכב גט שחרור ע"י הפקר ודאי אוכל בתרומה ומותר בשפחה עיי"ש. א"כ לקמן דבעינן למיפשט דעבד שמכרו רבו לקנס אינו מכור מברייתא דדריש מקרא דבין קנין כסף ובין יליד בית אפי' אינו שוה כלום אוכל בתרומה. ואי ס"ד עבד שמכרו רבו לקנס מכור מי איכא עבדא דלא מזדבין לקנסא. והשתא אמאי לא מוקי לה בעבד המעוכב גט שחרור דאינו שוה לרבו כלום ואי אפשר למכרו לקנס. דהרי לדעת הרמב"ם ז"ל וסייעתו איפשיטא האיבעיא דאינו בתורת קנס משום דלאו מידי חסרי'. וגם בלא"ה ליתי' במכירה אפי' למכרו כולו לגמרי. משום דכיון דלית ליה לרבו עליו אלא איסורא בעלמא הו"ל כמוכר דבר שאין בו ממש. כמש"כ האחרונים ז"ל. ועי' בתשו' מהריט"א ז"ל (סי' ל"ה). מיהו אין בזה קושיא דהא אליבא דהרמב"ם והראב"ד ז"ל קיימינן. והא לשיטתייהו אזלי דס"ל (פ"ט מהלכות תרומות ה"ה) דמעוכב גט שחרור אסור לאכול בתרומה עיי"ש. וא"כ לא מיתוקמא ברייתא בהכי. וגם בלא"ה שפיר קדחי לי' בטרפה ומנוול ומוכה שחין. דמדוקדק טפי בלישנא דברייתא דמשמע דמיירי בעבד שאינו שוה כלום מצד עצמו. משא"כ המעוכב גט שחרור. דרק לרבו הוא דאינו שוה כלום. אבל הוא גופי' אפשר ששוה הרבה: 
<b>ועכ"פ</b> מתבאר דלהרמב"ם והראב"ד ז"ל ליכא קנס אלא בעבד השוה ממון. וכן מתבאר מפירש"י ז"ל שם בסוגיא דגיטין בההיא דאמרינן התם עבד שמכרו רבו לקנס מכור או אינו מכור תיבעיא לר"מ תיבעיא לרבנן. תיבעיא לר"מ עד כאן לא קאמר ר"מ אדם מקנה דבר שלא בא לעולם אלא כגון פירות דקל דעבידי דאתו. אבל הכא מי יימר דמינגח. ואת"ל מינגח מי יימר דמשלם דילמא מודי ומיפטר וכו'. ופירש"י וז"ל דילמא מודה בב"ד קודם העדאת עדים ומודה בקנס פטור עכ"ל עיי"ש. וכנראה פירש כן משום שהוקשה לו אמאי לא קאמר מי יימר דמשלם דילמא כפר בי'. אלא ודאי קאמר דאפי' יבואו עדים בדבר. מ"מ דילמא יודה קודם שיבואו העדים ויפטר משום מודה בקנס. ואמנם קשה דהרי מבואר (פרק מרובה ע"ה ע"א) דלא מיפטר בהודאתו אלא היכא דמיחייב עצמו בהודאתו במקצת. אבל היכא דפוטר עצמו לגמרי לא מיפטר בהודאתו כשבאו עדים אח"כ. וא"כ בשלשים של עבד כיון דפטר עצמו בהודאתו לגמרי לא מיפטר כלל כשיבואו אח"כ עדים עיי"ש ובפירש"י שם. וא"כ היכי כתב כאן דפטור אם הודה קודם העדאת עדים. ועכצ"ל דס"ל לרש"י ז"ל כדעת הראב"ד ז"ל (פ"י מהלכות נזקי ממון הי"ד) דשלשים של עבד אין כולו קנס אלא היותר מדמיו. וע"פ עצמו לא מיפטר אלא ביותר מכדי דמיו בלבד. אבל דמי שוויו מיחייב בהודאתו לשלם. וא"כ אינו פוטר עצמו לגמרי בהודאתו. ולהכי שפיר מיפטר בהודאתו אפי' יבואו עדים אח"כ. והשתא הא תינח אי נימא דליכא בעבד תשלומי שלשים שקלים קנס אלא אם שוה ממון. הא אם אינו שוה כלום אינו בתורת קנס. אבל אם איתא דאפי' עבד שאינו שוה כלום ישנו בכלל תורת תשלומי שלשים שקלים קנס. הדבר קשה לפירש"י ז"ל מאי קאמר אבל הכא מי יימר וכו' דילמא מודי ומיפטר. הרי לא בכל ענין מיפטר בהודאתו אם יבואו עדים אחר שהודה. דהא בעבד שאינו שוה כלום. שנמצא שפוטר עצמו בהודאתו לגמרי. לא מיפטר בהודאתו כלל. והרי ודאי משמע דבכל העבדים קמיבעיא ליה דהרי סתמא נקט עבד שמכרו רבו לקנס. וכל העבדים שישנן במכירה בכלל. א"כ גם עבד שאינו שוה כלום בכלל איבעיא זו. אלא ודאי עכצ"ל לפירש"י דליכא קנס אלא בעבד ששוה ממון וכמו שביארנו. והילכך שפיר מיפטר בהודאתו אפי' אם יבואו עדים אח"כ. לדעת רש"י דרק יותר מדמיו הוא קנס. ומתחייב עצמו בהודאתו כדי דמיו: 
<b>ומעתה</b> עפ"ז ניחא ג"כ שפיר מאי דאשכחן בכמה דוכתי דקרי לשלשים של עבד דמי עבד. כמו שהבאתי לעיל מתרגום יונתן ומן המכילתא והירושלמי ותלמודא דידן. וגם רבינו הגאון ז"ל (באזהרותיו שע"פ עשה"ד שם) קראן <b>דמי עבדים.</b> ואם איתא דגם עבד שאינו שוה בשום צד כלום. ג"כ ישנו בתורת תשלומי קנס. מאי ענין דמים לכאן. הרי ע"כ אין בהנך שלשים שקלים שום דמים כלל. כיון דאפי' כשאינו שוה לגמרי כלום רמי רחמנא עליה תשלומי שלשים שקלים אלו. וגם כששוה אלף מנה שלשים שקלים אלו הוא דמשלם. וע"כ אנו מוכרחין לומר דאפקורי אפקרינהו רחמנא לדמי העבד בענין זה לגמרי. ולא רמי על בעל השור אלא קנס שלשים שקלים אלו בלבד. וא"כ בהנך שלשים שקלים ליכא שום דמי העבד כלל. ולא שייך בהו לשון דמי עבדים כלל. ומהאי טעמא קשה ג"כ בסוגיא דב"ק (מ"ג ע"א) ובירושלמי דכתובות ושבועות שם דבעי למימר דשלשים של עבד רק יותר מדמיו הוא קנס. אבל דמי שוויו משלם ע"פ עצמו. הרי אם איתא דאפי' בעבד שאינו שוה כלום לגמרי איכא קנס שלשים שקלים. ודאי אין בכלל שלשים שקלים שום דמים כלל. ומאי ס"ד לומר דרק יותר מדמיו קנס. אלא ודאי עיקר כמו שביארנו דאין תורת שלשים שקלים קנס אלא בעבד השוה ממון. ומשום דחסרי' לרבו ממון הוא דרמי רחמנא עלי' קנס שלשים שקלים. וכמש"כ בכ"מ ובלח"מ לדעת הרמב"ם ז"ל שהבאתי לעיל. ועפ"ז שפיר יש מקום לומר דאע"ג דאינו משלם ע"פ עצמו יותר מדמיו. אבל בכדי דמיו מיהת משלם. דרק יותר מדמיו הוא קנס. אבל דמי שוויו ממון הוא ומשלם ע"פ עצמו. ומהאי טעמא נמי שפיר קרי להו דמי עבד. משום דשלשים שקלים תחת דמי שוויו נינהו. ויש בכללן גם דמי שוויו אם מעט ואם הרבה. ולהכי שפיר שייך בהו לשון דמי עבד דנקט בברייתא שבתלמודין ובתרגום יונתן ובמכילתא וירושלמי. 
<b>ומעתה</b> עפ"ז מתבאר דמצד זה אין חילוק בין תשלומי כופר דבן חורין לתשלומי קנס דשלשים שקלים של עבד. דכמו דכופר ליתא אלא בשהניזק שוה ממון. דאל"כ פטור לגמרי למאי דקיי"ל דכופר דמי ניזק. הכי נמי בשלשים של עבד מיפטר לגמרי אם לא היה שוה כלום. אלא דמ"מ החילוק גדול ביניהם. דבכופר אם דמי הניזק הם אלפים מנה משלם כל דמיו. משא"כ בדמי עבד לעולם אין עליו לשלם יותר משלשים שקלים כסף. ואע"פ כן חזר בו רבינו הגאון ז"ל ומנאן כאן מצוה אחת. כדרך שכללן ג"כ הכתוב יחד בפרשה אחת. ומשום ששניהם ענין אחד הם. דהו"ל נזקי שור באדם. וקראה <b>פרשת נוגח.</b> על שם התחלת הפרשה בתורה. דכתיב וכי יגח שור וגו'. ואח"כ מנה באזהרותיו שם <b>נזק או חצי נזק בנוגף.</b> והיינו <b>פרשת נוגף.</b> שמנה כאן. על שם תחילת הפרשה כי יגוף וגו'. דמיירי בנזקי שור בשור. שהחילוק בזה בין תם למועד היינו שהמועד משלם נזק שלם מעלייה. ותם משלם רק חצי נזק ומגופו. אם קנס ואם ממון. כדאיפליגו בהכי אמוראי בגמרא. ולא הזכיר רבינו הגאון ז"ל אלא החילוק של נזק וחצי נזק. משום דמפורש בהדיא בקרא. משא"כ שאר החילוקים. וגם הבה"ג והר"י אלברגלוני ז"ל מנו במנין הפרשיות שלהם נוגח ונוגף. אלא שקשה לעמוד על דעתם אם כוונתם למנותן פרשיות בפ"ע. או שלא כתבום אלא בפרטי פרשת נזיקין שמנו תחילה סמוך להן עיי"ש. וגם באזהרות אתה הנחלת מנה שתי פרשיות הללו. ופרשת נוגף קרא שם כלשון רבינו הגאון ז"ל שם באזהרותיו שע"פ עשה"ד <b>נזק וחצי נזק.</b> ופרשת נוגח כתב שם בלשון <b>נגיחה נגיפה נשיכה רביצה ובעיטה</b> עיי"ש. וזהו ע"פ לשון התלמוד (ריש ב"ק). דאמרינן תולדה דקרן מאי היא נגיפה נשיכה רביצה ובעיטה. ואקרא דוכי יגח קאי התם עיי"ש. והרמב"ם ז"ל (עשין רל"ז) מנה שתי פרשיות הללו במצוה אחת עיי"ש. ואזיל לשיטתו שהשריש בשרשיו (שורש שביעי) עיי"ש. ואין זו שיטת רבינו הגאון ז"ל. כמו שנתבאר בשרשים (מבוא סי' ז') עיי"ש. והר"א הזקן והר"ש בן גבירול ז"ל כללו כל הנזיקין בפרשה אחת במנין הפרשיות שלהם. ולפי הנראה הבינו כך גם בכוונת הבה"ג ז"ל שהם מההולכים בעקבותיו. ולפ"ז קצרו עוד יותר מהרמב"ם ז"ל בזה. שהרמב"ם מנה הנזיקין כולם בארבע מצות. נזקי שור ובור. (עשין רל"ז רל"ח) ונזקי אש. וההבער. (עשין ר"מ רמ"א) עיי"ש. ועי' מש"כ בזה הרשב"ץ (בזה"ר. עשין סי' נ"ג): 
<b>והנה</b> הרמב"ם ז"ל וסייעתו מנו בשור הנסקל ל"ת דולא יאכל את בשרו. דמוקמינן ליה (פ"ב דפסחים כ"ב ע"ב) ובשאר דוכתי לענין שאם שחטו לאחר שנגמר דינו אסור באכילה ובהנאה עיי"ש. ורבינו הגאון וגם הבה"ג וכל סייעתו ז"ל השמיטו ולא מנו לאו זה במנין הלאוין. וגם באזהרותיו שע"פ עשה"ד לא מנה רבינו הגאון ז"ל לאו זה. והדבר תמוה מאוד ופליאה נשגבה בעיני מה ראו על ככה. וכבר ראיתי להרשב"ץ ז"ל (בזה"ר. לאוין סי' כ"ט) שעמד על הר"ש בן גבירול ז"ל שלא מנה לאו זה עיי"ש. ובאמת הר"ש בן גבירול ז"ל כדרכו נמשך בזה אחר הבה"ג ז"ל. אבל הדבר תמוה מאוד על הבה"ג ז"ל גופי' וכל סייעתו. וגם על רבינו הגאון ז"ל שלא מנו לאו זה. והוא לאו גמור ולוקין עליו. ואע"ג דבברייתא שם ובמכילתא (משפטים) וכן במתניתין (סוף פ"ד דבב"ק מ"ד ע"ב) לא קתני בה אלא אסור. דמשמע לכאורה דאיסורא בעלמא הוא דאית בה. אבל מלקות ליכא. כדדייקינן כה"ג ריש פרק בתרא דיומא עיי"ש. מ"מ הרי בהדיא אמרינן (פ"ב דפסחים כ"ד ע"ב) כל איסורין שבתורה אין לוקין עליהן אלא דרך הנאתן וכו' למעוטי שאם הניח חלב של שור הנסקל על גבי מכתו שפטור. וכן אמר שם ר"י הניח חלב של שור הנסקל ע"ג מכתו פטור לפי שכל איסורין שבתורה אין לוקין עליהן אלא כדרך הנאתן עיי"ש. הרי מבואר בהדיא דבדרך הנאתו לוקין עליו. וכן מתבאר מדברי הירושלמי (פ"ג דערלה ה"א ופ"ב דפסחים ה"א) עיי"ש. וכ"כ הרמב"ם ז"ל (סופ"ד מהלכות מאכלות אסורות וחי"ט מהלכות סנהדרין) עיי"ש. וא"כ הדבר מתמיה מאוד מה ראו להשמיט לאו זה ממנין הלאוין. ואין ספק שטעמם ונמוקם עמהם וצ"ע: 
<b>ואמנם</b> לשיטת רבינו הגאון ז"ל היה אפשר לכאורה לצדד בזה ולומר ע"פ דברי הרא"ה בשם הרמב"ן ז"ל. והובא בריטב"א (פ"ב דקידושין נ"ז ע"א). וכ"כ בש"מ (בב"ק מ"א ע"א) בשם הרא"ה ז"ל. לתרץ מה שהקשו גם בתוס' במאי דקתני בברייתא שם ממשמע שנאמר סקל יסקל השור איני יודע שהוא נבלה ונבילה אסורה באכילה. מה ת"ל לא יאכל את בשרו וכו'. ומאי קושיא. והא איכא למימר דאיצטריך קרא לבן פקועה שאינו טעון שחיטה. ומה שכתבו בתוס' דלפי המסקנא דנפק"ל מבשרו אע"ג דשחטי' ועבדי' כעין בשר ניחא עכ"ל עיי"ש. דבריהם תמוהים מאוד לענ"ד. אטו בקרא שחטי' כתיב. הא לא כתיב אלא את בשרו. ומדקריי' רחמנא בשר משמע ליה לתלמודא דאשמעינן דאע"פ שהוא כבשר בעלמא. שכבר הוכשר בשחיטה בענין שאין בו איסור נבלה וראוי להיות מותר באכילה. אפילו הכי כאן אסור משום שור הנסקל. ושמעינן מזה שאפי' שחטו אחר גמר דינו אסור באכילה. וא"כ אכתי הקושיא במקומה עומדת דדילמא קרא לבן פקועה הוא דאיצטריך. דהו"ל ג"כ כבשר שחיטה בהכשר ואין בו איסור נבלה אע"פ שלא נשחט. אבל בשור שאינו בן פקועה שקדם ושחטו אחר שנגמר דינו לעולם אימא לך דמותר באכילה. וכדס"ל לתוס' בקושייתם דאם קרא מיתוקם בבן פקועה ליכא תו למשמע מיני' איסור לשור שאינו בן פקועה שהתירו בשחיטתו. וכן ס"ל לשאר ראשונים ז"ל שם עיי"ש. וטעמם נראה ע"פ מאי דאמרינן (פ"ק דביצה ו' ע"א) אפרוח שנולד ביו"כי מותר לר"י הואיל ומתיר עצמו בשחיטה. ופירש"י הואיל ואיתקן להא איתקן להא עיי"ש היטב. א"כ הכא נמי בשור שאינו בן פקועה וטעון שחיטה. איכא למימר הואיל ואיתקן בשחיטה זו איסור נבילה ואבר מה"ח. איתקן נמי איסור נסקל. משא"כ בבן פקועה שאינו טעון שחיטה ולא שייך ביה הואיל. ועכ"פ אין דברי התוס' מובנים כלל. דודאי הקושיא קיימא גם למסקנא. וקצת אפשר לכאורה לומר בכוונתם דס"ל דודאי מעיקרא דהוה ס"ד דנפק"ל איסור לאחר שחיטה מדאייתר קרא. משום דגם בלאו קרא דלא יאכל את בשרו תיפוק ליה משום איסור נבלה. שפיר היה מקום לומר דלא אייתר קרא. דאיצטריך משום בן פקועה דגם לאחר סקילה אין בו איסור נבלה. אבל שלא בבן פקועה שטעון שחיטה אם עבר ושחטו לאחר שנגמר דינו לעולם אימא לך דשרי באכילה. משא"כ למסקנא דנפק"ל ממשמעותא דבשרו. דמשמע אע"ג דשחטי' ועבדי' כעין בשר אסור. אפי' אם נימא דקרא בבן פקועה כתיב. מ"מ גם שלא בבן פקועה אם עבר ושחטי' לאחר שנגמר דינו נמי בכלל משמעותא דקרא. דהא גם זה כיון דשור שחוט לפניך הו"ל בשר כמו בן פקועה. אבל אין זה נכון. דמ"מ כיון דמסתבר יותר לאוקמי איסורא בבן פקועה ולהתיר שאינו בן פקועה בשחיטתו. לית לן לאוקמי קרא אלא אמסתבר טפי. ולהתיר שאינו בן פקועה בשחיטתו. כיון דבקרא לא רמיזא כלל שחיטה ועשייה כעין בשר. ומשמע יותר בבן פקועה שכבר הוא מחיים כעין בשר בלא שום מעשה. והקושיא ודאי במקומה עומדת למסקנא כמו מעיקרא לס"ד. ודברי התוס' צ"ע אצלי: 
<b>אבל</b> הרא"ה בשם הרמב"ן ז"ל שם תירץ וז"ל דה"ה אם לא היו בהמה וחיה טעונות שחיטה כלל יש במשמע סקל יסקל איסור אכילה. שאין לומר שתהא הקפדת הכתוב אלא שתסקל ותשתרי כשאר בהמות. דא"כ ליכא אלא עונש לבהמה ולא עונש לבעלים. אלא ודאי מדקאמר רחמנא סקל יסקל השור. בידוע שהוא אסור באכילה. והאי דנקט איני יודע שהיא נבלה וכו'. קושטא דמילתא נקט. דהכי קושטא ברוב הבהמות. אבל בודאי בלאו הכי נמי משמע שהיא אסורה באכילה. ונפקא לן מינה לבן פקועה דשרי בלא שחיטה. ואפי' הכי ממשמע שנאמר סקל יסקל משמע ודאי שאסור באכילה. מה ת"ל לא יאכל את בשרו. לומר לך שאע"פ שלא המיתוהו במיתת ב"ד מכיון שנגמר דינו חל עליו איסור אכילה וכו' עכ"ל עיי"ש. ובאמת שכדבריו ז"ל משמע בהדיא מלישנא דתלמודא התם לקמן מדקאמר אבל הכא דאיסור אכילה מסקל יסקל נפקא עייש"ה. וכן מתבאר להדיא בלישנא דהך ברייתא במכילתא (משפטים) ובירושלמי (פ"ג דערלה ה"א ובריש פ"ב דפסחים). דהתם ליתא כלל מאי דקתני בלישנא דהך ברייתא בתלמודא דידן איני יודע שהיא נבלה ונבלה אסורה באכילה. ולא קתני התם אלא ממשמע שנאמר סקל יסקל איני יודע שאסורה באכילה עיי"ש. והכי נמי הוא הגירסא בפסיקתא זוטרתא (משפטים) עיי"ש. ומזה משמע ודאי דלא משום איסור נבלה מוכיח תנא דברייתא. אלא מגופי' דקרא ממשמעותא דסקל יסקל משמע ליה לתנא איסור אכילה אפי' בגוונא דלא שייך בה איסור נבלה. וכגון בן פקועה. וכמש"כ הרמב"ן ז"ל. והשתא לפ"ז מבואר דבאיסור בשר שור הנסקל איכא עשה ול"ת. ונהי דבלאו קרא דלא יאכל את בשרו הוה סד"א דלא אסרי' קרא אלא לבתר סקילה. מ"מ בתר דגלי קרא דקודם סקילה משנגמר דינו מיתסר. ממילא מבואר דגם עשה דסקל יסקל איתא באיסור הבשר מיד משנגמר דינו. דכששחטו ואכל מבשרו עובר בל"ת ועשה. דתרוייהו כהדדי כתיבי. וכיון דל"ת דלא יאכל חייל מיד בגמר דינו. הכי נמי עשה דסקל יסקל שכולל איסור הבשר חיילא מההוא שעתא. וכדפירש"י בב"ק שם (ד"ה לאחר) וז"ל דהכי משמע קרא משבא שור לידי סקילה יסקל ולא יאכל את בשרו עכ"ל עיי"ש. וא"כ לפום שיטת רבינו הגאון ז"ל דכל עשה ול"ת שבמצוה אחת אין שניהם נמנין אלא במצוה אחת בחשבון המצות. כמו שנתבאר בשרשים (שורש ששי) עיי"ש. א"כ כאן כיון שמנה העשה דהכא. דהו"ל בכלל פרשת נוגח שמנה כאן. שוב אין הלאו בא במנין. ויפה עשה שלא מנה אותו במנין הלאוין. ואע"ג דסקל יסקל הו"ל מצוה המוטלת על הצבור וב"ד. דמה"ט מנאה במנין הפרשיות. אבל לאו דלא יאכל את בשרו הו"ל אזהרה לכל יחיד ויחיד מישראל ולוקין עליו. וא"כ לכאורה אין זה ענין לשאר עשה ול"ת שבמצוה אחת שלשיטת רבינו הגאון ז"ל אינם נמנין אלא במצוה אחת. ובודאי ראוי לומר דגם לשיטתו יש למנותן שניהם. העשה דסקל יסקל משום מצות הצבור והב"ד במנין הפרשיות. והלאו דלא יאכל את בשרו משום אזהרה דיחיד במנין הלאוין המוטלין על היחידים. מ"מ נראה דאע"ג דודאי עיקר קרא דסקל יסקל הו"ל חובת הצבור והב"ד. מ"מ כיון דעכ"פ ממילא נשמע מיני' נמי איסורא לכל יחיד שלא לאכול ולא ליהנות מן הבשר משנגמר דינו. שוב אין הלאו דלא יאכל את בשרו בא במנין לפום שיטת רבינו הגאון ז"ל. כיון דעכ"פ כבר נשמע איסור זה ממצות סקילה שנמנית כאן במנין הפרשיות. ומ"מ זה לא יתכן אלא לשיטת רבינו הגאון ז"ל. אבל שיטת הבה"ג וסייעתו ז"ל אינה כן. וכל עשה ול"ת שבמצוה אחת הם מונים שניהם. העשה במנין העשין וגם הלאו במנין הלאוין. כשיטת הרמב"ם ז"ל וסייעתו. וא"כ לדידהו התמיהא במקומה עומדת. וגם לדעת רבינו הגאון ז"ל אכתי אין זה מספיק לפי המבואר בסוגיא דהתם דמקרא דסקל יסקל לא שמענו אלא איסור אכילה בלבד. ואיסור הנאה לא שמעינן אלא מקרא דלא יאכל את בשרו. משום דלא יאכל אחד איסור אכילה ואחד איסור הנאה במשמע עיי"ש. א"כ אכתי הו"ל לרבינו הגאון ז"ל למנות את הלאו עכ"פ משום איסור הנאה. שאינו בכלל עשה דסקל יסקל שמנה כאן. ואין בו אלא אזהרת הלאו בלבד. וא"כ הקושיא במקומה עומדת: 
<b>ולכאורה</b> היה נראה לדון בזה עכ"פ ליישב דעת הבה"ג ז"ל וסייעתו עפמש"כ קצת אחרונים ז"ל להקשות למה לי קרא דלא יאכל את בשרו לאזהרת אכילתו אם שחטו משנגמר דינו. ותיפוק ליה משום לאו דלא תאכל כל תועבה דדרשינן כל שתיעבתי לך הרי הוא בבל תאכל. והכא נמי כיון דרחמנא אמר סקל יסקל והוא עבר ושחטו הו"ל בכלל כל שתיעבתי לך וישנו בלאו דלא תאכל כל תועבה. ותירצו דלא תאכל כל תועבה הו"ל לאו שבכללות שאין לוקין עליו. ואיצטריך הכא קרא דלא יאכל את בשרו למלקות. וא"כ היה מקום לומר דהבה"ג וסייעתו ז"ל לשיטתייהו אזלי שכבר מנו במנין הלאוין שלהם לאו דלא תאכל כל תועבה. ולהכי שוב לא מנו לאו דלא יאכל את בשרו. משום דליכא נפק"מ בלאו זה אלא לענין מלקות. ולענין מנין המצות לא איכפת לן במלקות. וא"כ הו"ל כלאו שנכפל ואינו נמנה. אבל זה ליתא כלל מכמה טעמי. חדא דכל כיו"ב דלאו דלא תאכל כל תועבה הו"ל לאו כללי לכמה ענינים. ולאו דלא יאכל את בשרו אינו אלא לאו פרטי לשור הנסקל בלבד. וגם הם משמות חלוקין. הו"ל לאו הבא במנין לשיטת הבה"ג וסייעתו ז"ל שמנו הרבה מצות כיו"ב. ובלא"ה אינו נראה כלל שיהא הנוגח בכלל תועבה כמש"כ הר"ב שעה"מ (פ"ה מהלכות מ"א) עיי"ש בדבריו. וגם נראה דאם איתא דמשום שאמרה תורה סקל יסקל והוא עבר ושחטו הו"ל דבר תועבה ובכלל אזהרת לא תאכל כל תועבה. א"כ אפי' בשחיטה שלפני גמר דין הו"ל למימר שהוא בכלל לא תאכל כל תועבה ומוזהר על אכילתו. שהרי חיובא דסקל יסקל ודאי חייל מיד משהמית אדם. שחובה מוטלת על הכל להביאו לב"ד לקיומי ביה ובערת הרע מקרבך. כדאמרינן פרק בתרא דחולין (קל"ט ע"א ק"מ ע"א) עיי"ש. וא"כ כשעבר ושחטו אפי' קודם גמר דינו קרינן ביה כל שתיעבתי לך הרי הוא בבל תאכל. ועכצ"ל דאין זה בכלל לא תאכל כל תועבה. וא"כ לאחר גמר דינו נמי לא חשיב דבר שתיעבתי לך. אלא דלכאורה יש לדון בזה קצת ע"פ מה שאמרו במכילתא דרשב"י (משפטים כ"א. כ"ח) יכול אם שחטו עד שלא נגמר דינו יהא אסור באכילה ת"ל סקל יסקל ולא יאכל. את שהוא בכלל סקילה בשרו אסור באכילה. ואת שאינו בכלל סקילה בשרו מותר באכילה עיי"ש. וא"כ אין זו הוכחה. משום דאיכא למימר דעד שלא נגמר דינו היינו טעמא דמותר ולא אסרינן ליה משום אזהרת לא תאכל כל תועבה. משום דאימעיט מקרא להיתירא. אבל לאחר שנגמר דינו דליכא מיעוטא שפיר איכא למימר דמלבד לאו דלא יאכל את בשרו הו"ל נמי בכלל אזהרת לאו דלא תאכל כל תועבה. אבל הא ליתא דבהדיא משמע התם במכילתא דלא איצטריך מיעוטא להתירו קודם שנגמר דינו אלא בתר דגלי קרא דאם שחטו לאחר שנגמר דינו אסור. כי היכי דלא נימא דגם אם שחטו לפני גמר דינו הו"ל בכלל לאו דלא יאכל את בשרו אבל בלאו הכי לא הוה ס"ד כלל לומר דליתסר עיי"ש וא"כ ודאי מתבאר מזה דע"כ אין זה בכלל כל מה שתיעבתי לך. וא"כ אין זה מעלה ארוכה אפי' להבה"ג וסייעתו ז"ל. וכ"ש לרבינו הגאון ז"ל שלא מנה לאו דלא תאכל כל תועבה: 
<b>והנראה</b> בזה לדעת רבינו הגאון ז"ל ע"פ מאי דאמרינן (פ"ב דבכורות ט"ז ע"א) תניא מנין לחמש חטאות מתות תלמוד לומר ממפריסי הפרסה טמא. ופרכינן עלה חמש חטאות מתות הילכתא גמירא לה. ומשני איצטריך קרא ואיצטריך הילכתא. דאי מקרא ה"א לרעייה. קמ"ל הילכתא למיתה. ואי מהילכתא ה"א היכא דעבד איקרי ואכל מהני חמש חטאות איסורא איכא לאו ליכא קמ"ל דאיכא לאו. ופירש"י דאיכא לאו לא תאכלו ממעלי הגרה וממפריסי הפרסה עיי"ש. ומתבאר מזה דמהלכה זו שימותו שמעינן שאסורים באכילה. ובודאי דה"ה להנאה. דהרי בהלכה זו לא נזכר שום איסור לא איסור הנאה ולא אכילה. אלא מתוך שנאמרה ההלכה דלמיתה אזלי שמעינן דאסירי. דאל"כ אמאי ימותו לשחטינהו וליכלינהו. וא"כ מהאי טעמא גופא איסור הנאה נמי שמעינן מינה. דאל"כ אמאי ימותו לשהינהו כדי להנות מהן כמבהמה טמאה עד שימותו מאיליהן. אלא ודאי בהנאה נמי אסירי. ואין לו אלא לנעול דלת בפניהן וימותו ברעב. כדאמרינן (פ"ב דנזיר כ"ה ע"א) עיי"ש. וכ"כ הרמב"ם ז"ל (פ"ד מהלכות פסהמ"ק ה"א) עיי"ש. והכי נמי שמעינן מלאו דלא תאכלו ממעלי הגרה וממפריסי הפרסה לר"א דאמר כל מקום שנאמר לא תאכלו אחד איסור אכילה ואחד איסור הנאה במשמע ולדעת כמה פוסקים הכי קיי"ל וזו היא גם דעת רבינו הגאון ז"ל. כמו שביארנו לעיל (לאוין רס"ד רס"ה) עיי"ש. ולפ"ז הא דאמרינן דחטאות המתות לא נהנין ולא מועלין בהן. ופירש"י ושאר ראשונים (ריש פ"ד דתמורה ושאר דוכתי) דלא נהנין מדרבנן עיי"ש. עכצ"ל דהיינו רק משום איסור מעילה בלבד. אבל אין ה"נ דמשום לאו דממעלי הגרה וממפריסי הפרסה ומשום הילכתא דלמיתה ודאי אית בהו איסורא דאורייתא. וכיו"ב אשכחן בכמה דוכתי כידוע. ומשום דבכל דוכתי דקתני כהאי לישנא לא נהנין ולא מועלין משמע להו דהיינו מדרבנן. להכי פירשו הכי גם כאן. והיינו רק מצד איסור מעילה דמיירי ביה התם. אבל מ"מ אסורין בהנאה מדאורייתא משום הלכה דמיתה וקרא דממעלי הגרה אפי' קדם ושחטן. ואכ"מ להאריך בזה: 
<b>והשתא</b> א"כ לא מיבעיא לרוב הראשונים ז"ל דנקטי ברייתא דהכא כפשוטה דאי לאו קרא דלא יאכל את בשרו לא הוה אסרינן הבשר אלא משום איסור נבלה. אלא אפי' להרא"ה ז"ל בשם רבו הרמב"ן ז"ל שמפרש דמחיובא דסקילה מצד עצמה נמי שמעינן איסור אכילה גם זולת איסור נבלה. ואפי' בבן פקועה דלית ביה איסור נבלה. הדבר קשה. דהרי עכ"פ לא שמעינן הך איסורא אלא לענין אחר שנסקל. אבל כשקדם ושחטו אחר שנגמר דינו סד"א דשרי באכילה אי לאו דגלי קרא דלא יאכל את בשרו. והרי מההיא סוגיא דבכורות שם מבואר דמחיובא דמיתה לחוד נמי שמעינן איסור לכשקדם ושחטו. ובאמת דעיקר דברי הרא"ה בלא"ה תמוהים אצלי דכיון דלדעתו מחיוב מיתה לחוד נמי שמעינן איסור הבשר. משום דאי לא תימא הכי אין זה עונש הבעלים אלא עונשו של השור. א"כ ודאי פשיטא שאין מקום לחלק בין קודם סקילה לאחר סקילה. שהרי לשיטתו ממה שחייב הכתוב את השור בסקילה נשמע שענש הכתוב את הבעלים בהפסד השור. וא"כ עכ"פ משנגמר דינו ליסקל אית לן למימר דהבשר אסור אפי' קדם ושחטו. שהרי לשיטתו גם איסור הבשר הוא בכלל גמר הדין לסקילה. ודבריו צ"ע אצלי בזה. ועכ"פ הסוגיא גופא קשה מההיא סוגיא דבכורות שם. ומיהו לזה אפשר לומר דההיא דהתם אינה ענין לכאן. משום דהתם מיתת החטאות היא מדינא שכן נאמרה הלכה שאין להם שום תקנה אלא מיתה. ובודאי ממילא מבואר מזה דאסירי בין להקרבה בין לאכילה והנאה. משא"כ כאן דסקילת השור אינה אלא משום עונש של הבעלים. כמש"כ הרא"ה בשם הרמב"ן רבו ז"ל. אי לאו קרא דלא יאכל את בשרו. ודאי היה ראוי לומר שאם עבר ושחטו משנגמר דינו שמותר באכילה. כיון דהשור גופיה מצד עצמו אין בו שום ריעותא כלל להיותו אסור באכילה. כיון דאין חיוב מיתתו אלא לעונש על הבעלים. וכשעבר והקדים ושחטו. אין בזה אלא מניעת העונש לבד. אבל השור מצד עצמו אין בו שום דררא דאיסורא באכילה ובהנאה: 
<b>איברא</b> דעיקר הדבר שכתב הרא"ה ז"ל בשם רבו. והוא בלא ספק הרמב"ן שהיה רבו מובהק. דסקילת השור אינה אלא משום עונש הבעלים צ"ע אצלי טובא לכאורה. שהרי הרמב"ן ז"ל גופיה (בנמוקיו עה"ת פ' נח) על קרא דמיד כל חיה וגו' כתב דמה שאמרה תורה סקל יסקל השור גזירת מלך הוא ואיננו כדי להעניש את בעליו. שהרי אפי' שור המדבר נסקל עיי"ש. וא"כ דברי הרמב"ן ז"ל סתרי אהדדי. אבל נראה בזה ע"פ מה שכבר נשאל הרשב"א ז"ל (בתשו' ח"א סימן קי"ד) על דברי הרמב"ן ז"ל (בנמוקיו עה"ת) שם שדבריו תמוהים לכאורה. דהא שור המדבר פלוגתא דר"מ ור"י הוא בברייתא. דר"י פוטר ור"מ מחייב (כן היתה גירסת השואל והרשב"א ז"ל. ועי' בדק"ס ב"ק מ"ד ע"ב). וקיי"ל ר"מ ור"י הלכה כר"י. ועל זה השיב הרשב"א ז"ל שם וז"ל. אפשר שהרב לא נתכוון בפירושי התורה לומר שכן הלכה אלא לומר שאין זה עונש מקנס הבעלים (כצ"ל עיי"ש). שהרי שור המדבר חייב לר"מ. ולא נחלקו ר"מ ור"י בדבר זה שזה מדין קנס הבעלים לר"י. ולר"מ מגזרת הכתוב וכו' עכ"ל עיי"ש. ולענ"ד דבריו ז"ל תמוהים אצלי דאיזו ראיה היא כאן מדרבי מאיר לרבי יהודה מדלא נחלקו בדבר זה. ודילמא בהא גופא הוא דפליגי. וזהו עיקר טעמייהו. דלר"מ ס"ל דגזירת מלך היא. והילכך קאמר דאפי' שור המדבר נסקל. אבל רבי יהודה ס"ל דמשום עונש הבעלים הוא. והילכך קאמר דשור המדבר שאין לו בעלים פטור. והדבר פשוט ומבואר דבכל כיו"ב לא שייך לומר מדר"מ נשמע לר"י מדלא פליגי בהכי. דהרי ליכא נפק"מ לדינא בהכי אלא לענין זה בלבד. דאם עונש בעלים הוא שור המדבר פטור. ואם גזירת הכתוב בעלמא הוא לענוש את השור. גם שור המדבר חייב. וא"כ ודאי פלוגתא דר"מ ור"י לא שייכא אלא בעיקר דינא בלבד אם שור המדבר חייב או פטור. ולא בטעם סקילת השור. וא"כ לר"י דלדעת השואל להרשב"א ז"ל קיי"ל כוותיה. ודאי אין סקילת השור אלא משום עונש הבעלים. ושלא כדברי הרמב"ן ז"ל שם: 
<b>מיהו</b> בעיקר הדבר העלה הרשב"א שם דלענין הלכה קיי"ל כר"מ דשור המדבר נמי בסקילה. משום דסתם לן תנא דמתני' שם כוותיה. ואע"ג דגם במתניתין שם פליג רבי יהודה עלה. מ"מ שפיר חשיבא סתמא עיי"ש בדבריו. וכן פסקו שאר הראשונים ז"ל. וא"כ לדידן דקיי"ל כר"מ אין זו אלא גזירת מלך ולא משום עונש הבעלים. וכדעת הרמב"ן ז"ל בנמוקיו עה"ת שם. ומעתה ע"פ זה אין סתירה בדברי הרמב"ן ז"ל. דאפשר לומר דשם נקט אליבא דהילכתא דקיי"ל כר"מ. ולדידי' ודאי ליכא למימר דמשום עונש הבעלים נסקל השור. וע"כ אין זה אלא גזירת מלך שיענש השור בסקילה. אבל כאן מאחר דמבואר בברייתא דאי לאו קרא דלא יאכל את בשרו הוה סד"א שאם שחטו משנגמר דינו מותר באכילה. עכצ"ל דס"ל להך תנא כר"י דאין הסקילה אלא מתורת עונש הבעלים. דאל"כ הו"ל למימר דממה שחייבה תורה סקילה לשור. כבר שמעינן איסור אכילה והנאה מבשרו אפי' הקדים ושחטו משנגמר דינו. גם אי לאו דגלי קרא דלא יאכל את בשרו. כמו שמתבאר מסוגיא דבכורות שם. וא"כ שפיר פירש הרא"ה בשם הרמב"ן ז"ל דממה שאמרה תורה סקל יסקל השור לחוד נמי ידעינן להאי תנא דברייתא דהבשר אסור. ואפי' בבן פקועה שאין בו איסור נבלה. דאל"כ נמצא שאין זה עונש הבעלים אלא עונש הבהמה. והרי הך ברייתא אזלא אליבא דר"י דאמר שור המדבר פטור דס"ל דסקילת השור אינה אלא משום עונש הבעלים. דאילו לר"מ גם בלא קרא דלא יאכל את בשרו. ממה שאמרה תורה סקל יסקל לחוד נמי שמעינן איסור אכילה והנאה מן הבשר אפי' שחטו משנגמר דינו. ולדידיה ע"כ לא איצטריך קרא דלא יאכל את בשרו אלא כדי לעבור עלה בל"ת ועשה: 
<b>ועפ"ז</b> ניחא שפיר תמיהת התוס' בזבחים (ע"א ע"א ד"ה ברובע) מנ"ל דרובע ונרבע אסורין בהנאה הא כי כתיב קרא בנוגח הוא דכתיב ולא ילפי מהדדי. כדאמרינן (בפרק שור שנגח דו"ה) יש בנוגח מה שאין ברובע ויש ברובע שאין בנוגח עיי"ש שהניחוה בתימא. ובפירש"י והריטב"א ז"ל בקידושין (נ"ז ע"ב) כתבו דילפינן לה מנוגח עיי"ש. וזה ודאי תמוה כמש"כ בתוס' שם. ומשום זה דעת רבינו אפרים ז"ל הובא בתוס' בכריתות (כ"ד ע"א ד"ה דא"ל) דשור רובע ונרבע באמת מותר בהנאה. אלא שהתוס' שם דחו דבריו מכמה דוכתי דמבואר איפכא עיי"ש בדבריהם ועכ"פ ודאי הדבר תמוה טובא מנ"ל הא. אבל עפמש"כ ניחא שפיר. דרובע ונרבע בדידהו גופייהו כתיב איסור הנאה. ואין צריך למילף מדוכתא אחרינא. דכיון דברובע ונרבע לכ"ע השור בסקילה לעולם בכל ענין אפי' שור המדבר ושל הפקר. ולא כתיב ביה בעלים כלל. וא"כ לכ"ע סקילתו ע"כ אינה אלא גזירת מלך. ואע"ג דתנן (פרק ארבע מיתות נ"ד ע"א) גבי רובע ונרבע אם אדם חטא בהמה מה חטאת אלא לפי שבאת לאדם תקלה על ידה לפיכך אמר הכתוב תסקל. דבר אחר שלא תהא בהמה עוברת בשוק ויאמרו זו היא שנסקל פלוני על ידה עיי"ש. וא"כ משמע לכאורה מזה דסקילת רובע ונרבע נמי לא משום גזירת מלך הוא. אלא מחמת האדם הוא שבאה לה. כמו בנוגח למ"ד שור המדבר פטור. אבל זה ליתא. דהרי צריך להבין מה שהשיב על השאלה ששאל אם אדם חטא בהמה מה חטאת. והשיב לפי שבאת לאדם תקלה על ידה. והרי עדיין אין זו תשובה להשאלה בהמה מה חטאת במה שבאת לאדם תקלה על ידה. אטו היא מצווה להזהר שלא תבא לאדם תקלה על ידה. או אפי' שלא תביא היא בכוונה תקלה לאדם. אבל נראה דהכי קאמר נהי דודאי אין בהמה בת עונש על עבירות שבתורה. מ"מ הרי עשתה דבר רע מצד עצמו שבאת לאדם תקלה על ידה. והו"ל כנוגח שאע"פ שאינה מוזהרת על אזהרות שבתורה. מ"מ כיון דהדבר מצד עצמו הוא דבר רע. ראוי לעונש על כך אפי' את מי שאינו בכלל אזהרות שבתורה. וכל כיו"ב אע"פ שאינה בת דעת מעלה עליה הכתוב כאילו היתה בת דעת ובת עונשין. וחייבה סקילה. וא"כ עכ"פ עיקר עונש סקילה ברובע ונרבע גזירת מלך היא מצד עצמה. כאילו היתה הבהמה בת חיובא על מעשיה. וכן מתבאר מדפרכינן התם (נ"ה ע"א) נכרי המשתחוה לבהמתו תתסר ומקטלא וכו'. ישראל גופא תתסר מידי דהוי ארביעה. ומשני רבא אמרה תורה בהמה נהנית מעבירה תיהרג עיי"ש. ופירש"י ז"ל רבא אמר לפיכך לא ילפינן נעבד מנרבע משום דלא נהנית הבהמה מעבירה וכו' עכ"ל עיי"ש. וביותר ביאור כתב הרמ"ה ז"ל שם על זה וז"ל רבא אמר לעולם היכא דליכא קלון נמי קטלינן. וגבי ישראל או גוי המשתחוה לבהמתו היינו טעמא דלא קטלינן לפי שלא נהנית הבהמה מעבירה. והתורה לא חייבה את הרובע והנרבע מיתה אלא לפי שנהנו מן העבירה עכ"ל עיי"ש. הרי דסקילת הבהמה ברובע ונרבע לכ"ע מחמת עצמה הוא שבאה לה. וא"כ ודאי ממה שאמרה שתסקל שפיר שמעינן בה איסור אכילה והנאה כמו בההיא דבכורות שם. וניחא שפיר תמיהת התוס' שם בזה: 
<b>ומעתה</b> עפ"ז ממילא מבואר דלמאי דקיי"ל כת"ק דר"י דשור המדבר נמי בכלל עונש סקילה דבהמה. וא"כ ע"כ אין זה משום עונש הבעלים אלא גזירת מלך לענוש הבהמה מצד עצמה. וא"כ מקרא דסקל יסקל לחוד נמי שמעינן איסור אכילה והנאה מן הבשר כשקדם ושחטו אחר שנגמר דינו. וקרא דלא יאכל את בשרו ע"כ לא איצטריך אלא כדי לעבור עליו בל"ת ועשה ולהתחייב עליו מלקות. א"כ יפה עשה רבינו הגאון ז"ל שלא מנה לאו זה במנין הלאוין. דאזיל לשיטתו דבכל כיו"ב אינו מונה הל"ת והעשה אלא במצוה אחת. ואחר שמנה כאן העשה שכוללת גם עיקר עונש סקילה שעל הב"ד והצבור. שוב אין הלאו נמנה לפום שיטתו: 
<b>וראיתי</b> להרמב"ם ז"ל בפיה"מ (פ"ד דב"ק מ"ד ע"ב) דתנן שור שהוא יוצא ליסקל והקדישו בעליו אינו מוקדש. שחטו בשרו אסור. ואם עד שלא נגמר דינו והקדישו בעליו מוקדש ואם שחטו בשרו מותר. וכתב על זה הרמב"ם ז"ל שם וז"ל ואמרה תורה סקל יסקל השור ולא יאכל את בשרו. וכיון שגזרה עליו סקילה היאך יתכן לאכלו. אבל הוצרך לא יאכל לאסרו בהנאה עכ"ל עיי"ש. ומתבאר מדבריו אלו שמפרש דהיינו טעמא שאם שחטו משנגמר דינו בשרו אסור. משום דכיון שגזרה תורה עליו סקילה יש בכלל זה איסור אכילת בשרו. אע"פ שעדיין לא נסקל. ואייתר קרא דלא יאכל את בשרו לומר דאסור אף בהנאה. ולהכי אם הקדישו בעליו אינו מוקדש דלאו דידי' הוא. וגם לא חזי לכלום להקדש. אבל דבריו תמוהים ונפלאים מאוד שהם נגד סוגיא דגמרא שם בדוכתה. דהרי לעיל (שם מ"א ע"א) קתני בברייתא דמדכתיב סקל יסקל לא שמעינן איסור אכילה אלא לבתר סקילה. ומשום איסור נבלה. ומדאייתר קרא דלא יאכל את בשרו יליף שמשנגמר דינו אע"פ ששחטו בשרו אסור. ואיסור הנאה יליף מדכתיב ובעל השור נקי. ופרכינן עלה התם וממאי דלא יאכל את בשרו להיכא דשחטו לאחר שנגמר דינו שאסור באכילה. אימא דהיכא דשחטו לאחר שנגמר דינו שרי באכילה הוא. והאי לא יאכל את בשרו להיכא דסקלי' מיסקל דאסור בהנאה הוא דאתי כדר"א וכו' לא תאכלו אחד איסור אכילה ואחד איסור הנאה במשמע וכו'. ומשני אמרי ה"מ היכא דנפיק ליה איסור אכילה ואיסור הנאה מלא יאכל. אבל הכא דאיסור אכילה מסקל יסקל נפקא. אי ס"ד האי לא יאכל את בשרו איסור הנאה הוא. נכתוב רחמנא לא יהנה. א"נ לא יאכל. את בשרו למה לי. דאע"ג דעבדי' כעין בשר דשחטי' אסור עיי"ש. הרי מבואר דמקרא דסקל יסקל לא שמעינן אלא איסור אכילה לאחר סקילה. ומשום איסור נבלה. ואיסורא דקודם סקילה אחר שנגמר דינו לא שמעינן אלא מקרא דלא יאכל את בשרו. ומשום דאייתר. דלאיסור אכילה לא צריך קרא משנסקל. דבלא"ה אסור משום נבלה. ולאיסור הנאה לחוד ליכא לאוקמי'. משום דא"כ הו"ל למיכתב לא יהנה. או משום ייתורא דאת בשרו. והילכך ע"כ לא מיתוקים אלא לאסרו אפי' בשחיטה אחר שנגמר דינו. אלא דממילא נשמע נמי מיני' איסור הנאה מדר"א דאמר כל מקום שנאמר לא יאכל איסור אכילה ואיסור הנאה במשמע. וקרא דבעל השור נקי מוקי ליה לאיסור הנאת עורו. וא"כ דברי הרמב"ם ז"ל שכתב דממה שגזרה תורה על השור סקילה שמעינן כבר גם איסור אכילה בשחיטה לאחר גמר דינו. ומדאייתר קרא דלא יאכל את בשרו שמעינן איסור הנאה. הם תמוהים מאוד. דמלבד שכבר נדחה בסוגיא דגמרא שם הך סברא. משום דא"כ הו"ל למכתב לא יהנה. כיון דאיסור אכילה כבר שמענו מדגזרה תורה עליו סקילה. אי נמי משום דא"כ אייתר ליה קרא דאת בשרו. ובפרט להרמב"ם דס"ל דממה שגזרה תורה סקל יסקל שמענו כבר איסור אכילתו גם קודם סקילה. וכדמוכח להדיא מדכתב דכיון שגזרה עליו סקילה היאך יתכן לאכלו. הרי דמגזירת הכתוב שיסקל שמעינן איסור אכילתו. ולא משום איסור נבלה לחוד דלא שייך אלא אחר סקילה ממש. אבל גזירת סקילה שייכא נמי מיד משנגמר דינו וכמבואר. ועוד דהרי כתב לפרש כן משנתנו שם דקתני אם שחטו משנגמר דינו אסור. וא"כ ודאי אייתר קרא דאת בשרו. דליכא למימר דאיצטריך לענין היכא דשחטי' משנגמר דינו ועבדי' כעין בשר. דהא להרמב"ם ז"ל כבר שמעינן לה מדגזרה תורה שיסקל. ויותר עוד יש לתמוה דגם לפי מאי דס"ד מעיקרא לא הוה בעינן התם למימר אלא דמקרא דסקל יסקל נשמע איסור אכילתו אחר סקילה משום איסור נבלה. וקרא דלא יאכל מוסיף עליו גם איסור הנאה אחר סקילה. אבל קודם שנסקל מותר בשחיטה. וא"כ פירושו של הרמב"ם ז"ל אינו לא כדס"ד מעיקרא ולא כמסקנא. ואפי' לפירושו של הרא"ה בשם הרמב"ן ז"ל דמסקל יסקל נפק"ל איסור אכילתו משנסקל איסור מצד עצמו מלבד איסור נבלה. מ"מ עכ"פ גם לפ"ז לא הוה בעי למימר מעיקרא אלא דמסקל יסקל נשמע איסור אכילתו משנסקל. ולא כמו שפירש הרמב"ם ז"ל דמיני' שמעינן איסורא גם בשחיטתו אחר שנגמר דינו: 
<b>הן</b> אמת שנראה דמקור דברי הרמב"ם ז"ל אלו הוא ממה שאמרו בירושלמי (פ"ג דערלה ה"א) רבי אבהו בשם רבי יוחנן העושה אספלנית משור הנסקל אינו לוקה שאין ל"ת שלו מחוור וכו'. מתניתא פליגא על ר"י. ממשמע שנאמר סקל יסקל השור וכי אין אנו יודעין שבשרו אסור באכילה. ומה ת"ל לא יאכל את בשרו. להודיעך שכשם שאסור באכילה כך אסור בהנאה מה עביד ליה רבי יוחנן. פתר לה בשקדמוהו הבעלים ושחטוהו עד שלא נגמר דינו עיי"ש. והכי איתא נמי בירושלמי דפסחים (פ"ב ה"א) עיי"ש בקה"ע שמשבש גירסת הירושלמי שם. שצ"ל משנגמר דינו. ואשתמיטתי' דגם בתלמודא דידן (בב"ק מ"ד. ע"ב) קאמרינן וגמר דין לא בעינן והא השור יסקל גמר דין הוא עיי"ש. הרי דסקילת השור קרי לה גמר דין. וא"כ פשוט דגם בירושלמי שם דקאמר עד שלא נגמר דינו. הכוונה היא עד שלא נסקל. וכן פירש במרה"פ שם. אלא שלא הביא שכיו"ב מבואר שם בהדיא בתלמודא דידן. ועי' ג"כ לעיל (שם י"ג ע"ב). ועכ"פ מבואר דלהך ברייתא דירושלמי משום דאייתר ליה קרא דלא יאכל את בשרו מוקי ליה לאיסור הנאה וכדברי הרמב"ם ז"ל. אלא דלכאורה כיון דאליבא דרבי יוחנן מוקי ייתורא דקרא לענין שאם קדמוהו הבעלים ושחטוהו משנגמר דינו. נראה דאליבא דהך תנא דברייתא ס"ל דאם שחטו משנגמר דינו שרי. וכדהוה בעי למימר בפירכא דפריך בתלמודא דידן. וא"כ דברי הרמב"ם ז"ל אינם לא כר"י ולא כתנא דהך ברייתא. אבל אין זה מוכרח. דאפשר לומר דמשמע ליה להרמב"ם ז"ל דודאי גם תנא דהך ברייתא ס"ל דאם שחטו משנגמר דינו אסור. אלא דס"ל דלהכי לא איצטריך קרא דלא יאכל את בשרו. משום דמקרא דסקל יסקל גופי' שמעינן לה. דמכיון שגזרה עליו תורה סקילה. שמעינן שאסור מיהת באכילה. ולא איצטריך קרא דלא יאכל אלא לאיסור הנאה. אבל ר"י לא משמע ליה מקרא דסקל יסקל איסור לשחטו משנגמר דינו. ומשום הכי איצטריך ליה קרא דלא יאכל להכי אבל איסור הנאה לא שמענו. וא"כ דברי הרמב"ם ז"ל בזה הם כברייתא זו דירושלמי שם: 
<b>אלא</b> דמ"מ דבריו תמוהים שהרי בתלמודא דידן אידחיא הך סברא. ומסיק דאי אפשר לומר דקרא דלא יאכל לא מיתוקם אלא לענין איסור הנאה בלבד. וגם מבואר שם דמקרא דסקל יסקל ליכא למשמע אלא איסור אכילה לאחר שנסקל בלבד. וא"כ היכי שביק הרמב"ם תלמודא דידן ונקט כברייתא דירושלמי. דודאי נראה דלתלמודא דידן ס"ל דמשבשתא היא. ומיהו במאי דאמרינן בתלמודא דידן התם דקרא דלא יאכל ליכא לאוקמי באיסור הנאה בלבד. משום דא"כ הו"ל למכתב לא יהנה. איכא למימר דלא קאמר התם הכי אלא אליבא דההוא תנא דהך ברייתא דהתם בלבד. דמהאי טעמא לא בעי לאוקמי הך קרא דלא יאכל לאיסור הנאה בלבד. אף דאין זה הכרח גמור מצד עצמו. משום דאיכא למידחי דאפיק הנאה בלשון אכילה לומר דשיעור הנאתו כשיעור אכילה בכזית או לענין דאינו מוזהר על הנאתו אלא בענין שראוי לאכילה. ועי' מש"כ המל"מ (פ"ה מהלכות יסוה"ת) ובהלכות אבל (פי"ד הכ"א) ובשאר אחרונים בזה. והרי בתלמודא דידן נמי אשכחן דלא חייש להוכחה זו. דבפ"ב דפסחים (כ"ד ע"א) אמרינן כתיב לא יאכל ואם אינו ענין לגופי' דהא כתיב וכו' ואם אינו ענין לאכילה תניהו ענין להנאה עיי"ש. בכולה סוגיא דהתם. והשתא כיון דלא אתי קרא אלא לאיסור הנאה קשה דלא הו"ל למכתב לא יאכל אלא לא יהנה. וכבר עמד בזה אחד מהראשונים ז"ל הובא בש"מ (בב"ק שם מ"א ע"א) ונדחק בזה עיי"ש. וגם ראיתי למהר"ם חלאוה ז"ל (פסחים כ"ב ע"א) שנראה שהרגיש בזה ותירצה כלאחר יד. וז"ל ומשני א"כ לימא קרא לא יהנה. כלומר דכיון דלא איכתיב בהדיא בהנאה ואצטרכי' למידרש. טפי עדיף למידרש לא יאכל לאחר ששחטו אחר שנגמר דינו ולאוקמי' באכילה ממש כדכתיב וכו' עכ"ל עיי"ש. וכוונתו דודאי אין זה הכרח גמור. דשפיר איכא לאוקמי קרא דלא יאכל באם אינו ענין לאכילה תניהו ענין להנאה. אלא דהכא כיון דאפשר לאוקמי' באכילה ממש לענין אם שחטו אחר גמר דינו. טפי עדיף מלאוקמי' לאחר סקילה ולאיסור הנאה גרידא. וא"כ היינו דוקא אליבא דההוא תנא דהך ברייתא דמדכתיב סקל יסקל לא משמע ליה אלא איסור אכילה אחר סקילה. אבל להך ברייתא דירושלמי שם דמקרא דסקל יסקל לחוד נמי משמע ליה איסור אכילה אפי' בשחיטה שאחר גמר דינו. כמש"כ הרמב"ם ז"ל שם. א"כ אפי' אי מוקמית קרא דלא יאכל להיכא דשחטו לאחר גמר דינו נמי לא איצטריך קרא אלא לאיסור הנאה בלבד. וא"כ שוב ליכא קושיא דלכתוב קרא לא יהנה. וגם אידך שינויא דמשני מדכתיב את בשרו דאייתר למידרש אע"ג דעבדי' כעין בשר דשחטי'. איכא למימר דלא קאמר הכי אלא אליבא דהאי תנא לחוד. דכיון דלדידי' איכא למידרש קרא דלא יאכל את בשרו לשחטו אחר שנגמר דינו דרשינן. אבל עיקר הך דרשא אינה מוכרחת. דאיכא למימר דלהנך תנאי דדרשי התם לקמן מדכתיב את בשרו הטפל לבשרו לאיסור הנאת עורו עיי"ש. שוב איכא למימר דכולי' קרא להכי הוא דאתי. ולא אייתר קרא. וכיו"ב אמרינן בחולין (ע' ע"ב) עיי"ש אלא משום דלהך תנא איכא למידרש מיני' נמי איסור אם שחטו אחר גמר דינו דרשינן. וכ"כ בהדיא בש"מ שם בשם הר"א מגרמייזא ז"ל עייש"ה. וא"כ לההוא תנא דברייתא דירושלמי שם אין מזה מקום קושיא. כיון דלדידי' גם לאיסור דשחטו אחר גמר דינו לא צריך קרא. ועי' ג"כ במש"כ התוס' (פ"ב דפסחים כ"ב ע"ב ד"ה סד"א) עייש"ה: 
<b>אלא</b> דמ"מ ודאי קשה טובא דדחי ברייתא דתלמודא דידן מקמי ברייתא דירושלמי. דלברייתא דידן מבואר דס"ל דמקרא דסקל יסקל ליכא למשמע איסור אכילה אלא משנסקל ומשום איסור נבלה. ואפי' לפי' הרא"ה בשם הרמב"ן ז"ל עכ"פ לא שמענו מהך קרא שום איסור קודם סקילה אי לאו קרא דלא יאכל וגו'. ובפרט דגם מברייתא דירושלמי שם אין הכרח לומר דפליג בעיקר הך סברא על תנא דברייתא דידן וכמשכ"ל. וגם תמוה מה הכריחו להרמב"ם ז"ל לכך למידחי ברייתא דתלמודא דידן ולמינקט כברייתא דירושלמי. ובפרט דגם בירושלמי פליג רבי יוחנן על ברייתא דהתם. אבל ע"פ מה שביארנו לעיל לדעת רבינו הגאון ז"ל ניחא שפיר גם דברי הרמב"ם. אלא דס"ל כפשטא דסוגיא דפ"ב דבכורות שם דממה שגזרה תורה מיתה לא שמענו אלא איסור אכילה. וא"כ היינו ממש כברייתא דירושלמי שם. וברייתא דתלמודא דידן אזלא אליבא דרבי יהודה דסקילת השור אינה אלא משום עונש הבעלים. אבל אנן קיי"ל כר"מ דאין זה משום עונש הבעלים דאפילו שור המדבר חייב סקילה. והילכך ממה שגזרה תורה עליו סקילה שפיר שמעינן נמי איסור בששחטו אחר שנגמר דינו. אלא דמ"מ הרמב"ם ז"ל בחבורו הגדול (סוף פ"ד מהלכות מאכלות אסורות) חזר בו מזה. ונקט שס כברייתא דתלמודא דידן עיי"ש. ועכ"פ עפמשכ"ל עלה בידינו ליישב דבריו בפיה"מ שם שלא יהיו תמוהים ונסתרים מהסוגיא בדוכתה. אלא דזהו רק לפי מה שהבין הרמב"ם ז"ל דאיסור אכילה דנקט בסוגיא דבכורות שם דוקא הוא. אבל אין זו דעת רבינו הגאון ז"ל אלא ה"ה איסור הנאה שמעינן מחיובא דמיתה לסוגיא דהתם. וכמו שביארנו לעיל. ועפ"ז דבריו נכונים מה שלא מנה לאו זה כמו שנתבאר. אלא דזה לא יתכן רק לרבינו הגאון ז"ל לשיטתו. אבל להבה"ג וסייעתו ז"ל אכתי לא עלתה בידינו מאומה: 
<b>עוד</b> יש אתי מקום לדון בזה ע"פ מאי דצ"ע לכאורה בעיקר הוכחת תנא דברייתא דקאמר ממשמע שנאמר סקל יסקל איני יודע שנבלה היא ונבלה אסורה באכילה מה ת"ל לא יאכל את בשרו מגיד לך הכתוב שאם שחטו וכו'. ולכאורה עיקר הוכחה זו ליתא לפי מאי דאמרינן ביומא (פרק בא לו ע"ב ע"א) אמר רב יהודה המקרע בגדי כהונה לוקה שנאמר לא יקרע. מתקיף לה ראב"י ודילמא הכי קאמר רחמנא נעביד ליה שפה כי היכי דלא ניקרע. ומשני מי כתיב שלא יקרע. עוד אמרינן התם אמר ר"א המזיח חשן מעל האפוד והמסיר בדי ארון לוקה שנאמר לא יזח ולא יסורו. מתקיף לה ראב"י דילמא כי קאמר רחמנא הדקינהו ועבדינהו שפיר כדי שלא יזח ולא יסורו. ומשני מי כתיב שלא יזח ושלא יסורו עיי"ש. והנה לקמן שם מבואר דגם רבי יוסי בר חנינא ס"ל כראב"י דמאי דכתיב לא לא יסורו אינו אלא לומר הדקינהו ועבדינהו שפיר כדי שלא יסורו ממנו. ואין זה אזהרת לאו ללקות עליו. ומייתי לי' סייעתא מברייתא דתניא נמי הכי עיי"ש. והשתא לראב"י ולריב"ח קשה כאן בהך ברייתא מאי הוכחה היא. ודילמא לעולם אם שחטו לאחר שנגמר דינו מותר. והכי קאמר רחמנא סקל יסקל השור כדי שלא יאכל את בשרו. שע"י סקילתו יאסר באיסור נבלה. ולעולם אין לנו בו אלא איסור נבלה בלבד משנסקל. ובודאי עכ"פ מיהת איסור אכילה שפיר שמעינן מיני' אפי' אם שחטו אחר שנגמר דינו. דכיון דחזינן דקפיד קרא לנבלו כי היכי דליתסר מלאכלו. ממילא שמעינן שאין לו היתר אכילה בשחיטה. ואינו עומד אלא להתנבל. אלא דמ"מ אזהרת לאו ללקות עליו אין לנו בו אלא משנסקל משום אזהרת לאו דנבלה בלבד. איברא דודאי בהך ברייתא גופא ליכא שום קושיא בהכי. כיון דבברייתא לא קתני אלא שאם שחטו לאחר שנגמר דינו אסור באכילה. אבל חיובא דמלקות לא נזכר כלל. וא"כ אפשר לומר דאין ה"נ קאמר דמיתסר באכילה. מדחזינן דקפיד רחמנא לנבלו בסקילה ופרושי קא מפרש בהדיא טעמא כדי שלא יבוא לאכול את בשרו. אבל אזהרת לאו בדבר ודאי ליכא כששחטו. ומה"ט נמי במתניתין דלקמן (שם מ"ד ע"ב) לא קתני אלא שאם שחטו בשרו אסור. איסורא הוא דאיכא אבל מלקות ליכא. וכדדייקינן כה"ג ריש פרק בתרא דיומא עייש"ה ובמש"כ התוס' פרק בתרא דזבחים (קט"ז ע"ב ד"ה אסור). אלא דקשה מדאמרינן (פ"ב דפסחים כ"ד ע"ב) אמר רבי אבהו א"ר יוחנן כל איסורין שבתורה אין לוקין עליהן אלא כדרך הנאתן. למעוטי מאי אמר רב שימי ב"א למעוטי שאם הניח חלב של שור הנסקל ע"ג מכתו שהוא פטור עיי"ש. הרי דס"ל לר"י דאיכא מלקות בשור הנסקל מקרא דלא יאכל את בשרו שהוא אזהרת לאו. וכן מבואר בירושלמי (פ"ב דפסחים ובפ"ג דערלה שם) עיי"ש. מיהו הא נמי לא תקשה דאפשר לומר דרבי יוחנן ס"ל כרב יהודה וכר"א ביומא שם דס"ל דכל כיו"ב אזהרת לאו גמור הוא. דאם איתא שלא בא הכתוב אלא ליתן טעם למצוה הקודמת הו"ל למיכתב שלא יקרע שלא יזח ושלא יסורו. וא"כ הכא נמי אם איתא דמאי דכתיב ולא יאכל את בשרו אינו אלא טעם אדלעיל מיניה דכתיב סקל יסקל השור כדי שלא יאכל את בשרו. הו"ל למיכתב שלא יאכל את בשרו. ומדכתיב ולא יאכל. ש"מ דאזהרת לאו הוא ויש בו מלקות. ובפרט דר"א תלמידי' דר"י הוה ומסתמא כוותי' ס"ל. וכדאמרינן ביבמות (סו"פ האשה רבה צ"ו ע"ב) יושב ודורש והכל יודעין שמתורתו של ר"י הוא עיי"ש. ומזה הביאו התוס' (רפ"ק דיומא ד' ע"א) ראיה דכל מאי דקאמר ר"א סתם מסתמא משמיה דר"י רבי' אמרה עיי"ש. וא"כ ר"י בפסחים שם בבבלי ובירושלמי לשיטתי' אזיל דס"ל דכל כה"ג חשיב לאו גמור ולוקין עליו. ותמיהני על הרמב"ם ז"ל (בסה"מ לאוין קפ"ח) שהביא ראיה דקרא דלא יאכל את בשרו הוא אזהרת לאו ממה שאמרו במכילתא שור שיצא ליסקל וקדמו בעלים ושחטוהו בשרו אסור באכילה עיי"ש. ובאמת דמשם אין ראיה. ואדרבה כיון דלא קתני אלא שאסור באכילה איכא למימר איסורא הוא דאיכא אבל אזהרת לאו ומלקות ליכא. ולעיקר הדין דאם שחטו משנגמר דינו בשרו אסור. לא הוצרך להביא מלשון המכילתא. שהרי משנתנו היא. דתנן (פ"ד דב"ק מ"ד ע"ב) שור שהוא יוצא ליסקל שחטו בשרו אסור עיי"ש. וטפי הו"ל להביא ממשנה ערוכה. ולענין אזהרת לאו ומלקות לא היה לו להביא אלא מדברי רבי יוחנן (פ"ב דפסחים) בבבלי ובירושלמי שם. אבל מלשון המכילתא לא מוכח מידי: 
<b>איברא</b> דלפמש"כ קשה לכאורה במאי דפרכינן בסוגיא דב"ק שם וממאי דלא יאכל את בשרו להיכא דשחטו אחר שנגמר דינו שאסור באכילה. אימא דהיכא דשחטו אחר שנגמר דינו שרי באכילה. והאי לא יאכל את בשרו להיכא דסקלי' מסקל דאסור בהנאה הוא כדר"א וכו' עיי"ש. ולפי מש"כ אין כאן מקום קושיא כלל. דכיון דלא אתי האי תנא דברייתא לומר שיש בזה אזהרת לאו על אכילתו ע"י שחיטה שאחר גמר דינו. אלא הכי קאמר דמדקיהיב קרא טעמא וקאמר סקל יסקל השור כי היכי דלא יאכל את בשרו. ממילא נשמע שאפי' עדיין לא נסקל אלא שחטו. בשרו אסור. מדחזינן שהקפיד הכתוב על אכילתו וצוה שיתנבל בסקילה כדי שלא יהא נאכל. וא"כ ודאי אין לנו להוכיח מזה אלא שאפי' שחטו בשרו אסור. אבל לומר שאם שחטו לאחר שנגמר דינו שרי באכילה. וקרא דלא יאכל לאיסור הנאה הוא דאתי. לא יתכן ע"כ כלל. אם לא שנאמר דהך קרא הו"ל אזהרת לאו בפ"ע כמבואר. דהרי כיון דלא קאמר קרא אלא שחייבין לסקלו כדי שיתנבל ולא יאכל את בשרו. א"כ ודאי אין לנו מזה אלא דקפיד רחמנא על אכילתו כאיסור נבלה בלבד. אבל איסור הנאה לא שמענו אפי' אם בעלמא כל מקום שנאמר לא יאכל איסור הנאה נמי במשמע. וגם ודאי כיון דגלי קרא דסקילתו הוא כדי שלא יאכל ע"כ אי אפשר לומר שיהא ניתר לאכלו בשחיטה. והכי נמי קשה בסוגיא דפסחים (כ"ב ע"ב) עייש"ה. מיהו גם מההיא ליכא קושיא כ"כ. דאיכא למימר דהך פירכא אזלא אליבא דמ"ד התם ביומא דכל כיו"ב לאו גמור הוא. דאל"כ הו"ל למיכתב שלא יאכל. ומדכתיב ולא יאכל ש"מ אזהרת לאו הוא. וכיון דהו"ל אזהרת לאו בפ"ע שפיר פריך דילמא לא אתי קרא אלא לאיסור הנאה. אבל אם שחטו אחר שנגמר דינו שרי. ואיצטריך לשנויי כדמשני. אבל לריב"ח וראב"י דס"ל דכל כיו"ב שפיר מתפרש קרא כטעם למצוה שקדמה לו. ודאי בלא"ה ליכא קושיא לא כאן ולא בסוגיא דפסחים שם: 
<b>ומעתה</b> עפ"ז אפשר לומר דהיינו טעמא דרבינו הגאון ז"ל שלא מנה לאו זה דלא יאכל את בשרו. משום דלשיטתו אזיל שלא מנה ג"כ הנך שלשה לאוין דלא יסורו ולא יזח ולא יקרע. והיינו ע"כ מטעם דס"ל דקיי"ל כראב"י וריב"ח דס"ל דאינם אזהרת לאוין. ולא באו אלא לטעם למצוה שקדמה להם לעיל מיניה. וכמו שביארנו כבר לעיל במנין הלאוין (ל"ת רי"ב רי"ג) ובמבוא (סי' ז' שורש ה') עייש"ה. וא"כ כאן נמי קרא דלא יאכל את בשרו אינו אזהרה אלא טעם למה שגזרה תורה סקל יסקל דכתיב לעיל מיניה. ויפה עשה שהשמיטו ממנין הלאוין. והרמב"ם ז"ל וסייעתו שמנאוהו. לשיטתייהו אזלי שמנו ג"כ הנך שלשה לאוין דלא יסורו ולא יזח ולא יקרע. כמש"כ הרמב"ם ז"ל בסה"מ (לאוין פ"ו פ"ז פ"ח) עיי"ש. והיינו משום דס"ל דקיי"ל כר"א ור"י דס"ל התם ביומא דמדלא כתיב שלא יקרע ושלא יסורו. אין לנו לומר שלא באו אלא לטעם. ואזהרות לאוין נינהו. הילכך הכא נמי אין לנו לומר דקרא דלא יאכל את בשרו לא בא אלא לטעם לסקילה אלא אזהרת לאו גמור הוא ויש למנותו במנין הנאוין. אף ע"ג דמפשטי' דקרא משמע יותר שלא בא אלא לטעם. וכדקתני בברייתא ממשמע שנאמר וכו' ומה ת"ל לא יאכל וכו'. אבל אם נפרש שלא בא הכתוב אלא לטעם ניחא שפיר ולק"מ כמבואר. וגם לבתר דמוקי קרא לענין אם שחטו אחר שנגמר דינו אכתי אין הכתוב מתיישב ע"פ פשוטו. דהרי קרא דלא יאכל בתר סקילה הוא דכתיב. וכבר נדחק רש"י ז"ל בזה (בפסחים שם) ד"ה שאם שחטו וכו'. וכתב וז"ל וה"ק קרא סקל יסקל השור. ואי לא סקלו אעפ"כ לא יאכל את בשרו עכ"ל עיי"ש. וזה ודאי דחוק טובא. דפשטי' דקרא ודאי משמע דאסקילה קאי ולא כשלא סקלו. וגם שחיטה מאן דכר שמה. וגם בקידושין (נ"ו ע"ב) נדחק רש"י בזה עיי"ש. ובסוגיא דב"ק שם נדחק לפרש קצת בדרך אחר עיי"ש. אבל אם נפרש דהכתוב לא בא אלא לטעם מתפרש הכתוב כפשוטו. מ"מ כיון דלא כתיב שלא יאכל אלא ולא יאכל. אין לנו לפרשו כטעם. אלא לאו גמור בפ"ע הוא. כההוא דהתם לר"י ולר"א. דגם התם לפום פשטי' דקרא ודאי משמע שלא בא הכתוב אלא לפרש טעם המצוה הקודמת כדקאמר ראב"י. ואפי' הכי מדלא כתיב שלא. ס"ל לר"י ולר"א שאין הכתוב מתפרש אלא כאזהרת לאו בפ"ע. ולהכי הרמב"ם ז"ל וסייעתו דס"ל דהתם קיי"ל כר"י ור"א. גם כאן בלאו דשור הנסקל ס"ל הכי. אבל רבינו הגאון ז"ל דס"ל דהתם קיי"ל כראב"י וריב"ח. הילכך גם כאן אזיל לשיטתו ולא מנה לאו זה במנין הלאוין שלו: 
<b>ועפ"ז</b> אפשר ליישב קצת גם דעת הבה"ג ז"ל וסייעתו. דאע"ג דהבה"ג וסייעתו ז"ל מנו במנין הלאוין שלהם ל"ת דלא יסורו ול"ת דולא יזח החושן. מ"מ הרי לא מנו ל"ת דלא יקרע. וכבר ביארנו שם במנין הלאוין ובמבוא שדברי הבה"ג בזה הם נוסדים ע"פ סוגיא דפרק בתרא דמכות. מדפריך אביי ממלקות דל"ת דלא יסורו הבדים. וממלקות דל"ת דולא יזח. ולא פריך נמי ממלקות משום ל"ת דלא יקרע המעיל. וגם שאר אמוראי התם דפרכי טובא ולא פרכי נמי מקורע המעיל. ש"מ דס"ל דאע"ג דלא יסורו ולא יזח אזהרות לאוין גמורין נינהו ולוקין עליהן. ולא אמרינן כראב"י שלא באו אלא לטעם. מ"מ בלאו דלא יקרע ס"ל כראב"י דאינו אזהרת לאו. משום שלא בא הכתוב הזה אלא לטעם מצות שפה יהיה לפיו דכתיבא לעיל מיניה. ולכן לא מנו הבה"ג וסייעתו ז"ל לאו זה. וכבר הרגישו בזה קצת מן האחרונים ז"ל. וכמש"כ שם עיי"ש. אלא דמ"מ עדיין עיקר הדבר צריך ביאור מאיזה טעם יש לחלק בזה בין לאו דלא יקרע ללאוי דלא יסורו ולא יזח. והרי לפי המתבאר בסוגיא דיומא שם הנך תלתא לאוי שקולים הם וטעם אחד להם לכ"ע. בין למ"ד דאזהרות לאוין נינהו ובין למ"ד שלא באו אלא לטעם. ור"י ור"א לא פליגי אלא מר אמר חדא ומר אמר חדא. מיהו נראה דמ"מ אמוראי דסוגיא דמכות שם אפשר לומר דס"ל לחלק בזה בינייהו. דדוקא בלאו דלא יקרע אית לן למימר שלא בא הכתוב אלא ליתן טעם למצוה הקודמת. משום שאם לאזהרת לאו הוא בא. ודאי לא יתכן לחלק בין המעיל לשאר בגדי כהונה לענין זה. וכדקאמר רב יהודה המקרע בגדי כהונה לוקה שנאמר לא יקרע. הרי דפסיקא ליה לר"י דקאי על כל בגדי כהונה. אע"ג דלא כתיב אלא גבי מעיל בלבד. אבל לראב"י דאתקיף עלה. וקאמר שלא בא הכתוב אלא לנתינת טעם אדלעיל מיני' דכתיב שפה יהיה לפיו. לא קאי אלא על המעיל בלבד. וא"כ ודאי עדיף טפי לומר דאיצטריך קרא לגופי'. למעיל דכתיב גבי'. מלומר דלאו דוקא מעיל. אלא ה"ה לכולהו בגדי כהונה. והילכך בלאו דלא יקרע מסתבר יותר כדברי ראב"י דאמר שלא בא הכתוב אלא לטעם ואינו אזהרת לאו. משא"כ בהנך לאוי דלא יסורו ולא יזח. דבכל ענין לא מפקינן הנך קראי מפשוטן. דאפילו לר"א דס"ל דאזהרות לאוין נינהו. מ"מ לא באו להזהיר אלא על בדי הארון ועל החושן בלבד. וכ"ש לראב"י דקאמר שלא באו אלא לנתינת טעם. והילכך בהנך שפיר אית לן למימר טפי כדקאמר ר"א. דמדלא כתיב שלא יסורו ושלא יזח. אית לן למימר שלא לנתינת טעם באו. אלא לאזהרות לאוין בפ"ע. ומה"ט בסוגיא שם אע"ג דלענין מסיר בדי הארון ומזיח החושן מעל האפוד ס"ל לאביי כר"א דלוקה. משום דהו"ל אזהרות לאוין גמורים. מ"מ במקרע בגדי כהונה ס"ל דלאו בר מלקות הוא. משום דקרא דלא יקרע. לא קאי אלא על המעיל בלבד כפשטי' דקרא. ואינו אלא נתינת טעם לדלעיל מיני' דכתיב שפה יהיה לפיו. ולא אזהרת לאו הוא. וכראב"י דפליג עלי' דרב יהודה התם. אע"ג דלא כתיב שלא יקרע. מטעם שביארנו: 
<b>ובלא"ה</b> כבר ראיתי להרב מר"ט (שורש חמישי) שכתב לחלק בין לאו דלא יקרע לתרי לאוי דלא יסורו ולא יזח. משום די"ל דבהנך תרי לאוי ס"ל לאביי דאי אפשר לומר דלא באו אלא לטעם. משום דבלא"ה כבר כתב בהו קרא טעם. דבקרא דלא יסורו ליכא למימר דלא אתי אלא לומר הדקינהו ועבדינהו שפיר כדי שלא יסורו כדקאמר ראב"י. שהרי בלא"ה כבר כתיב בטבעות הארון יהיו הבדים. דמשמע שאין נשמטין. כדקתני התם בברייתא לקמן עיי"ש. וכן בקרא דולא יזח ליכא לפרש שהוא טעם כדי שלא יזח. דהא כבר כתיב לעיל מיניה להיות על חשב האפוד. ופירש"י להיות החשן דבוק אל חשב האפוד. וא"כ זהו הטעם של המצוה דלעיל מיניה. דכתיב וירכסו בפתיל תכלת להיות על חשב האפוד. להיות החשן דבוק אל חשב האפוד. וא"כ ע"כ ולא יזח דכתיב בתרי'. אינו אלא אזהרת לאו בפ"ע. ואינו טעם לבד. אבל בקרא דלא יקרע. אע"ג דלא כתיב שלא יקרע. משמע ליה לאביי כראב"י שלא בא הכתוב אלא לנתינת טעם אדלעיל. דכתיב שפה יהיה לפיו עיי"ש בדבריו שהאריך בזה. ומעתה עפ"ז נראה דכאן נמי קרא דלא יאכל את בשרו לא דמי אלא ללאו דלא יקרע. בין לטעמא דידי בין למש"כ במר"ט שם. דהרי גם כאן ליכא טעם אחר בקרא. וגם אם נוקים קרא לאזהרת לאו ע"כ אית לן למיעקר קרא מדכתיב בתר סקל יסקל ולאוקמי' על קודם סקילה. כמו שנדחק רש"י ז"ל שם. וזה עדיף טפי מלגבי קרא דלא יקרע. דהתם עכ"פ אפי' אי מיתוקים קרא לאזהרת לאו. מ"מ הרי אע"ג דמתפרש גם על כל שאר בגדי כהונה מיהא על המעיל נמי קאי. משא"כ כאן דלא קאי אלא על קודם סקילה בלבד ולא על אחר סקילה. אע"ג דאחר סקילה הוא דכתיב. אלא דממילא גם כשאכל מבשרו משנסקל עובר אף על לאו דלא יאכל את בשרו. אבל עיקר קרא ע"כ צריך לאוקמי' על קודם סקילה אם שחטו וכדקתני בברייתא. וא"כ ודאי מסתברא טפי לומר שלא בא הכתוב אלא לטעם לסקילה. כדס"ל לאביי וראב"י בקרא דלא יקרע. והשתא א"כ ממילא מתבאר דהבה"ג ז"ל ג"כ לשיטתו אזיל שלא מנה לאו דלא יקרע. משום דס"ל דבזה קיי"ל כראב"י כדמוכחא סוגיא דמכות שם. ולכך לא מנה ג"כ לאו דלא יאכל את בשרו: 
<b>עוד</b> נראה קצת לדון בזה ע"פ מה שעמד הראב"ע ז"ל (פרשת משפטים) במאי דקאמר בברייתא שם ממשמע שנאמר סקל יסקל השור איני יודע שהיא נבילה ואסורה באכילה. ומה ת"ל לא יאכל את בשרו וכו'. ומאי קושיא ודילמא כיון דאמר רחמנא בנבלה לגר אשר בשעריך תתננה ואכלה וגו'. קאמר קרא הכא ולא יאכל את בשרו כשאר נבלה לגר אשר בשעריך או לנכרי עיי"ש בדבריו. מיהו משום זה ליכא קושיא כ"כ. דודאי מסתמא ליכא לאוקמי אזהרה שכתובה בתורה סתם. להזהיר לנכרים. ואע"ג שמצינו בתורה אזהרה דבן נכר לא יאכל בו. שלדעת כמה מהראשונים ז"ל היא אזהרה לנכרי עצמו. מ"מ שאני התם דבהדיא כתיב בקרא בן נכר. משא"כ באזהרה סתם כההיא דהכא. לית לן לאוקמי בנכרים. וגם בההיא דהתם כבר תמה בזה בתוס' הרא"ש ז"ל ביבמות (פרק הערל ע"א ע"א) עיי"ש. ובמש"כ שם עוד לעיל (ע' ע"ב). ואע"ג דאכתי אפשר לאוקמה אזהרה לישראל שלא יאכילנו הוא לגר תושב או לנכרי. מ"מ כיון דלישנא דקרא לא יאכל משמע טפי דהאזהרה היא להאוכל גופי'. מוטב יותר לאוקמי קרא לענין אם שחטו אחר שנגמר דינו שאסור. אלא דאכתי יש להקשות ע"פ מה שכתב בתשו' בשמים ראש (סי' שכ"ד) לדון בדבר החדש לפי מאי דאמרינן בגיטין (פרק השולח ל"ח ע"ב) אמר רב המקדיש עבדו יצא לחירות וכו' דליהוי עם קדוש קאמר. ופירש"י וז"ל דליהוי עם קדוש ישראל גמור דכתיב בהו כי עם קדוש אתה עכ"ל עיי"ש. ולפ"ז נראה דכיון דבנבלה כתיב לא תאכלו כל נבלה וגו' כי עם קדוש אתה וגו'. א"כ עבדים שאינם בכלל עם קדוש אינם מוזהרים על לאו דנבלה. וגז"ש דגמרינן לה לה מאשה לא שייכא הכא. משום דקרא דעם קדוש אתה מיעטי' מכלל הך גז"ש. כי היכי דמותר בממזרת משום דבאזהרת ממזר כתיב קהל ה'. ועבדים אינם בכלל קהל ה'. ועפ"ז ביאר שם דברי הטור (יו"ד סי' א') שלא הכשיר לשחיטה אלא עבדים משוחררים. ותמהו האחרונים ז"ל עליו דמהיכא תיתי לפסול שאינו משוחרר. והא כיון שמל וטבל לשם עבדות נתחייב במצות כאשה. וכיון דאשה כשרה לשחיטה עבד נמי כשר. ובהדיא תנן (ריש פ"ג דזבחים) דאפי' לשחיטת קדשים עבדים כשרים עיי"ש. ולפ"ז ניחא דבחולין כיון שהותר בנבלה לאו בר זביחה הוא. משא"כ בקדשים שגם הוא חייב בשחיטת הפסח ושאר קדשים שמתחייב בהן. הילכך לגבי קדשים חשיב בר זביחה. עיי"ש בדבריו שהאריך בזה. ואף דודאי מילתא חדתא היא. מ"מ דבריו נוסדים על יסוד נאמן: 
<b>וראיתי</b> שם שהעיר להקשות על זה דמדפרט הכתוב בנבלה לגר אשר בשעריך תתננה ואכלה וגו'. מכלל דלעבד שמל וטבל לשם עבדות אסורה עיי"ש. ואין בזה מקום קושיא כלל לדעתי. דבפשיטות איכא למימר דודאי לעבד נמי שרי. אלא דגר תושב ונכרי איצטריך למיכתב לדברים ככתבן או להקדים נתינה דגר למכירה דנכרי. לר"מ כדאית ליה ולר"י כדאית ליה (פ"ב דפסחים כ"א ע"ב) עיי"ש. ואי הוה כתב קרא עבד לא הוה שמעינן מיניה לגר תושב. דהרי ודאי עבד שמל וטבל שחייב במצות עדיף מגר תושב. וא"כ לר"י דאמר דברים ככתבן לגר בנתינה ולנכרי במכירה ואסור ליתן להם מתנת חנם. אי לא הוה כתיב אלא עבד ה"א דוקא לעבד. אבל גר תושב הו"ל בכלל נכרי ואסור ליתן לו נבלות. ועי' בתוס' (פ"ק דע"ז כ' ע"א) בד"ה להקדים עייש"ה. וכ"ש לר"מ דדריש קרא להקדים נתינה דגר למכירה דנכרי. דפשיטא דמדאיצטריך קרא להקדים נתינה דעבד. ליכא למשמע מיניה להקדים גר תושב. ובפרט לפמש"כ התוס' בע"ז שם (ד"ה ור"מ) דגם בתר דגלי קרא לא מיחייב להקדים נתינה דגר תושב למכירה דנכרי אלא בנבלה דוקא שאינה שוה אלא דבר מועט לישראל עיי"ש. וא"כ פשיטא דאי לא הוה כתיב בקרא אלא עבד. דהיה ראוי לומר דגר תושב אין לו להקדימו למכירה דנכרי אפי' בנבלה מטעם שכתבו התוס' שם עיי"ש. אבל מה שרצה שם לומר דה"ה נמי לטרפה דכתיב בה ואנשי קודש תהיון לי וגו'. אלא שהוקשה לו מדכתיב בה לכלב תשליכון אותו מכלל דלעבד אסורה עיי"ש. ולדידי מזה לק"מ דמלבד דלפי מה שדרשו במכילתא (משפטים פ"כ) דלכלב לא כלב ממש קאמר קרא. אלא ככלב. ואפי' נכרי במשמע עיי"ש. א"כ אפשר דעבד נמי במשמע. ואין מזה שום מקום ראיה כלל. ועוד דלפי מאי דמסיק במכילתא שם דלכך נאמר לכלב ללמדך שאין הקדוש ב"ה מקפח שכר כל בריה שנאמר לא יחרץ כלב לשונו אמר הקב"ה תנו לו שכרו עיי"ש. וכן הוא בתרגום יונתן שם. ובמדרש (שמות רבה פל"א) עיי"ש. וכן פירש"י (פ"ב דפסחים כ"ב ע"א) ד"ה אותו וכו'. דקרא למצותו איצטריך שאין הקב"ה מקפח שכר כל בריה עיי"ש ועי' בירושלמי (פ"ח דתרומות ה"ג ופ"ב דע"ז ה"ג) וביפה מראה שם. בלא"ה אין משם ראיה כלל. הן אמת דכל הראשונים ז"ל מוני המצות שלא מנו מצוה זו במנין העשין שלהם. וגם הפוסקים לא הביאו מכילתא זו להלכה. נראה ודאי דס"ל דלא קיי"ל הכי להלכה ואכמ"ל בזה. מ"מ נראה דגם ע"פ פשטי' דקרא לא מוכח מידי. די"ל דנקט קרא כלב לפי שהוא שומר הבהמות בשדה ומוטל עליו לפרנסו וליתן לו הטרפה שנטרפה בשדה ע"י הארי והזאב וכיו"ב. ובהווה דבר הכתוב. ועי' מש"כ הראב"ע ז"ל שם עייש"ה ואין להאריך בזה. אבל עיקר הדבר מה שהשוה בב"ר אנשי קודש לעם קדוש. לענ"ד אין דבריו נכונים ואינם ענין זה לזה כלל. דאף ע"ג דאין העבד בכלל עם קדוש. מ"מ שפיר יכול להיות איש קדוש כשמתנהג בפרישות ובטהרה וקדושה. וא"כ מדכתיב בטרפה ואנשי קודש תהיון לי. אין שום ראיה לומר שאין עבד בכלל אזהרת טרפה. אלא שקצת היה אפשר לדון בזה ע"פ מה שאמרו בספרי (ראה פיסקא ק"ד). ואיתא נמי בירושלמי (פ"ו דנזיר ה"א) לא תאכלו כל נבלה אין לי אלא נבלה טרפה מנין ת"ל כל נבלה עיי"ש. הרי דבהך קרא איתרבי נמי טרפה בכלל. וכיון דמסיים עלה התם קרא וקאמר כי עם קדוש אתה וגו'. אית לן למימר דעבדים שאינם בכלל עם קדוש. אינם לא בכלל אזהרת נבלה ולא בכלל אזהרת טרפה. שהרי שתיהן כאחת נכללו באזהרה זו לפי דרשת הספרי והירושלמי. אבל גם מזה אין שום ראיה. דאיכא למימר דקרא דכי עם קדוש אתה לא קאי אלא על נבלה בלבד שמפורשת בהדיא בקרא. ולא על טרפה דלא איתרבי אלא מריבויא דכל. וכיו"ב כתבו התוס' (בפרק בתרא דיומא ע"ו ע"ב) ד"ה גמר ובפ"ק דסוכה (ז' ע"ב) ד"ה מחיצה. וכן פירש"י שם (לקמן י"ב ע"ב) ד"ה כשרין עיי"ש ובכמה דוכתי אחריני: 
<b>ולכאורה</b> יש להעיר בזה מדתנן (פ"ד דבכורות כ"ח ע"ב) מעשה בפרה שניטלה האם שלה והאכילה רבי טרפון לכלבים עיי"ש. ואם איתא דטרפה מותרת לעבדים אמאי לא האכילה לעבדים ולשפחות. ובשלמא מה שלא האכילה לגר תושב ולנכרי. איכא למימר דהיינו משום דבימי ר"ט כבר לא היה נוהג דין גר תושב. כדאמרינן (סוף פ"ז דערכין כ"ט ע"א) אין גר תושב נוהג אלא בזמן שהיובל נוהג עיי"ש. ולנכרי אסור ליתן מתנת חנם. ובדמים אפשר שלא היו קונים מזומנים. ולהשהותה לא רצה משום חשש תקלה. אבל הרי עבדים ושפחות כנענים היו מצויים להם הרבה. ואפי' לדעת הרמב"ן ז"ל שהביאו הרשב"א והר"ן ז"ל (בפרק השולח) דגם לעבדים כנענים אסור ליתן מתנת חנם עיי"ש. מ"מ להאכילן אין זו מתנת חנם להם אלא להאדון שמזונותיהם עליו. ובודאי דלהמכילתא דלכלב תשליכון אותו הוא מצות עשה בטרפה ליתנה לכלב. איכא למימר בפשיטות דמשום המצוה הזאת הוא שהאכילן ר"ט לכלבים. אלא שהרי כבר כתבנו דלדעת רוב גדולי הראשונים ז"ל לא קיי"ל הכי להלכה. אלא ודאי עכצ"ל דגם עבדים בכלל אזהרת טרפה נינהו. וכן מתבאר ג"כ מההיא דפרק אלו טרפות (נ"ג ע"ב) דאמרינן התם ההיא שרקפא דספק דרוסות דאתא לקמי' דרב שדרינהו לקמי' דשמואל חנקינהו ושדינהו בנהרא. ופריך ולזבינהו לנכרים וכו' ולשדינהו לכלבים וכו' עיי"ש. והשתא אמאי לא פריך דעדיפא מינה למיכלינהו לעבדים ולשפחות. שהיו מצויים להם הרבה. אלא ודאי עבדים נמי אסורים בטרפה כישראל. וכן מוכח ממתניתין (פ"ו דתרומה ל' ע"ב) דתנן כל הקדשים שנעשו טרפה אין פודין אותן שאין פודין את הקדשים להאכילן לכלבים עיי"ש. ואם איתא דעבדים מותרים באכילת טרפה קשה אמאי נקט כלבים. טפי הו"ל למינקט עבדים ושפחות. ועוד יותר קשה דכיון דהא דאין פודין את הקדשים להאכילן לכלבים נפק"ל התם (לקמן ל"א ע"א) מדכתיב בפסולי המוקדשין ואכלת ודרשינן ולא לכלביך. וא"כ כיון דאפי' תרומה וקדשים קלים נאכלים לעבדים. כ"ש פסולי המוקדשים שנפדו. והו"ל בכלל ואכלת. ואם כן פשיטא שראוי לומר דנהי דמיעט קרא שאין פודין אותן להאכילן לכלבים ממיעוטא דואכלת. אבל ודאי פודין אותן להאכילן לעבדיו ושפחותיו. דשפיר קרינן בהו ואכלת. וא"כ הדבר תמוה מאי דתנן שאין פודין אותן משום שאין פודין את הקדשים להאכילן לכלבים. הרי אכתי שפיר יש לפדותן כדי להאכילן לעבדים. אלא ודאי ע"כ מוכח מזה דגם עבדים בכלל אזהרת איסור אכילת טרפה נינהו. והכי נמי מוכח מההיא דאמרינן (פ"ב דתמורה י"ז ע"א) אמר שמואל המקדיש את הטרפה צריכה מום קבוע לפדות עליו. ופריך עלה ש"מ פודין את הקדשים להאכילן לכלבים. ופירש"י ז"ל ואנן קיי"ל לקמן דאין פודין את הקדשים להאכילן לכלבים אלא למיתה עכ"ל עיי"ש. והשתא מאי קושיא והא לא גמרינן לקמן (ל"א ע"א) דאין פודין את הקדשים להאכילן לכלבים אלא מדכתיב בפסולי המוקדשין ואכלת. דדרשינן מיני' ואכלת ולא לכלביך. וא"כ אין לנו אלא בענין שלאתר פדיון לא יהיו ראויים אלא לכלבים. אבל הכא בטרפה. כיון שראוים מיהת לאכילת עבדים ושפחות דלא אימעיטו ממיעוטא דואכלת כדכתיבנא שפיר פודין. הן אמת דלהמכילתא דבטרפה איכא מצוה מדאורייתא ליתנה לכלבים. אפשר לומר דכיון דלאחר פדיונה צוה הכתוב ליתנה לכלבים. שפיר הו"ל בכלל מיעוטא דואכלת ולא לכלביך. אבל כבר נתבאר דלא קיי"ל הכי. וכן יש להוכיח מכמה דוכתי דלתלמודין לא קיי"ל כהך מכילתא. או דס"ל דאסמכתא בעלמא היא ולא דרשא גמורה. ותמיהני על הרשב"ץ ז"ל במגן אבות (פ"ב דאבות) שכתב כדבר פשוט דטרפה מצוה דאורייתא ליתנה לכלבים עיי"ש. וא"כ אמאי לא מנאה הוא ז"ל גופי' במנין המצות שלו ואכמ"ל בזה. וא"כ ע"כ מוכח מזה דעבדים נמי מוזהרים על הטרפה. 
<b>אלא</b> דבלא"ה כבר ביארנו דבאיסור טרפה אין לנו שום יסוד לומר שאין עבדים בכלל. דאע"ג דאין עבדים בכלל כי עם קדוש אתה. מ"מ שפיר קרינן בהו ואנשי קודש תהיון לי האמור בטרפה. וא"כ הו"ל כשאר מצות שהאשה חייבת בהן שגם העבד חייב בהן. אלא דבאיסור נבלה ודאי יש יסוד נאמן לומר שאין עבדים בכלל. כמש"כ בבשמים ראש שם. אלא דלכאורה מוכח שמוזהרים הם ג"כ על איסור נבלה. מדאמרינן פ"ב דבכורות (ט"ו ע"א) רב כרשב"ל דאמר לרבנן קדשי בה"ב היו בכלל העמדה והערכה קדשי מזבח לא היו בכלל העמדה והערכה. ולא מיתוקמא מתני' כרבנן דקתני סיפא אם מתו יקברו. ופרכינן ממאי דהאי אם מתו יקברו משום דבעי העמדה והערכה הוא. דילמא משום דאין פודין את הקדשים להאכילן לכלבים הוא. ומשני אמרי א"כ ניתני אם נעשו טרפה יקברו עיי"ש. והשתא אם איתא דעבדים מותרים בנבלה. הרי עכצ"ל דהאי אם מתו יקברו אינו אלא משום דבעי העמדה והערכה. דליכא למימר דמשום דאין פודין את הקדשים להאכילן לכלבים. דמה בכך. הא עכ"פ פודין אותן להאכילן לעבדים ולשפחות. דליכא למעטינהו מדכתיב ואכלת ולא לכלביך. וכמו שנתבאר לעיל. מיהו אי מההיא איכא למידחי דודאי אין ה"נ דהוה מצי לשנויי הכי. אלא דבלא"ה משני שפיר דא"כ ניתני אם נעשו טרפה יקברו. דזה פשוט טפי כמבואר. ובודאי דעכ"פ מוכח מזה דמיהת עבדים אסורים בטרפה. אלא דעכ"פ אין הכרח משם לומר דאסורים בנבלה. אבל לכאורה יש להביא ראיה מדאמרינן בפ"ק דשבועות (י"א ע"ב) דתניא בפרה אדומה אם מתה תפדה. ופרכינן עלה התם וכי פודין את הקדשים להאכילן לכלבים. ודחיק התם רב משרשיא דתפדה משום עורה. ומאי קושיא ותיפוק ליה דהבשר נמי נהי דאין פודין אותו להאכילו לכלבים. מ"מ הרי ראוי לפדותו להאכילו לעבדים ושפחות. דודאי פודין את הקדשים להאכילן לעבדים כמו שנתבאר. אלא ודאי מוכרח מזה דעבדים נמי אסורים בנבלה. ואע"ג דלפמש"כ התוס' שם קיימינן התם אליבא דמ"ד פרה קדשי בדה"ב היא ומדאורייתא פודין לאכילת כלבים. אלא דמדרבנן הוא דאסור עיי"ש. מ"מ פשיטא דלא אסרו רבנן בקדשי בדה"ב אלא מה שאסרה תורה בקדשי מזבח. וכיון דודאי קדשי מזבח פודין לכ"ע לאכילת עבדים כמש"כ. א"כ ודאי גם קדשי בדה"ב מדרבנן לא יתכן לומר שאין פודין. ועכצ"ל דנבלה אסורה לעבדים. אלא דגם זה יש לדחות עפמש"כ התוס' בזבחים (ע"א ע"ב) ד"ה ובטרפה. שכתבו לתרץ מאי דקשה דבבכורות (ל"ב ע"ב) מתיר ר"ע בכור אפי' לגוי. ובזבחים (פרק טבול יום ק"ג ע"ב) אמר ר"ע שהמפשיט את הבכור ונמצא טרפה יאותו הכהנים בעורו. משמע דוקא בעורו ולא בבשרו שאסור להאכילו לגוי ולכלב. ועל זה כתבו וז"ל דמידי דלא חזי לישראל אסור להאכילו לכלב ולגוי. אבל מידי דחזי לישראל. כיון שנפדה שרי ליתן לכלב. והיינו טעמא דדרשינן ואכלת ולא לכלביך. כלומר דבר שאינו עומד אלא לכלביך. אבל היכא דחזי לדידי' אישתרי לגמרי. דאיתקיש לצבי ואיל עכ"ל עיי"ש. והשתא לפ"ז נראה דאע"ג דודאי עבדים אוכלין אפילו תרומה וקדשים קלים. וכ"ש פסוהמ"ק לכ"ע. מ"מ היינו דוקא היכא דחזי גם לאכילת הבעלים. אבל טרפה ונבלה אפילו את"ל דעבדים מותרים באכילתן. מ"מ כמו שאין פודין את הקדשים להאכיל לכלבים הכי נמי אין פודין אותן להאכילן לעבדים. דלא קרינן בהו ואכלת כמו בכלבים: 
<b>אמנם</b> יש להביא ראי' לכאורה מדתנן (פ"ק דגיטין י"א ע"ב) האומר תן שטר שחרור לעבדי אם רצה לחזור יחזור דברי ר"מ דאמר חוב הוא לעבד שיוצא מתחת יד רבו לחרות משום שפוסלו מן התרומה. ובגמרא שם (לקמן י"ג ע"א) פרכינן ולר"מ תינח עבד כהן. עבד ישראל מאי איכא למימר. אמר רב שמואל בר"י מפני שמפסידו משפחה כנענית. ופריך אדרבה הרי הוא מתירו בבת חורין. ומשני עבדא בהפקירא ניחא ליה זילא ליה שכיחא ליה פריצא ליה עיי"ש. והשתא אם איתא דעבדים מותרים בנבלה. אמאי לא קאמר דחוב הוא לו משום דאוסרו בנבלות. דזה שייך אפילו בעבד ישראל. אלא ודאי עבד נמי אסור בנבלות כישראל. הן אמת דהכי נמי יש להקשות פ"ק דכתובות (י"א ע"א) דאמרינן א"ר הונא מטבילין אותו ע"ד ב"ד וכו'. מהו דתימא נכרי בהפקירא ניחא ליה. דהא קיי"ל דעבד ודאי בהפקירא ניחא ליה קמ"ל עיי"ש. והשתא התם למה ליה לטעמא דבהפקירא ניחא ליה. תיפוק ליה דחוב הוא לו משום דהגרות אוסרו בכל מאכלות אסורות שהיו מותרות לו בגויותו. מיהו התם איכא למימר דנקט הך טעמא אגב עבד שמזכיר בהך שינויא. ושם ליכא חוב אחר להעבד. וגם אפשר דהכל בכלל בהפקירא ניחא ליה דקאמר. אע"ג דמפירש"י שם לא משמע הכי עיי"ש. אבל עכ"פ הכא בעבד גופי' ודאי קשה אם איתא דעבד מותר בנבלות. דהך טעמא מרווח טפי דנבלות מצויות לו בזול ובדבר מועט. אלא ודאי עבד נמי בכלל איסור נבלה. וכן מוכח מברייתא דהכא דקתני ממשמע שנאמר סקל יסקל השור איני יודע שהיא נבלה ואסורה באכילה. ומה ת"ל ולא יאכל את בשרו מגיד לך הכתוב וכו'. והשתא מאי ראיה. ודילמא איצטריך קרא דלא יאכל את בשרו כדי לאסרו אף על עבדים ושפחות. דמשום נבלה לא מתסר להו. אבל משום לאו דשור הנסקל גם לדידהו מתסר. מיהו נראה דאפשר לומר דההיא ברייתא אתיא כאיסי בן יהודה בחולין (פרק כל הבשר קט"ו ע"ב). וכרשב"י (שם קט"ז ע"א) דס"ל דקרא דכי עם קדוש אתה לא קאי על לאו דנבלה דלעיל מיני'. אלא על איסור בשר בחלב דכתיב בתרי' עיי"ש. ועי' ג"כ מש"כ הרמב"ן ז"ל (פרשת ראה) על הך קרא. וא"כ לדידהו כיון דלית לן מיעוטא בנבלה למעוטי עבדים. עבדים נמי בכלל אזהרה דנבלה. ושפיר אייתר קרא דלא יאכל את בשרו לאסרו אפילו בששחטו אחר גמר דינו. ובהכי ניחא נמי ההיא דפ"ק דגיטין שם. דאיכא למימר דרב שמואל בעי למינקט טעמא דר"מ אפילו אי ס"ל כמ"ד דקרא דכי עם קדוש אתה לא קאי אנבלה: 
<b>ומעתה</b> לפ"ז ממילא מבואר דלדידן דקיי"ל כמ"ד דלא נפק"ל איסור אכילה והנאה דבב"ח אלא מתלתא לא תבשל. וכדנקיט סתמא דתלמודא (פ"ב דקידושין נ"ז ע"ב) עיי"ש. וא"כ ס"ל דכי עם קדוש אתה אנבלה הוא דקאי. ומזה מבואר דעבדים אינם בכלל אזהרת נבלה. וא"כ אין לנו שום הכרח לאפוקי קרא דלא יאכל את בשרו מפשטי'. דמשמע דעל אחר סקילה קאי. שהרי בתר סקילה הוא דכתיב. ואע"פ שדרשו מדכתיב את בשרו אע"ג דעבדי' כעין בשר דשחטי'. מ"מ הרי כבר ביארנו בשם הראשונים ז"ל שאין זה מוכרח. אלא דכיון דאיכא למידרש דרשינן. והיינו לבתר שהוקשה לו לתנא דממשמע שנאמר סקל יסקל השור ידענו שהוא נבלה ואסורה באכילה. ומה ת"ל ולא יאכל את בשרו. אבל בלא"ה לא הוה דרשינן את בשרו להכי. ושפיר הוה מיתוקים קרא דלא יאכל את בשרו כמשמעו לאחר סקילה. וכיון דלדידן לא קשה לן מידי בלאו זה דלא יאכל את בשרו. אפילו לפום פשטי' דקרא דקאי לאחר סקילה. ומשום דאע"ג דבלא"ה מוזהר עלה משום לאו דנבלה. מ"מ נפק"מ להזהיר אף לעבדים דליתנייהו בלאו דנבלה. א"כ אע"ג דודאי עיקר איסור לענין אם שחטו לאחר שנגמר דינו איכא למימר דנפק"ל מעונש סקילה גופי' וכמשכ"ל. מ"מ קרא דלא יאכל את בשרו אין לנו שום הכרח כלל לאפוקי מפשטי'. ולומר שלא בא אלא להוסיף בו לאו אם שחטו לאחר שנגמר דינו. וא"כ לענין מנין המצות אין למנות לאו זה. משום דלדידן בלא"ה אנו מוזהרין עליו לאחר סקילה משום לאו דנבלה. וגם משום עשה דסקל יסקל. דכיון שגזרה תורה עליו סקילה יש בכלל זה איסור אכילתו כמשכ"ל. וגם משום אזהרה דעבדים אינו נמנה. משום דמנין תרי"ג מצות אינו כולל אלא מצות שנצטוו ישראל. ולא מצות של עבדים כנענים וגם משום דגם בעבדים מלבד הלאו דלא יאכל איכא נמי איסור עשה דסקל יסקל. וכל כיו"ב אינו נמנה לשיטת רבינו הגאון ז"ל אחר שכבר מנה עשה דסקל יסקל: 
<b>ועדיין</b> יש מקום לפקפק בזה. ובעיקר ענין איסור נבלה לעבד יש להאריך הרבה. ויש מקום לחלק בזה בין מתה מאיליה לנתנבלה ע"י אדם לפי מש"כ בפסיקתא זוטרתא (פרשת נח) כל רמש אשר הוא חי פרט לנבלה עיי"ש. ומבואר מזה דנבלה אסורה אף לבני נח. והרמ"ע ז"ל מפאנו הביא פסיקתא זו בעשרה מאמרות (מאמר חקור דין ח"ג סכ"א) ותקע בה מסמורת. וכתב דזהו בכלל שלשים מצות שקבלו עליהם בני נח. כמו שאמרו (פרק גיד הנשה צ"ב ע"א). והיינו במתה מאילי'. דבמתה ע"י אדם כתיב לגר אשר בשעריך וגו'. וכמו שביאר המפרש שם על דבריו עיי"ש. ועי' במש"כ התוס' שם לעיל (צ"א ע"א) ד"ה כמ"ד. ובפירש"י (שם צ"ב ע"ב) ד"ה במקולין. וא"כ פשיטא דגם עבדים כנענים ע"כ מוזהרים על מתה מאיליה. דודאי ליכא מידי דלעבדים שרי ולנכרי אסור. ואין לנו לדון בהם אלא על נתנבלה בשחיטה וכיו"ב. וכבר הארכתי בעיקר הדבר בקונטרס מיוחד ואכמ"ל בזה יותר. ומ"מ נתבארו דברי רבינו הגאון ז"ל וסייעתו בזה לפי חומר הנושא. ועדיין צ"ע בזה: 
<b>והנה</b> הדבר מבואר שע"פ שיטת רבינו הגאון ז"ל פרשה זו דנוגח נמנית לתשלום מנין הלאוין. אע"פ שעניינו הוא עשה. שהרי עונש הבעלים הוא במיתה בידי שמים דכתיב וגם בעליו יומת. אלא דגלי לן קרא שנותן ממון כופר נפשו ומתכפר לו. כמבואר במכילתא (משפטים) ובתלמוד (פ"ג דכתובות ל"ז ע"ב. ובפ"ק דערכין ז' ע"ב). וגם סקילת השור עונש הוא. וא"כ הו"ל כשאר העונשין שבמיתה שבתורה. שנמנין לשיטתו בחשבון הלאוין משום המצוה שבהן על הב"ד ואפי' כשאין זולת זה שום לאו בדבר כלל. כמו שנתבאר בפתיחת מנין העונשין עיי"ש. ואפי' בנוגח עבד נמי הבעלים בעונש מיתה בידי שמים. אע"פ שאין זה מפורש בקרא בהדיא. דלענין רציחה אין חילוק בין עבד לבן חורין בעיקר העונש. והשלשים שקלים במקום תשלומי כופר הם כמש"כ הרמב"ם ז"ל (פי"א מהלכות נזקי ממון) עיי"ש. ומקורו מתוספתא (פ"ד דב"ק) עיי"ש. ועי' ב"ק (מ"ג ע"ב) עייש"ה וצ"ע ואכמ"ל בזה. וגם השלשים שקלים מצד עצמן. כיון שהם בתורת קנס הרי הו"ל עונש שעולה בחשבון הלאוין לשיטתו: 
@00פרשה כ. כא. כב. 
<b>וגומץ. המבעה. וההבער. לתגמולות.</b> כתיב (פרשת משפטים) וכי יפתח איש בור וגו' בעל הבור ישלם וגו'. וזו היא פרשת נזקי בור. וזש"כ רבינו הגאון ז"ל <b>וגומץ.</b> וכתיב שם כי יבער איש שדה או כרם ושלח את בעירו וגו'. והיא פרשת נזקי השן. וכשמואל דאמר (פ"ק דב"ק) מבעה זה השן עיי"ש. ושם כתיב עוד כי תצא אש ומצאה קוצים וגו' שלם ישלם המבעיר את הבערה. וזש"כ <b>וההבער. לתגמולות.</b> כלומר לתשלומין. וזה קאי על כל השלש פרשיות. ונמנו במנין הפרשיות מטעם שנתבאר בפתיחה. שהמזיק מסתמא אינו משלם לניזק תשלומי נזקו אלא בכפייה ע"פ הב"ד והצבור. שבידם לעשותו. ואין זה מוטל אלא עליהם. והרי זה כשאר מצות המוטלות על הצבור שנמנין במנין הפרשיות. ושלש אלה מנאן רבינו הגאון ז"ל גם באזהרותיו שע"פ עשה"ד. נזקי בור כתב שם (בדבור לא תרצח) וז"ל <b>כורה בור והשיח והמית</b> עכ"ל. וכתב <b>והמית.</b> משום דבמיתה מיירי קרא. דכתיב והמת יהיה לו. ודקדק למינקט לשון <b>והמית.</b> משום דדרשינן שור ולא אדם חמור ולא כלים. ובאדם וכלים לא שייך והמית. משום דאדם הו"ל לעיוני ומיזל. וא"כ לא בעל הבור המיתו. אלא הוא המית את עצמו. וכן כלים אינם נופלים מעצמן בבור אלא ע"י הנושא אותן. או המוליכן. וא"כ לא בעל הבור המיתן בשבירתן אלא אחרים גרמו להם. ואע"ג דבאדם אפי' על הקטנים ולאו בני דעת נינהו פטור. כדתנן (פ"ה דב"ק נ"ב ע"א). היינו משום דהו"ל מין בן דעת. וסתמא דמילתא בר דעת הוא בזה אפי' קטן. אבל בהמה מסתמא לאו בני דעת. נינהו. ומ"מ על שור שהוא פקח פטור מהאי טעמא דהו"ל לעיוני ומיזל. כדאמרינן התם (נ"ד ע"ב) עיי"ש. ועי' רמב"ם (פי"ב מהלכות נזקי ממון הט"ז) ובמש"כ הראב"ד ז"ל שם בהשגות והה"מ שם. אבל כאן קיצר רבינו הגאון ז"ל ביותר ודבריו במצות אלו לא באו אלא ברמז בעלמא לענין הפרשה האמור בתורה. ופרשיות המבעה וההבער כתב שם (בדבור לא תגנוב) וז"ל <b>המבעה וההבער ישלם מיטב</b> עכ"ל. והיינו משום דדין מיטב בפרשת מבעה הוא דכתיב. ומשום דנזקי בור כתיב בהו מיתה. לכן רמזה בדבור לא תרצח. אבל נזקי מבעה ומבעיר דלא מיירי בפרשיות אלו אלא בנזקי ממון. לכך רמז אותן בדבור לא תגנוב. דהו"ל ג"כ נזק ממון שלא ע"י מיתה. והבה"ג וסייעתו ז"ל לא מנו בפ"ע שלש פרשיות אלו. אלא כללו כל דיני נזיקין בפרשה אחת. <b>פ' נזיקין</b> שמנו. וכמשכ"ל. אבל הרמב"ם ז"ל וסייעתו מנו שלש פרשיות אלו בפ"ע. כדרך שמנאן רבינו הגאון ז"ל. כמש"כ בסה"מ להרמב"ם (עשין רל"ח ר"מ רמ"א) עיי"ש. וגם רבינו שמעון הגדול ז"ל באזהרות אתה הנחלת לא הלך בזה בדרך הבה"ג ז"ל. ומנה שלש פרשיות אלו בפ"ע: 
<b>והנה</b> נזקי הרגל לא מנה רבינו הגאון ז"ל לא כאן ולא שם באזהרותיו. אלא שכללן בכלל מבעה. אע"ג דלשמואל (רפ"ק דב"ק ד' ע"א) דנקטינן כוותיה תנא במתניתין שור לרגלו. ומבעה לשינו עיי"ש הרי דתנא דמתניתין חלקן לשנים. וקרי לרגל אב בפ"ע. ולשן אב בפ"ע. מ"מ כיון דבקרא נכללו רגל ושן כאחד. דכתיב כי יבער איש וגו' ושלח את בעירו ובער בשדה אחר וגו'. ותניא (ריש ב"ק ב' ע"ב) ושלח זה הרגל. וכן הוא אומר משלחי רגל השור והחמור. ובער זה השן וכן הוא אומר כאשר יבער הגלל עיי"ש. לכן מנאן באחת. וכן בסמ"ג (עשין ס"ז) מנה שן ורגל מצוה אחת. וביאר שם הטעם. וז"ל שלשה אבות נאמרו בשור נזקי קרן ונזקי שן ונזקי הרגל. ושתי מצות עשה יש בהם. אחת לדון בנזקי קרן שנאמר כי יגח וגו' ואין נגיחה אלא בקרן וכו'. מצות עשה שניי' לדון בנזקי שן ורגל שנאמר כי יבער איש שדה וכו'. נזקי השן והרגל כללן הכתוב ביחד מפני שהזיקן בדברים שדרכן לעשות תמיד כמנהג ברייתה וכו'. אבל נזקי קרן הוא ששינתה לעשות דבר שאין דרכה תמיד לעשות וכו' עכ"ל עיי"ש. וגם בחנוך (מצוה נ"ה) מנה שן ורגל מצוה אחת עיי"ש. ודברי הרמב"ם ז"ל בזה בסה"מ שם סתומים. שלא הזכיר רגל כלל. אלא מנה (שם עשין רל"ז) לדון בדיני השור. והוא אמרו יתעלה וכי יגח שור. וכי יגוף שור וכו' עכ"ל עיי"ש. ונגיחה ונגיפה היינו קרן. ואח"כ מנה (שם ר"מ) שצונו בדין ההבער. והוא אמרו יתברך כי יבער איש וכו' עכ"ל עיי"ש. ואח"כ מנה שצונו בדין ההבערה. והוא אמרו יתברך כי תצא אש וגו' עכ"ל עיי"ש. הרי שבמצות ההבער שהוא שן לא כתב אלא שן בלבד. דנפק"ל מדכתיב כי יבער איש. אבל רגל דנפק"ל מדכתיב ושלח את בעירו. לא הזכיר כלל. והדבר תמוה לכאורה אמאי לא הזכיר נזקי רגל כמו שהזכירום הסמ"ג והחנוך אף ע"פ שאינם נמנין בפ"ע. ומ"מ ודאי הדבר מוכרח שלדעתו נכללים נזקי הרגל עם נזקי השן במצוה אחת. משום שכך כללן הכתוב במצוה אחת. שעל שניהם יחד כתב קרא מיטב שדהו ומיטב כרמו ישלם. וזו היא המצוה הנמנית. אלא שהדבר מתמיה מאוד מה ראה למנות מצוה זו רק משום נזקי שן בלבד. כיון שבתורה נאמרה מצוה זו על נזקי רגל ועל נזקי שן יחד. גם יש לתמוה לכאורה על רבינו הגאון ז"ל שלשיטתו כל שני פרטים שנאמרו במצות אחת נמנה כל פרט בפ"ע. א"כ כאן היה לו למנות רגל ושן בשתי מצות בפ"ע אע"פ שנכללו בקרא במצוה אחת. ובשלמא להרמב"ם ז"ל והחנוך ליכא בזה קושיא. משום דאזלי לשיטתייהו שבכל כיו"ב אין כל הפרטים נמנין לשיטתם אלא במצוה אחת. כמו שביאר הרמב"ם ז"ל בשרשיו (שורש תשיעי). אבל לרבינו הגאון ז"ל. וכן להסמ"ג והרמב"ן ז"ל שהם מונים כל פרט ופרט בפ"ע. היה להם למנות גם רגל ושן כל אחד מצוה בפ"ע: 
<b>אמנם</b> נראה ע"פ מאי דבלא"ה יש לתמוה בלשון הרמב"ם ז"ל בסה"מ שם שכתב וז"ל שצונו בדין ההבער והוא אמרו יתברך כי יבער איש עכ"ל עיי"ש. והוא תמוה לכאורה שהרי בברייתא שם (רפ"ק דב"ק שם) לא יליף שן אלא מסיפא דהך קרא דכתיב ובער בשדה אחר. וכן הוא בכל הסוגיא דגמרא שם עיי"ש. ולא מדכתיב מיד בתחילת הפרשה כי יבער. וכבר ראיתי להרשב"א ז"ל שתמה שם וכתב וז"ל ואני תמה כיון דכולי' קרא קא דריש. ולכל חדא וחדא מלתא למלתא הוא דאתיא. למה לי דכתיב רחמנא כי יבער איש. מוטב היה להם לדרוש מכי יבער את השן. ובירושלמי מיניה דריש את השן. דגרסינן התם המבעה כי יבער איש שדה או כרם. ושילח את בעירו זה הרגל וכו'. וגם לדעת הירושלמי קשה ובער מאי עביד לי'. ונראה לי דאיצטריך לשון זה חד לשלח שלוחא וחד דאזלא מנפשה כשן וכו' עכ"ל עיי"ש. אבל לענ"ד מלבד דסוגיא דגמרא שם לא משמע הכי. גם לא נזכר שם כלל הך דרשא מקרא דכי יבער. גם עיקר תמיהתו לא מיתרצא בהכי כלל. דהרי אכתי הקושיא במקומה עומדת אמאי דריש בברייתא מעיקרא קרא דושילח לרגל ומסיפא דקרא דכתיב וביער הוא דדריש שן. הו"ל למידרש ברישא מדכתיב בריש הפרשה כי יבער איש וגו' זו השן. ומדכתיב בתר הכי ושלח נדרוש רגל. וכדדריש בירושלמי. ואמאי שביק הך דרשא מיד בריש הפרשה ונטר לה עד סופה. ואף דיש מקום לומר כן בירושלמי שם. אבל בתלמודא דידן הדבר תמוה לומר כן ולא משמע הכי כלל. ועיקר תמיהת הרשב"א ז"ל מתורצת יפה ע"פ פירש"י (פרשת משפטים) שכתב וז"ל כי יבער. את בעירו. ובער. כולם לשון בהמה. כמו אנחנו ובעירנו. כי יבער מוליך בהמותיו בשדה וכרם של חבירו ויזיק אותו באחת משתי אלו או בשלוח בעירו או בבעור. ופירשו רבותינו שלוח הוא מדרך כף רגל. ובער הוא נזקי השן האוכלת ומבערת עכ"ל עיי"ש. מבואר מדבריו דלפום משמעות פשטי' דקרא כי יבער דכתיב ברישא דקרא מתפרש בדרך כלל שיעשה היזק בשדה או כרם של חבירו ע"י בהמותיו. ועדיין לא נתבאר באיזה ענין נעשה ההיזק ע"י בהמותיו. ולזה הולך הכתוב ומבאר שההיזק נעשה או בשלוח. דהיינו הרגל. או ע"י בעור. דהיינו השן. ונראה ודאי דהכי ס"ל לתנא דברייתא בתלמודא דידן. ולהכי לא דריש מידי על כי יבער דרישא דקרא. משום דס"ל דלפי משמעות הכתוב כי יבער אינו לא שן ולא רגל. אלא בדרך כלל היזק ע"י בהמה. וכן פירש הראב"ע ז"ל שם עיי"ש. והדר מפרש קרא באיזה ענין עשה את ההיזק. ברגל או בשן. וכן ראיתי שוב במה"פ שתירץ תמיהת הרשב"א ז"ל ע"פ פירש"י שם עיי"ש בדבריו. ומ"מ ודאי מדברי הירושלמי שם משמע שמפרש גם כי יבער דרישא דקרא על נזקי שן. וכן ראיתי להרשב"ם ז"ל (פ' משפטים) שפירש כן עיי"ש. אבל מברייתא וסוגיא דתלמודא דידן שם לא משמע הכי כלל. וע"כ מוכרח דס"ל כפירש"י. וא"כ מבואר מזה דעכ"פ לתלמודא דידן כי יבער דריש הפרשה כולל בין רגל ובין שן וכדמפרש קרא בתר הכי. וא"כ נראה דזו היא ג"כ דעת הרמב"ם ז"ל שם. וזהו שכתב שצונו בדין ההבער. והוא אמרו יתברך כי יבער איש. וכוונתו לכלול בזה שן וגם רגל. ששניהם בכלל הבער דכי יבער דרישא דקרא: 
<b>וראיתי</b> להחנוך שם שכתב וז"ל לדון בנזקי שן ורגל. כלומר מי שהזיק לחבירו נזק שבא מחמת השן או מחמת הרגל. כגון שהכניס בהמתו בשדה חבירו ואכלה שם. או הפסידה יונקותיו בעברה שם ברגליה. שיש עלינו לחייבו בתשלומין וכו' שנאמר כי יבער איש שדה וגו' ופירשו ז"ל דהיינו שן. ומה שכתב אחר כן ושלח את בעירו וגו' פירשו ז"ל דהיינו רגל. ונאמר על שניהם מיטב שדהו ומיטב כרמו ישלם עכ"ל עיי"ש. ודבריו תמוהים דלא אשכחן לרז"ל שיפרשו קרא דכי יבער איש על שן. ואף דבירושלמי (ריש ב"ק) משמע הכי. מ"מ בברייתא דתלמודא דידן שם וסוגיא דגמרא התם לא ס"ל הכי. אם לא שנאמר דס"ל ג"כ כדברי הרשב"א ז"ל שהבאתי. וכדעת הרשב"ם ז"ל שם אבל לא משמע הכי בתלמודא דידן כמו שנתבאר. וכן מבואר בסמ"ג שם ממש כפירש"י ז"ל שהבאתי עיי"ש. והוא מוכרח מתלמודא דידן. וזו היא ג"כ דעת הרמב"ם ז"ל כמש"כ. וגם ראיתי בפסיקתא זוטרתא (פ' משפטים) שכתב וז"ל כי יבער איש זה המבעה שבמשנתנו לשון אכילה וכו'. וזה מבעה ששולח את בעירו לבער בשדה אחר. ומבעה זה השן עכ"ל עיי"ש. וגם דבריו תמוהים. ולא יתכנו אלא ע"פ דברי הרשב"א ז"ל. אלא דבלא"ה דבריו שם תמוהים שנראה מדבריו שם דס"ל דכולה ההיא פרשה לא מיירי אלא בנזקי שן בלבד. ולא דריש ושלח את בעירו על נזקי רגל עיי"ש. וזה שלא כתלמודא דידן ולא כירושלמי שם ואין להאריך בזה. ועכ"פ מבואר דתלמודא דידן קרא דכי יבער איש כולל בין נזקי רגל ובין נזקי שן כפירש"י והרמב"ם והסמ"ג ז"ל: 
<b>ומעתה</b> עפ"ז נכונים היטב דברי רבינו הגאון ז"ל כאן ובאזהרותיו שם והסמ"ג והרמב"ן ז"ל שמנו נזקי שן ונזקי רגל במצוה אחת. אע"ג דבעלמא בכל הפרטים שנפרטו במצוה אחת נמנה לשיטתם כל פרט ופרט בפ"ע. משום דדוקא בפרטים שלא כללן הכתוב כלל כאחד. כמו שאור ודבש. או אתנן ומחיר. או עמוני ומואבי. וכן פצוע דכא וכרות שפכה וכיו"ב דעתם כן. משא"כ כאן דמעיקרא כתיב כי יבער איש וגו'. שכולל בזה דרך כלל בין נזקי שן ובין נזקי רגל. אלא דהדר מפרש הכתוב בהדיא הפרטים שנכללו בכלל זה. ואין זה אלא כדי לפרש את הכלל שהקדים הכתוב מעיקרא. הילכך גם לשיטת רבינו הגאון ז"ל וסייעתו אינם נמנין אלא במצוה אחת. ואין לנו אלא לתפוס לשון ראשון שבמקרא שנכללו כאחד יחד בשם אחד. ועי' מה שביארנו במבוא (סי' ז' שורש תשיעי) דעדיפא מינה לשיטת רבינו הגאון ז"ל. וכ"ש כאן שלא באו הפרטים אלא לפרש את הכלל עיי"ש. אלא דאכתי יש לתמוה על דברי רבינו הגאון ז"ל כאן וגם שם באזהרותיו שכתב <b>מבעה</b> ולא הזכיר רגל כלל. והא ודאי מבעה שכתב היינו כדמפרש שמואל מבעה דמתניתין. דהיינו נזקי שן. דאילו לרב דמפרש דמבעה היינו אדם. הרי כבר מנה רבינו הגאון ז"ל נזקי אדם כולם בפ"ע. כמשכ"ל (פרשיה י"ד) עיי"ש. והשתא הרי לשמואל תני מתניתין שור לרגלו ומבעה לשינו. כדמסיק רבא (ד' ע"א) אליבא דשמואל עיי"ש. וא"כ אפילו לשמואל אין נזקי רגל בכלל מבעה אלא שן בלבד. והרי נהי דשן ורגל אפילו לשיטתו אין נמנין אלא במצוה אחת וכמו שנתבאר. מ"מ כיון דעכ"פ מצוה זו כוללת נזקי שן עם נזקי רגל. אמאי לא הזכיר בכלל המצוה אלא נזקי שן בלבד. הן אמת דבירושלמי (רפ"ק דב"ק) מבואר דס"ל דמבעה כולל נזקי שן ונזקי רגל יחד עיי"ש ובפ"מ שם. אבל הדבר תמוה דשביק רבינו הגאון ז"ל תלמודא דידן ונקט כירושלמי. ואין לומר דודאי ס"ל כתלמודא דידן דאין נזקי רגל בכלל מבעה. אלא דמ"מ לפי שדרכו כאן לקצר ביותר אם הוה כתב גם נזקי רגל הוה משמע שמונה אותם מצוה בפ"ע. ולכן לא הזכיר אלא מבעה דהיינו שן בלבד. דזה ליתא דא"כ לא הו"ל למינקט לשון מבעה שאינו אלא שן לתלמודא דידן. אלא הו"ל למינקט לשון הבער כלישנא דקרא כי יבער איש שכולל שניהם רגל ושן. וכדנקט הרמב"ם ז"ל בסה"מ שם כדי לכלול שניהם יחד כמו שנתבאר: 
<b>ואולי</b> אפשר לומר בדעת רבינו הגאון ז"ל בזה דכיון דרב יהודה קאמר התם אליבא דשמואל דתנא שור לקרנו ומבעה לשינו. אלא דפריך התם עלה ורגל מאי שיירי'. ומשום הך קושיא מסיק רבא וקאמר תנא שור לרגלו ומבעה לשינו עיי"ש. והשתא מאחר דאשכחן לסתמא דתלמודא בירושלמי שם דס"ל דמבעה כולל שן ורגל. ודאי נראה דרב יהודה נמי לא איפריך משום הך קושיא דפריך עלי' ורגל מאי שיירי'. אלא דס"ל כהירושלמי דרגל נמי בכלל מבעה. אלא דרבא הוא דלא משמע ליה הכי. והילכך מסיק אליבא שמואל תנא שור לרגלו ומבעה לשינו. ואפשר דאיהו גופי' הוא דפריך הך קושיא דרגל מאי שיירי'. כדאשכחן כיו"ב בכמה דוכתי כמש"כ התוס' בפסחים (ל"ג ע"א ד"ה תתן) ובשאר דוכתי עיי"ש. אבל רב יהודה גופי' לא חש להך פירכא. משום דס"ל כירושלמי דרגל נמי בכלל מבעה. כמו שנכלל נמי בקרא בהדי נזקי שן. וכן ס"ל לסתמא דתלמודא דירושלמי שם דתנא במתניתין שור לקרנו ומבעה לשינו ולרגלו עיי"ש. ומעתה לפ"ז נראה דרבינו הגאון ז"ל כולל שן ורגל בכלל מבעה. כרב יהודה וכסתמא דתלמודא דירושל'. ואע"ג דקיי"ל בעלמא הלכה כבתראי. והרי רבא דבתרא הוא לגבי רב יהודה לא ס"ל הכי אליבא דשמואל. מ"מ אפשר לומר דס"ל לרבינו הגאון ז"ל דהיינו דוקא היכא דפליגי אליבא דהילכתא. משא"כ כאן דנא פליגי אלא במשמעותא דמתניתין אליבא דשמואל. אית לן למינקט טפי כרב יהודה דהוה תלמידי' דשמואל. וקים ליה במילי דרבי' טפי מרבא. ובפרט דסתמא דתלמודא דירושלמי נמי כוותיה ס"ל. וגם אפשר דמשום דדברי רבינו הגאון ז"ל כאן קצרים מאוד. ואינו אלא כמרמז על הפרשה האמורה בתורה וכמשכ"ל. והילכך הכא נמי במש"כ מבעה אינו אלא כמרמז על פרשת שן האמורה בתורה. וכיון דהך פרשה כוללת נמי נזקי רגל א"כ גם רגל בכלל זה. ואע"ג דרגל כתיב בקרא תחילה. וא"כ היה ראוי יותר שירמז על הך פרשה בנזקי רגל. ויכלול בזה גם נזקי שן דכתיבי בה. מ"מ אפשר דס"ל כדעת הרשב"א ז"ל שהבאתי לעיל דנזקי שן כתיבי בפרשה זו גם קודם לנזקי רגל: 
<b>איברא</b> דזה ליתא דא"כ הדרא קושיא לדוכתה דהו"ל למנות שן ורגל בשתי מצות. כיון דלפ"ז שוב לא אשכחן בקרא מצוה הכוללת שניהם יחד. וע"כ מוכרח מזה דס"ל כדעת רש"י ז"ל וסייעתו. דלפ"ז אתי שפיר וכמו שביארנו לעיל. ושלא כדעת הרשב"א ז"ל וסייעתו. וא"כ כיון דרבינו הגאון ז"ל כאן לא בא אלא לרמז על הפרשה האמורה בענין זה בתורה. היה לו לרמז על תחילתה ולא על סופה. וכיון דס"ל כדעת רש"י ז"ל הו"ל למכתב הבערה. מלשון כי יבער דכתיב בריש הפרשה. שהוא לשון כולל כל הניזקין שע"י הבהמה. ואם משום שלא רצה לכתוב לשון כללי כזה. משום שאין זה כולל כל הניזקין שע"י בהמה. שהרי כבר נמנו לעיל נזקי שור בשור ושור באדם (פרשה י"ח י"ט) בפ"ע. עכ"פ הו"ל לרמז על נזקי רגל דכתיבי בקרא תחילה ולא על נזקי שן דכתיבי בסוף פרשה זו. ולכן נראה עיקר כמש"כ לעיל בכוונת רבינו הגאון ז"ל. אלא שאפשר לומר דנקט נזקי שן כדרך התלמוד בכל מקום למינקט שן קודם לרגל. וכבר עמד הרשב"א ז"ל (ריש ב"ק ב' ע"ב) במאי דנקט התם בברייתא שן קודם לרגל. וכתב וז"ל אני תמיה איך הקדים שן לרגל ובכתוב הרגל מוקדם. ואולי דרך גדולתו שנאו עכ"ל עיי"ש. וכוונתו דהשן הוא בראשה של בהמה והרגל הוא בסופה. ובאמת דלא שם בלבד אלא בכל דוכתי נקט הכי בתלמוד שן קודם לרגל. אלא שתמיהני על הרשב"א ז"ל דהא לפמש"כ הוא ז"ל גופיה לקמן גם בקרא כתיב רגל קודם לשן בין להירושלמי ובין לתלמודא דידן כמו שהבאתי דבריו לעיל. ואין בזה מקום תימא כלל. וא"כ דברי הרשב"א ז"ל סותרים זה את זה בההיא סוגיא גופא. ועיקר תמיהתו של הרשב"א ז"ל לענ"ד בלא"ה אין זה דקדוק כ"כ. דבכמה דוכתי אשכחן כיו"ב. כמו פסח ומילה. אף ע"ג דמצות מילה נאמרה וכתיבא בקרא הרבה קודם לפסח. ואעפ"כ נקט בכל דוכתי פסח קודם למילה. וכן מצרי ואדומי. ושן ועין. חליצה ויבום. כופל וארבעה וחמשה. דאף ע"ג דבקרא האחרון מוקדם להראשון. מ"מ מקדים את הראשון המאוחר בקרא. וכן גיזה ועבודה. אונס ומפתה. רובע ונרבע. המפטם והסך. נקט להו שלא כסדרן בקרא. שהמאוחר הוא מוקדם בקרא. וכן מקדים בכל מקום בל יראה לבל ימצא. ובקרא איפכא הוא. וכן תפילין דבקרא של יד קודם לשל ראש. ובברייתא מנחות (מ"ג ע"ב) ובתוספתא סוף ברכות ובירושלמי שם נקטי כולהו תנאי של ראש קודם לשל יד עיי"ש. ועוד כיו"ב בכמה דוכתי. ועכ"פ לרבינו הגאון ז"ל כאן שפיר י"ל דגם הוא נמשך אחר לשון התלמוד בזה שמקדים שן לרגל. ולכן נקט שן אע"פ שבההיא פרשה. רגל מוקדם לשן. ובזה מרמז גם על נזקי רגל דכתיב בההיא פרשה בקרא. אלא דאין זה ברור אצלי בכוונתו משום דלפ"ז הא תינח אי הוה כתב רבינו הגאון ז"ל לשון שן כלשון. התלמוד ולשון הכתוב בכל מקום. אבל כיון דנקט כאן לישנא דמתניתין מבעה. לא נראה לומר כן. ולכן העיקר בזה כמשכ"ל בדעת רבינו הגאון ז"ל. ואין להאריך בזה יותר. ועי' מש"כ הר"י בנבנשתי ז"ל בשדה יהושע על דברי הירושלמי ריש ב"ק שם עייש"ה: 
@00פרשה כג. כד. כה. 
<b>בשומר חנם. ושכר. והשוכר. והשואל.</b> דברי רבינו הגאון ז"ל כאן. וכן כתב ג"כ באזהרותיו שע"פ עשה"ד (דבור לא תשא). תמוהים טובא לכאורה. דהרי בקרא לא אשכחן אלא שלש פרשיות. האחת בשומר חנם והשניי' בשומר שכר והשלישית בשואל. אבל השוכר אין דינו מבואר בתורה בהדיא כלל. אלא שבסוף פרשת שואל כתיב בקרא אם שכיר הוא בא בשכרו. ואיפלגו בדינו ר"מ ור"י (סופ"ז דמציעא צ"ג ע"א) אם דינו כשומר חנם והו"ל בכלל פרשת שומר חנם. או דינו כשומר שכר ובכלל פרשת שומר שכר הוא. ואנן קיי"ל כר"י דתורת שומר שכר עליו. וא"כ עכ"פ לכ"ע אין לנו בשומרים אלא שלש פרשיות. והכי אמרינן (במציעא שם ובסוף שבועות) אמתניתין דקתני התם ארבעה שומרים הן. שומרים ארבעה ודיניהן שלשה עיי"ש. ומטעם זה לא מנאן הרמב"ם ז"ל (עשין רמ"ב רמ"ג רמ"ד) אלא בשלש מצות עיי"ש. וכן כל שאר הראשונים ז"ל מוני המצות. וא"כ מלשון רבינו הגאון ז"ל כאן ושם שנראה לכאורה שהוא מונה ארבעתן בארבע מצות. הוא דבר מתמיה ולא יתכן כלל. ולכן נראה ברור דרבינו הגאון ז"ל רק לישנא דמתניתין נקט דחשיב כל הני ארבעה. אע"פ שלענין דינא אינם אלא שלשה. וגם כוונתו אינה למנותם אלא בשלש מצות. וזו היא ג"כ כוונתו באזהרותיו שם. וזה מוכרח: 
<b>אלא</b> דלשונו שם צ"ע אצלי לכאורה. שכתב וז"ל <b>ושומע אלה באזניו שומר הנם ונשא שכר והשוכר. זולתי השואל כי לשלם דיניו</b> עכ"ל. וכוונתו מבוארת דשומר חנם ונושא שכר והשוכר דינם ליפטר בשבועת השומרים. כל חד מינייהו כדינו. זולתי השואל שאין בדינו שבועה כלל. משום שמשלם את הכל ולא שייכא בו שבועה ליפטר. וכוונתו בזה למשנתנו (בב"מ שם ובשבועות שם) דתנן התם. ארבעה שומרים הם וכו' שומר חנם נשבע על הכל והשואל משלם את הכל ונושא שכר והשוכר נשבעים על השבורה ועל השבויה ועל המתה וכו' עיי"ש. אבל יש לתמוה בדברי רבינו הגאון ז"ל אלו דהרי ודאי משנתנו דקתני והשואל משלם את הכל. לא דוקא הוא. ולא הכל ממש השואל משלם. דהא במתה מחמת מלאכה השואל נמי מיפטר. כדמסקינן בב"מ (פרק השואל צ"ו ע"ב) עיי"ש. וא"כ ע"כ מאי דתנן והשואל משלם את הכל. לא קאי אלא אהנך חיובי דמיירי בהו מתניתין שם. ושייכי בכל שאר השומרים דקא חשיב התם. והיינו שבורה שבויה ומתה וגנבה ואבדה. אבל ודאי בטענת מתה מחמת מלאכה. שואל נמי מיפטר. וא"כ בשואל נמי שייך דין שבועה בטענת מתה מחמת מלאכה. ואמנם לפי הנראה דברי רבינו הגאון ז"ל שם בזה הם ע"פ פשטא דסוגיא (בפרק השואל שם) דאמרינן התם ההוא גברא דשאיל נרגא מחברי' איתבר. אתא לקמי' דרבא. א"ל זיל אייתי סהדי דלא שנית בי' ואיפטר. ואמרינן עלה ואי ליכא סהדי מאי. תא שמע דההיא גברא דשאיל נרגא מחברי' ואיתבר. אתי לקמיה דרב א"ל זיל שלים ליה נרגא מעליא וכו' עיי"ש. ומפשטא דהך סוגיא ודאי משמע דשואל לא מצי למיפטר נפשי' בטענת מתה מחמת מלאכה אלא כשמביא עדים המעידים כדבריו. אבל בשבועה לא מיפטר. ולפ"ז נכונים דברי רבינו הגאון ז"ל שם דודאי בשואל לא משכחת לעולם שבועת השומרין. וכל מקום ששאר השומרים נשבעין ונפטרין אין דינו של שואל אלא לשלם: 
<b>אלא</b> שאין דעת שאר הראשונים ז"ל כן. ובההיא דפרק השואל כתבו הריטב"א והר"ן ז"ל שם ובנמוק"י שם בשם הראב"ד ז"ל דמיירי התם במקום שיש רואים. דבזה גם כל שאר השומרים לא מצו פטרי נפשייהו בשבועת השומרין. וכאיסי בן יהודה דדריש מדכתיב אין רואה שבועת ה' תהיה בין שניהם. הא יש רואה יביא ראי' בעדים ויפטר עיי"ש. וכיו"ב כתב ג"כ הרא"ש ז"ל שם עיי"ש. והדבר מבואר יותר בדברי הריטב"א ז"ל שהביא בש"מ שם. וז"ל ולפום פשטי' היה נראה דלהכי א"ל אייתי ראי'. משום דשואל כיון דחייב בכל אונסין ואינו נפטר אלא באונס שמחמת מלאכה. כל דטעין דמחמת מלאכה הוא אינו נאמן בשבועה כשאר שומרין במה שהן נפטרין. אלא צריך להביא ראיה. אבל סברא דרבוותא דהא ליתא. דלא גרע שואל משאר שומרין במה שהן פטורין שנאמנים בשבועה. והא דאמר לו זיל אייתי ראי'. לא רצה לפתוח לו בשבועה. אי נמי במקום רואים הוה. וכאיסי בן יהודה. ואמרינן אי ליכא סהדי מאי. כלומר כיצד דינו לשלם עכ"ל עיי"ש. והנה מה שהכריחם להראשונים ז"ל לידחק בסוגיא דהתם כ"כ נגד פשטא דסוגיא דהתם. לא מסברא בעלמא הוא. אלא שכן מוכרח מתוך סוגיא דגמרא בהדיא. והדבר מבואר בתוס' שאנץ שהביא בש"מ שם. שכתבו וז"ל זיל אייתי ראיה דלא שנית בה ואיפטר. תימא למה לי' סהדי להמני' בשבועה וכו'. ונראה מתוך כך שכל דברים המתקלקלים בשעת מלאכה לא מיפטר אלא בסהדי שלא שינה. וה"ה במתה מחמת מלאכה צריך עדים שלא שינה. משום דאין שום דבר רגיל להתקלקל מחמת מלאכה אא"כ מכביד במלאכה יותר מן הראוי וקפשע בה. אבל אי אפשר לומר כן דמוכח לעיל פרק המפקיד דשואל נקנה לו כפילא. משום דאי בעי פטר נפשי' במתה מחמת מלאכה. אלמא נאמן בשבועה. ועוד מוכח כן גבי ההיא דפעמים ששניהם בחטאת דגם שואל מיפטר בטענת מתה מחמת מלאכה בשבועה. וצריך לדחות דהנך עובדי הוו בדוכתא דשכיחי אינשי וכו' עכ"ל עיי"ש. הרי שהכריחו כן מסוגיא דריש פ' המפקיד (ל"ד ע"א) ושם לקמן (ל"ו ע"א) בההיא דפעמים ששניהם בחטאת וע"כ אנו מוכרחין לידחק בסוגיא דפרק השואל שם כמו שנדחקו הראשונים ז"ל. וכן מבואר בהדיא בסוגיא דפרק הגוזל עצים (ק"ז ע"ב) דאמרינן התם תני רמי ב"ח ארבעה שומרין צריכה כפירה במקצת והודאה במקצת. ואלו הן. שומר חנם והשואל נושא שכר והשוכר אמר רבא מ"ט דרב"ח ש"ח בהדיא כתיב בי' כי' הוא זה. שומר שכר יליף נתינה נתינה משומר חנם. שואל וכי ישאל ואו מוסיף על ענין ראשון עיי"ש. הרי מפורש בהדיא דשואל נמי ישנו בדין שבועת השומרין. וכדעת שאר הראשונים ז"ל. וכן כתב באור זרוע (ב"מ פרק השואל סי' י') בשם רבינו חננאל ז"ל עיי"ש. וכן כתב בשערי שבועות להרי"ף ז"ל (שער שביעי) עיי"ש וכן כתב הרי"ף (פרק השואל שם). והרמב"ם ז"ל (פ"א מהלכות שאלה ה"ב.). ובארחות חיים (ח"ב סי' ס"ד) ובטור ח"מ (סי' שד"מ סעיף א') ורבינו ירוחם ז"ל במשרים (נתיב כ"ט ח"ב) עיי"ש. וכ"כ בסמ"ג (עשין צ"ב) ובתשו' הריב"ש (סי' תכ"ג) עיי"ש. ומעתה א"כ ודאי דברי רבינו הגאון ז"ל שם הם תמוהים מאוד לכאורה. שנסתרים מסוגיא דגמרא בכמה דוכתי שמבואר להדיא איפכא מדעתו בזה: 
<b>ואמנם</b> ראיתי בתוס' רי"ד ז"ל (פרק השואל שם) שכתב וז"ל ההוא גברא דשאיל וכו'. זו השיטה מוכחת דלא מהימן השואל בשבועה דמתה מחמת מלאכה כדכתבית במהדורא קמא. אבל בפרק המפקיד אמרינן אמר רבי ירמיה פעמים ששניהן בחטאת וכו'. ובפרק הגוזל עצים וכו'. אלמא דגם השואל שייך בשבועה. ואין לו שבועה אחרת אלא מתה מחמת מלאכה. ויש לומר דפליגי. או יש לומר דלא דוקא שואל. ואגב ריהטא מפרש ליה רבא. ורבי ירמיה דאמר נמי בפרק המפקיד שנשבע. כגון שנשבע מאיליו. אבל אין מחייבין אותו. או י"ל לפי הדחק דהאי דקאמרינן הכא זיל אייתי סהדי. כגון שהיה במקום שיש עדים כאיסי ב"י וכו' עכ"ל עיי"ש. הרי דגם דעת תוס' רי"ד ז"ל נוטה לדעת רבינו הגאון ז"ל דאין השואל בתורת שבועת שומרים כלל. כפשטא דסוגיא דפרק השואל שם. ודחה כל הנך ראיות שמתבאר משם דשואל נמי איתי' בתורת שבועת שומרים. ואפי' לפי תירוצו הראשון דהו"ל פלוגתא דאמוראי. מ"מ ודאי נקטינן כסוגיא דפרק השואל. דהא עבדי בה עובדא. וקיי"ל מעשה רב. וכ"ש למאי דמסיק דכ"ע הכי ס"ל וליכא מאן דפליג עלה. ובודאי דהכי משמע פשטא דמתניתין דסו"פ הפועלים (צ"ד ע"א). דתנן התם מתנה שומר חנם להיות פטור משבועה. והשואל להיות פטור מלשלם. נושא שכר והשוכר להיות פטורין משבועה ומלשלם עיי"ש. והשתא אם איתא דגם השואל איתי' בכלל תורת שבועת שומרים מיהת לענין טענת מתה מחמת מלאכה. הדבר קשה טובא דא"כ הוה ליה למיתני גם בשואל שמתנה להיות פטור לא מלשלם לחוד. אלא מן השבועה ומלשלם. כדקתני בנושא שכר והשוכר. אלא ודאי עכצ"ל דשואל ליתא בתורת שבועת שומרים כלל. ובש"מ שם הביא בשם רבינו יהונתן ורבינו ברוך ז"ל שהקשו אמאי לא קתני נמי במתניתין בשומר חנם שמתנה להיות פטור מלשלם על הפשיעה. ורבינו ברוך ז"ל הוכיח באמת מזה דעל הפשיעה לא מהני תנאי להיות פטור עיי"ש. והשתא תיפוק ליה דבלא"ה קשה אמאי לא קתני בשואל שמתנה להיות פטור משבועה בטענת מתה מחמת מלאכה. דבזה ודאי מהני תנאי לפטרו כמו בשאר השומרים. דע"כ ליכא שום טעם לחלק בזה בינייהו. אלא ודאי מוכרח כדכתיבנא והרי"ף בשערי שבועות שם ובטור וש"ע חו"מ (סי' שד"מ סעיף א') כתבו גם בשואל דמהני תנאי לפטרו משבועה ומלשלם כבשאר שומרים עיי"ש. ולטעמייהו אזלי דס"ל דשואל נמי בר שבועה הוא בטענת מתה מחמת מלאכה. אבל ודאי ממשנתנו שם לא משמע הכי. דא"כ הו"ל למיתני נמי בשואל כבנושא שכר ושוכר. אלא ודאי בשואל ליכא תורת שבועה כלל. וכדעת רבינו הגאון ז"ל ותוס' רי"ד ז"ל שם: 
<b>וראיתי</b> להרמב"ם ז"ל (פ"א מהלכות שכירות ה"ב) שכתב וז"ל ארבעה שומרים נאמרו בתורה ושלשה דינים יש להם וכו' ואלו הן שלשה דינין שלהן שומר חנם וכו' הרי זה נשבע וכו' ופטור וכו'. השואל משלם את הכל בין שאבד דבר השאול או נגנב בין שאירעו אונס גדול מזה כגון שמתה הבהמה השאולה וכו' עכ"ל עיי"ש. וא"כ דבריו לכאורה הם ממש כדברי רבינו הגאון ז"ל שם. ויותר מזה שהרי הזכיר בהדיא גם מתה. ומסתימת לשונו ודאי משמע שאפי' מתה מחמת מלאכה אינו בדין שבועה. ומ"מ מבואר (פ"א מהלכות שאלה שם) דס"ל דשואל ישנו בדין שבועת השומרים בטענת מתה מחמת מלאכה. וא"כ לכאורה גם מדברי רבינו הגאון ז"ל אין הכרח כ"כ לומר דלדעתו אין השואל בדין שבועת שומרים כלל. אבל זה לא יתכן כלל. ולא הרי זה כהרי זה. דהרמב"ם ז"ל שם לא מיירי עיקרו בהלכות שואל. וסתם שם ולא ביאר כ"כ משום שסמך על מה שיבאר במקומו בהלכות שאלה. דשם מקומו. וכמו שסיים אח"כ בדבריו שם לקמן שכתב וז"ל והשואל משלם את הכל חוץ מן המתה בשעת מלאכה כמו שיתבאר עכ"ל עיי"ש. הרי דבהדיא כתב דלא מיירי שם בדין מתה מחמת מלאכה שיתבאר לקמן במקומו. ומה שהזכיר מתה. לא מיירי אלא בחיובא דמתה שמפורש בקרא דכתיב ונשבר או מת וגו' שלם ישלם. אבל מצד הפטור שבמיתה לא מיירי התם כלל. משא"כ דברי רבינו הגאון ז"ל שם דלא מיירי אלא בדין שבועת השומרים. והוציא מכללה דיני השואל. וסתם וכתב <b>זולתי השואל כי לשלם דיניו.</b> ודאי מתבאר ע"כ מדבריו אלו דס"ל דהשואל אינו בתורת שבועת שומרים כל עיקר. ואין לנטות מזה. וע"כ אין לנו לומר בדעתו אלא כדברי תוס' רי"ד ז"ל: 
<b>איברא</b> דיש מקום אתי לדון ולומר דאפילו אם נימא דס"ל לרבינו הגאון ז"ל כדעת רוב הראשונים ז"ל דס"ל דיש דין שבועה בשואל בטענת מתה מחמת מלאכה. וסוגיא דתלמודא בפרק השואל מוקמי לה במקום דשכיחי רבים. וכאיסי בן יהודה דכשיש רואים לא מיפטר בלא עדים. מ"מ דבריו נכונים. ע"פ מה שעמד הרמב"ן ז"ל בעיקר מאי דפטרינן שואל במתה מחמת מלאכה. והובא בב"י (חו"מ סי' ש"מ) בקיצור. אבל כל דבריו בלשונו הביא בש"מ (בסוגיא דפרק השואל שם) וז"ל הא דאמרינן במתה מחמת מלאכה לאו לאוקמה בכילתא שאילתה. קשיא לי וכי מגרע גרע. כיון דכי מתה מחמת עצמה חייב אע"ג דמלאך המות הוא. ומה לי הכא ומה לי התם. כי מתה מחמת מלאכה דשואל דמ"מ איהו גורם לה היכי מיפטר. בשלמא למפטר בה שאר שומרין בהך טענה דלא לאוקמה בכילתא שאילתה טענה מעלייתא הוא לומר דלאו פשיעה דידהו היא. אלא שואל מי יכלת למימר בה טפי מאונס. וי"ל דשואל ודאי חייב באונסין. אבל לא בפשיעה דמשאיל. וכאן משאיל פשע בה. שהשאילה למלאכה שהיא אינה יכולה לסבול אותה וכו' עכ"ל הרמב"ן ז"ל. וכן הביא שם בשם הריטב"א ז"ל עיי"ש. וכן כתב בחי' הר"ן ז"ל שם. ובתשו' הריב"ש (סי' תכ"ג) וכן כתב הרב הנמוק"י שם עיי"ש. אלא שדבריו הם קצת בביאור יותר. אבל ודאי מלישנא דתלמודא דקיהיב טעמא משום דאמר לו לאו לאוקמא בכילתא שאילתה. לא משמע דהיינו משום פשיעותא דמשאיל. דא"כ הו"ל למימר איהו ניהו דאפסיד אנפשי'. דאמר לו את קטלתה. וראיתי להרב מח"א (הלכות שאלה סי' ד') שכתב טעם אחר לזה. משום דסתם שואל כלי או בהמה למלאכה. הראוים למלאכה קא שאיל. והילכך כשמתה מחמת מלאכה או נכחשה הבהמה מחמת מלאכה כחש דלא הדרא. איגלאי מילתא דבהמה זו לא היתה ראויה למלאכה. והוי שאלה בטעות. דאי הוה ידע בה השואל שלא היתה ראויה למלאכה לא היה שואל אותה עכ"ל עיי"ש. ובודאי דטעם זה מדוקדק בלשון התלמוד יותר. דמשמע שאין טענת השואל אלא מצדו שהוא לא שאל אותה על דעת כך. ולא מצד המשאיל. ומעתה לפ"ז נמצא דודאי השואל. כל שיש עליו תורת שואל האמור בתורה לא שייכא בו שבועה ליפטר מלשלם. דדינו לשלם את הכל. ובמתה מחמת מלאכה דפטור אין זה אלא משום דבענין זה אין עליו תורת שואל כלל. דשאלה בטעות היתה. ולא נשתעבד בשיעבוד שומר כלל מעיקרא. ואף שיש עליו דין שבועה. אין זו שבועת השומרים. אלא כשאר דין טוען ונטען בעלמא. שאם כופר הכל אין עליו אלא שבועת היסת מדבריהם. ואם מודה במקצת. כגון ששאל שתי בהמות וטען על האחת שמתה מחמת מלאכה ועל השניי' הודה שמתה כדרכה חייב שבועה דאורייתא ככל מודה במקצת דעלמא. וכעין שביאר הרמב"ם ז"ל (סוף פ"ו מהלכות שאלה. ובפ"ב מהלכות שכירות הלכה י"א). ועי' במש"כ הה"מ ובכ"מ ולחם משנה שם. ובמש"כ הרמב"ן ז"ל (פרשת משפטים) על קרא דכי הוא זה עייש"ה: 
<b>ומעתה</b> א"כ נכונים מאוד דברי רבינו הגאון ז"ל אפילו ע"פ דעת רוב הפוסקים דגם השואל איתי' בדין שבועה בטענת מתה מחמת מלאכה. דבשבועת שומרים הוא דמיירי. וקיי"ל כר"ח בר יוסף דעירוב פרשיות כתיב כאן. ואין שבועת שומרים צריכה כפירה במקצת והודאה במקצת. אלא כופר הכל נמי חייב לישבע שבועה דאורייתא. ודבריו ז"ל מדוקדקים במש"כ <b>וש מע אלה באזניו שומר חנם ונושא שכר והשוכר. זולתי השואל כי לשלם דיניו.</b> דודאי בשואל לא משכחת לה שבועת השומרין כלל. ולעולם רק לשלם כל דיניו. דבמתה מחמת מלאכה לאו שואל הוא כלל. ומעיקרא לא היה תורת שואל עליו. ובטענה זו הרי הוא כטוען להד"מ. לא שאלתי ממך כלום מעולם. ובזה ליכא תורת שבועת שומרים כלל. ואין שבועת השומרים אלא במודה ששאל מאתו אלא שטוען טענה אחרת. ובהכי ממילא מתורצת שפיר סוגיא דר"פ המפקיד שהביא בתוס' שאנץ להוכיח מינה דשואל מצי למיפטר נפשי' בטענת מתה מחמת מלאכה בשבועה מדנקנה לו כפילא. דודאי אין ה"נ אלא דאין זו משום שבועת השומרים. אלא שבועת היסת או מודה במקצת בעלמא. וכן מה"ט נמי אין ראי' מההיא דפעמים ששניהם בחטאת וכו' שהביאו בתוס' שאנץ ובתוס' רי"ד שם וכמבואר: 
<b>אמנם</b> קשה טובא לעיקר טעמו של הרב מח"א מההיא דתני רמי ב"ח ארבעה שומרים צריכין כפירה במקצת והודאה במקצת. ואלו הן שומר חנם והשואל נושא שכר והשוכר. ואמר רבא עלה מ"ט דרמי ב"ח. שומר חנם בהדיא כתיב ביה כי הוא זה. שומר שכר יליף נתינה משומר חנם. שואל וכי ישאל ואו מוסיף על ענין ראשון עיי"ש. והשתא לא מיבעיא מדברי רבא מבואר בהדיא דשואל ישנו בתורת שבועת השומרין כשאר השומרין. דילפי מהדדי. אלא אפי' מעיקר מילתא דרמי ב"ח ע"כ מוכרח הכי. דאל"כ מאי ענין שואל לכאן. הא כל עיקרו לא אתי רמי ב"ח לאשמעינן אלא דלא אמרינן עירוב פרשיות כתיב כאן. ולאפוקי מדר"ח ב"י. וא"כ שואל דלא משכחת ביה שבועת שומרין כלל מאי בעי הכא. והא לא מצי פטר נפשי' בשבועה אלא בטענת מתה מחמת מלאכה. והרי לפי טעמו של מח"א אין זה ענין לשבועת השומרין. אלא הו"ל ככופר בעיקר השאלה. שאין עליו לכ"ע אלא שבועת היסת מדבריהם וכמו שנתבאר. וזו סתירה מבוארת לעיקר טעמו של בעל מח"א. ויפה עשו הראשונים ז"ל דנדו מטעם זה ונדחקו לפרש טעמא אחרינא לפטורא דשואל במתה מחמת מלאכה. ומיהו לרבינו הגאון ז"ל אפשר לומר בזה כמש"כ בתוס' רי"ד שם. דלאו דוקא נקט שואל ואגב ריהטי' מפרש ליה רבא עיי"ש. ורצה לומר דבשואל ודאי לא שייכא שבועת השומרין. ולא נקטי' רמי בר חמא אלא אגב שאר שומרין. ורבא נמי כיון דנקטי' רמי ב"ח מפרש ליה אגב ריהטי' דאי הוה שייכא ביה שבועת שומרים הוה מצינן למילף ביה דליבעי כפירה והודאה במקצת מן וכי ישאל ואו מוסיף על ענין ראשון. אבל לקושטא דמילתא ודאי אין השואל בתורת שבועת השומרין כלל. איברא ודאי דזה דחוק טובא. ולכן נדו הראשונים ז"ל מטעם זה. אבל מ"מ כן מוכרח לומר ע"כ לדעת רבינו הגאון ז"ל: 
<b>וראיתי</b> למהריט"א ז"ל (בתשו' סי' מ"ג) שעמד ג"כ בזה אמאי נדו הראשונים ז"ל מטעמו של בעל מח"א. וכתב דהיינו משום שטעם זה נסתר מדאמרינן (פרק המפקיד מ"א ע"ב) רבא אמר היינו טעמא דשליחות יד אינה צריכה חסרון. לא תאמר שליחות יד לא בש"ח ולא בש"ש ותיתי משואל ומה שואל דלדעת בעלים קעביד שלח בה יד חייב. ש"ח וש"ש לא כ"ש. למה נאמר. חדא לומר לך שליחות יד אינה צריכה חסרון. ואידך שלא תאמר דיו לבא מה"ד להיות כנדון. מה שואל בבעלים פטור אף ש"ח וש"ש בבעלים פטור עיי"ש. וקשה שהרי קרא אחרינא נמי איצטריך להכי שלא תאמר דיו לבמה"ד להיות כנדון מה שואל מתה מחמת מלאכה פטור אף ש"ח וש"ש בשליחות יד מתה מחמת מלאכה פטור. וזה ודאי ליתא. וע"כ צריך קרא אחרינא להכי לחייבו גם במתה מחמת מלאכה. ובשלמא אם הטעם דפטור שואל במתה מ"מ היינו משום פשיעות המשאיל שהשאילה למלאכה. זה לא שייך אלא בשאלה דמדעת. אבל בשליחות יד דשלא מדעת בעלים היא פשיטא דחייב. דאע"ג דקיי"ל דאמרינן דיו לבמה"ד להיות כנדון. מ"מ שאני הכא שכנגד הדיו איכא ק"ו אלים לחייב במתה מחמת מלאכה. דהשתא מתה מעצמה חייב. מחמת מלאכה דאיהו גריס לה לא כ"ש. אבל אם איתא לטעמו של מח"א דהו"ל שאלה בטעות. אכתי י"ל דאיצטריך גם אידך קרא שלא תאמר דיו לענין מתה מחמת מלאכה. דהא בשליחות יד נמי איכא למימר דשליחות יד בטעות הוה. שאילו הוה ידע שאינה ראויה למלאכה לא היה מגביה אותה לשם שליחות יד. ושפיר יש מקום לומר דיו. ואי לאו קרא ה"א דשולת יד נמי פטור אם מתה מחמת מלאכה. אלא ודאי הך טעמא ליתא. עכת"ד עי"ש. וא"כ תקשה מסוגיא זו לדעת רבינו הגאון ז"ל לפמש"כ דס"ל הך טעמא: 
<b>אמנם</b> לדעתי אין בזה סרך ראי' כלל. דודאי בשליחות יד לא שייך כלל טענת טעות משום מתה מחמת מלאכה. דאטו בדעתו תליא מילתא. הרי בע"כ ושלא מדעתו רמי רחמנא עלי' דתיקום ברשותו להתחייב באונסין אפילו צווח ועומד דלא בעי לקבולי על נפשי' שום אחריות של הפקדון ששולח ידו בו. וכל ששלח בו יד אע"ג דאח"כ מתה מחמת מלאכה שעשה בו. הסברא נותנת דלאו כל כמיני' לאפקועי נפשי' מאחריותה. ולא דמי כלל לשואל דבדעתו הדבר תלוי. דהא מתנה שואל להיות כשומר חנם. כדתנן (סו"פ הפועלים) עיי"ש. וא"כ כיון דעיקר פטורא דשואל במתה מחמת מלאכה לא כתיבא ולא רמיזא כלל בקרא. אלא מסברא הוא דנפקא לן משום דהו"ל שאלה בטעות. ממילא מבואר דבשליחות יד שאין מקום כלל לסברא זו. ע"כ לא יתכן לומר שיפטר בטענת מתה מחמת מלאכה כשואל. דהא שואל גופי' אי לאו הך סברא הוה מחייבינן לי' בשמתה מחמת מלאכה. דכ"ש הוא ממתה מאיליה דחייבי' רחמנא אע"ג דאונס גמור הוא ומלאך המות מה לי הכא מה לי התם. וא"כ לא שייך בזה כלל לומר דיו. ולא צריך קרא להכי. ומלבד זה אפשר לכאורה לומר בזה ע"פ מאי דבלא"ה נדחקו רש"י ושאר ראשונים ז"ל בסוגיא דהתם דקאמר רבא לא תאמר שליחות יד לא בש"ח ולא בשומר שכר ותיתי משואל ומה שואל דלדעת בעלים קעביד שלח בה יד חייב וכו' דקשה טובא דהרי בשואל לא כתיבא ביה שליחות יד כלל והיכי נילף מיני' לש"ח וש"ש. וראיתי לרבינו חננאל ז"ל שפירש דהכי קאמר לא תאמר שליחות יד לא בש"ח ולא בש"ש אלא בשואל ותיתי בהנך משואל. עוד כתב שם דכיון דבשואל כתיב וכי ישאל וגו' והו"ל ואו מוסיף על ענין ראשון. הו"ל כאילו כתיבא שליחות יד גם בשואל עיי"ש. וראיתי להריטב"א ז"ל שם שכפי הנראה היתה לפניו נוסחא אחרת מדברי הר"ח ז"ל שנתקצרה הרבה וז"ל לא תאמר וכו' ואע"ג דבשואל לא כתיב שליחות יד הא וכי ישאל ואו מוסיף על ענין ראשון. כך פירש רבינו חננאל ז"ל. ולא הבנתי דבריו. דאי לא כתב שליחות יד כלל בענין ראשון. דהיינו ש"ח וש"ש כדקאמר השתא לא תאמר וכו'. מאי מוסיף על ענין ראשון. אלא נראה דהכי פירושו וכו' עכ"ל עיי"ש שפירש כפירש"י. אבל לפי נוסחת פי' ר"ח ז"ל שלפנינו דבריו מבוארים. דכוונתו דכיון דעכ"פ רמז לן הכתוב גם בשואל דין שליחות יד משום דואו מוסיף על ענין ראשון. א"כ קשה דטפי הו"ל למיכתב בפירוש שליחות יד בשואל. ולא איצטריך תו למיכתב לא בש"ח ולא בש"ש. וגם בשיטה מקובצת שם הביא דברי הר"ח ז"ל כנוסחת הריטב"א ז"ל ועל זה הביא שם בשם גליון שהקשה ג"כ עליו כהריטב"א. ולזה העמים בדברי הר"ח ז"ל פירש"י עיי"ש. ולשון ר"ח ז"ל בפירושו גם לפי נוסחתם לא משמע הכי כלל אפילו בדרך דוחק. ובפרט לפי הנוסחא שלפנינו בפירוש הר"ח ז"ל דמפורש בהדיא כמו שביארתי דבריו: 
<b>ומעתה</b> לפי פירוש הר"ח ז"ל מאי דקאמר רבא ומה שואל דלדעת בעלים קעביד שלח בה יד חייב וכו'. היינו שליחות יד ממש כפשוטו. וכשליחות יד האמור בש"ח ובש"ש. דהיינו שעשה בה מלאכה שלא מדעת בעלים. כגון שהשאילה לו למלאכה ידועה. והוא נשתמש בה למלאכה אחרת. ובכך נתחייב באחריותה אפילו בענין שגם השואל דינו ליפטר. דהיינו במתה מחמת מלאכה. דאי לאו ששלח בה ידו הוה מיפטר והשתא מיחייב. ומאי דקאמר ומה שואל דלדעת בעלים קא עביד שלח בה יד חייב. ש"ח וש"ש לא כ"ש. היינו לומר מה שואל שעכ"פ יש לו רשות לעשות בה מלאכה ע"פ הבעלים. ומלאכה זו שעשה בה עכשיו שמתה הבהמה מחמתה לדעת בעלים עשאה. אלא דמעיקרא שלח בה יד לעשות בה גם מלאכה אחרת שלא לדעת בעלים. חייב. אע"ג דאי לאו דשלח בה יד מעיקרא לא הוה מיחייב עכשיו. ש"ח וש"ש דאין להם רשות כלל לעשות בה שום מלאכה כלל. לא כ"ש דמיחייבי באונסין משום שליחות יד דמעיקרא. והשתא לפ"ז ממילא מבואר דאין שום מקום ראיה משם כלל לענין טעמא דפטורא דשואל במתה מחמת מלאכה מדלא מצריך קרא שלא לומר דיו לבמה"ד להיות כנדון. מה שואל פטור במתה מחמת מלאכה אף ש"ח וש"ש בשליחות יד ליפטרו במתה מחמת מלאכה. שהרי כיון דקיימינן לפום הך פירושא גם בשואל בשליחות יד ממש כשליחות יד דש"ח וש"ש. א"כ בשואל גופי' קיימינן עכשיו בענין שאין חיובו אלא משום שליחות יד דמעיקרא. ואי לאו שליחות ידו דמעיקרא הוה מיפטר. והיינו בשמתה מחמת מלאכה. וכמו שביארנו לפי' הר"ח ז"ל. הרי דשואל גופי' חייב בענין זה אפילו מתה מחמת מלאכה. ולא שייך בזה כלל לומר דיו: 
<b>איברא</b> דבלא"ה מעיקר פי' הר"ח ז"ל ע"כ מוכח שלא כטעם זה. דהרי אם איתא דמאי דשואל פטור על מתה מחמת מלאכה היינו משום דהו"ל שאלה בטעות ואין לו דין שואל כלל. א"כ אי אפשר לחייבו משום שליחות יד במתה מחמת מלאכה. שהרי כיון שמתה מחמת מלאכה איגלאי מילתא למפרע דמעיקרא לא היה עליו תורת שואל כלל. וממילא אינו בכלל חיובא דשליחות יד. דלא נאמרה תורת שליחות יד אלא בשומרין בלבד. ואע"ג דבגנב וגזלן נמי משהגביה או משך הגנבה או הגזלה. קיימא ברשותו להתחייב באחריותה. מ"מ גנב וגזלן. ושומר השולח יד בפקדון אין להם ענין זה לזה כלל. כדמוכחא כל הסוגיא דהתם לעיל מיניה (מ"א ע"א). וכמו שביארו שם הרשב"א והריטב"א ז"ל הובאו בש"מ שם. וחיובא דשליחות יד גזה"כ הוא בשומרין בלבד עיי"ש ובמש"כ שם ג"כ בשם הרא"ש ז"ל. ועי' ג"כ בקה"ח (סי' רצ"א ס"ק ב') ואכמ"ל בזה. וא"כ היכי קאמר רבא דשואל חייב משום שליחות יד. והיינו ע"כ במתה מחמת מלאכה. והא כיון דבמתה מחמת מלאכה איגלאי מילתא מעיקרא דלאו שואל הוה. אינו אלא כאינש דעלמא שאינו בתורת שליחות יד. אלא ודאי ע"כ להר"ח ז"ל פטורא דשואל במתה מחמת מלאכה לא משום שאלה בטעות נגעו בה. ובלא"ה עיקר פי' הר"ח ז"ל תמוה מאוד אצלי מדקאמר רבא ואידך שלא תאמר דיו לבמה"ד להיות כנדון מה שואל בבעלים פטור אף ש"ח וש"ש בבעלים פטור. והא כיון דלפירושו בשליחות יד ממש דשואל מיירי כשליחות יד דש"ח וש"ש. א"כ היכי קאמר דשואל בבעלים פטור. והא ודאי גם שואל גופיה אינו נפטר בשאילה בבעלים משליחות יד. דהא כל השומרים כולם שוים ליפטר בשמירה בבעלים דגמרי מהדדי. כמבואר לקמן (ר"פ השואל צ"ה ע"א) עיי"ש. וכי היכי דשאר שומרים אין שמירה בבעלים פוטרתן מדין שליחות יד. הכי נמי שואל גופי' פשיטא דאין לפטרו מדין שליחות יד אפי' בשאילה בבעלים. ולכן פי' הר"ח ז"ל צ"ע אצלי ועכ"פ מבואר דלפי מה שביארנו אין דעת רבינו הגאון ז"ל כפי' הר"ח ז"ל. ומ"מ בלא"ה ליכא קושיא לדעתו מסוגיא דהתם כמו שביארנו: 
<b>אלא</b> דלכאורה יש להביא ראי' לפי' הר"ח ז"ל. דלפירש"י ושאר ראשונים ז"ל אכתי קשה דהא גם אידך קרא איצטריך שלא נאמר דיו לבמה"ד להיות כנדון. מה שואל לא מיחייב אלא כשעת האונס. שאם נאבדה הבהמה או מתה אינו משלם אלא כמו שהיתה שוה בשעת האבדה או האונס. וכמבואר סו"פ המפקיד (מ"ג ע"ב) עיי"ש. אף ש"ח וש"ש לא מיחייבי משום שליחות יד אלא כשעת האונם. לכך איצטריך למכתב בהו שליחות יד כדי לחייבן לשלם כשעת שליחות יד. וכדקיי"ל דשולח יד דינו כגזלן דמשלם כשעת הגזלה. כמבואר בסוגיא דתלמודא שם עיי"ש ובטוש"ע חו"מ (סי' רצ"ב). וכבר עמד גם בזה מהריט"א ז"ל (בתשו' שם) והניחה בקושיא עיי"ש. אבל לפי' הר"ח ז"ל ליכא שום קושיא כלל. דכיון דלפירושו מאי דקאמר ומה שואל דלדעת בעלים קא עביד שלח בה יד חייב וכו'. היינו כפשוטו שלוחות יד ממש וכמו שביארנו לעיל. א"כ ליכא למימר דיו מה שואל לא משלם אלא כשעת שבירה או מיתה וכו'. דפשיטא דשואל גופי' בשליחות יד לא עדיף משאר השומרים בזה דהו"ל משעת שליחות יד כגזלן ומשלם כשעת שליחות יד. וכיון דלא אתינן למיגמר אלא משליחות יד ממש דשואל. תו לא שייך כלל לומר בזה דיו שלא לשלם אלא כשעת האונס. אבל לפירש"י ושאר ראשונים ז"ל שם שמפרשים דשליחות יד דשואל לאו דוקא. אלא מה שמשתמש בה למלאכתו קרי לה שליחות יד. ודאי קשה טובא לכאורה כקושיין. וא"כ ממילא מוכח מזה ג"כ שלא כדעת רבינו הגאון ז"ל בטעמא דמיפטר שואל במתה מחמת מלאכה. אלא שכבר כתבתי דפירושו של הר"ח ז"ל תמוה מאוד מתוך הסוגיא עצמה מדקאמר ואידך שלא תאמר דיו וכו' מה שואל בבעלים פטור אף ש"ח וש"ש בבעלים פטור. ולפי' הר"ח ז"ל מהיכן פסיקא ליה בשואל דשליחת יד בבעלים פטור יותר מבש"ח ובש"ש. כיון דלפי' הר"ח ז"ל שליחת יד דנקט בשואל נמי שליחת יד ממש הוא. והא כל השומרים כולם בבעלים פטורין. אלא דס"ל דאין זה פוטרתן מחיובא דשליחות יד. וא"כ שואל גופי' מהיכא תיתי לן לפטרו בבעלים משליחות יד. וזו ודאי תמיהא גדולה על הר"ח ז"ל: 
<b>וראיתי</b> בתשו' בית יעקב (סי' מ"ג) דנקט הסוגיא כפשטה. ועפ"ז השיב הלכה למעשה דשואל בבעלים פטור אפי' על שליחות יד. וש"ח וש"ש בבעלים חייבין והאריך בזה. ודבריו נפלאים שלא ראה פירש"י במקומו דפי' דשליחות יד דנקט התם בשואל לאו דוקא הוא. אלא פירושו שליחת ידו לעשות מלאכתו מדעת בעלים. אבל בשליחת יד ממש אין חילוק בין שואל לשאר שומרים. וכבר השיג עליו בזה בקה"ח (סי' שמ"ו סק"א). ודחה דבריו מטעם זה בשתי ידים עיי"ש. ובאמת שכל דבריו שם באותה תשובה נפלאים מאוד בלא"ה. ואף דמה שכתב בקה"ח שם דע"כ אין הסוגיא מתפרשת כפשוטה כיון דשליחת יד בשואל לא כתיב עיי"ש. אין זה מוכרח כלל. וכמו שנתבאר. מ"מ עיקר הדבר תמוה דאם איתא דבשואל פסיקא לן מילתא דבבעלים פטור אפי' משליחות יד. מהיכא תיתי לן לומר דבש"ח ובש"ש אין הדין כן. ומה שהאריך שם להביא ראיה לזה מסוגיא דפרק השואל (צ"ו ע"ב) דמסיק אלא כי קא מיבעיא לי' לרמי ב"ח כגון דאגרא איהי פרה מעלמא והדר נסבה. ואליבא דרבנן דאמרי שואל משלם לשוכר לא תיבעי לך. דודאי שאילה בבעלים היא. כי תיבעי לך אליבא דר"י דאמר תחזור פרה לבעלים הראשונים מאי. בעל שואל הוי או שוכר הוי עיי"ש. ומזה דקדק מדנקט דאגרה פרה ולא נקט דשאלה. היינו משום דבשאלה אע"ג דמה שחזרה ושאלה להבעל הו"ל כשליחות יד מ"מ פטור. משום דשאילה בבעלים פטור אפי' משליחות יד. ולכך לא נקט האיבעיא אלא בשוכר דבשוכר בבעלים נמי שולח יד חייב. ומיבעיא לי' אי שוכר הוי הבעל וחייב. או דילמא לוקח הוי ופטור עיי"ש בדבריו. וכל זה תמוה מאוד ואין לו שום יסוד כלל. חדא דאין אנו דנין בהך איבעיא אלא בפטור ובחיוב של הבעל ולא של האשה. והרי לגבי הבעל כיון דקיימינן אליבא דר"י דאמר תחזור פרה לבעלים הראשונים. אין כאן שאילה ולא שכירות בבעלים כלל כמבואר שם. וגם אין שום נפק"מ בהאשה עצמה אם שכרה או שאלה. כיון דבחיוב ופטור דבעל הוא דקיימינן. ועוד דאין האיבעיא אם הבעל שוכר הוא או לוקח. אלא אם שוכר או שואל הוא. אלא דבמסקנא מסיק רבא שאינו לא שואל ולא שוכר אלא לוקח הוי עיי"ש. וגם כל שאר דבריו שם תמוהים ומבולבלים ומסוכסכים מאוד וסותרים זא"ז ואין להאריך בזה. גם עיקר דבריו נסתרים מההיא סוגיא גופא שרצה להסתייע מינה. דמיד בריש הסוגיא שם דקאמר בעי רמי ב"ח בעל בנכסי אשתו שואל הוי או שוכר הוי. אמר רבא לפום חורפא שבשתא מה נפשך אי שואל הוי שאילה בבעלים היא. אי שוכר הוי שכירות בבעלים היא עיי"ש. והשתא אם איתא דבשאילה בבעלים פטור אפי' על שליחות יד. א"כ נפק"מ טובא איכא בהכי. דאם שואל הוי פטור אפי' על שליחת יד. ואם שוכר הוי אף ע"ג דשכירות בבעלים היא. חייב מיהת על שליחת יד. אלא ודאי על שליחת יד אפי' שואל נמי חייב אפי' בבעלים. והיינו לרבא גופיה. ולא כמו שרצה להוכיח מדברי רבא (בפ' המפקיד שם) דבשאילה בבעלים פטור נמי אשליחות יד. וזו סתירה מבוארת לכל דבריו. ומ"מ בעיקר דבריו זכה לכוון לדעת הר"ח ז"ל שמפרש ג"כ שלא כפירש"י ז"ל. אלא מפרש גם שליחת יד דשואל בשליחות יד ממש. וא"כ עכצ"ל דס"ל ג"כ דבשאילה בבעלים פטור אפי' על שליחות יד וכמשכ"ל. וזה ודאי תמוה טובא מצד עצמו וגם מסוגיא דפ' השואל שם כמו שנתבאר. אע"ג דודאי מלישנא דתלמודא דקאמר ומה שואל דלדעת בעלים קא עביד שלח בה יד חייב וכו'. משמע להדיא כפי' הר"ח ז"ל דשליחות יד ממש קאמר. דלפירש"י דשלח בה יד דקאמר היינו לעשות מלאכתו שמדעת בעלים בהיתר. מלבד דלשון שלח בה יד לא משמע כלל מלאכת היתר שמדעת בעלים. בלא"ה שפת יתר הוא שהרי כבר אמר דלדעת בעלים קא עביד. דהיינו דמה שעושה בה מלאכה. מדעת הוא דקא עביד. וא"כ מאי האי דקאמר תו שלח בה יד. הא לפירש"י היינו הך. ובודאי לישנא יתירא הוא ללא צורך כלל. ובאמת דמפירש"י משמע בהדיא שלא היה כתוב כן בגירסא שלפניו. אלא הכי גריס ומה שואל דלדעת בעלים שלח בה יד עיי"ש. ועפ"ז ודאי יש מקום לפירושו. ונראה דזו היא כוונת הרש"ל שכתב שם למחוק לשון קא עביד שבגירסא שלפנינו. דלישנא יתירה היא לפירש"י. (ומה שציין שם על פירש"י. ט"ס הוא ברש"ל עיי"ש. ועל הגמרא קאי לתקן לשון התלמוד כגירסת רש"י וכדרכו ז"ל. דאל"כ אין דברי הרש"ל שם מובנים כלל). ומלשון הראב"ד ז"ל שהביא בש"מ שם משמע דלא הוה גריס אלא ומה שואל דלדעת בעלים קא עביד. אבל מה שכתוב תו שלח בה יד לא היה כתוב בגירסתו עיי"ש בדבריו. ולכן גם הוא פירש כפירש"י. אבל גירסא שלפנינו. שהיא ג"כ גירסת הילקוט (פרשת משפטים) עיי"ש. אינה מתפרשת על נכון אלא ע"פ פירושו של הר"ח ז"ל. וכמו שביארנו לעיל דהכי קאמר ומה שואל דלדעת בעלים קא עביד השתא מלאכה זו שמתה הבהמה מחמתה ודינו ליפטר. מ"מ אם שלח בה יד מעיקרא שעשה בה מלאכה שלא מדעת הבעלים קיימא ברשותו ושוב חייב עלי' גם כשמתה אח"כ מחמת מלאכה המותרת שמדעת בעלים. כדין השולח יד. ש"ח וש"ש שגם עכשיו בשעת האונס שלא מדעת בעלים קא עבדי. לא כ"ש שחייבים משום שליחת יד. ועי' בריטב"א שם שנראה מלשונו דגריס ומה שואל דלדעת בעלים קא עביד חייב שלח בה יד חייב עיי"ש בדבריו שנדחק מאוד לפרש ע"פ גירסתו כפירש"י. אבל ודאי גירסא שלפנינו מוכחת כפי' הר"ח ז"ל: 
<b>אלא</b> דמ"מ עיקר הדין שיוצא מתוך פירושו שיפטר השואל על שליחת יד בשאילה בבעלים. וש"ח וש"ש חייבים אפילו בשמירה בבעלים. הוא תמוה מאוד לכאורה כמו שנתבאר. איברא דבלא"ה עיקר הסוגיא תמיהא לי טובא דהרי שליחות יד לא שייכא אלא בשומרים בלבד. כמבואר בסוגיא דהתם ובראשונים ז"ל שם וכמשכ"ל. וא"כ בשמירה בבעלים לא שייך חיובא דשליחות יד כלל. דבבעלים אין לו דין שומר כלל. כיון דפטור אפילו מפשיעה. וגרע אפילו מעבדים ושטרות וקרקעות דאע"ג דאימעטו מדין שומרים מ"מ לדעת הרמב"ם ז"ל וסייעתו חייבין עליהן בפשיעה. וכאן פטורין אפילו מפשיעה. ומהאי טעמא כתבו קצת אחרונים (ש"מ סי' ש"מ עיי"ש). שאפילו קיבל עליו אחריות לא מהני בלא קנין. כיון דאין לו דין שומר. כמו בעבדים שטרות וקרקעות דבעי קנין משום דאימעטו מדין שומרים. וכמש"כ בנמוק"י (פרק הזהב) בשם הרשב"א והר"ן ז"ל הביאם בב"י (חו"מ סי' ש"א) ובסמ"ע (ס"ק ז') שם. ובלא"ה מעיקר דין שאילה בבעלים מוכרח כן. ע"פ מה שעמד בתשובות חות יאיר (סוף סי' רכ"ג) בתמיהא גדולה בדין שאילה בבעלים. וכתב וז"ל בגוף הדין תמהתי כל ימי. אחר שפקודי ה' ישרים וכו' ומי יתן ואדע לקרב הדבר אל השכל וכו'. הא משיב רעה תחת טובה. וכי משום שהמשאיל במלאכתו של שואל ילקה באבדון ממונו ביד שואל וכו' עכ"ל עיי"ש. ואמנם ראיתי להרר"ע ספורנו (פרשת משפטים) שכתב וז"ל אם בעליו עמו במלאכתו בשעת שאלה לא ישלם שסתם משאיל בקרוב דעת כזה. הוא נותן מתנה על דעת שיחזיר. וכיון שלא התנה אינו חייב להחזיר אלא כשהיא נמצאת בעין. שאפילו לדעת האומר שבמתנה על מנת להחזיר חייב באונסין זהו מטעם שהתנאי של על מנת מבטל המתנה אם לא יתקיים התנאי. אבל בזה שהיא מתנה על דעת להחזיר בלתי תנאי שיבטל המתנה אם לא יחזירנה. הנה כל זמן שהיא בידי המקבל היא שלו אע"פ שלא יחזירנה אח"כ. ולא יתחייב על כל מה שיארע בה אפי' בפשיעה. וכן באה הקבלה שיהיה פטור כל שומר בבעלים אפילו בפשיעה עכ"ל עיי"ש. וביאור דבריו דס"ל דמתנה ע"מ להחזיר אינה מתנה עולמית ע"מ להחזיר. כדס"ל לקצת ראשונים ז"ל. אלא היא מתנה לזמן בתנאי ע"מ להחזיר. ולולא התנאי היתה המתנה חוזרת להנותן בכלות הזמן. ואם המקבל לא רצה להחזיר הרי היא גזולה בידו מכאן ואילך. אבל בתוך הזמן הרי היא של המקבל כשלו ממש. והשתא שהתנה ע"מ להחזיר. אם איננו מחזיר הרי בטלה המתנה למפרע ומעיקרא גזולה היא בידו. וכן לענין להתחייב באונסין או אפילו בפשיעה שבלא התנאי כל שאין המתנה בעין לא מיחייב אפילו בפשיעה. אלא שאם היא בידו בעין. ודאי חייב להחזירה לבעלים אחר שכלה זמן המתנה. דמשכלה הזמן ממילא חוזרת להיות שלהם. אבל משום התנאי חייב אפילו באונסין. שהרי נתחייב ע"פ התנאי להחזירה לבעלים. וזו היא דעת כמה ראשונים ז"ל דמתנה עמ"ל אינה אלא מתנה לזמן קצוב בתנאי עמ"ל. וכן מבואר בתוס' רי"ד (בסוכה מ"א ע"א) ומדמה לה לשדה מקנה שאינה מכורה אלא עד היובל וחוזרת לבעלים ביובל. ועד היובל של לוקח היא קנין גמור עיי"ש בדבריו. וכן הוא דעת רבינו אביגדור בתשו' הרא"ש (כלל ל"ה סי' ב') עיי"ש. ובשאר ראשונים. וכבר ביאר הדבר יפה בקה"ח (סי' רמ"א ס"ק ד') עיי"ש ואכמ"ל בזה. וס"ל להרב ספורנו דענין שאילה בבעלים הוא ג"כ על יסוד זה. וכן מתבאר מדברי רבינו ישעיה ז"ל שהביא הרא"ש ז"ל (פרק לולב הגזול סי' כ"ט) שכתב וז"ל וכן דעת ה"ר ישעי' ז"ל שהקשה מה יש בין מתנה ע"מ להחזיר לשאול. בשניהם הוא שלו עד שיטלנו ושניהם אין הגוף קנוי לו (לעולם). ותירץ דמתנה ע"מ להחזיר אינו חייב באונסין. דלהכי הבי' לו במתנה. מיהו כי איתי' בעיני' מיחייב לאהדורי ליה. וכיון דאינו חייב באונסין קרינא ביה לכם. אבל שאול שחייב באונסין לא קרינא ביה לכם עכ"ל ה"ר ישעי' ז"ל. והן הן הדברים שנאמרו בפסקי הרי"ד ז"ל (הלכות סוכה פרק לולב הגזול מ"א ע"א) עיי"ש. והדבר קשה לכאורה דאכתי הא תינח בשאלה סתם. אבל שאלה בבעלים שאינו חייב באונסין ואפילו בפשיעה. מאי איכא למימר. ועכצ"ל דס"ל לרבינו ישעיה ז"ל דאין הכי נמי דבשאלה בבעלים יוצא בו משום דבכלל מתנה ע"מ להחזיר הוא. וכמש"כ הרר"ע ספורנו ז"ל. ונראה דדבריו נוסדים על דברי רבינו ישעיה והרא"ש ז"ל אלו. ומש"כ ואפילו לדעת האומר שמתנה ע"מ להחזיר חייב באונסין וכו'. כוונתו לדברי הרא"ש ז"ל שם שחלק על הר"י ז"ל. וכתב ומיהו נראה לי שחייב באונסין וכו' עיי"ש היטב. ועכ"פ מבואר דלדעת רבינו ישעיה והרב ספורנו ז"ל שאילה בבעלים מטעם מתנה לזמן היא. וזו היא ג"כ דעת רבינו שמחה ז"ל (בתשובות מהר"ח או"ז סי' קי"ח). שכתב ג"כ וז"ל יפה כוונת במתנה עמ"ל שאינו חייב באחריותה. כי ידעת שהייתי תמיה כמה פעמים מאיזה טעם אדם יוצא באתרוג שנתן לו חבירו ע"מ להחזיר אפילו ביו"ט ראשון ואינו יוצא בשאול. מה בין זה לשאול. וחלקנו שאול חייב באונסין ואכתי של משאיל הוא (כצ"ל עיי"ש). אבל מתנה ע"מ להחזיר של מקבל הוא ואינו חייב באונסין. ומצאתי לי סעד בפי' רשב"ם פרק יש נוחלין עכ"ל עיי"ש. הרי שדבריו ז"ל הם ממש כדברי רבינו ישעיה ז"ל. וא"כ ע"כ גם רבינו שמחה ס"ל דבשאול בבעלים שאינו חייב אפילו בפשיעה. ודאי יוצאין ידי חובתן אפילו ביו"ט ראשון. וא"כ ע"כ ס"ל דשאילה בבעלים לאו שאלה היא אלא מתנה גמורה לזמן: 
<b>ומעתה</b> א"כ מתבאר מזה דלדעתם שואל בבעלים אין עליו תורת שומר כלל ואינו אלא מקבל מתנה. וא"כ לא שייכא ביה כלל שליחת יד. והיכי אמרינן הכא דשמירה בבעלים חייב בשליחות יד. מיהו אי מהא לא הוה קשה. ואדרבה ע"פ זה הוה אתי שפיר פירושו של הר"ח ז"ל. ע"פ מאי דקשה טובא לכאורה בטעם זה דשאילה בבעלים מטעם מתנה הוא דפטור. הא תינח בשאלה בבעלים. וכמו שביאר הרב ספורנו ז"ל דקירוב דעת כזה שמשאיל גם את עצמו עם החפץ השאול. ודאי אין זו שאלה אלא מתנה. אבל בשומר חנם ושומר שכר ושוכר. שגם הם פטורים בבעלים. הרי אין בזה שום קירוב דעת יתירה כלל אם עושה איזה שירות או מלאכה להשומר בשעת מסירת הפקדון לשומר או לשוכר. וא"כ אכתי לא הועילו כלום בטעם זה. וא"כ ע"כ הך טעמא ליתא. אמנם נראה דודאי הך טעמא ליתא אלא בשואל בלבד. דעיקר דין שאלה בבעלים לא כתיב אלא בדידי' גופי'. אבל שאר כל השומרים לא נפק"ל אלא מדכתיב בשואל וכי ישאל. דאמרינן ואו מוסיף על ענין ראשון וילמד עליון מתחתון. כדאמרינן ר"פ השואל (צ"ה ע"א) עיי"ש. והילכך אע"ג דודאי עיקר דין שאילה בבעלים מטעם מתנה הוא. והך טעמא לא שייך אלא בשאלה בלבד. ומהאי טעמא לא כתב רחמנא דין זה אלא בפרשת שואל האחרונה שבפרשיות שומרים. מ"מ השוה הכתוב גם דין שאר שומרים לשואל בדין זה. משום דלאו כ"ע דינא גמירי. והדבר נראה תמוה לרבים שיהא דינו של שואל שכל הנאה שלו קל מדינם של שאר כל השומרים. וכך הם משפטי התורה בכל כיו"ב כידוע. ומה"ט נמי אפילו כשהבעלים עמו בשכירות. וכן בהשאילני ואשאילך חשבינן שאלה בבעלים. אע"ג דבזה ליכא שום הוכחה לקירוב דעת כלל כמבואר. והיינו משום דגם בהנך גווני עכ"פ לא גרע משאר שומרים דפטר רחמנא בבעלים. אע"ג דלא שייך בהו עיקר טעמא דפטרי' רחמנא בשאלה בבעלים. כן נראה מוכרח ע"כ לדעת הסוברים דשאילה בבעלים מטעם מתנה פטרי' רחמנא. אלא שיש לפקפק על זה מדברי הירושלמי (פרק בתרא דשבועות ה"א) ומכילתא דרשב"י (פ' משפטים כ"ב י"ג) עיי"ש היטב. וגם צ"ל דס"ל דמקבל מתנה לזמן אפילו כשומר חנם לא הוי עלה ופטור אפילו מפשיעה. וכדעת הרמב"ם ז"ל (פ"ב מהלכות שאלה הי"א) וסייעתו. ושלא כדעת התוס' (פרק השואל צ"ו ע"ב) בד"ה בעל וכו' עיי"ש. דלדעתם דעכ"פ יש לו דין שומר חנם להתחייב בפשיעה. ע"כ לא משום מתנה הוא. אלא פטור מצד עצמו. דהא בשאילה בבעלים קיי"ל דפטור אפילו מפשיעה. ומטעם זה נראה דהתוס' לשיטתייהו אזלי. דלהדיא מבואר שם לעיל (צ"ו ע"א) בתוס' ד"ה ונשאל וכו'. דס"ל דשאילה בבעלים פטור מצד עצמו הוא מגזה"כ עיי"ש. אבל הסוברים דהו"ל מתנה לזמן ע"כ ס"ל דכל כיו"ב אין עליו תורת שומרים כלל ולכך פטור אפילו מפשיעה: 
<b>והשתא</b> לפ"ז אע"ג דש"ח וש"ש ג"כ גלי קרא למיפטרינהו בשמירה בבעלים כמו שואל. מ"מ אפשר לומר דלא אקשינהו קרא אלא לעיקר דין שאילה בבעלים לענין לפטרן באונסין וגנבה ואבדה ואפילו בפשיעה. משום דמקרא נדרש לפניו ולפני פניו. וא"כ הרי גלי קרא. אבל בשליחות יד נהי דשואל יש לפטרו בבעלים. משום שאין עליו תורת שומר כלל. דאינו אלא כמקבל מתנה כמו שנתבאר. אבל שאר שומרין דלא שייך בהו הך טעמא ובודאי אין להם תורת מקבל מתנה. וא"כ ודאי תורת שומר עליהן. אלא דמ"מ אקשינהו קרא לשואל לענין שמירה בבעלים וגזה"כ הוא. ואית לן למימר שאין לך בה אלא חידושו. והילכך אית לן למימר שחייבין בשליחות יד אפילו בבעלים. אלא דהיינו דוקא השתא דשליחות יד בדידהו גופייהו כתיבא. אבל אי לא הוה כתיבא שליחות יד אלא בשואל. וש"ח וש"ש הוה ילפינן משואל. ודאי הו"ל למימר דיו לבמה"ד להיות כנדון. מה שואל לא מיחייב בשליחות יד אלא שלא בבעלים אבל בבעלים פטור. אף ש"ח וש"ש לית לן למיגמר משואל לחיובא אלא בשלא בבעלים בלבד. אבל בבעלים אין לנו. וא"כ ניחא שפיר סוגיא דהכא אפילו לפי' הר"ח ז"ל דמאי דקאמר דשואל בבעלים פטור משליחות יד. היינו שליחות יד ממש. אלא דמ"מ גם לפ"ז עדיין דברי הר"ח ז"ל תמוהים אצלי בזה מסוגיא דפרק השואל שם כמשכ"ל. ועכ"פ לפ"ז ליכא קושיא כ"כ בסוגיין דפרק המפקיד כמו שנתבאר: 
<b>אלא</b> דקשה לפמש"כ בתשובות מהר"י ברונא ז"ל (סי' קנ"ח) וז"ל ונראה לי ישראל מברונא דלא קשיא מידי דהרי הפשט (של הכתוב אם בעליו עמו לא ישלם) כי בעליו של החפץ במלאכתו של שומר. נמצא בעל החפץ עבדו של שומר. לכן השומר פטור ואינו צריך לשלם לעבדו כלום וכו' עכ"ל עיי"ש בדבריו. ודבריו אלו הם לכאורה כספר החתום. ותמוהים מאוד. אבל נראה ברור שכוונתו כמש"כ הרלב"ג ז"ל (בפי' עה"ת פ' משפטים) וז"ל אם בעליו עמו בשעת שאלה לא ישלם. כי מפני שהבעלים הם תחת ידו בשעת שאלה. לא יתכן שישתעבד לו זה אז בשמירת הבהמה. כי אין האדם אדון ועבד יחד לאיש. ואם אין בעליו עמו בשעת שאלה אע"פ שהוא עמו במלאכתו בשעה שנאנסה אינו בדין שאלה בבעלים עכ"ל עיי"ש. והדבר ברור שהן הן דברי מהר"י ברונא ז"ל. ובלתי ספק שמקור דבריו הוא מדברי הרלב"ג שם. אלא שלשונו מגומגם קצת. וראיתי בתרומת הדשן (פסקים וכתבים סי' ר' שגם הוא נשאל על קושיא זו שנשאל עלי' מהר"י ברונא ז"ל שם מאותו השואל עצמו. וגם תירוצו שם אינו מובן אלא ע"פ דברי הרלב"ג ז"ל. אף ע"פ שתירץ בדרך אחרת שלא כתירוצו של מהרי"ב ז"ל. ותירוצו יותר נכון דדברי מהרי"ב ז"ל אינם מספיקים כלל. וגם לא ידעתי למה הוצרך שם כלל לסברת הרלב"ג. דגם זולת סברת הרלב"ג הוה מצי לתרץ כן עיי"ש היטב. אבל תירוצו של הרב תה"ד לא יתכן אלא ע"פ דברי הרלב"ג ז"ל בזה. דז"ל שם וי"ל דכיון דהשאילה לה אשת ראובן לאשת שמעון העגולים הטובים שוין שלש זקוקים אע"פ שהיא היתה צריכה ג"כ לעיגולים. שהרי שאלה ממנה ג"כ עיגולים פחותים. נראין הדברים שהיתה כפופה לה ומשועבדת ולא גרע מאשקיין מיא. וכה"ג מיקרי שאלה בבעלים עכ"ל עיי"ש. ודבריו תמוהים טובא לכאורה דהרי בכל דוכתי משמע דלא מיקרי שאלה בבעלים אלא כשעשו הבעלים לשואל איזה מלאכה ועבודה גדולה או קטנה. משא"כ כאן נהי דנראין הדברים שהיתה כפופה ומשועבדת. אבל מ"מ הרי לא נזכר שעשתה לה שום שימוש ועבודה בשעת שאלה כלל. אלא שהראתה לה בשאלה אותות הכנעה והשתעבדות. ומהיכי תיתי לן לומר דגם בכיו"ב חשיבא שאלה בבעלים. ולא דמי לההיא דאשקיין מיא (שם צ"ז ע"א). דהתם הרי משמשו בכך. משא"כ כאן שלא עשתה לה שום שימוש. אלא שהשאילה לה העגולים שלה. אבל הדבר ברור שדבריו הם ע"פ טעמו של הרלב"ג ז"ל שאין האדון אדון ועבד יחד לאיש. ועפ"ז שפיר כתב דכיון דבשאלה זו הראתה להשואלת שפלות והכנעה והשתעבדות כזו. הו"ל שאלה בבעלים. ואין השואלת ממנה משתעבדת לה להתחייב באחריות העגילים. וכן נראה דעת הה"מ (פ"א מהלכות שכירות ה"ה) עיי"ש היטב. וכן משמע מדקדוק לשון הרמב"ם שם: 
<b>וא"כ</b> מתבאר מזה דלהרלב"ג ומהר"י ברונא והתה"ד בשאלה בבעלים אין השואל משתעבד כלל להמשאיל. וא"כ אין עליו תורת שומר כלל. וממילא מבואר דלא שייכא בה תורת שליחות יד. לא שנא בשואל ולא שנא בשאר שומרים. וא"כ סוגיין דהכא קשה טובא. וכבר נתבאר דבלא"ה הכריחו כן קצת אחרונים ז"ל מדקיי"ל דשמירה ושאלה בבעלים פטור אפי' על פשיעה. ואילו עבדים שטרות וקרקעות דאימעיטו מדין שומרים אפי' הכי לדעת הרמב"ם וסייעתו ז"ל חייבין בהן על הפשיעה. הרי דבבעלים גרע אפי' מעבדים שטרות וקרקעות. א"כ ע"כ ממילא מבואר דליתי' בתורת שומרים כלל. וכן העלה הש"ך (בסי' ס"ו ס"ק קכ"ו) וז"ל ואין להקשות הא גופא מנ"ל למעוטי עבדים שטרות וקרקעות מתשלומין ולא מפשיעה. ושמירה בבעלים ממעטינן אפי' מפשיעה. נראה דבשלמא עבדים ושטרות וקרקעות. היינו משום דילפינן להו מכלל ופרט וכלל. מה הפרט מפורש דבר המטלטל וגופו ממון יצאו קרקעות וכו'. וכיון דאינן בכלל החיוב שחייבה תורה. הרי אינן נזכרים בתורה כלל. ומנ"ל לחייבינהו. ומוקמינן להו אסברא מבחוץ דפטורים משבועה וחייבים בפשיעה דפושע כמו מזיק הוא. אבל פשיעה בבעלים בפירוש כתבה תורה לפטורא דכתיב אם בעליו עמו לא ישלם. א"כ קאי על כל מה שהזכירה תורה לחיובא. דהיינו פשיעה וגניבה ואינך. אם בעליו עמו לא ישלם. והיינו טעמא דקרא דכשהבעלים עמו לא הו"ל שומר עליו כלל. אלא הו"ל כאינש דעלמא עכ"ל עיי"ש. הרי דשאלה בבעלים גריעה טפי אפי' מעבדים שטרות וקרקעות דעכ"פ בפשיעה חייבין עליהן. ולא הו"ל לגמרי כאינש דעלמא. משא"כ בשמירה בבעלים שאין עליו תורת שומר כלל. אלא הו"ל לגמרי כאינש דעלמא. וכיון דאינש דעלמא שאינו שומר לא מיחייב בפשיעה. דלא מזיק ממש הוא. גם הוא מיפטר אפי' מפשיעה. ועי' מש"כ הרב בית מאיר (אה"ע סי' פ' סעיף י"ז) עייש"ה. וא"כ הדבר תמוה טובא היכי מחייבינן הכא בסוגיין אפי' לפי' הר"ח ז"ל עכ"פ ש"ח וש"ש על שליחות יד בבעלים. כיון שאין עליהן בבעלים תורת שומר כלל: 
<b>ולכן</b> היה נראה לומר דחדא באידך מיתרצא. דודאי גם שליחת יד דקאמר בשואל נמי שליחות יד ממש קאמר. כדפי' הר"ח ז"ל. והכי קאמר שלא תאמר דיו וכו' מה שואל בבעלים פטור. כלומר דודאי אית לן למימר דבבעלים פטור אשליחות יד כיון שאין עליו תורת שומר כלל. ודין שליחות יד אינו נוהג אלא בשומר. אף ש"ח וש"ש בבעלים פטור. ודיו דקאמר לאו דוקא. דבלא"ה כיון דבבעלים אין עליו תורת שומר כלל. ממילא ליתי' בדין שליחות יד כמו שואל. דהא בשואל גופיה מהאי טעמא הוא דאמרינן דבבעלים ליתי' בדין שליחות יד. אלא דלרווחא דמילתא קאמר טעמא משום דיו לבמה"ד וכו'. ולהכי איצטריך למכתב שליחות יד בש"ח וש"ש למיחייבי' אפי' בבעלים. וגזה"כ הוא בשליחות יד לחייב אפי' בבעלים. אף ע"פ שלשאר דברים אין עליו תורת שומר. ולפ"ז השתא דגלי קרא בש"ח וש"ש לחייבן בשליחות יד אפי' בבעלים. ממילא גם בשואל נמי דינא הכי וק"ו הוא. וא"כ ניחא נמי שפיר עפ"ז הא דקאמר רבא שם בפרק השואל לפום חורפא שבשתא מה נפשך אי שואל הוי שאילה בבעלים הוא חי שוכר הוי שכירות בבעלים הוא. דליכא למימר דנפק"מ לענין שליחות יד דשואל פטור ושוכר חייב. דהרי לקושטא דמילתא אין חילוק בזה בין שואל לשאר שומרים. דבכולם נוהג דין שליחות יד אפי' בבעלים כמו שנתבאר. וא"כ נכונים דברי הר"ח ז"ל. וליכא קושיא לשיטתו מהתם. ואדרבה לכאורה ראיה מוכרחת לשיטתו מההיא סוגיא גופא דפרק המפקיד וכמשכ"ל. וא"כ יקשה עפ"ז לדעת רבינו הגאון ז"ל דס"ל דמתה מחמת מלאכה משום שאלה בטעות הוא דמיפטר. והרי לפי' הר"ח ז"ל ע"כ הך טעמא ליתא וכמו שנתבאר. מיהו אין קושיא זו לרבינו הגאון ז"ל בלבד. שהרי רוב שאר הראשונים ז"ל ג"כ לא מפרשי כפירושו של הר"ח ז"ל. ואם כן לכולהו יקשה קושית המהריט"א ז"ל: 
<b>אבל</b> נראה בעיקר קושית המהרי"ט ז"ל מלבד דאפשר לומר עפמש"כ הרמב"ן ז"ל הובא בש"מ (פרק המפקיד מ"ג ע"א) בההיא דאמר רבה התם האי מאן דגזל חביתא דחמרא מחברי'. מעיקרא שוויה זוזא השתא שוויה ארבעה. תברה או שתייה משלם ארבעה. איתבר ממילא משלם זוזא. מ"ט כיון דאי איתא הדרא למרא בעינא. ההיא שעתא דקא שתי לה או דקא תבר לה קא גזל לה מיניה. ותנן כל הגזלנין משלמין כשעת הגזלה. איתבר ממילא וכו' השתא לא עביד לה ולא מידי. אמאי קא מחייבת ליה. אההיא שעתא דגזלה. ההיא שעתא זוזא הוא דשויא עיי"ש. וכתב על זה הרמב"ן ז"ל שם וז"ל אני תמה כיון דאמרינן דאי איתא בעינא הדרא למרה ורחמנא חייבי' לגזלן באונסין אמאי לא מיחייב באונסין דהשתא וכו' כי אייקר ודאי ברשותי' דמרא אייקר ותברא דממילא נמי איהו מיחייב עלה. דהא חייב באונסין כשואל. אטו שואל כה"ג מי לא משלם ארבעה. וי"ל דשאני שואל דמשעת משיכה מיחייב במזונותיה ולא מיחייב באונסין עד שעת שבורה ומתה. וברשותיה דמארי' היא למכירה וק"ו להקדש. אבל גזלה כיון דמשעת משיכה מיחייב באונסיה. ונפקא נמי מרשות בעלים להקדש. לא מחייבינן ליה באונסים אלא אשעת משיכה דגזלה כשעת שבורה ומתה דשאלה. דההיא שעתא חייל עלה חיוב עכ"ל עיי"ש. וכן כתב הר"ן ז"ל בחי' שם וז"ל איתבר ממילא משלם זוזא. דאע"ג דשואל משלם בכה"ג ארבעה. התם היינו טעמא וכו' ושואל בשעת שבורה הוא דמתחייב באונסין ולפיכך משלם כשעת חיובו. אבל גזלן משעת גזלה נפיק ליה מרשות בעלים וכו'. ובשעת גזלה הוא דמתחייב גזלן באונסין. הלכך משלם כדמעיקרא וכו' עכ"ל עיי"ש. ומבואר לפ"ז דהא דמשמע בסוגיא דסו"פ המפקיד שם דשואל משלם כשעת שבורה ומתה היינו אליבא דמ"ד דשואל לא מיחייב באונסין עד שעת שבורה ומתה. דמההיא שעתא מתחיל חיובו. והו"ל כשעת משיכה דגזלן. אבל ללישנא קמא אליבא דרבא (פ"ג דכתובות ל"ד ע"ב) דשואל נמי משעת משיכה מתחייב באונסין כמו גזלן בגזלה. אין בזה חילוק בין גזלן לשואל. דגם שואל משלם כשעת משיכה. דהיינו שעת חיובו כמו בגזלן. כן נראה מוכרח לפי דברי הרמב"ן והר"ן ז"ל. וא"כ לפי דעת הרמב"ם ז"ל (פ"א מהלכות שאלה הלכה ה') שפסק כלישנא קמא דהתם. וכן דעת הרי"ף ז"ל (פרק השואל) והסמ"ג (עשין צ"ב). כמש"כ בש"ך (סי' שמ"א סק"ו) עיי"ש בדבריו. אין חילוק בין גזלן לשואל לענין זה. ושניהם משלמין כשעת הגזלה ושעת השאלה. וזה דלא כמש"כ בקה"ח (סי' רצ"א סק"א) דלהרמב"ן ז"ל שם אפי' ללישנא קמא דרבא אין השואל משלם אלא כשעת שבורה ומתה. דמאי דקאמר להך לישנא דמשעת משיכה מתחייב באונסין. לאו חיוב גמור קאמר. אלא דלכי נאנסה ואיכא חיובא עלי' משתעבדי נכסי למפרע משעת משיכה. וכמש"כ בש"מ שם בשם הריטב"א ז"ל. וא"כ גם לדידיה לא משתעבדי נכסי למפרע אלא כמו שהוא שוה בשעת האונס. ולא דמי לגזלן דמיד בשעת גזלה רמי עלי' חיוב גמור הלכך משלם כשעת גזלה. אבל זה ליתא דבהדיא מבואר במקומו בש"מ בכתובות שם ובפרק השואל (צ"ז ע"ב) בשם הרמב"ן והרשב"א ז"ל דלא ס"ל כהריטב"א ז"ל בזה. והריטב"א ז"ל כל עיקרו לא בא שם אלא לחלוק על הרמב"ן והרשב"א ז"ל בזה עייש"ה. וא"כ הדבר מבואר דלדעת הרמב"ן והרשב"א ז"ל הדברים כפשטן. דללישנא קמא אליבא דרבא הרי השואל בדין זה ממש כדין הגזלן לשלם כשעת המשיכה. ולחנם הרכיב בקה"ח דברי הריטב"א ז"ל שם בדברי הרמב"ן ז"ל. והיא הרכבה שאינה קולטת. כמבואר להמעיין שם. וכן מתבאר מדברי הר"ן ז"ל (בחי' פרק השואל צ"ז ע"ב) דס"ל שלא כדעת הריטב"א ז"ל בזה עיי"ש וכן דעת הנמוק"י שם עיי"ש. וכן דעת הרא"ה ז"ל שהביא בנמוק"י (ר"פ הגוזל ומאכיל) עיי"ש. ובאמת דגם לדעת הריטב"א ז"ל נראה דאע"ג דס"ל דגם למ"ד משעת משיכה מתחייב באונסין. לא חייל שיעבוד נכסים חיוב גמור לאלתר בשעת משיכה. אלא אח"כ משנאנסה הוא דחייל למפרע בשעת משיכה. מ"מ כין דעכ"פ איגלאי מילתא למפרע דחייל חיובא בשעת משיכה. אית ליה דין גזלן לשלם כשעת משיכה. וכן משמע מדברי הריטב"א ז"ל שם דליכא נפק"מ בהכי אם חייל לאלתר או בתר הכי למפרע. אלא לענין אם טען השואל איני יודע. שאם חייל חיובא מיד הו"ל כאומר איני יודע אם פרעתי. ואם בתר הכי הוא דחייל למפרע. הו"ל איני יודע אם נתחייבתי עיי"ש. אבל לענין תשלומין כשעת האונס או כשעת משיכה ליכא נפק"מ בהכי. דגם השתא דאמרינן דלא חייל שיעבוד נכסים אלא בתר הכי למפרע. נמי משלם כשעת משיכה כמו גזלן. ואכמ"ל בזה יותר. וא"כ עכ"פ מתבאר דללישנא קמא דהתם אליבא דרבא דין השומרים כדין הגזלן לשלם כשעת משיכה: 
<b>והשתא</b> א"כ לק"מ קושית מהריט"א ז"ל. דלהכי לא מצריך חד קרא כי היכי דלא נימא דיו לבמה"ד להיות כנדון מה שואל משלם כשעת האונסין אף שליחות יד כן. משום דרבא לשיטתו אזיל דפליג אר"פ וס"ל דשואל נמי כשעת משיכה הוא דמשלם. וכלישנא קמא אליבא דרבא. ובהכי אתי שפיר תמיהת הה"מ (פ"א מהלכות שאלה) על הרמב"ם ז"ל שם שפסק כלישנא קמא דלא כר"פ דיותר הו"ל לפסוק כלישנא בתרא דלא פליגי עיי"ש. וכן הקשו שאר ראשונים ז"ל על הרמב"ם. אבל לפ"ז אפשר לומר דכיון דהכא מוכח ממילתא דרבא גופא כלישנא קמא אליבא דרבא. ודאי הך לישנא הוא עיקר. ולישנא בתרא דהתם אפשר דלא הוה שמיעא ליה הך מימרא דרבא דהכא. ואע"ג דלדעת רבינו הגאון ז"ל כל היכא דקאמר ופליגא דפלוני קיי"ל הלכה כאותו פלוני. וכמו שהבאתי בכמה דוכתי לעיל. וא"כ כאן אפי' ללישנא קמא. כיון דקאמר ופליגא דר"פ קיי"ל לדינא כר"פ דשואל משעת אונסין הוא דמתחייב בתשלומין. ודלא כרבא. מ"מ היינו רק לענין דינא. אבל עכ"פ שפיר מוכח מכאן מיהת דהעיקר כלישנא קמא אליבא דרבא דשומר משעת משיכה מתחייב באונסין. וממילא שמעינן דמשלם כשעת משיכה. ולק"מ קושית מהריט"א ז"ל. ומלבד זה בלא"ה נראה דקושייתו מעיקרא ליתא ואפי' לדעת החולקים על הרמב"ם ז"ל וסייעתו. ואפי' ללישנא בתרא אליבא דרבא דשומר לא מתחייב באונסין אלא משעת האונס. דלא שייך בזה לומר דיו מה שואל לא משלם אלא כשעת האונס אף ש"ח וש"ש בשליחות יד לא משלמי אלא כשעת האונס ולא כשעת הגזלה. דהיינו שעת שליחות יד. דהרי בשואל גופיה הא דאינו משלם אלא כשעת האונס לא כתיב בקרא. אלא דכיון דלפום הך מ"ד מסתברא ליה דשואל כיון דבהיתירא אתי לידו מדעת בעלים. לא שייך בי' שום חיובא כלל כל זמן שהבהמה וכל כיו"ב היא בידו בעין. ולמיהדר לבעלים קיימא. וע"כ אין מקום לומר דחייל עליה חיובא אלא בשעת האונס או גנבה ואבדה וכיו"ב. ומההיא שעתא הוא דמשתעבדי נכסיו לתשלומים לבעלים. ממילא נמי הדין נותן שאין עליו לשלם אלא כמו שהיא שוה בההיא שעתא דחייל חיובא עלי'. ושעת האונס לדידיה. הו"ל כשעת הגזלה גבי גזלן. דחייל חיובא עלי' בההיא שעתא דגזל ואפקי' מרשות הבעלים. וכן בשליחות יד דהו"ל נמי כגזלן דשלא ברשות בעלים קעביד. שעת חיוב דידי' היינו שעת שליחות יד. דבתר הכי אפי' על האונסין חייבין אע"ג דבש"ח וש"ש אין האונסין עצמן גורמין שום חיובא עלי' כלל. שהרי מעיקר דינא פטורים על האונסין. וש"ח אפי' על גנבה ואבדה פטרי' רחמנא. אלא דע"י שליחות יד הוא דמיחייב גם על האונסין דבתר הכי. וא"כ שעת חיובא דידהו היינו שעת שליחות יד כשעת הגזלה דגזלן. ומעתה א"כ ע"כ לא יתכן כלל כאן לומר דיו מה שואל משלם כשעת האונס אף ש"ח וש"ש לא משלמי בשליחות יד אלא כשעת האונס. דאטו בשואל שעת האונס מצד עצמה היא שגורמת לכך לשלם כההיא שעתא. הרי שעת החיוב הוא דגרמה. דשעת האונס היינו שעת חיובו של שואל. וא"כ אין לנו לומר אלא מה שואל משלם כשעת חיובו. אף ש"ח וש"ש משלמין בשליחות יד כשעת חיובן. וכיון דאצלן שעת החיוב היינו שעת שליחות יד. אין לנו אלא לומר שמשלמין כשעת הגזלה דידהו. דהיינו שעת שליחות יד. וא"כ אין כאן מקום קושיא כלל. וממילא שוב ליכא שום ראיה כלל מכאן לפירושו של הר"ח ז"ל. וליכא נמי שום הוכחה מכאן נגד דעת רבינו הגאון ז"ל דס"ל דפטור שואל במתה מחמת מלאכה מטעם שאלה בטעות הוא: 
<b>ועדיין</b> יש לעיין בזה דבההיא דאמרינן (בפרק איזהו נשך ס"ט ע"ב) ספינתא אמר רב אגרא ופגרא. א"ל רב כהנא ורב אסי לרב אי אגרא לא פגרא אי פגרא לא אגרא. שתיק רב וכו' עיי"ש וכתב בש"מ שם בשם רבינו יהונתן ז"ל אגרא ופגרא. כלומר מותר לשוכרה ולתת מיד שכרה ע"מ שאם תשבר ישלם אותה כמו שהיתה שוה בשעת השכירות. והקשו אי אגרא לא פגרא. כלומר כיון שנוטל שכר וכו' והלא ע"מ כן שכרה לו שתפחת מדמיה הראשונים. שאי אפשר שלא תנקב מחמת המים ושלא תתרועע וכו'. אבל לא מקשה משום דהוי מתה מחמת מלאכה דהא תנן מתנה שומר חנם להיות כשואל ומתנה שואל להיות משלם את הכל ואפי' מתה מחמת מלאכה. והכא הא איירינן שהתנה לו בפירוש שישלם לו אם תשבר וכו' עכ"ל עיי"ש. והדברים תמוהים לכאורה טובא דמשנה כזו ואפילו ברייתא לא אשכחן בשום דוכתא. ובברייתא דמייתי בסוגיא דסו"פ הפועלים (צ"ד ע"א) לא קתני אלא מתנה שומר שכר להיות כשואל עיי"ש. וברי"ף וברא"ש שם מבואר שהיתה גירסתם שם מתנה שומר חנם עיי"ש. וכן בשאר ראשונים נמצאת גירסא זו. אבל מה שהביא רבינו יהונתן ז"ל דתנן מתנה שואל להיות משלם את הכל אפילו מתה מחמת מלאכה. זה לא אשכחן בשום דוכתא כלל. ולפי הנראה כן היתה גירסתו בתוספתא (פ"ח דמציעא) דקתני התם מתנה ש"ח להיות כשואל והשואל להיות כש"ח והשואל להיות כנושא שכר והשוכר להיות כשואל עיי"ש. וכיון דקתני כל הני בבי משמע דבגירסא ישנה שהיתה לפני רבינו יהונתן ז"ל גרסי בה נמי הך בבא דמתנה שואל להיות משלם את הכל. והיינו אפי' מתה מחמת מלאכה. כדפירש רבינו יהונתן ז"ל. אבל לא ראיתי לאחד משאר ראשונים שיביא תוספתא זו. והרמב"ם ז"ל (פ"ב מהלכות שכירות ה"ט) כתב מתנה בעל הפקדון על ש"ח או נושא שכר והשוכר להיות חייבין בכל כשואל ע"כ עיי"ש. והה"מ ז"ל שם ובמגדל עוז הראו מקורו בברייתא דסו"פ הפועלים שם עיי"ש. אבל לא נמצא כן שם. ואין ספק שכוונת הרמב"ם ז"ל בזה להתוספתא שם. ומדלא הביא ג"כ הך בבא שמתנה שואל להיות משלם את הכל. משמע שגם בגירסא שלפניו לא נמצאת בבא זו. ומ"מ כן היתה גירסת רבינו יהונתן ז"ל. ומזה מוכרח לכאורה ע"כ דטעמא דפטרו שואל במתה מחמת מלאכה לא משום דהו"ל שאלה בטעות הוא. דאם איתא דטעמא משום הכי הוא. הדבר קשה מאי קמ"ל דמתנה. והיינו משום דכל תנאי שבממון קיים או משום דמעיקרא לא שיעבד נפשי'. כדאמרינן בסוגיא דסו"פ הפועלים שם. ותיפוק ליה דגם בלא שום תנאי דמעיקרא. אלא שהודיע המשאיל לשואל בשעת שאלה שאפשר שתמות הבהמה מחמת מלאכה. שוב לא שייך כלל בזה פטורא דמתה מחמת מלאכה. דהא בכהאי גוונא לא שייכא כלל שאלה בטעות. כיון שהודיעו קודם שאלה שאפשר לבוא לידי כך. ותו לאו כל כמיני' דשואל לומר שאילו היה יודע שאפשר שתמות מחמת מלאכה לא הוה שאיל בהמה זו. שהרי המשאיל הודיעו. ואדעתא דהכי שאל אותה. אלא ודאי אין הטעם אלא כמש"כ הרמב"ן ז"ל וסייעתו. משום דהו"ל פשיעה דמשאיל שלא היה לו להשאילה למלאכה זו שאינה יכולה לסבול. והילכך אע"פ שהודיע את השואל מעיקרא מ"מ פטור כל כמה שלא התנה עמו להתחייב לשלם אם תמות מחמת מלאכה. דאם לא התנה מאי איכפת ליה לשואל בכך. והמשאיל הוא דפשע שהשאילה אע"פ שידע דאפשר שתמות מחמת מלאכה זו. ואיהו דאפסיד אנפשי'. ושפיר איצטריך לאשמעינן שמתנה. ומועיל לו תנאי כזה. אבל לדעת רבינו הגאון ז"ל קשה טובא לכאורה. מיהו כיון דליתא הכי בכל הגירסאות ליכא קושיא כ"כ. וגם אפשר לומר דאע"ג דודאי מילתא דפשיטא היא. מ"מ קתני לה תנא אגב תנאי אחריני דקתני. כדאשכחן כה"ג בכמה דוכתי. ובהכי ניחא דלא מייתי לה הרמב"ם ז"ל אפילו את"ל שגם בגירסתו נמצא כן. והיינו משום דהו"ל משנה יתירה. ולא קתני לה תנא אלא דרך אגב בעלמא: 
<b>ומיהו</b> מדברי רבינו יהונתן ז"ל גופי' ודאי מוכרח דלא ס"ל כטעמו של רבינו הגאון ז"ל. דהרי כיון דספינה אי אפשר שלא תנקב ושלא תתרועע בדרך. א"כ ודאי לא שייכא בה טענת שאלה בטעות כלל. וא"כ אין לפטרו משום מתה מחמת מלאכה לפי טעם זה. איברא דגם לפי טעמן של הרמב"ן ז"ל וסייעתו לא שייכא הכא טענת מתה מחמת מלאכה. דכיון שאי אפשר שלא תתקלקל בדרכה. ודאי לא שייכא כאן פשיעה דמשאיל כלל. שהרי אי אפשר בלאו הכי. ולא פשע כלום. וא"כ דברי רבינו יהונתן ז"ל צ"ע לכאורה אליבא דכ"ע. אמנם רבינו יהונתן ז"ל איננו יחיד בזה. דכבר אשכחן גם להרמ"ה ז"ל. הובא בטור (חו"מ סי' ש"מ סעי' ו') דאפילו היכא דלא שייכי לא טעמו של הרמב"ן ז"ל וסייעתו. ולא טעמו של רבינו הגאון ז"ל נמי מיפטר על מיתה מחמת מלאכה. שכתב שם וז"ל כתב הרמ"ה ז"ל מי ששאל בהמה לילך דרך ידוע ובאו ליסטין באותו הדרך או חיות רעות ואנסוה ממנו חשיב שפיר מתה מחמת מלאכה. כיון שמחמת הדרך ששאלה לילך בה הוליכה ונאנסה וכו' עכ"ל עיי"ש. וכבר כתב בש"ך שם (ס"ק ה') דלהרמב"ן ז"ל וסייעתו ע"כ ליתא להך דינא. שהרי כאן לא פשע המשאיל. וחייב השואל עיי"ש. וכ"כ במח"א שם עיי"ש. וגם טעמו של רבינו הגאון ז"ל לא שייך הכא כלל. כיון דהאונס בא מצד אחר. ולא מצד הבהמה עצמה שלא היתה ראויה למלאכתו. וא"כ אין כאן שאלה בטעות. ואפילו הכי ס"ל להרמ"ה ז"ל דפטור משום מתה מחמת מלאכה. ואפשר שזהו טעמו של הרא"ש ז"ל שחולק בזה על הרמ"ה ז"ל. כמש"כ בטור שם עיי"ש היטב. ועכ"פ חזינן דאפילו היכא דלא שייכי שני הטעמים הללו. ס"ל להרמ"ה ז"ל דחשיב שפיר מתה מחמת מלאכה. וכדעת רבינו יהונתן ז"ל. ונראה דס"ל בטעמא דפטור במחמת מלאכה כמש"כ בש"מ בסוגיא דב"מ (צ"ו ע"ב) שאחר שהביא שם דברי הרמב"ן ז"ל ודברי הריטב"א ז"ל שכתב ג"כ כדברי הרמב"ן בטעמא דפטור במתה מחמת מלאכה. כתב וז"ל אבל הרשב"א ז"ל כתב וז"ל ונראה לי דהיינו עיקר טעמי' דרבא. דודאי מאן דמשאיל פרה לחבירו למלאכה. מידע ידע דעבידא לאכחושי בבשרה. דלאו לאוקמי בכילתא שאלה. ואפילו הכי לא חשש מעיקרא לכחשה. וכיון דלאו בכחש קפיד. אף במתה מחמת מלאכה נמי לא קפיד. דמה לי קטלה כולה מה לי קטלה פלגא עכ"ל עיי"ש. והך טעמא ודאי שייך גם בנדון דהרמ"ה וה"ר יהונתן ז"ל. ומ"מ רבינו הגאון ז"ל לא ס"ל הך טעמא דהרשב"א ז"ל. ובאמת סברת הרשב"א ז"ל תמוה אצלי טובא. חדא שאין הדבר ברור שתכחש מחמת מלאכה כל כך. ואפשר שלא תכחש אלא מעט. ואפילו אם תכחש הרבה. מאן לימא לן שתכחש כחש דלא הדר. ואפי' אם תכחש כחש דלא הדר. הדבר תמוה לענ"ד לומר כאן מה לי קטלה כולה מה לי קטלה מקצתה. שאם נתן רשות להשואל להכחישה. מהיכא תיתי לן לומר שיש בכלל זה גם להמיתה לגמרי. ובפרט בבהמה טהורה דמיירי בה הרשב"א ז"ל. דכשלא קטלה אלא פלגא. דהיינו שהכחישה. אפילו כחש דלא הדר. אכתי עכ"פ ראויה לשחיטה והבשר לאכילה. משא"כ עכשיו שהמיתה לא חזיא אלא לכלבים או לנכרים. והיכי יעלה על הדעת לומר דלא קפיד אינש בהכי. וביותר קשה בכלים שפחיתתן ע"י תשמיש הוא מעט. וכי תיסק אדעתין לומר דכיון דלא קפיד על הפחת שע"י תשמיש. לא קפיד ג"כ על שבירתה לגמרי מחמת מלאכה. או לומר דבכלים מתה מחמת מלאכה. דהיינו שבירתה. לא מיפטר בה שואל. והרי להדיא מבואר איפכא התם בדוכתה בההיא סוגיא גופא עיי"ש. ועוד תמיהני בעיקר דבריו שהרי שונרא ע"י אכילת עכברים ודאי פשיטא דלא כחשה. ואעפ"כ מבואר שם לקמן בסמוך (צ"ז ע"א) דפטור שואל עלה במתה מחמת מלאכה עיי"ש. ולכן דברי הרשב"א ז"ל בזה צ"ע אצלי. וגם בטעמן של הרמב"ן ז"ל וסייעתו דמשום פשיעה דמשאיל הוא שהשאילה למלאכה שאין הבהמה יכולה לסבול אותה. מלבד מש"כ בזה לעיל. יש לפקפק בעיקר סברא זו. דאין בזה שום פשיעה. משום דמאי איכפת ליה שתמות מחמת מלאכת השואל. כיון דמידע ידע דשואל חייב באונסין. דזיל קרי בי רב הוא. ולהכי לא חשש להשאילה לכל מלאכה ששאל ממנו השואל. ומהאי טעמא לא רצה רבינו הגאון ז"ל בטעמים אלו. וס"ל דאין הטעם אלא משום דכשמתה מחמת מלאכה איגלאי מילתא למפרע דשאלה בטעות היא וכמו שנתבאר. ולהכי שפיר כתב שם כי אין השואל בכלל שבועת השומרים. משום שלעולם אין לו שום פטור כלל. ואין כל דיניו אלא לשלם. דבמתה מחמת מלאכה הרי הוא כאינש אחרינא לגמרי ואינו בכלל השומרים כלל: 
<b>אלא</b> דאכתי צ"ע קצת לפי מה שנראה בירושלמי (ר"פ בתרא דשבועות) דגם שמירה בבעלים ישנה בתורת שבועת השומרים עיי"ש ובמש"כ המפרשים שם. וכן מבואר בתשובות הרשב"א ז"ל (ח"א סי' תתקנ"ב) ובתולדות אדם להרשב"א ז"ל (סי' ק"כ) עיי"ש. וא"כ גם שואל אין כל דיניו לשלם. דזימנין שנפטר גם הוא בשבועת השומרין כשאר השומרים. הן אמת כי לא נזכר דין זה בכל הפוסקים כלל. וכבר העיר בזה בקה"ת (סי' רצ"א ס"ק י"ח) והניחה בתימא עיי"ש. וא"כ אין קושיא זו על רבינו הגאון ז"ל בלבד. אלא גם על כל שאר גדולי הראשונים ז"ל הפוסקים. ויותר מזה יש לתמוה לפי דעת הסוברים דשאלה בבעלים מתורת מתנה לזמן אתינן עלה כמשכ"ל. וכן לדעת הסוברין דבבעלים לא משתעבד כלל מעיקרא. ולא חייל עלי' חיוב אחריות מעיקרא כלל כמשכ"ל. וא"כ אינו בכלל שומרים כלל. והו"ל לגמרי כאינש אחרינא. וממילא לא שייכא שבועת השומרים כלל בשאלה בבעלים. ואע"ג דלפי המבואר בסוגיא דפרק המפקיד (מ"א ע"ב) איתרבי מקרא דאפי' בשמירה בבעלים מתחייב עכ"פ על שליחות יד כמשכ"ל. וא"כ שפיר שייכא ביה עכ"פ שבועה שלא שלח בה יד. שהיא ג"כ אחת משלש שבועות שעל השומר לישבע. מ"מ הרי מבואר בדברי הרמב"ם ז"ל (פ"ד מהלכות שאלה ה"א ובפ"ו ה"ג) דאין שבועת השומרין אלא שבועה שאינה ברשותו בלבד. אבל שבועה שלא פשע ושלא שלח בה יד. אינו נשבע אלא ע"י גלגול. וכל שאינו צריך לישבע שאינה ברשותו. וכגון שיש עדים. שוב אין עליו שבועה כלל עיי"ש ובדברי הה"מ שם. ומדברי הירושלמי (פ"ג דמציעא ה"ז) מתבאר דשבועה שלא פשע נמי היא מעיקר שבועות השומרין עיי"ש. וכמו שהוכיח משם הרא"ש ז"ל (פרק המפקיד סי' כ'). ועכ"פ גם משם מבואר דשבועה שלא שלח בה יד אינה אלא משום גלגול. וכמש"כ הרא"ש ז"ל שם ובטור (חו"מ סי' רצ"ד סעי' ה') עיי"ש. וא"כ בשמירה בבעלים דלא מיחייב אפילו על פשיעה אלא על שליחות יד בלבד. ולא שייכא בה אלא שבועת שליחות יד בלבד. והרי שבועה זו אינה שבועת השומרין. וכשלא נשבע שלא פשע ושאינה ברשותו גם שלא שלח בה יד אינו נשבע. מיהו לזה היה אפשר לומר דלהסוברים דבבעלים אין עליו תורת שומר כלל ס"ל כדעת התוס' (פ"ק דמציעא ו' ע"א) ד"ה שבועה וכו' בתירוצם הראשון. דגם שבועה שלא שלח בה יד היא מעיקר שבועת השומרין. ונשבע אפילו כשאין עליו שבועה אחרת עיי"ש. וזו היא ג"כ דעת הרי"ף ז"ל. כמש"כ הרא"ש ז"ל (פרק המפקיד סי' ה') עיי"ש. ועי' מש"כ בזה בלח"מ (ריש פ"ד מהלכות שאלה) עייש"ה. ומדברי הרא"ש שם לא משמע כדבריו כלל. וקושייתו על הרי"ף והרא"ש מתיישבת שפיר ע"פ דברי הר"ב ההשלמה (פרק המפקיד סי' ב') עייש"ה ואכמ"ל בזה. וא"כ שפיר שייכא בשמירה בבעלים מיהת שבועת שליחות יד. אלא דמדברי הירושלמי שם משמע דלא מיירי התם אלא משבועה שלא פשע בה עיי"ש. מיהו גם מזה ליכא קושיא. דודאי מאן דס"ל דשמירה בבעלים דפטר רחמנא היינו משום מתנה או משום דלא חייל עלי' שיעבודא דשומר. היינו רק לדידן דקיי"ל דאפילו פשיעה בבעלים פטור. אבל למ"ד פשיעה בבעלים חייב. ודאי ע"כ ס"ל דיש עליו תורת שומר ולא ס"ל הנך טעמי. וא"כ בירושלמי שם דקאי למ"ד פשיעה בבעלים חייב. שפיר קאמר דנשבע שלא פשע. אבל לדידן דקיי"ל פשיעה בבעלים פטור. שפיר איכא למימר שאין עליו תורת שומר כלל משום הנך טעמי שכתבו והילכך אפי' שבועה שאינה ברשותו אע"ג דשייכא שפיר גם בשאלה בבעלים. לא משתבע. משום דלאו שומר הוא ואינו בתורת שבועת שומרין: 
<b>אמנם</b> על דברי רבינו הגאון ז"ל ודאי קשה לכאורה. דכיון דעכ"פ גם בבעלים איתרבי מקרא להתחייב על שליחות יד. א"כ שפיר ישנו בתורת שבועת השומרין מיהת לענין שליחות יד. דהרי עכ"פ לענין זה אחשבי' רחמנא כשומר. וא"כ מבואר שלא כמש"כ רבינו הגאון ז"ל שאינו בכלל תורת שבועת השומרין. ואין כל דיניו אלא לשלם. מיהו השתא דאתינן להכי איכא למימר דדעת רבינו הגאון ז"ל בזה כדעת הסוברין דבבעלים אין עליו תורת שומר כלל. וממילא אינו ג"כ בכלל תורת שבועת השומרין. ושבועה שלא שלח בה יד נמי נהי דגזה"כ הוא לחייבו עכ"פ משום שליחות יד אע"פ דזולת זה אין עליו תורת שומר. וא"כ שפיר שייכא בי' שבועה שלא שלח בה יד. מ"מ אפשר לומר דס"ל לרבינו הגאון ז"ל כדעת רוב הפוסקים דשבועת שליחות יד אינה אלא מתורת גלגול. וא"כ כיון שאין עליו שבועה אחרת אלא שלא שלח בה יד. גם שבועה זו אינו נשבע. וממילא מבואר שאינו בתורת שבועת שומרים כלל. וא"כ נכונים היטב דברי רבינו הגאון ז"ל שם: 
<b>ובעיקר</b> הך דינא דשליחות יד דמבואר בסוגיא דפרק המפקיד שחייב אפי' בשמירה בבעלים. השמיטוהו ולא הביאוהו להלכה כל הפוסקים הראשונים וגם האחרונים ז"ל כולם. והוא דבר מתמיה מאוד לכאורה. וכבר נתעורר בזה בתשובות בית יעקב שהבאתי לעיל ולא תירץ כלום עיי"ש. ולפי הנראה ודאי ס"ל דלא קיי"ל הכי להלכה. אבל הפליאה נשגבה. דהרי לא אשכחן מאן דפליג עלי' דרבא בהא. ומהיכא תיתי למידחי מהלכה מילתא דרבא שנאמרה בלא מחלוקת כלל. ולכאורה היה נראה לומר בזה. דהנה כבר עלה על דעת הר"ב תשו' בית יעקב שם לומר דהדבר תלוי בפלוגתא דאיפליגו אי פשיעה בבעלים חייב או פטור. דלמ"ד פשיעה בבעלים פטור גם בשליחות יד בבעלים ס"ל דפטור. ורבא דמחייב ס"ל דפשיעה בבעלים נמי חייב. אבל אנן דקיי"ל דפשיעה בבעלים פטור גם בשליחות יד בבעלים קיי"ל דפטור דלא כרבא. ולהכי לא הביאוה הפוסקים להלכה. אלא שחזר שם ודחה תי' זה מדברי הרא"ש שם. שכתב דקיי"ל שליחות יד אינה צריכה חסרון משום דרבא דבתרא הוא הכי ס"ל. א"כ חזינן דקיי"ל בהא כרבא עיי"ש בדבריו. ואמנם לדידי אי מההיא לחוד לא איריא. ואין מזה שום הכרע כלל. דאפשר לומר שלא הביא הרא"ש ראי' מהך מילתא דרבא אלא במאי דס"ל דשליחות יד אינה צריכה חסרון בלבד. משום דבזה לית לן הכרעה למיפסק דלא כוותיה. שאפי' אם ראייתו נדחית. מ"מ עיקר דינו לא נדחה. וכדס"ל לשאר אמוראי התם הכי מילפותא אחריתא אבל מאי דס"ל דפשיעה בבעלים חייב. כיון דאיפליגו בהכי רב אחא ורבינא. ואיקבע הילכתא דכל היכא דאיפליגו ר"א ורבינא קיי"ל כדברי המיקל. הילכך בהא לא קיי"ל כרבא. וא"כ מצד זה ליכא פירכא. אבל עיקר הדבר מעיקרא ליתא כלל. דמאי ענין שליחות יד לפשיעה. דפשיעה אינה אלא שלא שמר כראוי שמירה מעולה. משא"כ שליחות יד שנעשה עליו כגזלן כשמגביהו על דעת ליטלו לעצמו כולו או מקצתו. אע"פ שדעתו לשלם אח"כ לבעלים. וא"כ אפי' למ"ד בפשיעה בבעלים דפטור. מ"מ הכא בשליחות יד איכא למימר דחייב. וכן לאידך גיסא. דהרי בשליחות יד חייב אע"פ שהפקדון לא נחסר כלום משום שליחות ידו. אלא שאח"כ אירע לו אונס או שנגנב ונאבד. ומשום שליחות ידו דמעיקרא אוקמי' רחמנא ברשותו להתחייב באונסין דבתר הכי כמו גזלן. אע"פ שגם בלא שליחות ידו מעיקרא אירע אונס זה. משא"כ בפשיעה שנאבד הפקדון ע"י פשיעתו שלא שמרו כראוי. וא"כ אפשר לומר דאפי' למ"ד פשיעה בבעלים חייב. מ"מ הכא בשליחות יד בבעלים פטור. דפשיעה הו"ל כמזיק בידים דחייב אפי' בשמירה בבעלים. וממקומו הוא מוכרע דע"כ פשיעה ושליחות יד שני ענינים חלוקים הם. ולא הרי זה כהרי זה. דאם איתא דשניהם ענין אחד הם. והפטור בזה פטור בזה. א"כ מאי קאמר התם (צ"ה ע"א) דטעמי' דמ"ד פשיעה בבעלים חייב משום דקסבר מקרא דאם בעליו עמו נדרש לפניו ולא לפני פניו עיי"ש. הרי כיון דעכ"פ ס"ל דמקרא נדרש לפניו דהיינו אשומר שכר. ובשומר שכר הרי כתיב שליחות יד. וא"כ אית לן למימר דשליחות יד בבעלים פטור. וממילא פשיעה בבעלים נמי פטור. כיון דתרוייהו חד דינא אית להו. ועכ"פ ע"כ לא יתכן לומר דלמ"ד פשיעה בבטלים חייב גם שליחות יד בבעלים חייב. דהרי ס"ל עכ"פ דמקרא נדרש לפניו. וא"כ שליחות יד דכתיבא לפניו. דהיינו בפרשת שומר שכר. אית לן למימר דבבעלים פטור. ועוד דלקמן (שם צ"ז ע"א) אמרינן מרימר בר חנינא אוגר כודנייתא וכו' פשעו בה ומית. אתו לקמי' דרבא חייבינהו. א"ל רבנן לרבא והא פשיעה בבעלים היא. איכסוף. וכו'. ופרכינן עלה הניחא למ"ד פשיעה בבעלים פטור משום הכי איכסוף. אלא למ"ד חייב אמאי איכסוף. ומשני לא מיפשע פשעו בה וכו' עיי"ש. והשתא אם איתא דרבא דאמר (בפרק המפקיד) דשליחות יד בבעלים חייב ס"ל נמי פשיעה בבעלים חייב א"כ מאי קאמר הכא הניחא למ"ד פשיעה בבעלים פטור משום הכי איכסוף. והיכא יתכן כלל לומר דאיכסוף רבא משום דהו"ל פשיעה בבעלים דפטור. כיון דאיהו גופי' ס"ל דפשיעה בבעלים חייב. ומאי הניחא דקאמר. הרי לפ"ז קשיא דרבא אדרבא ולעיל (שם צ"ה ע"א בתוס' ד"ה איתמר) כתבו התוס' דקיי"ל כמ"ד פשיעה בבעלים פטור. והוסיפו עוד וכתבו וז"ל. ומה שהקשה לקמן אלא למ"ד פשיעה בבעלים חייב אמאי איכסוף. לא משום שכן הלכה. אלא שלא יקשה לדידיה מאמוראים ראשונים עכ"ל עיי"ש. והשתא הרי בלא"ה ע"כ רבא ס"ל פשיעה בבעלים חייב. וא"כ אדפריך עלי' דרבא מאמוראים קדמונים. טפי הו"ל לאקשויי מדידי' אדידי'. אמאי איכסוף. והא איהו גופי' ס"ל פשיעה בבעלים חייב. ודינא הכי לדידי'. אלא ודאי ע"כ הא ליתא כלל. ואין ענין שליחות יד לפשיעה. דשני ענינים חלוקים הם לגמרי ואין לדון מזה על זה: 
<b>ואמנם</b> לדידי היה נראה לומר בזה ע"פ מאי דאיפליגו אביי ורבא (בפרק המפקיד ל"ו ע"א) אליבא דרבי יוחנן דאמר שומר שמסר לשומר חייב באונסין. לאביי טעמי' דר"י משום דא"ל אין רצוני שיהא פקדוני ביד אחר. ולרבא משום דא"ל את מהימנת לי בשבועה היאך לא מהימן לי בשבועה. תו איפליגו התם בפשע בה ויצאת לאגם ומתה כדרכה. אביי משמי' דרבה אמר חייב. ורבא משמי' דרבה אמר פטור עיי"ש בכולה סוגיא. ומבואר מדברי רבינו חננאל והרי"ף ז"ל שם. וכן מתבאר מדברי השאילתות (פ' ויצא שאילתא כ') דעיקר פלוגתייהו היא דלאביי ס"ל תחילתו בפשיעה וסופו באונס חייב אפי' כשאונס בא אח"כ שלא מחמת הפשיעה. ולהכי אע"פ שאח"כ מתה כדרכה והו"ל אונס שלא מחמת הפשיעה דמעיקרא. דמלאך המות קטלה ומה לי הכא מה לי התם. מ"מ כיון דמעיקרא פשע בה אף ע"פ שמחמת הפשיעה עצמה לא אירע לה כלום חייב. ולרבא כיון דמחמת הפשיעה לא אירע לה כלום וכדרכה מתה שלא מחמת הפשיעה פטור. ורבינו חננאל ז"ל פסק הלכה כאביי. משום דאיפסיקא הילכתא לקמן (מ"ב ע"א) דתחילתו בפשיעה וסופו באונס חייב. והרא"ש ז"ל שם וכן התוס' שם הבינו דגם בקמייתא פסק הר"ח ז"ל כאביי. דאפי' היכא דאין השומר חייב שבועה וכגון דאיכא עדים שנאנסה. מ"מ חייב משום דמעיקרא פשע בה שמסרה לשומר אחר ואין רצון הבעלים שיהא פקדונם ביד אחר. והו"ל תחילתו בפשיעה וסופו באונס דקיי"ל דחייב. ופסק הר"ח דהכי הילכתא. משום דהכי פסקינן הלכה כמ"ד תחילתו בפשיעה וסופו באונס חייב. אבל בפי' הר"ח ז"ל שלפנינו מבואר דבקמייתא גם הוא ס"ל דקיי"ל כרבא. ומשום דלדידי' כיון שמסרה לבן דעת לא חשיבא תחילתו בפשיעה. אף ע"פ שלכתחילה קיי"ל דאין השואל רשאי להשאיל ואין השוכר רשאי להשכיר. ולא פסק הר"ח ז"ל כאביי אלא בבתרייתא בפשע בה ויצאת לאגם ומתה כדרכה דהו"ל תחילתו בפשיעה. וכן הביא באור זרוע (פ"ג דמציעא סי' קי"ב) בשם הר"ח ז"ל עיי"ש. ובזה אין מקום להשגת הרא"ש ז"ל שם עליו עיי"ש. ובתוס' שם השיגו עליו מטעם אחר. דאפי' מסרה לחרש שוטה וקטן. כיון שמתה כדרכה ואין האונס בא מחמת הפשיעה. שאפי' בבית שומר ראשון היתה מתה דמלאך המות מה לי הכא מה לי התם. ס"ל לרבא דפטור היכא שהשומר הראשון יכול לישבע על האונס או שהיו עדים בדבר. ולא פסקינן לקמן דתחילתו בפשיעה וסופו באונס חייב אלא כשלא בא האונס אלא מחמת הפשיעה עיי"ש בדבריהם. והשגה זו שייכא שפיר גם על דברי הר"ח ז"ל שלפנינו שלא פסק כאביי אלא בפשע ויצאת לאגם. וזו היא השגת הרי"ף ז"ל שם שהביא כדברי הר"ח ז"ל בשם איכא מאן דאמר. והשיג עליו מהאי טעמא דגם רבא ס"ל תחילתו בפשיעה וסופו באונס חייב. אלא דס"ל דהיינו דוקא כשבא האונס מחמת הפשיעה. אבל כאן שמתה כדרכה שלא מחמת הפשיעה היא. דמלאך המות מה לי הכא מה לי התם. ס"ל דפטור. והילכך פסק כרבא עיי"ש. אבל כבר הביא הריטב"א ז"ל שם בשם הר"ח ז"ל שהכריח דגם כשהאונס בא שלא מחמת פשיעה דמעיקרא. הו"ל בכלל מאי דאיפסיקא לקמן הילכתא כמ"ד תחילתו בפשיעה וסופו באונס חייב עיי"ש בדבריו ז"ל. וגם הבה"ג (הלכות בב"מ) פסק בקמייתא כרבא. ובבתרייתא כאביי. וז"ל שם אמר רבא הלכתא שומר שמסר לשומר חייב וכו' דא"ל אנת מהימנת לי בשבועה וכו'. דוקא היכא דמיחייב שבועה. אבל היכא דאיכא עדים פטור. אלמא אף ע"ג דאין רצוני שיהא פקדוני ביד אחר. לענין חיובא לא מחייבינן ליה. דלגבי פרה מיהא לא הוי פשיעותא כלל עכ"ל עיי"ש. כלומר דאע"ג דקיי"ל אין השואל רשאי להשאיל וכו'. אין זה אלא איסורא בעלמא לכתחילה. אבל לגבי פרה מיהא אין זו פשיעה כלל. ואפי' תחילתו בפשיעה ליכא. והו"ל תחילתו וסופו באונס והילכך פטור. וא"כ ממילא מבואר דבפשע בה ויצאת לאגם ומתה כדרכה דודאי הו"ל תחילתו בפשיעה חייב. אע"פ שנאנסה אח"כ שלא מחמת פשיעה. וכאביי. ובשאילתות שם בקמייתא פסק כרבא מטעם שכתב הבה"ג. אבל בבתרייתא מספקא ליה אם גם תחילתו בפשיעה וסופו באונם שלא מחמת פשיעה הו"ל בכלל מאי דאיפסיקא לקמן הילכתא דתחילתו בפשיעה וסופו באונס חייב. דסתמא אמרו תחילתו בפשיעה וסופו באונס חייב. ומשמע בכל ענין. או דילמא דוקא באונס שמחמת פשיעה הוא דפסקינן הכי. אבל באונס שלא מחמת פשיעה דמעיקרא כרבא קיי"ל עייש"ה: 
<b>איברא</b> דעיקר הדבר תמוה טובא לכאורה. באונם שלא בא מחמת הפשיעה מאיזה טעם יש לו להתחייב. והרי בפשיעה מצד עצמה לכאורה לאו כלום קעביד מיהת בדיעבד. שהרי אין פשיעה אלא חסרון שמירה כראוי. וכל כמה שלא יצא מזה לבעלים שום הפסד כלל. הרי לא עשה בכך כלום. וא"כ מהיכא תיתי לן לחייבו על האונס שאירע אח"כ שלא באשמתו כלל. וגם אי לא פשע מעיקרא לא היה נמנע האונס מלבוא. ומנ"ל הך חיובא בשומרין. דמסברא ודאי לית לן לחייבו. ובקרא היכן רמיזא. אבל נראה ברור דלאביי דס"ל הכי ע"כ מתורת שליחות יד הוא דאתי עלה. שאין לאדם רשות להסתלק משמירה אלא בשל עצמו שאם רצה ליזוק בנכסיו רשאי. ולא בשל אחרים שקבל על עצמו חובת שמירתן. וכל שפושע בשמירתן הרי הוא נוהג בשל אחרים כמו בשלו. וזהו בעצמו ענין שליחות יד. שמורה היתר לעצמו לשלוח ידו בפקדון שנפקד בידו לשמרו. ליהנות ממנו כמו משלו. אע"פ שלא על דעת גזילה וגניבה הוא עושה אלא על דעת לשלם לבעלים. ומשום זה אוקמי' רחמנא ברשותו להתחייב בכל אונס שיארע אח"כ. וס"ל לאביי דפשיעה נמי בכלל זה. מהאי טעמא שנהג מנהג הפקר בשל אחרים כבשלו. ורבא פליג עלי' וס"ל דאין פשיעה בכלל שליחות יד. ומשום פשיעה לא אוקמי' רחמנא ברשותו. ולא מתחייב אלא באונס שבא מחמת פשיעתו. דשליחות יד ופשיעה שני ענינים חלוקים הם לגמרי. ואין להם ענין זה לזה כלל וכמו שביארנו לעיל. 
<b>אלא</b> דקשה לכאורה לפ"ז בההיא דאמרינן (פרק השואל צ"ה ע"א) פשיעה בבעלים פליגי בה רב אחא ורבינא חד אמר חייב וחד אמר פטור. מ"ד חייב קסבר מקרא נדרש לפניו ולא לפני פניו. הילכך אם בעליו עמו אשומר חנם לא כתיב. ופשיעה נמי בש"ש ובשואל לא כתיב. הילכך וכו' בבעלים לפטור אף בש"ש ובשואל לא. מ"ט כי כתיב אם בעליו עמו לא ישלם אשואל ואש"ש. אהנך חיובי דכתיבי בהו בהדיא הוא דמיכתבי. מ"ד פטור קסבר מקרא נדרש לפניו ולפני פניו. וכי כתיב אם בעליו עמו וגו' אש"ח נמי כתיב עיי"ש. והשתא לאביי דס"ל דפשיעה בכלל שליחות יד היא. ולהכי כיון דבשליחות יד גלי קרא דמששלח בה יד קיימא ברשותו להתחייב אפי' באונסין שאירעו אח"כ שלא מחמת שליחות ידו. כדכתיב ונשבר או נשבה וגו' שבועת ה' תהיה וגו' אם לא שלח ידו וגו'. מכלל שאם שלח ידו מתחייב. וכדפירש"י שם (מ"א ע"א ד"ה שליחות יד) עיי"ש. הכי נמי בפשיעה ס"ל הכי. א"כ קשה למ"ד פשיעה בבעלים חייב. נהי נמי דס"ל מקרא נדרש לפניו ולא לפני פניו. מ"מ הרי כיון דמיהת מקרא נדרש לפניו. א"כ כי כתיב אם בעליו עמו אשומר שכר נמי כתיב. וכיון דשליחות יד בשומר שכר נמי כתיב. וכל עיקר מאי דע"י שליחות יד מתחייב באונסין לא שמעינן אלא משליחות יד דשומר שכר. וכדפירש"י שם. דמשליחות יד דכתיב בש"ח ליכא למשמע אלא שיתחייב על גניבה ואבדה כמבואר. וא"כ אית לן למימר דבבעלים מיפטר נמי אשליחות יד. וא"כ ממילא מבואר דאפשיעה נמי מיפטר. כיון דלאביי פשיעה נמי בכלל שליחות יד היא. מיהו אי מהא לא תקשה דאיכא למימר דמ"ד פשיעה בבעלים חייב ס"ל כרבא דאין פשיעה בכלל שליחות יד. ואפי' את"ל דס"ל בהא כאביי דפשיעה בכלל שליחות יד היא. מ"מ איכא למימר דס"ל כאידך דרבא דאמר (פרק המפקיד שם) דבהדיא גלי קרא דשליחות יד בבעלים נמי חייב. וא"כ ממילא מבואר דע"כ כי כתיב אם בעליו עמו לא ישלם אש"ח לא כתיב. ואין מקרא זה נדרש אלא אלפניו ולא לפני פניו. ומ"ד פשיעה בבעלים פטור משום דמקרא נדרש נמי לפני פניו. אי ס"ל כאביי עכצ"ל דפליג אאידך דרבא. וס"ל דשליחות יד נמי פטור בבעלים. אלא שאפשר לומר דס"ל בתחילתו בפשיעה וסופו באונס כרבא. ופשיעה ושליחות יד שני ענינים חלוקים הם. וא"כ אפי' את"ל דס"ל כאידך דרבא דשליחות יד בבעלים חייב. מ"מ שפיר קאמר דפשיעה בבעלים פטור. כיון דלאו הא בהא תליא. ולפ"ז הא דמבואר (שם לקמן צ"ז ע"א) דרבא מצי סבר כמ"ד פשיעה בבעלים פטור עיי"ש. אע"ג דאיהו קאמר דשליחות יד בבעלים חייב. היינו משום דרבא לשיטתו אזיל דתחילתו בפשיעה וסופו באונס כשלא בא האונס מחמת הפשיעה פטור. וא"כ ס"ל דאין פשיעה בכלל שליחות יד ושני ענינים חלוקים הם. וא"כ לדידי' אע"ג דשליחות יד בבעלים חייב. מ"מ פשיעה בבעלים שפיר איכא למימר כמ"ד דפטור: 
<b>ומעתה</b> לפ"ז ממילא מבואר דלפי דעת הבה"ג ורבינו חננאל ז"ל וסייעתם דקיי"ל בתחילתו בפשיעה וסופו באונס כאביי דאפי' כשבא האונס שלא מחמת הפשיעה חייב. משום דסתמא איפסיקא (בפרק המפקיד מ"ב ע"א) הילכתא דתחילתו בפשיעה וסופו באונס חייב. דמשמע בכל ענין. ואפי' כשבא האונס שלא מחמת פשיעה דמעיקרא. כמו שביאר הריטב"א ז"ל (שם ל"ו ע"ב) בשם רבינו חננאל ז"ל עיי"ש. א"כ לפי מאי דקי"ל פשיעה בבעלים פטור. עכצ"ל דלא קיי"ל כרבא גם במאי דקאמר דשליחות יד בבעלים חייב. וניחא שפיר מה שהשמיטו הבה"ג וסייעתו הך דינא דרבא. איברא דלפי מה שפסקו הרי"ף והרמב"ם והרא"ש ז"ל וסייעתם בתחילתו בפשיעה וסופו באונס כרבא. התמיהא במקומה עומדת אמאי השמיטו הם הך דינא דרבא בשליחות יד בבעלים דחייב. אלא דעכ"פ אליבא דרבינו הגאון ז"ל שם שפיר אפשר לומר דס"ל בזה כדעת הבה"ג וסייעתו. דלשיטתם ע"כ מידחיא מילתא דרבא בשליחות יד בבעלים מהלכה. וקיי"ל דגם שליחות יד בבעלים פטור. וא"כ בשאלה בבעלים למאי דקיי"ל פשיעה בבעלים פטור. גם שבועה שלא שלח בה יד לא שייכא בה. ולהכי שפיר הוציא את השואל לגמרי מתורת שבועת השומרין. אפי' את"ל דס"ל ג"כ כדעת הסוברין דשבועה שלא שלח בה יד לא מתורת גלגול היא. אלא מעיקר שבועות השומרין היא. ומשתבע אפי' בענין שאין עליו שבועה אחרת זולתה. ואמנם להרי"ף והרמב"ם ז"ל וסייעתם שפסקו כרבא בתחילתו בפשיעה וסופו באונס ודאי התמיהא במקומה עומדת כמש"כ: 
<b>ונראה</b> קצת בזה ע"פ מאי דאמרינן (פרק הגוזל עצים ק"ז ע"ב) ארחב"י הטוען טענת גנב בפקדון אינו חייב עד שישלח בו יד. מאי טעמא ונקרב בעה"ב אל האלהים אם לא שלח ידו. מכלל דאי שלח בו יד מיחייב. למימרא דבשלח בו יד עסקינן. עוד אמרו שם אמר רב ששת הטוען טענת גנב בפקדון כיון ששלח בו יד פטור. מאי טעמא הכי קאמר רחמנא ונקרב בעה"ב אל האלהים אם לא שלח ידו וגו'. הא שלח ידו פטור עיי"ש, הרי דבין לר"ח בר יוסף ובין לרב ששת איצטריך שליחות יד דכתיב בש"ש ובש"ח. למר כדאית ליה ולמר כדאית ליה. לרחב"י איצטריך כדי לאשמעינן דטוען טענת גנב בפקדון לא מיחייב לשלם תשלומי כפל אלא אחר שליחות יד. ולרב ששת איצטריך לאידך גיסא. דאם שלח בו יד קודם שטען טענת גנב פטור מתשלומי כפל. ובשט"מ שם בשם הראב"ד ז"ל כתב וז"ל אמר רחב"י הטוען טענת גנב בפקדון אינו חייב בכפל עד שיבואו עדים ויעידו שכבר שלח בו יד בשעת שבועה שנאמר ונקרב בעה"ב אל האלהים אם לא שלח וגו'. ולבסוף כתיב אשר ירשיעון אלהים ישלם שנים. כלומר אם יבואו עדים אחר שבועה והכחישוהו שכבר שלח ידו בו ישלם שנים. ותמוה הוא לדעת רחב"י א"כ בפשיעה נמי כשיכחישוהו לומר שפשע ישלם שנים. ונראה לי דשליחות יד גמר ר"ח בר יוסף מדכתיב שבועת ה' תהי' בין שניהם וגו'. והנך תרי קראי צריכי להאי דרשא חד בש"ח וחד בשומר שכר עכ"ל עיי"ש. וכדבריו עכצ"ל ג"כ אליבא דרב ששת כמבואר. וא"כ הדבר קשה מאי דקאמר רבא הכא לא תאמר שליחות יד לא בש"ח ולא בש"ש ותיתי משואל וכו'. והא שליחות יד בין דש"ת ובין דש"ש איצטריך לגופי'. לרחב"י כדאית ליה ולרב ששת כדאית ליה. הן אמת דלפי מה שכתב שם הרא"ש ז"ל (סי' כ"ט) דרבי יוחנן דאמר התם הטוען טענת אבד ונשבע וחזר וטען טענת גנב ונשבע. ואח"כ באו עדים פטור. שכבר יצא ידי בעלים בשבועה ראשונה. פליג אתרוייהו ולא ס"ל לא כר"ח ב"י ולא כרב ששת. וקיי"ל כרבי יוחנן ודלא כרחב"י ודלא כרב ששת עיי"ש בדבריו. וכ"כ בש"מ שם בשם הראב"ד ז"ל עיי"ש. א"כ אפשר לומר דרבא נמי כרבי יוחנן ס"ל ושפיר קאמר דאייתרו שליחות יד דש"ח ודש"ש. אבל רבינו חננאל ז"ל ס"ל דרבי יוחנן לא פליג אלא על רב ששת אבל על רחב"י לא פליג ופסק הלכה כרחב"י. וזו היא ג"כ דעת הרשב"א ז"ל שם עיי"ש בדבריו. ודעת הרמב"ם ז"ל (הלכות גנבה פ"ד ה"ב) דרבי יוחנן לא פליג אדרב ששת. ופסק הלכה כרב ששת וכרבי יוחנן עיי"ש ובמש"כ הה"מ ז"ל על דבריו שם ובלח"מ שם. וא"כ לכ"ע איצטריכו שליחות יד בין דש"ח ובין דש"ש לגופי' אי כרחב"י אי כרב ששת. ואמנם אין בזה קושיא כ"כ דאפשר דמ"מ רבא פליג אכולהו. ארחב"י ואדרבי יוחנן. וגם ארב ששת. אלא דקשה לפ"ז על רבינו חננאל והרשב"א ז"ל מצד זה ועל הרמב"ם ז"ל מצד אחר. דטפי הו"ל למיפסק הלכה כרבא דבתרא הוא. מיהו גם הא לא קשה לפמש"כ בדק"ס כאן דבש"ס כת"י הגירסא רבה ולא רבא עיי"ש. וא"כ שפיר אפשר לומר דמהאי טעמא פסקו הר"ח והרשב"א ז"ל כרבי יוחנן ורבי חייא ב"י. והרמב"ם ז"ל כרבי יוחנן ורב ששת לגבי רבה. והשתא דאתינן להכי ממילא ניחא שפיר מה שהשמיטו הרי"ף והרמב"ם ז"ל וסייעתם דין זה דשליחות יד בבעלים חייב. משום דלשיטתייהו אזלי שפסקו כרבי יוחנן ורב ששת. ושאר הפוסקים אפשר שפסקו כרחב"י ור"י. וממילא נדחו דברי רבה בשליחות יד בבעלים מהלכה. אלא דמ"מ אכתי להרא"ש ז"ל שם והטור (חו"מ סי' שנ"ב) שפסקו דלא כרחב"י ודלא כרב ששת אלא כרבי יוחנן. דלשיטתם פליג אתרוייהו כמשכ"ל. וא"כ רבה או רבא לגירסתנו אתי שפיר אליבא דהילכתא כרבי יוחנן. ובודאי קיי"ל כוותי'. הקושיא במקומה עומדת. אמאי השמיטו דין זה ולא הביאו דבריו להלכה. ואע"ג דהטור הביא שם שתי הדעות של הרמב"ם והרא"ש ז"ל ולא הכריע. מ"מ כבר כתב בב"ח (שם סעי' ב') דדעת הטור כהרא"ש ז"ל עיי"ש. וא"כ ודאי קשה טובא. ולכן צ"ע בזה כעת ואין להאריך בזה יותר. דעכ"פ גם עפ"ז דברי רבינו הגאון ז"ל נכונים. דאפשר דס"ל כדעת רבינו חננאל והרשב"א ז"ל או כדעת הרמב"ם ז"ל. וא"כ נדחו דברי רבא בזה מהלכה. וא"כ לא משכחת לה תורת שבועה בשואל כלל כמו שנתבאר: 
<b>והנה</b> הבה"ג וסייעתו ז"ל לא הזכירו במנין הפרשיות שלהם שלש פרשיות הללו. וגם במנין העשין שלהם לא נמנו. אבל באזהרות אתה הנחלת להר"ש הגדול ז"ל מנאם כולם עיי"ש. וגם הרמב"ם וסייעתו ז"ל מנאום במנין העשין (רמ"ב רמ"ג רמ"ד) עיי"ש. ועי' מש"כ בזה הרשב"ץ ז"ל בזה"ר (עשין סי' נ"ג) ובקונטרס אחרון שלו. שע"פ דבריו מתבארים ג"כ דברי הבה"ג ז"ל בזה וסייעתו. אע"פ שאין דעתם לגמרי כדעת הרשב"ץ ז"ל בזה עיי"ש היטב ואין להאריך בזה יותר: 
@00פרשה כו. 
<b>ופרשת נחלות. </b> הכוונה בזה לפרשת משפט הירושה (פרשת פנחס). ומנאה ג"כ הבה"ג בנוסחת כת"י רומי במנין הפרשיות מצוה בפ"ע. וכן היה גם בנוסחת הבה"ג שלפני הרמב"ן ז"ל כמבואר בדבריו (בסה"מ לאוין המחודשים מצוה י"ב) עיי"ש. גם באזהרת אתם הנחלת והר"א הזקן והר"י אלברגלוני והר"ש בן גבירול ז"ל מנאוה. ואין ספק שכן היה כתוב גם במנין הבה"ג בנוסחא שלפניהם. אבל בנוסחת הבה"ג שלפנינו אין הדבר מבורר בזה עיי"ש היטב. והרמב"ם ז"ל כללה עם משפט הבכורה יחד במצוה אחת עיי"ש. וכבר השיג עליו בזה הרמב"ן ז"ל (בלאוין המחודשים שם). והביא שם ראי' לדעתו מדברי הבה"ג ע"פ הנוסחא שלפניו שהיא ג"כ נוסחת הבה"ג כת"י רומי עיי"ש. מיהו עכ"פ גם מלשון הבה"ג בנוסחא שלפנינו מוכרח כן עיי"ש. וזו היא ג"כ דעת רבינו הגאון ז"ל כאן. ומנאה במנין הפרשיות שהן מצות המוטלות על הצבור והב"ד. משום דלא אשכחן בזה בקרא מצוה ליחיד. דהיינו למוריש עצמו או להיורשים. אלא לכלל הצבור והב"ד. כדכתיב ואל בני ישראל תדבר לאמר איש כי ימות וגו' והעברתם את נחלתו וגו' ונתתם את נחלתו וגו' והיתה לבני ישראל לחקת משפט וגו'. וא"כ לא נצטוו על מצוה זו אלא הצבור ע"פ הב"ד בלבד: 
<b>וראיתי</b> להחנוך (מצוה ת') שכתב בתוך דבריו וז"ל אמרו ז"ל שאם צוה המוריש ואמר אל יירשני בני. או בני פלוני לא יירש עם אחיו. או בת תורשני במקום בן. וכיוצא בדברים האלה אין בדבריו ממש. שאין בידו לעקור דברי המקום שאמר שיורש היורש מורישו וכו'. ועוד אמרו שם המחלק נכסיו וריבה לאחד ומיעט לאחד וכו' דבריו קיימים. ואם אמר משום ירושה לא אמר כלום וכו'. ולפי הדומה אע"פ שאין ממש בדברי האומר לשון ירושה ומעשיו אינם כלום. בצוותו כן הוא מבטל מצות עשה זו של ירושה. משום דעבר אהורמנא דרחמנא. וכן אם שמא אחרי מותו קיימו ב"ד את דבריו אלה. יש עליהם ג"כ ביטול מצות עשה זו. מלבד עונש דלא תטה משפט וכו'. והעובר על זה וצוה בין שכיב מרע בין בריא שלא יירשנו הראוי ליורשו בטל עשה זו. והוא שצוה כן בלשון ירושה כמו שאמרנו ואע"פ שאין בדבריו ממש וכו' עכ"ל עיי"ש. ונמצא לפי דבריו אלו דמצות עשה זו גם לכל יחיד ויחיד המוריש נכסים היא מסורה. שאם עבר וצוה בלשון ירושה דבר שהוא נגד משפט הירושה האמור בתורה הוא עובר בכך על מצות עשה. וא"כ לפי דבריו ראוי למנות מצוה זו במנין שאר העשין. ולא במנין הפרשיות שאינן אלא מצות המוטלות על הצבור ולא על היחיד. אבל עיקר דברי החנוך הללו מלבד שהם נגד הגאונים ושאר גדולי הראשונים ז"ל הבאים אחריהם. דמבואר דע"כ לא ס"ל הכי. כיון שמנו מצוה זו במנין הפרשיות. ולא במנין העשין. בלא"ה דבריו מצד עצמן תמוהים אצלי טובא. דלא ידענא היכן מצא רמז למצות עשה זאת. דהרי בקרא לא אשכחן אלא ציווי לצבור ולב"ד אחר מיתת המוריש וכמשכ"ל אבל למוריש עצמו בעודנו בחיים. ליכא שום מצוה בזה בקרא כלל. וכבר כתב הרב החנוך ז"ל גופי' שם דדעת הרמב"ם ז"ל אינה כן עיי"ש. וכבר כתבנו דגם דעת הגאונים הבה"ג וסייעתו ז"ל ורבינו הגאון ז"ל אינה כן. אלא שמדברי הרמב"ן ז"ל שם משמע כדברי החנוך. דאחר שהעלה שם שאם אמר האב במותו איש פלוני בני בכור לא יירש פי שנים. עובר בלאו דלא יוכל לבכר. כתב וז"ל ומפני מניעתו שמנעתו התורה מעשות כן. דנו בו כמתנה על מה שכתוב בתורה שלא יתקיימו דבריו וכו' עכ"ל עיי"ש. ומתבאר מדבריו אלו דמה שאמרו בזה דהו"ל בכלל מתנה על מה שכתוב בתורה. היינו רק משום שצוה הכתוב עליו שלא יעשה כן. וא"כ מתבאר מזה דגם בפשוט נצטוה האב בכך שלא להעביר היורש מירושתו בלשון ירושה. שהרי גם לענין ירושת הבנים הפשוטים אמרו רז"ל כן. ובכור וגם פשוט נשנו כחדא במשנתנו (פרק יש נוחלין קכ"ו ע"ב) לענין דין זה. דתנן התם האומר איש פלוני בני בכור לא יטול פי שנים. איש פלוני בני לא ירש עם אחיו. לא אמר כלום. שהתנה על מה שכתוב בתורה עיי"ש. וא"כ לפי דברי הרמב"ן ז"ל מתבאר מזה דאף בחלק הפשוט איכא מיהת מצות עשה על המוריש שלא להפקיע ממנו חלקו הראוי לו בירושתו. וכדעת החנוך. אבל זה תמוה וכדכתיבנא: 
<b>ובלא"ה</b> עיקר דברי הרמב"ן ז"ל תמוהים אצלי מסוגיא דסו"פ הפועלים (צ"ד ע"א) דתנן התם מתנה שומר חנם להיות פטור משבועה. והשואל להיות פטור מלשלם. נושא שכר והשוכר להיות פטורין משבועה ומלשלם. ופרכינן עלה התם בגמרא אמאי מתנה על מה שכתוב בתורה הוא וכל המתנה על מה שכתוב בתורה תנאי בטל. ושקיל וטרי בה התם טובא עיי"ש. ולדברי הרמב"ן ז"ל דדוקא היכא דאיכא עבירת לאו או עכ"פ עשה. הוא דחשיב מתנה על מה שכתוב בתורה. א"כ התם אע"פ שדין שומר חנם הוא לישבע והשואל לשלם ונושא שכר והשוכר לישבע או לשלם. כמפורש בקרא בהדיא. מ"מ הרי ליכא שום מצוה או איסור כלל עליהם שלא להתנות כן עם בעה"ב. וגם החנוך לא כתב בשומרים שום מצוה אלא לב"ד. לדון בהם כמשפטם האמור בהם בתורה. כמש"כ במקומו (מצוה נ"ז נ"ח נ"ט) עיי"ש בדבריו. והשתא א"כ מאי פריך מתנה על מה שכתוב בתורה הוא. והרי ליכא בהכי שום דררת איסור כלל בתנאי זה. וא"כ אין זה בכלל מתנה על מה שכתוב בתורה לדברי הרמב"ן ז"ל. וע"כ מוכרח מזה דאע"ג דבעיקר התנאי לא קעביד שום איסור. ומותר אפילו לכתחילה להתנות בכך. מ"מ כיון דבתנאי זה הוא בא לעקור משפט הכתוב בתורה. אית לן למימר דברי הרב ודברי התלמיד דברי מי שומעין. ותנאו בטל. כההיא דאמרינן (ריש פרק כיצד מערימין) אמר על הבכור עם יציאת רובו הרי זה עולה. לא אמר כלום. משום דדברי הרב ודברי התלמיד דברי מי שומעין עיי"ש. ושם ליכא שום דררא דאיסורא באמירתו כלל. אלא דמשום דרחמנא אמר דליקדש בבכורה. מבטלינן הקדישו שהקדישו לעולה מטעמא דדברי מי שומעין. וא"כ הכא נמי אע"פ שאין שום איסור בתנאו. וכדעת הרמב"ם ז"ל וסייעתו דאפי' בבכור דכתיב ביה לא יוכל לבכר ס"ל דלא בא הכתוב להזהיר באזהרת לאו על הדבר. אלא הוא דין מדיני הנחלות שבא הכתוב ללמדנו שהאב אינו יכול להעביר זכות ירושתו ממנו. ובע"כ הוא יורש פי שנים. וכ"ש בפשוט. מ"מ שפיר חשבינן ליה התם מתנה על מה שכתוב בתורה. כיון שע"י תנאו הוא בא לעקור משפט האמור בתורה. וכן מוכרח מרוב המקומות שנזכר בתלמוד הך כללא דכל המתנה על מה שכתוב בתורה תנאו בטל: 
<b>אמנם</b> נראה דגם הרמב"ן ז"ל ודאי ס"ל דחשיב מתנה על מה שכתוב בתורה אפי' היכא דליכא בתנאו שום צד איסור. ולא בא שם אלא כדי לתרץ מה שיש מקום להקשות לכאורה לדעתו דקרא דלא יוכל לבכר הו"ל אזהרת לאו. להזהיר שלא לבכר. א"כ מנ"ל לומר דגם בדיעבד כשעבר ובכר דלא אמר כלום. בשלמא לדעת הרמב"ם ז"ל וסייעתו דאינו אזהרה ומניעה. אלא אחד מדיני משפט הנחלה. לומר שאין לו יכולת לעשות כן. ומאי דכתיב לא יוכל מתפרש כפשוטו שאינו יכול להעביר משפט הבכור. ובע"כ יורש פי שנים בנחלתו. שפיר אמרו שאם אמר האב בני בכורי לא יטול פי שנים לא אמר כלום. שהתנה על מה שכתוב בתורה. שהרי אמרה תורה לא יוכל לבכר שלא ניתנה לו יכולת על כך. ואין צריך דעתו כלל אלא אפי' בע"כ הוא נוטל פי שנים. אבל לפי דעת הרמב"ן ז"ל דמאי דכתיב לא יוכל לבכר. אין פירושו כפשוטו שאינו יכול. אלא יכול הוא אבל אינו רשאי. כמו בקרא דלא תוכל לזבוח את הפסח באחד שעריך וגו'. דודאי יכול הוא אלא שאינו רשאי. וכן הוא בהדיא במדרש הגדול (הובא במדרש תנאים פ' ראה) עיי"ש וכן בקרא דלא תוכל לאכול בשעריך וגו' שאמרו בספרי (ראה פיסקא ע"ב) לא תוכל לאכול בשעריך ר"י בן קרחה אומר יכול אני אבל איני רשאי. כיוצא בו אתה אומר ואת היבוסי יושבי ירושלים לא יכלו להורישם יכולים היו אבל אינם רשאים עיי"ש. ועי' לקמן פרשה כ"ח מה שביארנו בזה ובדברי הירושלמי פרק יש נוחלין א"כ מנ"ל לומר שאם עבר והתנה שלא יטול הבכור פי שנים שאין תנאו קיים בדיעבד. ולזה הוא שכתב הרמב"ן ז"ל דזה ליתא. משום דמ"מ משום מניעה זו שמנעתו תורה מלעשות כן שפיר דנוהו כמתנה על מה שכתוב בתורה שלא יתקיימו דבריו. אע"פ שלפ"ז אין זה מבואר בקרא שאין יכולת בידו לעשותו. כן נראה ברור בכוונת הרמב"ן ז"ל. ובודאי גם לדעתו אפי' היכא דלא עביד שום איסורא בתנאו כלל. מ"מ כל שבתנאו הוא בא לעקור משפט הכתוב בתורה הו"ל בכלל מתנה על מה שכתוב בתורה: 
<b>והשתא</b> א"כ אין שום משמעות בדברי הרמב"ן ז"ל שם דס"ל דאיכא איסור עשה במה שצוה המוריש שלא יירשנו אחד מיורשיו כמש"כ בחנוך שם. ואדרבה ממש"כ הרמב"ן ז"ל שם דבבכור איכא נמי עשה מדכתיב את הבכור בן השנואה יכיר לתת לו פי שנים עיי"ש. ע"כ מוכרח דבפשוט מיהת גם לדידי' ליכא שום מצוה שלא לעשות כן. דאם איתא דאפי' בפשוט כיון שאמרה תורה שיש לו משפט הירושה. אם צוה המוריש שלא יירשנו עובר בעשה. א"כ פשיטא דלא גרע הבכור בזה מן הפשוט. דכיון שאמרה תורה שלו משפט הבכורה. אם צוה המוריש שלא יטול פי שנים עובר בעשה אפי' אי לא הוה כתיב קרא דאת הבכור בן השנואה יכיר וגו'. אלא ודאי משמע דדוקא בבכור דגלי קרא בהדיא דמצוה רמיא על האב להכירו בבכור. הוא דס"ל דאיכא מצות עשה על האב להנחילו כמשפטו. משא"כ בשאר האחים. ובהדיא כתב כן הרמב"ן ז"ל שם בסוף דבריו. שכתב שם וז"ל יש בו מצות עשה מיוחד לו ואיננו כן בשאר האחים עכ"ל עיי"ש. אף שיש קצת מקום לדחות שעל ההכרה בלבד קאי. אבל לא משמע כן מדבריו שם עיי"ש היטב. ועי' ג"כ מש"כ הרמב"ן ז"ל בנימוקיו עה"ת (פרשת תצא) על קרא דלא יוכל לבכר עייש"ה. וא"כ עכ"פ דברי החנוך בזה תמוהים ואין להם שום יסוד. וגם דברי הרמב"ן ז"ל גופיה לענין ירושת הבכור צ"ע טובא. וכמו שיתבאר לפנינו (פרשה כ"ח) עיי"ש. אבל דברי החנוך שחידש לומר כן גם בירושת הפשוט. ודאי תמוהים ביותר. שאין לזה שום מקום כלל כמו שביארנו. ובלא"ה תמוה דהא בירושת הבן ודאי לא יתכן כלל לומר שיש בו מצות עשה להאב לצוות עליו שיירשנו. דהא ירושת הבן הפשוט לא כתיבא בקרא כלל. דלא כתב בקרא אלא איש כי ימות ובן אין לו והעברתם את נחלתו לבתו וגו'. אבל ליתן את נחלתו לבנו אם יש לו בן. לא כתיב בהדיא בקרא כלל. ולא נשמע אלא מדיוקא דקרא דאם יש לו בן אין להעביר נחלתו לבתו אלא בנו הוא שיורשו. ולא שייך בזה אלא כמו לאו הבא מכלל עשה. לענין שאם העביר נחלתו לבתו במקום בן עובר בלאו זה הבא מכלל עשה. אבל גם זה ליתא דכיון דהך קרא איצטריך לגופיה לאשמעינן דשלא במקום בן הבת יורשתו או לכדדרשינן בפרק יש נוחלין (ק"י ע"ב) עיי"ש. ליכא למידק מיני' לאו הבא מכלל עשה לענין. היכא דלית ליה בן. ובפרט אם קרא דוהעברתם וגו' הוא עשה גמורה. אם להצבור וב"ד. ואם להמוריש עצמו כדעת החנוך. דודאי ליכא למשמע מיניה לאו הבמכ"ע. כמו שכבר ביארנו בכמה דוכתי. ובפרט לעיל (לאוין רס"ד רס"ה) עיי"ש. והשתא כיון דבירושת הבן ליכא שום מצות עשה להאב המוריש. היכי סתם וכתב החנוך בכל הראוי לירש שעובר בעשה אם צוה המוריש שלא יירשנו. דהא עכ"פ בבנו שהוא העיקר בהיורשים ודאי אין בתורה שום מצוה כלל להמוריש. ומדכתיב (פ' בהר) והתנחלתם אותם לבניכם אחריכם וגו'. פשיטא דליכא למשמע מצות עשה להאב להורישם לבנו. דמלבד דלא מיירי קרא אלא בעבדים כנענים. בלא"ה אפי' בעבד כנעני ליכא למשמע משם מצות עשה. דלא כתיב והנחלתם אותם אלא והתנחלתם דלא משמע אלא שתחזיקו בהם כנחלה עולמית בענין שיפלו אחריכם בירושה גם לבניכם. וכדפירש"י ז"ל שם עיי"ש. וכן מוכרח ע"כ ממה שדרשו בספרא (פ' בהר פ"ו) ובפ"ד דכתובות (מ"ג ע"ב) והתנחלתם אותם לבניכם אחריכם. אותם לבניכם ולא בנותיכם לבניכם. מגיד שאין אדם מוריש זכות בתו לבנו עיי"ש. והשתא מאי ראיה היא. אימא לא אתי קרא אלא למידק אותם לבניכם הוא דאיכא מצות עשה להורישם ואם הוריש לאחר עובר בעשה. אבל בנותיכם לבניכם אע"ג דודאי יורשים הם גם זכות הבנות. מ"מ מצות עשה ליכא. ורשאי האב לצוות שלא יירשו בניו זכות בתו. אלא ודאי ליכא בהכי מ"ע כלל וכדכתיבנא. 
<b>ואמנם</b> גם לענין בתו אף ע"ג דבהדיא כתיב בקרא והעברתם את נחלתו לבתו. מ"מ אין בזה מצות עשה לענין שאם צוה האב שלא תירשנו שיהא עובר בעשה כמשכ"ל. וכן מתבאר מדאמרינן (פרק יש נוחלין ק"י ע"ב) מנ"ל דהבן קודם לבת דכתיב איש כי ימות ובן אין לו וגו'. טעמא דאין לו בן הא יש לו בן בן קודם וכו'. ופרכינן ודילמא הא קמ"ל דבת נמי בת ירושה היא. ומשני ההוא מוכל בת יורשת נחלה נפקא עיי"ש. והשתא מאי ראיה היא מהתם. דהתם דליכא בזה שום ציווי כלל ליכא בהך קרא שום משמעות עשה. ואף ע"ג דשפיר שמעינן מיניה שהבת ג"כ יורשת. מ"מ מצות עשה לא שמענו. וא"כ אכתי איצטריך קרא דאם בן אין לו והעברתם את נחלתו לבתו. לעבור עלה בעשה. אלא ודאי אין בזה מצות עשה להמוריש כדכתיבנא. וכן בשאר יורשים יש להוכיח כן. כמו בירושת הבעל דאמרינן התם (קי"א ע"ב) מנה"מ דאיש יורש את אשתו דתנו רבנן שארו זו אשתו. מלמד שהבעל יורש את אשתו. יכול אף היא תירשנו. ת"ל וירש אותה. הוא יורש אותה ואין היא יורשת אותו עיי"ש. והשתא אם איתא דקרא דוירש אותה היא מצות עשה לענין שאם צותה האשה שלא יירשנה בעלה. היא עוברת בעשה. א"כ קשה מאי ראי' מהאי קרא לומר שאין היא יורשת אותו. ודילמא לא אתי הך ייתורא דקרא אלא לומר דבדידי' איכא מצות עשה להורישו אותה. אבל בדידה מצות עשה ליכא. ואם צוה הבעל שלא תורישנו רשאי. אבל מ"מ היא יורשת אותו כשלא צוה. ואפי' כשצוה אפשר שיורשת אותו. אלא שאינו עובר בעשה על צוואתו. אלא ודאי אין בזה שום עשה בכל היורשים: 
<b>איברא</b> דלכאורה אדרבה משם איכא ראיה איפכא. ע"פ מה שהקשו בתוס' שם (ד"ה הוא) וז"ל ומיהו קשה דאמאי איצטריך כלל מיעוט. דמדקפיד קרא בהסבת הבעל ולא קפיד בהסבת האשה. משמע דאינה יורשת אותו עכ"ל. והניחוה בקושיא עיי"ש. אבל היה נראה לומר דמוכח מזה דוירש אותה הוא מצות עשה להאשה שתוריש את בעלה. ואם צוותה שלא יירשנה עוברת בעשה כמש"כ בחנוך. ולפ"ז אתי שפיר קושית התוס' דלהכי לא מוכח מהתם משום דאיכא למימר דאע"ג דגם היא יורשת אותו. מ"מ לא קפיד קרא אלא על הסבת הבעל. משום דבדידי' איכא מצות עשה להורישו. ואם תצוה היא שלא יירשנה עוברת בעשה. ובע"כ יירשנה. אבל הסבת האשה כיון דבדידה אפי' את"ל שיורשת אותו. מ"מ מצות עשה ליכא. וא"כ בידו של הבעל לצוות שלא תירשנו היא ולא תסוב נחלתו. לא קפיד קרא. והילכך לא מייתי תנא דברייתא ראיה אלא מקרא דוירש אותה. דשמעינן מיניה דאינה יורשת אותו. דליכא למימר דלא אתי הך קרא אלא למעוטי ירושת האשה ממצות עשה בלבד. אבל מעיקר הירושה לא אימעיטא. דא"כ לא איצטריך קרא. דתיפוק ליה בלא"ה מדקפיד קרא בהסבת הבעל ולא קפיד בהסבת האשה כקושית התוס'. וא"כ ע"כ מוכרת מזה כדעת החנוך דבירושת הבעל איכא מצות עשה. ואם צוותה האשה שלא יירשנה בעלה עוברת בעשה. אבל זה ליתא. דמלבד דעיקר קושית התוס' שם בלא"ה כבר תירצה בתוס' הרא"ש ז"ל (הובא בש"מ שם) עיי"ש. בלא"ה אע"ג דמדברי הרשב"ם ז"ל (פרק יש נוחלין קכ"ו ע"ב) ד"ה התם וכו'. מתבאר דס"ל דלפי מאי דקיי"ל כר"י דמתנה על מה שכתוב בתורה בדבר של ממון תנאו קיים. בירושה נמי כל שהיורש עצמו קבל בפירוש צוואת אביו שלא יירשנו דבריו קיימים עיי"ש. מ"מ כבר השיג עליו בזה הרשב"א ז"ל (הובא בש"מ שם) והכריח דלא מהני בזה מחילת היורש אפי' לרבי יהודה עיי"ש. וכן כתב הרמ"ה ז"ל שם (סי' ק'). ובלתי ספק כוונתו ג"כ להשיג בזה על הרשב"ם ז"ל עיי"ש. וכן כתב באור זרוע שם (סי' צ') והסיב שם גם כוונת הרשב"ם ז"ל כן דלא קאי אלא על חלק בכורה דמתנה קריי' רחמנא. אבל בחלק הפשוט גם הרשב"ם מודה. ומ"מ הניח שם עיקר הדבר בקושיא עיי"ש בדבריו. והביא דבריו בקצור בהגהות הרא"ש (שם סי' ט"ו) עיי"ש. וקושית האו"ז שם כבר הרגיש בה גם הרמ"ה ז"ל שם ותירצה על נכון עיי"ש. וגם הנמוק"י שם כתב בפשיטות דאין דברי האב קיימים אפי' נתרצה לזה היורש בפירוש עיי"ש. וכן מתבאר מדברי הרמב"ם ז"ל (ריש פ"ו מהלכות נחלות) עייש"ה. ואכמ"ל בזה. וא"כ לא מיתרצא בהכי קושי' התוס'. ועכצ"ל כמו שתי' בתוס' הרא"ש ז"ל שהבאתי. וממילא מתבאר דהוכחתנו נגד דעת החנוך במקומה עומדת. דע"כ מוכרח משם דליכא מצות עשה כלל על המוריש להוריש את נחלתו ליורשיו. אלא דע"כ זכה להו רחמנא בירושת נחלתו. ואם צוה ואמר לא יירשנו על מי שראוי ליורשו. לא עבר בלא כלום. ואעפ"כ אין דבריו קיימים. וא"כ אין בזה שום מצות עשה ליחידים כלל. ואין בזה אלא חובת הצבור ע"פ הב"ד לדון בדיני הנחלות ע"פ סדר נחלה האמור בתורה. כדכתיב ואל בני ישראל תדבר לאמר וגו' והיתה לבני ישראל לחקת משפט וגו': וכן מתבאר מדברי הרמב"ם ז"ל בסה"מ (עשין רמ"ח) ובחבורו הגדול (ריש הלכות נחלות) עיי"ש. ולכך לא מנאוה הבה"ג וסייעתו ז"ל ורבינו הגאון ז"ל אלא במנין הפרשיות שנקראו חקים ומשפטים המסורים לצבור. מטעם המבואר בפתיחתנו למנין הפרשיות עיי"ש. ומטעם זה קרא רבינו הגאון ז"ל מצוה זו כאן <b>פרשת נחלות.</b> ובאזהרותיו שע"פ עשה"ד (דבור כבד) קראה <b>סדר נחלות.</b> משום שאין כאן מצוה אחרת זולת מצות הצבור שע"פ הב"ד לדון בדיני היורשים ע"פ הסדר האמור בפרשת נחלות: <b>עוד</b> נראה ראי' שלא כדעת החנוך מדתנן (פרק יש נוחלין ק"ל ע"א) האומר איש פלוני ירשני במקום שיש בת. בתי תירשני במקום שיש בן. לא אמר כלום. שהתנה על מה שכתוב בתורה. ריב"ב אומר אם אמר על מי שראוי ליורשו דבריו קיימין וכו' ואמרינן בגמרא שם. אמר רבא מ"ט דריב"ב. אמר קרא והיה ביום הנחילו את בניו. התורה נתנה רשות לאב להנחיל לכל מי שירצה וכו' עיי"ש. ולדעת החנוך הדבר קשה מנ"ל שהתורה נתנה רשות. ודילמא לא אתי קרא אלא לאשמעינן דאע"ג דהו"ל כמתנה על מה שכתוב בתורה דבריו קיימין. ומ"מ עובר בעשה ולא נתנה לו התורה רשות לזה. אלא דמ"מ בדיעבד דבריו קיימין. אלא ודאי מוכרח מזה דאין בזה שום עבירת עשה כלל. אלא דאי לאו דגלי קרא ה"א דהו"ל מתנה על מה שכתוב בתורה ולא אמר כלום. ואשמעינן הך קרא שדבריו קיימין. וא"כ הרי התורה עצמה נתנה לו רשות. כלומר דלא חשיב מתנה על מה שכתוב בתורה. שהרי אמרה תורה שדבריו קיימין. ואין זה ענין לההיא דאמרינן בפרק הערל (ע"ח ע"א) בדאי להיתירא לא מיירי קרא עיי"ש. דהכא לא להיתירא הוא. דלא קאמר קרא אלא שדבריו קיימין בדיעבד. ואין בו משום מתנה על מה שכתוב בתורה. וכיו"ב אשכחן בדוכתי טובא. כמו רפ"ק דתמורה (ה' ע"א) ובשאר דוכתי. וא"כ ודאי אם איתא כדעת החנוך דיש בזה עבירת עשה ליכא שום ראיה מהך קרא שהתורה נתנה לאב רשות לזה. וביותר קשה שהרי כיון דרבא לא אתי אלא לפרושי טעמי' דרבי יוחנן בן ברוקא לא איצטריך להכי כלל. דהרי ר"י ב"ב לא קאמר במתניתין אלא דדבריו קיימין. ולא אמר שהתורה נתנה לו רשות לעשות כן לכתחילה. ועכצ"ל דאין ה"נ אלא דקושטא דמילתא קאמר דכיון דגלי קרא שדבריו קיימין שמעינן נמי שהתורה נתנה לו רשות לעשות כן לכתחילה. וא"כ עכצ"ל דאין בזה שום נדנוד איסור להתנות כן. אלא דאי לאו דגלי קרא הו"ל למימר שאין דבריו קיימין. משום דמתנה על מה שכתוב בתורה. והשתא דגלי קרא שדבריו קיימין ממילא שמעינן שהתורה נתנה לו רשות לכך. וא"כ מבואר מזה שלא כדעת החנוך. וקצת היה אפשר לומר בזה ע"פ מאי דבלא"ה קשה לכאורה לפי מאי דאמרינן התם א"ל אביי הא מלא יוכל לבכר נפקא. ומשני ההוא מיבעי ליה לכדתניא אבא חנן אומר משום ר"א מה ת"ל לא יוכל לבכר. לפי שנאמר והיה ביום הנחילו את בניו. שיכול והלא דין הוא ומה פשוט שיפה כחו שנוטל בראוי כבמוחזק התורה נתנה רשות לאב להנחיל לכל מי שירצה. בכור שהורע כחו וכו' לא כ"ש. ת"ל לא יוכל לבכר וכו'. וכתבו בתוס' שם וז"ל וא"ת ולרבנן למה לי לא יוכל לבכר דמהי תיתי שיוכל לשנות חלק בכורה דאיצטריך קרא למעוטי וכו' עכ"ל עיי"ש. וכתב הרש"א ז"ל בשם גליון תוס' לתרץ דלרבנן אי לאו קרא דלא יוכל לבכר הוה דרשינן ביום הנחילו כריב"ב שיכול לשנות חלק הפשוטים. ומכ"ש חלק בכורה. אבל השתא דגלי לן קרא בבכורה לא יוכל לבכר. אית לן למימר דכ"ש חלק הפשוטים שאינו יכול לשנות. ולא דרשינן ביום הנחילו כריב"ב משום דהק"ו מפיק ליה מהך דרשא עיי"ש. וכן ראיתי להרמ"ה ז"ל שם שכתב דלרבנן ילפינן פשוט מבכור בק"ו לאפוקי מדרשא דריב"ב עיי"ש (סי' קל"א). וכיו"ב כתב ג"כ בש"מ שם בשם תוס' הרא"ש ז"ל דלרבנן אתי קרא דלא יוכל לבכר לגלות גם על חלק הפשוט שלא יוכל לשנות עיי"ש. ומעתה לפי דעת הרמב"ן ז"ל דבבכור איכא ל"ת ועשה שלא לשנות חלק בכורה. א"כ לרבנן דילפי פשוט בק"ו מבכור. ודאי גם בחלק הפשוט איכא איסורא דאורייתא בהכי דדי לבמה"ד להיות כנדון. וא"כ עכצ"ל דמדרבנן נשמע גם לריב"ב. דאע"ג דלדידי' דבריו קיימין מ"מ איסורא דאורייתא מיהת קעביד בהכי. דהרי בהכי לא פליגי. דע"כ לא פליגי רבנן וריב"ב במתניתין אלא אם לא אמר כלום או שדבריו קיימין. אבל במאי דס"ל לרבנן דקעבר בהכי על איסורא דאורייתא לא אשכחן לריב"ב דפליג עלייהו. ואדרבה כיון דלדידי' דבריו קיימין ובדבורו קעביד מעשה יותר מסתבר לומר דעבר אדאורייתא. וא"כ הדבר קשה מאי דקאמר רבא אליבי' שהתורה נתנה לו רשות להנחיל לכל מי שירצה. דהרי נהי דלריב"ב דבריו קיימין. מ"מ לא נתנה לו התורה רשות לעשות כן לכתחילה. וכן קשה בברייתא דאבא חנן משום ר"א. דזה דלא כרבנן ולא כריב"ב דבהכי לא פליגי וכמשכ"ל. ועכצ"ל דמאי דקאמר שהתורה נתנה לו רשות אין פירושו לומר שנתנה לו רשות לעשות כן לכתחילה. אלא שנתנה לו יכולת לעשות כן. שאם עשה כן מעשיו קיימין. וכמו שתרגם המתרגם על קרא דלא יוכל לבכר. לית ליה רשו לבכרא. וכן בקרא דלא יוכל לשלחה דמוציא ש"ר ולא יוכל שלחה דאונס תרגם לית ליה רשו למפטרה. וכן לא תוכל לאכול בשעריך תרגם לית לך רשו. וכן בכל כיו"ב. וא"כ הכא נמי דקאמר התורה נתנה לו רשות. היינו לומר שנתנה לו היכולת לעשות כן ודבריו קיימין בדיעבד. שאין לו דין מתנה על מה שכתוב בתורה. אבל ודאי איסורא דאורייתא איכא בהכי שלא לעשות כן לכתחילה. והשתא א"כ ממילא מבואר דגם לדעת החנוך ליכא תיובתא מההיא דהתם. אבל אין זה נכון דמלבד דעיקר דברי הרמב"ן ז"ל לענין בכור ג"כ צ"ע טובא. ודעת שאר הראשונים ז"ל אינה כן כמו שיתבאר לפנינו (פרשה כ"ח). בלא"ה דברי גליון תוס' שהביא הרש"א ז"ל אינם מוכרחין שכבר תירצו התוס' עיקר הקושיא בענין אחר עיי"ש. וגם הרמ"ה ז"ל אע"פ שכתב כן בתירוצו השני דלרבנן ילפינן פשוט בק"ו מבכורה. מ"מ כבר תי' הוא גופיה שם בתירוצו הראשון בענין אחר עיי"ש. וגם לישנא דרבא ולישנא דברייתא דאבא חנן. ודאי לא משמע הכי ודחיק טובא לומר דמאי דקאמר התורה נתנה רשות לאב אינו אלא לענין דיעבד. ועוד דבסוגיא דהתם לקמן (קל"א ע"א) מתבאר בהדיא דרבי יוחנן בן ברוקה אפי' לכתחילה קאמר. וכן מתבאר בירושלמי (כתובות פי"ד הלכה י"א. ובפ"ח דב"ב ה"ה) עיי"ש היטב. וא"כ ע"כ הא דיליף לה מקרא דוהיה ביום הנחילו וגו' שהתורה נתנה רשות לאב. היינו אפי' לעשות כן לכתחילה. והדברים כפשטן. וא"כ ודאי ע"כ מוכרח משם שלא כדעת החנוך וכמו שנתבאר: 
<b>איברא</b> דלכאורה אכתי יש מקום לצדד בזה ע"פ מאי דקשה לכאורה בעיקר מאי דקאמר רבא דטעמא דר"י בן ברוקא משום דיליף מדכתיב והיה ביום הנחילו את בניו שהתורה נתנה רשות לאב להנחיל לכל מי שירצה. והכי נמי קתני בברייתא דאבא חנן. ומאי ראיה היא. ודילמא לא אשמעינן קרא אלא שהתורה נתנה הזכות לאב להנחיל לבניו חלקי ירושתם. כל אחד חלקו הראוי לו לא פחות ולא יותר. ונפק"מ לענין שלא יחשבו כלקוחות אלא כיורשים. דהא רבא גופי' ס"ל (פ"ב דקידושין מ"ב ע"ב) דהאחין שחלקו לקוחות הן משום שלא נתברר חלקו של כל אחד מהם. והו"ל כמחליפין של זה לזה. ואשמעינן קרא שביד האב לברר לכל אחד חלק ירושתו. וע"י חלוקתו הו"ל יורשין ואין להם דין לקוחות. ונפק"מ לענין שאין צריכין להחזיר זה לזה ביובל. ושאר דינים התלוים בזה. אבל לענין להרבות לאחד ולמעט לאחרים. וכ"ש ליתן כל נחלתו בירושה לאחד מבניו. אפשר שלא נתנה לו תורה רשות. וזה קשה טובא לכאורה. ועכצ"ל דמסתברא ליה לרבא דכיון דעכ"פ שמעינן מהך קרא שבאב הדבר תלוי להנחיל לכל אחד מבניו חלקם ע"פ דעתו ורצונו. הכי נמי כשריבה או מיעט לכל מי מהם שרצה מעשיו קיימים. כיון דברצונו ובדעתו תלי רחמנא כאדם העושה בשלו. והשתא א"כ אע"ג דודאי מלישנא דקאמר שהתורה נתנה רשות לאב להנחיל לכל מי שירצה. משמע שאפי' לכתחילה רשאי לעשות כן. מ"מ לא תקשה לדעת החנוך. משום שאפשר לומר דהכי קאמר. התורה נתנה לאב רשות להנחיל כל חלק וחלק מנחלתו לכל מי שירצה מיורשיו. ובזה ודאי ליכא שום דררא דאיסורא אפי' לדעת החנוך. ופשיטא דאפי' לכתחילה שרי. ולא אשמעינן קרא אלא דבדידי' תלי לחלק נחלתו ליורשיו. ואשר יתן לכל אתד זהו חלקו. אלא דס"ל לרבי יוחנן ב"ב דממילא נשמע שבידו ג"כ להרבות ולמעט בחלקיהם כרצונו ומעשיו קיימים. אע"פ שלכתחילה ודאי אסור לעשות כן ועובר בעשה. אבל אין זה נכון. דאם איתא דמיתוקים קרא בחלוקת הנחלה ע"פ משפט הירושה. ודאי אין ללמוד מזה שיהא בידו ג"כ לחלק ולהוריש שלא כמשפט הירושה. דהו"ל כמתנה על מה שכתוב בתורה. ובפרט לדעת החנוך דאיכא בזה עבירת עשה. ועכצ"ל דלא מיתוקים קרא בחלוקה ע"פ משפט הירושה. משום דמילתא דפשיטא היא ואפי' רבנן מודו בהכי. דעד כאן לא פליגי רבנן עלי' דריב"ב אלא בחלוקה שלא כמשפט הירושה. אבל במחלק כראוי לפי משפט הירושה לית מאן דפליג דבדידי' תליא מילתא. ולא איצטריך קרא להכי. וע"כ לא אתי קרא אלא לאשמעינן שהתורה נתנה לו רשות להנחיל לכל מי שירצה אפי' שלא כמשפט הירושה. וא"כ הדרא קושיא. לדעת החנוך לדוכתה. דמקרא ליכא למשמע אלא שדבריו קיימין. ולא שתהא הרשות לאב לצוות כן לכתחילה. ובפרט לפי המתבאר מתלמודא דידן ומירושלמי דקושטא דמילתא היא דלריב"ב אפי' לכתחילה שרי לאב לצוות כן כמשכ"ל. וא"כ ע"כ לא יתכן כלל לפרושי ילפותא דרבא אליבא דריב"ב כדבעינן לפרושי. אלא הדברים כפשטן. וכדפירשו הרשב"ם ז"ל ושאר ראשונים שם. וא"כ ע"כ מוכרח מזה שלא כדעת החנוך: 
<b>ועפ"ז</b> ממילא נדחה מה שעלה על דעתי לכאורה להביא ראיה לדעת החנוך מדאמרינן (פרק השולח מ"ח ע"א) אמר רב יוסף אי לאו דאמר רבי יוחנן קנין פירות כקנין הגוף דמי לא מצא ידיו ורגליו בבית המדרש. דאר"א א"ר יוחנן האחין שחלקו לקוחות הן ומחזירין זה לזה ביובל. ואס"ד קנין פירות לאו כקנין הגוף דמי לא משכחת דמייתי ביכורים אלא חד בר חד עד יהושע בן נון עיי"ש. והדבר קשה לכאורה דהרי אליבא דרבי יוחנן קיימינן. והא רבי יוחנן גופי' קאמר בירושלמי שם דהלכה כריב"ב עיי"ש. והכי איפסיקא הילכתא גם בתלמודא דידן. וא"כ שפיר משכחת דמייתי ביכורים אפי' באחים הרבה. וכגון באב המחלק נכסיו על פיו. דבזה ודאי לאו לקוחות הם. אלא יורשים גמורים שהתורה נתנה רשות לאב להנחיל לכל מי שירצה. לריב"ב. ולא קאמר רבי יוחנן לקוחות הן אלא באחין שחלקו ולא בחלוקת האב. ואע"ג דעיקר מימרא דרב יוסף לא מיפריכא בהכי. דהרי מ"מ שפיר קאמר רב יוסף דאי לאו דאמר רבי יוחנן ק"פ כקה"ג דמי לא מצא יו"ר בבהמ"ד כיון דאר"א אר"י האחין שחלקו לקוחות הן לא משכחת דמייתי ביכורים אלא חד בר חד. או ע"פ האבות המחלקין נכסיהם על פיהם עד יהושע ב"נ. מ"מ הדבר קשה עכ"פ מאי דקאמר רב יוסף דלא משכחת אלא בחד בר חד עד יב"נ כיון דשפיר משכחת לרבי יוחנן אפי' בהרבה אחים למאי דפסק רבי יוחנן גופיה כריב"ב. ולזה היה נראה לומר דמזה ראיה לדעת החנוך דאיכא בזה עבירת עשה. ובודאי לא יתכן לומר דמייתי ביכורים ע"י עבירת עשה. אבל לפי מה שנתבאר אין מזה סרך ראיה כלל. חדא דאכתי אפי' לדעת החנוך אכתי קשה דהא משכחת אפי' בהרבה אחים. ובחלוקת האב שלא ריבה ומיעט בירושתם. דאפי' להחנוך ליכא בהכי שום עבירת עשה. ואפילו לרבנן דריב"ב דבריו קיימין. ועוד דבהדיא מבואר שם דלריב"ב אפילו כשריבה ומיעט בחלוקתם שרי אפילו לכתחילה. וליכא בהכי שום עבירה כלל. ועכצ"ל דחד בר חד דנקט רב יוסף לאו דוקא. אלא כוונתו דלא משכחת דמייתי ביכורים אלא באופן רחוק מהמציאות. וחדא מינייהו נקט. ועכ"פ מתבאר מזה דלא כדעת הרב החנוך וליכא בזה שום מצות עשה ליחידים: 
<b>וכן</b> יש להכריח עוד מההיא דאמרינן (פרק יש נוחלין קט"ו ע"א) אמר ר"י משום רבי יהודה בר"ש דבר תורה האב יורש את בנו ואשה יורשת את בנה שנאמר מטות. מקיש מטה האם למטה האב. מה מטה האב. אב יורש את בנו. אף מטה האם אשה יורשת את בנה. איתיבי' רבי יוחנן לר"י ב"ש האשה את בנה והאשה את בעלה ואחי האם מנחילין ולא נוחלין. א"ל משנתנו איני יודע מי שנאה וכו'. ופריך ותנא דידן ממנ"פ אי דריש מטות אשה נמי תירש את בנה. אי לא דריש מטות בן דקודם לבת בנכסי האם מנ"ל. ומשני לעולם דריש מטות. ושאני הכא דאמר קרא וכל בת יורשת נחלה יורשת ואינה מורשת עיי"ש ברשב"ם. והשתא אם איתא דאיכא מצות עשה להמוריש להוריש את יורשיו ע"פ משפט הירושה. ואם צוה שלא יירש כמשפטו. הוא עובר בעשה. אע"פ שאין דבריו קיימין. וכ"ש היכא דאהנו מעשיו. כנראה מדברי הרשב"ם ז"ל שהבאתי לעיל. א"כ מנ"ל דקרא דבת יורשת נחלה אפקי' לגמרי מהקישא דמטות. ודילמא לעולם גם לענין זה דרשינן מטות שהאשה יורשת את בנה. דקיי"ל אין היקש למחצה ולית לן למיעקר היקישא אלא היכא דגלי קרא בהדיא לאפוקי מהיקישא. ומאי דקרי לה קרא בת יורשת לא אתי אלא למעוטי בת ממצות עשה. שאם צוה עליה בנה שלא תורישנו אמו. או למעט חלקה. אינו עובר בעשה. וגם דבריו קיימין לפי הנראה מדעת הרשב"ם ז"ל אם נתרצית לכך כמשכ"ל. אבל כשלא צוה כלום או אפילו צוה. לדעת רוב הראשונים ז"ל. ואפילו לדעת הרשב"ם ז"ל כשלא נתרצתה לכך בהדיא. לעולם אימא לך שהיא יורשתו. כדגלי לן היקישא דמטות. כיון דהאי תנא נמי דריש מטות. אלא ודאי ע"כ מוכרח מזה דליכא מצות עשה כלל גם בשאר כל המורישין. ואם צוה המוריש שלא יירשנו היורש. לא עבר בלא כלום. ולהכי שפיר שמעינן מדכתיב בת יורשת נחלה לאפוקי לענין זה לגמרי מהיקישא דמטות. לומר שיורשת ואינה מורשת את אמה. וזו ראי' מוכרחת: 
<b>איברא</b> שיש מקום לכאורה לדון בזה עפמש"כ התוס' (שם קי"ד ע"ב) ד"ה אף מטה וכו'. שכתבו וז"ל הקשה ר"י ז"ל א"כ ע"י איש נמי מסבת נחלה ממטה למטה. שאם ישא משבט אחר וימות וירשנו בנו ואח"כ ימות הבן. ותירשנו אמו שהיא משבט אחר. ואמאי אזהר רחמנא לאשה מוכל בת יורשת נחלה טפי מלאיש. ועוד דאם כשאין האב יורשת האשה. א"כ לא תהיה נחלה ממשמשת לקרובי האב. ולקמן מקרא נפק"ל משמוש נחלה וכו'. ונראה לר"ת ולר"י דבגיורת קאמר דיורשת את בנה. ונפק"מ שלא יהיו נכסיו הפקר עכ"ל עיי"ש. ולכאורה צ"ע כיון דכל מקום שנאמר בני ישראל צריך ריבוי לרבות את הגרים. וכל כמה שלא גלי קרא בהדיא לרבות גם הגרים אין גרים בכלל. וכמו שביארו התוס' באורך (פ"ב דסוכה כ"ח ע"ב) ד"ה לרבות וכו'. ובסנהדרין (פ"ו ע"א) ד"ה ב"י. ובמנחות (ס"א ע"ב) ד"ה אין לי עיי"ש. וכן מבואר בהרבה מקומות בספרא ובספרי. א"כ כאן בפרשת נחלות דבריש הפרשה ובסופה כתיב בני ישראל. דכתיב ואל בני ישראל תדבר לאמר איש כי ימות וגו'. והיתה לבני ישראל לחקת משפט וגו' א"כ עיקר סדר נחלות בגרים מנ"ל. והא כל כמה דלא אשכחן קרא לריבויי גרים אית לן למימר דאימעיטו מדכתיב בני ישראל. וא"כ היכי אפשר לילף בגיורת דיורשת את בנה מהיקישא דמטות מה מטה אב האב יורש את בנו אף מטה האם אשה יורשת את בנה. הא כיון דלר"ת והר"י ז"ל בגיורת קיימינן. הא גופא מנ"ל דבגרים האב יורש את בנו. ועוד דבהך קרא דמטות גופי' כתיב בני ישראל. דכתיב וכל בת יורשת נחלה ממטות בני ישראל וגו'. וא"כ אין הגרים בכלל. והיכי יליף מהך קרא לגיורת ובנה. ומיהו לזה היה אפשר לומר דכיון דבישראלית ע"כ לא מיתוקים קרא. כמו שהוכיחו בתוס' דישראלית אי אפשר לומר שתירש את בנה כדמוכחי קראי. הילכך אית לן למימר דאם אינו ענין לישראלית תניהו ענין לגיורת. אבל הא ודאי קשה היכי שייך הך היקישא בגיורת. הא בגיורת מטה אב גופי' לא ידענו שהאב יורש את לבנו. ויותר תמוה דבגרים ודאי אין דין ירושה לא מאב הבן ולא מבן לאב. כדאמרינן (פ"ק דקידושין) דגר את הנכרי אינו יורש אלא מדבריהם ונכרי את הגר וגר את וגר אינו יורש לא מדברי תורה ולא מדבריהם עיי"ש. עכצ"ל דמטה אב. דקאמר היינו בהיותו נכרי דקיי"ל נכרי יורש את אביו. כדילפינן התם (י"ז ע"ב) מקראי. ואכתי תמוה נהי דנפק"ל התם דנכרי יורש את אביו. אבל שיהא אב יורש את בנו מנ"ל כיון דבסדר נחלות כתיב בני ישראל. ופשיטא שאין נכרים בכלל. וגם עיקר דברי התוס' תמוהים לכאורה. דגם גיורת ובנה הו"ל בכלל גר שאינו יורש לא מדברי תורה ולא מדברי סופרים. והיכי יתכן לומר שתירש את בנה כיון דאף בנה אינו יורשה. וכ"ש שלא תירש היא את בנה. דהרי מילתא פסיקתא אמרו התם דגר את הגר אינו יורש לא מדברי תורה ולא מדברי סופרים. וכן נקטו בפשיטות כל הפוסקים. ובודאי נראה דאין חילוק בזה בין גר לגיורת. וכשם שאינו יורש את אביו הכי נמי אינו יורש את אמו הגיורת. והיכי יתכן לומר דלר"י בר"ש יורשת אפילו האם את בנה. מאי דליתא אפילו בישראל לדעת התוס'. מיהו לזה היה אפשר לומר דכוונת התוס' שם ע"פ מש"כ התוס' (פ"ק דכתובות י"א ע"א) ד"ה מטבילין וכו'. וז"ל והא דאמרינן (בריש בן סורר) גבי גזל הגר אם אין לאיש גואל איש אתה צריך לחזר אחריו אם יש לו גואל אבל קטן אי אתה צריך לחזר אחריו אם יש לו גואל. משכחת לה גר קטן מן התורה במעוברת שנתגיירה. כדאמרינן (בפרק הערל) נכרית מעוברת שנתגיירה בנה אין צריך טבילה. והוי גר מן התורה דישראל גמור הוא. ואית ליה ממון מן התורה. כגון שירש את אמו. ואי אתה צריך לחזר עליו שאין לו יורשין שאינו מוליד. ואחיו מן האם אין יורשין אותו וכו' עכ"ל עיי"ש וא"כ אפשר לומר דגם מש"כ כאן דבגיורת קאמר. היינו בכה"ג שנתגיירה מעוברת שבנה יורשה מדאורייתא דישראל גמור הוא. ולר"י בר"ש גם אמו יורשת אותו דנפק"ל מהיקישא דמטות: 
<b>האומנם</b> יש מקום לדון בזה עפמש"כ התוס' (פרק הגוזל עצים ק"ט ע"ב) ד"ה קטן. וז"ל קטן אי אתה צריך לחזור עליו. וא"ת גזל גר קטן היכי משכחת לה. והא אין זכייה לקטן כדאמרינן (בפ"ק דמציעא) דגזל קטן מדבריהם ולא מדאורייתא. ובירושה ליכא למימר. דגר אינו יורש אביו דבר תורה. וי"ל דדוקא מציעא וכו' אבל כשדעת אחרת מקנה אותו קני מדאורייתא וכו' עכ"ל עיי"ש. הרי דשם לא ניחא להו להתוס' בתירוצם שתירצו בכתובות שם אע"פ שהוא פשוט יותר. דבמה שתירצו בב"ק שם יש לפקפק טובא. כידוע שדעת הרבה מהראשונים ז"ל דגם בשדעת אחרת מקנה אותו לא קני מדאורייתא. ועי' ג"כ מש"כ התוס' ר"פ בן סו"מ (ס"ח ע"ב) ד"ה קטן עייש"ה. ונראה שטעמם דלא ניחא להו בב"ק שם בתירוץ זה. משום דלפי המתבאר בסוגיא דפרק הערל (ע"ח ע"א) ההיא דנכרית מעוברת שנתגיירה אין בנה צריך טבילה. היינו רק למ"ד עובר ירך אמו. אבל למ"ד עובר לאו ירך אמו הוא. אע"ג דטבילה לא צריך משום דאמו אינה חוצצת דהו"ל רביתי'. מ"מ אינו אלא כמתגייר בעצמו. דהו"ל בכלל גר שאינו יורש את אמו כמו שאינו יורש את אביו עיי"ש היטב. וא"כ אכתי למ"ד עובר לאו ירך אמו הוא הקושיא במקומה עומדת גזל גר קטן שמיעט הכתוב שאין צריך לחזר אחריו אם יש לו גואל היכי משכחת לה. ולכן נדחקו לתרץ בענין אחר. וא"כ כאן דרבי יוחנן קאמר לה משום רבי יהודה בר"ש. ורבי יוחנן הא ס"ל דעובר לאו ירך אמו. כמבואר שם בסוגיא דפרק הערל. ובתמורה (כ"ה ע"א) עיי"ש. ע"כ לא מיתוקם בנכרית מעוברת שנתגיירה דלדידי' גם בכהאי גוונא אינו יורש את אמו. וכ"ש שאין אמו יורשתו. ואע"ג דאותבי' רבי יוחנן לר"י בר"ש ממתניתין ומשמע דפליג עלי'. מ"מ היינו רק לענין שתירשנו אמו. דעל זה הוא דמייתי ראי' ממתניתין דאין האם יורשת בנה. אבל מ"מ משמע ודאי דבזה מיהת לא פליג על ר"י בר"ש דבר ירושה הוא מדאורייתא עכ"פ לענין שהוא יורש את אמו. וא"כ אפילו אם מיירי בנכרית מעוברת שנתגיירה אכתי קשה דהא לרבי יוחנן הו"ל בכלל גר את הגר שאינו יורש אפילו מדברי סופרים. וכ"ש מדאורייתא. ועוד דלא פליג רבי יוחנן עלי' אלא משום ראייתו ממשנתנו. והרי לדידי' בלא"ה אין מקום לדין זה כלל. דהא לדידי' הו"ל כגר את הגר שאינו יורש לא מדברי תורה ולא מדברי סופרים: 
<b>ולכן</b> נראה לומר בכוונת התוס' כאן ע"פ מה שראיתי להרש"ל ז"ל ביש"ש (ב"ק פ"ט סי' ס"ב) שהשיג על דברי התוס' בב"ק שם. וכתב וז"ל ובחנם פירשו כן. דדילמא איירי בהורתו ולידתו בקדושה שזה נמי אין לו יורשין ומסתמא גזל שלו נמי לכהנים. ומה שאמרו בגמרא גר קטן אע"פ שהוא ישראל ממש. לאו דוקא גר קאמר. אלא כלומר שהוא נקרא גר אגב אביו ואין לו יורשים. וזה יורש אביו מדאורייתא. דעד כאן לא אמרינן (פ"ק דקידושין) דגר אינו יורש את אביו אלא בלידתו בקדושה והורתו שלא בקדושה. אבל היכא דלידתו והורתו בקדושה יורש עכ"ל עיי"ש. וגם הר"ב פנים מאירות בחי' שם תמה מאוד על דברי התוס' בזה. וכתב ששוב מצא כן להרש"ל ביש"ש ושמח שכוון בזה לדעת הגדול עיי"ש. ולפ"ז גם דברי התוס' בפ"ק דכתובות ובר"פ בן סו"מ שם תמוהים בזה. ובעיקר תירוצם של הרש"ל והרב פ"מ כבר קדמם הרשב"א ז"ל בב"ק שם עיי"ש בדבריו. ואין ספק שגם מרבותינו בעלי התוס' ז"ל לא נעלם תירוץ זה. אלא דלא הוה ניחא להו לתרץ כן. משום דגר קטן קתני וזה לאו גר הוא. ומה שנדחק בזה הרש"ל ז"ל דגר לאו דוקא אלא שנקרא גר אגב אביו. הוא דוחק גדול. ולא ניחא להו להתוס' לומר כן. ותמיהני על הרש"ל ז"ל דלפי דרכו אמאי דחק שם לתרץ מאי דקשה הא אין נשבעין על טענת קטן. וכתב שם בשם הגהות מיימוני לתרץ דמיירי בקפץ ונשבע עיי"ש. ומלבד דאשתמיטתי' דברי התוס' שם (בר"פ בן סו"מ) שכבר הקשו ותירצו כן עיי"ש. בלא"ה תמוה דלפי דרכו יש לתרץ גם קושיא זו. דמיירי כשכבר תבעו אביו הגר בחייו ונשבע לו והודה ואח"כ מת הגר. ושוב מת גם הקטן שהיתה הורתו ולידתו בקדושה וירשו. כמש"כ הרש"ל בישוב קושיא הראשונה. אלא דהתוס' שם דחיקא להו תירוץ זה משום דלישנא דקרא ואם אין לאיש גואל משמע דעל הנגזל גופי' קאי. וכן כתב הרב המאירי ז"ל הובא בחמרא וחיי שם להרב כנה"ג עיי"ש. ובאמת תמיהני על הרב המאירי ז"ל דתיפוק לי' מדכתיב לאיש דהיינו גדול. ובהדיא אמרינן התם איש אתה צריך לחזר אחריו אם יש לו גואל קטן אי אתה צריך וכו'. הרי דודאי אי אפשר לפרש הך קרא אלא על הגר הזקן. אלא דמ"מ מאי דדייקינן מהך קרא דקטן אי אתה צריך לחזר אחריו אם יש לו גואל. בידוע שאין לו גואלין. שפיר מיתוקמא בהך גוונא. והכי קאמר קרא אם אין לאיש גואל וגו'. גדול אתה צריך לחזר אחריו אם יש לו גואל אחר חוץ מזה הקטן שידענו שמת. אבל הקטן שירש אותו אין צריך לדקדק אחריו אם יש לו גואל. משום שידוע שאין לו גואלין. ובזה אתי שפיר הכל. ודברי הרב המאירי ז"ל צ"ע אצלי. וביותר תמוהים דברי הרש"ל דהרי עפ"ז שוב לא צריך כלל לדחוק ולומר דגר לאו דוקא נקט אלא אגב אביו נקרא גר. שהרי באמת לא נזכר בגמ' כלל לשון גר על הקטן. לא בב"ק שם ולא בפרק בן סו"מ שם עיי"ש. וא"כ שפיר איכא לאוקמי בהך גוונא שכתב הרש"ל ז"ל ואתי שפיר הכל. ואין צריך לידחק דמיירי בקפץ ונשבע. אלא בשבועת הדיינין ע"פ תביעת הגר עצמו. ולכן דברי הרש"ל ז"ל מתמיהים אצלי. אלא דמ"מ להתוס' איכא למימר דלא משמע להו מסתימת התלמוד לאוקמי בהכי. ואין להאריך בזה. ועפ"ז אפשר לומר דגם כונת התוס' כאן שכתבו דבגיורת קאמר דיורשת את בנה שלא יהיו נכסיו הפקר. היינו בכהאי גוונא שהיתה הורתו ולידתו של בנה זה בקדושה. דישראל גמור הוא ויורש את אמו מן התורה. וכמש"כ לנכון הרש"ל ז"ל שם. ולזה קאמר ר"י בר"ש דגם אמו זו הגיורת יורשת אותו כדי שלא יהיו נכסיו הפקר. משום דאין לו יורשין אע"פ שישראל גמור הוא. כן נראה מוכרח בכוונתם: 
<b>ומעתה</b> עפ"ז נראה דבענין זה אע"ג דירושה דאורייתא היא. מ"מ אפי' לדעת החנוך עשה להמוריש. דהיינו הבן או הבת. להוריש את האם. ליכא הכא. דאע"ג דלענין עיקר הירושה דריש ר"י בר"ש מהיקישא דמטות מה מטה האב בישראל אב יורש את הבן. אף מטה האם אשה יורשת את בנה. והיינו בגיורת. ומשום דמיירי בענין שהבן ישראל גמור הוא. שהיתה הורתו ולידתו בקדושה. הילכך אית לן לאקושי מטה האם שלו למטה אב דישראל. אע"ג דהך היקישא בישראל דוקא כתיבא. דהא בהך קרא דמטות כתיב בני ישראל. שאין גרים בכלל. מ"מ היינו דוקא לענין עיקר הירושה. ומשום דבזה מידריש ההיקש על הבן עצמו שהוא ישראל גמור. והוא בכלל בני ישראל דכתיב בהך קרא ובפרשת נחלות. לומר דמה מטה האב הבן או הבת מפילין נחלתם לאביהם כשמתו. אף מטה האם בענין זה מנחילין נחלתם לאמן. שכשמתו נופלת נחלתן להאם. אבל לענין העשה שעל המוריש שיהא מצווה ועומד להוריש נחלתו לאמו. ואם צוה שלא תירש יהא עובר עלה בעשה כמו בישראל אין לנו. שאין העשה מזהרת אלא על ישראל דוקא. דבפרשת נחלות נאמר בראשה ובסופה בני ישראל למעט את הגרים. ומהיקישא ליכא נמי לריבויי גרים. משום דבהך היקישא גופא בני ישראל כתיב. ולית לן לאוקמי היקישא אלא לעיקר הירושה. דבזה לא מיתוקמא היקישא אלא על המוריש בלבד שירושתו נופלת ליורשו. דירושה באה מאיליה. כדאמרינן בפרק מי שמת (קמ"א ע"ב קמ"ב ע"א) עיי"ש. אבל לא לענין שיהא מוזהר על הגר בעשה. דלא קיימא העשה אלא על יורש ישראל ולא על גר. כן נראה לצדד בזה דלא תקשה מההיא סוגיא לדעת החנוך בזה: 
<b>אלא</b> דעיקר דברי התוס' בזה תמוהים אצלי טובא לענ"ד. דמלבד דכבר כתב הרא"ש ז"ל בתוספותיו בשם הר"מ ז"ל (מהר"ם מרוטנבורג) שאין דבריהם מוכרחים כלל. ועיקר קושייתם בלא"ה לק"מ. (הובא בש"מ שם) עיי"ש. וגם מדברי הרי"ף והרא"ש ז"ל שם והרמב"ם ז"ל (בריש הלכות נחלות) ושאר כל הראשונים ז"ל משמע בהדיא דס"ל דהסוגיא מתפרשת כפשוטה בישראלית ולא בגיורת. מדלא הזכירו בענין זה גיורת כלל. דאל"כ הו"ל להזכיר בהדיא דאפי' בגיורת אינה יורשת את בנה אף ע"ג שאין לו יורשים אחרים ויהיו נכסיו הפקר. למאי דקיי"ל דלא כר"י בר"ש. דהרי לדעת התוס' אפי' ר"י בר"ש לא קאמר אלא בגיורת דוקא שלא יהיו נכסיו הפקר. ותמיהני על הרב תרומת הדשן ז"ל (סי' שנ"ב) דנקט דברי התוס' בזה כדבר מוסכם לכל הפוסקים דסוגיא דהתם באם גיורת מיירי עיי"ש. ולענ"ד מכל הפוסקים כולם איפכא משמע דס"ל כדעת הרא"ש בשם מהר"ם ז"ל דהסוגיא לא מתפרשת אלא כפשוטה בישראלית ולא בגיורת. וכן מבואר בתשובת רבינו הגאון ז"ל (בתשו' הגאונים זכרון לראשונים סי' תק"מ) עייש"ה. וא"כ דין הגיורת לא נתבאר בהדיא בגמרא כלל. ומסברא ודאי נראה דלא עדיפא בזה גיורת מישראלית. ועכ"פ לא נתבאר דין זה בגמרא כלל לדעת כל הראשונים ז"ל: 
<b>האומנם</b> ראיתי להבה"ג (הלכות נחלות) שכתב וז"ל וברא הוא דירית לאמיה. ואם לבן לא ירתא דכתיב ממשפחתו וירש אותה עכ"ל עיי"ש. ומבואר דכונתו בזה למיפסק הילכתא כמשנתנו ולאפוקי מדרבי יוחנן משום רבי יהודה בר"ש דאמר דבר תורה האב יורש את בנו והאשה יורשת את בנה. וכן פסקו כל הפוסקים חוץ מפסקי מהרי"ח ז"ל שהביא בתרומת הדשן שם דמספקא ליה אם הילכתא כמתניתין או כר"י בר"ש עיי"ש. אבל יש לתמוה טובא על מש"כ הבה"ג ראיה מדכתיב ממשפחתו וירש אותה. דזהו נגד סוגיא דבב"ב שם בדוכתה דמבואר דאפי' תנא דמתניתין לא פליג אדר"י בר"ש אלא משום דדריש לה מדכתיב וכל בת יורשת נחלה. יורשת ואינה מורשת. אבל אי לאו הך קרא הוה מודה גם הוא לר"י בר"ש דדריש מטות לאקושי מטה האם למטה האב מה מטה האב אב יורש את בנו אף מטה האם האשה יורשת את בנה. ולכ"ע לא הוה ממעטינן ירושת האם את בנה מדכתיב ממשפחתו וירש אותה כמש"כ הבה"ג. ועי' מש"כ שם הרשב"ם ז"ל (קי"ד ע"ב) ד"ה יורשת עייש"ה. והיה נראה לומר בזה דס"ל להבה"ג כמש"כ התוס' דאף ר"י בר"ש לא קאמר אלא בגיורת. ומשום דלית ליה יורשים אחרים ממשפחת האב ואי לא יירשו אותו משפחת האם יהיו נכסיו הפקר. אבל בישראל דאיכא משפחת האב. ודאי דרשינן ממשפחתו וירש אותה משפחת אב היא שקרויה משפחה ויורשתו. אבל משפחת האם אפי' ליכא אב אינה יורשתו. כן היה נראה מוכרח בדעת הבה"ג. וא"כ אשכחן תנא דמסייע לדעת התוס'. אלא דלפ"ז ע"כ מתבאר מזה דדוקא בישראלית הוא שפסק הבה"ג דאין האם יורשת את בנה אבל גיורת דליכא משפחת אב ס"ל דקיי"ל כר"י בר"ש דהאם יורשת את בנה ואין נכסיו הפקר לאחר מותו. וא"כ הדבר תמוה מאוד אמאי השמיט הבה"ג הלכה זו ולא הביא בפירוש דברי רבי יוחנן בשם רבי יהודה בר"ש להלכה. ובשאילתות (פ' פנחס שאילתא קל"ה) כתב דין זה מילפותא דוכל בת יורשת נחלה כבסוגיא דגמרא שם. וכמש"כ ג"כ הרי"ף והרא"ש שם. אבל מ"מ גם הם לא הזכירו גיורת כלל ומשמע ודאי דס"ל דהסוגיא מתפרשת כפשטה בישראלית. וראיתי להמפרש בשאילתות שם שהביא משאילתות כת"י דאיתא שם כמו בה"ג שם. ואין ספק כי הבה"ג נמשך בזה אחר השאילתות כדרכו. ונראה ודאי דזו הנוסחא העקרית בשאילתות. כיון שכן היה גם לפני הבה"ג. וא"כ מדברי השאילתות והבה"ג משמע דס"ל כדעת התוס' אלא דכבר נתבאר דזה לא יתכן. דא"כ עכצ"ל דס"ל דקיי"ל כר"י בר"ש וא"כ הו"ל להביא דבריו להלכה. ובפרט דאיכא בזה נמי נפק"מ לענין ישראלית אמו של שתוקי וכמשכ"ל. ובלא"ה תמיהני לדעת התוס' דא"כ מאי פריך רבי יוחנן לר"י בר"ש מדתנן האשה את בנה והאשה את בעלה ואחי האם מנחילין ולא נוחלין. ולא אשכח פירוקא. וא"ל משנתנו איני יודע מי שנאה. ולדעת התוס' מאי תיובתא. והא מתניתין ודאי בישראלית מיירי ולא בגיורת. דהא בגרים לא שייך כל סדר נחלות האמור במשנתנו. דגר את הגר אינו יורש לא מדברי תורה ולא מדברי סופרים. וגר את הישראל לא משכחת לה אלא בבנים שהוליד אח"כ והיתה הורתן ולידתן בקדושה. או בגיורת שנתגיירה מעוברת למ"ד עובר ירך אמו כמשכ"ל. ומתניתין סתמא קתני. ומשמע ודאי דרק בישראל מיירי ולא בגרים. והו"ל לשנויי מתניתין בישראל מיירי ולא בגרים. ודבריהם צ"ע אצלי כעת. ועכ"פ לפי דעת כל שאר ראשונים ז"ל שמפרשים הסוגיא כפשטה בישראלית ע"כ מוכח משם שלא כדעת החנוך. ואפי' לשיטת התוס' אכתי צ"ע לכאורה דהרי כיון דעיקר החילוק שחילקו התוס' בין גיורת לישראלית. היינו משום דבגיורת כיון דלית ליה למוריש יורשים אחרים יהיו נכסיו הפקר וא"כ גם בישראל משכחת לה דין זה דר"י בר"ש בשתוקי דגם הוא אין לו יורשין אחרים אלא אמו בלבד. ואם לא תירשנו אמו יהיו נכסיו הפקר. וכן כתב בהדיא בתרומת הדשן שם דאמו של שתוקי דינה לענין זה כגיורת ממש. והובא ג"כ בב"י ובדרכי משה (חו"מ סי' רע"ו) עיי"ש. ובזה יש מקום קצת לתרץ מה שהקשיתי לדעת התוס' ממאי דמותיב רבי יוחנן לר"י בר"ש ממתניתין כמבואר. ואין להאריך בזה כאן. וא"כ לפ"ז הדרא קושיא לדוכתה. מאי דמשני לתנא דמתני' דלעולם דריש מטות ושאני הכא דא"ק וכל בת יורשת נחלה יורשת ואינה מורשת. ולדעת החנוך מאי ראיה מהך דיוקא. ודילמא לא מיעט הכתוב אלא ממצות עשה בלבד ולא מעיקר הירושה. ואע"ג דבגיורת ליכא למימר הכי כמשכ"ל דבגיורת בלא"ה עשה ליכא. מ"מ כיון דהך דינא שייך גם בישראלית אמו של שתוקי דלדעת החנוך ודאי גם היא בכלל עשה זו. א"כ דילמא לא אתי קרא למעוטי אלא אמו של שתוקי ממצות עשה לחוד ולא מעיקר הירושה. וממילא מבואר דגיורת לא אמעיטא כלל. דעשה הרי בלא"ה לית בה. ומעיקר הירושה איכא למימר דלא מיעטה הכתוב. דלא קאי מיעוטא דקרא אלא אשתוקי ולענין העשה בלבד. ובפרט דבהך קרא נמי בני ישראל כתיב שאין הגרים בכלל. ובודאי נראה יותר לאוקמי קרא לשתוקי דהו"ל בכלל בני ישראל ככל ישראל. אבל גיורת דלא שייכא בה מיעוטא אלא לענין עיקר הירושה. לעולם אימא לך דלא אימעיטא. ואכתי הקושיא לתנא דמתני' במקומה עומדת אי דריש מטות אשה נמי תירש את בנה. אלא ודאי ע"כ מוכרח מזה שלא כדעת החנוך. והילכך ע"כ לא מיתוקים הך מיעוטא אלא לענין עיקר הירושה שלא תירש האשה את בתה או בנה כלל. ושפיר קא משני. ומיהו קצת היה אפשר לומר לדעת החנוך דעשה זו אפי' לדידיה דאית בה עשה להמוריש. מ"מ לא קאי אלא על הנך יורשי נחלה שמפורשים בהדיא בקרא ולא אהנך דלא נפקי אלא מדרשא. וכההיא דאמרינן (פרק השואל צ"ה ע"א) כי כתיב אם בעליו עמו אהנך חיובי דכתיב בהו בהדיא הוא דמיכתב עיי"ש. וכיו"ב כתבו התוס' (ריש ב"ק ג' ע"א) סוף ד"ה לא עשרה וכו' דקרא דונפל לא ממעט אלא אמאי דכתיב בקרא בהדיא דהיינו בור עשר. ולא אמאי דלא נפיק אלא מדרשא מייתורא דקרא עיי"ש. וכן כתבו התוס' (בפרק בתרא דמכות י"ד ע"א) ד"ה ההוא וכו' דונכרתו לא קאי אלא אעריות המפורשות בהדיא ולא על בת אביו ובת אמו דלא נפק"ל אלא מייתורא דקרא עיי"ש. וכיו"ב אשכחן בכמה דוכתי. וא"כ הכא נמי בירושת האשה את בתה או בנה דאפי' לרבי יהודה בר"ש לא נפק"ל אלא מדרשא דמטות ודאי ליתא בכלל העשה שעל המוריש להורישה. וא"כ ע"כ הך מיעוטא דכל בת יורשת ולא מורשת לא קאי אלא על עיקר הירושה ולא על העשה. דבלא"ה כל כיו"ב ליכא בהו עשה. אלא שיש לפקפק בזה הרבה וגם מדברי החנוך גופי' שם לא משמע הכי כלל עיי"ש בדבריו. וא"כ עכ"פ מתבאר דאין שום יסוד לדעת החנוך בזה. ואיפכא מוכח מכמה דוכתי ומדברי הגאונים ושאר ראשונים ז"ל מתבאר דלא ס"ל הכי. וא"כ יפה עשו הגאונים ז"ל ושאר ראשונים שלא מנו מצוה זו אלא במנין הפרשיות: 
@00פרשה כז. 
<b>נחלות וכל בת יורשת נחלה.</b> כלשון זה ממש כתב רבינו הגאון ז"ל גם באזהרותיו שע"פ עשה"ד (דבור כבד). אלא דשם הוסיף קצת דברים שעל פיהם כוונתו מבוארת יותר. וז"ל שם. <b>וכל בת יורשת נחלה בל תהי לשריד</b> עכ"ל. ומתבאר מלשונו זה דכונתו לקרא דוכל בת יורשת נחלה וגו' לאחד ממשפחת מטה אביה תהיה לאשה וגו' ולא תסוב נחלה ממטה למטה אחר וגו'. (סוף פ' מסעי). וא"כ כוונתו בזה למנות לאו דלא תסוב נחלה ממטה למטה אחר. דהרי אפי' את"ל דאין כונתו בזה אלא למנות העשה דלאחד ממשפחת מטה אביה תהיה לאשה. ג"כ אין זה אלא לאו הבא מכלל עשה לאחד ממשפחת מטה אביה. ולא ממשפחת מטה אחר תהיה לאשה. דהרי ודאי הנשואין לאחד ממשפחת מטה אביה אינן אלא רשות. ואם תרצה שלא להנשא לאיש כלל הרשות בידה. ולא אתי קרא אלא לאסור שלא תנשא לאיש ממטה אחר. והוא דבר הלמד מענינו. וכן מבואר מדסיים קרא בהדיא למען יירשו בני ישראל איש נחלת אבותיו ולא תסוב וגו'. וא"כ סוף סוף לשיטת רבינו הגאון ז"ל דלאוין הבאים מכלל עשין נמנין במנין הלאוין אין זה נמנה אלא לתשלומי מנין הלאוין. וא"כ יותר נכון לומר שכוונתו למנות בזה ל"ת דלא תסוב נחלה המפורש בקרא בהדיא. ולאו הבמכ"ע דלאחד ממשפחת מטה אביה תהיה לאשה. אינו אלא כלאו שנכפל בענין אחד שאינו בא במנין. וכן ראיתי באזהרות אתה הנחלת שמנה בפירוש לאו דלא תסוב נחלה ממטה למטה אחר עיי"ש. וזו היא ג"כ כונת הבה"ג במנין הפרשיות שלו שמנה פרשת נחלות ובת יורשת נחלה. ממש כלשון רבינו הגאון ז"ל כאן עיי"ש: 
<b>אבל</b> עיקר הדבר תמוה מאוד. דהרי להדיא מבואר בספרא (פ' אמור) ובגמרא (סוף תענית) ובב"ב פרק יש נוחלין (ק"כ ע"א. וקכ"א ע"א) דמצוה זו לא נאמרה אלא לאותו הדור בלבד. דהיינו דור של נוחלי הארץ. ולא לדורות עולם עיי"ש. וא"כ הו"ל מצוה שאינה נוהגת לדורות. דלכ"ע אינה נמנית במנין המצות. והנראה בדעת הגאונים ז"ל עפמש"כ הרמב"ן ז"ל (סו"פ מסעי) וז"ל ונכון הוא על דרך הפשט שאין ולא תסוב נחלה טעם כדי שלא תסוב הנחלה. אבל הן שתי מצות ביורשות נחלה. שלא תנשאנה רק למטה אביהן. וצוה בנשואות כבר אשר תבא להן נחלה אחרי היותן לאיש. שלא תסוב הנחלה ממטה למטה אחר. אבל יירשו אותן אחיהן וקרוביהן. לא בניהן ולא בעליהן וכו' עכ"ל עיי"ש. ולפ"ז נראה דכיון דמה שאמרו שאין מצוה זו נוהגת אלא בדור זה. נפק"ל התם מדכתיב לעיל מיניה זה הדבר אשר צוה ה' וגו'. ודרשו מיניה זה הדבר אינו נוהג אלא בדור זה. א"כ ראוי לומר דלא מיעט הכתוב אלא מצוה הראשונה שבפרשה. דהיינו מה שצוה הכתוב תחילה שלא תנשאנה אלא למטה אביהן. דכתיב לאחד ממשפחת מטה אביה תהיה לאשה וגו'. והוא לאו הבא מכלל עשה לאפוקי שלא תנשא לאיש ממשפחת מטה אחר. והיינו כדי שלא נצטרך לעקור משפט הירושה. להורות שלא יירשוה הבעל והבנים. כעין שכתב הרמב"ן ז"ל שם לעיל עיי"ש. וכדי שלא להרחיק השבטים זה מזה לא אסרה תורה איסור זה אלא בדור ראשון של באי הארץ בלבד. אבל הלאו של לא תסוב נחלה ממטה למטה אחר נוהג גם לדורות. דכיון דלית לן אלא חדא מיעוטא בקרא מדכתיב זה הדבר. לית לן לאוקמי הך מיעוטא אלא למצוה הראשונה בלבד. דכתיבא בההוא קרא גופי'. אבל לאו דלא תסוב נחלה דכתיב באידך קרא דבתרי'. אית לן למימר שנוהג לדורות עולם. והיא אזהרה לצבור וב"ד לדורות שכל בת יורשת נחלה. עליהם להשגיח ולהנהיג שלא תסוב הנחלה לא לבעלה ולא לבניה כשתמות. אלא לקרוביה ממשפחת מטה אביה. וזו היא כוונת רבינו הגאון ז"ל והבה"ג שמנו פרשה זו. וזו היא כוונת רבינו הגאון ז"ל באזהרותיו שם שכתב <b>וכל בת יורשת בל תהי לשריד.</b> כלומר בל תהי הירושה ליורשיה הבאים אחרי' מצד הבעל כשאר נשים הנשואות לאיש ממטה אביהן. אלא קרוביה ממטה אביה. להם משפט הירושה. אבל להנשא ודאי מותרת לאחד מכל מטות בני ישראל כטוב בעיניה. משום דמצוה הראשונה דכתיב לאחד ממשפחת מטה אביה תהיה לאשה. כתב קרא מיעוט דזה הדבר בצדה. למעט שאינה נוהגת אלא בדור זה של באי הארץ בלבד ולא לדורות: 
<b>וכן</b> מתבאר מתוספתא של תרגום שהביא הרד"ק ז"ל (שופטים י"א א'). וז"ל דא היא נימוסא הוות בישראל מלקדמין דלא מסתחרא אחסנתא משבטא לשבטא. ובכן לא הוה יכיל גברא למיסב אתתא דלא משבטא. וכד הוות אתתא דרחמא גברא דלא משבטהא. הוות נפקא מבי נשא בלא אחסנתא וכו' עכ"ל עיי"ש. וקאי אקרא דיפתח דכתיב והוא בן אשה זונה וגו' ויאמרו לו לא תנחל בבית אבינו כי בן אשה אחרת אתה. וכוונת המתרגם מבוארת שלפי שאשה כזו שהיא בת יורשת נחלה אע"פ שנשאת בהיתר לאחד מכל משפחות ישראל. שלדורות מותרת להנשא ככל הטוב בעיניה. מ"מ משום שאין בעלה ובניה יורשים אותה. משום דאזהרת לאו דלא תסוב נחלה נוהגת גם לדורות עולם. היתה נראית בעיני הכל כאשה זונה אצל בעלה. שאינה כאשתו גמורה. ככל הנשים שלבעליהן ובניהן משפט הירושה. וזהו שכתוב בקרא והוא בן אשה זונה. ואחיו מאביו שמאשה אחרת רבו אתו. ואמרו לא תנחל בבית אבינו כי בן אשה אחרת אתה. משום שבאו עליו בטענה שכמו שאין להם חלק בנחלת אמו. כן אין לו חלק אתם בנחלת אביהם. ואע"ג דודאי מדינא לאו טענה היא. מ"מ הם לפי דעתם וסברתם אמרו כן. כעין שכתב הדד"ק ז"ל שם עיי"ש. וגם רבינו בחיי ז"ל (סו"פ מסעי) הביא כן בשם תרגום יונתן עיי"ש. ועכ"פ מבואר מזה דגם אחר שהותרה בת יורשת נחלה להנשא לאחד מכל משפחות ישראל כטוב בעיניה. מ"מ לאו דלא תסוב נחלה ממטה למטה אחר נשאר כדמעיקרא מצוה נוהגת לדורות. והכי נמי מתבאר ממה שאמרו במדרש תנחומא (פ' בהר) על קרא דוהארץ לא תמכר לצמיתות כי לי הארץ. חביבה עלי ארץ ישראל שקידשתי אותה מכל הארצות. תדע לך כשהיתה ארץ ישראל מתחלקת לשבטים לא היתה עוברת משבט לשבט אלא נחלקת כל שבט בפ"ע. תדע לך וראה כמה דינין דנו בנות צלפחד שלא תעבור נחלתן משבט לשבט אחר. והודה הקב"ה לדבריהן שנאמר כן בנות צלפחד דוברות וגו' ולא תסוב נחלה ממטה למטה אחר. לפיכך אם נמצא לו גואל יפה. ואם לאו. מי שלקחה תעשה לפניו עד היובל ומוציאה ביובל וכו' עיי"ש. ומדמפרש המדרש לאו דוהארץ לא תמכר לצמיתות מטעם הסבת נחלה. והיינו משום אזהרת לאו דלא תסוב נחלה וגו'. ע"כ מוכרח דס"ל דלאו זה דלא תסוב נחלה ממטה למטה אחר נוהג לדורות. כמו לאו דהארץ לא תמכר לצמיתות. דלכ"ע נוהג לדורות עכ"פ כל זמן שהיובל נוהג. ואע"ג דלאו דלא תמכר לצמיתות כולל אפילו מכירה ללוקח מאותו השבט עצמו של המוכר. לדעת הסוברין שהוא אזהרה על מכירה לישראל. מ"מ אפשר לומר דבזה גזר הכתוב כדי שלא יבואו למכור גם ללוקח משבט אחר. ולפיכך גזר איסור בכל ענין שלא למכור לצמיתות. אבל לעולם עיקר האיסור ס"ל להמדרש שהוא משום אזהרת הסבת נחלה ממטה למטה אחר. אבל אם איתא דלאו זה דלא תסוב נחלה ממטה למטה אחר לא נאמר אלא לדור ראשון של באי הארץ בלבד. ואינו נוהג לדורות. ודאי לא יתכן כלל לתלות זה בזה. כיון דלאו דוהארץ לא תמכר לצמיתות ליכא למ"ד שלא יהא נוהג לדורות: 
<b>והכי</b> משמע נמי ממה שאמרו בספרי (תצא פיסקא רל"ג) ובירושלמי (נדרים פ"ג ה"ב) לא תלבש שעטנז גדילים תעשה לך שניהם בדבור אחד נאמרו. זכור ושמור נאמרו בדבור אחד. מחלליה מות יומת וביום השבת שני כבשים נאמרו בדבור אחד. ערות אחיך לא תגלה יבמה יבא עליה נאמרו בדבור אחד. וכל בת יורשת נחלה ולא תסוב נחלה ממטה למטה בדבור אחד נאמרו עיי"ש. וכבר נתחבטו המפרשים שם בביאור הדברים. שהוקשה להם דבשלמא בכולהו הנך דרישא שאמרו דבדבור אחד נאמרו. היינו משום שהם נראים כסותרין זא"ז. ולזה אמרו עליהם שהם נאמרו בדבור אחד ואין סתירה בהן. אבל בהנך קראי דוכל בת יורשת נחלה. ולא תסוב נחלה. ליכא שום סתירה בהן. ולאיזה ענין אמרו שבדבור אחד נאמרו עיי"ש שנדחקו הרבה בזה. אבל נראה דמזה ראי' לדעת הגאונים ז"ל. דלשיטתם ודאי גם פסוקים הללו נראין כסותרין זא"ז. דהרי לפמש"כ הרמב"ן ז"ל דקרא דלא תסוב וגו' לא בא לטעם למקרא שלפניו. אלא מצוה בפ"ע היא. א"כ קשה מדכתיב בקרא קמא לאחד ממשפחת מטה אביה תהיה לאשה למען יירשו בני ישראל איש נחלת אבותיו. והרי כיון שהזהיר הכתוב באזהרת לאו לא תסוב נחלה ממטה למטה אחר. א"כ לא יורידו הצבור לנחלתה כשתמות אלא יורשיה ממטה אביה. אפילו כשתהיה לאשה לאחד ממשפחות שאר המטות. וא"כ שוב אין בזה שום חשש הסבת נחלה ממטה למטה אחר. ומה טעם הוא זה דקאמר קרא למען יירשו בני ישראל איש נחלת אבותיו. ולזה שפיר אמרו בספרי ובירושלמי דבדבור אחד נאמרו. כלומר שאין הכתובים הללו סותרים זא"ז. משום דמצוה הראשונה שלא תנשא אלא לאיש ממטה אביה. לא נאמרה אלא לאותו הדור של באי הארץ בלבד. דאז החמיר הכתוב לאסור גם הנשואין למטה אחר. משום גזירה שלא יבואו לידי הסבת נחלה ממטה למטה אחר ע"י הבעל והבנים. כיון שכן דינם לירש בכל מקום דלא שייכא הסבת נחלה. וגם הם יורשים עכ"פ הנחלה שירשה ממטה אמה. אם נשאת לאחד ממשפחת מטה אמה. לפי מאי דמוקמינן לה (פרק יש נוחלין קי"א ע"א) בבת יורשת נחלת שני מטות עיי"ש. ובקל אפשר שיבוא הדבר לידי הסבת נחלת אביה. ע"י שכחה או בהעלמת עין או בלא ידיעת הצבור והב"ד. אבל ודאי לאו דלא תסוב נחלה ממטה למטה אחר נאמר לדורות עולם. אף לאחר שהותרו שבטים זה בזה. דמ"מ הוזהרו הצבור והב"ד שבראשם שלא תסוב נחלה ממטה למטה אחר. וכשתמות בת יורשת נחלה. עליהם הדבר מוטל שלא להוריד לנחלתה אלא יורשי מטה אביה. ולא סתרי הנך קראי אהדדי. ומתבאר מכל זה יסוד נכון לשיטת הגאונים ז"ל: 
<b>איברא</b> דלכאורה לא משמע הכי מסוגיא דפרק יש נוחלין (קי"ב ע"א). דקתני בברייתא שארו זו אשתו. מלמד שהבעל יורש את אשתו וכו' דברי ר"ע. ר"י אומר אינו צריך הרי הוא אומר וכל בת יורשת נחלה וגו' בהסבת הבעל הכתוב מדבר. ואומר ואלעזר בן אהרן וכו'. ואמרינן התם עלה מאי ואומר. וכי תימא בסיבת הבן הכתוב מדבר אבל בעל לא ירית. ת"ש ולא תסוב נחלה וגו'. וכ"ת לעבור עליו בלאו ועשה ת"ש וכו' עיי"ש. ופירשב"ם ז"ל וכ"ת לא מפני שהבעל יורש את אשתו. אלא מפני בן שתלד והוא יורשה וכו'. ת"ש מקרא אחרינא לא תסוב וגו'. הא תו למה לי. אלא לאו לסיבת הבעל אתי לאשמעינן שהבעל יורש. וכ"ת לעבור עליו בלאו ועשה. דתרוייהו בסיבת הבן. ומה ששנה הכתוב לא נתכוון אלא להתרות בה שלא תנשא לשבט אחר כדי להתחייב מלקות. דמקרא קמא לא שמעינן אלא עשה וכו' עכ"ל עיי"ש. הרי דגם למסקנא דדחי דקרא דלא תסוב נחלה ללאו הוא דאתי. ולא כדהוה בעי מעיקרא למימר דהך קרא לא אתי אלא לאשמעינן דבעל יורש את אשתו. מ"מ לא מוקמינן הך קרא אלא כדי לעבור על הנשואין לאיש ממטה אחר בלאו ועשה. ולא כמו שביארנו לשיטת הגאונים ז"ל דהך קרא מילתא אחריתא לגמרי אתי לאשמעינן. ומצוה באנפי נפשה היא וכמו שנתבאר. מיהו נראה דמההיא ליכא שום ראיה לסתור שיטה זו של הגאונים ז"ל. דאיכא למימר לדעתם שלא ס"ל כפי' הרשב"ם ז"ל. אלא ס"ל דמאי דקאמרינן התם לעבור עלה בלאו ועשה. הא כדאיתא והא כדאיתא. לעבור עליו בלאו לדורות על הסבת נחלה גם לאחר שהותר איסור הנשואין לאיש ממטה אחר. ובעשה לדור ראשון של באי הארץ על הנשואין שהיה איסורן נוהג אז. וכמו שביארנו לשיטת הגאונים ז"ל. ושלא כפירשב"ם ז"ל דתרוייהו הלאו ועשה על הנשואין קיימי. ומשום דכל עיקרו לא אתי התם אלא לומר דליכא למילף מהנך קראי דירושת הבעל דאורייתא משום דאיצטריך קרא לגופי'. להכי לא נחית להאריך בזה ולפרושי ענין לאו ועשה הללו. ונקיט בקיצור לעבור עליו בלאו ועשה. אבל ודאי לא בלאו ובעשה בענין אחד קאמר. אלא הא כדאיתא וההוא כדאיתא. כשיטת הגאונים ז"ל. ואע"ג דבעלמא דנקט כהאי לישנא פירושו כדרך פי' הרשב"ם ז"ל כאן. דשניהם בענין אחד הם. מ"מ כבר ידוע דכיו"ב אשכחן בתלמודא בכמה דוכתי טובא לשונות שוין על כוונות מתחלפות. וכמו שכתבו הראשונים ז"ל בהרבה מקומות כיו"ב. ואף אנן נימא הכא הכי לשיטת הגאונים ז"ל. דלעבור עליו בלאו ועשה דקאמר הכא אינו בענין אחד. אלא בעשה היא עוברת מיד בשעת נשואין. בזמן שהיה נוהג איסור זה. ובלאו עוברים הצבור והב"ד גם לדורות בשעת הסבת הנחלה ממש. דהיינו כשמתה. והבעל או בניה באים לירש נחלתה. כשיעלימו עיניהם מהם ויניחום לירש נחלת המטה האחר. וכ"ש כשירדו לנחלה זו על פיהם. כדרך ירושת הנחלות שע"פ הצבור והב"ד הם יורדים לנחלה. אבל ודאי בשעת הנשואין אין מקום ללאו זה דלא תסוב נחלה. וגם בלא איסור הנשואין שפיר שייכא אזהרה זו. ושני ענינים חלוקים הם: 
<b>אלא</b> שיש להקשות לשיטה זו מדאמרינן התם (לעיל קי"א ע"א) והאיש את אמו מנ"ל. דתנו רבנן וכל בת יורשת נחלה ממטות בני ישראל היאך בת יורשת שני מטות. אלא זו שאביה משבט אחד ואמה משבט אחר ומתו וירשתן עיי"ש. ולשיטת הגאונים ז"ל קשה היאך אפשר שתירש הבת הזאת את אמה. והא הצבור והב"ד שהורידוה לנחלת אמה קעברי בלאו דלא תסוב נחלה ממטה למטה אחר. אלא ודאי אין בהסבת נחלה מצד עצמה שום איסור היכא דהנישואין היו בהיתר. משום שאין איסור זה מפקיע תורת הירושה. שאם כבר היתה נשואה לאיש ממטה אחר כשנאמרה פרשה זו של הסבת נחלה. אין איסור זה מפקיע זכות יורשיה. דהיינו בניה או בעלה. מלירש נחלתה שירשה אחר שכבר היתה נשואה לאיש משבט אחר. אע"פ שבכך מוסבת הנחלה למטה אחר. ולאו דלא תסוב נחלה לא בא להזהיר אלא על הנשואין לאיש ממטה אחר. שע"י כך בע"כ הנחלה מוסבת למטה האחר ע"י בעלה או בניה. וסיפא ארישא קאי. דבקרא קמא כתיב וכל בת יורשת נחלה וגו' לאחד ממשפחת מטה אביה תהיה לאשה. ועל זה כתב באידך קרא ולא תסוב נחלה ממטה למטה אחר. לומר שלא תנשא בענין שתוסב נחלת המטה למטה אחר. ולהכי שפיר משכחת לה שירשה בת זו נחלת אמה שכבר היתה נשואה לאיש ממטה אחר קודם שנאמרה פרשת בנות צלפחד. וא"כ ממילא מבואר דלאחר שהותרו השבטים זה בזה. גם לאו דלא תסוב נחלה אינו נוהג. ושלא כדעת הגאונים ז"ל. מיהו נראה דמההיא ליכא קושיא. דאיכא למימר דאע"ג דודאי לאו דלא תסוב נחלה וגו' אזהרה בפ"ע היא. ולא אדלעיל מיני' אקרא קמא קאי. וכמש"כ הרמב"ן ז"ל לפום פשטי' דקרא. ואיסור מצד עצמו הוא שלא להוריש נחלת מטה האחד למטה אחר. וא"כ לא משכחת לה בת שירשה שני מטות. מ"מ איכא למימר דלא קאמר קרא וכל בת יורשת נחלה ממטות וגו'. דמשמע יורשת שני מטות. שכבר ירשה. אלא שראויה לירש שני מטות קאמר. כגון שאביה משבט אחד ואמה משבט אחר. ואף ע"פ שכשתפול נחלת אביה לפניה ע"כ לא יורידו אותה ב"ד לנחלה זו. משום אזהרת לאו דלא תסוב נחלה וגו'. מ"מ לכתחילה אסרה תורה שתנשא לאיש ממטה אחר משום גזירה שמא ע"י כך יבוא לידי הסבת נחלה וכמשכ"ל. ומהאי טעמא נמי לא תקשה לשיטת הגאונים ז"ל מדתניא התם (לעיל ק"ט ע"ב. ולקמן קמ"ז ע"א) רבי אומר בכולן נאמרה בהן נתינה וכאן נאמרה העברה. אין לך שמעביר נחלה משבט לשבט אלא בת הואיל ובנה ובעלה יורשין אותה עיי"ש. ולשיטת הגאונים ז"ל הרי גם הבת אינה מעברת נחלה למטה אחר אע"פ שנשאת לאיש ממטה אחר. שהרי כבר הוזהרו הצבור והב"ד שלא יורידו את בעלה ובניה לנחלתה. אלא מטה אביה יירשנה. אבל לק"מ דהרי בלא"ה ע"כ צ"ל לשיטת הגאונים ז"ל דאסרה תורה הנשואין למטה אחר משום גזירת הסבת נחלה. אע"פ שהב"ד הוזהרו על כך שלא להוריד לנחלה זו אלא מטה אביה. וכדכתיב בהדיא בקרא טעם איסור הנשואין למען יירשו בני ישראל איש נחלת אבותיו. וכמו שביארנו לעיל. וא"כ היינו דקאמר רבי אין לך שמעביר נחלה משבט לשבט וכו'. כלומר אין לך שעלול להעביר נחלה משבט לשבט אלא בת. הואיל דבעלמא בנה ובעלה יורשין אותה. והילכך על ידה נקל לבוא גם כאן לידי תקלה שתעבור הנחלה למטה האחר ע"י בעלה או בנה. לכך נאמרה בה והעברת. לשון העברה. ולא לשון נתינה כבשאר היורשים. וא"כ מצד זה ליכא שום גמגום בשיטת הגאונים ז"ל: 
<b>אלא</b> דאי קשיא הא קשה מדאמרינן התם לקמן (קי"ב ע"א) אמר אביי סוף סוף הא קא מתעקרא נחלה משבטא דאמא לשבטא דאבא. ומשני וממאי ודילמא שאני התם שכבר הוסבה וכו'. ופירש רשב"ם ז"ל דפריך למאי דמפרשינן לעיל קרא דוכל בת יורשת נחלה וגו' לאחד ממשפחת מטה אביה תהיה לאשה. בבת שאביה משבט אחד ואמה משבט אחר ומתו וירשתן. ועל זה פריך אביי סוף סוף אפי' תנשא לאחד ממשפחת מטה אביה. אכתי הא קא מתעקרא נחלה משבטא דאמא לשבטא דאבא. ועל זה משני דילמא שאני התם שכבר הוסבה. ופירש רשב"ם וז"ל דקרא לא קפיד אם מוסבת נחלת האם למטה אחר. שהרי בע"כ כבר הוסבה משעה שנפלה ירושת האם לזו הבת וכו'. נמצא שמעצמה הוסבה הנחלה וכו' בלא נשואי הבת. הילכך כי מנסבינן לה לאחד ממשפחת מטה אביה שפיר דמי. ולא קפיד קרא אלא אנחלה שהיא יורשת מאביה וכו' עכ"ל עיי"ש. הרי מבואר דמוקמינן הך קרא בשכבר ירשה בת זו שתי הנחלות של שני המטות. מאביה ומאמה. וא"כ הקושי' לשיטת הגאונים ז"ל במקומה עומדת. היאך ירשה הבת שהיא ממטה אביה נחלת אמה שהיא ממטה אחר. והא הצבור והב"ד קיימי עלה באזהרת לאו דלא תסוב נחלה ממטה למטה אחר. ואין מורידין לנחלה אלא היורשין שממטה האם. ואמנם גם קושיא זו אינה אלא לפי פירשב"ם ז"ל שמפרש הדברים כפשטן שכבר הוסבה ממש. שכבר נפלה נחלת האם לבתה שממטה אחר וירדה לנחלה וזכתה בירושה זו. אבל ראיתי להר"י מג"ש ז"ל שם שלא פירש כן. שכתב שם וז"ל א"ל אביי וכו' סוף סוף. פי' אפי' כשתנשא בת זו לאחד ממשפחת מטה אביה. כיון שאמה משבט אחר ואביה משבט אחר. כדכתיב בקרא מטות. אפשר שתמות אמה ותירש היא אותה ותמות היא וירש אותה בנה או בעלה. וא"כ מה הועילו נישואיה לאחד ממשפחת מטה אביה. והנה החשש שחשש הכתוב עדיין ישנו. ואמר לו הקושיא הזו אינה. דשאני התם שכבר הוסבה מעת שנשאת אמה לאביה. ואין נישואי בתה עכשיו לאחד ממשפחת מטה בית אביה מחדשת הסבה. והכתוב לא הקפיד אלא על הסבה המתחדשת בנשואי זו הבת עכשיו עכ"ל עיי"ש. הרי מבואר שלפירושו מיירי שהבת עדיין לא ירשה בשעת נשואיה נחלת מטה אמה. ומאי דקאמר שכבר הוסבה. היינו רק לומר דהחשש של הסבה כבר חל מעת שנשאת אמה לאביה. ובנשואי הבת עכשיו לא נתחדש חשש הסבה. והכתוב לא הקפיד אלא חשש הסבה המתחדש בנשואי הבת עצמה עכשיו. וכן מתבאר מדבריו לקמן דאמרינן א"ל שכבר הוסבה לא אמרינן. ופירש הרשב"ם ז"ל וז"ל כלומר בשביל שהוסבה קצת אין לנו לומר לא חיישינן תו אי מתעקרא לגמרי. ומנסבינן לה לגברא דהוא משבט ראובן מאביו ומאמו ומתעקרא נחלת אם שירשה בת זו שהיא מנחלת מטה שמעון וכו' עכ"ל עיי"ש. הרי דגם כאן לשיטתו אזיל שמפרש דמיירי בשכבר ירשה נחלת אמה. אבל הר"י מגאש ז"ל שם כתב וז"ל א"ל שכבר הוסבה לא אמרינן לפי שאפשר שתהא אמה עדיין בעולם. ולא תמות אלא לאחר נשואי בתה. שנמצאת ההסבה לא היתה אלא לאחר נשואי בתה בעת מיתתה. ומקודם לכן לא היתה הסבה לפי שקיימת היתה. ונכסיה בחזקתה היו עומדין ואין כאן לומר שכבר הוסבה עכ"ל עיי"ש. הרי דגם הוא ז"ל לשיטתו אזיל שמפרש שעדיין לא נפלה נחלת האם לפני בתה: 
<b>אלא</b> שדבריו ז"ל תמוהים אצלי שלפי דרכו דמאי דקפריך הא קמתעקרא נחלה משבטא דאמא לשבטא דאבא. לא מתעקרא ממש קאמר. שכבר נפלה נחלת האם לבתה זו קודם נשואין למטה אביה. וא"כ גם מאי דקאמר ליה ר"פ לאביי ודילמא שאני התם שכבר הוסבה. היינו נמי לא הוסבה ממש אלא על התקלה וחשש ההסבה. קאמר שכבר נעשה מאז משעת נשואי האם לאביה וכדכתיבנא. א"כ למה הוצרך לדחוק במאי דקאמר לו תו אביי לר"פ שכבר הוסבה לא אמרינן. דעל הסבה ממש קאמר. ומשום שאפשר שלא יבוא לידי הסבה. דהיינו שעדיין לא מתה אמה כשנשאת הבת לאחד ממטה אביה. ונכסיה בחזקתה היו עומדין ולא הוסבה עדיין. וזה ודאי דחוק טובא. דלפ"ז לא הו"ל לאביי לומר שכבר הוסבה לא אמרינן דמשמע דבעיקר הסברא פליג עלי' דר"פ. לומר דלא מהני מה שכבר הוסבה. ואע"פ שכבר הוסבה עדיין האיסור במקומו עומד אצל הבת. אלא הכי הו"ל לומר והא אפשר שעדיין לא הוסבה. וביותר תמוה דהרי ר"פ דקאמר שאני התם שכבר הוסבה על האם קאי. שכבר הוסבה בנשואי האם לאביה. וכמו שפירש הר"י מגאש ז"ל גופי' לעיל. וא"כ מאי השיב לו אביי שאפשר שעדיין לא הוסבה שאמה עדיין בעולם בשעת נשואי הבת. ואין זה כלל מעין הטענה. דר"פ לא קאמר אלא שנחלת מטה האם כבר הוסבה בנשואי האם ממטה האם למטה האב. קודם נשואי הבת לאחד ממשפחת מטה אביה. הרי דס"ל דנשואין עצמן חשיבי הסבה ועל זה לא השיב לו אביי כלום. ויותר היה לו לפרש ע"פ שיטתו דהדברים כפשטן. דודאי כיון שאסרה תורה לאותו הדור שלא תנשא בת יורשת נחלה למטה אחר משום חשש הסבת נחלת המטה. אסורה היא בכל ענין להנשא למטה אחר אע"פ שעדיין באותה שעה אין הנחלה מוסבת. כיון דמ"מ אפשר לבוא לידי כך. שהתורה לא עשתה דבריה לשיעורין. וכל מדות התורה כך הן. והנשואין הללו עצמן חשיב להו קרא מצד עצמן כהסבת נחלה. והיינו דקאמר לו ר"פ לאביי שאני התם שכבר הוסבה. וכמו שפירש הר"י מגאש ז"ל גופי'. ועל זה השיב לו אביי שכבר הוסבה לא אמרינן. כלומר אין זו סברא. שאע"פ שנשואי האם חשיבי כבר כהסבת נחלת מטה שלה. מ"מ כיון שהיה אפשר עדיין שתנשא הבת לאחד ממטה אמה. ובזה היה מתוקן הסבת נחלת מטה האם. והיא נשאת לאחד ממטה אביה. הרי נתחדשה כאן הסבת נחלה מחדש. והאיסור במקומו עומד אפי' אם עדיין האם קיימת עכשיו. דהנשואין מצד עצמן אחשבינהו קרא כהסבת נחלה. כיון שאפשר שיבוא לידי כך. ע"פ נשואין אלו. ואף ע"פ שאי אפשר לזו הבת שתנשא לאחד ממטה האם מצד נחלת האב. שהרי היא בת יורשת שתי נחלות. מ"מ הדבר מבואר דלענין הסבת נחלת מטה האם לא מהני כלום מה שגורם לאיסור הסבת נחלת האב. דכל אחד איסור בפ"ע הוא ומאי אולמי' דהאי מהאי. כן נראה ברור לפי שיטת הר"י מגאש ז"ל עצמו. ומה שנטה הוא מזה דבריו ז"ל צ"ע אצלי טובא: 
<b>ומעתה</b> נראה דזו היא שיטת הגאונים ז"ל בהך סוגיא דודאי הסבת הנחלה מדינא לא משכחת לה. כיון דהצבור והב"ד הוזהרו על כך שלא תסוב נחלה ממטה למטה אחר. ועליהם מוטלת החובה להוריד לנחלה יורשי המטה של אותה הנחלה. ומאי דקאמרינן שכבר הוסבה. לא הסבה ממש קאמרינן אלא חשש ההסבה. דהיינו הנישואין. קרי להו הסבה. דאחשבינהו קרא כהסבת הנחלה ממש. ומהאי טעמא נאסרו הנשואין למטה אחר באותו הדור הראשון. ואע"ג דלשאר ראשונים ז"ל. כהרשב"ם ורמ"ה ובעל המאור. והראב"ד והרשב"א ז"ל שהביאם בש"מ שם. ס"ל דהדברים כפשטן דהסבה ממש קאמרינן עיי"ש בדבריהם. וכן מבואר בפסיקתא זוטרתא (סו"פ מסעי) עיי"ש. מ"מ דעת הגאונים ז"ל אינה כן אלא כמו שביארנו. דאיסור נשואי בת יורשת נחלה לאחד ממטה אחר. הוא איסור בפ"ע. ולאו דלא תסוב נחלה הוא איסור בפ"ע. ונוהג גם לאחר שהותרו הנשואין ממטה למטה. שלא הותר אלא חששא בעלמא של הסבת נחלה. ולא הסבת נחלה ממש. וכשנפלה נחלה להאשה מבית אביה או אמה אחר שנשאת לאחד ממטה אחר ומתה. אין בעלה או בנה יורשין אותה אלא היורשין שממטה אביה או אמה. ולא כמש"כ הרמב"ן ז"ל (סו"פ מסעי) עיי"ש. וגם היא עצמה אינה יורשת נחלת מטה אמה. משום שהיא מתייחסת למטה אביה. וא"כ גם בדידה גופא הו"ל הסבת נחלה אם יורידוה לנחלת מטה אמה. אלא יורשי מטה אמה יורדין לנחלה זו. ועל זה הוא שבאה אזהרת לא תסוב נחלה ממטה למטה אחר: 
<b>איברא</b> דלכאורה איפכא מבואר מברייתא (שם קי"א ע"ב) דתניא וירש אותה מלמד שהבעל יורש את אשתו דברי ר"ע. ר"י אומר אינו צריך הרי הוא אומר וכו'. ואומר ואלעזר בן אהרן מת ויקברו אותו בגבעת פנחס בנו. וכי מנין לפנחס שלא היה לו לאלעזר. אלא מלמד שנשא פנחס אשה ומתה וירשה. ואומר ושגוב הוליד את יאיר ויהי לו עשרים ושלש ערים בארץ הגלעד. וכי מנין ליאיר שלא היה לשגוב. מלמד שנשא יאיר אשה ומתה וירשה עיי"ש. והנה הרשב"ם ז"ל פירש כפשוטו מנין היה לפנחס שום קרקע אלא א"כ ירשה מאביו. ואמאי קרי לה גבעת פנחס בנו עיי"ש. וכן פי' ביאיר. ולפ"ז לא הוה קשה מידי מהתם דאפשר דהאשה שנשאו פנחס ויאיר היתה ממטה שלהם. ולא היתה בזה הסבת נחלה ממטה למטה אחר. אבל ראיתי להראב"ד ז"ל (הובא בש"מ שם) שכתב וז"ל ואלעזר בן אהרן מת ויקברו אותו וגו' אשר נתן לו בהר אפרים. ומנין הי' לו לפנחס וכו'. פי' מנין היה לפנחס בהר אפרים. שהרי פנחס כהן היה. והכהנים לא נתנו להם ערים אלא משבט יהודה ושמעון ובנימין. וכן צריך לפרש ביאיר מנין היה לו ליאיר כערי גלעד מה שלא היה לשגוב אביו. שהרי שגוב אביו משבט יהודה היה ובן חצרון היה. שנאמר ואחר בא חצרון אל בת מכיר אבי גלעד ותלד לו את שגוב. ושגוב הוליד את יאיר. נמצא יאיר משבט יהודה. וגלעד היה ממטה מנשה עכ"ל עיי"ש. ודבריו ז"ל נראין מוכרחין. וכן משמע בהדיא מלשון הספרי (פרשת פנחס פיסקא קל"ד) עייש"ה: 
<b>וע"פ</b> דבריו מיתרצא תמיהת התוס' (שם קי"ב ע"א) ד"ה מנין ליאיר וכו'. שכתבו וז"ל תימא לרשב"א אי לבאי הארץ נתחלקה הארץ. אמאי לא היה ליאיר שלא היה לשגוב עכ"ל עיי"ש שהניחוה בתימא. אבל לפי' הראב"ד ז"ל אין כאן מקום קושיא כלל כמבואר. וגם מתורצת בזה תלונת הרלב"ג ז"ל (סוף יהושע) על דברי רז"ל כאן. שכתב שם וז"ל ואם יאמר האומר איך היתה לפנחס אם לא היתה לאלעזר. אמרנו לו כי תכף שמת אלעזר היה יורשו פנחס לפי שרשי התורה. ולזה כשנקבר נקבר בגבעת פנחס בנו. ואולם רבותינו ז"ל אמרו כי פנחס ירשה מאשתו. וזה דרך דרש. ואמנם הפשט הוא לפי מה שכתבנו עכ"ל עיי"ש. ועל פי דברי הראב"ד ז"ל מבואר דאין מקום לתלונתו כלל על דברי רז"ל. וגם אין מקום כלל לפשט שלו. שהוא הבין מה שהקשו וכי מני לו לפנחס שלא היה לאלעזר כפשוטו. וכמו שפי' הרשב"ם ז"ל. ולכן כתב מה שכתב. אבל לפירושו של הראב"ד ז"ל לא זו הקושיא ואין מקום לתירוצו כלל. גם עיקר מה שכתב על דברי רז"ל אלו שאינם אלא דרך דרש. לא יתכן כלל. שהרי באו להוכיח מזה דירושת הבעל דאורייתא. וע"כ ס"ל דהכרח גמור הוא. ולפי הנראה גירסת הראב"ד ז"ל היתה ויקברו אותו בגבעת פנחס בנו אשר נתן לו בהר אפרים וכו'. וכן היא גירסת ש"ס כת"י שהביא בדק"ס שם עיי"ש. ומזה משמע ודאי כפירושו וגם דבריו מצד עצמן נראין מוכרחין. (אלא דמדברי הירושלמי (פ"ח דבב"ב סוף הלכה ה') לא משמע כפירושו עיי"ש). וא"כ מתבאר מזה דהנשים שנשאו פנחס ויאיר וירשו אותן. היו ממטה אחר. ואעפ"כ הורידו אותן ב"ד לנחלתן. וא"כ אפילו את"ל שהנשואין שלהם היו בהיתר. קודם שנאסרו נשואי בנות יורשות נחלה. מ"מ הרי בשעת חלוק הארץ בזמן יהושע כבר נאמרה פרשת הסבת נחלה ממטה למטה אחר. ונאסרו באיסור לא תסוב נחלה וגו'. וא"כ היאך ירשו פנחס ויאיר נחלת נשיהם. והיאך הורידום ב"ד לנחלת מטה נשותיהן. והרי כבר הוזהרו על אזהרת לאו דלא תסוב נחלה ממטה למטה אחר. ואע"ג דירושת הבעל דאורייתא. מ"מ היינו רק בנחלת מטה דידהו. אבל נחלת מטה אחר הא כתיב לא תסוב וגו'. ואין בה דין ירושה לשיטת הגאונים ז"ל אלא לאותו המטה בלבד. אלא ודאי ע"כ מוכרח מזה דלאו דלא תסוב נחלה ממטה למטה אחר נמי ארישא דקרא הוא דקאי. דהיינו על איסור הנשואין של בת יורשת נחלה ממטה לאחד ממטה אחר. ולא תסוב על ידי הנשואין לאחד ממטה אחר קאמר קרא. אבל אחר שכבר נשאת אין עוקרין משפט הירושה מבעלה ובניה. וע"כ הנחלה תסוב ממטה למטה. וכמו שכתב הרמב"ן ז"ל (סו"פ מסעי). וז"ל ולא תסוב נחלה לבני ישראל ממטה אל מטה. לא חשש הכתוב אלא לתקן העת ההיא. כי אם היו בישראל נשים נשואות לשבט אחר והן יורשות נחלה היום. או שתירשנה מיום זה ואילך. שימות אביהן או אתיהן בלא בנים. ע"כ תסוב נחלתן ממטה אל מטה. ומי יוכל לתקן בזמן אשר עותו. כי לא רצתה התורה לצוות שלא ירשו אותן הבן והבעל. שלא ראתה לעקור משפט הירושה. וכן לא יחוש הכתוב למקרים העתידים לבוא. כי הבנות שאינן יורשות נחלה יכולות להנשא לכל השבטים. ואפשר שתהיינה יורשות נחלה בזמן הבא. כי ימותו אחיהן בחיי האב. ותעבור נחלת אביהן או קרוביהן להן וכו' עכ"ל עיי"ש. ועל פי זה נכון היטב מה שירשו פנחס ויאיר נחלת נשותיהן. אע"פ שהיו ממטה אחר ויש בה משום הסבת נחלה ממטה אל מטה אחר. וממילא מתבאר לפ"ז דאחר שהותרו בדורות הבאים השבטים זה בזה. ובטל איסור נשואי בנות יורשות נחלה לאיש משאר כל מטות בני ישראל. בטל ג"כ איסור לא תסוב נחלה ממטה למטה אחר. והו"ל לאו שאינו נוהג אלא בדור ראשון של באי הארץ. ואינו נוהג לדורות. ושלא כדעת הגאונים ז"ל שמנו לאו זה במנין המצות: 
<b>אמנם</b> נראה דגם מזה אין הכרע נגד דעת הגאונים ז"ל דס"ל דלאו דלא תסוב נחלה וגו' הוא לאו הנוהג לדורות. משום שאפשר לומר דאע"ג דודאי לאו דלא תסוב נחלה איסור בפ"ע הוא. ולא ארישא קאי ליתן טעם לאיסור נשואי בת יורשת נחלה ממטה לאחד משאר המטות. וא"כ ודאי נראה דאע"ג דנשואי בת יורשת נחלה הותרו לדורות. מ"מ אזהרת לאו דלא תסוב נחלה במקומה עומדת לדורות. וכמש"כ הרמב"ן ז"ל גופי' שם בסוף דבריו וז"ל והנכון הוא על דרך הפשט שאין ולא תסוב נחלה טעם כדי שלא תסוב הנחלה. אבל הן שתי מצות ביורשות נחלה שלא תנשאנה רק למטה אביהן. וצוה בנשואות כבר ואשר תבוא עליהן נחלה אחרי היותן לאיש שלא תסוב הנחלה ממטה למטה אחר. אבל ירשו אותן אחיהן וקרוביהן. לא בניהן ולא בעליהן. והזהיר מתחלה בבנות צלפחד. ואח"כ בכל בת יורשת נחלה. ואמר בכל ישראל שלא תסוב נחלה ממטה אל מטה. שאף הנשואות או המוזהרות אם יעברו על המצוה ירשו אותן אנשי המטה. שיהיו כולם דבוקים וקשורים בנחלת מטה אבותם לא תפרד נחלתם מהם והם לא יפרדו מנחלת אבותם וכו' עכ"ל עיי"ש. ולפ"ז ודאי נראה דאע"פ שנשואי בת יורשת נחלה הותרו לדורות להנשא לכל הטוב בעיניהן מכל שבטי ישראל. מ"מ היינו דוקא הנשואין שאין בהן אלא חשש הסבת נחלה. שהרי אפשר שלא יהיו לה בנים וגם בעלה ימות בחייה. ומשום דבהך קרא גופי' כתיב מיעוטא דזה הדבר למעט שלא יהא איסור זה נוהג אלא בדור זה בלבד. אבל לאו דלא תסוב נחלה דאיסור בפ"ע הוא ולא כתיב בההוא קרא. אלא באידך קרא הוא דכתיב. דלא גלי ביה קרא מיעוטא למעט דורות הבאים. אית לן למימר שנוהג בכל הדורות. אע"פ שהרמב"ן ז"ל גופי' שם לא כתב כן. שסיים שם וכתב וז"ל ולא נהג כל זה רק בדור הנוחל את הארץ בעת החלוקה וכו' עכ"ל עיי"ש. אבל אין זה מוכרח כלל וכמו שביארנו לדעת הגאונים ז"ל. ואעפ"כ גם לשיטתם יש חילוק בדבר. דדוקא אחר שכבר הוזהרו באיסור נשואי בת יורשת נחלה למטה אחר ובאיסור הסבת נחלה. דאז אע"פ שנשאת בהיתר גמור. וכגון דבשעת נשואין לא היתה עומדת לירש הנחלה. אלא שע"פ מקרה נפלה ירושת הנחלה אליה. כגון שמתו אחיה בלא בנים בחיי אביה וכיו"ב. או מדור שני של באי הארץ ואילך שכבר בטל איסור הנשואין לגמרי. מ"מ אין מורישין את הנחלה אלא להיורשים ממטה אביה. ואם הנחלה היא ממטה אמה אין מורידין לנחלה אלא מטה האם. משום שאיסור הסבת נחלה מפקיע משפט הירושה מן היורשים שאינם מאותו המטה שהנחלה באה משם. אע"פ שע"פ משפט הירושה הם היו ראוים לירש. אבל אותן הנשים שנשאו לאנשים ממטה אחר קודם שנאמרה פרשת הסבת נחלה. וכבר חל עליהן ע"י נשואין אלו כל תורת משפט הירושה לבעליהן ולבניהן. שוב אין איסור הסבת נחלה עוקר משפט הירושה שחל על משפחתן מקמי הכי. קודם שנאמרה פרשת הסבת נחלה. וכמו שלא צוה הכתוב לגרש אותן שכבר נשאו למטה אחר קודם שנאמרה פרשת בת יורשת נחלה. ולא צוה אלא שלא תנשא בת יורשת נחלה לאיש ממטה אחר מכאן ואילך. הכי נמי אין משפט הירושה נעקר ע"י פרשת הסבת נחלה. אלא מכאן ואילך כשתנשא. ולא מאותן שנשאו מעיקרא קודם שנאמרה פרשה זו. והילכך פנחס ויאיר איכא למימר שכבר נשאו נשים ממטה אחר מקודם שנאמרה פרשה זו של הסבת נחלה. וא"כ לא נעקר מהם משפט הירושה לירש את נשותיהם אף אחר שנאמרה פרשת הסבת נחלה. ועפ"ז ניחא שפיר תמיהת התוס' (שם קי"ב ע"א) ד"ה אימא וכו'. דאמרינן התם א"ל ר"פ לאביי ממאי דילמא לעולם אימא לך בעל לא ירית וכו' ויאיר דזבין מיזבן ופנחס נמי דזבין מיזבן וכו'. אלא אימא דנפלה ליה משדה חרמים עיי"ש. וכתבו בתוס' וז"ל תימא לרשב"א דלמה דוחק כל כך. כיון דבעי למימר דאתא קרא להראות עושרם (כמש"כ הרשב"ם ז"ל). הו"ל למימר דפנחס ויאיר ירשו מאמם או מאבי אמם עכ"ל עיי"ש שהניחוה בתימא. ולפי מה שביארנו ניחא בפשיטות. דאם בירושה מאמם או מאבי אמם באה הנחלה להם. ע"כ אנו מוכרחין לאוקמי כשנשאו כבר קודם שנאמרה פרשת הסבת נחלה. וזה דחיקא ליה קצת. ולכן ניחא ליה יותר לאוקמי שלא מתורת ירושה ממטה אחר באה להם נחלתם. אלא דזבין מיזבן או משדה חרמים. עכ"פ מתבאר דליכא שום ראיה מהתם נגד שיטת הגאונים ז"ל: 
<b>ואדרבה</b> נראה ראיה לשיטתם מדאמרינן התם לקמן (קכ"א ע"א) תנן התם רשב"ג אומר לא היו יו"ט לישראל כחמשה עשר באב וכיוה"כ שבהן בנות ישראל יוצאות בכלי לבן וכו'. בשלמא יוה"כ יום סליחה ומחילה יום שניתנו בו לוחות אחרונות. אלא חמשה עשר באב מאי היא. אמר רב יהודה א"ש יום שהותרו שבטים לבוא זה בזה. מאי דרוש זה הדבר. דבר זה לא יהא נוהג אלא בדור זה עיי"ש. וכן הוא בסוגיא דתלמודא סוף תענית בבבלי ובירושלמי עיי"ש. והדבר קשה טובא לכאורה שמחה זו מה עושה. שהרי בהיתר איסור הסבת נחלה ממטה למטה. אם טוב הוא למטה זה שנתוספה נחלה על נחלותיהם. רע הוא למטה האחר שנגרעה נחלה מנחלותיהם. וכבר עמד בזה הרש"א ז"ל בח"א שם. אבל מה שתי' שם דלהכי קתני שבהן בנות ישראל יוצאות וכו'. דלהן ודאי הוא שהיה להן שמחה בהיתר זה. משום דעד עכשיו היו הן גרועות מהזכרים. דע"י הסבת נחלה לא נאסרו אלא הנשים. אבל הזכרים היו מותרים לישא מכל השבטים עיי"ש בדבריו. ואין זה מספיק כלל. דמ"מ גם להנשים ודאי לא ניחא להו שיגרע נחלת שבטם. ועי' מש"כ התוס' לעיל (ק"כ ע"א) ד"ה מתיב רבה וכו'. וגם תמוה דהרי במתניתין קתני לא היו לישראל ימים טובים כחמשה עשר באב וכיוה"כ וכו'. הרי דלכל ישראל היה חמשה עשר באב יו"ט גדול. כמו יוה"כ שהיה יום סליחה ומחילה לכל ישראל ולא לנשים בלבד. אבל נראה דמזה ראיה לשיטת הגאונים ז"ל דלאו דלא תסוב נחלה וגו' נוהג לדורות עולם. ולא הותרו לדורות אלא נשואי הבנות יורשות נחלה להנשא לכל שבטי ישראל. וכדקאמר שמואל יום שהותרו השבטים לבוא זה בזה. דמשמע ודאי דרק זה בלבד הותר לדורות ולא איסור הסבת נחלה. ובזה ודאי איכא שמחה לכל. שכיון דהסבת נחלה לא הותרה. ומכאן ואילך כשתפול נחלה לאשה נשואה לאחד ממטה אחר. אין מורידין לנחלה זו אלא היורשים ממטה אביה או אמה. שהנחלה באה משם. וכמו שביארנו לעיל לשיטת הגאונים ז"ל. א"כ אי אפשר לבוא ע"י הנשואין לידי הסבת נחלה. וא"כ אין שום דבר חוצץ בהיתר השבטים לבוא זה בזה. ואי אפשר עוד שיבוא שום הפסד לאחד מהשבטים במה שמתחתנים זה עם זה כלל. ואיסור החיתון שנהג בדור ראשון לא היה אלא חששא בעלמא שהחמירה תורה להרחקה יתירה שלא יבוא בכך לידי הסבת נחלה ע"פ איזה מקרה רחוקה במציאות. ולכן עשו יו"ט גדול כשהותר להם איסור זה. ואפשר דזו היא כוונת התוס' (סוף תענית ל' ע"ב) שכתבו וז"ל יום שהותרו השבטים לבוא זה בזה. פי' דהיינו יו"ט עכ"ל עיי"ש. וכבר נשתברו הרבה קולמסים בהבנת דבריהם אלו. אבל עפמש"כ אפשר לומר שהוקשה להם מאי דקאמר שמואל רק יום שהותרו השבטים לבא זה בזה. ולא קאמר נמי שהותר עיקר איסור הסבת נחלה. דהא עיקר איסורן עד עכשיו לבוא זה בזה לא היה אלא משום איסור הסבת נחלה. והו"ל למינקט העיקר. ועכצ"ל דבאמת איסור הסבת נחלה ממש לא הותר. ולאו דלא תסוב נתלה וגו' נוהג גם לדורות. ולא ממעטינן דורות ממיעוטא דזה הדבר אלא מאיסור נשואי בנות יורשות נחלה לאחד משאר המטות בלבד. ושלא כפירש"י ורשב"ם ז"ל שם עיי"ש. וא"כ אין זה היתר גמור. דהרי עיקר האיסור עדיין במקומו עומד ונוהג לדורות. ולזה כתבו פי' דהיינו יו"ט. כלומר דלא עשו יו"ט משום שהותרו במה שנאסרו עד עכשיו. דודאי עיקר האיסור עדיין נוהג כדמעיקרא. ואין היו"ט אלא משום שהותרו להתחתן זה בזה בלבד. וא"כ היה נראה מזה דדעת התוס' שם ג"כ כשיטת הגאונים ז"ל בזה. אבל יותר נראה עפ"ז שכוונתם בפשיטות שהוקשה להם אמאי לא הזכיר שמואל אלא היתר השבטים לבוא זה בזה. כיון דגם עיקר איסור הסבת נחלה הותר מכאן ואילך. וכמו שפירש"י ורשב"ם ז"ל שם. ולזה כתבו פי' דהיינו יום טוב. כלומר דשמואל לא בא אלא ליתן טעם ליו"ט שעשו בלבד. ולכן לא הזכיר אלא מה שהותרו השבטים לבוא זה בזה. דרק משום היתר זה הוא שעשו יו"ט גדול. אבל היתר הסבת נחלה אין בו שמחה. שהרי בזה יצא שכרם בהפסדם. וכקושית הרש"א ז"ל שם. כן נראה בכוונתם. אלא דמ"מ עיקר קושית הרש"א ז"ל עדיין לא מיתרצא. דהרי א"כ גם בהיתרם לבוא זה בזה אין שמחתם שלמה. כיון שיצא מזה גרעון בנחלת מטותיהם. ואין טעם זה מספיק כ"כ ליו"ט גדול שעשו משום זה. אבל לשיטת הגאונים ז"ל ניחא שפיר וכמו שנתבאר: 
<b>אלא</b> דלכאורה עדיין צ"ע לשיטתם מדברי הירושלמי שם (סוף תענית) דהתם אמרינן ארשב"ג לא היו ימים טובים לישראל כחמשה עשר באב וכו'. ניחא ביוה"כ שהוא כפרה על ישראל. בחמשה עשר באב למה. רבי שמואל בר"י ואמרין לה בשם רבי שמואל בר נחמן שבו הותרו השבטים לבוא זה בזה דכתיב ולא תסוב נחלה לבני ישראל ממטה אל מטה אחר כי איש בנחלת מטה אבותיו ידבקו בני ישראל. וכתיב וכל בת יורשת נחלה ממטות בני ישראל וגו'. וכי אפשר לבת לירש שני מטות. תיפתר שהיה אביה משבט אחד ואמה משבט אחר עיי"ש. הרי שהזכיר שם גם עיקר לאו דלא תסוב נחלה וגו'. ולשיטת הגאונים ז"ל מאי ענין לאו זה לכאן. כיון דלשיטתם לא הותר כלל לאו זה. ונוהג גם לדורות. מיהו נראה דלק"מ דהרי לפי מה שנתבאר לעיל עיקר שמחתם בהיתרם לבוא זה בזה. היינו רק משום שלא הותרה הסבת נחלה לדורות. וההיתר לבוא זה בזה לא יביאם לידי הפסד נחלות המטה. ובזה היתה שמחתם שלמה מכל צד. וא"כ היינו דקאמר בירושלמי. דכתיב ולא תסוב נחלה לבני ישראל ממטה אל מטה אחר וגו'. כלומר ואיסור זה ודאי נוהג גם לדורות. ואפשר שמטעם זה סיים שם כולי' קרא כדכתיב כי איש בנחלת מטה אבותיו ידבקו בני ישראל. משום דמזה משמע דהוא איסור הנוהג תמיד לדורות. דלשון ידבקו משמע דבוק עולמי שאינו עומד להפרד עוד. וכתיב וכל בת יורשת נחלה וגו'. כלומר ואיסור זה הוא שהותר מדור זה ואילך. ולכן עשו יו"ט גדול משום ששמחתם היתה שמחה שלמה. שהנשואין הותרו בכל ענין משבט לשבט. ומ"מ אין בזה עוד מקום להסבת הנחלות. משום שלעולם לא תצא נחלת המטה מאותו המטה שבאה לחלקו בעת חלוקת הארץ למטות בני ישראל. משום דלאו דלא תסוב נחלה נוהג לדורות. ואינו בכלל ההיתר. ומה שסיים בירושלמי שם בדרשא דממטות שירשה שני מטות. היינו רק כדי להוכיח עד כמה הוכבד עליהם איסור זה. עד שלפעמים לא היה אפשר כמעט שתנשא כלל ע"י איסור זה. שכשירשה שני מטות מצד אביה ומצד אמה. לא היה אפשר לה להנשא אלא לאיש שאביו ממטה אביה ואמו ממטה אמה. כדמסיק בסוגיין דבב"ב שם עיי"ש. וזה רחוק מאוד במציאות ולא שכיח כלל. וכעין זה כתב מהר"ש יפה ז"ל ביפ"מ שם עיי"ש בדבריו. וא"כ מתבאר עכ"פ דמזה סייעתא לשיטת הגאונים ז"ל דלאו דלא תסוב נחלה נוהג גם לדורות: 
<b>והנה</b> בפרק יש נוחלין (ק"י ע"ב) אהא דתנן התם האיש את אמו וכו' נוחלין ולא מנחילין. אמרינן עלה בגמרא שם מנא ה"מ דתנו רבנן וכל בת יורשת נחלה ממטות וכו' עיי"ש. וכתבו בתוס' שם וז"ל אומר ריב"ם דבשאר ירושות של נשים כגון בתו או אחותו. כיון שאין הירושה נעקרת ממשפחת אב פשיטא ליה דיורשה אביה או אחיה. דפשיטא שהזכרים והנקבות שוים בין לירש בין להוריש. דמה לי זכרים ומה לי נקבות. דאטו נכסי נשים יהיו הפקר. ודוקא בן בנכסי אם צריך למילף לפי שניסבת נחלה ממטה אביה ע"י הבן עכ"ל עיי"ש ובמש"כ הרש"א ז"ל שם. והנה הדבר מבואר שהוקשה לו להריב"ם ז"ל דכיון דקטרח תלמודא לאשכוחי קרא למילף מיניה דהאיש יורש את אמו ומשמע דאי לאו דגלי קרא לא הוה אמרינן דהנשים מורישין נכסיהן לבניהן. וכדברי הרשב"ם שם לעיל (ד"ה א"ל אביי) וכאן (ד"ה מנה"מ) עיי"ש בדבריו. וא"כ גם בתר דאשכחן ילפותא מקרא דגם הנשים מורישין לבניהן כמו אנשים. אכתי קשה מנ"ל דהנשים מורישין נכסיהן לאביהן או לאחיהן כשאין להן זרע. וגם אמאי לא קבעי תלמודא נמי מנ"ל דהאב יורש את בתו והאח את אחותו. ועל זה תירץ ריב"ם ז"ל שפיר דלהנך לא צריך קרא ושלא כדברי הרשב"ם שם אלא משום דכיון דלא שייכא בהו הסבת נחלה. פשיטא שיורשין. ולא איצטריך קרא אלא בבן את אמו. משום דבלאו קרא הוה סד"א שלא יירש משום הסבת נחלה. אלא דקשה לכאורה לפ"ז דהרי מתניתין דקתני שהאיש נוחל את אמו. ודאי פשיטא דבזה"ז מיירי. ודינא קתני להלכה ולמעשה האידנא. ולא למידרש קראי בעלמא קאתי מאי דהוה בדור ראשון של חלוקת הארץ לשבטי ישראל. וא"כ כיון דלדידן כבר הותר איסור הסבת נחלה מדור שני של נוחלי הארץ והלאה. לכאורה אין מקום לתירוצו של הריב"ם ז"ל. דהרי כיון דהתם קאי אמתניתין דמיירי בדיני ירושה לדורות שכבר הותרה הסבת נחלה. שוב אין שום מקום לחלק בין ירושת האיש את אמו לירושת האב את בתו והאח את אחותו. והקושיא שהוקשה להריב"ם ז"ל בסוגיא דהתם במקומה עומדת. ולכן היה נראה לכאורה דמזה סייעתא לשיטת הגאונים דלאו דלא תסוב נחלה נוהג גם האידנא. ולא הותרו אלא נשואי בת יורשת נחלה שאין בהן אלא חששא בעלמא של הסבת נחלה. אבל הסבת נחלה ממש לא הותרה לדורות. ועפ"ז דברי הריב"ם ז"ל נכונים שפיר. איברא דזה ליתא כלל וליכא סרך ראיה מהתם לשיטת הגאונים ז"ל. דהרי בלא"ה יקשה לכאורה לתירוצו של הריב"ם ז"ל. דהא משנתנו ודאי כללא כיילא בכולהו ירושות בין בארץ ובין בחו"ל. בין בקרקעות ובין במטלטלין. והרי הדבר פשוט ומבואר דלא נאמר איסור הסבת נחלה אלא בנחלת הארץ למטות בני ישראל. כמבואר בקרא בהדיא. ואפילו בזמן שנהג האיסור לכ"ע לא היו בכלל לא מטלטלין ולא קרקעות שבחו"ל. וא"כ אפילו לשיטת הגאונים ז"ל אכתי לא הועיל הריב"ם ז"ל בתירוצו. דהא אמתניתין קיימינן דליכא למיתלי באיסור הסבת נחלה. ועוד דהאיש את אמו סתמא קתני דמשמע ודאי אפילו כשאמו נמי ממטה אביו היתה. דלא שייכא בנחלתה הסבת נחלה. אפילו באותו דור שנהג איסור זה. וא"כ ע"כ לא מיירי תנא דמתניתין כלל בענין הסבת נחלה. ועל זה קבעי תלמודא מנא הני מילי. וא"כ מתבאר מזה לכאורה שלא כדברי הריב"ם ז"ל שפירש דרק משום הסבת נחלה הוא דקבעי תלמודא מנה"מ. ולכן היה נראה לומר בכוונת הריב"ם ז"ל דאע"ג דודאי גם באיש את אמו אחר שכבר הותרה הסבת נחלה. וכ"ש בקרקעות שבחו"ל ומטלטלין. שלא היו מעולם בכלל איסור הסבת נחלה. וכ"ש אם אביו ואמו הם ממטה אחד. לא צריך קרא שיורש הוא נכסיה. מ"מ כיון דתנא דמתניתין ודאי אקרא קאי. לומר דגם האיש את אמו הוא בכלל סדר נחלות האמור בתורה. וא"כ ודאי ס"ל דגם בעת שהיה נוהג איסור הסבת נחלה היה האיש נוחל את אמו. ועל זה הוא דקא בעי מנא ה"מ דאפילו במקום הסבת נחלה הבן היה נוחל את אמו. ועל זה מסיק שפיר דנפק"ל מדתנו רבנן וכל בת יורשת נחלה ממטות וגו'. דמיירי בשעת איסור הסבת נחלה. ואעפ"כ יורשת הבת את אמה. וה"ה לבן כדמסיק התם עיי"ש. ומעתה לפ"ז שוב אין שום ראיה כלל מהתם לשיטת הגאונים ז"ל אפילו לפי' הריב"ם ז"ל. ואדרבה לפ"ז איכא ראיה לסתור שיטת הגאונים ז"ל מהתם. לפי מה שכבר נתבאר לעיל דלשיטתם במקום הסבת נחלה נעקר משפט הירושה. ואין נחלת המטה יוצאה לעולם מרשות המטה. אם לא כשכבר היתה בת יורשת נחלה נשואה לאיש ממטה. אחר קודם שנאמרה פרשת הסבת נחלה. כמו בפנחס ויאיר. והרי לפי' הריב"ם ז"ל מבואר התם איפכא דאפילו במקום הסבת נחלה הבן יורש את אמו. ובודאי בכל ענין מיירי אפילו כשנשאת אחר שנאמרה פרשת הסבת נחלה: 
<b>איברא</b> שראיתי בתשובות תולדות אדם להרשב"א ז"ל (סי' כ"ז) שכתב בתוך דבריו וז"ל ואין לתמוה מאי שנא דאב יורש בתו בקבר אפי' נכסים שבאו מאמה ואם אמה וכו' כמו שהוכחתי לעיל וכו'. ואין הבן יורש בקבר את אמו להנחיל מי שראוי ליורשו דהיינו אחין מן האב. דדבר זה אין בו תמהון כלל. די"ל דאשמעינן קרא דקפיד אהסבת נחלה. הילכך ירושת הבן שהיא מסבת נחלה. דינו אם הוא יורש בחייו. דליכא בה כולי האי עקירה (כצ"ל עיי"ש). דלא נעקרה לגמרי ממשפחת אם. דבן מיהא כרעא דאמי' הוא. ואי בתר הכי מית וירתי אחיו מן האב ולא מן האם. והשתא הוסבה נחלה ומעקרא לגמרי (כצ"ל עיי"ש) ממשפחת האם. בהא לא קפדינן. כיון דבשעת ירושת הבן מן האם לא הוסבה הנחלה ולא נעקרה. אבל מה שהאב יורש בתו. בהאי ירושה ליכא הסבת נחלה כלל. דאפי' כשהיו הנכסים ברשות האם היו בחזקתו וכו'. ותדע דמשום הכי בעי מנא הני מילי דהאיש יורש את אמו ולא בעי מנה"מ דהאיש יורש בתו ואחותו אף ע"ג דמשמע דיורש וכו'. וכן כתב ר"י בשם ריב"ם ז"ל בשאר ירושות של נשים. כגון בתו או אחותו. פשיטא ליה וכו'. הרי בהדיא כדברי דירושת הבן מחמו מסבת. ולא ירושת האב מבתו וכו' עכ"ל עיי"ש עוד לקמן (סי' כ"ח כ"ט) שהאריך הרבה בטעם זה של הסבת נחלה. ומתבאר מכל דבריו אלו דהך טעמא שייך גם האידנא. אע"פ שלא הקפידה תורה על נשואי בת יורשת נחלה מדור ראשון ואילך. וזה לא יתכן אלא לשיטת הגאונים ז"ל כמו שנתבאר. ומדברי הריב"ם ז"ל שהביא ראיה אין הכרע כלל לפי מה שביארנו לעיל. וביותר יש לתמוה דעפ"ז דן בנדון שבא לפניו למעשה. והרי אפי' לשיטת הגאונים ז"ל עכ"פ הרי לא הקפידה תורה על הסבת נחלה אלא בנחלת המטות בארץ ודוקא ממטה למטה אחר ולא באותו המטה עצמו ממשפחה למשפחה. וכ"ש בחוץ לארץ וכ"ש במטלטלין שמעולם לא הקפידה תורה בהן על הסבת נחלה כלל ואין לזה שום שורש כלל. והיכי יתכן לומר דמשום טעם זה עקרינן משפט הירושה דאורייתא מאחיו מהאב שלא להורישם ע"י הבן שבקבר. אף ע"פ שבלאו האי טעמא דהסבת נחלה הי' הדין נותן שיהא הבן יורש גם בקבר להוריש לאחיו מן האב כמש"כ שם. והנה תשובה זו ושלאחריה אינם להרשב"א ז"ל עצמו. אלא לאחד מגדולי חכמי אשכנז רבינו יצחק בה"ר אליקום ז"ל. והרשב"א ז"ל שם בתשובתו (לקמן סי' ל"א) השיג עליו בכמה פרטים לדינא. אבל על סברתו זו שהאריך בה השואל הרבה. לא השיב כלום. ולפי הנראה לא נחלק עליו בזה עיי"ש. והדבר מתמיה מאוד לענ"ד: 
<b>וראיתי</b> בתשב"ץ (ח"ג סי' שכ"ב) שנשאל בענין זה וז"ל נתעוררת בענין לא תסוב נחלה ממטה למטה אחר. מי שהיו לו בנות נשואות לשבט אחר ולא היו לו יורשין אחרים זולתי נקבות ומת. והבנות הן עומדות במקום הזכרים לירש אביהן. הנה בחלוקת הארץ בדור ההוא תעבור נחלה משבט לשבט. או תאמר שלא ירשו את מורישיהם. וזה אינו כי משפט הירושה לא תשתנה. ומה נעשה ללאו דלא תסוב נחלה ממטה למטה ע"כ תורף דבריך. דע כי הרמב"ן ז"ל נתעורר על זה. ותירץ בזה שלשה תירוצים וכו'. והתירוץ השלישי הוא שלא תסוב נחלה הוא לאו. לומר שאם באותו הדור יש בנות נשואות לשבט אחר. וימות אביהן או אחיהן ותהיינה יורשות נחלה. שאין בניהן ולא בנותיהן יורשים אותן כדי שלא תסוב נחלה ממטה למטה. ותתבטל ירושת הבנים והבעל (כצ"ל) בנכסיהם. ודע כי במושב אחד היינו בבהכ"נ זה לי קרוב ארבעים שנה. הריב"ש ז"ל והרב רבי יצחק בונשתרוק ז"ל ואני הצעיר. ואמר ר"י כי הרמב"ן ז"ל עשה פשט כנגד התלמוד לבטל ירושת הבעל והבנים (כצ"ל) בזה. והיה תמה הרבה כי לא נמצא כן בגמרא. ואמרתי לו אל תתמה בזה. כי כיו"ב מצינו בגמ' (בב"ב קט"ז ע"א) שאמרו שם ויאמרו ירושת פליטה לבנימין ולא ימחה שבט מישראל. אמר ר"י דבי ר"א מלמד שהתנו על שבט בנימין שלא תירש בת הבן עם האחים. הרי שבטלו ירושת התורה כדי שלא תסוב נחלה ממטה למטה. ועשו כן לבני בנימין לפי שלא נשארו שם אלא מעט והארץ היתה גדולה והיתה העברה גדולה ממטה למטה וכו'. והודו לדברי ושבחוני. ואתה יפה נתעוררת עכ"ל עיי"ש. והנה עיקר התמיהא על הרמב"ן ז"ל וגם שאלת השואל לא הבנתי. דמאי קושיא בזה אם גלי קרא שבמקום הסבת נחלה ממטה למטה אחר ליכא משפט ירושה לא להבנים ולא להבעל. אטו דבר אחד יש לנו בתורה כיו"ב. ובפרט לדעת רוב הראשונים ז"ל שלא נאמרה אזהרת הסבת נחלה ממטה למטה אחר אלא לאותו הדור בלבד. וגם אם הקושיא קושיא לא ידענא מאי תירץ הרשב"ץ ז"ל לזה. ומאי ענין ההיא דהתם לכאן. דהתם היינו רק משום דקיי"ל דלצורך שעה ולמגדר מילתא יש כח לחכמים לעקור דבר מה"ת אפי' בקום ועשה. ובפרט בדברים שבממון דהפקר ב"ד הפקר. וכמו שפירש הרשב"ם ז"ל שם במקומו עיי"ש. משא"כ כאן דעיקר הקושיא אינה אלא משום דתרוייהו מעיקר דינא נינהו. דמשפט הירושה ואזהרת לאו דלא תסוב נחלה ממטה למטה אחר. תרוייהו מדאורייתא נינהו. והם סותרין זה את זה. ולקושיא זו לא שייכא ההיא דהתם כלל. אבל עיקר הקושיא בלא"ה לענ"ד לא ידענא מאי היא וכדכתיבנא. ואם לא נמצא כן בגמרא הלא נמצא כן בתורה. דבהדיא כתב קרא לא תסוב נחלה ממטה למטה אחר. ואם אמנם יש מקום לומר בכוונת תמיהתם ע"פ מה שנתעוררנו לעיל לשיטת הגאונים ז"ל. אבל לזה אין מקום כלל לתירוצו של הרשב"ץ ז"ל כמבואר. ואין לנו בזה אלא מה שביארנו לעיל. ועכ"פ ראינו כמה נתחבטו בזה הרשב"ץ וחבריו ז"ל ולדבר מוזר ורחוק היה בעיניהם לומר דאזהרת לא תסוב נחלה וגו' תעקור משפט הירושה. והיאך א"כ יתכן כלל להעלות על הדעת לומר דגם האידנא לדידן בחו"ל ובמטלטלין ושלא ממטה למטה אחר אלא באותו המטה עצמו. שבכגון זה לא הקפיד הכתוב מעולם על הסבת נחלה כלל. יתעקר משפט הירושה שנוהג לדורות עולם ובכל מקום משום טעם הסבת נחלה. כמש"כ בתשובות הרשב"א ז"ל שם. ולכן כל הדברים שם בזה נפלאים בעיני ולא ירדתי לסוף דעתם ז"ל בזה: 
<b>ועכ"פ</b> לפי פי' הריב"ם ז"ל שם ע"פ מה שביארנו דבריו לכאורה מוכח משם שלא כשיטת הגאונים ז"ל. דלשיטתם כיון דלאו דלא תסוב נחלה וגו' איסור בפ"ע הוא. ונוהג לדורות אף ע"פ שהותרו נשואי בת יורשת נחלה להנשא כטוב בעיני'. ודאי אית לן למימר דבמקום הסבת נחלה נעקר משפט הירושה והב"ד מוזהרים על כך שלא להוריד לנחלה אלא את היורשים של המטה שלחלקם נפלה נחלה זו בעת חלוקת הארץ. כמו שנתבאר לעיל. והרי לפי' הריב"ם ז"ל מתבאר שם דאפי' במקום איסור הסבת נחלה יורש האיש את אמו. וא"כ עכצ"ל דלאו דלא תסוב נחלה ממטה למטה אינו איסור בפ"ע. אלא על איסור נשואי בת יורשת נחלה למטה אחר הוא דקאי. ולא להפקיע משפט הירושה אתי. וא"כ כשהותרו נשואי יורשת נחלה לטוב בעיניה. גם עיקר לאו דלא תסוב נחלה הותר מאז ואילך. ושלא כשיטת הגאונים ז"ל. מיהו נראה דמההיא לא איריא שהרי הרשב"ם ז"ל שם לא פירש כן ולפירושו לא מוכח מידי. ועיקר מה שהוקשה לו להריב"ם ז"ל אמאי לא קא בעי נמי מנה"מ דאב יורש את בתו והאח את אחותו. ולמסקנא נמי הנך מנ"ל. נראה דגם לפי' הרשב"ם ז"ל לא קשה מידי. דאיכא למימר דמשום דלהנך כיון דלא אשכח בהדיא ילפותא מקרא להכי הילכך לא קא בעי אלא בהאיש את אמו דאשכח קרא להכי מדכתיב וכל בת יורשת וגו'. וממילא נשמע נמי מיניה לבתו ואחותו. דהרי מאי דצריך קרא להכי לפי' הרשב"ם ז"ל שם. היינו משום דהוה סד"א כיון דכתיב איש כי ימות ובן אין לו וגו'. משמע איש אין אשה לא. ומה"ט נמי ה"א דבאיש המוריש הוא דבן קודם לבת ולא באשה. וא"כ גם באח את אחותו ואב את בתו. רק מהאי טעמא הוא שהיה מקום לומר דאת בנו הוא שיורש ולא את בתו. וכן את אחיו ולא את אחותו. משום דבריש הפרשה איש הוא דכתיב. ועל כל הפרשה קאי למעט אשה שלא תוריש לא את בנה ולא את אביה ולא את אחיה. וא"כ בתר דשמעינן מקרא לענין הבן דאיש לאו דוקא. אלא ה"ה אשה מורשת לבנה. שוב ממילא נשמע דה"ה לענין כולן האמורים בפרשה. וכן מתבאר מדברי הסמ"ג (עשין צ"ו) עיי"ש היטב. ומעתה א"כ אפשר לומר לדעת הגאונים ז"ל דודאי במקום איסור הסבת נחלה לא מיירי התם. דבמקום איסור הסבת נחלה ממטה למטה אחר לא אזלינן בתר משפט הירושה. אלא בעיקר משפט הירושה הוא דמיירי מנ"ל דע"פ משפט הירושה האיש יורש את אמו. ונפק"מ לענין היכא דלא שייך איסור הסבת נחלה. דבהכי הוא דמיירי מתני'. וכגון בשגם אמו היא ממטה האב. או בזה"ז אפי' בארץ ישראל. שאין מטות ישראל ניכרים כל אחד לעצמו. או אפי' בזמן הבית ובמטלטלין או בקרקעות שבחו"ל וכיו"ב: 
<b>אלא</b> שיש מקום להקשות לכאורה לשיטת הגאונים ז"ל מההיא דאמר רבי יצחק דבי ר"א ויאמרו ירושת פליטה לבנימין ולא ימחה שבט מישראל. מלמד שהתנו על שבט בנימין שלא תירש בת הבן עם האחין (שם קט"ז ע"א) עיי"ש. דנשמע מזה דבשאר השבטים היתה בת הבן יורשת עם האחין בנחלת השבט. אע"ג שיש בזה איסור הסבת נחלה. וגם בשבט בנימין הוצרכו לתנאי לצורך שעה. כמו שפרשב"ם ז"ל שם עיי"ש. הא בלא"ה היתה יורשת. אבל הדבר פשוט דלק"מ דהרי בירושת הבת לחוד ודאי לית בה משום הסבת נחלה כל זמן שלא תנשא למטה אחר. וליכא בזה מקום קושיא אלא משום דודאי עיקר תנאם לא היה על הירושה עצמה לבד. דהרי בזה ליכא שום הסבת נחלה כלל. ועכצ"ל שהתנו שלא תירש ותנשא למטה אחר. ושיהיה לבעלה ובניה זכות ירושה בנחלתה. וא"כ יש מקום לדייק מזה דבלא תנאי זה היו בעלה או בניה יורשים אותה. ושלא כשיטת הגאונים ז"ל. אבל באמת הך דיוקא ליתא. דהא לא הזכירו בתנאי זה אלא שלא תירש בת הבן. ומשמע ודאי דעל הירושה עצמה התנו תנאי זה. והיינו משום דאע"ג דודאי בירושה לחודה ליכא הסבת נחלה כלל. מ"מ כמו שבדור ראשון של נוחלי הארץ אסרה תורה גם נשואי בת יורשת נחלה לאחד ממטה אחר. אע"פ שעדיין בנשואין לבד לא היה שום הסבת נחלה כלל כל זמן שלא ירשוה בעלה או בניה. מ"מ לחומר הדבר בדור ראשון אסר הכתוב גם הנשואין מצד עצמן כדי לגדור גדר בפני תקלת הסבת נחלה וכמשכ"ל. הכי נמי גם בדור של מעשה פלגש בגבעה. גדרו גדר בשבט בנימין. משום חומר הדבר לצורך שעה. כמו שפרשב"ם ז"ל שם. והתנו להרחקה יתירה גם על הירושה עצמה. אף ע"פ שלא נשאת עדיין למטה אחר. וא"כ ליכא שום קושיא לשיטת הגאונים ז"ל משם. דודאי רק משום שכך התנו השבטים וגדרו גדר מדעתם. אבל מדינא אפי' בדור ראשון של נוחלי הארץ היתה יורשת בת הבן עם האחין. וגם לפי פירש"י שהביא בש"מ שם שלא התנו אלא שלא תירש אם תנשא לאחד משאר השבטים עיי"ש. דמשמע דכל זמן שלא נשאת למטה אחר לא הפסידוה ירושת נחלתה. מ"מ הרי גם בזה עדיין ליכא אזהרת לא תסוב נחלה וגו' כל זמן שהנחלה ברשותה. ורק משום שכך התנו השבטים לא הורידוה לנחלה הראויה לה ע"פ משפט הירושה. וראיתי בש"מ שם שכתב וז"ל מלמד שהתנו השבטים עם שבט בנימין וכו' פר"ח ז"ל והרא"ם ז"ל שהתנו שכל אשה שישאו שאר השבטים והיא בת נחלה. שתשאר הנחלה לאחי אביה. ואינו מחוור בעיני כלל. חדא דבגירסת הספרים יש שלא תירש בת הבן עם האחין. ועוד דזאת אינה ירושת פליטה לבנימין ושלא ימחה שבטם מישראל. אלא שלא יוסיפו על שבטם נחלה על נחלתם וכו' עכ"ל עיי"ש. וקושיא הראשונה מגירסת הספרים אינה מובנת כלל. דהרי מדברי הר"ח והרא"ם ז"ל שהביא מבואר בהדיא דגם גירסתם כך היא. אלא שהם מפרשים שלא היה התנאי של השבטים אלא לטובת עצמם. דבת הבן משבטיהם שתנשא לאיש משבט בנימין לא תירש עם האחין. משום שבכך מסבת נחלת שאר השבטים לשבט בנימין אם תמות וירשוה בעלה או בנה שהם משבט בנימין. וראיתי בהגהות דק"ס שם שהביא גירסת ש"ס כת"י רומי שלא תירש בן הבת. וכתב שם דזו היתה גירסת הר"ח והרא"ם ז"ל ושע"פ זה מובנים דברי הש"מ שם עיי"ש. ודברי שגגה הם. דמדברי הר"ח והרא"ם ז"ל מבואר בהדיא שגירסתם בזה היא כגירסא שלפנינו כמש"כ. ובלתי ספק נשתבשו כאן דברי הש"מ. ויש שם השמטה. וכצ"ל דבגירסת הספרים יש שהתנו השבטים <b>על</b> שבט בנימין שלא תירש בת הבן עם האחין. וכוונתו להוכיח מלשון <b>על</b> שבט בנימין. דבגירסת הר"ח והרא"ם ז"ל היה כתוב שהתנו השבטים <b>עם</b> שבט בנימין. וכן גירסת כת"י רומי שהביא בדק"ס שם. וכן גירסת הילקוט (סוף שופטים) עיי"ש. ולגירסא זו ודאי משמע כפי' הר"ח והרא"ם ז"ל שהשבטים התנו כן לטובת עצמם עם שבט בנימין. ועל זה הקשה בש"מ דבגירסת הספרים יש שהתנו השבטים <b>על</b> שבט בנימין. ומלשון זה משמע שלטובת שבט בנימין ולתקנתם הוא שהתנו כן. אבל ודאי גם הר"ח והרא"ם ז"ל גירסתם שלא תירש בת הבן. וגם מה שהביא בהגהות שם מפי' הר"א אב"ד ז"ל כת"י והריטב"א כת"י שכתבו הכי גרסינן על שבט בנימין שלא תירש בת הבן וכו'. והריטב"א ז"ל הוסיף עוד שאר השבטים התנו כן לזכות שבט בנימין. ומזה הוכיח בהגהות שם שגם לפניהם היתה גירסת כת"י רומי בן הבת. והגיהו כגירסא שלפנינו עיי"ש. וגם בזה טעה דהדבר ברור דגם הראב"ד והריטב"א ז"ל לא באו להגיה אלא <b>על</b> במקום <b>עם</b> שהיה בגירסא שלפניהם: 
<b>ובלא"ה</b> עיקר גירסת כת"י רומי תמוה מאוד. דמלבד דאינו מובן לשון שלא <b>תירש</b> בן הבת. דהרי על בנה של הבת קאי. וא"כ מאי שלא <b>תירש</b> דקאמר. הול"ל שלא <b>יירש</b>. בלא"ה עיקר הדבר תמוה לפי גירסא זו דהא גם ע"פ משפט הירושה אין לבן הבת שום זכות בנחלה עם האחין של אמו. ולא הוצרכו השבטים להתנות על זה. ואין מובן לגירסא זו לכאורה כלל. ואמנם נראה דלגירסא זו ע"כ צריך לפרש דבן הבת דקאמר היינו בת שכבר יש לה בן. והיינו לומר שלא התנו שלא תירש עם האחין אלא על בת שכבר נשאת למטה אחר וכבר יש לה בן מבעלה זה. משום שבענין זה הדבר קרוב יותר לבוא לידי הסבת נחלה. דבנשואין לחוד אכתי אפשר שתתגרש או שימות הבעל בחייה. ולא יבוא לידי הסבת נחלה. משא"כ בבן דשכיח יותר שתמות האם קודם לבנה. וגם סתמא דמילתא הבן ישא אשה ויוליד בנים. ולכן רק בענין זה ראו השבטים צורך נחוץ להתנות שלא תירש עם אחיה. ומ"מ גם לפ"ז ליכא שום קושיא מהתם לשיטת הגאונים ז"ל. שהרי גם בענין זה אכתי ליכא בירושת הבת אזהרת לאו דלא תסוב נחלה ממטה למטה אחר. כל זמן שהנחלה ברשותה בחייה ואין שום זכות בה לא לבעלה ולא לבנה. ולהכי דוקא משום שכך התנו השבטים ותקנו למיגדר מילתא לצורך שעה לטובת שבט בנימין. כפי' הרשב"ם ז"ל שם. דבלא"ה ודאי היתה יורשת ע"פ משפט הירושה. ונראה ראי' לשיטת הגאונים ז"ל בזה מדאמרינן התם (לקמן ק"כ ע"א) א"ר יהודה אמר שמואל בנות צלפחד הותרו להנשא לכל השבטים שנאמר לטוב בעיניהן תהיינה לנשים. אלא מה אני מקיים אך למשפחת מטה אביהן תהיינה לנשים. עצה טובה השיאן הכתוב שלא ינשאו אלא להגון להן. מותיב רבה אמור אליהם לאותן העומדים על הר סיני. לדורותיכם אלו דורות הבאים. אם נאמר אבות למה נאמר בנים ואם נאמר בנים למה נאמר אבות. מפני שיש באבות מה שאין בבנים ויש בבנים מה שאין באבות. באבות הוא אומר וכל בת יורשת נחלה. והרבה מצות נצטוו בנים שלא נצטוו אבות. הא מפני שיש באבות שאין בבנים ויש בבנים מה שאין באבות. הוצרך לומר אבות והוצרך לומר בנים. קתני מיהת באבות הוא אומר וכל בת יורשת נחלה. הוא מותיב לה והוא מפרק לה לבר מבנות צלפחד. וכתבו בתוס' שם וז"ל מתיב רבה אמור אליהם לדורותיכם וכו'. תימא לרשב"א דמה צריך להקשות מברייתא. מקרא הו"ל לאקשויי דכתיב לא תסוב נחלה. ואור"י דה"א עצה טובה קמ"ל עכ"ל עיי"ש. וביאור דבריהם דאע"ג דקרא דוכל בת יורשת נחלה וגו' אי לאו ברייתא הוה סד"א דלא קאי אלא לדורות הבאים ולא לדורן של בנות צלפחד. וכדמשמע מדקאמר קתני מיהת באבות הוא אומר וכו'. מ"מ קרא קמא דלא תסוב נחלה לבני ישראל ממטה אל מטה וגו'. דכתיב אצל הציווי שלבנות צלפחד ע"כ אי אפשר לומר דלא קאי אלא לדורות הבאים. ולכן שפיר תמה הרשב"א ז"ל דמקרא הו"ל לאקשויי. אבל מה שתירץ הר"י ז"ל דה"א עצה טובה קמ"ל. הוא דחוק טובא. ולא משמע הכי מדקאמר התם אלא מה אני מקיים אך למשפחת מטה אביהן תהיינה לנשים. עצה טובה השיאן הכתוב וכו'. ואם איתא הו"ל למימר נמי ומה אני מקיים ולא תסוב נחלה וגו' עצה טובה קמ"ל. אלא ודאי הך קרא לא מתפרש כך. וגם מגופי' דקרא לא משמע הכי. וא"כ ודאי תמיהת הרשב"א ז"ל תמיהא גדולה היא: 
<b>ואמנם</b> כל זה לפי מה שהבינו התוס' וסייעתם דקרא דלא תסוב. נמי על הנשואין קאי. שלא תסוב ע"י הנשואין. ואדלעיל מיני' קאי. והכל איסור אחד הוא. וכשהותרו הנשואין בדורות הבאים הותרה ג"כ הסבת נחלה. אבל לשיטת הגאונים ז"ל דאזהרת לא תסוב נחלה איסור בפ"ע הוא. להזהיר הצבור והב"ד. והיא מצוה הנוהגת לדורות גם לאחר שהותרו נשואי בת יורשת נחלה למטה אחר. אין בזה מקום תימה כלל. דודאי אפילו לרב יהודה אמר שמואל דאמר דבנות צלפחד הותרו להנשא לכל השבטים. היינו רק היתר הנשואין בלבד. אבל ודאי חיסור הסבת נחלה ממש דנפק"ל מקרא דלא תסוב נחלה וגו'. היה נוהג גם לדידי' אפי' בבנות צלפחד עצמן. שאם היו נשואות למטה אחר ומתו. לא היו יורשים אותן לא בעליהן ולא בניהן משום אזהרת לא תסוב נחלה וגו'. וא"כ אין מקום כלל לתמיהת הרשב"א ז"ל. דודאי לא הוה מצי לאקשויי אלא מברייתא דקתני דגם עשה דכל בת יורשת נחלה וגו'. דהיינו איסור הנשואין של בת יורשת נחלה למטה אחר. נהג באבות. אבל מקרא דלא תסוב נחלה וגו'. ליכא שום קושיא כלל כמו שנתבאר. ובהכי ניחא ג"כ מאי דקשה לכאורה במאי דפריך מברייתא לשמואל. והא אפשר לומר דלשמואל ס"ל כרבי דאמר (לעיל ק"ט ע"ב. ולקמן קמ"ז ע"א) בכולן נאמרה בהן נתינה וכאן נאמרה העברה אין לך שמעביר נחלה משבט לשבט אלא בת. הואיל ובנה ובעלה יורשין אותה עיי"ש. וא"כ כיון דגם בבנות צלפחד כתיב (פרשת פנחס) והעברת את נחלת אביהן להן. ע"כ היינו משום שבכך מעבירות נחלה משבט לשבט אם ינשאו לשבט אחר. וא"כ מתבאר ע"כ מזה שהותרו להנשא לכל השבטים כטוב בעיניהן. אבל ברייתא איכא למימר דאתיא כשאר תנאי דלא דרשי לקרא הכי. ועי' מכילתא (פרשת בא פי"ח). הילכך ס"ל דגם הן לא הותרו. אבל לשיטת הגאונים ז"ל ניחא שפיר דהרי בלא"ה לשיטתם אפילו אם תנשא לשבט אחר לא תעבור הנחלה לשבט אחר. משום אזהרת לא תסוב נחלה וגו'. ועכצ"ל דלא קרי לה קרא העברה אלא משום חשש תקלת העברת נחלה. כיון שע"פ משפט הירושה בנה ובעלה יורשים אותה. וכמו שנתבאר לעיל. וא"כ מהאי טעמא גם בבנות צלפחד כתיב בהו העברה משום חשש תקלה כזו. דאפילו את"ל שגם הן היו אסורות להנשא למטה אחר. מ"מ הרי אפשר שינשאו באיסור או בשגגה וכיו"ב. דבלא"ה מאי דקאמר רבי דלהכי כתיב בבת והעברתם. משום שמעברת נחלה משבט לשבט. אטו ברור לן שתנשא לשבט אחר. הרי אפשר שלא תנשא אלא למטה אביה. כמו שעשו באמת בנות צלפחד. ולא תעבור הנחלה לשבט אחר. אלא ודאי אעפ"כ קרי לה קרא העברה. משום שאפשר שתבא לידי העברת נחלה. וא"כ אף אנן נימא הכי. דאע"פ שיש איסור בדבר. מ"מ הרי אפשר שתבוא לידי כך. ועכ"פ מבוארו דמשם סייעתא לשיטת הגאונים ז"ל: 
<b>וראיתי</b> בתשובות הרשב"ש (סי' תצ"ג) שכתב ג"כ בפשיטות דאיסור הסבת נחלה נוהג לכל הדורות. ויסוד דבריו הוא ע"פ סוגיא דתלמודא בב"ב שם. אלא שכל דבריו שם נפלאים ומתמיהים מאוד אצלי. שכתב שם וז"ל מש"כ רש"י ז"ל (בפרשת בא) גבי פסח דאמר קרא וחגותם אותו חג לה' לדורותיכם שומע אני מיעוט דורות שנים ת"ל חוקת עולם. והקשו עליו בנמוקי הצרפתים (כן הוא בחזקוני שם) דהא בפרק יש נוחלין אמרינן גבי בנות צלפחד שלא הותרו לינשא חוץ לשבטם. שאני התם דכתיב לדורותיכם. משמע כל דורותיכם לעולם הוא. יש לומר משום דפסח ראשון פסח מצרים ולא פסח דורות וכו'. והוה משמע שלא יעשו פסח אלא במצרים. אלא דבתר הכי אמר קרא והיה היום ההוא לכם לזכרון וחגותם אותו חג לה' לדורותיכם. שומע אני כיון שאמר לכם. לדורותיכם. שלא נאמרה צוואת וחגותם אותו אלא לכם או לדורותיכם. דלכם משמע אותן המצויין שם שהם גדולים וחייבים במצות. וכשבא לדורותיכם הייתי שופט שלא בא אלא להוסיף אף הקטנים וכו'. אבל הדורות הבאים לא וכו'. אבל בבנות צלפחד דטעמא הוא משום העברת נחלה. ואותו טעם הוא נמשך לאלפי דורות כל זמן שאותו טעם קיים. משמע לדורותיכם לעולם. ואי לאו דאמר בריש קרא אמור אליהם דמשמע לאותן העומדים על הר סיני. לא הוה צריך לדורותיכם למידרש לדורותיכם הבאים. ומיעוטא דאמור אליהם נתבטל בריבויא דלדורותיכם. וכדאמרינן התם לשתוק קרא מיניה ואנא ידענא דלדורות הוא. מידי דהוי אשאר מצות. אלמא דכשם שכל שאר מצות לדורות. כך פרשה שלא ינשאו השבטים זה לזה לדורות. ולא איצטריך ריבויא לדורות דהכא. אלא משום מיעוטא דאמור אליהם וכו' עכ"ל עיי"ש. הרי דפסיקא ליה להרשב"ש ז"ל דאיסור הסבת נחלה נוהג לדורות עולם כשיטת הגאונים ז"ל. אלא שכל דבריו ז"ל מתחילתן עד סופן דברי תימא הן. ולא ידענא מאי אידון בהם. דבתחילה מה שכתב דאמרינן שם שאני התם דכתיב לדורותיכם. אמת שכן הוא גם בדברי החזקוני שם עיי"ש. אבל בלא ספק ט"ס הוא שם. וצ"ל לדורותם. כדאיתא בגמרא שם. וגם מה שהבין הרשב"ש ז"ל דמאי דקאמר שאני התם דכתיב לדורותם קאי על מצות הסבת נחלה דבפרשת בנות צלפחד. זה ליתא. דהתם לא כתיב כלל לא לדורותיכם ולא לדורותם. ולא קאי התם אלא על פרשת שחוטי חוץ. וגם מה שהבין הרשב"ש ז"ל דמאי דקתני התם בברייתא אמור אליהם לאותן העומדים על הר סיני. לדורותיכם אלו דורות הבאים. קאי ג"כ על פרשת הסבת נחלה דבנות צלפחד. ג"כ ליתא כלל. דבההיא פרשה לא כתיב לא אמור אליהם ולא לדורותיכם. אלא קאי על פרשת אוכל קדשים בטומאת הגוף (פרשת אמור כ"ב ג'). וברייתא זו היא בספרא (שם פ"ד) עיי"ש. וביותר הדבר נפלא מאי דפסיקא ליה דגם איסור נשואי בת יורשת נחלה נוהג לדורות עולם מדכתיב ביה לדורותיכם. ולא ידענא מה ראה לומר כן. והרי בההיא ברייתא גופא מבואר איפכא. דקתני באבות הוא אומר וכל בת יורשת נחלה. ובהדיא קתני שהיא מצוה שבאבות שאין בבנים. וגם בגמרא קאמר עלה באבות אין בבנים לא. מאי משמע. אמר רבא אמר קרא זה הדבר. דבר זה לא יהא נוהג אלא בדור זה. ועל זה קאמר א"ל רבה זוטי לר"א אלא מעתה זה הדבר דשחוטי חוץ הכי נמי דלא יהא נוהג אלא בדור זה. ומשני שאני התם דכתיב לדורותם עיי"ש. הרי בהדיא דמצות וכל בת יורשת נחלה אימעיטא מקרא שאינה נוהגת אלא באותו הדור של בנות צלפחד בלבד. וקרא דלדורותם לא כתיב אלא בפרשת שחוטי חוץ. וסוגיא זו שנויה לקמן (קכ"א ע"א) ומשולשת ג"כ סוף תענית עיי"ש. ודבר זה פשוט ומבואר ואין חולק בו. דגם לדעת הגאונים ז"ל רק לאו דלא תסוב נחלה וגו' הוא שנוהג לדורות. אבל איסור הנשואין ממטה למטה לכ"ע לא נהג אלא בדור ראשון של נוחלי הארץ בלבד וכמו שנתבאר: 
<b>ואמנם</b> עדיין ראוי לבאר לשיטת הגאונים ז"ל ההיא דתנן (פ"ח דערכין כ"ח ע"א) מחרים אדם מצאנו ומבקרו ומשדה אחוזתו וכו' עיי"ש. ודבר זה מוסכם לכולהו תנאי. ולא פליגי התם אלא אם החרים את כל שדי אחוזתו אם מוחרמים או לא. כדילפי' התם מקראי לכל מר כדאית ליה עיי"ש. אבל מקצתן לכ"ע שרי אפילו לכתחילה. והשתא לשיטתם קשה לכאורה כיון דהחרמים הם לכהנים לצמיתות. א"כ נראה דאיכא בהכי אזהרת לאו דלא תסוב נחלה וגו'. ומנ"ל לומר דשרי להחרים שדה אחוזתו לכתחילה ולהעביר נתלה מכל שבטי ישראל לשבט לוי. ואע"ג דהתם בהדיא גלי קרא דכתיב אך כל חרם אשר יחרים איש וגו' ומשדה אחוזתו וגו'. מ"מ כיון דלאו דלא תסוב נחלה וגו' נוהג בכל הדורות. מנ"ל דשרי להחרים שדה אתוזתו לכתחילה. ודילמא לא קאמר קרא אלא דהחרם חל בדיעבד. אבל לכתחילה ודאי מוזהר עלה בלאו דלא תסוב נחלה וגו'. דבדאי לאיסורא מצי מיירי קרא כדמסקינן בפרק הערל (ע"ח ע"א) עיי"ש. מיהו לזה אפשר לומר דכיון דכתיב כל חרם קדש קדשים לה'. וגמרינן מיניה התם (בערכין כ"ט ע"א) דחרמי כהנים כל זמן שהן בבית הבעלים הרי הן כהקדש לכל דבריהם עיי"ש. וא"כ בההיא שעתא דאקדיש ומחרים אינו אלא כמקדיש לגבוה. וכהנים בתר הכי משולתן גבוה הוא דקא זכו. הילכך לא קרינן בה לא תסוב נחלה ממטה למטה אחר. אלא דקשה לכאורה דלר"מ דאמר מתנה אינה חוזרת ביובל. דמכר הוא דאמר רחמנא ליהדר ביובל. מתנה לא. כדאמרינן התם (סוף פ"ח דערכין) עיי"ש. א"כ יהא אסור ליתן משדה אתוזותיו מתנה לחבירו שממטה אחר. דבשלמא מכירה כיון שחוזרת ביובל לית בה משום הסבת נחלה ממטה למטה אחר. כדמשמע להדיא מקרא (פ' מסעי). דכתיב ואם יהי' היובל לבני ישראל ונוספה נחלתן וגו'. אבל מתנה לר"מ שאינה חוזרת ביובל. נראה דהו"ל בכלל אזהרת לא תסוב נחלה וגו'. אלא דגם בזה אפשר לדון ולומר דלאו דלא תסוב נחלה. כיון דבהסבת נחלה דרך ירושה הוא דכתיב. אין לנו אלא בהסבה דרך ירושה בלבד. דמסתמא היא בע"כ של בעל הנחלה. אבל מתנה דמדעתי'. אפשר שלא הקפידה תורה. דכיון דשלו היא הרשות בידו ליתנה לכל מי שירצה. ולא איכפת לן בשבטו דלא ניחא להו בהכי. משא"כ בירושה דמשמת הוחזקה נחלה לאותו שבט. קאי עלה באזהרת לא תסוב נחלה וגו'. ובהכי הוה אתי שפיר נמי מאי דאקשינן לעיל מחרמי כהנים. אלא דמדברי המדרש תנחומא שהבאתי לעיל מתבאר להדיא דאפילו מכירה דמדעתי' הו"ל בכלל אזהרת לא תסוב נחלה וגו'. ומיהו עיקר קושיא זו יש לדחות. דכיון דלא קאמר ר"מ אלא דמתנה אינה חוזרת ביובל. איכא למימר דאין הכי נמי דמהאי טעמא אינו רשאי ליתן מתנה משדה אחוזותיו אלא לאנשי שבטו. אבל לשבט אחר מוזהר עלה בלאו דלא תסוב נחלה וגו'. דכיון דלדידי' אינה חוזרת ביובל. הו"ל בכלל הסבת נחלה ממטה למטה אחר. ואדרבה מהתם יש מקום להביא ראיה לשיטת הגאונים ז"ל ע"פ מה שהקשה במרכבת המשנה (ת"ג הלכות שמיטה פי"א ה"ט) לר"מ דאמר מתנה אינה חוזרת ביובל. ממקרא מלא דכתיב (יחזקאל מ"ו י"ז) וכי יתן מתנה מנחלתו לאחד מעבדיו והיתה לו עד שנת הדרור ושבת לנשיא. הרי מפורש להדיא דגם מתנה חוזרת ביובל. אבל לפמש"כ ניחא שפיר. ואדרבה לר"מ אתי הך קרא שפיר טפי. דלכאורה קשה מה שמחלק הכתוב בין בנו לעבדו. דכתיב כי יתן מתנה לאיש מבניו נחלתו היא לבניו תהיה וגו'. וכי יתן מתנה מנחלתו לאחד מעבדיו וגו'. הא ודאי לרבנן דס"ל דמתנה נמי חוזרת ביובל. אין שום חילוק בין בנו לאחר. דגם כשנתן מתנה לבנו נמי חוזרת ביובל. אבל אליבא דר"מ ניחא שפיר. דקרא מילתא פסיקתא נקט בנו ועבדו. וכל עיקרו לא בא אלא לחלק בין נותן לאחד משבטו לנותן לאחד משאר כל השבטים. ונקט בנו דודאי אי אפשר שלא יהא משבטו. והוא הדין לאחר שכיו"ב. ונקט עבדו דמילתא פסיקתא הוא שאינו משבטו. ובודאי אית ביה משום אזהרת לא תסוב נחלה ממטה וגו'. והוא הדין לאחר שכיו"ב. שאם נתן לבנו וכיו"ב שהוא משבטו אינה חוזרת ביובל. וזהו שכתב קרא לבניו תהיה וגו'. אבל לעבדו וכיו"ב שאינו משבטו. ע"כ תוזרת עכ"פ בשנת היובל כדי שלא יעבור בלאו דלא תסוב נחלה וגו'. וע"כ לא היה דעתו ליתן לו אלא עד שנת הדרור בלבד. אבל לרבנן דר"מ קשה מקרא קמא אמאי בבנו אינה חוזרת ביובל. וכבר ביארנו בזה לעיל (לאוין רנ"ה) עיי"ש. וא"כ עכ"פ מתבאר דמצד זה ג"כ ליכא שום גמגום בשיטת הגאונים ז"ל דלאו דלא תסוב נחלה ממטה למטה אחר נוהג לדורות: 
<b>ונראה</b> ראיה מבוארת לשיטת הגאונים ז"ל מדתניא בתוספתא (סוף פ"ו דבכורות). רבי יוחנן בן ברוקה אומר היורש את אשתו. בני משפחה נותנין לו מעות ומוציאין מידו שנאמר לא תסוב נחלה ממטה למטה אחר עיי"ש. הרי מבואר מזה להדיא כדעת הגאונים ז"ל דלאו זה נוהג לדורות. אלא דלר"י בן ברוקה ס"ל דמ"מ כיון דירושת הבעל דאורייתא. אין לבטל משום זה לגמרי ירושה דאורייתא. ואף דגוף הקרקע אינה יוצאת מנחלת המטה. ומוציאין אותה מידו משום אזהרת לאו דלא תסוב נחלה ממטה למטה אחר. מ"מ חייבין מיהת ליתן לו הדמים. אלא דבמשנתנו (סוף פ"ח דערכין) דתנן ר"י בן ברוקה אומר אף היורש את אשתו יחזיר לבני משפחה וינכה להם מן הדמים. פרכינן עלה התם בגמרא מאי קסבר אי קסבר ירושת הבעל דאורייתא. אמאי יחזיר לבני משפחה. ואי קסבר ירושת הבעל דרבנן. דמים מאי עבידתייהו. ומשני לעולם קסבר ירושת הבעל דאורייתא: והכא במאי עסקינן כגון שהורישתו אשתו בית הקברות ומשום פגם משפחה אמור רבנן לישקול דמי וליהדר וכו'. ומאי ינכה להם מן הדמים דמי קבר אשתו עיי"ש. והנה מאי דהך אוקימתא דתלמודא בדברי ר"י בן ברוקה היא נגד המבואר בתוספתא שם. אין בזה קושיא כ"כ דכבר אשכחן כיו"ב בדוכתי טובא בתלמודא דלא הוה שמיעא להו לאמוראי ברייתות דתוספתא. וכמש"כ הראשונים ז"ל בכמה דוכתי. ועדיפא מינה אשכחן דזימנין אע"ג דידעי רישא דברייתא לא הוה שמיעא להו סיפא דידה. וכמש"כ הרמב"ן ז"ל בחולין (ע"ד ע"א) עיי"ש בדבריו. וכ"כ הרשב"א ז"ל (בפרק במה טומנין מ"ח ע"א) דיש כיו"ב הרבה בתלמוד עיי"ש בדבריו. וכן אשכחן בשאר ראשונים. אלא דקשה לכאורה דגם בעיקר דינא הך סוגיא היא איפוך המבואר בתוספתא שם. דהא בסוגיא דהתם מבואר דאם ירושת הבעל היא מדאורייתא לא צריך להחזיר לבני המשפחה. ובתוספתא קתני בהדיא דיש בזה לאו דלא תסוב נחלה. ומזה לכאורה תיובתא לשיטת הגאונים ז"ל. דהא כיון דסוגיא דתלמודא היא איפכא ממה שמצינו בתוספתא. ודאי אית לן למינקט להלכה עיקר כתלמודין: 
<b>איברא</b> דלאו כללא הוא להגאונים ז"ל דכבר אשכחן בכמה דוכתא להגאונים ז"ל במקום דדחיקא להו אוקימתא דתלמודא דידן נטו מאוקימתא דתלמודין ונקטו נעיקר כמתבאר ע"פ התוספתא או אפי' ע"פ הירושלמי. וכן מבואר בדברי רבינו הגאון ז"ל גופי' בספרו האמונות והדעות (מאמר חמישי עמוד פ"ח. דפוס לייפציג). שעזב אוקימתא דתלמודין (פ"ק דקידושין ל"ט ע"ב) בפירושא דמתני'. ונקט לעיקר אוקימתא דירושלמי (שם פ"ק ה"ט) עיי"ש היטב. והיינו משום דלישנא דמתני' משמע יותר כאוקימתא דירושלמי. וכן הביאו הרמב"ן והרשב"א ז"ל (בגיטין ע"ג ע"א) וכן הרא"ש ז"ל שם (פרק מי שאחזו סי' ד') בשם רבינו חננאל ז"ל דשבק תלמודא דידן ונקט לעיקר כאוקימתא דתוספתא וירושלמי עיי"ש בדבריהם. ועדיפא מינה כתב הרשב"א ז"ל ביבמות (ק"ג ע"א) בשם הגאונים ז"ל שסמכו לדינא על ברייתא שבספרי שהיא נגד ברייתא שבתלמודא דידן עיי"ש בדבריו. ובדרכם זו הלך ג"כ הרמב"ם ז"ל כמש"כ בתשוב' מהרי"ק (סי' ק') ובתשו' תמת ישרים (סי' ק"ע) עיי"ש. ועי' מש"כ הרשב"א ז"ל ביבמות (ריש פרק יש מותרות פ"ד ע"א) והה"מ (פי"ד מהלכות נזקי ממון הלכה ט"ו) ובסמ"ג (לאוין ש"ד) ובתשו' מהרי"ל (סוף סי' רכ"א) ובתוס' יו"ט (שקלים פ"ו מ"ה) ובלח"מ (הלכות איסורי מזבח פ"ד ה"י. ופ"ג מהלכות סנהדרין ה"א) ובתשו' חכ"צ (סי' קס"ו) ועוד בכמה דוכתי: 
<b>אבל</b> נראה דכאן אין צריך לזה. דבלא"ה איכא למימר דליכא הכא שום קושיא וסתירה מהתוספתא לסוגיא דתלמודא דהרי בלא"ה ודאי עכצ"ל דהך ברייתא דתוספתא ותנא דמתני' פליגי אהדדי אליבא דרבי יוחנן בן ברוקה. דהרי מדלא קתני בתוספתא דינכה להם מן הדמים. כדקתני במתני'. משמע ודאי דלהך תנא דתוספתא ריב"ב לא מיירי בההוא גוונא דמיירי בי' תנא דמתני' בדינא דריב"ב. ונראה דלתנא דתוספתא מיירי ריב"ב בשהיתה נשואה לאיש ממטה אחר. ומשום לאו דלא תסוב נחלה נגע בה. כמבואר להדיא שם בתוספתא. ובזה דברי ר"י בן ברוקה מבוארים על נכון ולית בהו שום פירכא. אבל לתנא דמשנתנו ע"כ ליכא לפרושי הכי. דא"כ מאי וינכה להם מן הדמים דקאמר. וכדמתבאר מלישנא דתלמודא התם. דקאמר באוקימתא דמוקי התם מילתא דריב"ב ומאי ינכה להם מן הדמים וכו' עיי"ש. דמשמע מזה דמעיקרא נמי הך לישנא דריב"ב במתני' הוא דהוה קשה לו לתלמודא. וכן כתב הרא"ה ז"ל (בכתובות שם) מטעם אחר עיי"ש בדבריו. ואף דמפי רש"י ז"ל (שם. ובכתובות שם) משמע דמעיקרא הוה ניחא לי' ההוא לישנא דמתני' עיי"ש. כבר נדחק הראנ"ח ז"ל (בחי' שם בכתובות) בכוונתו בזה עיי"ש בדבריו שהם דחוקים מאוד. ודברי רש"י ז"ל אינם מובנים בזה ואכמ"ל בזה. וא"כ נראה דודאי הוה מצי לאוקמי מילתא דריב"ב גם במתני' בההוא גוונא דתוספתא. שהיתה נשואה לאיש ממטה אחר. ומשום לאו דלא תסוב נחלה וגו'. אי לאו דקתני וינכה להם מן הדמים. ולהכי הוכרח תלמודא לאוקמי מתני' בשהיתה נשואה לאיש ממטה אביה. דלא שייכא בה אזהרת לא תסוב נחלה וגו'. וע"כ מטעמא אחרינא אתי עלה תנא דמתניתין אליבא דריב"ב. ומיירי בשהורישתו בית הקברות. ומשום טעמא דפגם משפחה אתי עלה. דלפ"ז ניחא שפיר מאי דקתני וינכה להם מן הדמים. וגם מעיקרא הך לישנא דריב"ב במתניתין הוא דהוה קשה לו. אלא דלא אסיק למילתי' אלא במסקנא. וא"כ לענין עיקר דינא ודאי לא סתרי אהדדי סוגיא דתלמודא והתוספתא כלל. דע"כ משנתנו לא מיתוקמא באנפא אחרינא. אע"ג דודאי הך אוקימתא דתלמודא דחיקא טובא. כמו שכבר תמהו עלה בתוס' בסוגיא דכתובות שם. דכיון דרק משום טעמא דפגם משפחה הוא דאתי עלה. אמאי אינו מחזיר אלא ביובל ונדחקו שם בזה הרבה עיי"ש. אבל להתוספתא מטעם אזהרת לאו דלא תסוב נחלה ניחא שפיר. דליתא לאזהרה זו אלא כשאינו מחזיר ביובל כמשכ"ל. אלא דע"כ לא הוה מצי תלמודא לאוקמי מתניתין בהכי כדכתיבנא. והשתא לפ"ז מתבאר דלא מיבעי דשום קושיא ליכא לשיטת הגאונים ז"ל מההיא דהתם. אלא אדרבה מהתם ראי' מוכחת לשיטתם. וא"כ יפה עשו הגאונים ז"ל שמנו לאו זה במנין המצות משום דהו"ל לאו הנוהג לדורות. ואף ע"ג דהאידנא בעונותינו נתבלבלו השבטים ואין איש מכיר שבטו. ואין לנו לא מטות ולא נחלות. מ"מ לא משום זה הו"ל לאו שאינו נוהג לדורות כידוע. והרבה מצות כיו"ב נמנו לכ"ע במנין המצות. ועי' מש"כ הרמב"ם ז"ל בסה"מ (עשין קפ"ז): 
@00פרשה כח. 
<b>והבכור פי שנים יכיל.</b> זו היא פרשת משפט הבכורה שמנו הבה"ג וסייעתו ז"ל. ובאזהרותיו שע"פ עשה"ד (דבור כבד) כתב רבינו הגאון ז"ל <b>סדר נחלות פי שנים.</b> ואין דבריו אלו מבוררים אם כוונתו בזה למנות סדר נחלות ומשפט הבכורה במצוה אחת. וזה כדעת הרמב"ם ז"ל וסייעתו. וא"כ צריך לומר דכאן שמנאן שתים חזר בו מדעתו שם. או דכוונתו גם שם למנותן שתים. וסדר נחלות היא מצוה בפ"ע. ופי שנים מצוה בפ"ע. וזה נכון יותר שלא נצטרך לומר שחזר בו. ולשון <b>יכיל</b> שכתב כאן. נראה שהוא מלשון הכתוב לא יוכל לבכר וגו'. כלומר שאינו יכול אלא להורישו פי שנים. ואי אפשר לו לבטל משפט הבכורה בשום ענין. והנה כבר הבאתי לעיל (פרשה כ"ו) דברי הרמב"ן ז"ל בלאוין המחודשים שלו (מצוה י"ב). שכתב שיש בזה עשה ול"ת מדכתיב את הבכור בן השנואה יכיר לתת לו פי שנים. וזו מצות עשה שחייבו הכתוב להכירו בבכור ולתת לו פי שנים. וכתיב לא יוכל לבכר את בן האהובה על פני בן השנואה הבכור וגו'. וזו היא מניעה ואזהרת לאו. ואם אמר האב במותו איש פלוני בני בכור לא יירש פי שנים. או שאמר שיקח הפשוט עם הבכור בשוה. עבר על הלאו הזה. ובעשה. וכתב דהרמב"ם ז"ל שכחן שתיהן. אבל הבה"ג נזכר בזו המצוה. שאמר בפרשיות המשלימות לו מצות עשה <b>פרשת נחלות. ופרשת משפט הבכורה</b> עכת"ד ז"ל בקצרה. וכן כתב בנמוקיו על התורה (פרשת תצא כ"א ט"ו) עיי"ש. והנה גם לפי דבריו לא מנה גם הבה"ג אלא העשה דאת הבכור בן השנואה יכיר בלבד. אבל לאו דלא יוכל לבכר גם הבה"ג לא מנה. והדבר תמוה אצלי אמאי לא ביאר טעמו של הבה"ג שהשמיט לאו זה. אף שדרכו בכל כיו"ב למנות שניהם. ובפרט דלפמש"כ הרמב"ן ז"ל שם הדבר מבואר בספרי להדיא דקרא דלא יוכל לבכר הוא אזהרת לאו. ממה שאמרו שם לא יוכל לבכר מלמד שאינו רשאי לבכר. יכול לא יבכר ואם בכר יהא מבוכר ת"ל לא יוכל לבכר. הא אם בכר אינו מבוכר עיי"ש. וא"כ אמאי לא מנה הבה"ג ז"ל לאו זה. ואמאי לא השיג אלא על הרמב"ם ולא על הבה"ג. וגם מש"כ דכוונת הבה"ג למנות עשה דיכיר. תמוה אצלי טובא. דהרי עשה זו לפי מה שביאר הרמב"ן ז"ל גופי' ענינה מצות המוטלת חובה על האב היא. והו"ל מצוה המסורה ליחיד ומקומה במנין שאר העשין. וא"כ לא הו"ל להבה"ג ז"ל למנותה במנין הפרשיות. שהן מצות המסורות לצבור ולב"ד ולא ליחידים וגם עיקר דבריו בעשה זו צ"ע אצלי טובא: 
<b>ומלבד</b> דאין שום מקור לזה בשום דוכתא. אדרבה משמע איפכא מדברי הספרי גופי' שהביא שם. דמדלא אמרו שם כן אלא אקרא דלא יוכל לבכר. ולא על קרא דהבכור בן השנואה יכיר. ולא אמרו דזו היא מצות עשה כדרך הספרי בשאר מקומות כיו"ב. משמע שאין זו מצות עשה. והיינו משום דהך קרא איצטריך לגופי'. לומר שהאב נאמן להכירו לומר עליו שהוא בכור. וכדדריש שם בספרי גופי' (פרשת תצא פיסקא רי"ז) כי את הבכור בן השנואה יכיר יכירנו לאחרים. מלמד שנאמן לומר זה בני בכור וכו' עיי"ש. ואפי' אמר על תינוק בין הבנים שהוא הבכור. אע"פ שבכך עושה הוא שאר בניו ממזרים נפק"ל מהך קרא שנאמן. לר"י דקי"ל כוותי'. כמבואר בפרק יש נוחלין (קכ"ז ע"ב). ובפרק בתרא דקידושין (ע"ח ע"ב) עיי"ש ובראשונים שם. וכיון דאיצטריך קרא לגופי' אין לומר דאתי למצות עשה. וכמבואר בסוגיא דרפ"ק דסוטה (ג' ע"א) ובשאר דוכתי. ובסה"מ (שורש שמיני) עיי"ש. וגם מדלא קאמר אלא מלמד שנאמן לומר זה בני בכור. ולא קאמר דעדיפא מינה שמצוה לומר זה בני בכור. משמע דמצות עשה ליכא עלי' דאב לומר כן. אלא שהאמינתו תורה אם אמר כן. וגם כבר הוכיחו קצת אחרונים ז"ל שלא כדעת הרמב"ן ז"ל מסוגיא דפרק יש נוחלין שם ופרק בתרא דקידושין. דפרכינן בשלמא לרבי יהודה היינו דכתיב יכיר. אלא לרבנן יכיר למה לי. ומשני בצריך היכירא. ופריך עלה למאי הילכתא למיתב ליה פי שנים. לא יהא אלא אחר. אילו בעי למיתב לי' מתנה מי לא יהיב לי'. ודחיק התם לשנויי עיי"ש. והשתא לדעת הרמב"ן ז"ל מאי קושיא. והא איצטריך קרא בצריך היכירא לענין שמצווה ועומד להכירו בבכור. ואם לא הכירו עובר בעשה. אלא ודאי ע"כ מתבאר מזה דאפי' לרבנן ליכא בהכי מצות עשה. וכן נראה לי להוכיח מדאמרינן (פרק יש נוחלין קי"א ע"ב) דבירושת האם ג"כ היה ראוי לומר דבכור נוטל פי שנים מדכתיב מטות ואיתקיש מטה האם למטה האב. מה מטה האב בכור נוטל פי שנים אף מטה האם בכור נוטל פי שנים. אלא דאתי קרא ואפקי' מההוא היקישא מדכתיב בכל אשר ימצא לו. ולא לה. או מדכתיב ראשית אונו ולא אונה עיי"ש. והשתא אימא דלא מיעט קרא אלא דעל האם ליכא מצות עשה להכירו כמו על האב. ומנ"ל למיעקר היקישא דמטות לגמרי. לומר שאינו נוטל פי שנים כשידענו שהוא בכור. אלא ודאי גם באב ליכא בהכי מצות עשה. והכי נמי יש להוכיח מדאמרינן התם (קכ"ו ע"ב) אמר רבי אמי טומטום שנקרע ונמצא זכר אינו נוטל פי שנים. דאמר קרא והיה הבן הבכור לשנואה עד שיהי' בן משעת הווייה וכו'. אמימר אמר אף אינו ממעט בחלק בכורה שנאמר וילדו לו בנים עד שיהא בן בשעת לידה עיי"ש. ולדעת הרמב"ן ז"ל מנ"ל לחדש חידוש גדול כזה מהך מיעוטא דקרא. ודילמא לעולם לענין עיקר דינא כיון דהשתא איגלאי מילתא למפרע דזכר הוה בשעת הוויה ולידה. יש לו דין בכור. ואם הוא פשוט ממעט חלק בכורה. ולא אתי קרא למעוטי בכה"ג אלא ממצות עשה ול"ת שעל האב. דאין בזה מצות עשה על האב להכירו בבכור. וגם לא עבר בל"ת דלא יוכל לבכר אם עבר וביכר את בן האהובה על פני בן השנואה הבכור. וגם קרא דוילדו לו בנים איכא למימר דלא למעוטי אתי. לומר שאינו ממעט בחלק בכורה אף ע"ג דאיגלאי מילתא למפרע דמעיקרא בשעת לידה זכר הוה. אלא לאידך גיסא לריבויי אתי. דאפי' היו בנים בשעת לידתן אפי' הכי קא עבר על הבכור בעשה. ואם ביכר אחד מפשוטים אלו על הבכור עובר עליו בלאו דלא יוכל לבכר וגו'. וכ"ש כשהיו טומטמים ונקרעו אח"כ. אלא ודאי מוכח מזה שאין כאן לא לאו ולא עשה. והכי נמי יש להוכיח מדאמרינן התם (פרק מי שמת קמ"ב ע"ב). אמר מר ברי' דר"י משמי' דרבא בן שנולד לאחר מיתת אביו אינו ממעט בחלק בכורה. מאי טעמא וילדו לו אמר רחמנא והא ליכא וכו'. בפומבדיתא מתנו הכי וכו' בכור שנולד לאחר מיתת אביו אינו נוטל פי שנים. מאי טעמא יכיר אמר רחמנא והא ליתא דיכיר עיי"ש. והשתא אם איתא דקרא דיכיר הו"ל מצות עשה להאב שיכירנו. היכי משמע לי' מהך קרא למעוטי שאינו נוטל פי שנים משום דליתא דיכיר. הא ודאי ע"כ לא מיירי קרא אלא בחיי האב שהטיל עליו הכתוב חובה להכירו. וכשמת ולאו בר קיומי מצוה הוא. מכל מקום אית לן למימר שנוטל פי שנים. דמהיכא תיתי לן לומר דפקע זכותי' דבכור שלא יטול פי שנים משום דליתא לאבוה לקיים המצוה שעליו להכירו בבכור. כיון דאנן קים לן בי' דבכור הוא גם בלא הכרה דאבוה. וקרא דיכיר לא אתי אלא למצות עשה להטיל חובה על האב להכירו. ואם לא הכירו יעבור בעשה. אבל לעכב על הבכורה שלא בהכרת האב מנ"ל. ולזה ליכא שום גילוי בקרא. אלא ודאי קרא לא למצות עשה אתי. וס"ל לרבא דלא אתי הך קרא להשמיענו אלא דהכרת הבכור במשפט הבכורה בידי' דאבוה הוא. וכל דליתי' לאבוה שיכירנו הרי הוא כאילו לא הכרנוהו כלל בבכור. ולא נודע אצלנו בתורת בכור לענין זה. דאפשר אם היה האב לפנינו היה אומר על אחר שהוא הבכור. ולו משפט הבכורה. ולכן אין דינו של זה ליטול פי שנים. וכן במימרא קמייתא דמר ברי' דר"י משמי' דרבא קשה. דאם איתא דקרא דלא יוכל לבכר וקרא דיכיר לל"ת ועשה הוא דאתו. מנ"ל למעוטי נולד לאחר מיתת אביו שאינו ממעט בחלק בכורה. ודילמא לא אתי קרא דוילדו לו אלא לרבותא. לומר דאף ע"פ שנולד לאביו בחיים. ולא גרע בהכי מאחיו הבכור. אפי' הכי אם הכירו אביו בבכור תחת הבכור. הרי זה עובר עליו בל"ת ועשה. אבל שלא ימעט בחלק בכורה כאילו ליתא כלל. מהיכא תיתי לן. אלא ודאי עכצ"ל דאין כאן ל"ת ולא עשה. ולהכי ע"כ קרא למעוטי הוא וגזה"כ הוא: 
<b>ולכאורה</b> היה נראה שיש מקום לדון בזה דאדרבה מההוא דהתם יש להביא ראיה לדעת הרמב"ן ז"ל. עפמש"כ הרשב"ם ז"ל בההיא דפרק יש נוחלין שם (קכ"ו ע"ב) וז"ל אמר ר"א בכור שנולד טומטום שאין ניכר בו לא זכרות ולא נקבות. ולאחר זמן נקרע וכו'. ורבותא נקט דאע"ג שנמצא זכר גמור. וכ"ש אנדרוגינוס שאין ספיקו עתיד להודע עכ"ל עיי"ש. וכבר תמה על דבריו אלו הר"י אשכנזי ז"ל (במח"י חו"מ ריש סי' רע"ז) דמאי ענין אנדרוגינוס דהו"ל ספק ואינו יורש כלל במקום זכר אפי' כפשוט. לכאן דלא מיירי אלא בחלק בכורה. וקרא דיליף מיניה בבכורה ובמקום בנים הוא דמיירי. והניח דבריו בתימא עיי"ש. וכן ראיתי לקצת משאר אחרונים שעמדו בזה והניחו בתימא. אבל לדידי אין התימא על הרשב"ם ז"ל. דיותר יש לתמוה בזה על ברייתא דספרי (תצא. פיסקא רט"ו) דתניא התם והיה הבן הבכור ולא טומטום ואנדרוגינוס. הבכור ולא הספק עיי"ש. וא"כ תמיהא זו בעינה היא על הספרי. ולכן היה נראה לומר דמזה ראי' לדעת הרמב"ן ז"ל דיש בזה עשה ול"ת. ומאי דממעטינהו מחלק בכורה. אע"ג דאפשר לאוקמי מיעוטא דקרא רק לענין העשה ול"ת בלבד. איכא למימר דס"ל דחדא באידך תליא. דכל דמיעטי' קרא מהעשה והל"ת אימעיט ג"כ לגמרי מחלק בכורה. ומאי דנקט רבי אמי רק שאינו נוטל פי שנים. לרבותא הוא דנקטי' דאימעיט מקרא לגמרי ממשפט הבכורה. וכ"ש שלא שייכי בי' העשה והל"ת. דהרי עיקר העשה ול"ת אלו לא באו אלא משום חלק הבכורה. כדכתיב כי את הבכור בן השנואה יכיר לתת לו פי שנים. והשתא עפ"ז אפשר לומר דמאי דקא ממעט הכא בספרי אנדרוגינוס וספק. היינו לענין מצות ההכרה שעל האב. דסד"א דמצד ספק חייב להכירו בתורת ספק בכור. ואף ע"פ שאינו נוטל פי שנים גם לאחר ההכרה של אביו וגם חלק פשוט אינו נוטל כיון שיש לו אחים. מ"מ כיון דאין זה אלא משום ספק הוה סד"א דמ"מ לא מיפטר האב ממצות עשה דיכיר. כיון דקמי שמיא גליא. ואפשר דבכור הוא. ואם יבא אליהו ויאמר דזכר הוא. נוטל פי שנים ע"פ הכרה זו. אלא דעכשיו דספיקא הוא לדידן אינו יורש כלום במקום אחים. ומ"מ האב לא מיפטר ממצותו מספק. קמ"ל דאימעיט מקרא לגמרי ועי' בסוגיא דפ"ק דחגיגה (ד' ע"א) ובתוס' שם. ובשבת (פרא"ד קל"ו ע"ב) ובתוס' שם ובשאר דוכתי עייש"ה. והשתא עפ"ז היה אפשר לצדד בזה ג"כ בכונת הרשב"ם ז"ל. דאף ע"ג דאנדרוגינוס לא שייך הכא לענין ירושת חלק בכורה כלל. כיון דאפי' חלק כפשוט לית לי'. מ"מ הו"ל למינקטי' מיהת לענין מצות הכרה שעל האב ממצות עשה דיכיר. ולזה כתב הרשב"ם ז"ל דנקט טומטום לרבותא אע"פ שנתברר ספיקו שנקרע ונמצא זכר. וכ"ש אנדרוגינוס שאין ספיקו עומד להתברר. וא"כ מתבאר מזה לכאורה כדעת הרמב"ן ז"ל שיש בזה מצות עשה על האב מקרא דאת הבכור בן השנואה יכיר וגו'. אבל נראה דודאי זה ליתא. דמלבד דלא נראה כלל לומר דחדא באידך תליא. דאם מיעטי' קרא ממצות עשה דיכיר אימעיט נמי מעיקר משפט הבכורה. דמאי ענין זה לזה. ובודאי הסברא נותנת דכל שאפשר לאוקמי מיעוטא דקרא רק לענין למיפטרי' לאבוה ממצות עשה דיכיר לית לן למעוטי' מעיקר משפט הבכורה. כל כמה דלא גלי קרא בהדיא למימעטי' אף לענין זה. בלא"ה גם עפ"ז לא מתיישבים דברי הספרי שם. דודאי כיון שאינו נוטל פי שנים. ואפי' כפשוט אין דינו ליטול במקום אחין. לא צריך קרא לממיעטי' ממצות הכרה. שהרי מעכשיו אפי' אתי אליהו ויאמר דזכר הוא אין לו משפט הבכורה. דלא עדיף מטומטום שנקרע ונמצא זכר שמיעט הכתוב ממשפט הבכורה. וא"כ אין הכרת האב מועלת לו כלום. וכן מתבאר בהדיא מדאמרינן התם לקמן (קכ"ז ע"א) אמר רבא תניא כוותי' דרבי אמי בן ולא טומטום בכור ולא ספק. בשלמא בן ולא טומטום. כדרבי חמי (דטומטום שנקרע אע"פ שנמצא זכר אינו נוטל פי שנים. רשב"ם ז"ל). אלא בכור ולא ספק לאפוקי מאי. לאפוקי מדדרש רבא. דדרש רבא שתי נשים שילדו שני זכרים במחבא וכו' עיי"ש. והשתא מאי פריך. והא איכא למימר דאתי לאפוקי ממצות עשה דהכרה דאבוה. ועכצ"ל חדא מתרתי או דמזה מוכח בעיקר הדבר שלא כדעת הרמב"ן ז"ל דס"ל דאיכא בזה מצות עשה. או דעכ"פ מוכרח מזה דבספק לא צריך קרא למעוטי ממצות הכרה מטעם שביארנו. וא"כ גם לפי דעת הרמב"ן ז"ל לא מתיישבי בהכי לא דברי הספרי שם ולא דברי הרשב"ם ז"ל. וא"כ ליכא מהתם שום סייעתא לדעת הרמב"ן ז"ל. ואדרבה איפכא מוכח מהתם וכמו שנתבאר: 
<b>ובאמת</b> דע"פ סוגיא דהתם משמע ודאי שלא כגירסא שלפנינו בספרי שם. דלפי הנראה ודאי ההיא ברייתא דמייתי רבא לסיועי לרבי אמי. היינו הך ברייתא עצמה השנויה בספרי שם. וא"כ מבואר מזה דלא גרסינן התם אנדרוגינוס כלל אלא טומטום וספק בלבד. ומיהו בכל הספרים איתא כגירסא שלפנינו בספרי שם. וכן הוא ג"כ גירסת הילקוט שם עיי"ש. וא"כ ודאי דברי הספרי תמוהים. וכבר ראיתי להר"ד פרדו ז"ל בספרי דבי רב שנתעורר בזה. אבל לא אמר בה כלום עיי"ש בדבריו. והנראה בזה ע"פ מאי דתנן (פרק הערל פ"א ע"א) רבי יוסי ורבי שמעון אומרים אנדרוגינוס כהן שנשא בת ישראל מאכילה בתרומה וכו'. ר"א אומר אנדרוגינוס חייבין עליו סקילה כזכר. ובגמרא שם איפליגו רבי יוחנן ור"ל אליבא דרבי יוסי ורבי שמעון. דלר"ל לא קאמרי דמאכילה בתרומה אלא בתרומה דרבנן. אבל לא בתרומה דאורייתא. משוס דס"ל אנדרוגינוס ספיקא הוא. אבל לרבי יוחנן מאכילה אף בתרומה דאורייתא ובחזה ושוק. משום דזכר ודאי הוא. והתם (לקמן פ"ב ע"ב) פרכינן עלי' דרבי יוחנן מדתנן ר"א אומר אנדרוגינוס חייבין עליו סקילה כזכר. מכלל דת"ק ספוקי מספקא לי'. ומשני בין למר בין למר מפשט פשיטא ליה. איכא בינייהו סקילה משני מקומות. דמר סבר חייבין עליו סקילה משני מקומות. ומר סבר כזכר. ותו אמרינן התם (לקמן פ"ג ע"א) אמר רב ליתא למתניתין מקמי ברייתא. דתניא רבי יוסי אומר אנדרוגינוס בריה בפ"ע הוא ולא הכריעו בו חכמים אם זכר אם נקבה. ופרכינן אדרבה ליתא לברייתא מקמי מתניתין. ומשני מדשבקי' רבי יוסי לבר זוגי' ש"מ הדר ביה עיי"ש. ופירש"י וז"ל מדשבקי' רבי יוסי לר"ש בן זוגי' דאיירי בהדי' במתניתין. ואיירי בברייתא לחודי'. ש"מ הדר בי' וכו' עכ"ל עיי"ש. ומתבאר מזה דרב כרבי יוחנן ס"ל דלרבי יוסי ור"ש ס"ל דאנדרוגינוס זכר ודאי הוא ומאכילה אף בחזה ושוק ותרומה דאורייתא. אלא דס"ל לרב דרבי יוסי הדר בי' בברייתא וקאמר דאנדרוגינוס ספיקא הוא. אבל ר"ש לא הדר בי' ממאי דקאמר במתניתין. וס"ל דאנדרוגינוס זכר ודאי הוא. ולכאורה יש מקום להקשות לפ"ז בהא דתניא התם בספרי והיה הבן ולא טומטום ואנדרוגינוס והא קיי"ל דסתם ספרי ר"ש. והרי לר"ש אנדרוגינוס זכר ודאי הוא. והיכי ממעט לי' מדכתיב והיה הבן. ובפרט דרב הוא דסתמי' לספרי. וכמש"כ הרמב"ם ז"ל בהקדמתו לחבורו הגדול עיי"ש. וכ"כ הרב המאירי ז"ל בפתיחה לאבות עיי"ש. וא"כ רב הוא דסתמי' להספרי אליבא דר"ש. והרי לרב גופי' ס"ל אליבא דר"ש דאנדרוגינוס זכר ודאי הוא. והרי התם אמרינן (פ"ג ע"ב) א"ר שזבי א"ר חסדא לא לכל אמר ר"א אנדרוגינוס זכר מעליא הוא וכו' עיי"ש. ומדלא קאמר הכי אלא על ר"א דבסיפא ולא קאמר הכי על ר"י ור"ש דברישא. משמע לכאורה דלר"י ור"ש במתני' זכר מעליא הוא לכל דבר. מיהו נראה דאין מזה הכרע. דאפילו את"ל דרב חסדא נמי כרב ורבי יוחנן ס"ל דר"י ור"ש דמתניתין זכר מעליא הוא ומאכילה אף בחזה ושזוק ובתרומה דאורייתא. מ"מ כיון דבדברי ר"י ור"ש במתניתין אינו מפורש כ"כ דס"ל דזכר ודאי הוא. דהא לר"ל ס"ל דספיקא הוא לדידהו. להכי לא קאמר ר"ח הכי אלא על ר"א דבסיפא. אבל אין ה"נ דגם ר"י ור"ש לא לכל אמרו דזכר מעליא הוא. וכיו"ב כתב הרשב"א ז"ל בסוגיא דהתם בההיא דאמרינן התם הוא דאמר כי האי תנא דתניא רבי סימאי אומר וכו' עיי"ש בדבריו. וכן נראה מדאמרינן התם והא מדקתני סיפא ר"א אומר אנדרוגינוס חייבין עליו סקילה כזכר מכלל דת"ק ספוקי מספקא ליה. ואיצטריך לשנויי בין למר בין למר מפשט פשיטא ליה. איכא בינייהו סקילה משני מקומות וכו' עיי"ש. ואם איתא הרי טובא איכא בינייהו לאידך גיסא. דלר"י ור"ש זכר מעליא הוא לכל ולר"א אע"ג דלדידי' כמי זכר מעליא הוא. מ"מ לא לכל אמר הכי. אלא ודאי ר"י ור"ש במתניתין נמי לא לכל קאמרי הכי. מיהו הוכחה זו יש לדחות. אלא דבלא"ה בהדיא תניא בברייתא בבכורות (מ"ב ע"א) ר"ש ב"י אומר משום ר"ש הרי הוא אומר הזכר. וכל מקום שנאמר זכר אינו אלא להוציא טומטום ואנדרוגינוס. ובתוס' שם (ד"ה ואתא ר"ש) כתבו וז"ל ותימא דבפרק הערל משמע דר"ש חשיב ליה ודאי זכר לרבי יוחנן דאמר התם מאכילה אף בחזה ושוק. וי"ל דאפילו הוי ודאי זכר ממעטינא מזכר וכו' עכ"ל עיי"ש. וא"כ גם בברייתא דספרי לק"מ דאפילו לרב אליבא דר"ש שפיר קא ממעט אנדרוגינום מדכתיב והיה הבן הבכור: 
<b>והשתא</b> עפ"ז ליכא מקום קושיא בדברי הספרי שם. דסתם ספרי היינו רב ואליבא דר"ש. ור"ש לשיטתי' אזיל דקאמר דאנדרוגינוס זכר מעליא הוא. וא"כ לענין ירושה נמי דינו כזכר מעליא. אלא דלענין חלק בכורה מיעטי' מייתורא דקרא דוהיה הבן. והכי נמי אמרינן בירושלמי (סו"פ הערל) דלר"א דאנדרוגינוס חייבין עליו סקילה כזכר. גם לענין ירושה דינו כזכר עיי"ש. וא"כ גם לר"ש הכי ס"ל. אלא דמ"מ לענין בכורה ס"ל דמיעטי' קרא. והשתא עפ"ז ממילא מבואר דליכא מדברי הספרי שום ראיה כלל לדעת הרמב"ן ז"ל. ואדרבה איפכא יש להוכיח משם דלדעת הרמב"ן ז"ל מנ"ל למעוטי לענין עיקר משפט הבכורה. ודילמא לא מיעטי' קרא אלא ממצות עשה דהכרה ול"ת דלא יוכל לבכר בלבד. אבל לענין ירושת הבכור נמי זכר מעליא הוא. אלא ודאי לית בה לא עשה ולא ל"ת. ולהכי לא מיתוקים מיעוטא אלא לענין משפט הבכורה. ועפ"ז יש מקום לפרש ג"כ כוונת הרשב"ם ז"ל שם. דמשום דמרא דשמעתא הוא רבי אמי דהוה תלמידי' דרבי יותנן. כמבואר בחולין (פרק כל הבשר קי"א ע"ב) ובשאר דוכתי ובהקדמת הרמב"ם ז"ל שם עיי"ש. ומסתמא ודאי כרבי יוחנן ס"ל דאמר התם דאנדרוגינוס לר"י ור"ש זכר ודאי הוא. ומשמע התם דהכי ס"ל לרבי יוחנן להלכה כוותייהו עיי"ש. ואע"ג דלא לכל אמרו רבי יוסי ור"ש דאנדרוגינוס זכר הוא וכמשכ"ל. מ"מ לענין ירושה ס"ל ג"כ שדינו לענין חלק הפשוט כזכר וכמו שביארנו ע"פ הספרי. וכן מתבאר ע"פ מה שפסק הרמב"ם ז"ל (פ"א מאיסורי ביאה) דאנדרוגינוס נושא אשה וחייבין עליו סקילה כזכר עיי"ש. והיינו כר"י ור"ש וכר"א במתני'. ומבואר בירושלמי שם דאע"ג דלא לכל אמר ר"א דזכר מעליא הוא. מ"מ לענין ירושה נמי ס"ל דהו"ל כזכר ודאי. ואע"ג דפסקי הרמב"ם ז"ל בזה נבוכים בשאר מקומות. וכבר נסתבכו בהם הראשונים והאחרונים ז"ל ואכמ"ל בזה. מ"מ הרשב"ם ז"ל הכי ס"ל כדעתו שם. וא"כ דבריו נכונים במש"כ כאן אליבא דרבי אמי דהוה מצי למינקט נמי אנדרוגינוס. דלרבי אמי אע"ג דלענין ירושה כפשוט דינו כזכר. מ"מ אינו נוטל פי שנים משום דאמעיט מקרא דלענין זה אין דינו כזכר ודאי. אלא דלרבותא נקט טומטום שנקרע. דאע"ג שנקרע ונמצא זכר ודאי אפילו הכי אינו נוטל פי שנים. וכ"ש אנדרוגינוס שאין ספיקו עומד להתברר. דלענין זה לעולם לא יתברר ספיקו. אע"ג דלענין לירש כפשוט וענינים אחרים גלי קרא שדינו כזכר ודאי. כן נראה בכוונת הרשב"ם ז"ל לפום חומר הנושא. וא"כ עכ"פ מתבאר דגם מדבריו אין ראיה לומר דס"ל כדעת הרמב"ן ז"ל: 
<b>ואמנם</b> לכאורה יש מקום להביא ראיה להרמב"ן ז"ל מההיא דפרק יש נוחלין (קי"א ע"ב) ובבכורות (פרק יש בכור נ"ב ע"א) דילפינן דאין הבכור נוטל פי שנים בנכסי האם מדכתיב לו משפט הבכורה. משפט הבכורה לאיש ואין משפט הבכורה לאשה עיי"ש. והדבר קשה לכאורה למה לי קרא להכי. ותיפוק ליה דנהי דקיי"ל בעלמא דבכל התורה אפילו היכא דכתיב בלשון זכר אף נשים בכלל. מ"מ היינו דוקא היכא דלא כתיב בהדיא איש. אבל כל היכא דכתיב איש ממעטינן אשה. כמש"כ התוס' (סוכה כ"ח ע"ב) ובשאר דוכתי. וא"כ כאן דכתיב בריש הפרשה כי תהיינה לאיש שתי נשים. אימעיטא אשה ממשפט הבכורה. ולמה לי קרא למעוטי. וכבר עמד בזה מהריט"א ז"ל (פ"ח מהלכות בכורות סוף סי' פ"ב) והניח בקושיא עיי"ש. והיה נראה לומר דכיון דבכל התורה איתקישו נשים לאנשים לכל הדינים שבתורה. וגם איכא הכא היקישא דמטות דאיתקיש מטה האם למטה האב. הילכך אי לאו דאיכא מיעוטא דלו משפט הבכורה. היה ראוי לומר דסגי לן לאוקמי מיעוטא דאיש למעט אשה ממצות עשה דיכיר ול"ת דלא יוכל לבכר בלבד. אבל מ"מ יש לבכור שלה משפט הבכורה ליטול פי שנים כמו באיש. אבל השתא דכתיב לו משפט הבכורה אימעיטא אשה לגמרי. וא"כ מזה סייעתא לדעת הרמב"ן ז"ל דבאיש איכא בזה עשה ול"ת. וקצת היה נראה לומר בזה ע"פ מאי דאמרינן (פרק הגוזל עצים ק"ט ע"ב) בעי רבינא גזל הגיורת מהו. איש אמר רחמנא ולא אשה. או דילמא אורחי' דקרא הוא. ת"ש דתניא איש אין לי אלא איש אשה מנין. כשהוא אומר המושב הרי כאן שנים. א"כ מה ת"ל איש וכו' עיי"ש. הרי דהוה ס"ד דרבינא מעיקרא למימר דאיש לא מיעוטא הוא למעוטי אשה. אלא אורחי' דקרא הוא. וע"כ היינו משום דכל דכתיב בקרא איש לאו מיעוט גמור הוא. ולא דרשינן ליה למעוטי אשה אלא היכא דמסתברא לן הכי לומר דאיש דוקא הוא. אבל היכא דאין סברא לחלק בין איש לאשה אפשר לומר דאיש לאו דוקא הוא. ולא למעוטי אשה אתי. אלא אורחי' דקרא הוא למינקט איש אפילו היכא דאשה נמי בכלל. כדאשכחן בכמה דוכתי דאע"ג דכתיב בקרא איש בההוא ענינא. לא ממעטינן אשה. וא"כ גם כאן אפשר לומר דאע"ג דכתיב איש בריש הפרשה. מ"מ משום דלא מסתברא להו לחלק בזה בין אשה לאיש. אי לאו דכתיב בקרא מיעוטא בהדיא. לא הוה ממעטינן נכסי האשה ממשפט הבכורה ממשמעותא דאיש לחוד. ולא משום דלא הוה מוקמינן הך מיעוטא אלא למעוטי אשה מהעשה דיכיר ול"ת דלא יוכל לבכר. דליכא כאן עשה ול"ת. ושלא כדעת הרמב"ן ז"ל. אלא שראיתי להרא"ש ז"ל (הובא בש"מ שם) שכתב וז"ל גזל גיורת מהו. אע"ג דבכל דוכתא ממעטינן אשה מאיש. רבינא מיבעיא לי' אם יש שום פסוק לרבות גיורת. דלא מסתבר ליה לחלק בין ממון גר לגיורת עכ"ל עיי"ש. וא"כ אין הכרח מהתם לומר דמיעוטא דאיש לאו מיעוט גמור הוא. ולא מידריש אלא היכא דמסתבר טעמא לחלק בין אשה לאיש. דאפילו רבינא לא הוה בעי לומר דאיש אורחי' דקרא הוא אלא אם איכא שום ריבויא בקרא לרבות אף גזל הגיורת. כמש"כ הרא"ש ז"ל. אבל בלא ריבויא מקרא. ודאי גם לדידי' לא הוה מיבעיא ליה בהכי אי ממעטינן אשה ממיעוטא דאיש אע"ג דלא מסתבר ליה לחלק בין ממון גר לגיורת. והכי משמע ודאי מברייתא דמייתי למיפשט איבעיא דרבינא. דמבואר שם דאי לאו קרא יתירא דהמושב הוה ממעט גיורת מהך מיעוטא דאיש. אע"ג דלא מסתבר לחלק הכא בין ממון האשה לאיש. וא"כ לכאורה ע"כ אין לנו אלא להוכיח מזה כדעת הרמב"ן ז"ל: 
<b>איברא</b> דבלא"ה נראה דלא זו שאין משם ראיה לדעת הרמב"ן ז"ל אלא אדרבא גם משם איפכא משמע. דהרי אם נימא כדעת שאר ראשונים ז"ל שאין בזה לא עשה ולא ל"ת. א"כ קרא דלא יוכל לבכר ע"כ מתפרש כפשוטו דלא אתי אלא לאשמעינן שאינו יכול לבכר. שאם ביכר את בן האהובה על פני בן השנואה הבכור לא עשה כלום. וכמו שאמרו בספרי שהביא הרמב"ן ז"ל שם. יכול לא יבכר ואם ביכר יהא מבוכר. ת"ל לא יוכל לבכר. הא אם ביכר אינו מבוכר עיי"ש. והוא בספרי (תצא פיסקא רט"ז) עיי"ש. וכן קרא דאת הבכור בן השנואה יכיר. אפילו לדעת שאר ראשונים ז"ל דאינו מצות עשה. עכ"פ משמיענו דנאמן האב להכירו בבכור. לרבנן כדאית להו ולרבי יהודה כדאית ליה. כמו שאמרו בספרי (שם פיסקא רי"ז) ובפרק יש נוחלין (קכ"ז ע"ב) ובשאר דוכתי עיי"ש. וא"כ נהי דאין כאן עשה ול"ת. מ"מ אכתי איכא למימר דאי לאו דכתיב מיעוטא דלו משפט הבכורה. לא הוה שמעינן ממיעוטא דאיש אלא למעוטי אשה לענין דאשה שביכרה פשוט במקום בכור הוא מבוכר. ולענין קרא דיכיר איכא למימר דלא מיעט אלא דאשה אינה נאמנת להחזיקו בבכור בצריך היכירא. ולר"י אינה נאמנת לפסול הבנים. אבל לענין ליטול פי שנים אין לחלק בין נכסי האב לנכסי האם. ולהכי שפיר איצטריך קרא דלו משפט הבכורה ולא לה משפט הבכורה שלא יטול הבכור פי שנים בנכסיה. והשתא עפ"ז אדרבה יש להוכית משם שלא כדעת הרמב"ן ז"ל. דלדעתו הדבר קשה מנ"ל למעוטי מקרא דלו משפט הבכורה שלא ליטול פי שנים בנכסי האם. ודילמא לעולם דרשינן היקישא דמטות מטה האם למטה האב דגם בנכסי האם נוטל הבכור פי שנים. וקרא דלו משפט הבכורה לא אתי למעוטי אלא דלה אין משפט הבכורה שתהא היא נאמנת על הבכור כמו האב. וכן דלגבי דידה ליכא משפט הבכורה שלא תוכל לבכר כמו האב אחר מבניה הפשוטים במקום הבכור. אלא אם ביכרה הרי זה מבוכר. אלא ודאי עכצ"ל דלענין זה לא צריך קרא דלו משפט הבכורה. שכבר שמענוהו ממיעוטא דאיש ולא אשה. וע"כ לא אתי הך קרא אלא למעוטי גם מליטול פי שנים בירושתה. אלא דהא תינח לדעת שאר ראשונים ז"ל דס"ל דעשה ול"ת ליכא הכא. אבל לדעת הרמב"ן ז"ל הדרא קושיא לדוכתה. דילמא לא אתי מיעוטא דלו משפט הבכורה אלא למעוטי דהיא אינה נאמנת על הבכור ואם ביכרה אחר הרי זה מבוכר. ומיעוטא דאיש ולא אשה לא אתי למעוטי אשה אלא ממצות עשה ול"ת האמורים בפרשה בלבד. אבל לענין ליטול פי שנים שפיר מקשינן מטה האם למטה האב. דאין היקש למחצה. אלא ודאי מוכח מזה שלא כדעת הרמב"ן ז"ל: 
<b>והכי</b> נמי מוכח מדאמרינן (פרק יש נוחלין ק"ל ע"א) עלה דתנן התם האומר איש פלוני ירשני במקום שיש בת בתי תירשני במקום שיש בן לא אמר כלום שהתנה על מה שכתוב בתורה. ריב"ב אומר אם אמר על מי שראוי ליורשו דבריו קיימים וכו'. אמר רבא מ"ט דריב"ב אמר קרא והיה ביום הנחילו את בניו. התורה נתנה רשות לאב להנחיל לכל מי שירצה. א"ל אביי האי מלא יוכל לבכר נפקא. ומשני ההוא מיבעי ליה לכדתניא אבא חנן אומר משום ר"א מה ת"ל לא יוכל לבכר. לפי שנאמר והיה ביום הנחילו את בניו שיכול והלא דין הוא ומה פשוט שיפה כחו וכו' התורה נתנה רשות וכו' בכור שהורע כחו וכו' לא כ"ש. ת"ל לא יוכל לבכר וכו' עיי"ש. והשתא לפי דעת הרמב"ן ז"ל מאי פריך ליה אביי לרבא האי מלא יוכל לבכר נפקא. ופי' הרשב"ם ז"ל והתוס' שם דמדקאמר רחמנא דחלק בכורה אינו יכול להעביר מן הבכור מכלל דחלק פשוט יכול להעביר עיי"ש. והא איכא למימר דמלת יוכל לבכר לא הוה שמעינן אלא דדוקא בחלק בכורה הוא עובר בל"ת אם העביר את הבכורה ממנו. אבל חלק פשוט אע"ג דאין מעשיו קיימין. מ"מ בל"ת אינו עובר בכך. אלא ודאי לא משמע להו מהך קרא אזהרת לאו כלל. ולא קאמר קרא אלא שלא יוכל לומר כן. שאם אמר אין דבריו קיימין. ושפיר דייק מיני' דבחלק פשוט דבריו קיימין. הן אמת דלפמש"כ שם הרמב"ן ז"ל דמאי דילפינן בספרי שאם עבר וביכר אינו מבוכר. היינו מדלא כתיב לא יבכר וכתיב לא יוכל לכבר. למד שאינו ראוי ושאינו יכול לומר כן עיי"ש. א"כ שפיר קא דייק מיני' דבחלק פשוט יכול לומר כן ודבריו קיימין. אע"ג דבבכור מזהיר עלה קרא גם באזהרת לאו. שהרי מלבד אזהרת לאו אשמעינן התם קרא דאין דבריו קיימין. ומדלא אשמעינן הכי אלא בחלק בכורה. שמעינן מינה דבחלק פשוט דבריו קיימין. אלא דמלבד דאין זה מספיק. דכיון דהנך תרתי חומרי דבכורה כחדא אשמעינן קרא. שהוא מוזהר עלה באזהרת לאו וגם בדיעבד לא מהני מעשיו ולא עשה ולא כלום. א"כ לית לן למידק מינה אלא דבבכורה הוא דאחמיר עלה קרא כולי האי. אבל בחלק פשוט לא החמיר בו כולי האי. ומ"מ גם בחלק פשוט לא עשה כלום. אלא דאזהרת לאו הוא דלית ביה. ולהכי הוא דלא כתב קרא הכי אלא בחלק בכורה. ומשום הכי איצטריך קרא דביום הנחילו לאשמעינן דבחלק פשוט לא לבד דאיסור לאו ליכא אלא גם דבריו קיימין. אלא ודאי ע"כ מוכח מזה דגם בחלק בכורה לית בה אזהרת לאו ולא קאמר קרא אלא שאינו יכול לעשות כן ואין דבריו קיימין. והילכך פריך אביי שפיר. בלא"ה בעיקר דברי הרמב"ן אלו תמיהני מאי איכא למימר בלאו דלא תוכל לאכול בשעריך. ובשאר מקומות דכתיב כהאי לישנא. והו"ל למיכתב לא תאכל בשעריך. דהא שם לא שייך לומר דאשמעינן קרא דגם בדיעבד לא עשה כלום. וכן בלאו דלא תוכל לזבוח את הפסח וגו'. הו"ל למיכתב לא תזבח. ושם ליכא למימר דאשמעינן דגם בדיעבד לא עשה כלום. דודאי לכל הדרשות שדרשו מהך קרא. בספרי (ראה פיסקא קל"ב) ובפסחים (צ"א ע"א) השחיטה כשרה בדיעבד. ויצאה הבהמה מידי נבלה וגם הפסח כשר. אלא דלר"ש דמוקי ליה לזובח את הפסח בבמת יחיד בשעת איסור הבמות ודאי מיפסל משום שחוטי חוץ. ומ"מ אין זה משום דיוקא דקרא דלא תוכל. וגם השחיטה מהניא מיהת להוציאה מידי נבלה. כמבואר בזבחים (ס"ט ע"א) עיי"ש. וכן בלאו דלא תוכל להתעלם הו"ל למכתב לא תתעלם. וגם שם פשיטא דלא שייך לאוקמי דיוקא דקרא לענין דיעבד. ואפי' הכי כתיב לא תוכל. וכן בלאו דלא יוכל בעלה הראשון לשוב לקחתה לא כתיב לא ישוב לקחתה. ואעפ"כ לא אמרינן דאין הקידושין תופסין לו בה אם עבר ולקחה משום הך דיוקא. ומה שאסורה לו כשעבר ולקחה לא משום הך דיוקא הוא. דאפי' לא הוה כתב קרא אלא לא ישוב לקחתה וגו' נמי הוה אסורה לו ככל שאר חייבי לאוין. וגם בלאוין דמוציא שם רע ודאונם דכתיב לא יוכל לשלחה. ולא כתיב לא ישלחה. ואעפ"כ אם גרשה מגורשת אלא שחייב להחזירה מדכתיב כל ימיו. דדרשינן כל ימיו בעמוד והחזר קאי. ובסוגיא דפ"ק דתמורה (ה' ע"א) בתוס' שם (ד"ה מיתיבי) הקשו למ"ד כל מאי דאמר רחמנא לא תעביד אי עבד לא מהני. אמאי לא נימא דלא מהני הגירושין כלל ויתחייב הבא עליה משום אשת איש. ותירצו דנפק"ל מהיקישא דאיתקישו גירושין למיתה עיי"ש בדבריהם. אבל להרמב"ן ז"ל אין זה מספיק דכיון דמדיוקא דקרא גופי' שמעינן דגם בדיעבד אין בגירושין כלום. א"כ הרי אתי קרא ואפקי' מהך היקישא. אלא ודאי עכצ"ל דלאו דיוקא הוא. ובכל מקום דקרא אתי לאזהרת לאו ליכא למידק מהך לישנא לענין שלא יועילו מעשיו בדיעבד. אלא דהכא בקרא דלא יוכל לבכר. כיון דלא אתי קרא לאזהרת לאו. מגופי' דקרא שמעינן הכי. דעיקר קרא לא אתי אלא לאשמעינן הך מילתא שאין היכולת ביד האב לבכר את בן האהובה על פני בן השנואה הבכור. ואין צורך לזה שום דיוקא. וא"כ עכ"פ מההיא סוגיא ע"כ מוכח דלא יוכל לבכר אינו אזהרת לאו. ולא בא אלא לשלילה לומר שאינו יכול לבכר: 
<b>ובלא"ה</b> ע"כ מעיקר דברי ריב"ב מוכרח כן. דכיון דריב"ב דריש מדכתיב והיה ביום הנחילו את בניו שהתורה נתנה רשות לאב להנחיל לכל מי שירצה. א"כ קרא דלא יוכל לבכר אין לנו אלא לדרוש לשלילה. לומר דבחלק בכורה אינו יכול לבכר דבשלמא לרבנן דלא דרשי מקרא דביום הנחילו לחלק הפשוט שיהא יכול להנחיל לכל מי שירצה. שפיר איכא למימר דקרא דלא יוכל לבכר לא איצטריך אלא לעבור על הבכורה בלאו. דלשלילה שלא יוכל לא איצטריך קרא. דמהיכא תיתי לומר שיכול. כיון דהו"ל מתנה על מש"כ בתורה. דבזה לכ"ע אע"ג דהו"ל דבר שבממון אין תנאו קיים כדאמרינן התם (לעיל קכ"ו ע"ב) עיי"ש. וע"כ לאזהרת לאו הוא דאתי. אבל לריב"ב מאחר דדריש מקרא דביום הנחילו לחלק הפשוט שיכול להעביר הירושה מהיורש. ודאי אית לן למימר דקרא דלא יוכל לבכר אינו אלא שלילה. לומר דחלק בכורה אינו יכול להעביר מן הבכור. אבל אזהרת לאו ליכא בה. וכמתבאר ע"פ סוגיא דרפ"ק דסוטה (ד' ע"א) וסוגיא דזבחים (ס"ו ע"א) ובתוס' שם (ד"ה אלא מעתה) ובשאר דוכתי. ובפרט בדברי הרמב"ם והרמב"ן ז"ל (בסה"מ שורש שמיני) דכל כיו"ב ליכא למשמע מיניה אזהרת לאו עיי"ש. ועפ"ז ניחא שפיר מה שיש לתמוה במאי דקאמר ליה אביי לרבא האי מלא יוכל לבכר נפקא. והדבר תמוה אדפריך לרבא אליבא דריב"ב. טפי הו"ל למיפרך לרבנן דריב"ב במתניתין. דאמרי דגם חלק פשוט אינו יכול לשנות. הא כיון דכתיב בחלק בכורה לא יוכל לבכר מכלל דחלק פשיטות יכול לשנות כמו שירצה. וכבר הרגישו בזה בתוס' (שם ד"ה האי). אלא שלא כתבו כן אלא על רבא אמאי לא השיב לאביי וליטעמיך לרבנן נמי יקשה. וכתבו דהוה מצי למימר וליטעמיך. אבל לענ"ד הדבר תמוה נהי דעל רבא ליכא קושיא כ"כ. דבכמה דוכתי אשכחן דהוה מצי למימר ולטעמיך ולא קאמר. מ"מ על אביי ודאי יש לתמוה דפריך על רבא לפי מאי דמפרש טעמי' דריב"ב. הרי עדיפא טפי הו"ל למיפרך על רבנן דמתניתין מהך קרא דלא יוכל לבכר. אבל לפמש"כ אתי שפיר בפשיטות. דלרבנן ודאי ליכא שום קושיא מקרא דלא יוכל לבכר. משום דלדידהו ודאי קרא לא אתי אלא לאזהרת לאו שלא לבכר. ולהכי לא מוכח מיני' מידי לחלק פשיטות שיוכל לשנות. דליכא למידק אלא דחלק פשיטות ליתי' בלאו. אבל לשנות ודאי אינו יכול משום דהו"ל מתנה על מש"כ בתורה. ובהכי ממילא ניחא נמי קושית התוס' לקמן (קכ"ו ע"ב) בד"ה תלמוד וכו' שהקשו לרבנן למה לי לא יוכל לבכר. דמהיכא תיתי שיוכל לבכר ולשנות חלק בכורה דאיצטריך קרא למעוטי עיי"ש. ולפמש"כ אין בזה מקום קושיא כמבואר. וא"כ לרבנן לא הוה מצי אביי למיפרך מידי. ולהכי נמי ניחא דלא קאמר לי' רבא וליטעמיך. ולא פריך אלא לרבא אליבא דריב"ב. דהא לריב"ב ודאי קרא דלא יוכל לבכר אינו אזהרת לאו וכמו שנתבאר. ושפיר קאמר אביי האי מלא יוכל לבכר נפקא. איברא דאכתי קשה לכאורה דהרי הא דלריב"ב לא יוכל לבכר אינו אזהרת לאו היינו רק לבתר דדריש מקרא דביום הנחילו שהתורה נתנה רשות לאב להנחיל לבניו הפשוטים כל מה שירצה וכמו שביארנו. אבל אי לאו ההיא דרשא הרי גם לדידי' הו"ל לומר דלא יוכל לבכר הו"ל אזהרת לאו כמו לרבנן. וא"כ מאי פריך אביי האי מלא יוכל לבכר נפקא. הרי אי לאו דרשא דביום הנחילו לא הוה שמעינן מידי מקרא דלא יוכל לבכר כמו לרבנן. מיהו נראה דודאי לא אתי אביי למיפרך למה לי להכי קרא דביום הנחילו דבלא הך קרא מלא יוכל לבכר הוה שמעינן לה. דודאי זה ליתא. אלא הכי פריך האי מלא יוכל לבכר נפקא. וא"כ לא אתי כולי' קרא דביום הנחילו את בניו אלא לאשמעינן דלא יוכל לבכר אינו אזהרת לאו. וזה ודאי לא יתכן. דטפי הו"ל למיכתב קרא דלא יוכל לבכר בלישנא דלא אפשר למיטעי ולומר דהו"ל אזהרת לאו. ולא איצטריך קרא דביום הנחילו וגו'. ועל זה משני לי' שפיר דתרוייהו צריכי. וכדדריש להו בברייתא דאבא חנן משום ר"א. שוב ראיתי שכן מתבאר בדברי הרמב"ן ז"ל גופי' בחי' לבב"ב שם עיי"ש היטב. והשתא לפ"ז ממילא מבואר דעכ"פ לרבי יוחנן בן ברוקה דקיי"ל כוותי'. לא יוכל לבכר אינו אזהרת לאו אלא שלילה בעלמא. ושלא כדעת הרמב"ן ז"ל. ומיהו אפי' לרבנן דריב"ב אין הכרח לומר דס"ל דלא יוכל לבכר הו"ל אזהרת לאו. דאיכא למידחי עפמש"כ הרש"א ז"ל שם (קכ"ו ע"ב) על דברי התוס' שם (ד"ה ת"ל) בשם גליון תוס' עיי"ש בדבריו. שוב ראיתי בקה"ח (סי' רפ"א סק"א) שכבר נגע קצת בענין זה מסוגיא זו. אבל אין דבריו דברי עיי"ש בדבריו ואין להאריך. ועכ"פ מתבאר דמקרא דלא יוכל לבכר לא שמענו אזהרת לאו. ומקרא דאת הבכור בן השנואה יכיר ליכא למשמע מצות עשה. 
<b>והכי</b> נמי יש להוכיח ממה שאמרו בספרי (שם פיסקא רט"ו) וילדו לו בנים הבנים בתורה הזאת ואין הבנות בתורה הזאת לפי שמצינו שהבנות נכנסות בנחלה תחת האחים לחלוק בשוה. יכול תהיה בכורה נוהגת בהם. ת"ל וילדו לו בנים. בנים בתורה הזאת ואין הבנות בתורה הזאת עיי"ש. ולהרמב"ן ז"ל קשה מנ"ל למעט הבנות לגמרי מתורת בכורה. ודילמא לא מיעט אותן הכתוב אלא מהעשה דיכיר ול"ת דלא יוכל לבכר בלבד. דלענין זה אינן כבנים. אבל עיקר תורת בכורה נוהגת גם בהן. כמו שמצינו שהן נכנסות בנחלה תחת האחים לחלוק בשוה. אלא ודאי גם בבנים ליכא בענין זה לא עשה ולא ל"ת. ושלא כדעת הרמב"ן ז"ל. ואין לומר דא"כ גם השתא אכתי קושיא זו לא איפריקא. דאפי' אם תמצא לומר שאין בזה לא ל"ת ולא עשה. מ"מ אכתי אפשר לומר דלא קאי הך מיעוטא אלא על קרא דלא יוכל לבכר וקרא דאת הבכור בן השנואה יכיר וגו'. דהרי אם קרא דלא יוכל לבכר אינו אזהרת לאו. הרי עכ"פ הוא בא ללמדנו דאין האב יכול להעביר את הבכור מחלק בכורה. וא"כ אפשר לומר דעל זה קאי מיעוטא דקרא דהיינו דוקא בבנים. אבל בבנות אם צוה האב להעביר חלק בכורה מן בתו הבכירה דבריו קיימים. אבל כל זמן שלא צוה כן יש לה משפט הבכורה. וכן בקרא דאת הבכור בן השנואה יכיר. אם אין זה מצות עשה. ולא אתי קרא אלא ללמד שהאב נאמן. לרבנן כדאית להו ולרבי יהודה כדאית לי'. איכא למימר דלא אתי מיעוטא דבנים למעוטי אלא לענין שעל הבנות אינו נאמן כמו על הבנים. אבל הא ליתא דכיון דכל עיקר מאי דסד"א לומר דגם לבנות תורת הבכורה. אינו אלא משום שמצינו שהבנות נכנסות לנחלה תחת האחים לחלוק בשוה. א"כ עכ"פ ודאי אין לנו לומר דאינהו עדיפי מן האחים. שאע"פ שעל האחים האמינתו תורה להאב. על הבנות לא האמינתו. והילכך ע"כ לא אתי הך מיעוטא אלא למעוטי בנות לגמרי מכל תורת הבכורה. איברא דהא תינח לענין נאמנות האב דנפק"ל מקרא דאת הבכור בן השנואה יכיר. אבל אכתי מיהת שפיר אפשר לומר דמיעוטא קאי על קרא דלא יוכל לבכר וגו'. דנפק"ל מיני' שאין האב יכול להעביר חלק בכורה מהבכור. ועל זה שפיר יתכן לכאורה לומר דבבנות אף ע"פ שגם הן בתורת בכורה. מ"מ לא עדיפי כבנים ממש. ובהן נתנה התורה רשות להאב גם בחלק בכורה להעבירו מהבת הבכירה. ועל זה הוא דקאי מיעוטא דקרא. וא"כ גם אם נימא שלא כדעת הרמב"ן ז"ל אכתי קושיא זו במקומה עומדת. אבל גם זה אינו. דכיון דעיקר מאי דמצרכינן קרא למעוטי בנות מתורת בכורה. היינו רק משום שהיה ראוי לומר לפי שמצינו שהבנות נכנסות בנחלה במקום האחים לחלוק בשוה. הכי נמי הן נכנסות במקום האחים לזכות תורת הבכורה לענין שתהא הבכירה נוטלת פי שנים כמו בכור האחים בירושתן. וכדקתני בההיא ברייתא בספרי שם. דמחלוקתן בשוה נלמוד גם לחלוקתן שלא בשוה. דהיינו במקום משפט הבכורה. וא"כ היינו רק כל כמה דלא משכחינן שהורע כח הבנות בחלוקתן כשנכנסות בנחלה תחת האחין מכח האחין בחלוקתן. אבל כי אתינן לומר דמיעט הכתוב בזכות הבנות בתורת הבכורה לענין דאע"פ שבבנים לא נתנה התורה להאב רשות לבכר את בן האהובה על פני בן השנואה הבכור. מ"מ בבנות יכול הוא להעביר חלק בכורה מן הבכירה לאחת משאר האחיות. שוב אית לן למימר טפי דלגמרי מיעט אותן הכתוב מתורת הבכורה. ואינן נכנסות בנחלה תחת האחין אלא לחלוק לעולם בשוה. אלא דהיינו רק כי אתינן לומר דעכ"פ מיעט הכתוב בעיקר זכות הבנות. והורע כחן מכח הבנים בזכות תורת הבכורה בחלוקתן. אבל לדעת הרמב"ן ז"ל דבבנים איכא מצות עשה להכיר את הבכור ואזהרת לאו שלא יצוה על הבכור שלא יירש פי שנים. ומצות אלו אינן אלא חובת גברא שעל האב בלבד. ואין זה ענין לעיקר זכות של תורת הבכורה כלל. שהרי גם בלא עשה ול"ת אלו אין לאב שום רשות וכח לשנות משפט הבכורה ולגרע כח הבכור. ודאי קשה דא"כ מנ"ל דקרא דבנים אתי למעוטי בנות לגמרי מתורת הבכורה. ודילמא לעולם לא גרע זכות הבנות בתורת הבכורה בחלוקה שלהן בכניסתן בנחלה תחת האחין מזכות הבנים בחלוקתן בחלוקה זו שאינה שוה. כמו שלא גרע זכותן מזכות האחין בחלוקה בשוה. ומיעוטא דקרא דבנים ולא בנות לא אתי כלל לגרע זכותן. אלא למעוטי מצות האב בעשה ול"ת. דבבכורה דבנות לא קאי האב לא בעשה ולא בל"ת. דבזה לא מיגרע עיקר זכותן בתורת הבכורה כלל. אבל לענין עיקר זכותן בתורת הבכור. ודאי נקטינן כסברא קמייתא דלא גרע זכות הבנות מזכות הבנים בחלוקה שאינה בשוה כמו בחלוקה בשוה בכניסתן בנחלה תחת האחים. אלא ודאי ע"כ מוכח מזה שלא כדעת הרמב"ן ז"ל. ולהכי ע"כ ליכא לאוקמי מיעוטא דקרא אלא לענין עיקר תורת הבכורה: 
<b>ונראה</b> עוד בזה ע"פ מה שאמרו בספרי שם (סוף פיסקא רי"ז) לו משפט הבכורה. מלמד שהבכורה יוצאה בדיינים עיי"ש. וכן כתב בפסיקתא זוטרתא שם. והוסיף בה קצת ביאור. וכתב וז"ל לו משפט הבכורה מלמד שהבכורה יוצאה בדיינים שמשפט כתיב בה עכ"ל עיי"ש. ועדיין צריך ביאור מאי אתי לאשמעינן בהכי. וראיתי להרד"פ ז"ל בספרי דבי רב שכבר עמד על זה. וכתב וז"ל לא ידענא למאי איצטריך. דמילתא דפשיטא דכיון שהתורה זכתה לו אי שקלי לה אחין גזלנותא היא. ומהיכא תיתי שלא יוציא בדיינין. אטו בפשוטים אי חד אחא שקל בחזקת היד טפי מאידך לא יוכל אידך להוציא בדיינים. וכ"ש חלק בכורה דעדיף ואלים טפי. שהרי אם רצה האב להרבות לזה ולמעט לזה שפיר דמי לריב"ב דקיי"ל כוותי'. משא"כ בחלק בכורה דכתיב לא יוכל לבכר. ובגמרא לא נזכר זה. והרמב"ם נמי לא כתבו ולא שאר הפוסקים. דפשוט הוא וצ"ע עכ"ל עיי"ש. ואמנם לדידי נראה ביאור דברי הספרי אלו ע"פ מאי דאמרינן (בחולין ק"ל ע"ב) אמר רב חסדא המזיק מתנות כהונה או שאכלן פטור מלשלם וכו' מיתיבי וזה יהיה משפט הכהנים מלמד שהמתנות דין. למאי הילכתא לאו להוציאן בדיינים. ומשני לא לחולקן בדיינין וכדרב שמואל ב"נ דאר"ש ב"נ אר"י מנין שאין נותנין מתנה לכהן עה"א שנאמר וכו' המחזיק בתורת ה' יש לו מנת ושאינו מחזיק בתורת ה' אין לו מנת עיי"ש. והנה בספרי (שופטים פיסקא קס"ה) איתא וזה משפט הכהנים מלמד שהמתנות יוצאות בדיינים עיי"ש. וכל מפרשי הספרי עמדו שם במאי דקשה אמאי בסוגיא דחולין שם לא פרכינן לר"ח דעדיפא מינה מההיא ברייתא דספרי דקתני בהדיא שהמתנות יוצאות בדיינים. והרד"פ ז"ל (בסד"ר שם) והר"י נגאר ז"ל (באה"י שם) נדחקו מאוד בזה עיי"ש בדבריהם. ולדידי לק"מ דודאי מלשון יוצאות בדיינין אין שום הכרע לומר שמוציאין אותן בדיינין. אדרבה מדלא קתני מלמד שמוציאין אותן בדיינין. משמע יותר שלא ניתנו להוציאן בדיינין. ולא קאמר אלא שהמתנות יוצאות מידי הבעלים רק ע"פ הדיינין. והיינו כדמשני התם לחלקן בדיינין. ולישנא דברייתא דמייתי התם דקתני שהמתנות דין משמע יותר שניתנו ליתבע בדין. אלא דמ"מ דחיק לשנויי לחלקן בדיינין. ולפ"ז עכצ"ל דמאי דקתני שהמתנות דין. היינו לומר שהן כדין שאינו אלא ע"פ הדיינין. אבל לישנא דיוצאות בדיינין ודאי מרווח טפי לפרושי הכי. ובסוגיא דהתם דפריך מברייתא דקתני שהמתנות דין. ודאי דעדיפא מינה פריך. ומעתה ע"פ זה נראה דהכא נמי בברייתא דספרי דקתני שהבכורה יוצאה בדיינין. אין פירושה שניתנה ליתבע בדיינין. דודאי מילתא דפשיטא היא ולא איצטריך לאשמועינן. וכ"ש דלא איצטריך קרא מיותר להכי. אלא הכי פירושה שהבכורה אין בה אלא מצות הדיינין. וזולת זה אין בה מצוה אחריתא. אלא מצות הדיינין היא לעשות משפט בין היורשים ע"פ המשפט האמור בפרשה. ואתי לאפוקי דלא נימא דלא יוכל לבכר הו"ל אזהרת לאו. וקרא דאת הבכור בן השנואה יכיר הו"ל עשה. וא"כ יש כאן שתי מצות המוטלות על האב. קמ"ל דליתא. ואין כאן אלא המצוה המוטלת על הב"ד בלבד. ועפ"ז אתי שפיר כל מה שנתקשה בזה מהרד"פ ז"ל שם. דודאי טובא קמ"ל בהכי. ומ"מ הפוסקים לא הוצרכו להביאה. משום דכיון שלא הביאו בזה שום מצוה על האב ממילא מבואר שדעתם שלא כדעת הרמב"ן ז"ל בזה. וגם בהדיא מבואר בדברי הרמב"ם ז"ל (בסה"מ שם) ובחבורו הגדול (ריש הלכות נחלות) דליכא בזה שום מצוה פרטית. אלא סדר נחלות שעל פיו דנין הב"ד בדיני הנחלות. היא המצוה שבענין זה. וזהו כדברי הספרי לפי מה שביארנו. וכן הוא גם בכל שאר הפוסקים זולת הרמב"ן ז"ל. וכבר כתבתי לעיל דגם הרמב"ן ז"ל גופי' בחי' לבב"ב (פרק יש נוחלין ק"ל ע"א) מבואר דלא ס"ל הכי. וע"כ מיהדר הדר ביה: 
<b>איברא</b> דהרמב"ן ז"ל (בסה"מ שם) הביא ראיה ממה שאמרו בספרי שם. לא יוכל לבכר מלמד שאינו רשאי לבכר יכול לא יהא רשאי לבכר ואם בכר יהא מבוכר. ת"ל לא יוכל לבכר. הא אם בכר אינו מבוכר (שם פיסקא רט"ז) עיי"ש. וא"כ משמע שיש בזה להאב איסור לאו. ולא יוכל לבכר. פירושו שאסור ואינו רשאי לבכר. וכן ראיתי בירושלמי (בב"ב פ"ח ה"ד) שאמרו לא יוכל לבכר א"ר לעזר העבודה שיכול אלא שאינו רשאי עיי"ש. וכלשון זה כתב ג"כ בפי' ברייתא די"ג מדות שהתורה נדרשת בהן. המיוחס לרבינו הגאון ז"ל (במדה ראשונה). וז"ל שם ואינו רשאי לתת חלק הבכורה שהוא לבכור בן השנואה לבנו בן האהובה וכו' עכ"ל עיי"ש. איברא דלענ"ד מלשון הספרי שם אין שום הכרע. ואדרבה מדלא אמרו בספרי שאם ביכר עובר בל"ת. וכדרך הספרי בשאר מקומות כיו"ב. משמע איפכא שאין בזה אזהרת לאו. וגם ראיתי בפסיקתא זוטרתא שם שכשהביא דרשא זו של הספרי. השמיט מלשון הספרי מה שאמרו מלמד שאינו רשאי לבכר יכול לא יהא רשאי לבכר וכו'. ולא כתב שם אלא בקצור לא יוכל לבכר ואם בכר אינו מבוכר עיי"ש. ואם הוה ס"ל דמה שאמרו בספרי אינו רשאי לבכר. היינו לומר שהוא אזהרת לאו. ודאי לא היה משמיט לשון זה. אלא ודאי היינו משום דס"ל דמה שאמרו אינו רשאי לבכר. אין זה אלא לומר דגם האב גופי' אין לו רשות לשנות משפט הבכורה. דלא תימא דאע"ג דלאחר מותו כשהבנים יורדים לנחלה דין הבכור ליטול פי שנים. ואם באו האחים לחלוק בשוה גזל הוא בידם. מ"מ האב גופי' כיון דבכורה מתנה קרייה רחמנא. דכתיב לתת לו פי שנים. וכדאמרינן (פרק יש נוחלין קכ"ד ע"א) מהאי טעמא שאם אמר הבכור איני נוטל ואיני נותן לבע"ח של אביהם רשאי עיי"ש. היה נראה גם כאן דבדעת הנותן. דהיינו האב. הדבר תלוי. ורשאי לבכר את אחד משאר בניו תחת הבכור. לזה אמרו דמדכתיב לא יוכל לבכר מלמד שגם הוא אין לו רשות לבכר. משום שכך הוא משפט הבכורה. ולא בדעתו תליא מילתא. ואם בא לשנות אין שומעין לו. דאין זה אלא כמטה משפטו וגזילת חלקו. ולהכי שפיר השמיט לשון זה בפסיקתא זוטרתא. משום דכיון שכתב שאם בכר אינו מבוכר. ממילא מבואר שאם לא נתנו לו פי שנים כדינו בכלל גזלה הוא. וגם מדברי הירושלמי שהבאתי. אע"ג דשם ליכא למימר הכי עיי"ש. מ"מ לפי מה שפירשו שם הר"י בנבנשתי ז"ל בשדה יהושע ובמה"פ שם לדעת הרמב"ם ז"ל אין משם ראיה כלל עיי"ש בדבריהם. ובדברי הספרי בלא"ה אפשר לומר לפמש"כ הרמב"ן ז"ל גופי' שהבאתי לעיל דלרבנן דריב"ב ס"ל דקרא דלא יוכל לבכר הו"ל אזהרת לאו. משא"כ לריב"ב ס"ל דלא יוכל ממש קאמר קרא. ואינו אזהרת לאו וכמו שביארנו לעיל. וא"כ אפילו לפי מה שהבין הרמב"ן ז"ל דמאי דקתני בהך ברייתא דספרי אינו רשאי לבכר. היינו משום דס"ל דלא יוכל לבכר הו"ל אזהרת לאו. מ"מ אין שום הכרע משם. דאיכא למימר דההיא ברייתא אתיא כרבנן דריב"ב. אבל לדידן דקיי"ל כריב"ב אין בזה אזהרת לאו. אבל אין צריך לזה. דבלא"ה אין הכרע משם כמו שנתבאר: 
<b>ומעתה</b> א"כ נתבאר דאין שום גמגום בדעת הגאונים ז"ל והרמב"ם וסייעתו ז"ל דקיימי ג"כ בשיטה זו. ויפה עשו שלא מנו לאו זה במנין הלאוין. וגם מה שהבין הרמב"ן ז"ל בדעת הבה"ג שכוונתו למנות עשה דאת הבכור בן השנואה יכיר. מלבד מש"כ בזה לעיל. בלא"ה מעיקר לשון הבה"ג ז"ל שכתב 
<b>משפט הבכורה.</b> ולא כתב כלישנא דקרא בעשה זו 
<b>הכרת הבכורה.</b> משמע שאין כוונתו לעשה דיכיר. אלא כוונתו למצוה שעל הב"ד לדון בדיני הבכורה. וכפי הנראה רמז בזה למה שאמרו בספרי שהבאתי לעיל לו משפט הבכורה מלמד שהבכורה יוצאה בדיינים. וכפי מה שביארנו לעיל ברייתא זו. ועל זה נתכוון ג"כ באזהרות אתה הנחלת שכתב בלשון מצוה זו 
<b>דין בכור ליטול פי שנים.</b> כלומר שאינו אלא כדין שאינו מוטל אלא על הב"ד. ואין בזה מצוה פרטית על היחידים. לא מצות עשה ולא ל"ת. וכן מתבאר מלשון רבינו הגאון ז"ל כאן שלא הזכיר לשון הכרה כלל. מבואר שאין כוונתו למנות עשה דיכיר. אלא המצוה שעל הב"ד לדון בדין הבכורה. ומהאי טעמא שפיר מנאוה במנין הפרשיות כשאר מצות המוטלות על הצבור והב"ד. להכריח את אחיו היורשים ליתן לבכור פי שנים בנחלה. וראיתי באזהרות אתה הנחלת דמלבד מה שמנה <b>דין בכור ליטול פי שנים</b> כמשכ"ל. מנה ג"כ לקמן <b>משפט אהובה ושנואה.</b> והוא תמוה לכאורה. ואינו מובן מה כוונתו בזה. דלכאורה היינו הך. והיה נראה לומר דכוונתו בזה למנות לאו דלא יוכל לבכר את בן האהובה על פני בן השנואה הבכור. וזה כדעת הרמב"ן ז"ל. אלא דמלשונו לא משמע הכי. דא"כ הו"ל לכתוב בפירוש. לא יוכל לבכר. אבל לשון <b>משפט אהובה ושנואה.</b> משמע דאין כוונתו אלא למנות דין הבכורה. שעל הב"ד לדון בין היורשים כמשפט הבכורה. וא"כ היינו זו המצוה עצמה שכבר מנאה. ואין זה לאו אלא עשה. אלא דמלבד שהדבר תמוה מה שמנה מצוה זו עצמה פעמים. בלא"ה אין לשונו מתוקן דהרי אין זה משפט האהובה והשנואה עצמן אלא משפט בניהן. וא"כ הו"ל למיכתב משפט בן אהובה ובן שנואה. אלא שאין לדקדק כ"כ בלשון אזהרות אלו. וגם מה שמנה מצוה זו עצמה פעמים אין זה מתמיה כ"כ באזהרות הללו. דבלא"ה מצינו שם הרבה מצות שנמנו פעמים ושלש. והדברים נעלמים וקשה מאוד לירד לסוף דעתו ז"ל. ואולי אפשר לומר דכוונתו כאן למנות בזה שתי מצות חלוקות ע"פ עניניהם החלוקים. האחת היא דין הבכורה שבין האחים היורשין הבאים לחלוק ירושתן מאביהם. שדינו של בכור ליטול פי שנים בע"כ של אחיו הפשוטים. ונפק"ל מדכתיב לו משפט הבכורה. וזהו שכתב. <b>דין הבכור ליטול פי שנים.</b> והמצוה השניי' היא הדין שיבין האב המוריש לבין בנו הבכור. שבא להעביר זכות בכורתו וליתנה לאחד משאר בניו. ונפק"ל מדכתיב לא יוכל לבכר וגו'. וזהו שכתב. <b>משפט אהובה ושנואה.</b> ולזאת כתבה בלשון זה. ולא כתב משפט בן האהובה ובן השנואה. משום שאין המשפט הזה בין הבנים. אלא בין האב והבן. ועיקר טענתו של האב ברצונו להעביר זכות הבכורה מן הבכור. סתמא דמילתא אינו אלא משום שהוא בן אשתו השנואה לו. ורוצה ליתן זכות זה לבנה של אשתו האהובה. וכדנקט קרא דין זה בענין זה. ולא דיבר הכתוב אלא בהווה. משום דהכי אורחא דמילתא: 
<b>ונראה</b> שנמשך בזה כדרכו אחר הבה"ג ז"ל. ע"פ מש"כ בה"ג נוסחת כת"י רומי במנין הפרשיות. שבתחילה כתב בנוסחא זו <b>פרשת פרה אדומה. פרשת נחלות. ובת יורשת נחלה. פרשת תמידין</b> וכו'. ושוב כתב לקמן קרוב לסוף מנין הפרשיות שלו. <b>פרשת יפת תואר. פרשת בן סו"מ. פרשת משפט הבכורה. פרשת נחלות. פרשת מוציא שם רע.</b> וכו' עיי"ש. והוא תמוה מאוד לכאורה. שהרי כבר מנה פרשת נחלות לעיל מיני'. אבל נראה דפרשת נחלות דלעיל כוונתו לפרשת סדר נחלות שבסדר פנחס. שלפי הידוע מנין המצות של הבה"ג נסדר כסדר פרשיות התורה. כמש"כ במבוא (סי' ד' ובסי' ז' שורש חמישי) עיי"ש. ולכן כאן שכתב <b>פרשת פרה אדומה</b> שבסדר חוקת. ואח"כ כתב <b>פרשת תמידין ופרשת מוספין</b> שבסדר פנחם. מבואר <b>דפרשת נחלות</b> שכתב בינתים. היינו ג"כ אותה פרשת נחלות שבסדר פנחס. אבל פרשת נחלות שכתב אח"כ בין פרשת יפ"ת ופרשת בסו"מ ופרשת משפט הבכורה ופרשת מוציא ש"ר שכתובות בסדר תצא. ממילא מבואר דכוונתו לפרשת נחלות שבסדר תצא. והיינו מאי דכתיב שם והיה ביום הנחילו את בניו וגו' לא יוכל לבכר וגו'. ומשום דס"ל שאין זו אזהרת לאו. לכן לא כתב כלישנא דקרא לא יוכל לבכר. כדי שלא יהא נשמע כאזהרת לאו. ואין זה לדעתו אלא משפט דין בכורה שבין האב לבנו הבכור. <b>ופרשת משפט הבכורה</b> שכתב. כוונתו לקרא דלו משפט הבכורה. והיינו דין הבכורה שבין הבכור ובין האחים הפשוטים. שחובת הב"ד להורידו לנחלה פי שנים בע"כ של האחים. ומשום ששני ענינים חלוקים הם מנאן שתים. ובלתי ספק שבנוסחת הבה"ג שלפנינו יד המגיהים שלא כהוגן היתה בה. ובכוונה השמיטו פרשת נחלות השניי' מדברי הבה"ג. משום שהיה נראה להם ככפולה ויתירה: 
<b>ועפ"ז</b> נעמוד ג"כ על כוונת הרמב"ן ז"ל שהבאתי לעיל שדבריו תמוהים מאוד לכאורה וכמש"כ. אבל עפ"ז דבריו מתבארים על נכון. ע"פ מאי דבלא"ה דבריו תמוהים לכאורה במה שכתב שם וז"ל ונראה שבעל הלכות גדולות נזכר בזו המצוה. שאמר בפרשיות המשלימות לו מצות עשה פרשת נחלות ופרשת משפט הבכורה עכ"ל עיי"ש. ולשון זה שהביא מדברי הבה"ג הוא תמוה טובא לכאורה דמאי ענין פרשת נחלות לפרשת משפט הבכורה שהן רחוקות הרבה זו מזו בתורה. דזו היא בסדר פנחס. וזו היא בסדר תצא. וגם במנין הפרשיות של הבה"ג רחוקות הן זו מזו. והוא מוכרח מצד עצמו שכן ראוי להיות לפי דרכו של הבה"ג שמנה הפרשיות כסדרן בתורה. והלא בין סדר פנחס לסדר תצא כתיבי בקרא הרבה מצות אחרות שמנה הבה"ג שם במנין הפרשיות שלו. ומלבד זה אינו מובן למה הביא הרמב"ן ז"ל כלל פרשת נחלות מדברי הבה"ג והלא לפי הצורך לענינו לא היה לו להביא אלא פרשת משפט הבכורה בלבד. אבל נראה ברור שהיתה נוסחת הרמב"ן ז"ל בדברי הבה"ג בזה כנוסחת כת"י רומי דמלבד פרשת נחלות שמנה לעיל במקומה הראוי. מנה אח"כ ג"כ פרשת נחלות עם פרשת משפט הבכורה. והבין הרמב"ן ז"ל דכוונת הבה"ג בזו לפרשת והיה ביום הנחילו וגו' לא יוכל לבכר וגו' וכמשכ"ל. ופרשת משפט הבכורה היינו מ"ע דיכיר. ובזה דברי הרמב"ן ז"ל נכונים היטב. ומתורץ על נכון גם מה שהקשינו לעיל על דבריו כמבואר. ומ"מ מה שהבין הרמב"ן ז"ל שכוונת הבה"ג בזה למנות ל"ת דלא יוכל לבכר ועשה דיכיר אינו מוכרח. ולא משמע הכי מלשון הבה"ג ז"ל כמשכ"ל אלא כוונתו כמשכ"ל בביאור דברי אזהרות אתה הנחלת. שבלתי ספק נמשך בזה אחר הבה"ג כדרכו. אף ע"פ שאין זה מסכים עם שיטת הרמב"ם ז"ל בשרשיו (שורש שביעי) עיי"ש. ובמה שכתבנו בזה במבוא (סי' ז') בשורש זה עיי"ש. ואין להאריך בזה כאן: 
@00פרשה כט. 
<b>נותני מום ומשפטיהם.</b> הכוונה לפרשת איש כי יתן מום בעמיתו וגו' (סו"פ אמור). כבר ביארנו לעיל (פרשה י"ד) דהכוונה בפרשה זו היא לדיני תשלומי נזק עיי"ש מה שנתבאר בזה. וגם הבה"ג ז"ל וכל סייעתו מנאוה פרשה בפ"ע במנין הפרשיות. ולא כללוה בכלל פרשת נזיקין שמנו וכדרכם בזה. וכבר ביארנו שם לעיל טעמם עיי"ש. אבל רבינו הגאון ז"ל גופי' באזהרותיו שע"פ עשה"ד לא מנאה. וכפי הנראה היינו משום דהוה ס"ל שם שאינה נמנית בפ"ע משום דהו"ל בכלל פרשת חובל בחבירו. כדעת הרמב"ם ז"ל וסייעתו. אבל כאן חזר בו מזה ומנאה פרשה מיוחדת בפ"ע. ובודאי זה נכון לפי שיטתו. וכמו שנתבאר כבר לעיל בדברינו שם עיי"ש היטב. ומש"כ רבינו הגאון ז"ל <b>ומשפטיהם.</b> כוונתו למש"כ בסוף פרשה זו משפט אחד יהיה לכם כגר כאזרח יהיה וגו'. ובאזהרות אתה הנחלת כתב מצוה זו בזה הלשון. <b>ונתינת מום בנותני מומים.</b> והדברים תמוהים מאוד. דהרי אע"ג דכתיב בקרא כאשר יתן מום באדם כן ינתן בו. מ"מ הרי כבר פירשו רז"ל דנתינה זו אינה אלא תשלומי ממון. וכדאמרינן (פ' החובל פ"ד ע"א). דבי רבי ישמעאל תנא אמר קרא כן ינתן בו ואין נתינה אלא ממון. ופרכינן עלה אלא מעתה כאשר יתן מום באדם הכי נמי דממון הוא. ומשני דבי ר"י קרא יתירא דרשי. מכדי כתיב ואיש כי יתן מום בעמיתו כאשר עשה כן יעשה לו. כן ינתן בו למה לי. ש"מ ממון וכו'. איידי דבעי מיכתב כן ינתן בו כתב נמי כאשר יתן באדם עיי"ש. ועכ"פ דבר מוחלט ומוסכם הוא ומקובל לרז"ל דליכא בחובל ונותן בחבירו מום אלא תשלומי ממון. ואיך כתב בענין המצוה <b>נתינת מום בנותני מומים.</b> 
<b>איברא</b> דראיתי בפסיקתא זוטרתא (פ' משפטים) שכתב וז"ל. עין תחת עין ממון. שהיה ר"י אומר ומכה בהמה ישלמנה ומכה אדם יומת. מקיש נזקי אדם לנזקי בהמה. מה נזקי בהמה בתשלומין אף נזקי אדם בתשלומין. ואם תאמר והא כתיב ואיש כי יתן מום בעמיתו כאשר עשה כן יעשה לו ינתן בו ממש. רבי אליעזר אומר הואיל ונתכוין לתת בו מום אינו משלם ממון אלא נזק ינתן בו ממש. עין תחת עין מה הפרט מפורש מומין קבועין וראשי אברים בגלוי ומתכוין. אף כל כיוצא בהן אינו משלם ממון. אבל אם אינו מתכוין משלם ממון דמי עינו ודמי שינו וכו' עכ"ל עיי"ש. הרי מבואר דס"ל דמאי דכתיב ואיש כי יתן מום בעמיתו כאשר עשה כן יעשה לו. היינו כפשוטו ומשמעו שינתן בו מום ממש. אלא דאתי ר"א ופירשה דהיינו דוקא במתכוון. ורבי ישמעאל דאמר עין תחת עין ממון היינו בשלא במתכוון. ומדברי הפסיקתא זוטרתא שם מתבאר דס"ל דליכא מאן דפליג בהא על ר"א. וכולה סוגיא דריש פ' החובל בשלא במתכוון מיירי. והכי מיירי כולהו תנאי דמייתי התם דקאמרי דמשלם ממון עיי"ש היטב. וא"כ גם דברי רבינו שמעון הגדול ז"ל בעל אזהרות אתה הנחלת נכונים שפיר דגם כוונתו כך היא. אלא דעיקר דברי הפסיקתא זוטרתא תמוהים מאוד והם נגד סוגיא ערוכה במקומו (ריש פ' החובל שם). דמייתי התם דברי רבי אליעזר אלו. דאמרינן התם תניא ר"א אומר עין תחת עין ממש. ופרכינן התם עלה. ממש ס"ד. ר"א לית ליה ככל הני תנאי. ומשני רב אשי לומר שאין שמין אותו בניזק אלא במזיק עיי"ש. ופירש"י וז"ל אלא במזיק עינו של מזיק שיימינן. כמה הוא שוה לימכר עכשיו וכמה הוא יפה בלא עין. והיינו ממש דקאמר. עינו של מזיק נישומי' תחת עינו של ניזק עכ"ל עיי"ש. הרי להדיא דגם לר"א אין עין תחת עין ממש בשום ענין כלל. ומילתא אחריתא הוא דקאמר. ובאמת דבלא"ה הדבר קשה מאוד לומר דכולהו תנאי דהתם לא מיירו אלא בשלא במתכוון. דכל ההוכחות דמייתו הני תנאי התם לומר דלאו ממש אלא ממון. שייכי במתכוון כמו בשלא במתכוון עיי"ש. וא"כ דברי רבינו שמעון הגדול ז"ל באזהרותיו ודברי הפסיקתא זוטרתא מתמיהים מאוד: 
<b>והנה</b> מקור דברי הפסיקתא זוטרתא שם הוא במכילתא (פ' משפטים פ"ח) עיי"ש. אלא דדברי המכילתא כמו שהם לפנינו הם קצת מגומגמים ואינם ברורים כ"כ ויש שם כמה ט"ס. ובמקום ר"א איתא שם רבי יצחק עיי"ש. אבל בילקוט שם איתא ר"א עיי"ש. ובהגהות הגר"א ז"ל שם סירס והגיה דברי המכילתא איפוך מהמבואר בגירסא שלפנינו עיי"ש. והר"ב זית רענן פירש גם דברי המכילתא ע"פ סוגיא דב"ק שם עיי"ש בדבריו. וזה דחוק טובא וגם זה הוא איפוך דברי הפסיקתא זוטרתא. שדבריו מבוארים בהדיא שהיתה לפניו הגירסא במכילתא כגירסא שלפנינו. ונקט הדברים כפשטן דלר"א עין תחת עין ממש במתכוון. וקרא דכאשר יתן מום באדם כן ינתן בו. היינו נתינת מום ממש ובמתכוון. וזו היא ג"כ דעת ר"ש הגדול ז"ל. אבל הדבר מתמיה מאוד דזהו נגד המבואר בהדיא בסוגיא דגמ' שם. וכנראה זהו מהמקומות שהכריעו כברייתא דמכילתא נגד תלמודין. וכמשכ"ל (פרשה כ"ז) דזו היא דרך הגאונים ז"ל בכמה דוכתי. עיי"ש. והנה ראיתי מקשים על תרגום אונקלוס שדרכו לתרגם ע"פ ההלכה כפי המקובל. אפי' במקום שזהו נגד פשטי' דקרא. וא"כ למה תרגם כאן עין תחת עין שן תחת שן עינא חלף עינא שינא חלף שינא. כפשטי' דקרא. ולא כפי ההלכה דאינו אלא ממון. ובתרגום יונתן תרגם כהלכה דמי עינא חלף עינא. וכן בכולם. אבל תרגומו של אונקלוס כאן צ"ע. אבל ע"פ מש"כ הדבר נכון. ע"פ המבואר ריש פ"ק דמגילה (ג' ע"א) דתרגום של תורה אונקלוס הגר אמרו מפי רבי אליעזר ור"י עיי"ש. וא"כ שפיר תרגם ע"פ רבי אליעזר גם כאן דאמר עין תחת עין ממש ובמתכוון. וכמבואר במכילתא. ולהפסיקתא זוטרתא הכי ס"ל גם לשאר תנאי. ולא אמרו דמשלם ממון אלא בשלא נתכוון. וא"כ גם מדברי המתרגם ראיה להר"ש הגדול ז"ל והפסיקתא זוטרתא. והגאונים ז"ל סמכו בהכרעת הלכה בפלוגתא דתנאי ע"פ המתרגם. כמש"כ בתשובות הגאונים (ליק. סי' מ"ה) בשם מר רב יהודאי גאון ז"ל. וז"ל אמר ריש מתיבתא כל היכא דפליגי רבנן במלתא ומתרגם אמר קרא כחד מנהון הלכתא כוותיה עכ"ל עיי"ש. וכ"כ בתורתן של ראשונים (ח"ב ריש סי' א') בשם רב נטרונאי גאון ז"ל עיי"ש. וכן ראיתי להרמ"ה ז"ל בב"ב (פ"ג סי' רנ"א) שכתב דאף ע"ג דבעלמא קיימ"ל ר"מ ור"ש ורבי יהודה הלכה כר"י. הכא מסתברא כר"מ. דאונקלוס הגר מתרגם כוותי' עיי"ש. אבל מ"מ לא פלטינן בזה מתמיהא גדולה. כיון דהתם קאמר הכי בפשיטות כ"כ ופריך ממש ס"ד. ר"א לית ליה ככולהו תנאי. וגם רב אשי מסיק דאפי' לר"א לאו עין ממש קאמר קרא. וגם רבא ואביי דחקו לאוקמי דברי ר"א כשאר תנאי עיי"ש. היכי יתכן למידחינהו משום ברייתא דמכילתא. כיון דפסיקא להו דאי אפשר כלל לומר כן. ולכן דברי הר"ש הגדול ז"ל ופסיקתא זוטרתא צע"ג אצלי. איברא דבעיקר הסוגיא דהתם תמיהני טובא. דמאחר דבעיקר מאי דקאמר ר"א עין תחת עין ממש. לא הוקשה לו אלא משום שלא נראה לו לומר דר"א לית ליה ככל הני תנאי. א"כ מאי הועיל רב אשי במאי דקמשני שלא בא ר"א אלא לומר שאין שמין אותו בניזק אלא במזיק. והא אכתי גם לפ"ז הקושיא זו עצמה במקומה עומדת. דהא כל הני תנאי דלעיל סברי דאין שמין אלא בניזק. וכמש"כ התוס' (שם ד"ה אלא) עיי"ש וברש"א שם. וא"כ עדיין קשה וכי ר"א לית לי' ככל הני תנאי. ועכצ"ל כמש"כ הר"ב ז"ר ע"פ המכילתא לפי פירושו. דגם לר"א יש חילוק בזה בין מתכוין לשאין מתכוין. דלא קאמר ר"א במזיק שמין אלא בשמתכוין וכעין הפרט. מומין הקבועין וראשי אברים ובגלוי עיי"ש. וא"כ איכא לאוקמי שאר תנאי דלא מיירו אלא בשלא במתכוין. ולא בהנך גווני. ולא פליגי עלי' דר"א. אלא דמלבד דמדברי התוס' שם לא משמע הכי עיי"ש. יותר קשה דא"כ אין צריך לזה כלל. דגם אם נימא דדברי ר"א הם כפשטן ומשמען דעין תחת עין ממש. ולא שום תשלומי ממון כלל. שפיר איכא למימר הכי דלא קאמר ר"א אלא בשמתכוין ובהני גווני דקתני במכילתא. וכל הני תנאי דלעיל לא מיירי במתכוין ובהנהו גווני. וכמו שחילק באמת בפסיקתא זוטרתא שם. ולא פליגי כל הני תנאי על ר"א אע"ג דעין תחת עין ממש דוקא קאמר. ובאמת דלפי מה שפסקו כל הפוסקים שבכל ענין אין שמין אלא בניזק ולא במזיק. ע"כ צ"ל דס"ל דר"א לחוד הוא דס"ל דבמזיק שמין אותן. אבל כל הני תנאי וסתם משנתנו פליגי עלי' בהכי. וס"ל דבכל ענין בניזק הוא דשמין. וכוותייהו קיי"ל. וא"כ הדבר תמוה דלמסקנא נמי תקשה אטו ר"א לית ליה ככל הני תנאי. ועכצ"ל אין הכי נמי. וא"כ קושיא מעיקרא ליתא. ולמה לנו לאפוקי דברי ר"א מידי פשוטן. והכי נמי קשה לאוקימתא דרבא וכמבואר: 
<b>אמנם</b> ראיתי בילקוט (משפטים. רמז של"ח) דגירסתו שם ר"א לית ליה דכולהו תנאי וכו' עיי"ש. וכך היא הגירסא בכל ש"ס כת"י. כמש"כ בדקדוקי סופרים שם עיי"ש. ושלא כגירסא שלפנינו דגרסינן ר"א לית ליה ככל הני תנאי. ולפ"ז ניחא שפיר דודאי לא פריך על מאי דר"א פליג על כל הני תנאי דלעיל. דבזה ליכא קושיא כ"כ. דאין הכי נמי דפליג ומה בכך. אלא דפריך אטו ר"א לית ליה כל הני ראיות והוכחות של כל הני תנאי דלעיל. ונהי דפליג עלייהו. אבל מה יענה על ראיותיהם שהביאו דע"כ עין תחת עין אינו ממש אלא ממון. ועל זה משני רב אשי דודאי ראיותיהם של כל הני תנאי אין עליהן תשובה. ועיקר הדבר ודאי מוכרח הוא דבתשלומי ממון סגי. ור"א דפליג עלייהו לא אתי אלא לומר דעין תחת עין ממש. דמעיקר דינא נתחייב המזיק עין ממש תחת עין הניזק. אלא דסגי ליה בכופר. כדילפינן לעיל בברייתא מדכתיב לא תקחו כופר לנפש רוצח וגו'. לנפש רוצח אי אתה לוקח כופר אבל אתה לוקח כופר לראשי אברים שאין חוזרין. והילכך אין שמין אותו בניזק כדס"ל לכל הני תנאי. משום דס"ל דעין תחת עין לא עין ממש קאמר קרא אלא ממון. ומעיקר דינא אין על המזיק אלא תשלומי ממון תחת עינו של ניזק. וא"כ אין לשום אותו אלא בניזק. שהרי דמי עינו הוא משלם. אלא במזיק שיימינן משום דעין תחת עין ממש קאמר קרא. אלא שהתורה נתנה רשות למזיק לשלם כופר דמי עינו שיכול לפדות את עינו בדמים. וא"כ בדמזיק שמין. ובהכי אתי שפיר מאי דקשה טובא לרב אשי היכי מתפרש אליבי' מאי דקאמר ר"א בהדיא עין תחת עין ממש. כיון שאין עליו לשלם אלא דמים. ואע"ג דבעינו של מזיק שיימינן. מ"מ אין זה עין ממש תחת עין הניזק. כיון דמ"מ דמים הוא דמשתלם. וכבר נדחק בזה בפירש"י שם (ד"ה אלא במזיק) שכתב וז"ל והיינו ממש דקאמר עינו של מזיק נישומי' תחת עינו של ניזק עכ"ל עיי"ש. ואין זה מובן אטו קרא בשומא מיירי. הרי קרא בעיקר הגמול ותשלומי הנזק הוא דמיירי. דכתיב ואם אסון יהיה ונתתה נפש תחת נפש עין תחת עין וגו'. וכתיב ואיש כי יתן מום בעמיתו כאשר עשה כן יעשה לו שבר תחת שבר עין תחת עין וגו'. ואין שום רמז בקרא לשומא דנימא דעל השומא הוא דקאי. אלא דכיון דגמרינן מקרא דסגי בממון. ממילא מבואר דאי אפשר לתשלומי ממון בלא שומא. אבל בקרא לא מיירי בהכי כלל. ועוד כיון דלר"א מעיקר דינא הוא דבדמזיק שמין. היכי שייך לומר דקאמר קרא שנשום עינו של מזיק תחת עינו של ניזק. הרי בעינו של ניזק אכתי לא נזכר שומא כלל בשום דוכתא. והיכי יתכן לומר שצריך לשום עינו של מזיק תחת עין הניזק. גם לפירש"י צריך לפרש עין תחת עין ממש דקאמר ר"א בענין אחר מפירושו בכל הסוגיא דהתם. שפירושו בכל מקום כפשוטו ומשמעו. וזה ודאי דחוק הרבה. אבל ע"פ מה שביארנו ודאי דברי ר"א דקאמר עין תחת עין ממש הוא כפשוטו. וכפירושו בכולה סוגיא דהתם. משום דס"ל לר"א דמעיקר דינא ודאי אם סימא את עינו מסמא את עינו. כפשטי' דקרא עין תחת עין ממש. אלא דמודה ר"א דמצי למיפרק נפשי' בדמים תחת עינו. כדנפק"ל מדכתיב לא תקחו כופר לנפש רוצח וגו' אבל אתה לוקח כופר לראשי אברים שאינן חוזרין. והיינו דקאמר רב אשי אליבא דר"א לומר שאין שמין אותו בניזק אלא במזיק וכמו שביארנו. ואפשר דלר"א אין ה"נ שאם לא רצה לשלם בשום ענין. מסמין את עינו כעיקר דינו. וזה קרוב לדעת הראב"ע ז"ל (פרשת משפטים). והרמב"ן ז"ל שם הביאו בתוספת ביאור. וז"ל ואמר ר"א כי כוונת הכתוב לומר שהוא חייב בכך אם לא יתן כפרו. והכתוב אסר עלינו שלא נקח כופר לנפש רוצח אשר הוא רשע למות אבל נקח כופר ממי שהוא רשע לכרות אבר מאבריו. ולכן לא נכרות אותו לעולם. אבל ישלם כדי דמיו. ואם אין לו יהיה עליו חוב עד שתשיג ידו ונגאל עכ"ל עיי"ש. והן הן דברי ר"א לפי שינויא דרב אשי וכמו שנתבאר: 
<b>ומעתה</b> עפ"ז נכונים היטב דברי הר"ש הגדול ז"ל באזהרותיו ודברי הפסיקתא זוטרתא. וס"ל דהלכה כר"א משום דחזינן דאמוראי רבא ואביי ורב אשי מפרשי טעמי'. וכיו"ב ממש כתב הכ"מ (פ"ה מהלכות עבדים הט"ו) אליבא דהרמב"ם ז"ל עיי"ש. ואין שום סתירה לדבריהם מסוגיא דתלמודא שם. אלא דבפסיקתא זוטרתא הוסיף ע"פ המכילתא לחלק בין מתכוין לשאין מתכוין. דבשאין מתכוין מעיקר דינא אין לו לשלם אלא ממון כמו מכה בהמה. אבל מתכוין מעיקר דינא מיחייב עין תחת עין ממש. אלא שהתורה נתנה לו רשות לשלם כופר. ואם בשום ענין אין לפרוע ממנו הכופר. קאי על עיקר דינו לשלם עין ממש תחת עין. וזו היא ג"כ דעת התרגום אונקלוס ודעת הר"ש הגדול ז"ל. ובהכי ניחא נמי שפיר שלא יהיו דברי הפסיקתא זוטרתא סותרים זה את זה. דבפרשת אמור כתב וז"ל שבר תחת שבר יכול ממש. הרי שהיה סומא וסימא איך מקיים בו עין תחת עין אין לי אלא ממון וכו'. וכן הוא אומר ולא תקחו כופר וגו' אבל לאברין אתה לוקח כופר עכ"ל עיי"ש. ולכאורה דבריו סותרים זא"ז תכלית סתירה אבל לפמש"כ ניחא שפיר. ומש"כ שם יכול ממש כונתו יכול ממש דוקא. ואין לו תקנה אחרת כלל. הרי שהיה סומא מאי איכא למימר. אלא ודאי יש לו תקנה בכופר ממון. ועכ"פ מבואר דדברי המכילתא אין סותרים לתלמודין. ודברי ר"ש הגדול ז"ל באזהרות אתה הנתלת נכונים: 
@00פרשה ל. לא. לב. 
<b>והאונס. והמפתה בהנכיל. מוציא דבה לענוש.</b> פרשת אונס ופרשת מפתה לענין תשלומי חמשים כסף קנס. ופרשת מוציא שם רע לענין תשלומי מאה כסף קנס ולמלקות כדכתיב ויסרו אותו וגו'. וכמו שאמרו בספרי (תצא) ובפ"ד דכתובות (מ"ו ע"א) עיי"ש. ומנאום ג"כ הבה"ג וסייעתו ז"ל במנין הפרשיות שלהם. שהן מצות המוטלות על הצבור והב"ד. וגם הרמב"ם וסייעתו ז"ל מנאום במנין העשין. אבל רבינו הגאון ז"ל לשיטתו אזיל. ומונה אותן במנין הלאוין כמו כל העונשין וכל כיו"ב. וכמו שנתבאר בפתיחה להעונשין (סימן ה') ובפתיחת הפרשיות עיי"ש. וזו היא ג"כ שיטת הבה"ג וסייעתו ז"ל. ובאונס ובמוציא שם רע איכא ג"כ לאוין המוטלין על היחידים. וכבר נמנו לעיל במנין הלאוין (ל"ת רע"ו רע"ז) עיי"ש. ושם נתבאר ג"כ מה שלא מנה רבינו הגאון ז"ל עשין דולו תהיה לאשה ומהר ימהרנה לו לאשה במנין העשין עיי"ש. וגם באזהרותיו שע"פ עשה"ד מנה רבינו הגאון ז"ל פרשיות הללו. פרשת אונס ומפתה (דבור לא תנאף) ופרשת מוציא ש"ר (דבור לא תשא). ודבריו שם צריכין ביאור. וכבר ביארנום שם במנין הלאוין עיי"ש: 
<b>וגם</b> הר"ש הגדול ז"ל באזהרות אתה הנחלת מנה שלש מצות אלו. אלא שדבריו ז"ל צ"ע במש"כ שם במוציא שם רע <b>ומשים עלילות לענשו בממון</b> עיי"ש. דקדק בלשונו בממון דוקא. ומשמע דס"ל דליכא במוציא ש"ר אלא עונש ממון מאה כסף בלבד. וזה תמוה מאוד דהא מילקא נמי לקי מדכתיב ויסרו אותו וגו'. וכמבואר בהדיא בספרי ובתלמודין (בכתובות שם). ובירושלמי (כתובות שם). ובתוספתא (פ"ב דערכין). וגם בתרגום יונתן עיי"ש. וכן כתב בפסיקתא זוטרתא (פ' תצא) ויסרו אותו במכות עיי"ש. אבל נראה שדבריו נכונים. דכיון דאמרינן התם בכתובות אזהרה למוציא שם רע מנ"ל ר"א אומר מלא תלך רכיל עיי"ש. וכ"כ הרמב"ם ז"ל בסה"מ (לאוין ש"א). ובחבורו הגדול (פ"ג ה"א מהלכות נערה בתולה) עיי"ש. ובסמ"ג (עשין נ"ה) ובחנוך (מצוה תקנ"ג) עיי"ש. והרשב"ץ ז"ל (זה"ר. לאוין סי' ל"ב) עיי"ש. ואע"ג דשם בכתובות פליג רבי נתן עלי' דר"א. וס"ל דאין מוציא שם רע בכלל אזהרה זו. ואזהרת מוציא ש"ר לא נפק"ל אלא מדכתיב ונשמרת מכל דבר רע עיי"ש. מ"מ נקטו כולם אזהרת מוציא ש"ר מלאו דלא תלך רכיל. וכבר הרגיש בזה בכ"מ (בהלכות נע"ב שם) מנ"ל להרמב"ם ז"ל הכרעה זו כר"א ושלא כר"נ. אבל מש"כ שם בזה אין דבריו מספיקים עיי"ש. וגם הרמב"ן ז"ל בלאוין מחודשים שלו (מצוה י"א) מנה לאו דונשמרת מכל דבר רע לענין אחר עיי"ש ובזה"ר להרשב"ץ ז"ל (לאוין סי' ס"ה). ומבואר דס"ל ג"כ דנקטינן כר"א ושלא כר"נ עיי"ש בדבריו. וגם מדברי הרמב"ם (הלכות סנהדרין פכ"א ה"א). ומדברי הסמ"ג (עשין ק"ו) מתבאר דס"ל דנקטינן בזה כר"א ולא כר"נ עיי"ש. ולשיטתייהו אזלי. אבל מדברי הסמ"ק (סי' רכ"ד) מתבאר דנקט עיקר כר"נ דלא תלך רכיל הוא אזהרה לב"ד שלא יהא רך לזה וקשה לזה עיי"ש. ולפי הנראה דלהכי נקטו רוב הראשונים ז"ל לעיקר כר"א לגבי ר"נ משום דר"א הוא מארי' דגמרא טפי מר"נ האמורא בר פלוגתי' כידוע. ואכמ"ל בזה יותר. וכיון דמלקות דמוציא שם רע היא משום לאו דלא תלך רכיל. הרי כבר מנה באזהרות אתה הנחלת לאו זה דלא תלך רכיל עיי"ש. והמלקות לא הוצרך למנות עוד כמו שלא מנה מלקות דשאר חייבי לאוין שבמלקות משום שכבר מנה שם פרשת מלקות. שכוללת עונשי מלקות של כל חייבי לאוין שבמלקות. כמו שעשו כל שאר הראשונים ז"ל מוני המצות בענין זה. וגם עיקר מלקות של מוציא שם רע דנפק"ל מדכתיב בי' ויסרו אותו לא נפק"ל דהיינו מלקות אלא בגזירה שוה מפרשת מלקות כמבואר בכתובות שם עיי"ש. וא"כ אין זה אלא גילוי דגם הוא הו"ל בכלל פרשת מלקות. והרי כבר מנה באזהרות שם פרשת מלקות. והילכך לא מנה כאן במוציא ש"ר אלא עונש מאה כסף קנס. ודבריו מדוקדקים היטב במש"כ ומשים עלילות <b>לענשו בממון.</b> דרק עונש זה הוא שהוצרך למנות ולא עונש מלקות. ועי' מה שביארנו בענין זה בפתיחת העונשין (סי' ג' ד' ה'). 
@00פרשה לג. 
<b>ומחזקת מבושים להשכיל.</b> כתיב (פרשת תצא) כי ינצו אנשים וגו' וקרבה אשת האחד וגו' והחזיקה במבושיו וקצותה את כפה וגו'. כבר נתבאר (לעיל פרשה י"ד) דכוונת רבינו הגאון ז"ל כאן למנות מצות עשה שעל הב"ד לדון בדיני תשלומי דמי בושת. כדדרשינן הך קרא בב"ק (סו"פ כיצד הרגל ור"פ המניח ור"פ החובל) ועוד שם לקמן (פ"ח ע"א). ובסנהדרין (פרק הנחנקין פ"ו ע"א) עיי"ש דמבואר דלכ"ע הך קרא לא מיירי אלא בתשלומי ממון דמי בושת. ומה שלא מנה רבינו הגאון ז"ל גם לאו דלא תחוס עינך האמור בענין זה בהך קרא. הדבר מבואר דאזיל לשיטתו דבכל כיו"ב אחר שמנה העשה שמפורש בה עיקר ענין המצוה שוב אין הלאו נמנה. כמבואר בשרשים (מבוא סי' ז' שורש ששי) עיי"ש. והרמב"ם ז"ל בסה"מ (עשין רמ"ז. לאוין רצ"ג) מנה העשה והלאו הללו לענין נרדף להצילו מיד הרודפו להרגו בנפשו של רודף עיי"ש. וכן כתב בחבורו הגדול (פ"א מהל' רוצח ה"ז וה"ח). וז"ל שם הרודף אחר חבירו להרגו וכו' אם יכולים להצילו באבר מאברי הרודף וכו' עושין. ואם אינם יכולין לכוין ולהצילו אא"כ הרגוהו לרודף. הרי אלו הורגין אותו אע"פ שעדיין לא הרג שנא' וקצותה את כפה לא תחוס עינך וכו'. ענין הכתוב שכל החושב להכות את חבירו הכאה הממיתה אותו מצילין את הנרדף בכפו של רודף. ואם אינם יכולין מצילין אותו אף בנפשו שנאמר לא תחוס עיניך עכ"ל עיי"ש. מתבאר מדבריו אלו דמן העשה דוקצותה את כפה לחודה לא שמעינן אלא המצוה להצילו באחד מאבריו של הרודף. אבל להצילו בנפשו של הרודף כשאינם יכולים להצילו באחד מאבריו. לא שמענו אלא מן הלאו של לא תחוס עינך. וא"כ כל שאינם יכולים להצילו באחד מאבריו. אף ע"פ שהיו יכולים להצילו בנפשו של רודף ולא הצילוהו. לא עברו בזה אלא בל"ת דלא תחוס עינך בלבד ולא בעשה דוקצותה את כפה. ולפ"ז לפום הך דרשא גם לשיטת רבינו הגאון ז"ל אע"פ שכבר נמנה העשה יש למנות גם הלאו. כיון שהלאו כולל ענין חדש שאינו בכלל העשה. אלא שיש לומר דכיון דמלבד זה כשיכול להציל ולא הציל עובר ג"כ בלאו דלא תעמוד על דם רעך. כמש"כ הרמב"ם ז"ל שם לקמן (הי"ד) עיי"ש. א"כ כיון שכבר נמנה לאו דלא תעמוד על דם רעך שוב אין לאו דלא תחוס עינך נמנה לשיטת רבינו הגאון ז"ל. כמבואר בשרשים (מבוא סי' ז' שורש ששי ותשיעי) עיי"ש: 
<b>איברא</b> דעפ"ז גם העשה דוקצותה את כפה ראוי שלא תבוא במנין לשיטת רבינו הגאון ז"ל. כיון דבלא"ה הו"ל בכלל לאו דלא תעמוד על דם רעך שכבר מנה (לאוין ס"א). אלא דזה אינו אלא להרמב"ם ז"ל דעשה ול"ת אלו מיירי בהצלת הנרדף מידי הרודף אחריו להרגו. אבל אין זו דעת רבינו הגאון ז"ל. דא"כ הו"ל למנות מצוה זו במנין שאר העשין המוטלות על היחידים. אלא דעתו דקאי על מצות הב"ד לדון בדין תשלומי דמי בושת וכמו שביארנו. וכבר השיג הראב"ד ז"ל שם על דברי הרמב"ם ז"ל בזה. וכתב וז"ל אמר אברהם בספרי דריש לה הכי עכ"ל עיי"ש. וכוונתו בזה לומר דהרמב"ם ז"ל נמשך בזה אחר הספרי (פ' תצא) דמוקי להך קרא בהכי. אבל תלמודין לא ס"ל הכי אלא מוקי קראי לתשלומי דמי בושת. כמבואר בכמה דוכתי כמשכ"ל. ואין לנו אלא מה שאמרו בתלמודין. ובמגדל עוז שם הבין דהראב"ד ז"ל לסייע לדברי הרמב"ם ז"ל הוא בא ולהראות מקורו. וכן משמע מדברי הכ"מ שם עייש"ה. אבל הדבר ברור כדכתיבנא וכן מצאתי לקצת אחרונים ז"ל שהבינו כן כוונת הראב"ד ז"ל כמש"כ. ובהגהות מיימוני שם כתב על דברי הרמב"ם שם וז"ל בספרי כחכמים שדורשים כן לגבי רבי יהודה דאמר נאמר כאן לא תחוס ונאמר בעדים זוממין לא תחוס מה להלן ממון אף כאן ממון. ורש"י תפס שיטתו בפי' החומש כר' יהודה שהוא יחיד עכ"ל עיי"ש. ודברים אלו לקוחים הם מדברי הסמ"ג (עשין ע"ז) שהשיג שם על דברי רש"י ז"ל שם שפירש הך קרא כדברי ר' יהודה שם בספרי דיליף בגז"ש דלא תחוס מעדים זוממין דלא מיירי קרא אלא בתשלומי ממון דהיינו דמי בושת. ושבק דברי ת"ק דמוקי לקרא ברודף שניתן להצילו בנפשו. ודבריו תמוהים לכאורה טובא. דאין זו קושיא על פירש"י אלא על תלמודין. דבכמה דוכתי נקט הך קרא כדקאמר רבי יהודה ולא כחכמים. אלא שראיתי להסמ"ג גופי' (לאוין קס"ה) שכבר כתב דמסוגיא דסנהדרין (פרק בן סו"מ ע"ג ע"א) מבואר דהעיקר כדמוקי רבי יהודה להך קרא עיי"ש ובביאורי הרש"ל ז"ל שם. שדבריו מוכרחין בכוונת דברי הסמ"ג שם עיי"ש היטב. ודברי הגהות מיימוני תמוהים בזה שהביא דברי הסמ"ג לסייע דעת הרמב"ם ולא ראה דהסמ"ג גופי' חזר בו והסכים לפירש"י: 
<b>ואמנם</b> מדברי הרמב"ם ז"ל גופי' (פ"א מהלכות חובל ומזיק ה"ט) מתבאר דס"ל דאפי' לת"ק דר"י (בספרי שם) אף ע"ג דמוקי קרא לרודף שניתן להצילו בנפשו. מ"מ מודה לר"י דיש בכלל הך קרא גם דין תשלומי דמי בושת עיי"ש בדבריו. וכן מבואר בהדיא בפתיחת פיה"מ להרמב"ם (סדר זרעים ד"ה וכאשר וכו') עיי"ש בדבריו. ועפ"ז מיתרצי שפיר כל הני דוכתי שהבאתי לעיל דמבואר דלתלמודין ס"ל דהך קרא אתי לדין תשלומי דמי בושת דלא יקשה משם לדעת הרמב"ם ז"ל כאן. ולפ"ז אפי' לדעת הרמב"ם ז"ל וסייעתו אתו שפיר דברי רבינו הגאון ז"ל כאן שלא מנה מצוה זו אלא במנין הפרשיות לענין דין תשלומי ממון דמי בושת אע"ג דקרא קאי נמי על מצות הצלת הנרדף דהו"ל מצוה המוטלת גם על כל יחיד. משום דלענין זה בלא"ה יש בו ג"כ לאו דלא תעמוד על דם רעך שכבר נמנה במנין הלאוין המוטלים על הכל כמשכ"ל. אלא שאין אנו צריכין לזה לרבינו הגאון ז"ל. דבלא"ה בפשיטות נראה לומר דדעתו בזה כדעת רש"י והראב"ד ז"ל והסמ"ג דס"ל דלפום תלמודין אין לנו בהך קרא אלא דין ממון תשלומי דמי בושת בלבד. כדברי רבי יהודה בספרי שם. ומדברי הה"מ (פ"ט מהלכות גניבה ה"ז) מבואר דס"ל ג"כ שכן עיקר. וגם בכונת הראב"ד ז"ל בהשגתו כאן הבין כדכתיבנא עיי"ש: 
<b>ובעיקר</b> דברי הרמב"ם ז"ל דס"ל דביכול להצילו באחד מאבריו ליכא אלא עשה דוקצותה את כפה בלבד אבל ל"ת דלא תחוס עינך ליכא אלא בשאינו יכול להצילו אלא בנפשו. אף ע"פ שנראה שמקורו גם בזה מדברי הספרי שם. שאמרו שם וקצותה את כפה מלמד שאתה חייב להצילה בכפה. מנין שאם אין אתה יכול להצילה בכפה הצילה בנפשה. ת"ל לא תחוס עינך עיי"ש. הרי דביכול להצילה בכפה אין לנו אלא עשה דוקצותה את כפה בלבד. מ"מ הדבר תמוה שנראין דבריו כסותרין זא"ז למש"כ שם (הלכה ט"ו) וז"ל הרואה רודף אחר חבירו להרגו או אחר ערוה לבועלה ויכול להציל ולא הציל. הרי זה בטל מצות עשה שהיא וקצותה את כפה. ועבר על שני לאוין על לא תחוס עינך ועל לא תעמוד על דם רעך עכ"ל עיי"ש. הרי שכאן סתם ולא חילק כלל בדבר. ומשמע ודאי מדבריו אלו דבכל ענין אפי' יכול להצילו באחד מאבריו נמי עובר גם בל"ת דלא תחוס עינך. אם עבר ולא הצילו. ומלבד שדבריו סותרין זא"ז באותו ענין ובאותו פרק עצמו. דבריו אלו הם ג"כ נגד ברייתא דספרי שם. אמנם לזה נראה עפמש"כ הרמב"ם ז"ל עוד שם לעיל (הלכה י"ג) וז"ל כל היכול להציל באבר מאבריו ולא טרח בכך. אלא הציל בנפשו של רודף והרגו הרי זה שופך דמים וחייב מיתה. אבל אין ב"ד ממיתין אותו עכ"ל עיי"ש. וכבר תמה עליו בטור (חו"מ סי' תכ"ה) וכתב וז"ל ואיני יודע כיון שחייב מיתה למה אין ב"ד ממיתין אותו עכ"ל. ובב"י ובבדה"ב שם נדחק מאוד לתרץ דברי הרמב"ם אלו. וכ"כ ביותר ביאור בכ"מ שם וז"ל כל היכול להציל וכו' שם סנהדרין (ע"ד ע"א) רבי יונתן ב"ש אומר רודף שהיה רודף אחר חבירו להרגו ויכול להצילו באחד מאבריו ולא הציל. כלומר ולא הצילו אלא בנפשו. נהרג עליו. ומשמע לרבינו דאי אפשר לומר שב"ד ממיתין אותו. שמאחר שלא נתכוון אלא להציל לא שייכא ביה התראה. ולא נקט ר"י בן שאול נהרג עליו אלא לומר שהוא חייב מיתה לשמים עכ"ל עיי"ש. ובמל"מ שם כתב עליו שדבריו צריכין תלמוד עיי"ש. ולא ביאר מאי הוקשה לו. והנה בעיקר הסברא ודאי דברי הכ"מ נכונים. וכיו"ב ראיתי להרא"ש ז"ל שכתב (סופ"ב דב"ק סי' י"ז) וז"ל אמר רבה הניח גחלת על לבו של חבירו ומת פטור ואפילו אם התרוהו וקבל התראה. דלפי סברת העולם היה לו לסלק ולא להניח לעצמו למות כדי שיהרג חבירו עכ"ל עיי"ש. וזה ממש כסברת הכ"מ. דכיון שלא נתכוון אלא להציל אין בהתראה כלום. דלפי סברת העולם אי אפשר שיתחייב מיתה על זה. איברא דמפירש"י ושאר ראשונים ז"ל שם לא משמע הכי. אלא מדינא פטור. משום שהיה לו לסלקה. והוא כהורג את עצמו עייש"ה. וא"כ מההיא דבב"ק אין ראיה לסברא זו מעיקר הסוגיא אלא דמ"מ סברת הרא"ש ז"ל היא כסברת הכ"מ ועי' בכנה"ג (חו"מ סי' תכ"ה ס"ק כ"ג) מה שהקשה על הכ"מ. ואשתמיטתי' דברי הרא"ש ז"ל. אלא דעיקר דברי הכ"מ אינם מספיקין לפרש דברי הרמב"ם ז"ל. דודאי ממש"כ הרמב"ם ז"ל הרי זה שופך דמים. משמע שרצה לומר שחיובו בידי אדם. כדכתיב שופך דם האדם באדם דמו ישפך. וגם מדכתב וחייב מיתה אבל אין ב"ד ממיתין אותו. לא משמע כלל שאין חיובו אלא בדיני שמים. דא"כ פשיטא שאין רשות לב"ד להמיתו ככל חייבי מיתה בידי שמים. אלא הכי הו"ל לומר בהדיא פטור ממיתת ב"ד וחייב בדיני שמים וכיו"ב. וגם לישנא דרבי יונתן ב"ש דקאמר נהרג עליו לא משמע מיתה בידי שמים כלל. וגם מה שרצו קצת אחרונים לומר בדעת הרמב"ם ז"ל דודאי לרבי יונתן ב"ש אם יכול להציל באחד מאבריו חייב מיתת ב"ד. אלא דהרמב"ם ז"ל לא פסק כוותי'. אלא ס"ל דרבנן פליגי עלי' וסברי דלא מיחייב אלא בדיני שמים. ופסק כרבנן. אינו נכון מטעם שביארנו. דמלשון הרמב"ם ז"ל לא משמע הכי. ובפרט לפי המבואר בפירש"י והרמ"ה ז"ל (פרק ארבע מיתות נ"ז ע"א) דלרבנן דר"י ב"ש מותר לגמרי אפילו לכתחילה להציל בנפשו. אפילו יכול להנצל באחד מאבריו עיי"ש. ואין כאן מקום להאריך בזה: 
<b>אמנם</b> לדידי נראה דדברי הרמב"ם ז"ל הם כפשטן. דודאי מעיקר דינא חייב מיתת ב"ד. וכדקאמר רבי יונתן ב"ש דנהרג עליו. כלומר מדינא בר חיוב מיתת ב"ד הוא. ופסק הילכתא כוותי'. וכן כתב הרמ"ה ז"ל שם דקיי"ל כוותי' עיי"ש בדבריו. ומ"מ שפיר כתב הרמב"ם ז"ל אבל אין ב"ד ממיתין אותו. ע"פ מאי דאמרינן (ר"פ החובל פ"ד ע"א) אביי אמר עין תחת עין ממון אתיא מדתנא דבי חזקיה. דתנא דבי חזקיה עין תחת עין נפש תחת נפש ולא נפש ועין תחת עין. ואס"ד ממש זימנין דמשכחת לה עין ונפש תחת עין. דבהדי דעויר ליה נפקא ליה נשמתי'. ופריך עלה התם ומאי קושיא. ודילמא מימד אמדינן ליה אי מצי מקבל עבדינן. ואי לא מצי מקבל לא עבדינן. ואי אמדינן דמצי מקבל ועבדינן ליה ונפק רוחי'. אי מיית לימות. מי לא תנן גבי מלקות אמדוהו ומת תחת ידו פטור עיי"ש. הרי דגם במחסרו רק אבר אחד נמי יש בו סכנת נפש שאפשר שימות בכך. ואפילו למאי דדחי ליה. מ"מ אומד ב"ד עכ"פ בעי. ואפילו ע"י אומד אינו ברור שאין בדבר סכנה. וא"כ בהצלת הנרדף מתחת ידי הרודפו דזמנו בהול. וליכא שהות לאומד. לעולם יש בדבר סכנת נפש אפילו בהצלה ע"י אחד מאבריו וראיתי בפסקי ריקאנטי (סי' ת"ע) שכתב וז"ל אם אמר השלטון לישראל הנח לי לקצץ לך אבר אחד שאינך מר בו. או אמית ישראל חברך. יש אומרים שחייב להניחת לקצץ לו האבר הואיל ואינו מת בו. וראי' מדאמרינן בגמרא (פ"ב דע"ז כ"ח ע"ב) החש בעינו מותר לכחלה בשבת. ומפרש טעמא משום דשורייקי דעינא בליבא תלו. משמע הא אבר אחר לא. והשתא יבוא הנדון בק"ו ומה שבת שחמורה שאין אבר אחד דוחה אותה נדחית מפני פקוח נפש. אבר אחד שנדחה מפני השבת. אינו דין שנדחה מפני פקוח נפש עכ"ל עיי"ש. ובתשו' הרדב"ז ז"ל (ח"ג סי' תרכ"ז) הביא הדברים שלא בשם אומרם. והשיג עליו דק"ו פריכא הוא מכמה טעמי שביאר שם עיי"ש. ושוב כתב בתוך דבריו וז"ל ותו דהתורה אמרה פצע תחת פצע כויה תחת כויה. ואפי' הכי חששו שמא ע"י הכויה ימות והתורה אמרה עין תחת עין ולא נפש ועין תחת עין. ולכך אמרו שמשלם ממון והדבר ברור שיותר רחוק הוא שימות מן הכויה יותר מעל ידי חתיכת אבר. ואפי' הכי חיישינן לה. כ"ש בנידון דידן וכו' עכ"ל עיי"ש. ודבריו אלו תמוהים טובא לכאורה. דהדבר מבואר שכוונתו היא לסוגיא דר"פ החובל שם. והרי שם לא נזכרו כלל לא פצע תחת פצע ולא כויה תחת כויה. ולא הביא תנא דבי חזקיה ראי' אלא מדכתיב עין תחת עין נפש תחת נפש. ובעין הרי כתב גם בפסקי ריקאנטי שיש סכנה. אלא שהוכיח (מההיא דפ"ב דע"ז שם) דדוקא בעין אבל בשאר אברים ליכא סכנה. וא"כ תנא דבי חזקיה שפיר הוכיח מדכתיב עין תחת עין נפש תחת נפש ולא עין ונפש תחת עין. וע"כ אין עין תחת עין אלא ממון ולא עין ממש. ונשמע מזה דה"ה לשן תחת שן יד תחת יד וגו' פירושם ממון. ולא שן ויד וכויה ופצע ממש. ואין מקום כלל לדברי הרדב"ז ז"ל. אבל נראה דכוונתו דע"כ ודאי גם בשאר כל האברים דכתיבי התם איכא סכנה. דאל"כ היכי מייתי תנא דבי חזקיה מהתם ראי' לכולהו דלאו ממש קאמר קרא אלא ממון. ודילמא שן תחת שן ויד תחת יד ואחריני דכתיבי התם היינו ממש. ולא סגי להו בתשלומי ממון. וכדמשמע ודאי פשטי' דקרא. ובעין דוקא הקיל הכתוב משום שאי אפשר לקיים בו משפט זה. משום דהו"ל עין ונפש תחת עין. אלא דאיידי דכתיב בכולהו אינך הך לישנא דתחת. כתיב נמי בעין. אע"ג דודאי בעין סגי לי' בתשלומי ממון. וכדאמרינן נמי התם לעיל מיני' איידי דבעי מיכתב כן ינתן בו כתב נמי כאשר יתן מום באדם עיי"ש. והכי נמי אמרינן התם איידי דכתיב יד ביד כתב נמי רגל ברגל. וכן לקמן (שם פ"ח ע"א) איידי דכתיב לא יומתו אבות על בנים כתב נמי ובנים לא יומתו על אבות עיי"ש. וכיו"ב שם לעיל (נ"א ע"א) ובכמה דוכתי. אלא ודאי עכצ"ל דהוכחה זו עצמה דמייתי תנא דבי חזקיה בעין תחת עין שייכא נמי בשאר אברים דכתיב בהו הך לישנא דקרא התם בההיא פרשה. שהתורה אמרה שן תחת שן. ולא שן ונפש תחת שן. יד תחת יד. ולא יד ונפש תחת יד. אלא ודאי שן תחת שן יד תחת יד היינו ממון ולא יד ושן ממש. וכן בכולהו. וא"כ מתבאר מזה דע"כ בכלהו איכא סכנת נפש. כן נראה ע"כ בכוונת הרדב"ז ז"ל: 
<b>אלא</b> דלא השיב כלום על ראייתו של מהר"ם ריקאנטי ז"ל (מההיא דפ"ב דע"ז שם) דמוכח מהתם דדוקא בעין איכא סכנת נפש ולא בשאר אברים. אבל באמת דברי הריקאנטי תמוהים אצלי. דהרי מסתמא ודאי קציצת אבר דמיירי בי' התם שאמר השלטון לקצצו היינו ע"י חרב או סכין. וא"כ הרי בהדיא מבואר בההיא סוגיא דע"ז גופא (כ"ח ע"א) דאמר שמואל האי פדעתא סכנתא ומחללין עלי' את השבת. ופירש"י פדעתא פצע מכת חרב עיי"ש. והיינו בכל האברים. ובמכה שעל גב היד וגב הרגל מבואר שם דאפילו שלא ע"י ברזל איכא סכנתא ומחללין עליה את השבת עיי"ש ובמש"כ התוס' שם (ד"ה מכה). וא"כ כ"ש בקציצת יד או הרגל כולה. או אפי' אצבע אחד. ומההיא שאמרו עין שמרדה מותר לכוחלה בשבת משום דשורייני דעינא באובנתא דליבא תלו. אין שום ראי'. דהתם להכי נקט עינא משום דחולי זה לא שייך אלא בעין ולא בשאר אברים. אבל ודאי בנטילת וקציצת אבר איכא סכנת נפש בכל האברים כולם. ודברי הריקאנטי תמוהים אצלי טובא. ודבריו צ"ע לענ"ד. ועכ"פ מתבאר דבקציצת אחד מהאברים אי אפשר בלא סכנת נפש. ויש מקום לחוש שבכך ימות והו"ל כהצלה בנפשו: 
<b>ומעתה</b> עפ"ז נראה דזו היא כוונת הרמב"ם ז"ל שכתב כל היכול להציל באחד מאבריו ולא טרח בכך. אלא הציל בנפשו של רודף הרי זה שופך דמים. וחייב מיתה. אבל אין ב"ד ממיתין אותו. שכוונתו בזה כפשוטו לומר דאע"ג דודאי אם היה הדבר ברור אצלנו שאם היה מצילו באחד מאבריו לא היה ממיתו בכך. ולא היה בא בזה לידי שפיכות דמים. והוא לא כן עשה אלא הציל בנפשו של רודף. היה מתחייב מיתת ב"ד בכך כהורג את הנפש. מ"מ השתא שאין זה ברור אצלנו. משום שאי אפשר לקציצת אבר מכל האברים בלא סכנת נפש. וא"כ אפשר שגם הצלה באבר אחד מאבריו הו"ל הצלה בנפשו. ונמצא דבמה שהצילו בנפשו אין זה אלא כאילו גברא קטילא קטיל. לאו בר חיוב מיתת ב"ד הוא בכך. וא"כ מעיקר דינא ודאי כל שיכול להציל באחד מאבריו. והוא לא טרח בכך אלא הציל בנפשו הרי זה חייב מיתת ב"ד כשופך דמים. אלא דמ"מ אין ב"ד ממיתין אותו. משום שאי אפשר לנו לדעת אם גם בהצלה ע"י אחד מאבריו לא היה מת בכך. ולא קים לן בגווי' אם לא גברא קטילא קטיל. ועפ"ז דברי הרמב"ם ז"ל מדוקדקים היטב. שכתב שחייב מיתה והיינו מיתת ב"ד כדין שופך דמים. ומ"מ אין ב"ד ממיתין אותו מטעם שנתבאר. ואין מקום לקושית הטור והדברים ברורים. ומעתה עפ"ז ממילא מתבאר ג"כ שאין דברי הרמב"ם ז"ל סותרין זא"ז. דאע"ג דודאי כל שיכול להציל באחד מאבריו אין עליו אלא עשה דוקצותה את כפה. ובשאינו יכול להצילו אלא בנפשו אין עליו אלא ל"ת דלא תחוס עינך. מ"מ שפיר כתב לקמן בדרך כלל הרואה רודף אחר חבירו להרגו וכו' ויכול להציל ולא הציל הרי זה בטל מצות עשה שהיא וקצותה את כפה. ועבר על שני לאוין על לא תחוס עינך וכו'. דמשמע ודאי דבכל ענין כן הוא. בין שיכול להציל באחד מאבריו ובין שאינו יכול להצילו אלא בנפשו. והיינו משום דכיון דעכ"פ לדידן אין הדבר ברור אצלנו אם גם ההצלה באחד מאבריו לא תהיה הצלה בנפשו. אלא דמ"מ אמרה תורה וקצותה את כפה. ואם תמות בכך תמות ואין לנו לחוש לזה. א"כ הרי יש בכלל זה גם אזהרת לא תחוס עינך. וכן כשאינו יכול להצילו אלא בנפשו. והוא לא הרגו. אלא קצץ בו אבר אחד בלבד. אלא דע"י קציצת האבר נפחה רוחו ומת קודם שהספיק להרוג את הנרדף. הרי ודאי לא עבר בכך על הלאו דלא תחוס עינך. משום דהרי הצילו בנפשו ע"י קציצת האבר. ומעיקרא בהצלה באחד מאבריו נמי יש בה צד הצלה בנפשו. כיון שאי אפשר לה בלא סכנת נפשו. וא"כ שייכא עשה דוקצותה את כפה גם במקום שאינו יכול להציל אלא בנפשו. ומ"מ שפיר אמרו בספרי שם דאם לא הוה כתיב אלא וקצותה את כפה. ה"א דלא מחייב להציל אלא באחד מאבריו. אבל לא להציל בנפשו. דהיינו לרצחו נפש בברור. לזה כתיב לא תחוס עיכך דאפי' כשאינו יכול להציל באחד מאבריו מיחייב להרגו כדי להציל את הנרדף. וזהו שכתב הרמב"ם ז"ל לעיל שענין הכתוב הוא שמצילין את הנרדף בכפו של רודף. ואם אין יכולין מצילין אותו בנפשו. אבל ודאי בין העשה ובין הל"ת שייכי בשני הענינים על דרך שביארנו: 
<b>ועפ"ז</b> תתבאר על נכון גם דעת הבה"ג והר"א הזקן ז"ל. שאע"פ שמנו עשה דוקצותה את כפה במנין הפרשיות. כדברי רבינו הגאון ז"ל כאן. מ"מ ל"ת דלא תחוס עינך לא מנו אלא במנין הלאוין. וזה מתמיה מאוד לכאורה. דאע"פ שלשיטתם מצוה שיש בה עשה ול"ת נמנין שניהם כשתי מצות בפ"ע. מ"מ כיון דהעשה והלאו בחד קרא כתיבי ובענין אחד מיירי. כיון דהעשה מנו במנין הפרשיות. וא"כ ע"כ ס"ל כדעת רבינו הגאון ורש"י והראב"ד ז"ל דלא מיירי קרא אלא בתשלומי ממון דמי בושת והילכך אין זו אלא מצוה המוטלת על הצבור והב"ד. וא"כ ע"כ גם הלאו דלא תחוס בהכי הוא דמיירי. א"כ גם הלאו אין מקומו אלא במנין הפרשיות. ומאחר שהם ז"ל מנו את הלאו במנין הלאוין המוטלין על היחידים. ע"כ ס"ל כדעת הרמב"ם ז"ל דהך קרא מיירי בהצלת הנרדף מיד הרודף אחריו להרגו. או אחר ערוה לבועלה. והו"ל מצוה המוטלת על היחידים. א"כ גם העשה בהכי הוא דמיירי. ולא הו"ל למנותה אלא במנין העשין שמוטלות עצ היחידים. והיכי ארכבוה למצוה זו אתרי רכשי. דלא כרבי יהודה ולא כת"ק דבברייתא דספרי שם. דלר"י העשה והלאו תרוייהו בתשלומי ממון דמי בושת מיתוקמי. ולת"ק תרוייהו לא מיתוקמי אלא בהצלת הנרדף. אבל ע"פ מה שביארנו נראה דס"ל כדעת הרמב"ם ז"ל דס"ל דבהך קרא נכללו שני הענינים יחד כמשכ"ל. והילכך אע"ג דלשיטת הבה"ג וסייעתו ז"ל מצוה שיש בה עשה ול"ת נמנין שניהם במנין המצות. מ"מ כאן כיון דבהך קרא נכללו תשלומי ממון דמי בושת שהיא מצות הצבור והב"ד. וגם מצות הצלת נרדף מיד רודפו שהיא מצות היחידים. חלקו המצוה לשני הענינים. ומנו העשה לענין תשלומי ממון דמי בושת במנין הפרשיות. ול"ת דלא תחוס עינך מנו לענין הצלת הנרדף במנין הלאוין כדי שיהיו נכללים בכלל מצוה זו הצבור והיחיד כל אחד במצוה שעליו: 
<b>אלא</b> דאכתי יש מקום להקשות לדעתם ז"ל חדא מה ראו למנות הלאו במנין המצות המוטלות על היחידים. והעשה במנין הפרשיות. ולא איפכא. ומנא להו דהעשה משלמת חשבון הפרשיות והל"ת משלים חשבון הלאוין שמוטלים על היחידים. כיון דתרוייהו שייכי הכא והתם. ועוד שהרי לפי המבואר בברייתא דספרי לא שייכא העשה אלא בשיכול להציל באחד מאבריו. והל"ת בשאינו יכול להציל אלא בנפשו. וא"כ לענין מצוה דהצלת הנרדף תרוייהו צריכי. שאין ענין המצוה כולה מבוארת אלא בשניהם יחד. בהעשה ובל"ת. שהרי יש בזה מה שאין בזה ואמנם ע"פ מה שביארנו בדעת הרמב"ם ז"ל גם זה אתי שפיר. וחדא באידך מיתרצי. דכיון שנתבאר דגם בקציצת אחד מהאברים אי אפשר בלא סכנת נפש. ול"ת דלא תחוס עינך שייך שפיר גם בהצלה באחד מאבריו של רודף. א"כ הל"ת לחוד כולל כל הענין של מצוה זו כולה. אבל בעשה דוקצותה את כפה ס"ל להבה"ג והר"א הזקן ז"ל דלא שייכא אלא בהצלה שבאחד מאבריו בלבד. כדכתיב וקצותה את כפה. אבל היכא שאי אפשר להציל אלא בנפשו של רודף לא שייכא אלא אזהרת לאו דלא תחוס עינך בלבד. ואע"ג דזימנין שהוא מת בקציצת אבר אחד מיד קודם שמספיק להרוג את הנרדף. וכמשכ"ל דמהאי טעמא ס"ל להרמב"ם ז"ל דהעשה שייכא גם בהצלה שבנפשו של רודף. מ"מ איכא למימר דהבה"ג והר"א הזקן ז"ל ס"ל דכל כהאי גוונא אין זה בכלל הצלה שבאבר אחד. אלא הצלה בנפשו היא. וא"כ לא שייכא העשה אלא בהצלה שבאבר אחד בלבד. והשתא א"כ ל"ת דלא תחוס עינך הוא שיש למנותו שם במנין המצות המוטלות על היחידים. משום דכיון דהך קרא כולל שני עניני מצוה. מצות היחיד ומצות הציבור וב"ד וע"כ צריך לחלקו לשתי החלוקות. לחלוקת המצות שעל היחידים ולחלוקה שעל הצבור וב"ד. ע"כ אין למנות אלא הלאו דלא תחוס עינך במנין הלאוין שעל היחידים. כיון שהוא כולל כל ענין מצוה זו. משום דלא יתכן למנות העשה דוקצותה את כפה. כיון דלדעתם אין העשה כוללת כל ענין מצוה זו. שהרי אין בכללה אלא הצלה באבר אחד. ולכן לא מנאוה אלא במנין הפרשיות משום תשלומי ממון דמי בושת. דבמצוה זו שעל הצבור אין חילוק בין העשה להלאו. דבין העשה ובין הלאו כוללים כל ענין מצוה זו: 
<b>איברא</b> דעיקר הדבר צ"ע לכאורה מדאמרינן (פרק בן סו"מ ע"ד ע"א) דעלה דתניא דהרודף אחר ערוה של חייבי כריתות ניתן להצילה בנפשו אמרינן ורמינהי ואלו נערות שיש להם קנס הבא על אחותו. (ואי ניתן להצילה בנפשו אמאי משלם קנס הא חיוב מיתה פוטרו מתשלומין) ומשני אביי רבי יונתן ב"ש היא דאמר רודף שהיה רודף אחר חבירו להרגו ויכול להצילו באחד מאבריו ולא הציל אלא בנפשו נהרג עליו. והכא ביכול להציל באחד מאבריו שלא ניתן להמיתו עיי"ש. והשתא אם איתא דגם בהצלה באחד מאבריו נמי איכא סכנת מיתה. ואעפ"כ אמרה תורה וקצותה את כפה לא תחוס עינך. א"כ גם בענין זה בר מיתה הוא. וכן קשה ממה שאמרו שם מ"ט דרבי יונתן בן שאול דכתיב וכי ינצו אנשים וגו' ואמר ר"א במצות שבמיתה הכתוב מדבר. דכתיב ואם אסון יהי' ונתת נפש תחת נפש. ואפילו הכי אמר רחמנא ולא יהי' אסון ענוש יענש. אי אמרת בשלמא יכול להציל באחד מאבריו לא ניתן להצילו בנפשו. היינו דמשכחת לה דיענש כגון שיכול להציל באחד מאבריו. אלא אי אמרת יכול להציל באחד מאבריו נמי ניתן להצילו בנפשו. היכי משכחת לה דיענש עיי"ש. והשתא הרי אפילו במציל באחד מאבריו נמי יש בה סכנת מיתה. ולא חשש הכתוב אם ימות בכך. וא"כ הו"ל כעונש מיתה שפוטר מתשלומין והקושיא במקומה עומדת. אבל זה ליתא דנהי דודאי גם באבר אחד איכא סכנת מיתה. מ"מ הרי מיהת לאו בר קטלא הוא ולא נתחייב מיתה. אלא בקציצת אבר אחד לבד. ואם לא ימות בכך ודאי טפי עדיף. שהרי אם הצילו בנפשו נהרג עליו לרבי יונתן בן שאול. אלא שבקציצת אבר איכא סכנת מיתה ואי אפשר בלאו הכי. והילכך כל כיו"ב אין זו חובת מיתה הפוטרת מן התשלומין. ואדרבה משם ראי' דע"כ גם בקציצת אבר איכא מיהת סכנת מיתה. דאם איתא דבקציצת אבר לחוד ליכא שום סכנת מיתה. הדבר קשה היכי תיסק אדעתין לומר דאפילו יכול להציל באחד מאבריו ניתן להצילו בנפשו. הרי האי גברא לאו בר קטלא הוא כלל. אלא שחייבה תורה להציל בכך נפשו של נרדף. אבל להמית את הרודף שלא לצורך הצלה מהיכא תיתי לן. והרי ודאי לא גרע מרוצח שכבר הרג את הנפש שלא ניתן להרגו אלא בב"ד ככל חומר דיני נפשות. כדכתיב לא ימות הרוצח עד עמדו לפני העדה למשפט. וכ"ש זה שעדיין לא הרג. ולהציל את הנרדף אפשר בלאו הכי. ובפרט לפי הסוגיא דהתם (ע"ג ע"א) דמאי דניתן להצילו בנפשו. לא נפק"ל אלא מדכתיב בנערה המאורסה ואין מושיע לה. הא יש מושיע לה בכל דבר שיכול להושיע עיי"ש. וא"כ אין לנו אלא להושיע לה בלבד. אבל להרגו כשיכול להושיעה באחד מאבריו. מהיכא תיתי לן. ולהרמב"ם ז"ל וסייעתו דעיקר ילפותא אינה אלא מקרא דוקצותה את כפה וגו'. הרי בהדיא כתב קרא את כפה דהיינו אבר אחד. והיכי נימא דרשאי גם להרגו כשיכול להציל באחד מאבריו. דבהכי מיירי קרא. וכ"ש דקשה לפי מאי דס"ל לרש"י והרמ"ה ז"ל שם (לעיל נ"ז ע"ב) דלרבנן דרבי יונתן בן שאול מותר לגמרי לכתחילה להציל בנפשו אע"פ שיכול להציל באחד מאבריו עיי"ש. וא"כ לקושטא דמילתא ס"ל הכי לדינא. והדבר תמוה מהיכא תיתי לומר כן. אלא ודאי ע"כ גם בהצלה דבאחד מאבריו אי אפשר בלא סכנת מיתה. ואעפ"כ לא חשש הכתוב למיתתו. הילכך אפילו לר"י בן שאול אי לאו דגלי קרא היה ראוי לומר דלא צריך לטרוח בכך להציל באחד מאבריו. כיון דחזינן דרחמנא אפקרה לנפשי' לצורך הצלת הנרדף. דהא אף באחד מאבריו אי אפשר בלא סכנת מיתתו. ומזה תמיהני על מה שראיתי בחמרא וחיי להרב כנה"ג (סנהדרין נ"ח ע"ב) שהביא בשם הריטב"א ז"ל שכתב וז"ל ואמרינן רב הונא קץ ידא וכו' וטעמא דב"ד מכין ועונשין אפילו עונש הגוף שלא מן התורה כדי לעשות סייג וגדר לתורה וכו'. ובשם הרב פנחס הלוי ז"ל (אחיו של הרא"ה ז"ל) כתבו דהכא כיון שחותך ידו של חבירו אינו חייב אלא ממון. אין חיוב זה אלא בממון והפקר ב"ד הפקר עכ"ל עיי"ש. ולפי מה שנתבאר שאי אפשר לקציצת היד בלא סכנת מיתה ע"כ אי אפשר לומר כן. דודאי אין זה דין ממון אלא כרציחה והורג את הנפש. אלא דבלא"ה דברי הריטב"א והר"פ הלוי ז"ל מתמיהים מאוד. ונפלאים בעיני דהרי חובל בחבירו יש בו לאו דאורייתא מדכתיב לא יוסיף להכותו. ובחבלה שאין בה שוה פרוטה מילקא לקי מדאורייתא. ואף דיד תחת יד אינו ממש אלא תשלומי ממון. ובחובל בחבירו חבלה שיש בה שוה פרוטה ממונא משלם מילקא לא לקי. היינו רק בדיעבד. אבל ודאי קעבר עלה בלאו דאורייתא. והיכי יתכן לומר בזה הפקר ב"ד הפקר למיעבד הכי לכתחילה. וביותר נפלאים וזרים אצלי דברי הרב המגיה ז"ל שם שכנראה הרגיש בזה שיש בה סכנת מיתה. ואעפ"כ לא הרגיש כלום בזה. ואדרבה תירץ עפ"ז קושית התוס' שם וכתב דגם הרא"ש ז"ל כוונתו כדברי הר"פ הלוי ז"ל עיי"ש בדבריו. ואין להאריך בזה. ועכ"פ מבואר דנכונים דברי הבה"ג והר"א הזקן ז"ל: 
<b>אמנם</b> אין דעת רבינו הגאון ז"ל כן. אלא ס"ל כדעת רש"י והראב"ד ז"ל דלדידן לא מיירי קרא וקצותה את כפה וגו' אלא בתשלומי ממון דמי בושת בלבד. וכן מבואר באזהרותיו שע"פ עשה"ד (דבור לא תרצח). שכתב וז"ל <b>וקוץ כף מבישת עמיתך</b> עכ"ל עיי"ש. הרי להדיא דס"ל דעשה זו דוקצותה את כפה על תשלומי ממון דמי בושת הוא דקאי. ונקט לישנא דקרא אע"פ שאינו ממש אלא ממון. ובאזהרות הר"י אלברגלוני ז"ל ראיתי שמנה לאו דלא תחוס עינך במנין הלאוין. וזה יתכן לשיטת הבה"ג. שהוא מההולכים בעקבותיו. אלא דהעשה דוקצותה את כפה לא מנה כלל. לא במנין הפרשיות כהבה"ג. ולא במנין העשין. וזה תמוה מאוד. ובאזהרות הר"ש בן גבירול ז"ל וכן באזהרות אתה הנחלת לא מנו אלא העשה דוקצותה את כפה בלבד עיי"ש. ול"ת דלא תחוס עינך לא מנו כלל. וגם זה מתמיה מאוד. שהרי הם ז"ל קיימי בשיטת הבה"ג דמצוה שיש בה עשה ול"ת נמנין שניהם בשתי מצות חלוקות בפ"ע. וא"כ היה להם למנות שניהם. אלא שיש מקום לדון בדעתם בזה עפמש"כ לעיל במנין העשין (עשה נ"ט ס') בענין ל"ת דלא תשכח ע"פ דברי הראב"ע ז"ל ביסוד מורא עיי"ש היטב. גם אפשר קצת לדון בזה דס"ל דאין זה לאו כלל ואינו אלא שלילה בעלמא. משום דכיון דלפי מה שביארנו גם בהצלה שבאחד מאבריו יש בה סכנת מיתה. א"כ אפשר לומר דהיינו דקאמר קרא וקצותה את כפה. ואע"פ שיש מקום לחוש שתמות בכך. והיא לא נתחייבה מיתה כיון שאפשר להציל באחד מאבריה דהיינו בקציצת כפה. והרי לרבי יונתן בן שאול אם הציל בנפשו נהרג עליו דהו"ל כהורג את הנפש ושופך דם נקי. ולזה קאמר קרא לא תחוס עינך. אינך צריך לחוס עליו אפילו ימות בכך. אבל אזהרת לאו ליכא הכא. דבכל מקום שאפשר לפרש קרא דרך שלילה אין לנו ללמוד ממנו אזהרת לאו. כמבואר בסוגיא דרפ"ק דסוטה (ג' ע"א) ובזבחים (ס"ו ע"א) ובשאר דוכתי. אלא דלפ"ז נצטרך לומר דלדעתם הך קרא לא מיירי אלא בהצלת הנרדף. אבל מדברי הרשב"ג ז"ל משמע שכוונתו למנותה במנין הפרשיות לענין תשלומי ממון דמי בושת עיי"ש היטב. ומיהו אפשר שדעתו כדעת הרמב"ם ז"ל דתרתי ש"מ מהך קרא ובפרט לפי מה שביארנו שכך היא ג"כ דעת הבה"ג ז"ל. ועכ"פ דברי הר"י אלברגלוני ז"ל ודאי צ"ע טובא בזה. ועי' עוד בזה לקמן (פרשה ל"ה): 
@00פרשה לד. 
<b>יקברו נבלת התלוי.</b> כתיב (פרשת תצא) וכי יהיה באיש חטא משפט מות והומת ותלית אותו על העץ לא תלין נבלתו על העץ כי קבר תקברנו ביום ההוא וגו'. ואמרו בספרי שם לא תלין נבלתו על העץ מצות לא תעשה. כי קבר תקברנו מצות עשה עיי"ש. ובמתניתין דסנהדרין (פרק נגמר הדין מ"ו ע"א) לא נזכר אלא הלאו בלבד עיי"ש. ומלשון רבינו הגאון ז"ל כאן משמע שכוונתו למנות העשה דכי קבר תקברנו. וגם העשה לא מנה אלא בנתלין ע"פ ב"ד בלבד. ולא בכל שאר המתים. והוא תמוה לכאורה דהרי במתניתין שם ובסוגיא דגמרא שם מבואר דגם שאר כל המתים בכלל הך קרא עיי"ש. וגם יש לתמוה דלא הו"ל למנות עשה זו במנין הפרשיות אלא במנין העשין. כיון דכל המתים בכלל. וכל יחיד ויחיד על מתו עובר בעשה זו. והו"ל מצוה המוטלת גם על היחידים. והבה"ג וסייעתו ז"ל לא מנו עשה זו כלל. אלא לאו דלא תלין נבלתו שמנאוהו במנין הלאוין. וכן באזהרות אתה הנחלת לא מנה אלא הלאו בלבד עיי"ש. וגם רבינו הגאון ז"ל גופי' באזהרות שע"פ עשה"ד (דבור לא תרצח) לא מנה אלא הלאו בלבד. וגם שם לא מנה את הלאו אלא לענין מגדף בלבד. אע"ג דבמתניתין ובספרי שם מבואר בהדיא דגם על כל המתים עוברין בלאו זה עיי"ש. ואמנם כבר ביארנו לעיל (עשין י"ט) שיטת רבינו הגאון ז"ל כאן ביאור מספיק וגם דברי הבה"ג נתבארו אצלנו שם עייש"ה: 
<b>ואמנם</b> עדיין צ"ע לפי מה שביארנו שם דלשיטת רבינו הגאון ז"ל אין למנות מצוה זו אלא לענין הרוגי ב"ד הנתלין. ולמצות הב"ד. ולא מנה אלא העשה בלבד משום דלשיטתו אזיל דכל מצוה שיש בה עשה ול"ת כל שאין איזה פרט נוסף בזה יותר מבזה. אלא כל אחד מהם כולל כל פרטי ענין המצוה כולה. אינם נמנין שניהם אלא במצוה אחת עיי"ש מה שביארנו בזה. וא"כ יש מקום להקשות ע"פ מה שהעלה בתשו' ש"א החדשות (סי' ו') דלאו דלא תלין נבלתו על העץ וגו' כולל שתי אזהרות. חדא שלא להלין את הנתלה על העץ שהוא תלוי עליו. ואפילו כשאי אפשר לקברו באותו לילה. וכגון שסקלוהו ותלוהו בערב שבת או בערב יו"ט. ולא הספיקו לקברו קודם שקיעת החמה. וכיון שאין קבורתו דוחה שבת ויו"ט. ע"כ צריך להלינו עד מוצאי שבת ויו"ט. מ"מ מוזהרין עכ"פ להורידו מן העץ בליל שבת ויו"ט. ואם לא הורידוהו עוברין בלאו זה דלא תלין נבלתו על העץ. ועוד מרבינן התם מייתורא דקרא דגם לאחר שהורידוהו מן העץ. אם אפשר לקברו מיד עוברים בלאו דלא תלין נבלתו אם הלינוהו בלא קבורה. ולענין זה נכללו גם שאר כל המתים בכלל אזהרהזו. ובהני תרתי איסורי מיירי במתניתין דהתם. דברישא קתני ותולה אותו וכו' ומתירין אותו מיד. ואם לן עובר עליו בל"ת. והיינו אם לן על העץ שלא הורידוהו ממנו עובר בל"ת מצד הלינתו על העץ שנאמר לא תלין נבלתו על העץ כי קללת אלקים תלוי. וכדמפרש כלומר מפני מה זה תלוי מפני שבירך את השם ונמצא שם שמים מתחלל. והאי טעמא לא שייך אלא בעודו תלוי על העץ דוקא. וזהו לאו המיוחד לנתלין בלבד. מטעמא דיהיב קרא כי קללת אלקים תלוי. וסיפא דקתני ולא זו בלבד אמרו אלא כל המלין את מתו עובר בל"ת. הוא אזהרת הלנה בלא קבורה. דשייכא בכל המתים. וגם הנתלין בכלל. דאיתרבו מייתורא דתקברנו כדמפרש בגמרא. ואף העשה דקבר תקברנו ביום ההוא כוללת נתלין וכל שאר המתים. ולזה לא צריך ייתורא דקרא לריבויי שאר כל המתים. משום דלענין הלנה בלא קבורה אין סברא לחלק בין נתלה לשאר כל המתים. ודוקא לענין הלאו צריך ייתורא דתקברנו לרבות נתלה גופי' לאזהרת הלנה בלא קבורה לאחר שהורידוהו מן העץ. משום דאי לאו דגלי קרא הוה סד"א שלא הזהיר הכתוב אלא על הלנתו ע"ג העץ משום כי קללת אלקים תלוי. ובתר דגלי קרא להזהיר גם על הלנה בלא קבורה לאחר שהורד מן העץ נפק"ל מזה גם לשאר כל המתים. משום דלענין זה אין סברא לחלק בין נתלה לשאר המתים עכת"ד עיי"ש שהאריך הרבה בזה. ומעתה לפ"ז אפילו לשיטת רבינו הגאון ז"ל קשה דאע"פ שמנה כאן העשה דקבר תקברנו ביום ההוא בנתלה מיהת. הו"ל למנות גם הלאו דלא תלין נבלתו על העץ. שהרי הלאו מזהיר על ענין אחר לגמרי מהעשה. דהעשה לא באה אלא להזהיר על הקבורה ביומו. לאחר שכבר הורד מהעץ שנתלה עליו. והיינו דוקא כשאפשר לקברו מיד. אבל אם נתלה בערב שבת או בעיו"ט ולא הספיקו לקברו קודם שקיעת החמה. לא מיחייבי בקבורתו עד מוצאי שבת ויו"ט. אבל משום הלאו מוזהרין מיהת להורידו מן העץ מיד בשבת ויו"ט ואם הלינוהו על העץ עוברין עליו בל"ת דלא תלין נבלתו על העץ. ומיהו משום זה היה אפשר לומר בדעת רבינו הגאון ז"ל ע"פ המתבאר מדברי הירושלמי (סוף ביצה ופ"ק דכתובות ופ"ד דסנהדרין) דמדאורייתא אין דנין דיני נפשות בע"ש ולא בעיו"ט עיי"ש. והובא ג"כ ברי"ף וברא"ש (פ"ד דסנהדרין) ובשאר ראשונים ז"ל. וכן הוכיח משם הרב המאירי ז"ל (הובא בש"מ לסנהדרין ל"ה ע"א) דמדאורייתא אין גומרין דיני נפשות לא בע"ש ולא בעיו"ט. (אלא שהביא שם מחלוקת הראשונים ז"ל בזה עיי"ש בדבריו). ולפ"ז לא משכחת לה כלל שיהא נתלה בע"ש או בעיו"ט. אלא דמ"מ בהכי אכתי לא פלטינן מעיקר הקושיא. דהרי אכתי איכא נפק"מ לענין היכא דהוה אונס אחר בדבר בענין שלא היה אפשר לקברו עד למחר או ליומא אוחרא. דאי משום העשה דקבר תקברנו ביום ההוא לא מיחייבי אף להורידו מן העץ שהוא תלוי עליו עד שעת קבורה. אבל משום הלאו מוזהרין להורידו מיד. ואם הלינוהו על העץ עוברים בל"ת דלא תלין נבלתו על העץ אע"פ שאי אפשר להם לקברו עכשיו: 
<b>אמנם</b> עיקר דברי הרב ש"א ז"ל. אע"ג דהכי משמע לכאורה ממשמעות פשטא דמתניתין ברישא. לא משמע הכי כלל בסיפא. דקתני ולא זו בלבד אמרו אלא כל המלין את מתו עובר בל"ת וכו' עיי"ש. ולדבריו מאי ענין סיפא לרישא דקתני ולא זו בלבד אמרו וכו'. הרי ברישא לא מיירי כלל במלינו מלקברו. דלא מיירי בקבורה כל עיקר. אלא בהלנה שעל גבי העץ בלבד. וכשהורידוהו מן העץ אפילו הלינו אותו מלקברו ימים רבים לא שמעינן שום איסורא כלל מרישא ולא מיירי בהכי. ורישא וסיפא תרתי ענינים חלוקים לגמרי נינהו. אין להם ענין זה לזה לא בעיקר דינא ולא בטעמא. ועוד דהרי ע"כ רישא וסיפא לא מיירי בחד גוונא. דע"כ רישא לא מיירי אלא בענין שאי אפשר לקברו עכשיו וליכא איסורא בהלנתו אלא משום לא תלין נבלתו על העץ בלבד. דאם היה אפשר לקברו מיד למה לי לטעמא דקללת אלקים תלוי ונמצא שם שמים מתחלל. ותיפוק ליה דבלא"ה אפילו הורידוהו מן העץ עוברים עליו בל"ת דלא תלין נבלתו. אע"ג דלית בה משום חילול שם שמים בהלנתו. ובסיפא ע"כ לא מיירי אלא בענין שאפשר להם לקברו עכשיו. והיכי יתכן בזה לישנא דלא זו בלבד אמרו וכו'. והרי בגוונא דמיירי ברישא ודאי ליכא שום עבירת לאו בהלנה מלקברו. אלא בהלנה על העץ דוקא. וגם בקרא גופא קשה דלפ"ז סכינא חריפא אפסקי' לקרא. דכתיב לא תלין נבלתו על העץ כי קבר תקברנו ביום ההוא כי קללת אלקים תלוי. והו"ל למיכתב לא תלין נבלתו על העץ כי קללת אלקים תנוי קבר תקברנו ביום ההוא. דהא מצות עשה דקבר תקברנו לא שייכא אלא לאחר שכבר הורידוהו מעל העץ. להזהיר שלא ילינוהו מלקברו. וגם כל שאר המתים בכלל. וקרא דכי קללת אלקים תלוי לא קאי אלא על התלוי בעודו על העץ דהו"ל איסור מצד עצמו אפי' כשאי אפשר לקברו עכשיו. ולא רמיא עלייהו מצות עשה דקבורה. אבל למצות קבורה לא שייך טעם זה כלל. אבל נראה דעיקר מה שחידש הרב ש"א לומר דבנתלה איכא אזהרה מיוחדת במלינו על העץ אע"פ שאי אפשר לקברו. וא"כ הלנתו על העץ איסור מצד עצמו הוא. וא"כ כשהלינו על העץ והיה אפשר לקברו מיד. נמצא עובר בשני לאוין. משום לינה על העץ. ומשום לינה בלא קבורה. אין לזה שום יסוד כלל. ולא אשכחן שום רמז לזה בשום דוכתא: 
<b>ונראה</b> ברור דגם בנתלה אין לנו אזהרת לאו אלא משום שמלינו בלא קבורה. וכל שאי אפשר לקברו עכשיו ליכא שום איסורא להלינו אפי' ע"ג העץ. וכן מתבאר להדיא ממה שאמרו בספרי (תצא. פיסקא רכ"א) מנין למלין את מתו שעובר בל"ת ת"ל לא תלין נבלתו על העץ הלינו לכבודו להביא לו ארון ותכריכים יכול יהיה עובר עליו תלמוד לומר על העץ. מה עץ מיוחד שהוא ניוול לו אף כל שהוא ניוול לו עיי"ש. והכי נמי אמרינן התם (בפרק נגמר הדין מ"ז ע"א) כי אמר רחמנא לא תלין נבלתו על העץ דומיא דתלוי דאית בי' בזיון. אבל כי לית בי' בזיון לא עיי"ש. הרי דמאי דכתיב על העץ לאו איסור מצד עצמו הוא. אלא משום שזה הוא דרך בזיון. ואין זה אלא פרט מתוך הכלל שיצא לדון על כל כיו"ב שלא להשהות קבורתו דרך בזיון. ולאפוקי הלינו לכבודו דשרי. וא"כ כל שמשהה אותו דרך בזיון אין שום חילוק. ובין שתלוי על העץ ובין שהורידו מן העץ עובר עליו בל"ת ובעשה. ולא מהני כלום הורדתו מן העץ. וכשמלינו לכבודו מותר לגמרי ואין בו לא לאו ולא עשה. והיכא דאי אפשר עכשיו להתעסק בקבורתו. ודאי חייבין עכ"פ להורידו מן העץ. אבל לא משום שיש בזה איסור מיוחד מצד עצמו שאינו בשאר המתים. אלא משום דכיון שאפשר מיהת להורידו מן העץ. הרי זה דרך בזיון שהזהיר עלי' הכתוב. אבל כשמורידו אין בשהייתו דרך בזיון. כיון שאין משהין אותו אלא משום שאי אפשר עכשיו לקברו. ונמצא שאין בנתלה שום איסור יותר מבשאר כל המתים. וגם אין בל"ת דלא תלין שום תוס' ענין איסור יותר ממה שבכלל העשה דקבר תקברנו. והיינו דכתב קרא לא תלין נבלתו על העץ כי קבר תקברנו וגו'. שכל שאפשר לקברו עכשיו ואינו קוברו הו"ל שהייה דרך בזיון. ובכלל על העץ הוא. ומאי דסיים קרא כי קללת אלקים תלוי. כבר ביאר הרמב"ן ז"ל (פ' תצא) וז"ל והנה המלין תלוי על העץ עובר בל"ת ועשה. ורבותינו דרשו כן בכל המלין את מתו שלא לכבודו. מה עץ שהוא ניוול אף כל שהוא ניוול. והנה לדעתם כי קללת אלקים תלוי. לומר אע"פ שזה ראוי לנוולו לגודל חטאו. לא תעשה כן כי קללת אלקים תלוי וכו' עכ"ל עיי"ש. ועפ"ז מתפרשת ג"כ רישא דמשנתנו שם. דקתני ותולה אותו וכו' ומתירין אותו מיד. ואם לן עובר בל"ת שנאמר לא תלין נבלתו על העץ כי קבר תקברנו כי קללת אלקים תלוי. כלומר מפני מה זה תלוי מפני שבירך את השם ונמצא שם שמים מתחלל עיי"ש. ולכאורה כיון דגם במלין כל שאר המתים עובר בל"ת דלא תלין כדקתני בסיפא. א"כ למה לי טעם זה כאן דלא שייך אלא בתלוי בלבד. אם לא דאתי למימר דכאן איכא לאו מיוחד אפי' היכא דאי אפשר להתעסק בקבורתו. והיינו ל"ת דלא תלין על העץ. וכמו שביאר הרב ש"א ז"ל. וכיו"ב ראיתי להרד"פ ז"ל (בשל"ד שם) שכתב דבזה בא ללמד שאפי' הלינו לכבודו מוזהר שלא להניתו על העץ. כיון דטעמא לא משום כבוד דידי' אלא משום חלול שם שמים עיי"ש בדבריו. וא"כ גם לפי דבריו על העץ איסור מצד עצמו הוא ויש בו אזהרה מיוחדת בפ"ע. וזהו על דרך הר"ב ש"א ז"ל. וכבר נתבאר דזה ליתא. וגם אשתמיטתי' דברי הספרי וסוגיא דגמרא שם בדוכתה. דמבואר דכל על העץ הו"ל לעולם דרך בזיון. ולא משכחת לה בזה הלינו לכבודו. אבל פירושא דמתניתין היא כמש"כ הרמב"ן ז"ל בפירושא דקרא. ואדרבה תנא דמתני' אתי לאשמעינן לאידך גיסא. דקרא דכי קללת אלקים תלוי לא אתי לאפוקי שאר כל המתים שלא יהיו בכלל אזהרה זו. אלא אדרבה אתי למימר דאפי' הנתלה שהיה ראוי לומר דגרע טפי וראוי לנוולו ולהלינו בדרך בזיון על העץ. מ"מ הזהיר עליו הכתוב עכ"פ משום חילול שם שמים. אבל ודאי גם שאר המתים בכלל אזהרה זו. והיינו דקא מסיים בסיפא וקתני ולא זו בלבד אמרו אלא כל המלין את מתו עובר בל"ת. והא דכתיב על העץ. אינו אלא לאפוקי הלינו לכבודו. והיינו דקתני בתר הכי הלינו לכבודו וכו' אינו עובר עליו. ובזה נכון מאוד המשך לישנא דמתניתין: 
<b>ומלבד</b> זה היה מקום אתי לפרש דלהכי הוצרך לזה תנא דמתניתין. משום דידוע דכל מקום שאפשר לפרש הקרא בדרך שלילה לית לן למימר דאזהרת לאו הוא אף ע"פ שכתוב בלשון לאו. וכמבואר בסוגיא דרפ"ק דסוטה (ג' ע"א) ובזבתים (ס"ו ע"א) ובשאר דוכתי ובדברי הרמב"ם ז"ל (שורש שמיני) עיי"ש. וא"כ כאן דאיכא מצות עשה דתלייה. אי לאו דכתיב לא תלין נבלתו היה מקום לומר דמצוה להיותו תלוי זמן ארוך. וכיו"ב כתב הרב תו"ח שם עיי"ש בדבריו. וא"כ ראוי לומר דהך קרא אינו אזהרת לאו כלל. ולא בא אלא לאפוקי מהך סברא לומר שאין צריכין להלין נבלתו אלא רשאין להתירו מיד. אבל באמת זה ליתא. דהרי קרא קאמר כי קללת אלקים תלוי ונמצא שם שמים מתחלל. וא"כ מבואר ע"כ דאיסורא קאמר קרא. והו"ל אזהרת לאו שלא להלינו. והשתא היינו דקתני במשנתנו ואם לן עובר בל"ת שנאמר לא תלין נבלתו וגו'. כלומר מפני מה זה תלוי וכו' ונמצא שם שמים מתחלל. ומוכח מזה ע"כ דהו"ל אזהרת לאו. וא"כ עובר בל"ת על הלנתו. כן היה אפשר לומר. אלא שאין צריך לזה ויותר נכון כמשכ"ל. ועכ"פ מתבאר שלא כמש"כ הרב ש"א. ואין שום ענין איסור מתחדש בלאו יותר ממה ששמענו מהעשה. וכן מתבאר ג"כ ממה שאמרו בספרי שם לא תלין נבלתו על העץ מצות ל"ת. כי קבור תקברנו מצות עשה. כיצד עושים לו ממתינים לו עד שחשיכה ותולים אותו ומתירים אותו וכו' עיי"ש. הרי דגם בנתלה הלאו והעשה באו להזהיר על ענין אחד. דהיינו שלא להשהות קבורתו דרך בזיון. וכל שעובר עליו בל"ת עבר ג"כ בעשה. דאם איתא דהלאו האמור בנתלה לא משום קבורה הוא בא להזהיר אלא איסור בפ"ע הוא אפי' שלא במקום מצות קבורה. א"כ לא שייכא העשה כאן. דהרי העשה אינה אלא על הקבורה. ולעיל גבי ל"ת דשאר המתים דקתני התם הו"ל למיתני. אלא ודאי גם ל"ת דנתלה לא באה להזהיר אלא על הקבורה שלא להשהות קבורתו דרך בזיון דאית בה נמי עשה. ולא כתיב על העץ אלא למעוטי הלנה לכבודו. וכן כתב בפסיקתא זוטרתא שם לא תלין נבלתו על העץ מה עץ שהוא ניוול אף כל שהוא ניוול. מכאן אמרו אין מלינין את המת. יכול שאין מלינין אפי' להביא לו ארון ותכריכין וכו' ת"ל על העץ יצא דבר שהוא לכבודו שהוא מותר להלינו וכו' עכ"ל עיי"ש וכ"כ בסמ"ק (סי' ס"ט) עיי"ש. הרי דקרא דעל העץ קאי גם על שאר כל המתים כמו על הנתלה. ולא בא אלא ללמד שלא הזהיר הכתוב אלא בדרך בזיון ולאפוקי לכבודו: 
<b>איברא</b> דהרב ש"א עיקר יסודו הוא מדברי הרמב"ם ז"ל (בסה"מ לאוין ס"ו) שכתב וז"ל הזהירנו מעזוב תלוי על עץ ללון כדי שלא יתחדש מזה פרסום ברכת השם בהתבוננות כשנראה שאנחנו לא נתלה זולת מגדף ועובד ע"ז. והאזהרה מלאו זה לא תלין נבלתו על העץ. ולשון ספרי לא תלין נבלתו זו מצות ל"ת עכ"ל עיי"ש. ובזה ודאי נראין דבריו מוכרחין. דמדברי הרמב"ם ז"ל אלו נראה דס"ל דבתלוי איכא אזהרה מיוחדת בפ"ע שלא להלינו על העץ כפשטי' דקרא. וא"כ ס"ל דמאי דכתיב כי קללת אלקים תלוי. הוא כפשוטו שבזה בא הכתוב ליתן טעם לאזהרה זו. וגם רישא דמתניתין שם מתפרשת לדעתו כפשטה. שמפרש טעם אזהרת הכתוב משום חילול השם. וא"כ עכצ"ל דס"ל שבהלנת התלוי על העץ עובר בשני לאוין משום על העץ ומשום הלנה בלא קבורה שעובר גם על שאר כל המתים. ומה שלא מנה גם לאו דמלין בלא קבורה שנוהג בכל המתים אין צריך לדחוק כמו שנדחק בש"א שם. אלא הדבר פשוט דהרמב"ם ז"ל בזה לשיטתו אזיל שכבר השריש (שורש שני) שכל מצוה שאינה מפורשת בקרא ולא נפק"ל אלא מאיזה ריבוי אינה נמנית בחשבון המצות עיי"ש. וא"כ אזהרת לינה דשאר כל המתים. וכן תלוי גופי' לאחר שהורידוהו מן העץ דלא נפק"ל לשיטתו אלא מריבויא דקרא דתקברנו. אינה נמנית לשיטתו במנין הלאוין. אלא הלאו המפורש בקרא בהלנת התלוי על העץ בלבד. וכן מתבאר מלשון הרמב"ם ז"ל במנין המצות הקצר שלו בלאו זה. שכתב שלא ילין הצלוב על העץ שנאמר לא תלין נבלתו על העץ עכ"ל עיי"ש. מבואר דלשיטתו אזיל דענין אזהרה זו אינה אלא שלא להלינו על העץ. ולא על הקבורה כשהורידו מן העץ. וכן דעת החנוך (מצוה תקל"ו) שכתב וז"ל שלא נעזוב התלוי להלין על העץ שנאמר לא תלין נבלתו על העץ זו מצות ל"ת וכו' עכ"ל עיי"ש. וזהו כשיטת הרמב"ם ז"ל. אלא שדבריו מגומגמים אצלי ונראין כסותרין זה את זה. דלקמן (מצוה תקל"ז) משמע מדבריו דאזהרה זו היא על הלינה בלא קבורה. וגם בלינה בלא קבורה לבד ס"ל דשייך חילול השם משום קללת אלקים תלוי עיי"ש היטב. וכן משמע מדבריו לעיל (סוף מצוה תקל"ה) עייש"ה. וגם בדברי הרמב"ם ז"ל ראיתי בזה מבוכה. דמלשונו ברמזי המצות שלו שבתחלת הלכות סנהדרין (מצוה י"ב). שכתב שלא תלין נבלתו עיי"ש. משמע דס"ל כשאר ראשונים ז"ל דאין אזהרה זו בלינה על העץ דוקא. אלא בלינה בעלמא בלא קבורה אפי' על הארץ. והדברים סותרים זא"ז. אם לא נאמר שחזר בו. ואולי אפשר דלשון על העץ שכתב בסה"מ שם ובמנין הקצר. לאו דוקא הוא. ולישנא דקרא נקט. וכל לינה בלא קבורה קרי לה על העץ שהוא דרך בזיון כאילו הוא עדיין על העץ. וגם ס"ל דשייך בזה חילול השם אפי' לאחר שהורידוהו מן העץ. משום שהדבר מפורסם וידוע לכל שנתלה ואומרים מפני מה זה תלוי וכו'. וקרינן ביה קללת אלקים תלוי גם עכשיו שהוא על הארץ. ובזה גם דברי החנוך נכונים. ובאמת דהכי משמע קצת מלשון הרמב"ם ז"ל בסה"מ שם. שכתב שהזהירנו מעזוב תלוי על עץ ללון וכו'. ואם היה כוונתו לומר שאין האזהרה אלא בהיותו על העץ ממש. היה לו לכתוב שהזהירנו מעזוב ללון על העץ תלוי. אבל עכשיו משמע מלשונו שהאזהרה היא שלא לעזוב התלוי על עץ. ללון אף לאחר שהורד מעל העץ. והכי משמע נמי ממה שהביא שם ראיה מלשון הספרי לא תלין נבלתו זו מצות ל"ת עיי"ש. הרי דלפי גירסתו בספרי. וכן גירסת הילקוט (פ' תצא) במימרא דר"י משום רשב"י בגמרא שם. עיקר הלאו הוא לא תלין נבלתו בלבד. ואפי' שלא על העץ. וא"כ גם דעת הרמב"ם ז"ל כשאר ראשונים ז"ל דהאזהרה אינה אלא על הלינה בלא קבורה. ואין להאריך בזה. ועכ"פ זו היא שיטת רבינו הגאון ז"ל כמו שביארנו. וא"כ יפה עשה שמנה העשה בלבד כשיטתו בכל כיו"ב. וכן מבואר בהדיא בדברי רבינו הגאון ז"ל באזהרותיו שע"פ עשה"ד (דבור לא תרצח) שכתב שם וז"ל <b>לתלות המגדפים יומם ובל תלין נבלתם לילה</b> עכ"ל עיי"ש. מבואר בהדיא מלשונו דס"ל דאזהרה דלא תלין נבלתו על העץ אינה מזהרת אלא על הלינה בלא קבורה. ובין על העץ בין על הארץ. וכמו שביארנו לשיטתו. אלא דשם החליף שיטתו שנא כדרכו כאן. דכאן לא מנה אלא העשה בלבד ולא הלאו. ושם מנה את הלאו ולא העשה: 
<b>והנה</b> הדבר צריך ביאור. מעיקרא מאי סבר ולבסוף מאי סבר דהדר בי' מסברתו בראשונה. ואף דלפמש"כ לעיל (במנין העשין שם) דלכך מנה כאן העשה ולא הלאו. משום דס"ל כדעת הרא"ם ז"ל ביראים דלאו דלא תלין אינו עובר עד בוקר. וכיון דעל העשה עובר מיד בשקיעת החמה. מדכתיב קבר תקברנו ביום ההוא. א"כ העשה כוללת איסור יותר מהלאו. ולהכי מנה העשה. ושוב אין הלאו נמנה לשיטתו. וא"כ היה אפשר לומר דבאזהרותיו שם הוה ס"ל כדעת הרמ"ה ז"ל שהבאתי שם. דס"ל דגם על הלאו עובר מיד משקיעת החמה כמו העשה. ולכך מנה שם הלאו כיון שאין שום תוספת איסור בעשה יותר מבלאו. אבל אין זה מספיק. דאכתי צריך ביאור מהיכא תיתי לומר דהלאו הוא הנמנה ולא העשה. כיון דגם העשה כוללת כל פרטי ענין המצוה כמו הלאו. ואולי אפשר לומר דהיינו משום דהלאו כתיב ראשון בקרא. אבל יותר נראה ע"פ מש"כ בש"א (שם ס"ב) להוכיח דגם אם עברו או נאנסו בלילה הראשון ולא נקבר. עוברין עליו גם מכאן ואילך על כל לילה ולילה בלאו דלא תלין נבלתו. מדתניא (פרק המקבל ק"י ע"ב) ממשמע שנאמר לא תלין פעולת שכיר אתך איני יודע שעד בוקר. ומה ת"ל עד בוקר. ללמד שאינו עובר אלא בוקר ראשון עיי"ש. וא"כ הכא דלא כתיב עד בוקר. אית לן למימר דעוברין בלא תלין על כל לילה ולילה עד הקבורה. וזו נראה ראיה מוכרחת. אלא דמש"כ שם עוד להכריח דגם בעשה אע"ג דכתיב בה ביום ההוא. וא"כ היה ראוי לומר דליכא עשה זו אלא ביום ראשון בלבד. אבל אם לא נקבר ביום ראשון שוב אין עוברין עליו מכאן ואילך אלא בל"ת דלא תלין נבלתו בלבד. מ"מ נפק"ל מריבויא דקבר תקברנו שעובר עליו גם בעשה זו בכל יום ויום מכאן ואילך. מדאמרינן התם (פרק נגמר הדין מ"ו ע"ב) אר"י משום רשב"י מנין למלין את מתו שעובר עליו בל"ת. תלמוד לומר כי קבר תקברנו. ופירש"י מריבויא דריש כל המתים עיי"ש. והשתא אמאי עקר קרא דלא תלין נבלתו מפשטי' לגמרי. דהא בנתלה הוא דכתיב. וגם קא עקר ליה לקרא מדוכתי'. דהא גבי עשה כתיב. ושדי ליה על הלאו. הו"ל טפי למידרשי' על העשה גופא. וקמ"ל שעובר על העשה בכל יום ויום גם מכאן ואילך. אלא ע"כ ש"מ דלזה לא איצטריך ריבויא דתקברנו. דגם מסברא משמע לן הכי. וע"כ לא אתי הך ריבויא אלא לרבות כל המתים שעוברין עליהם בל"ת דלא תלין נבלתו עיי"ש בדבריו. בזה דבריו מתמיהים אצלי טובא דמלבד שדבריו מגומגמין וסותרין זא"ז. דמתחילה כתב דמריבויא דתקברנו נפק"ל דעובר בעשה זו גם מיום ראשון ואילך בכל יום ויום. ובסוף כתב דמסברא נפק"ל הכי. ובודאי שכן מוכרח ע"כ לפי דבריו. דהרי הך ריבויא איצטריך לרבות כל המתים לעבור עליהם בל"ת. בלא"ה עיקר ראייתו אין בה ממש כלל. דמלבד דגם השתא אכתי קשה קושייתו אמאי עקר ליה לקרא מדוכתי' ושדי ליה על הלאו. טפי הו"ל למידרשי' על העשה גופא לענין שיהא עובר על העשה גם בשאר כל המתים. אבל בל"ת אינו עובר אלא על הנתלה דוקא. ומיהו לזה היה אפשר לומר דלטעמי' אזיל שכתב לעיל דלענין קבורה לא צריך קרא לרבות שאר כל המתים לא לל"ת ולא לעשה. דלענין זה אין סברא לחלק בין נתלה לשאר כל המתים. ומאי דקאמר מנין למלין את מתו שעובר בל"ת. לא קאי אלא על הנתלה גופי' מנ"ל שעובר עליו בל"ת גם לאחר שהורידוהו מן העץ. ודילמא לא הזהיר הכתוב אלא שלא להלינו על העץ שנתלה עליו. אבל כשהורידו אותו על הארץ שוב אין עוברין עליו בל"ת על הלנתו בלא קבורה. ועל זה קאמר דאיתרבי מריבויא דתקברנו לעבור עליו בל"ת דלא תלין נבלתו גם כשהורידו אותו מן העץ ולא קברוהו. ושוב ממילא נשמע דגם על שאר כל המתים עוברים בלאו על הלנתם בלא קבורה. דכיון דאקבורה קפיד קרא. אין לחלק בין נתלין לשאר מתים עיי"ש. אלא דזהו רק ע"פ מה שהעלה בשיטת הרמב"ם ז"ל דאזהרה דלא תלין נבלתו על העץ אזהרה בפ"ע היא בנתלה כשהוא על העץ. ולא קאי אקבורה כלל. ועל העץ דוקא מזהיר קרא שיורידנו מן העץ. אבל כבר נתבאר דדעת רבינו הגאון ז"ל ושאר ראשונים אינה כן. וכן מבואר בפירש"י ז"ל שם דר"י משום רשב"י מריבויא דריש כל המתים עיי"ש. והיינו משום דקבורת הנתלה גופי' לא צריך קרא. דבהדיא כתיב בי' ל"ת בקרא לא תלין נבלתו על העץ. ועל העץ לאו דוקא הוא אלא עץ וכל כיו"ב דהיינו דרך בזיון קאמר קרא. והילכך לא צריך ריבויא דקרא שעובר בל"ת אלא לכל שאר המתים בלבד. ובודאי דהכי משמע לישנא דר"י משום רשב"י דקאמר מנין למלין את מתו שעובר בל"ת וכו'. ובודאי דהך לישנא לא שייך אלא בשאר כל המתים שקבורתן מוטלת על קרוביהם. אבל נתלה שחובת קבורתו על הב"ד. לא הוי קרי ליה מתו: 
<b>איברא</b> דראיתי לרבינו יונה ז"ל בחי' שם שכתב וז"ל מנין למלין את מתו וכו'. פירש"י ז"ל דמריבויא דריש. ואינו נכון. דהא אמרינן לקמן א"ל וכו' איבעי ליה למימר מכי קבור. חזינן דהכי פירושא דקרא. לא תלין נבלתו על העץ ולא בשום מקום כי קבור. כלומר אין ב"ד פטורין מלאו דלא תלין עד שיקברוהו ולא הקפיד הכתוב דוקא בלינת העץ. אלא שדיבר בהווה שאין דרך להורידו מן העץ ולהשליכו לארץ. או אמר על העץ כדי להשמיענו על קבורת העץ עצמו. דכי קבור קאי בין אעץ בין אנתלה. וס"ל לרשב"י שכשם שהזהיר הכתוב בלאו מי שאינו קובר הנתלין. כן הזהיר בשאר בני אדם. דבשלמא בלינת העץ הקפיד הכתוב כדי שלא יהא נראה מרחוק וישאלו עליו על מה זה תלוי. אבל בקבורה במה הזהיר הכתוב אם אין הדין כן בשאר בני אדם. והלא אין היתר בדבר. לפיכך לא נראה לו לחלק. ומלישנא בתרא דאמר ר"י משום רשב"י רמז לקבורה וכו'. נראה לפרש דלישנא בתרא פליג אלישנא קמא. דודאי כי קבור הוצרך הכתוב לנתלין. ותקברנו אתא לשאר בני אדם. כי יותר הקפיד הכתוב בהן משאר בני אדם. ולא נפק"ל שאר בני אדם אלא מריבוי דתקברנו ורמז הוא. אי נמי משום דכי קבור משמע דעביד ליה ארגז. ולא משמע קבורה בארץ עכ"ל עיי"ש שיש שם כמה ט"ס. וצ"ל כמש"כ. הרי שהשיג על פירש"י ז"ל וס"ל דעכ"פ ללישנא קמא דר"י משום רשב"י לא מריבויא דתקברנו נפק"ל שאר מתים ללאו. אלא ממשמעותא דגופי' דקרא. משום דאזהרת הכתוב אינה שלא להלינו על העץ אלא שלא להלינו בלא קבורה. וכדמסיים קרא וכתב כי קבר תקברנו. ועל העץ דנקט לאו דוקא. ולא דיבר אלא בהווה. וזהו כמו שביארנו לדעת רבינו הגאון ז"ל. ומש"כ לקמן דבשלמא על העץ הקפיד וכו' אבל בקבורה וכו'. כוונתו דבשלמא אי הוה מתפרש קרא דעל העץ דוקא מזהיר קרא. היה מקום לומר דדוקא בנתלה מזהיר קרא ולא בשאר מתים. אבל כיון דע"כ אין האזהרה אלא בקבורה. כדמסיים קרא וכתב כי קבור תקברנו. א"כ אין מקום לחלק בין נתלה לשאר כל מתים. ובודאי כל המתים הם בכלל אזהרה זו. וזה כסברת הש"א. ומ"מ גם לפי פירושו אין מקום כלל לא לדקדוקיו ולא לראייתו. שהרי לפי' רבינו יונה ז"ל לא יליף רשב"י מן העשה על הלאו. אלא מעיקר הלאו גופי' יליף גם לשאר כל המתים. דכיון דאין הלאו מזהיר אלא על הקבורה. ממילא מבואר שכל המתים ג"כ בכלל הלאו. וכסברת הש"א גופי' לעיל. ואין שום מקום להוכיח מזה דעשה דקבור תקברנו ביום ההוא נוהגת גם לאחר יום ראשון. ומיהו אכתי יש מקום לראייתו ללישנא בתרא דר"י משום רשב"י לפי פירוש רבינו יונה ז"ל שמפרש אליבא דלישנא בתרא כפי' רש"י בלישנא קמא. וא"כ שפיר יש מקום. להוכיח לפום הך לישנא דגם עשה דקבור תקברנו ביום ההוא נוהג לעולם בכל יום ויום עד שיקברוהו. אלא דכיון דלפום הך לישנא ס"ל דגם לענין מצות קבורה שפיר יש מקום לחלק בין הנתלה לשאר כל המתים. כמש"כ בהדיא רבינו יונה ז"ל דלהך לישנא ס"ל שיש לומר כי יותר הקפיד בנתלין על הקבורה מבשאר בני אדם. ולא נפק"ל בהו לא תעשה דלא תלין אלא מריבויא דתקברנו. אע"ג דעיקר אזהרת לא תלין נבלתו על העץ אינה אלא על הקבורה. והשתא א"כ הדרא קושייתנו לעיל לדוכתה. דאכתי גם השתא נהי דנימא דלענין שנוהגת העשה דקבור תקברנו ביום ההוא תמיד לא איצטריך קרא לריבויי. משום דמסברא שמעינן לה. מ"מ אכתי דקדוקיו לא מיתרצי בהכי. דאכתי גם עכשיו קשה אמאי קא עקר ליה ללאו דלא תלין נבלתו על העץ מפשטי' לגמרי. דמשמע דלא קאי אלא על הנתלין. וגם קא עקר ליה לקרא דתקברנו ממקומו דכתיב גבי עשה ושדי ליה על ל"ת דלא תלין. טפי הו"ל לאוקמי ריבויא דקרא כפשוטו לענין העשה גופא שתהא נוהגת גם בשאר כל המתים. אע"ג דלא כתיבא אלא אצל הנתלין. אבל ל"ת דלא תלין לעולם אימא לך דאינה נוהגת אלא בנתלין דוקא ולא בשאר כל המתים. וכיון דגם השתא אכתי אין דקדוקיו מתורצים בהכי א"כ נתרועע היסוד ונפל הבנין ואין מקום לראייתו: 
<b>ובלא"ה</b> עיקר ראייתו ליתא אפילו לפי דבריו. משום דאיכא למימר לאידך גיסא. דהא דלא מוקי ריבויא דתקברנו לענין שתהא עשה דקבור תקברנו ביום ההוא נוהגת תמיד. אין זה משום דמסברא שמעינן לה. אלא אדרבה משום דפסיקא ליה דאי אפשר לומר שתהא עשה זו נוהגת אלא ביום המיתה דוקא. דהא כתיב בקרא ביום ההוא. דקאי על יום המיתה. אבל מכאן ואילך שוב לא שייך כלל ביום ההוא. וזה מפורש יותר בקרא מלשון לא תלין דכתיב בלאו. דכל מקום דכתיב ביום ההוא מיעוט גמור הוא. דוקא באותו יום שרמז עליו הכתוב. כדדרשינן במכילתא (בא פרשה י"ז) והגדת לבנך. שומע אני מר"ת תלמוד לומר ביום ההוא. אי ביום ההוא יכול מבעוד יום. ת"ל בעבור זה וכו'. וגם זולת זה אין מקום כלל לראייתו לפי גירסת הילקוט שם דגריס אר"י מנין למלין את מתו שהוא עובר בל"ת תלמוד לומר לא תלין נבלתו. ומניין שעובר אף בעשה ת"ל כי קבור תקברנו עיי"ש. וזו היא ג"כ גירסת הסמ"ק (סי' ס"ט) עיי"ש. וכן היתה בלא ספק גירסת הפסיקתא זוטרתא שהבאתי לעיל כמבואר מדבריו עיי"ש ולפ"ז ראייתו מעיקרא ליתא וכמבואר. וגם לפמש"כ הבה"ג (פ"ג דברכות) וז"ל אר"י משום רשב"י מנין למלין את מתו שהוא עובר בל"ת ת"ל כי קבר תקברנו. מה ת"ל תקברנו מדסמיך ליה לא תלין נבלתו ש"מ ללא תעשה. ומכאן למלין את מתו שהוא עובר בל"ת עכ"ל עיי"ש. וכ"כ בפי' רבינו חננאל ז"ל לסנהדרין שם עיי"ש. נראה כוונתם דכיון דכתבי' קרא להעשה בתוך הלאו באמצע. שהרי מאי דסיים קרא כי קללת אלקים תלוי לא קאי אלא על הלאו שכתוב ברישא דקרא. ונמצא דהעשה כתובה באמצע הלאו. ע"כ היינו כדי ללמד דריבויא דתקברנו קאי על הלאו. לרבות כל שאר המתים ללאו. ומשמע מדבריהם שכך היתה גירסתם בגמרא שם בהדיא. וא"כ ממילא מבואר שאין מקום לפ"ז לא לדקדוקי הש"א ולא לעיקר ראייתו. ומעתה לפ"ז נכונים דברי רבינו הגאון ז"ל באזהרותיו שם. דכיון דלאו דלא תלין נוהג גם אחר ליל ראשון. מכאן ואילך עד שיקברוהו. אבל עשה דקבור תקברנו אינה נוהגת אלא ביום מיתתו בלבד כמו שנתבאר. א"כ הלאו כולל יותר מהעשה. ולכן לא מנה שם אלא הלאו ולא העשה. וכשיטתו: 
<b>אמנם</b> לפ"ז הדבר קשה בדברי רבינו הגאון ז"ל כאן. דהא ודאי ע"כ גם כאן ס"ל דאין עשה דקבור תקברנו ביום ההוא נוהגת אלא ביום ראשון בלבד. אבל מכאן ואילך אם לא נקבר ביום ראשון אין זמנו קבוע. דאל"כ קשה טובא מש"כ כאן בלשון העשה <b>יקברו נבלת התלוי.</b> ולא הזכיר כלל לשון הכתוב ביום ההוא. משמע ודאי דס"ל דעיקר העשה אין לה זמן קבוע כלל. וכל זמן שקברוהו נתקיימה המצוה ויצאו ידי חובתם. ומאי דלכתחילה הטיל הכתוב חובה לקברו דוקא ביום ראשון. אין זה אלא אחד מדיני המצוה בלבד. ואינה נמנית אלא עיקר המצוה בלבד. וזו אין לה זמן קבוע. והיינו ממש כמו עשה דמילה. דאע"ג דכתיב ביום השמיני ימול. מ"מ לא מנה רבינו הגאון ז"ל לעיל במנין העשין (עשה ל"א) אלא עיקר המצוה. ולא הזכיר שום זמן כלל. והיינו ג"כ משום דמשמיני ואילך אין לה עוד זמן קבוע כלל. וכל זמן שמל יוצא י"ח. והשתא א"כ יש לתמוה על מה שלא מנה אלא העשה. כיון שהלאו כולל ענין חדש במצוה שאינו בכלל העשה. דמשום העשה אין למצוה זו זמן קבוע אלא ביום הראשון בלבד. אבל משום הלאו דלא תלין נבלתו. גם אם לא נקבר ביום ראשון עובר בכל יום ויום בל"ת זו עד שיקברוהו. דמה"ט מנה באזהרותיו הלאו וכמו שנתבאר. ומה ראה כאן שלא מנה אלא העשה. דהא בכל כיו"ב אפילו לשיטתו נמנין שניהם היכא דגם בעשה נכלל איזה פרט שאינו בכלל הלאו. מיהו נראה דאע"ג דמההיא דפ"ט דמציעא מתבאר דאי לאו דגלי קרא עד בוקר היה ראוי לומר דגם אחר ליל ראשון עובר על לא תלין פעולת שכיר גם מכאן ואילך בכל לילה ולילה. מ"מ אין משם ראיה ללאו דלא תלין נבלתו. אע"פ שהר"ב ש"א ז"ל שם כתב שהיא ראיה שאין עליה תשובה. לענ"ד יש ויש להשיב לפמש"כ הבה"ג והר"ח ז"ל שהבאתי לעיל דמאי דיליף מריבויא דתקברנו שעוברין גם על שאר כל המתים בל"ת דלא תלין. אע"ג דההוא ריבויא בעשה הוא דכתיב. מ"מ על הלאו נמי קאי. כמו שנתבאר לעיל. וא"כ כיון דס"ל לרבינו הגאון ז"ל דהעשה כיון דכתיב בה ביום ההוא. אין לה זמן קבוע אלא ביום ראשון דוקא. אית לן למימר דהכי נמי בלאו דלא תלין נבלתו אינו עובר אלא ביום ראשון בלבד. ועדיפא מינה ראיתי להראשונים ז"ל בההיא דלא תלין פעולת שכיר גופא דאע"ג דלא גלי קרא עד בוקר אלא בלא תלין דמיירי בשכיר יום. מ"מ גם בלאו דלא תבוא עליו השמש ובעשה דביומו תתן שכרו דקאי על שכיר לילה. נמי אין עוברין אלא ביום ראשון בלבד. כמבואר שם בחי' הר"ן ובנמוק"י. וכן הביא בש"מ שם בשם הרמ"ך ז"ל עיי"ש. וכן מבואר בדברי הרמב"ם ז"ל (פי"א מהלכות שכירות ה"ה) עיי"ש. וכן מבואר בסמ"ק (סי' ר"ס) עיי"ש. וכן משמע משאר ראשונים ז"ל. ושלא כדעת אחד מהראשונים ז"ל שהביא בש"מ שם. שכתב וז"ל ונראה לי דדוקא לאיסור בל תלין הוא דאינו עובר עליו מבקר ראשון ואילך. אבל בשאר חיובי דשכירות עובר לעולם. הואיל ולא כתיב בהו ייתור למעוטינהו מיום ראשון ואילך עכ"ל עיי"ש. והשתא לפ"ז כ"ש כאן דהעשה כתיבא בתוך הלאו. כיון דגלי קרא דאין הזמן קבוע להעשה אלא ביום הראשון בלבד. ה"נ לאו דלא תלין אינו אלא ביום ראשון דוקא ולא מכאן ואילך. והשתא לפ"ז נראה דזו היא דעת רבינו הגאון ז"ל כאן. וחזר בו ממה שהיה סבור שם באזהרותיו. ושפיר מנה העשה לבד ולא הלאו. כיון שאין בלאו שום ענין חדש שלא יהיה בכלל העשה: 
<b>ועפ"ז</b> תתבאר לנו ג"כ דעת הסמ"ק (סי' ס"ט) שמנה שם לאו דלא תלין נבלתו. וכתב שם וז"ל שלא להלין מת כדדרשינן מנין למלין את מתו שהוא עובר בל"ת שנאמר לא תלין נבלתו על העץ. אבל לכבודו שרי. ומכאן נמי אזהרה לב"ד דעיקר קרא משתעי בב"ד עכ"ל עיי"ש. והנה הדבר מבואר דגירסתו במימרא דר"י משום רשב"י (בפרק נגמר הדין מ"ו ע"ב) היתה כגירסת הילקוט שהבאתי לעיל. וס"ל דעל העץ דכתיב בקרא לאו דוקא. ולא אתי אלא לומר דלא הזהיר הכתוב אלא דרך בזיון דומיא דעל העץ. וזה שייך בכל המתים וכמו שנתבאר. ומה שסיים וכתב ומכאן נמי אזהרה לב"ד וכו'. כוונתו בזה משום דלשיטתו אזיל דכל מצוה שיש בה עשה ול"ת אינו מונה אותן אלא במצוה אחת. ומביא העשה לבד או הלאו לבד. וכמו שביארנו בכמה דוכתי דהוא אזיל בזה בשיטת רבינו הגאון ז"ל דאיזה משניהן שכולל יותר אותו לבד הוא מונה. ואם בכל אחד יש תוספת ענין שאינו בכלל השני הוא מונה שניהם. והילכך כדי שלא תקשה שהרי כבר מנה שם לעיל מצות עשה דקבורה (סי' מ"ח) מדכתיב והודעת להם את הדרך אשר ילכו בה. כדדרשינן (פ"ב דמציעא ל' ע"ב). או מדכתיב והלכת בדרכיו עיי"ש. וכיון שמנה העשה לא היה לו למנות הלאו שבמצוה זו עצמה. ולזה כתב דמכאן נמי אזהרה לב"ד. דעיקר הך קרא משתעי בב"ד. ומשום האזהרה לב"ד חזר ומנה גם הלאו דלא תלין נבלתו. משום דמקרא קמא לא שמענו אלא אזהרה לכל אדם על מתו. דהיינו הקרובים בלבד. אלא שיש לתמוה דתיפוק לי' דבלא"ה הוצרך למנות הלאו משום דמקרא דוהודעת להם לא שמענו אלא עיקר המצוה בלבד ולא חיובא לקברו מיד ביום מיתתו. מיהו לזה אפשר לומר דאין ה"נ ועיקר כוונתו למנות הלאו דלא תלין אינה אלא מהאי טעמא. דמיני' שמעינן אזהרה שלא להלינו וכדמשמע מלשונו. אלא דקושטא דמילתא כתב דמכאן שמעינן נמי אזהרה לב"ד. וגם מצד זה ראוי למנות הלאו אע"פ שכבר נמנה העשה. אלא דאכתי יש לתמוה דטפי הו"ל למנות העשה דקבור תקברנו ביום ההוא. דגם מינה שמעינן מצוה לב"ד. מהאי טעמא דעיקר קרא בב"ד משתעי. וגם שמעינן מינה חיובא לקברו מיד ביום מיתתו. משא"כ לאו דלא תלין נבלתו דלא שמעינן מיניה חיובא אלא שלא להלינו עד יום המחרת. אבל כל הלילה עד עמוד השחר איכא למימר דליכא שום איסורא: 
<b>מיהו</b> גם לזה אפשר לומר דדעת הסמ"ק כהרמ"ה ז"ל שהבאתי לעיל (במנין העשין שם) דגם לאו דלא תלין נבלתו עובר מיד משקיעת החמה ביום מיתתו עיי"ש. וזו היא ג"כ דעת הרמב"ן ז"ל (פ' תצא) שכתב דיהושע שצוה להוריד את התלוים על העצים לעת הערב (יהושע י' כ"ו) היינו משום לאו דלא תלין נבלתו עיי"ש. וכן דעת רד"ק ורלב"ג (יהושע ח'. כ"ט) שכתבו דלהכי צוה יהושע להוריד מלך העי מן העץ שנתלה עליו כבוא השמש. משום לאו דלא תלין נבלתו עיי"ש. וכן מתבאר מדברי החנוך (סוף מצוה תקל"ז) עיי"ש היטב. וא"כ אין חילוק בזה בין העשה להל"ת. אלא דאכתי יש לתמוה על הסמ"ק דנהי דעיקר קרא בב"ד משתעי. מ"מ הרי ר"י משום רשב"י יליף מיני' גם למלין את מתו שעובר בל"ת ובעשה. ועכצ"ל עכ"פ לפי גירסא זו דס"ל דאין לחלק בזה בין קבורת הנתלה ע"פ ב"ד. בין שאר כל המתים. וכמו שכתב רבינו יונה ז"ל שהבאתי לעיל. או דנפק"ל מייתורא דתקברנו. כפירש"י ז"ל וקצת גירסאות בגמרא שם בהדיא. וא"כ מהך קרא נמי שמעינן שאר כל המתים ושוב לא היה לו למנות לעיל מצות קבורה מקרא דוהודעת להם וגו'. אבל ע"פ מה שביארנו לעיל ניחא שפיר דאיכא למימר דס"ל להסמ"ק ג"כ דכיון דכתיב בקרא קבור תקברנו ביום ההוא. ועל יום מיתתו קאי. הו"ל ממש כמצות עשה דמילה דכתיב בה ביום השמיני ימול. ולאחר יום שמיני שוב אין לה זמן קבוע וכל זמן שמל יצא י"ח. וכבר ביארנו דלדעת רבינו הגאון ז"ל כאן גם לאו דלא תלין נבלתו פקע מליל ראשון ואילך. דביום ההוא גם על הלאו קאי לענין זה. והכי משמע במכילתא (משפטים פ"ד) עיי"ש היטב ובמש"כ בזית רענן בילקוט שם ובשאילתות (פ' ויחי שאילתא ל"ד). דמתבאר משם דע"כ ביום ההוא על ל"ת דלא תלין נמי קאי. וא"כ לפ"ז היה ראוי לדון ולומר דאם לא קברוהו בזמנה פקעה חובת המצוה לגמרי. ושוב לא מיחייבי מדאורייתא גם בעיקר מצוה זו. דגם במצות מילה אף ע"ג דגם אחר שמיני לא פקעה חובת עיקר המצוה. לא מיבעיא מהערל גופי' דהא בר כרת הוא. אלא אפי' מן האב והב"ד עד שיגדל. וכמש"כ הרמב"ם ז"ל (בפיה"מ סוף פי"ט דשבת) עיי"ש. מ"מ היינו משום דהתם גלי קרא בהדיא. וכדפירש"י בשבת (קל"ב ע"ב ד"ה בינוני) עיי"ש. אבל כאן בקבורה אין לנו הכא מצוה בקרא אלא ביום ההוא. דהיינו יום מיתתו בלבד. להכי מנה הסמ"ק לעיל מצוה זו מקרא דוהודעת להם וגו'. דהתם נאמרה עיקר המצוה בלבד בלא שום זמן כלל. ומזה שמעינן חובת מצוה זו אף לאחר יום ראשון: 
<b>הן</b> אמת שראיתי להסמ"ק (סי' קנ"ז) דגם לענין מילה אף ע"ג דבהדיא כתיב בעשה דמילה ביום השמיני ימול. מ"מ כתב שם וז"ל ואמרו רבותינו שאם נתעצל האב עובר בכל יום בעשה וכו'. וכן אם אין אביו בעיר. אם נתעצלו ב"ד עוברין בעשה עכ"ל עיי"ש. וא"כ גם במ"ע דקבורה אע"ג דכתיב ביום ההוא. מ"מ ראוי לומר דגם אחר יום ראשון עוברין עליו בכל יום בעשה זו גם זולת עשה דוהודעת להם. אלא שדברי הסמ"ק שם תמוהים אצלי בזה. ואע"פ שכתב שכן אמרו רבותינו. לא ידענא מקורו. ואף דגם הרמב"ם ז"ל כתב (פ"א מה' מילה ה"ב) וז"ל נתעלם מב"ד וכו' כשיגדל חייב הוא למול את עצמו. וכל יום ויום שיעבור עליו משיגדל ולא ימול את עצמו הרי הוא מבטל מצות עשה. אבל אינו חייב כרת עד שימות והוא ערל במזיד עכ"ל עיי"ש. והביאו ג"כ בטור (יו"ד סי' רס"א). מ"מ הרי לא כתב כן אלא בערל גופי'. ובדידי' גופי' לא כתיב שום זמן במצות מילה דידי'. דהא דאם לא מהלי' אבוה וב"ד מיחייב איהו למימהל נפשי' לא נפק"ל (פ"ק דקידושין כ"ט ע"א) אלא מדכתיב וערל זכר אשר לא ימול את בשר ערלתו ונכרתה עיי"ש. ובהך קרא לא כתיב שום זמן כלל. ובודאי נוהגת ורמיא עלי' כל זמן שלא נמול. וכיון שבידו למול ולא מל הרי הוא מבטל כל שעה ושעה מצות עשה. וכל יום ויום שכתב הרמב"ם ז"ל לאו דוקא הוא. אבל במצות עשה דאביו וב"ד. דכתיב בהדיא בקרא ביום השמיני ימול. ודאי נראה לומר שאחר יום השמיני אין זמן קבוע למצוה זו. ובכל זמן שקיימוה ומלוהו יצאו י"ח. ולא עברו בעשה אפי' לאחר זמן מרובה. ואע"ג דגם במצוה דב"ד דנפק"ל התם מדכתיב המול לכם כל זכר עיי"ש. לא כתיב בה שום זמן. מ"מ לפי המבואר באשכול להר"א אב"ד ז"ל (ח"ב סי' ל"ה) דמאי דנקט התם בב"ד קרא דהמול לכם כל זכר. היינו רק משום דקרא קמא נקט. אבל גם קרא דבן שמונת ימים ימול לכם כל זכר דכתיב בתר הכי בההיא פרשה על ב"ד הוא דקאי עיי"ש. וא"כ הרי גם בב"ד כתב קרא זמן של יום השמיני. וכן באב דנפק"ל התם מצותו מדכתיב וימל אברהם את יצחק בנו בן שמונת ימים כאשר צוה אותו אלקים עיי"ש. א"כ הרי כתיב בי' זמן שמונה ימים. והילכך לאחר יום השמיני ודאי אית לן למימר שאין לה עוד זמן קבוע וכל שנתקיימה המצוה אפי' לאחר זמן מרובה יצאו ידי חובתן ולא עברו בעשה. אלא שלא עשו כזריזין שמקדימים למצות. וכן משמע להדיא מסוגיא דשבת (פראד"מ קל"א ע"א) דאמרינן התם אר"י לא לכל אר"א מכשירי מצוה דוחין את השבת. ואמרינן למעוטי מאי אר"א ב"א למעוטי ציצית לטליתו ומזוזה לפתחו שהוא חייב. מ"ט אר"י לפי שאין קבוע להם זמן. א"ל אביי אדרבה מדאין קבוע להם זמן כל שעתא ושעתא זמני' הוא. אלא אמר ר"נ וכו'. ופירש"י ז"ל שם וז"ל כל שעתא ושעתא זמני' הוא. וכיון שיש לו טלית. בכל יום שמשהה בלא ציצית עובר בעשה וכו'. הילכך בכל יומא רמיא מצותי' עלי' עכ"ל עיי"ש. הרי דכל שקבוע לה זמן ועבר הזמן לא עבר תו בכל יום שמשהה קיום המצוה. וכל אימת שעשאה יצא י"ח. ואף ע"ג דההיא דהתם אינה ענין לכאן. דהתם לא קאמרינן אלא דכל שאין קבוע להן זמן כציצית ומזוזה נוהגין תמיד. וחיובן בכל יום ויום. וא"כ כל שעתא ושעתא זמני' הוא. ואם לא יעשנה היום. אע"פ שיעשנה למחר כבר בטל מצוה דאתמול. ולמחר מצוה דיומא קא עביד. ושל אתמול הו"ל מעוות שאינו יכול ליתקן. וא"כ לעולם הו"ל מצוה בזמנה וראויה לדחות שבת כמילה בזמנה וכיו"ב. מ"מ ודאי מלישנא דאביי דקאמר אדרבה מדאין קבוע להם זמן כל שעתא ושעתא זמני' הוא. משמע הא כל שקבוע להם זמן ועבר זמנם לא אמרינן כל שעתא ושעתא זמני' הוא. ואינו עובר בעשה אלא בזמנם. אבל משעבר זמנם תו אינו עובר בעשה על מה שמשהה המצוה מכאן ואילך. ואפי' במילה דמיירי בה ר"א התם. וכן מוכרח מדאמרינן התם (לקמן קל"ב ע"ב) ת"ר מילה דוחה את הצרעת בין בזמנה בין שלא בזמנה. יו"ט אינו דוחה אלא בזמנה בלבד. מנה"מ דת"ר ימול בשר ערלתו אע"פ שיש שם בהרת יקוץ. תינח גדול דכתיב בהו בשר. קטן נמי כתיב בהו בשר. בינוני מנ"ל אמר אביי אתיא מבינייהו. מגדול לא אתיא שכן ענוש כרת. מקטן לא אתיא שכן מילה בזמנה הצד השוה שבהן וכו' עיי"ש. ואם איתא דגם לאחר יום השמיני קאי בכל יום ויום בעשה כמו ביום השמיני. איזה מעלה איכא ביום השמיני מלאחר כך מכאן ואילך. והרי כל שעתא ושעתא זמנה הוא. וכן קשה מדקאמר רבא התם מילה בזמנה דוחה לא צריך קרא. מק"ו אתיא ומה שבת דחמירא דוחה. צרעת לא כ"ש עיי"ש. ואם איתא דבכל יום ויום נמי קאי בעשה משמיני ואילך במאי עדיף בזמנה מלאחר זמנה. ומילה בשבת גופא מהיכא פסיקא לן דאינה דוחה אלא בזמנה. כיון דגם משמיני ואילך קאי בעשה כמו בשמיני. וכן לקמן (קל"ג ע"א) דאמרי' אמר מר יו"ט אינו דוחה אלא בזמנה בלבד מנא הני מילי וכו' וכולהו אמוראי דהתם כל חד יליף לה מילפותא אחריתא עיי"ש. ולמה לי כל זה. והא לא גרע אחר שמיני מיום השמיני. אם איתא דגם משמיני ואילך עובר בכל יום ויום בעשה כמו ביום השמיני. מיהו מכל זה אין זה הכרע דיש לדחות דאע"ג דגם משמיני ואילך עובר בכל יום ויום בעשה כמו בשמיני. מ"מ כיון שהיה אפשר למול בשמיני הו"ל לאחר שמיני מילה שלא בזמנה. וכל כמה דלא אשכחן גילוי מקרא אית לן למימר דלא דחיא לא שבת ולא צרעת אלא בזמנה. בשמיני דוקא דגלי בי' קרא למידחי. ולא דמי לההיא דקאמר אביי לעיל אדרבה מדאין קבוע להן זמן כל שעתא ושעתא זמני' הוא. דהתם קאי במכשירין ואליבא דר"א. ומכשירין הרי לעולם אפשר לעשותן מאתמול. ואפי' הכי דחו שבת במצוה הקבוע לה זמן. וא"כ ע"כ מצוה מצד עצמה דחיא שבת אפי' מאי דאפשר לעשות מאתמול בלא דחיית שבת. ולזה שפיר קאמר אביי אדרבה מדאין קבוע להן זמן כל שעתא ושעתא זמני' הוא. משא"כ הכא דעסקינן בגוף המצוה. שפיר יש מקום לחלק בין יום שמיני שאי אפשר למול קודם שמיני. דאכתי לא מטא זמן חיובא. לאחר שמיני שכבר היה מתחייב למול בשמיני. ואפי' אם אירע איזה אונס שלא היה אפשר למול בשמיני. מ"מ משמיני ואילך הו"ל שלא בזמנה. שהרי הגיע זמנה בשמיני. ורק דרך מקרה נדחית מזמנה. והילכך כל כמה דלא גלי קרא לית לן למימר דדחיא שבת לדידן דקיי"ל דלא דחיא שבת אלא עיקר המצוה דקרא. ולא מכשירין שאפשר לעשותן מערב שבת: 
<b>אלא</b> דגם לפ"ז אכתי תקשה מיהת לר"א דאית לי' דמכשירי מילה נמי דחו שבת בזמנה. מנ"ל דמילה שלא בזמנה לא דחיא שבת. דכיון דגלי קרא במילה בשמיני דדחיא שבת. אית לן למימר דגם משמיני ואילך דחיא שבת. אם איתא דגם משמיני ואילך עובר בכל יום ויום בעשה. והא בהכי ליכא מאן דפליג. ולכ"ע אין מילה דוחה שבת אלא בשמיני בלבד. והרי לדידי' אין מקום לחלק בין שמיני לאחר שמיני. אם לא שנחלק ונימא דגם לדידי' אין מכשירין דוחין שבת אלא משום דגוף המצוה דחיא שבת שאי אפשר לעשותה קודם שבת. והילכך בשמיני שאי אפשר בשום ענין להקדים ולמול לפני השבת. ולהכי דוחה שבת. גם מכשיריה דחו שבת לדידי'. אבל משמיני ואילך עיקר המצוה לא דחיא שבת משום שכבר מטא זמן חיובא מקמי שבת. וממילא גם מכשיריה לא דחו שבת. אלא דלפ"ז קשה בההיא דלעיל דקאמר רב יוסף דלהכי מודה ר"א במכשירי ציצית ומזוזה דלא דחו שבת לפי שאין קבוע להם זמן. מאי פריך לי' אביי וקאמר אדרבה מדאין קבוע להן זמן כל שעתא ושעתא זמני' הוא. והא שפיר קאמר רב יוסף. דלפי שאין קבוע להן זמן להנך מכשירין. כלומר דבעיקר מצותן הרי לא שייכא דחיית שבת כלל. ואין לדון בהן לדחות את השבת אלא במכשיריהן. והרי מכשירין לעולם אפשר לעשותן קודם השבת. ולהכי מודה בהן ר"א שאין דוחין שבת. כיון דמכשירין דידהו ליכא למיתלי בעיקר המצוה שדוחה שבת מטעמא דאי אפשר להקדימה לפני השבת. שהרי בעיקר מצוה דידהו ליכא דחיית שבת כלל. ואין להם לדחות שבת אלא מצד עצמן. והא מצד עצמן כיון שאפשר לעשותן לפני השבת לית לן למימר דלידחו שבת אפי' לר"א. ואין מקום כלל לפירכא דאביי. ועכצ"ל דפסיקא ליה דלר"א דנפק"ל מקראי דמכשירין דחו שבת. ע"כ מצד עצמן דחו שבת. ולא משום דעיקר מצותן דחיא שבת. שהרי גם בסוכה ולולב ומצה ושופר אע"פ שאין דחיית שבת בעיקר מצותן. קתני התם בברייתא דמכשיריהן דחו שבת לר"א עיי"ש. והשתא א"כ הקושיא במקומה עומדת. דלר"א מנ"ל לחלק בין מילה בשמיני למילה שאחר שמיני לענין דחיית שבת. אם איתא דגם לאחר שמיני עובר בעשה בכל יום ויום כמו בשמיני. אלא ודאי ע"כ מוכרח מזה דלאחר שמיני שוב אין למילה זמן קבוע כלל. ואין בה אלא משום זריזות להקדים המצוה כל מאי דאפשר. אבל עיקר המצוה יוצא י"ח כל אימת שמל. ואינו עובר בעשה על מה שמשהה המילה משמיני ואילך אפילו לר"א. אע"ג דלדידי' לא שנא בין אפשר לעשות מאתמול או לא. ואין הדבר תלוי אלא באם זמנה קבוע מכאן ואילך אם לא: 
<b>ומלבד</b> זה עיקר הדבר תמוה מצד עצמו. מהיכא תיתי לן לעבור בכל יום בעשה אם משהה המילה משמיני ואילך. כיון שאין לנו בקרא שום זמן קבוע למילה אחר יום השמיני. ואין לנו עשה בקרא אלא ביום השמיני בלבד. ואפילו בערל עצמו דלא כתיב ביה שום זמן למצותו כלל. מ"מ כיון שאין עשיית המצוה אלא פעם אחת. ואין זמנה קבוע בקרא כלל. ודאי אית לן למימר דכל אימת שקיים מצותו ומל את עצמו יצא ידי חובתו. ואין עליו שום עבירת עשה כלל. שהרי קיים העשה שנתחייב בה. ואין זה ענין כלל למאי דאמרינן התם בציצית ומזוזה דאדרבה מדאין קבוע להם זמן כל שעתא ושעתא זמני' הוא וכמשכ"ל. דהיינו כיון שלא קבע להן הכתוב זמן ע"כ חיובן נוהג תדיר וכל שעתא ושעתא זמני' הוא. משא"כ במילה דלא שייכא אלא בפעם אחת בכל ימי חייו. וכיון שלא קבע לה הכתוב שום זמן כל שעשאה באיזה זמן שיהיה הרי קיים מצותו ויצא י"ח. ודברי הרמב"ם וסייעתו ז"ל שכתבו דבכל יום ויום מבטל עשה תמוהים מאוד אצלי. דמהיכא תיתי לן עשה זו דלא כתיבא ולא רמיזא בקרא כלל. וכן מתבאר מסוגיא דזבחים (פרק השוחט והמעלה ק"ו ע"ב) דכל שמל אפילו לאחר זמן מרובה יצא י"ח ואין עליו עבירת עשה. דאמרינן התם אמר רבא הא דתנן הפסח והמילה מצות עשה. תיתי בק"ו ממותיר מה מותיר שלא ענש הזהיר. פסח ומילה שענש אינו דין שהזהיר. אמר רב אשי אמריתא לשמעתא קמי' דר"כ ואמר לי ממותיר לא אתיא. דאיכא למיפרך מה למותיר שכן אין לו תקנה. תאמר פסח יש לו תקנה עיי"ש. וע"כ הך פירכא על מילה נמי קאי דיש לה תקנה כשימול. והשתא הרי עונש כרת דמילה אינו אלא בערל עצמו משגדל ולא מל. והכי נמי מתניתין דתנן פסח ומילה מצות עשה בערל עצמו מיירי. דמיתניא בריש כריתות לענין שאינו חייב על שגגתו חטאת אע"פ שזדונו בכרת עיי"ש. ואם איתא דבכל יום ויום שלא מל מבטל עשה נמצא דגם מילה לית לה תקנה על כל העשין שעבר משנעשה גדול ולא מל. והו"ל מעוות שאינו יכול ליתקן כמותיר. אלא ודאי כל שמל יוצא ידי חובתו ולא עבר על שהייתו כלום. ומיהו לפי הגירסא שהביא בדק"ס שם אין משם ראיה עיי"ש. ועכ"פ עיקר הדבר מצד עצמו תמוה כדכתיבנא. וכ"ש בעשה האמורה באב ובב"ד שכתוב בה בהדיא זמן קבוע ביום השמיני דודאי אית לן למימר דאחר יום השמיני אין לה עוד שום זמן קבוע כלל. ומכאן והלאה כל אימת שמל יצא ידי חובתו. וביותר יש לתמוה על הסמ"ק שכתב שכן אמרו רז"ל שאם נתעצל האב עובר בכל יום בעשה. ולא נמצא כן לרז"ל בשום דוכתא. ובמראה מקום שבגליון ציין לפ"ק דקידושין (כ"ט ע"א) עיי"ש. וליתא התם כלום מזה. אלא שאמרו שם שהאב חייב למול את בנו עיי"ש ולא יותר. והרמ"א ז"ל בדרכי משה על דברי הטור (יו"ד סי' רס"א) הביא בשם הכלבו שכתב דה"ה אב או ב"ד כל יום שמעכבין עוברין בעשה עיי"ש. והוא בכלבו (סי' ע"ג). אבל דברי הכלבו הם ממש כלשון הסמ"ק שם. ובלתי ספק שמקור דבריו הוא מדברי הסמ"ק שם. ובסמ"ק ליתא הכי אלא בהאב בלבד. אבל בב"ד לא כתב אנא שאם נתעצלו עוברים בעשה. אבל לא כתב שעוברים בכל יום בעשה כמש"כ באב. ואפילו בערל גופי' לא כתב אלא שחייב למול את עצמו אם לא מהלוהו ב"ד. ואם לא מל חייב כרת עיי"ש. אבל לא כתב כלשון הטור בשם הרמב"ם שעובר בכל יום בעשה. ולפי הנראה לא ס"ל הכי. והוא תמוה דודאי כ"ש בערל עצמו דאיכא למימר שעובר בכל יום בעשה. כיון שלא נזכר שום זמן כלל בעשה דידי'. וכן ראיתי בארחות חיים (ח"ב הלכות מילה) שכתב ממש כלשון הסמ"ק. ואין ספק שדבריו לקוחים מדברי הסמ"ק שם. וגם בתשב"ץ (ח"ג סי' ח') כתב כלשון הסמ"ק לענין האב עיי"ש. והרמ"א ז"ל בהג"ה (יו"ד סי' רס"א) על מש"כ בש"ע שם אם לא מל האב את בנו חייבים ב"ד למולו ואם לא מלוהו חייב הוא כשיגדיל למול את עצמו ואם לא מל חייב כרת. כתב הרמ"א ז"ל וז"ל ובכל יום עוברים בעונשין אלו עכ"ל והמרשים ציין על זה. טור ובכלבו עיי"ש. והיינו שהטור כתב שם דאם לא מל את עצמו מבטל מצות עשה בכל יום שיעבור עליו וגם עומד בכל יום באיסור כרת. ובד"מ שם בשם כלבו כתב דהאב או ב"ד כל יום שמעכבין עוברין בעשה. וזהו שכתב הרמ"א ז"ל כאן שבכל יום הם עוברים בעונשין אלו. אבל לשון זה מגומגם מאוד אצלי והיה נראה לומר דט"ס הוא. וצ"ל עוברים בעשין אלו. אבל בעונשין מלבד דלא שייך לשון עוברין. גם לשון עונשין אלו לא שייך כאן. שהרי לא נזכר עונש אלא בערל עצמו בלבד. אבל באב ובב"ד לא כתב המחבר לעיל אלא באב שמצות עשה שימול את בנו. ובב"ד שחייבין למולו אם לא מל האב. ורק בערל עצמו מלבד שכתב שחייב למול את עצמו כשיגדיל אם לא מלוהו ב"ד. כתב שאם לא מל חייב כרת ואיך שייך בזה לשון עונשין אלו שכתב הרמ"א ז"ל. ולא היה ספק אצלי דט"ס הוא וצ"ל עשין אלו. ובזה אין מקום למש"כ בבאר הגולה ובבאור הגר"א ז"ל על דברי הרמ"א ז"ל שם עיי"ש. אלא שראיתי שגם הלבוש שם כתב כלשון זה. והוסיף בו ביאור. וכתב וז"ל ובכל יום שמשהין אותו כל הנזכרים חייבים בעונשין הנזכרים. דהיינו האב או הב"ד עוברים בעשה. והבן לכשיגדיל עובר בעונש כרת בכל יום וכו' עכ"ל עיי"ש. ועכ"פ אנו רואים שהמחבר השמיט לשון זה של הרמב"ם ז"ל שכתב שבכל יום ויום שיעבור עליו משיגדל ולא ימול את עצמו הרי הוא מבטל מצות עשה. וגם לא הביא דברי הסמ"ק והארחות חיים והכלבו בהאב שכתבו שעובר בכל יום בעשה. ובאמת שהדברים תמוהים כמש"כ. וגם אין להם שום מקור בשום דוכתא. ומש"כ הגר"א ז"ל שם ראיה לזה ממה שאמרו (פ"ק דר"ה ו' ע"ב) לענין בל תאחר אמר רבא כיון שעברו עליו שלשה רגלים בכל יום ויום עובר בבל תאחר עיי"ש. הוא תמוה טובא לענ"ד דאין זה ענין לכאן כלל. דהתם כיון דאמר קרא לא תאחר. וגמרינן מקרא שהכתוב מזהיר על איחור יותר משלשה רגלים. א"כ בכל יום שמאחר אחר שלשה רגלים הרי הוא עובר בלאו זה כמו בידים. והו"ל כאוכל נבלה שעובר בלאו על כל כזית וכזית. ואם התרו בו לוקה על כל כזית וכזית. ובלא התראה עכ"פ עובר בלאו על כל כזית וכזית. אלא שאינו לוקה משום שאין מלקות בלא התראה כדינה. אלא דבלאו דלא תאחר ליכא מלקות בלא"ה משום שאין בו מעשה. משא"כ כאן במצות עשה שמוטלת עליו לעשות ואינו עושה. אין עליו אלא לקיים המצוה שעליו. וכל זמן שעדיין אפשר לו לקיימה לא עבר בלא כלום. אלא שעדיין לא יצא ידי חובתו עד שיקיימנה. כיון דמשעבר יום השמיני לא קבע הכתוב שום זמן לקיומה. ונראה דמטעם זה השמיטה מרן בש"ע. ולא הביא לא דברי הסמ"ק וסייעתו ולא דברי הרמב"ם ז"ל: 
<b>ומיהו</b> דברי הרמב"ם ז"ל אפשר ליישב קצת עפמש"כ בתשו' מהר"ח או"ז (סי' י"א) דבמילה עיקר מצותה אינה העשייה. אלא מה שהמילה חתומה בבשרו וכו' שאם לא כן דוד המלך עה"ש שהיה מצטער כשנכנס למרחץ וראה עצמו ערום בלא מצוה נזכר על המילה. (כוונתו לההיא דמנחות (מ"ג ע"ב) ובירושלמי (סוף ברכות) עיי"ש. ואם לא היה מצות המילה אלא העשייה. למה שמח עלי' יותר מראשו וזרועו וכל גופו שקיים בהם מצות תפילין וציצית וכמה מצות. אלא מילה היא מצוה בכל עת כתפילין המונחין בראשו וציצית בבגדו עכ"ל עיי"ש. וכן כתב עוד שם לקמן (סי' קפ"ג) וז"ל פשיטא בשעה שאינו עוסק במצוה כלום אלא מקיימה בכך. לא יפטר מכל המצות. ומילה תוכיח שכל ישראל יש עליהם מצות מילה ודוד אמר עליה מזמור כשנכנס לביה"מ וראה עצמו ערום מכל המצות. ונזכר שהיתה מצות מילה בבשרו ואמר מזמור למנצח על השמינית. אלמא שזהו קיום מצותה כתפילין (כצ"ל ועיי"ש) שבראש וציצית שבבגדו. ואעפ"כ חייבין בכל המצות עכ"ל עיי"ש. ולפ"ז נמצא דמצות מילה לגבי הערל עצמו הו"ל ממש כתפילין וציצית וכיו"ב דאמר אביי התם מדאין קבוע להם זמן כל שעתא ושעתא זמני' הוא. וא"כ ודאי כל שעה שהוא בערלתו. הרי זה עובר בעשה בידים. שהרי היא מצוה הנוהגת תמיד כל ימי חייו שתהא המילה חתומה בבשרו. ועפ"ז נכונים ג"כ דברי הגר"א ז"ל דהו"ל ממש דומיא דבל תאחר. ולכאורה צ"ע בזה מדאמרינן התם (קל"ב ע"א) אמר מר מילה וכל מכשיריה דוחין את השבת. מנ"ל לר"א הא אי מכולהו גמר מה להנך שכן אם עבר זמנה בטלה וכו' עיי"ש. ומתבאר מזה דמילה אם עבר זמנה לא בטלה. והיינו ע"כ כמש"כ התוס' שם לעיל (קל"א ע"א) ד"ה ושוין וכו' שאותה מילה עצמה שהוא מתחייב בשמיני הוא עושה בתשיעי שאם מל בשמיני לא היה חוזר ומל בתשיעי. אבל סוכה וציצית ומזוזה בכולהו יומי מיחייב בהן אפי' קיימם היום חייב לקיימם למחר. הילכך כשעבר היום ולא עשאם מצות היום לא יקיים עוד לעולם עכ"ל עיי"ש. ולדעת הר"ח או"ז והרמב"ם ז"ל הרי גם מילה כך היא. כיון דעיקר המצוה אינה אלא שתהא המילה חתומה בבשרו. וקיום מצוה זו נוהג תדיר. וכשעבר היום והוא בערלתו לא יקיים עוד מצות היום לעולם. ומאי פריך מה להנך שכן אם עבר זמנה בטלה. מיהו נראה דמההיא לא קשה דודאי אע"ג דלגבי הערל גופי' עיקר מצותו אינה אלא להיות אות הברית חתום בבשרו. וא"כ חתיכת עור הערלה והפריעה אינן אלא הכשר מצוה לגבי דידי'. מ"מ לגבי האב והב"ד אין עיקר מצותן שחייבן הכתוב אלא העשייה עצמה. דהיינו חתיכת ופריעת עור הערלה בלבד. וא"כ מילה בזמנה שדוחה שבת שאין בה אלא מצות האב או הב"ד. ודאי אם עבר זמנה לא בטלה וכסברת התוס'. ובזה לא מיירי לא הרמב"ם ולא הר"ח או"ז ז"ל שם אלא בנמול עצמו. אבל שם דפריך מה להנך שכן אם עבר זמנה בטלה. הרי במילה בזמנה מיירי דהיינו מצות האב או ב"ד. ואכמ"ל בזה יותר. וא"כ לפ"ז ודאי דברי הרמב"ם ז"ל נכונים. אבל דברי הסמ"ק והארחות חיים וכלבו דמיירי במצות האב. ודאי תמוהים מאוד אצלי. וכן דברי הרמ"א ז"ל שנמשך אחריהם והוסיף גם מצות הב"ד צ"ע טובא: 
<b>ואמנם</b> שבתי וראיתי שדבריהם ז"ל מדוקדקים ונכונים. דבלא"ה יש לדקדק במש"כ הסמ"ק וכן הארחות חיים וכלבו. שעובר בכל יום בעשה. שאם כוונתם בזה לומר שכל יום שאחר יום השמיני הו"ל כיום השמיני שעוברין עליו בעשה שזמנה קבוע ביום זה. ולמחר הו"ל מעוות שאין לו תקנה עוד. א"כ הו"ל לומר שבכל יום ויום עובר בעשה. וכלישנא דרבא התם בפ"ק דר"ה לענין בל תאחר. ועוד מה זה שכתבו תו אח"כ וכן אם אין האב בעיר אם נתעצלו ב"ד עוברין בעשה. ואמאי לא כתבו גם בב"ד חידוש זה שבכל יום עוברין בעשה. ולכן נראה דודאי אין כוונתם לומר שבכל יום ויום עוברין בעשה כמו אם לא מלו ביום שמיני. דזה ודאי ליתא וכמו שנתבאר. אלא כוונתם לומר שלא תאמר דכיון שכתב קרא ביום השמיני ימול. א"כ לאחר יום השמיני הו"ל כמצוה שעבר זמנה. כמו פסח מצה ושופר וכיו"ב לאחר זמנם. דהו"ל בכלל מעוות שאין לו תקנה כלל ובטלה מצותן לגמרי. לזה כתבו דליתא אלא גם אחר יום השמיני אף ע"פ שכבר עברו בעשה דמצוה בזמנה שאין לה תקנה עוד. מ"מ עיקר המצוה אכתי רמיא עלייהו. ובכל יום אפי' אחר יום השמיני עדיין עוברים בעשה אם לא מהלוהו. וכמש"כ הרמב"ם ז"ל (בפיה"מ סו"פ ר"א דמילה) ורש"י ז"ל (שם קל"ב ע"ב). ולפ"ז שפיר כתבו אח"כ גם בב"ד וכן אם אין אב בעיר אם נתעצלו ב"ד עוברין בעשה. ולא כתבו בכל יום. משום דגם באב לא היתה כוונתם אלא לומר שגם אחר שמיני איכא עבירת עשה במילתו. וכיון דאדלעיל מיני' קיימי דמיירי לאחר שמיני. שוב לא היו צריכין לכתוב בכל יום. דהרי היינו הך. וכיו"ב ממש הוא לשון הראב"ד ז"ל (בהשגות פ"א מהלכות מילה) שכתב וכל יום עומד באיסור כרת עיי"ש. והרי ודאי אין עליו אלא כרת אחד. וכל שמל את עצמו אפי' לעת זקנתו שוב נפטר לגמרי מידי כריתתו. וכ"כ בכ"מ שם אליבא דהראב"ד ז"ל שכתב שם. וז"ל ודעת הראב"ד שמיום שגדל ולא מל הוא חייב למות בקיצור שנים. אלא שאם מל נפטר מהחיוב ההוא וכו' עכ"ל עיי"ש. אלא דכוונת הראב"ד הוא לאידך גיסא. לאפוקי מדברי הרמב"ם ז"ל שכתב שאינו חייב כרת אלא כשימות והוא ערל. לזה כתב הוא ז"ל דזה ליתא אלא בכל יום. כלומר גם בחייו. הוא עומד באיסור כרת. ונפק"מ כגון שנסתרס דשוב אי אפשר לו למול. מ"מ כבר נתחייב כרת מעיקרא. וכיו"ב כתבו רבינו אלחנן והרא"ש ז"ל (הביאם בש"מ ריש כריתות עיי"ש). וכוונת הסמ"ק וסייעתו ז"ל היא דלאו דוקא בשמיני אלא גם אחר יום השמיני רמיא עלייהו עשה למוהלו. וזו היא ג"כ כוונת הרמ"א ז"ל. ונראה דבדקדוק נקט לשון עונשין במקום לשון עשין או עשה. כדי לכלול גם עונש כרת של הערל עצמו. וכדעת הראב"ד ז"ל שמיד משגדל ולא מל עומד בעונש כרת. וכמו שביאר לנכון בלבוש שם. ובזה נכונים גם דברי באר הגולה והגר"א ז"ל שם עיי"ש. ועפ"ז מבואר דגם הרמ"א לא הביא מה שחידש הרמב"ם ז"ל דהערל עצמו עובר בעשה בכל יום ויום. וכמו שביארנו דעתו לעיל. ולא הביא אלא דברי הכלבו שהם דברי הסמ"ק וארחות חיים. וגם דברי הראב"ד והטור. וכן מתבאר בדברי הלבוש שם עיי"ש. דדברי הרמב"ם ז"ל בזה הם חידוש בפ"ע. ולא שייכי כלל לדברי הכלבו והסמ"ק. ואי אפשר לכוללם יחד. ואם היה כוונתו להביא דבריו היה לו להביאם בפירוש בפ"ע. ומה שלא הביאם. נראה דהיינו משום שכבר כתב דעדיפא מינה שאפי' בעונש כרת הוא עומד משיגדל. וכדעת הראב"ד ז"ל והטור. ואין להאריך כאן בזה יותר. אלא שדברי הלבוש שם בזה לקמן. וכן דברי הב"ח שם נפלאים מאוד בעיני מצד אחר אלא שאכמ"ל בזה: 
<b>ומעתה</b> לפי מה שנתבאר אין שום סתירה מדברי הסמ"ק אלו למה שביארנו דעתו לעיל במצות עשה דקבורה. דאי לאו קרא דוהודעת להם דשמעינן מיני' מצות עשה בלא שום קביעות זמן. לא הוה שמעינן מקרא דקבור תקברנו ביום ההוא שום מצוה אחר יום מיתתו. כיון דבהדיא קבע הכתוב זמן למצוה זו וכתב ביום ההוא. וכדעת רבינו הגאון ז"ל כאן. ולכן הוכרח למנות עשה דקבורה מקרא דוהודעת להם מצוה בפ"ע. ועכ"פ נתבאר על נכון טעמו של רבינו הגאון ז"ל כאן מהשחזר בו ממש"כ שם באזהרותיו: 
<b>ואמנם</b> עדיין צריך ביאור במה שיש לתמוה על רבינו הגאון ז"ל וכן על הבה"ג וסייעתו ז"ל אמאי לא מנו עיקר מצות תלייה שהיא מצוה מפורשת בקרא. ולא נחלקו ר"א ורבנן (פרק נגמר הדין מ"ה ע"ב) אלא דלר"א כל הנסקלין נתלין ולרבנן אין נתלין אלא המגדף ועובד ע"ז בלבד. אבל מיהת לכ"ע אית בה מצות עשה. ומנאה הרמב"ם ז"ל (עשין ר"ל) וכן שאר כל מוני המצות הבאים אחריו. והדבר מתמיה מאוד מדוע השמיטוה הגאונים ז"ל וכל הנמשכים אחריהם. וביותר תמוהים דברי רבינו הגאון ז"ל שהוא גופי' מנה עשה זו באזהרותיו שע"פ עשה"ד (דבור לא תרצח) וכתב שם וז"ל <b>לתלות המגדפים יומם ובל תלין נבלתם לילה</b> עכ"ל. וכוונתו מבוארת למנות בזה עשה דתליית המגדף. ול"ת דלא תלין נבלתו על העץ. ומש"כ יומם. היינו משום דחייבין לקברו עוד ביום ההוא כדי שלא לעבור בעשה דקבור תקברנו ביום ההוא ובל"ת דלא תלין נבלתו. וא"כ הדבר תמוה מאוד מה ראה על ככה שחזר בו כאן מדעתו שם ולא מנאה. ולחומר הנושא היה נראה לומר בדעת הגאונים ז"ל בזה דס"ל דקיי"ל כר"א דכל הנסקלין נתלין. משום דאע"ג דרבנן פליגי עליו. וגם ר"א שמותי הוא. מ"מ כיון דתלינן התם פלוגתייהו באם דרשינן כללי ופרטי או ריבויי ומיעוטי עיי"ש. וכבר ידוע דבכמה דוכתי מתבאר דקיי"ל דדרשינן ריבויי ומיעוטי. ויש בזה מבוכה רבה בראשונים ז"ל כמו שהאריכו בזה הרב לח"מ (פ"ז מהלכות שבועות) והרב פר"ח (יו"ד סימן פ"ד ס"ק ז') ושאר אחרונים ז"ל. וא"כ אפשר דלדעת הגאונים ז"ל קיי"ל כמאן דדריש ריבויי ומיעוטי. ואיכא כמה תנאי דס"ל הכי בעלמא וא"כ ממילא קיי"ל נמי הכא כר"א. ובלא"ה יש מקום לומר דהכא קיי"ל כר"א ע"פ מאי דתניא התם לעיל (מ"ג ע"א) בערב הפסח תלאוהו לפלוני והכרוז יוצא לפניו ארבעים יום. פלוני יוצא ליסקל על שכישף והסית והדיח את ישראל וכו'. ולא מצאו לו זכות ותלאוהו וכו' עיי"ש. הרי שסנהדרין עשו מעשה כוותיה דר"א דכל הנסקלין נתלין. ואנן קיי"ל דמעשה רב. וכבר ראיתי להרד"פ ז"ל בפי' לתוספתא (פ"י דסנהדרין) שעמד בזה. אלא דכל מש"כ שם בזה אין בו ממש ואין כדאי לדבר בו. ובפרט מש"כ שם דמשום דבלוד הוה עובדא דהוא אתרי' דר"א. להכי עבדי עובדא כוותיה עיי"ש. ולא ידענא היאך עלתה על דעתו כזאת דסנהדרין בדיני נפשות יעשו מעשה שלא כדין רק משום כבודו של ר"א. וא"כ משם יש יסוד נאמן לענין הלכה כר"א. וגם רש"י ז"ל נראה דס"ל דקיי"ל כר"א. ממש"כ בב"מ (פרק הפועלים פ"ג ע"ב) בעובדא דראב"ש דזקף לההוא גברא. קם תותי זקיפא וקא בכי. אמרו לו רבי אל ירע בעיניך שהוא ובנו בעלו נערה המאורסה. ופירש"י ז"ל שהיא בסקילה וכל הנסקלין נתלין עיי"ש. ובתוספ' (פ"ק דסוטה ח' ע"ב) ד"ה מי שנתחייב וכו' ביארו מה שהכריחו לרש"י ז"ל לזה. וגם בש"מ שם בשם הריטב"א ז"ל ביאר בזה עייש"ה. ולענ"ד נראה דבלא"ה הוכרח לזה משום דאל"כ אמאי הוצרכו לומר לו שבא על נערה המאורסה ולא אמרו לו סתמא דבר קטלא הוא. או שבא על אשת איש. אלא ודאי רצו בזה לומר דגם תלייתו היתה כראוי לו ע"פ ההלכה. משום דבר סקילה הוה וקיי"ל דכל הנסקלין נתלין. וא"כ מתבאר מזה דלפירש"י קיי"ל כר"א. ובזה נראה דרש"י ז"ל לשיטתו אזיל במה שפירש (פ' תצא) הכתוב אליבא דר"א עיי"ש. והרמב"ן ז"ל שם השיג עליו דנקט כיחיד נגד רבים. והרא"ם ז"ל נדחק ליישבו עיי"ש. ולפמש"כ אין צורך. דרש"י ז"ל לשיטתו אזיל ויפה פירש ע"פ ההלכה לדעתו ז"ל. וכן תרגם יונתן (פ' תצא) כר"א. שתרגם על הכתוב כי יהיה באיש חטא משפט מות וגו' וארוס אין יהי בגבר חובת דין דקטול ויתחייב אטלות אבנין ובתר כדין יצטלון יתי' וגו'. הרי שתרגם מצות תלייה בכל חייבי סקילה. וס"ל כר"א. וכן דעת הר"א הזקן ז"ל באזהרותיו (ריש מנין העשין שלו) שכתב וז"ל <b>דנתם ונתחייב סקילה תסקלוהו ויאמר המלך תלוהו </b>עכ"ל עיי"ש. וזהו כר"א דכל הנסקלין נתלין. וכבר הביאו דבריו אלו בתוס' (פ"ק דיומא ת' ע"א) ד"ה דכ"ע וכו'. ובנדה (ל' ע"א ד"ה ש"מ) וכתבו שיסד אזהרותיו דלא כהילכתא עיי"ש. אבל לפמש"כ טעמו ונמוקו עמו דהכי קיי"ל להלכה כר"א. ולא יחיד הוא בדעתו זו. שכן דעת הגאונים ורש"י ז"ל. וכבר ביארנו בזה גם לעיל במנין העונשין (עונש כ"ד כ"ה) עיי"ש. והשתא כיון דזהו משפט כל הנסקלין שיהיו גם כן נתלין אחר סקילתן. א"כ אין זו מצוה מיוחדת בפ"ע. אלא זהו אחד מדיני מיתת סקילה. ובכלל עונשי סקילה היא שכבר מנו כולן במנין העונשין. ואין למנותה מצוה בפ"ע. ואין זה ענין למה שהשריש הרמב"ם ז"ל (שורש י"ב) כמו שכבר ביארנו במבוא (סי' ז' שורש י"ב) עייש"ה: 
<b>ומעתה </b>עפ"ז נראה דזהו טעמו של רבינו הגאון ז"ל שחזר בו כאן ממה דשם באזהרותיו נטה מדעת הבה"ג ומנה מצות תלייה בפ"ע. וכאן חזר והסכים לדעת הבה"ג ז"ל וסייעתו שלא למנותה. והיינו משום דשם הוה ס"ל דלא קיי"ל כר"א דשמותי הוא וגם הו"ל יחיד במקום רבים. דרבנן פליגי עלי' וכדעת רוב שאר הראשונים ז"ל שפסקו כרבנן. וכמבואר בהדיא מלשונו שהבאתי לעיל. שלא כתב שם מצות תלייה אלא במגדף. ומה שלא כתב ג"כ עובד ע"ז. אפשר דהוה ס"ל התם דקיי"ל כמ"ד היינו מגדף היינו עובד ע"ז. ויש מקום לזה ע"פ סוגיא דרפ"ק דכריתות (ז' ע"ב) ובפירש"י שם עייש"ה ובמש"כ בכ"מ (פ"ה מהלכות ק"פ ה"ב). ובמש"כ לעיל (עשין נ"ז). ובלא"ה אפשר לומר דאפי' למ"ד מגדף לאו היינו עובד ע"ז. מ"מ גם עובד ע"ז בכלל מגדף הוא. וכמש"כ הרמב"ם ז"ל (פ"ב מהלכות ע"ז ה"ו) עיי"ש. וכן מתבאר מסוגיא דסנהדרין שם (מ"ה ע"ב) עיי"ש. ולרבנן ודאי לא יתכן לומר שאין זה אלא מדיני סקילה. שהרי שאר כל הנסקלין אינן נתלין חוץ ממגדף ועובד ע"ז. והילכך מנאה שם מצוה מיוחדת בפ"ע. אבל כאן שחזר בו ופסק כר"א מטעם שביארנו. לכן הסכים לדעת הבה"ג ז"ל שאין למנותה מצוה בפ"ע. משום דבכלל עונש סקילה היא. וכבר מנה כל העונשין שבסקילה במנין העונשין. ומיהו להבה"ג ז"ל וסייעתו אין צריך לזה. לפמ"ש הרמב"ן ז"ל (שורש י"ד) בדעת הבה"ג דלדעתו אין העונשין מצד עצמן נמנין בחשבון המצות כלל משום שהעונש אינו מצוה. ואין כוונתו במנין העונשין שלו אלא למנות אזהרותיהן של העונשין עיי"ש בדבריו. ולפ"ז הדבר פשוט דהתלייה שג"כ עונש היא. אין למנותה כלל. דמצד עצמה הרי לאו מצוה היא כלל. ומשום אזהרת מגדף ועובד ע"ז ג"כ אין למנותה. שהרי כבר מנה במנין העונשין עונש סקילת המגדף ושל עובד ע"ז. והיינו אזהרותיהן. וא"כ כבר מנה אזהרות הללו ושוב אין למנותן יותר. ואמנם לשיטת רבינו הגאון ז"ל שמנה העונשין מצד עצמן בחשבון הלאוין. וכמו שביארנו בפתיחת העונשין ובשאר מקומות. עכצ"ל כמו שביארנו בטעמו: 
@00פרשה לה. לו. 
<b>תשלומי כפל. וכפלים להשכיל. </b>תשלומי כפל היינו פרשת אם המצא תמצא בידו הגנבה וגו' שנים ישלם. וכפלים היינו פרשת כי יגנוב איש שור או שה וגו'. דהיינו תשלומי ארבעה וחמשה שאינם נוהגין אלא בשור ובשה בלבד כשטבח או מכר. וקראן כפלים. דהיינו שני פעמים כפל. לא פחות מארבעה. דבשה משלם ארבע צאן תחת השה. ובשור משלם יותר מעט מכפלים. דהיינו חמשה בקר תחת השור. ולפי שאינו אלא כפלים וחצי כפל. ואינו מגיע לכדי שלשה כפלים כללן בשם כפלים. ומשום שדיני תשלומי כפל ותשלומי כפלים דיניהם חלוקים הרבה זה מזה. וגם הם חלוקים בקרא לשתי מצות חלוקות בפ"ע. לכן מנאן בשתי מצות חלוקות בפ"ע. והבה"ג ז"ל וסייעתו לא מנאום כלל. משום דלשיטתם נכללו בכלל פרשת נזיקין שמנו במנין הפרשיות שלהם. וכברייתא דרבי חייא (ריש פ"ק דב"ק ד' ע"ב) שמנה אותן במספר עשרים וארבעה אבות נזיקין עיי"ש. והרמב"ם ז"ל (עשין רל"ט) מנה כל דיני הגנב כולם במצוה אחת. ולשיטתו אזיל (בשורש שביעי). וכן דעת כל הבאים אחריו. זולת הרשב"ץ ז"ל (בזה"ר עשין סי' נ"ג) שבירר שיטה אחרת לעצמו וקיצר בזה עוד יותר. שהוא מנה כל דיני ממונות כולן במצוה אחת עיי"ש בדבריו. אבל רבינו הגאון ז"ל לשיטתו אזיל שיש לו שיטה אחרת לגמרי בשורש זה. כמו שנתבאר אצלנו במבוא (סי' ז' שורש שביעי) ובשאר דוכתי. וגם רבינו שמעון הגדול ז"ל באזהרות אתה הנחלת הלך בשיטת רבינו הגאון ז"ל בזה. ומנה תשלומי כפל ותשלומי ארבעה וחמשה בשתי מצות חלוקות בפ"ע עיי"ש. והנה כבר ביארנו בפתיחת הפרשיות דכוונת רבינו הגאון ז"ל למנותן לתשלומי מנין הלאוין. שלשיטתו אזיל דכל כיו"ב שבא בתורת עונש יש עליו תורת לאו להמנות במנין הלאוין. כמו שנתבאר בפתיחתנו נמנין העונשין ובשאר דוכתי. וכן מתבאר מלשון רבינו הגאון ז"ל באזהרותיו שע"פ עשה"ד (דבור לא תגנוב) שכתב וז"ל לא <b>תגנוב פן בכפל וארבעה וחמשה תרוצץ </b>עכ"ל. שכתבה בלשון לאו. דקיי"ל כל השמר פן ואל אינו אלא ל"ת. וגם מתבאר מלשונו דגם שם מנאן בשתי מצות בפ"ע. וכשיטתו כאן. ולשון <b>להשכיל </b>שכתב רבינו הגאון ז"ל כאן. נראה שהוא בשין שמאלית. מלשון ונחמד העץ להשכיל (בראשית ג' ו'). והכוונה לומר שגזר הכתוב קנס זה על הגנב לשלם תשלומי כפל ותשלומי ארבעה וחמשה כדי להשכילו ולהבינו דברים הרבה. שלא בגנבה יעשר איש. שהרי אם ימצא ישלם שנים וארבעתים ויותר. וכמש"כ רבינו הגאון ז"ל באזהרותיו <b>פן בכפל וארבעה וחמשה תרוצץ. </b>רק ביגיעת כפים במלאכה החביבה לפני מי שאמר והיה העולם. וכמו שאמר ר"מ (מכילתא משפטים פי"ב. ובתוספתא פ"ז דב"ק) בא וראה כמה חביבה מלאכה לפני מי שאמר והיה העולם. שור מפני שבטלו ממלאכתו משלם חמשה. שה שאין לו מלאכה משלם ארבע עיי"ש. ובב"ק (ע"ט ע"ב). גם יש להשכיל מזה שחס המקום על כבודן של בריות. כמו שאמר ר"י בן זכאי שם. בא וראה כמה גדול כבוד הבריות. שור שהולך ברגליו משלם חמשה. שה לפי שהרכיבו על כתיפו אינו משלם אלא ארבע. ועוד שם עיי"ש. אבל <b>להשכיל </b>שכתב רבינו הגאון ז"ל לעיל (פרשה ל"ג) <b>ומחזקת מבושים להשכיל. </b>נראה שהוא בשין ימנית מלשון הכתוב למה אשכל שניכם (בראשית כ"ז מ"ה) כאשר שכלתי שכלתי (שם מ"ג י"ד) וכן (שמואל א' ט"ז ל"ג) כאשר שכלה נשים חרבך וגו'. והוא כעין לשון הכתוב וקצותה את כפה. אע"פ שאינו ממש אלא תשלומי ממון דמי בושת. ועי' לעיל (פרשה ל"ג) מה שביארנו בזה: 
<b>ואמנם </b>יש לעיין בדברי רבינו הגאון ז"ל כאן. אמאי לא מנה ג"כ מצוה בפ"ע משפט הגנב להיות נמכר בגנבתו אם אין לו לשלם. כדכתיב שלם ישלם אם אין לו ונמכר בגנבתו. והרמב"ם ז"ל לפום שיטתו שמנה כל משפטי הגנב במצוה אחת כמשכ"ל. כתב (בסה"מ שם) וז"ל שצונו להורות בדין הגנב שנקנוס אותו בדין תשלומי כפל. או תשלומי ארבעה וחמשה. או נהרגהו אם בא במחתרת. או נמכרהו. ובכלל כל משפטי הגנב וכו' עכ"ל עיי"ש. וא"כ רבינו הגאון ז"ל לפום שיטתו כמו שמנה תשלומי כפל בפ"ע. ותשלומי ארבעה וחמשה בפ"ע. הכי נמי היה לו למנות מכירתו אם אין לו לשלם בפ"ע. וביותר תמוה דרבינו הגאון ז"ל גופי' באזהרותיו שע"פ עשה"ד שם מנה גם משפט מכירתו. שכתב שם וז"ל <b>לא תגנוב פן בכפל וארבעה וחמשה ובממכרת עבד תרוצץ </b>עכ"ל. הרי שמנה גם מכירתו לעבד אם אין לו לשלם. ואמאי חזר בו כאן שלא מנאה. ומיהו מה שמנה הרמב"ם ז"ל שם בכלל משפטי הגנב גם מה שנהרג אם בא במחתרת. ונראה מדבריו שהיה ראוי למנותה מצוה בפ"ע כמו תשלומי ארבעה וחמשה וכפל. אם לא משום שכל משפטי הגנב נמנין במצוה אחת לשיטתו. דבריו בזה תמוהים אצלי. דדין מחתרת אינו ממשפטי הגנב כלל. אלא הוא אחד מדיני הרוצח. ולא אמרה תורה אלא שאם הרגו בעה"ב אין זה בכלל אזהרת לא תרצח. וכדאמרינן (פרק בן סו"מ ע"ב ע"א) דתנן הבא במחתרת נדון על שם סופו וכו'. ואמרינן עלה אמר רבא מ"ט דמחתרת חזקה אין אדם מעמיד עצמו על ממונו והאי מימר אמר וכו' והתורה אמרה אם בא להורגך השכם והורגו עיי"ש. ואמרינן התם לקמן דאפילו בכל אדם ניתן ליהרג משום דרודף הוא וניתן להצילו בנפשו עיי"ש. וכ"כ הרמב"ם ז"ל גופי' (פ"ט מהלכות גנבה ה"ט) עיי"ש. וא"כ אין זה אלא אחד מדיני הרוצח. ומהאי טעמא גם רבינו הגאון ז"ל שם באזהרותיו. אע"פ שמנה גם מכירת הגנב בגניבתו. היינו משום שחידוש הוא שחידשה תורה בגנב בלבד. אבל הריגתו במחתרת לא מנה. משום שאינו אלא אחד מדיני עונש הרוצח שכבר נמנה במקומו. ודברי הרמב"ם ז"ל שם בזה צ"ע אצלי. אבל מה שלא מנה רבינו הגאון ז"ל כאן ממכרת עבד דגנב. צ"ע טובא לכאורה מאיזה טעם חזר בו מדעתו מעיקרא שמנאה שם וחזר והשמיטה כאן: 
<b>איברא </b>דלאחר העיון נראה דדברי רבינו הגאון ז"ל נכונים היטב. דכיון דמשפט ממכרת עבד אינו אלא אם אין לו לשלם. א"כ הו"ל כמצות יבום וחליצה. פדייה ועריפה וכיו"ב. דלשיטת רבינו הגאון ז"ל אינן נמנין אלא במצוה אחת. וכמו שנתבאר במבוא (סי' ז' שורש שביעי). ובמנין העשין (עשה ע"ו) ובשאר דוכתי. והכא נמי כיון שמנה תשלומי כפל ותשלומי ארבעה וחמשה. שוב אין למנות מכירתו כשאין לו לשלם. והרמב"ם ז"ל שם לשיטתו אזיל שמנה יבום וחליצה ופדייה ועריפה שתים שתים. והילכך גם כאן אם לא משום דכל משפטי הגנב נמנין לדעתו במצוה אחת. היה ראוי לפום שיטתו למנות מכירת הגנב מצוה בפ"ע. אם כי ודאי הא גופא קשיא טובא לשיטת הרמב"ם ז"ל וסייעתו. מאי שנא כל משפטי הגנב שנמנין לדעתו במצוה אחת. ממשפטי היבם ויבמתו שחלקן לשתי מצות חלוקות בפ"ע. אלא שכבר עמדנו שם בלא"ה בשורש זה של הרמב"ם ז"ל שהוא תמוה מכמה צדדים עיי"ש. ולכן לא נאריך בזה כאן יותר. ומ"מ דברי רבינו הגאון ז"ל כאן נכונים לפי שיטתו. ושם באזהרותיו שע"פ עשה"ד שמנאה. היינו משום דגם שם לשיטתו אזיל דהוה ס"ל שם בזה כשיטת הרמב"ם ז"ל וסייעתו למנות כל כיו"ב בשתי מצות חלוקות בפ"ע. כמבואר שם (דבור כבד) שמנה פדייה ועריפה דפטר חמור בשתי מצות חלוקות עיי"ש. וכן מנה שם פדייה ויעוד אמה העבריה בשתי מצות חלוקות (דבור לא תנאף) עיי"ש. וכדעת הרמב"ם ז"ל (עשין רל"ג רל"ד) עיי"ש. וזהו ע"פ שיטת הרמב"ם ז"ל שם. אבל לשיטת רבינו הגאון ז"ל כאן אין למנותן אלא במצוה אחת. אף דכאן לא מנה רבינו הגאון ז"ל כלל מצות יעוד ופדיית אמה העבריה אפילו במצוה אחת. וטעמו ביארנו לעיל במנין הלאוין (ל"ת רע"ה). ומ"מ אף שלדעתו שם נמנית מצוה זו לא היה לו למנותן אלא במצוה אחת לפום שיטתו כאן. אלא דשם הוה קאי בשיטת הרמב"ם ז"ל שכל כיו"ב נמנה בשתי מצות חלוקות בפ"ע. ולענין מצות יבום וחליצה ג"כ ראיתי שם (דבור לא תנאף) שכתב <b>גבננים זעו ונאסרה אשת אח. וחלוצה ליבום בה כהוכנף. </b>(וביאור דבריו דבשעת מתן תורה שזעו וחרדו כל הרי תבל. ועי' פרק בתרא דמגילה (כ"ט ע"א) ובמכילתא (יתרו מס' דבחודש פ"ד) ובמדרש שו"ט (מזמור ס"ח) מה שדרשו על קרא דלמה תרצדון הרים גבנונים). אז נאסרה אשת אח שלא במקום יבום. ומש"כ <b>וחלוצה ליבום. </b>לכאורה עכצ"ל דכוונתו בזה ללאו דאשר לא יבנה את בית אחיו. דדרשינן (פ"ק דיבמות י' ע"ב) כיון שלא בנה שוב לא יבנה. ומנה אותו הרמב"ן ז"ל (לאוין המחודשין שלו מצוה י"ד) והרשב"ץ ז"ל (בזה"ר לאוין רל"ח) עיי"ש. והיא אזהרה ליבם שלא לישא חלוצתו. ומש"כ <b>בה כהוכנף. </b>הוא מלשון הכתוב (ישעי' ל') ולא יכנף עוד וגו'. ורצה לומר כשנתרחק ממנה וחלץ לה נאסרה עליו עוד ליבמה אח"כ. ולאו זה לא מנה רבינו הגאון כאן במנין הלאוין. וגם הבה"ג ז"ל וכל סייעתו וכן הרמב"ם ז"ל וסייעתו לא מנאוהו. וכבר ביארנו בזה לעיל במנין העשין (עשה ע"ו) עיי"ש. אבל לפ"ז הדבר יפלא מאוד על רבינו הגאון ז"ל שם שלא מנה כלל לא מצות יבום ולא מצות חליצה. וגם לשון <b>וחלוצה ליבום </b>אינו מדוקדק. שהרי אין אזהרה זו אלא להחולץ בלבד. ולא לשאר האחין. וא"כ היה לו לכתוב וחלוצה לחולץ. וגם לאחר חליצה לא שייך יבום. ולא היה לו לכתוב אלא וחלוצתו לישא. או לישא חלוצתו. ולכן נראה דט"ס הוא וצ"ל <b>וחליצה ויבום. </b>דהיינו מצות חליצה ומצות יבום. ומילתא בפ"ע היא ולא קאי על ונאסרה דלעיל מיני'. ומש"כ <b>בה כהוכנף. </b>רצה לומר כשנתרחק האח בלא זרע. או שהוא מלשון לא יגלה כנף אביו. ועל יבום לחוד קאי. ורצה לומר ויבום כשהוכנף בה. שנתאוה וחפץ בה. וא"כ מנה שם חליצה ויבום בשתי מצות וכשיטתו שם. וא"כ שפיר מנה שם גם ממכרת עבד מצוה בפ"ע. אבל אין זו שיטתו כאן. ולכן לא מנאה כאן. ולא מנה אלא תשלומי כפל ותשלומי ארבעה וחמשה. ובאזהרות הר"א הזקן ז"ל מנה במנין העשין שלו תשלומי כפל בלבד. ואפשר שכוונתו לכללן יחד עם תשלומי ארבעה וחמשה בלשון כפל כעין לשון רבינו הגאון ז"ל כאן שקרא ארבעה וחמשה בשם כפלים. ולפ"ז נטה בשתים משיטת הבה"ג שהוא הולך בעקבותיו תמיד. שמנאן מצוה בפ"ע. וגם לא מנאן במנין הפרשיות אלא במנין העשין. ואע"פ כן מנה במנין הפרשיות פרשת נזיקין כהבה"ג עיי"ש. ולא ידענא מה בין פרשת נזיקין לתשלומי כפל שמנה במנין העשין. אפי' אם נימא דאין זה בכלל פרשת נזיקין. וכן מנה שם במנין הפרשיות תשלומי דמי בושת מקרא דוקצותה את כפה. ופרשת נותני מומין. והוא תמוה מה בין אלו שהלך בהן בשיטת הבה"ג ז"ל כדרכו. לתשלומי כפל שנטה משיטתו ומנאן במנין העשין. וגם לא מנה שם כלל מכירת הגנב. אע"פ שמנה יבום וחליצה בשתי מצות חלוקות. והן דברים הסותרים זא"ז כמו שנתבאר. וגם באזהרות אתה הנחלת להר"ש הגדול ז"ל ראיתי בזה מבוכה. שגם הוא מנה תשלומי כפל ותשלומי ארבעה וחמשה ולא מנה מכירת הגנב. אלא שתחת זה מנה דין מחתרת. ויבום וחליצה מנה שם בשתי מצות. ולפי מה שנתבאר זה תמוה. וגם הם דברים סותרים זא"ז. ומיהו מה שמנו הר"א הזקן ובאזהרות אתה הנחלת בפטר חמור רק מצות פדיון בלבד ולא מצות העריפה. יש מקום לצדד בזה שאין זה סותר למה שמנו יבום וחליצה בשתים עפמשכ"ל (עשין ע"ו) עיי"ש. ואכמ"לבזה. ועכ"פ דברי רבינו הגאון ז"ל מדוקדקים ונכונים: 
@00פרשה לז. 
<b>להשכיל על מציאת שדה כי תנקה מהוחפר. </b>הכונה לפרשת נערה המאורשה. דכתיב (פ' תצא) ואם בשדה ימצא האיש את הנערה המאורשה וגו' ולנערה לא תעשה דבר אין לנערה חטא מות וגו' כי בשדה מצאה וגו'. וס"ל דזהו אזהרת לאו לב"ד שלא יעשו לה שום דבר. לא לבד עונש מיתה. אלא גם שלא לביישה בשום עונש אחר כלל. וזהו שכתב <b>כי תנקה מהוחפר. </b>והוא מלשון הכתוב (ישעי' כ"ד) וחפרה הלבנה. (משלי י"ג) ורשע יבאיש ויחפיר. וכמו שאמרו בספרי (תצא. פיסקא רמ"ג) ולנערה לא תעשה דבר וגו' מלמד שפטרה הכתוב מן המיתה. מנין אף מן הקרבן ת"ל חטאת. מנין אף מן המכות ת"ל מות. מלמד שמכל עונשין שבתורה פטורה וכו' עיי"ש. ובדברי הרמב"ן ז"ל (סה"מ שורש שמיני). והה"מ (פ"א מהלכות איסורי ביאה). ובתשובות הריב"ש ז"ל (סי' קע"א) מבואר שהיתה גירסתם בספרי מכל אונסים שבתורה עיי"ש. וכן הם דברי רבינו הגאון ז"ל באזהרותיו שע"פ עשה"ד (דבור לא תרצח) שכתב שם וז"ל <b>והנמצאת בשדה בל תרזה כי כאשר יקום איש על רעהו ורצחו נפש כן הדבר הזה </b>עכ"ל. וזהו ע"פ לשון הכתוב (בפרשת נערה המאורשה). ולנערה לא תעשה דבר אין לנערה חטא מות כי כאשר יקום איש על רעהו ורצחו נפש כן הדבר הזה. ותרזה הוא מלשון הכתוב (ישעי' י"ז) ומשמן בשרו ירזה. כלומר שאפי' שום עונש כל דהו כגון לביישה שגורם רזון וכחש לגופה. הזהיר הכתוב לב"ד שלא לעשות לה. וגם הר"ש הגדול ז"ל באזהרות אתה הנחלת מנה אזהרה זו. וגם הרמב"ם ז"ל מנאה (לאוין רצ"ד) עיי"ש. וכ"כ גם בחבורו הגדול (פ"כ מהלכות סנהדרין ה"ב) עיי"ש. אלא שהרמב"ן ז"ל (שורש שמיני) השיג עליו. וכתב שאין זו אזהרת לאו אלא שלילות בעלמא. לומר שהיא פטורה מעונש. ואין צריכין לעשות לה דבר. משום דליכא בקרא שום ייתור לומר שהוא אזהרת לאו. דכולו איצטריך להנך דרשות דדרשינן מיני' בספרי שם ובפרק בן סו"מ (ע"ג ע"א) עיי"ש. ולפטורה הוא דאיצטריך. וליכא למידרש מיני' אזהרת לאו. וכתב דהכי משמע מדאמרינן בעלמא אנוס רחמנא פטרי'. דכתיב ולנערה לא תעשה דבר. ולא הזכירו בו אזהרה לומר דרחמנא אזהר עלה. ועוד למה לקרא למיכתב אזהרה בפטורין מן המיתה שלא יומתו. הרי גם בלא"ה כבר הזהיר על שפיכות דמים עיי"ש בכל דבריו. וגם הבה"ג ז"ל וסייעתו לא מנו אזהרה זו לא במנין הלאוין ולא במנין הפרשיות. ומשמע דהיינו משום שדעתם בזה כדעת הרמב"ן ז"ל. אבל דברי רבינו הגאון ז"ל ורבינו שמעון הגדול ז"ל באזהרות אתה הנחלת מסייעים לדעת הרמב"ם ז"ל וסייעתו בזה. והרשב"ץ ז"ל (זה"ר לאוין סי' כ"ז) הכריע בזה כדעת הרמב"ן ז"ל עיי"ש: 
<b>ואמנם </b>ודאי אנו צריכין להשיב על השגות הרמב"ן ז"ל. כי כל מה שהשיבו בזה רוב האחרונים ז"ל אין תשובתם מספקת כלל ודבריהם תמוהים אצלי. והנה דברי הרמב"ן ז"ל כוללים שלש תשובות. בראשונה כתב וז"ל לדעתי ולנערה לא תעשה דבר שלילות הוא. לומר שהיא פטורה. כי הקרא מפרש שאין לנערה חטא מות כי כאשר יקום איש על רעהו וגו'. ואין לנו לתלות מניעה. לומר שיש גם בזה ייתור הכתוב. אחרי אמרו ומת האיש אשר שכב עמה לבדו. לפי שהוא נדרש כולו מלה מלה בסנהדרין וכו' עכ"ל עיי"ש. וכוונתו מבוארת. דע"כ אין לומר דמשום דלפטרה ממיתה לא איצטריך קרא משום דכבר כתיב ומת האיש האיש וגו' לבדו. אייתר קרא דלא תעשה דבר לאזהרת לאו. דזה ליתא. דהא כולי' קרא דולנערה לא תעשה דבר וגו' איצטריך לגופי'. כדדרשינן בסנהדרין שם. ואף ע"ג דכולהו הנך דרשות דהתם מסיפא דההוא קרא הוא דדריש להו. מדכתיב אין לנערה חטא מות וגו' עיי"ש. מ"מ הרי מדמייתי התם גם רישא דקרא ולנערה לא תעשה דבר. משמע דאי לא הך קרא. לא הוה מצינן למידרש מידי גם מסיפא דהך קרא דכתיב אין לנערה חטא מות. משום דאיצטריך לגופי' לומר שהיא פטורה מעונשין. אלא דבתר דכתיב ולנערה לא תעשה דבר. דשמעינן מיני' שפטורה מעונשין ע"כ סיפא דההוא קרא לדרשא הוא דאתי. וכדפירש"י שם (ד"ה לנערה וכו') עיי"ש. וא"כ כולי' קרא לגופיה איצטריך. וע"כ מקרא דומת האיש וגו' לבדו. ליכא למשמע לפטור הנערה. משום דגם ההוא קרא איצטריך לכדדרשינן פ"ק דקידושין (י' ע"א) ובפרק ארבע מיתות (ס"ו ע"ב) עיי"ש. וא"כ לית לן ייתורא בהך קרא לאזהרת לאו. ואין לנו בו אלא שלילות בעלמא. לומר שפטרה הכתוב מכל עונש. כן נראה בכוונת דברי הרמב"ן ז"ל אלו. ועפ"ז סרו מהר כל פקפוקי האחרונים ז"ל בדבריו אלו. וממילא אין מקום ג"כ למש"כ קצת אחרונים ז"ל ע"פ דברי הרמב"ם ז"ל (הלכות יסוה"ת פ"ה ה"ד) שכתב וז"ל וכל מי שנאמר בו יהרג ואל יעבור ועבר ולא נהרג. הרי זה מחלל חת השם וכו'. ואע"פ כן מפני שעבר באונס אין מלקין אותו. ואין צריך לומר שאין ממיתין אותו וכו'. שנאמר בנותן מזרעו למולך ונתתי אני את פני באיש ההוא וכו' לא אנוס ולא שוגג ולא מוטעה. ומה אם ע"ז שחמורה מן הכל העובד אותה באונס אינו חייב כרת. ואין צ"ל מיתת ב"ד. קל וחומר לשאר מצות האמורות בתורה. ובעריות הוא אומר ולנערה לא תעשה דבר עכ"ל עיי"ש. הרי דלענין ליפטר מעונש שמעינן בק"ו מע"ז לכל שאר מצות שבתורה. וע"כ לא אתי קרא דולנערה לא תעשה דבר אלא לאזהרת לאו. אבל לפי מה שביארנו גם זה ליתא. דהרי בסוגיא דסנהדרין שם מתבאר בהדיא דרק מההוא קרא דולנערה לא תעשה דבר הוא דנפק"ל שתפטר הנערה מעונשין. וא"כ ע"כ מתבאר מזה דמע"ז ליכא למשמע הך מילתא. אי משום דההוא ק"ו של הרמב"ם ז"ל ק"ו פריכא הוא. וכמש"כ בכ"מ שם בשם הרמ"ך ז"ל עיי"ש. או משום דכיון דהכי דריש במכילתא ובספרא ובספרי בכ"מ דכתיב אצל עונש ההוא. דאתי למעוטי אונס. הו"ל הרבה כתובים הבאים כאחד דלכ"ע אין מלמדין מהן לעלמא: 
<b>ומלבד </b>זה דברי הרמב"ם ז"ל שם בק"ו זה צ"ע אצלי. דהרי ודאי מכרת ליכא למילף בק"ו למיתת ב"ד. דאיכא למיפרך דשאני כרת שאם עשה תשובה אפי' אחר שעבר במזיד ב"ד של מעלה מוחלין לו. כדאמרינן ריש פרק בתרא דמכות עיי"ש. וא"כ כ"ש אונס דמעיקרא לבו לשמים הוה. ומשום האונס הוא שעבר. אבל מיתת ב"ד שפיר אפשר לומר דכי היכי שאין התשובה פוטרתו מהעונש הראוי לו. הכי נמי טענת אונס אינה פוטרתו וגם נראה דבלא"ה ע"כ לענין לפטור נערה המאורשה באונס ליכא למשמע מכולהו הנך קראי דמיעט הכתוב אונס. דאם לא כן קשה מאי דפרכינן בנדרים (כ"ז ע"א) ובשאר דוכתי אנוס רחמנא פטרי' דכתיב ולנערה לא תעשה דבר עיי"ש. והשתא מאי קושיא. והא הו"ל הרבה כתובים בענין זה הבאים כאחד. דלכ"ע אין מלמדין מהן לעלמא. אלא ודאי ע"כ מוכרח לומר דכולהו הנך קראי מיצרך צריכי וליכא למילפינהו חדא מאידך. ובאמת דגם מדברי הרמב"ם ז"ל שם משמע דעכ"פ עריות ליכא למילף לענין זה מע"ז. ועכ"פ מיהת מתבאר בהך סוגיא דסנהדרין שם דלפטור הנערה המאורשה באונס לא שמעינן אלא מההוא קרא דולנערה לא תעשה דבר דכתיב בדידה גופא. וא"כ לא אייתר קרא לאזהרת לאו. וזאת היא הוכחת הרמב"ן ז"ל משם וכמו שנתבאר: 
<b>עוד </b>השיב הרמב"ן ז"ל שנית מדברי הספרי שם. וז"ל ובספרי אמרו ולנערה לא תעשה דבר מלמד שפטרה הכתוב מן המיתה. מנין אף מן הקרבן וכו'. הנה למדו שאין הכתוב הזה אלא פטור. וכן אמרו תמיד אונס רחמנא פטרי' דכתיב ולנערה לא תעשה דבר. ולא הזכירו בו אזהרה לומר רחמנא אזהר עלה עכ"ל עיי"ש. וכתב על זה במג"א שם שאין חילוק בין לשונות אלו. שמאחר דרחמנא פטרי' פשיטא שהמחייבו עובר על דברי תורה עיי"ש בדבריו. והוסיף עוד לחזק דבריו. וכתב וז"ל ואני אומר בזה מאמר רז"ל שאמרו (סו"פ הנשרפין פ"ב ע"ב) מי איכא מידי דרחמנא פטרי' ואנן ניקום ונקטלי' עכ"ל עיי"ש. ואין לדבריו שחר. דודאי כיון דשמעינן מקרא דולנערה לא תעשה דבר דרחמנא פטרה מכל עונש. ממילא מבואר שאם עברו ב"ד וחייבוה מיתה. הם עוברין עלה בלאו דלא תרצח. ובלאו דנקי וצדיק אל תהרוג. וכן בעונש ממון אם חייבו את האנוס. הם עוברין בלאו דלא תטה משפט. כיון דרחמנא פטרי'. וכמש"כ הריב"ש ז"ל (בתשו' סי' קע"א) עיי"ש. ואם הוציאו ממנו בידים. עוברים גם בלא תגזול. ובהא לית מאן דפליג. אבל הרי לאוין אלו כבר נמנו במנין הלאוין אליבא דכ"ע. ואין אנו דנין עכשיו אלא אם יש למנות במנין הלאוין גם קרא דולנערה לא תעשה דבר. ועל זה שפיר כתב הרמב"ן ז"ל דכיון שמבואר שם עכ"פ דמהך קרא גופי' לא שמענו אלא פטור. הרי אין לנו בו אזהרת לאו. ואין למנותן במנין הלאוין. והדברים פשוטים מאוד. וגם מה שכתבו בזה שאר כל האחרונים ז"ל אין בו ממש כלל. ואין כדאי להאריך בזה. ודברי הרמב"ן ז"ל על עמדם יעמודו: 
<b>ובשלישית </b>כתב הרמב"ן ז"ל שם וז"ל וכן ראוי לומר כי למה הזהיר בפטורין מן המיתה שלא יומתו וכבר הוזהרנו על שפיכת דמים עכ"ל. וכונתו פשוטה ומבוארת דלא הוצרך הכתוב להזהיר ע"ז באזהרת לאו כלל. דדי לו לקרא רק לאשמעינן שהנערה פטורה מכל עונש. ושוב ממילא הו"ל בכלל אזהרת לא תרצח על הריגתה. ובכלל אזהרת לא יוסיף על מכותיה אם הלקוה. וכן בכל כיו"ב. ועכצ"ל דלקושטא דמילתא כן הוא. דקרא דולנערה לא תעשה דבר לא בא לאזהרת לאו. ואינו אלא שלילות בעלמא. לומר שהיא פטורה מכל עונש. ודברי הרב מג"א ז"ל גם בזה אין להם שום יסוד כלל עיי"ש. ויפה כתב הרב דינא דחיי (לאוין ר"א) שאין ספק דראיותיו של הרמב"ן ז"ל עצומות ומכריחות עיי"ש מה שנדחק הוא ז"ל בזה ליישב דעת הרמב"ם וסייעתו ז"ל. וכבר הרגיש הוא ז"ל גופי' שם שאין דבריו מספיקים עיי"ש: 
<b>ואמנם </b>אשר אנכי לענ"ד אחזה לי לדון בזה בעיקר יסודו של הרמב"ן ז"ל שכתב ליסוד מוסד דאם קרא דולנערה לא תעשה דבר הוא שלילות שמענו ממנו שהיא פטורה. וממילא קיימי ב"ד עלה בלא תרצח. ולענ"ד צ"ע טובא בזה דהרי קרא דלנערה לא תעשה דבר לב"ד הוא דקאמר. ואם איתא דאינו אלא שלילות. אין לנו אלא לומר דלא אתי קרא אלא למיפטרינהו לב"ד מחיובא לענוש אותה. כמו שנתחייבו בכל חייבי מיתות ב"ד לענוש אותן בעונש האמור בהן. וגם בנערה המאורשה גופא כשזינתה ברצון הרי נתחייבו ב"ד לענוש אותה בסקילה. ואסור להן להתעלם ממנה מבלי להמיתה כדינה. ואם העלימו עיניהם ממנה עוברים עלה בעשה או בל"ת. כמו שביארנו בפתיחת העונשין. וכאן באנוסה פטרינהו קרא לב"ד מחיובן שהטיל הכתוב עליהן לענוש עוברי עבירה כראוי להן. וכתב קרא לנערה לא תעשה דבר. אינכם חייבין לעשות לה שום דבר. וא"כ אם רצו הם מדעתם לענוש אותה אפשר לומר דשרי. כיון שאין הכתוב אלא שלילות. ולא תעשה אינך צריך לעשות לה דבר הוא דקאמר קרא. וככל שאר לאוי השלילה. כגון לא יבדיל דחטאת העוף לראב"ש (סוף פ"ו דזבחים) דקאמר מאי לא יבדיל אין צריך להבדיל ואי בעי מבדיל עיי"ש. וכן בכל כיו"ב. וא"כ אין לנו מהך קרא שום ראיה למיפטר הנערה לגמרי. דאכתי שפיר יש מקום לומר שאם רצו ב"ד להחמיר על עצמן לעשות בה דין. עושין. אלא מדסיים קרא וכתב אין לנערה חטא מות הוא דשמעינן שפטרה הכתוב מדין עונש לגמרי. וא"כ הקושיא בסוגיא דסנהדרין שם במקומה עומדת גם כשנאמר שאין הכתוב אלא שלילה. דהיכי דריש מהך קרא דאין לנערה חטא מות כולהו הנך דרשות דדריש התם. כיון דההוא קרא לגופי' הוא דאיצטריך. למיפטרה לנערה ממשפט מות. משום דמדכתיב ולנערה לא תעשה. לא שמעינן לה. והכי נמי קשה בסוגיא דנדרים שם. וגם בריש פ"ג דב"ק (כ"ח ע"ב) ובסוגיא דפ"ד דע"ז. דפרכינן אנוס רחמנא פטרי' דכתיב ולנערה לא תעשה דבר עיי"ש. דגם לדעת הרמב"ן ז"ל אכתי מהך קרא לא שמענו אלא למיפטר ב"ד מחיובן. ולא למיפטר האנוס גופי'. והכי נמי קשה במה שאמרו שם בספרי ולנערה לא תעשה דבר מלמד שפטרה הכתוב מן המיתה וכו'. והא ליכא למשמע מהך קרא אלא שאין ב"ד חייבין ליזקק לה כלשאר חייבי עונשין שבתורה. אבל אכתי לעולם אימא לך שאין הנערה פטורה לגמרי. ואם נראה לב"ד להזקק לה ולענשה אפילו במיתת ב"ד. רשאין: 
<b>ולכן </b>נראה לענ"ד דאדרבה מכל הנך ראיות שהביא הרמב"ן ז"ל לדעתו. מוכרח כדעת הרמב"ם ז"ל וסייעתו. דהך קרא דולנערה לא תעשה דבר הוא אזהרת לאו לב"ד שלא לענוש את הנערה בשום עונש כלל. דהשתא עפ"ז שפיר שמעינן מדיוקא דהך קרא דאנוס פטרי' רחמנא לגמרי. דהרי כיון שהוזהרו ב"ד על כך באזהרת לאו שלא לענשה. אפי' כשיעברו ב"ד ויגמרו את דינה לחובתה. פשיטא דלאו כלום הוא. דהך דינא לאו דינא הוא. שהרי הזהיר הכתוב לב"ד באזהרת לאו שלא לענשה בשום דבר. ואין דינה אלא ליפטר לגמרי. ולפ"ז ניחא שפיר סוגיא דסנהדרין שם. דהשתא לפ"ז ודאי אייתר קרא דאין לנערה חטא מות להנך דרשות דדריש מהך קרא התם. משום דלענין שתפטר הנערה. כבר שמענו שפיר מקרא דולנערה לא תעשה דבר. וכן בספרי שפיר יליף מהך קרא דולנערה לא תעשה דבר שפטורה מן המיתה וכדכתיבנא. ומאי דנקט רק לישנא דפטורה. ומזה דייק הרמב"ן ז"ל דלא שמעינן מהך קרא אלא פטור. איכא למימר דהיינו רק משום דבעי למימר בסיפא מנין אף מן הקרבן ת"ל חטא. מנין אף מן המכות ת"ל חטא מות. מלמד שכל האונסים פטורין. כגירסת הרמב"ן ז"ל ושאר ראשונים שהבאתי לעיל. וא"כ אין לנו אזהרת לאו בדבר אלא בעונש מיתת ב"ד בלבד. דקרא דולנערה לא תעשה דבר בעונש מיתת ב"ד הוא דכתיב. כמבואר בספרי. אבל בשאר עונשין דלא נפק"ל אלא מקרא דאין לנערה חטא מות. אין לנו אלא שפטורין בלבד. אבל אזהרת לאו לא שמענו. וכן מתבאר מדברי הרמב"ם ז"ל (בהלכות סנהדרין שם) עיי"ש. וכן מדוקדק לשון הרמב"ם ז"ל בהלכות איסורי ביאה שם עיי"ש. וכיון דבקרבן ובעונש מכות ושאר מיני עונשין ליכא אזהרת לאו אלא שפטרן הכתוב מהן. לא הוה מצי תנא דספרי למינקט גם ברישא אלא לישנא דפטור. והשתא ממילא ניחא נמי בסוגיא דנדרים וב"ק שם. דע"כ לא הוה מצי למינקט לישנא דרחמנא אזהר עלה. כמו שהקשה רמב"ן ז"ל. משום דהתם בעונש ממון הוא דמיירי דלית ביה אזהרת לאו. ובסוגיא דפ"ד דע"ז (נ"ד ע"א) אע"ג דמיירי בעונש מיתת ב"ד דעובד ע"ז. אפילו הכי נקט לישנא דרחמנא פטרי'. ולא דקדק למינקט לישנא דרחמנא אזהר עלה. משום דהתם כיון דעיקר מילתי' לא לענין עונש מיתת ב"ד מיירי. אלא לענין איסור נעבד לגבוה הוא דמיירי. דקאמר ר"ז דכיון דאנוס רחמנא פטרי' מעונשין לית לן למיסר נעבד באונס לגבוה עיי"ש. הילכך לא דקדק ר"ז למינקט לשון אזהרה. משום דגם בלא אזהרה. משום פטורא לחוד נמי ס"ל לר"ז דאין סברא לאסור לגבוה את הנעבד באונס. והילכך נקט לשון פטור אגב דנקט הכי בעלמא בשאר אונסים שלא בחייבי מיתת ב"ד. גם אפשר לומר דעיקר סברת ר"ז היינו רק משום דכיון דאנוס רחמנא פטרי' לגמרי מכל מיני עונשין ואפילו ממון. להכי אין לאסור לגבוה נעבד באונס. אבל אי הוה מיחייב מיהת איזה עונש אחר לא הו"ל לן למישרי לגבוה. כיון דעכ"פ חשיבא עבירה מיהת לשום עונש אחר. והשתא מאחר דבשאר מיני עונשין ליכא אזהרת לאו. שוב לא הוה מצי למינקט כאן לישנא דאזהרה אלא לישנא דפטורא. משום דמיירי נמי בשאר מיני עונשין דליכא בהו אזהרת לאו. ובלא"ה נראה דעיקר הקושיא מכל הני דוכתי לק"מ. דאיכא למימר בפשיטות דאפי' את"ל שבכל מיני העונשין איכא אזהרת לאו לב"ד. מ"מ שפיר נקט רק לישנא דפטורא. ולא לישנא דאזהרה. משום דכיון דאין האזהרה אלא לב"ד בלבד. אבל לגבי האונס גופי' לא שייך אלא פטור בלבד. וכיון דבכל הני דוכתי לא איירינן אלא בחיוב הנדון גופי' ולא בב"ד. שפיר נקט לישנא דפטורא ולא לשון אזהרה: 
<b>ומה </b>שהוכיח הרמב"ן ז"ל ממה שבלא"ה הוזהרנו על שפיכת דמים. ולא הוצרך הכתוב להזהיר בפטורין מן המיתה שלא יומתו. כיון דבלא"ה יש בה משום אזהרת שפיכת דמים. וע"כ קרא לא להזהיר בא אלא לשלילות בעלמא לומר שהיא פטורה. לענ"ד דבריו ז"ל תמוהים מאוד אצלי. דמלבד דהכי אשכחן בכמה אזהרות ועשין שבתורה שהכתוב מזהיר אזהרה אחר אזהרה ומצוה עשה אחר עשה. וליכא נפק"מ אלא לאפושי לאוי לתוספת אזהרה ומצוה. לעבור עליו בתרי ובתלתא לאוי ובתרין ובתלת עשין. אע"פ שבלא אזהרה ועשה זו היה איסור או מצות עשה בדבר מצד אחר בדרך כלל. חזר וצוה עליו בפרט. והרמב"ן ז"ל גופי' מנה כמה לאוין ועשין כאלו. כמש"כ במבוא (סי' ז' שורש ט') עיי"ש. בלא"ה תמיהני מה יענה הרמב"ן ז"ל בלאו דלא יקום עד אחד באיש שמנה הרמב"ם ז"ל וסייעתו. וגם הרמב"ן ז"ל גופי' בכלל. דדמי ממש להך דהכא. דהרי גם בלאו זה יש להקשות כן. דלא הו"ל לקרא למיכתב אלא שאין עד אחד באיש נאמן. ושוב ממילא מוזהרין ב"ד עלה שלא לדון ע"פ עד אחד משום אזהרת לאו דלא תטה משפט. ולא תעשו עול במשפט. ולמה לו לקרא להזהיר עלי' באזהרת לאו בפ"ע. וכן קשה בלאו דאל תשת ידך עם רשע שמנה הרמב"ם ז"ל. והסכים עמו גם הרמב"ן ז"ל. לאזהרה שלא לקבל עדות עוברי עבירה. וכן בלאו דלא יומתו אבות על בנים שמנו הרמב"ם ז"ל וסייעתו לאזהרה שלא לדון ע"פ עדות קרובים לבעלי הדין. והסכים עמו גם הרמב"ן ז"ל גופי'. והשתא למה לו לקרא להזהיר עלה באזהרת לאו. הו"ל להשמיענו רק שאין עד רשע וקרובים נאמנים להעיד. ושוב ממילא הו"ל בדיני נפשות בכלל לא תרצח. ובדיני ממונות עכ"פ בכלל לא תטה משפט ולא תעשו עול במשפט. וכן במה שמנה הרמב"ן ז"ל גופי' (בלאו תשיעי מלאוין המחודשין שלו) ל"ת דלא יומת ע"פ עד אחד לאזהרה שלא לדון עדות נפשות ע"פ עדות מיוחדת עיי"ש. והשתא למה לו לקרא להזהיר עלה באזהרת לאו. תיפוק ליה דבלא"ה כיון שאינם נאמנים הרי זה בכלל אזהרת לא תרצח. ולא היה לו להכתוב להשמיענו אלא שאינם נאמנין בלבד. וראוי להוכיח מכח הוכחה זו דבאמת אין זו אזהרת לאו. אלא שלילות בעלמא. לומר שאינו מתחייב מיתה בעדות מיוחדת. וכמו שהוכיח הרמב"ן ז"ל גופי' כאן בקרא דולנערה לא תעשה דבר. אלא ודאי ע"כ אין מזה הכרח כלל. ואין זה בגדר קושיא על הקרא. דאפשר דמאיזה טעם ראה הכתוב צורך להזהיר עלה באזהרת לאו מיוחד בפ"ע. וא"כ הכא נמי אין זו הוכחה כלל. דאפשר דאע"ג דהו"ל בכלל אזהרת לא תרצח. מ"מ ראה הכתוב להזהיר עלה באזהרת לאו פרטי לב"ד שלא לענוש את הנערה בשום עונש. וא"כ דעת הרמב"ם ז"ל וסייעתו כאן מוכרחת. דעכצ"ל דמשמע להו לרז"ל דהך קרא דולנערה לא תעשה דבר הו"ל אזהרת לאו וכמו שביארנו. ודברי הרמב"ן ז"ל בזה צ"ע טובא אצלי. וכבר ביארנו דגם דעת רבינו הגאון ז"ל כאן ודעת הר"ש הגדול ז"ל בזה היא כדעת הרמב"ם ז"ל וסייעתו: 
@00פרשה לח. 
<b>וקדשתם שנת הדרור בהעברת שופר. </b>כתיב (פ' בהר) והעברת שופר תרועה בחדש השביעי וגו' וקדשתם את שנת החמשים שנה וקראתם דרור בארץ וגו'. ומבואר מדברי רבינו הגאון ז"ל אלו דס"ל דמצוה זו דוקדשתם היינו בהעברת שופר דכתב קרא לעיל מיני'. והכי קאמר קרא והעברת שופר תרועה וגו' וקדשתם בכך שנת החמשים שנה להיות נקרא בה דרור בארץ לכל יושביה. וכדתניא בספרא (פ' בהר פ"ב) ומייתי לה פ"ק דר"ה (ח' ע"ב) לפי שנאמר ביוה"כ תעבירו שופר יכול לא תהא מתקדשת אלא מיוה"כ ואילך. ת"ל וקדשתם את שנת החמשים. מלמד שהשנה מתקדשת והולכת מתחלתה. מכאן אר"י בנו של ריב"ב מר"ה עד יוה"כ לא היו עבדים נפטרים לבתיהם ולא משתעבדים לאדוניהם וכו'. כיון שהגיע יוה"כ תקעו ב"ד בשופר נפטרו עבדים לבתיהם ושדות חוזרות לבעליהן עיי"ש. הרי מבואר דהעברת שופר זו היא הקידוש. וכן מתבאר מדברי רבינו הגאון ז"ל באזהרות שע"פ עשה"ד (דבור זכור) שלא הזכיר שם מצות וקדשתם את שנת החמשים שנה כלל. אלא כתב <b>תעבירו בה שופר לשרור. </b>והיינו ע"כ משום דלטעמי' אזיל דס"ל כאן דמצות וקדשתם היא בהעברת השופר. וא"כ העברת השופר שכתב שם. היינו מצות וקדשתם. וזה שלא כדעת הרמב"ם ז"ל בסה"מ (עשין קל"ו קל"ז) ובחבורו הגדול (פ"י מהלכות שמיטה ויובל) וכל הבאים אחריו שמנו וקדשתם את שנת החמשים שנה מצוה בפ"ע. והעברת שופר תרועה וגו' מצוה בפ"ע. וביאר הרמב"ם ז"ל (שם בסה"מ) דמצות וקדשתם וגו' היינו לאסור עבודת קרקע ולהפקיר הפירות שגדלו בשביעית. ומצות העברת שופר היינו שלוח עבדים עיי"ש בדבריו. אבל בחבורו הגדול שם חזר בו מזה. ופירש מצות וקדשתם בענין אחר עיי"ש בדבריו. וגם בדברי שאר הראשונים ז"ל יש בזה מבוכה רבה ודברים סותרים זא"ז. וכבר עמדנו בכל זה בארוכה לעיל (עשין ס"ג) ושם נתבאר שכדעת רבינו הגאון ז"ל כך היא ג"כ דעת רבינו חננאל ז"ל (בפירושו לר"ה) וכן דעת התוס'. ואע"פ דלכאורה יש מקום ראי' לדעת הרמב"ם ז"ל מדברי הירושלמי (פ"ג דר"ה). מ"מ דברי רבינו הגאון ז"ל וסייעתו מוכרחין עיי"ש. ואין להאריך כאן יותר בזה. ודברי הבה"ג וסייעתו ז"ל. וכן דברי הר"ש הגדול ז"ל (באזהרות אתה הנחלת) סתומים בזה. ואין לעמוד על דעתם בענין זה עיי"ש בדבריהם: 
@00פרשה לט. 
<b>כל מושבי הארץ. </b>כוונתו בזה לפרשת בתי ערי חומה ובתי ערי החצרים שמנו גם הבה"ג וסייעתו ז"ל במנין הפרשיות שלהם. ולפי נוסחת הבה"ג כת"י רומי נמנית פרשה אחת בפ"ע עיי"ש. וכן הוא גם באזהרות הר"א הזקן והר"י אלברגלוני ז"ל. אלא שהר"א הזקן ז"ל עשה מבתי ערי חומה פרשה בפ"ע. ומבתי ערי החצרים פרשה בפ"ע עיי"ש. וגם באזהרות אתה הנחלת משמע שכוונתו למנותן בשתי מצות חלוקות עיי"ש. אבל דברי הבה"ג ז"ל בנוסחא שלפנינו המה מעורבבים עיי"ש. ובאזהרות שע"פ עשה"ד (דבור לא תגנוב) כתב רבינו הגאון ז"ל <b>בתי החצרים כשדי הארץ. ועיר חומה עד שנה יפרישוה. שררך היא טבור ערי הלוים למדוה אף בגולה אל תגרשוה. כי אלהים יושיע ציון. ויבנה ערי יהודה וישבו שם וירשוה. </b>ומשמע קצת מלשונו שכוונתו למנות בזה שלש פרשיות חלוקות. בתי ערי חומה בפ"ע. ובתי ערי חצרים בפ"ע. ובתי ערי הלוים בפ"ע. משום שדיניהם חלוקים זה מזה. אע"ג דבקרא (פ' בהר) נכללו כולם בפרשה אחת. דבההיא פרשה כתיב ואיש כי ימכור בית מושב עיר חומה וגו'. ובתי החצרים וגו' על שדי הארץ יחשב וגו'. וערי הלוים בתי ערי אחוזתם וגו'. ומש"כ <b>למדוה אף בגולה </b>וכו'. כוונתו לומר דאע"פ שעכשיו בטלה קדושת הארץ ואין מצות אלו נוהגות בזה"ז מ"מ אין אלו בכלל מצות שאינן נוהגות לדורות שאין נמנות בחשבון המצות. <b>כי אלקים יושיע ציון </b>וכו'. וזהו שסיים וכתב <b>למדוה אף בגולה אל תגרשוה. </b>כלומר אל תגרשוה לפרשה זו מן המנין ומלעסוק בה ולהתלמד ממנה. כי עוד יבואו לנו ימים טובים מאלה ותצטרך לנו. ועכ"פ משמע מלשונו שם שכוונתו למנות בזה שלש מצות חלוקות. ושלא כדעתו ז"ל כאן שמנאן מצוה אחת. אבל נראה שאין זה מוכרח. כי אפשר ונראה יותר דגם שם אין כוונתו למנותן אלא במצוה אחת. אלא דשם דרכו בכך לפעמים להאריך יותר בפרטי עניני המצוה אפי' במצוה אחת. ועכ"פ בדברי רבינו הגאון ז"ל כאן מבואר דגם לדעתו אין נמנין כולן אלא במצוה אחת. כדרך שכללן הכתוב ג"כ בפרשה אחת. וזהו שכתב <b>כל מושבי הארץ. </b>כלומר כל בתי מושב הארץ למחלוקותיהן. דהיינו בתי מושב ערי חומה. ובתי מושב ערי החצרים. ובתי מושב ערי הלוים. וכן גם הרמב"ם ז"ל וכל סייעתו לא מנו כולן אלא במצוה אחת. (עשין קל"ט) עיי"ש. אלא שמדבריהם אין ראי' משום דלשיטתם אזלי. כמו שהשריש הרמב"ם ז"ל בשרשיו (שורש ז'). אבל לפי שיטת רבינו הגאון ז"ל בשורש זה יש מקום לצדד בזה שיש למנותן בשלש מצות. אלא דמ"מ חזינן דמסקנתו למנותן מצוה אחת: 
<b>והנראה </b>שטעמו בזה ע"פ מה שכבר ביארנו בשרשים (מבוא סי' ז'. שורש שביעי) שבכל מקום שיש לנו בכתוב מצוה אחת כללית שכוללת כל הפרטים יחד במצוה אחת. אף ע"פ ששוב באו בכל פרט ופרט מצוה בפ"ע. אין למנותן כולן גם לשיטתו אלא במצוה אחת. משום שכל הפרטים אינם אלא דקדוקי המצוה הכללית שכולם בכללה. ורק היא תבוא בחשבון המצות. וכן ביארנו ג"כ לקמן (שם שורש י"ג) עיי"ש ובכמה מקומות אחרים. ומעתה לפ"ז לכאורה היה ראוי למנות גאולת שדות. שמנה רבינו הגאון ז"ל מצוה בפ"ע לקמן בסמוך. וגאולת בתי ערי חומה ובתי החצרים ובתי ערי הלוים כולם במצוה אחת. משום שיש בזה עשה אחת הכוללת כולם יחד. דכתיב ובכל ארץ אחוזתכם גאולה תתנו לארץ. ועשה זו כוללת הכל בין שדות. ובין כל הבתים כולן. וכמו שפירש"י ז"ל לפי פשוטו עיי"ש. ואף דהרמב"ן ז"ל שם גמגם בפירש"י שם. כבר השיב עליו הרא"ם ז"ל לנכון עיי"ש בדבריו. וגם מה שהקשה שם הרא"ם ז"ל על פירש"י ז"ל למה הוצרך לפרש דקאי על פרשת גאולה שלאחריו. ולא על ההיא פרשה גופא שלפניו עיי"ש. כבר ביאר לנכון הרג"א ז"ל שם דלא נאמרה גאולה לפי פשוטו של מקרא אלא בפרשה שלאחריו עיי"ש. וא"כ כיון דלפי פשוטו עשה זו כוללת שדות וכל מיני בתים. כדכתיב בכל ארץ אחוזתכם גאולה תתנו. ראוי למנותם במצוה אחת. אבל נראה דכיון דאחר שכתב קרא עשה זו חזר וחלקן לשתי פרשיות חלוקות. הראשונה כוללת רק גאולת שדות. והשנית כוללת בתים. דהיינו בתי ערי חומה ובתי ערי חצרים ובתי ערי הלוים. הילכך יש לנו למנותן עכ"פ בשתי מצות חלוקות. כמנין הפרשיות. ולא דמי למוספי החג שמנאן רבינו הגאון ז"ל לקמן (פרשה מ"ד) במצוה אחת משום שכללן הכתוב כולן בעשה כללית אחת. דכתיב אלה תעשו לה' במועדיכם וגו'. אע"פ שנחלקו כל מוספי יום ויום לפרשה מיוחדת בפ"ע. וכמו שביארנו לקמן במקומה. ובמבוא (שורש י"ג) עיי"ש. דהתם באה העשה הכללית אחר חלוקת הפרשיות של כל יום ויום בפ"ע. שחזר וכללן יחד בעשה אחת. וא"כ נעשה מן הפרטים כלל אחד. והילכך אין לנו למנותן אלא במצוה אחת. משא"כ כאן שאחר שכללן הכתוב כולן בעשה אחת חזר ופרטן בשתי פרשיות חלוקות. וחלקן לשתים. והילכך ראוי למנותן שתים. וזה כעין מדת כלל ופרט שאין בכלל אלא מה שבפרט. ופרט וכלל נעשה כלל מוסיף על הפרט. כדאמרינן פ"ג דעירובין (כ"ח ע"א) ובשאר דוכתי. והשתא לפ"ז ניחא שפיר מה שמנה רבינו הגאון ז"ל כאן בתי ערי חומה ובתי ערי חצרים ובתי ערי הלוים במצוה אחת אף ע"פ שדיניהם חלוקים. ולפי שיטתו (שורש שביעי) ראוי לחלקן לשלש מצות. והיינו משום דכאן כבר נכללו יחד במצות עשה אחת כל הגאולות כולן. אלא שחזר וחלקן הכתוב. וא"כ עכ"פ אין לנו בזה אלא כמו שחלקן הכתוב לשתי מצות שדות בפ"ע ובתים בפ"ע. ולא יותר. וכבר ביארנו דלשיטת רבינו הגאון ז"ל אין לנו בחשבון המצות אלא לשון הכתוב. וכלל גדול הוא בשיטת רבינו הגאון ז"ל כאן. וכמו שביארנו במבוא שם ובשאר מקומות. ועדיין צ"ע בזה: 
@00פרשה מ. 
<b>פרשתי בגאולת חכר נשפר. </b>דברים אלו סתומים ומגומגמים. ונראה ברור שנשתבשו בהעתקה. וכצ"ל <b>פרשת גאולת ממכר נשפר. </b>והיא <b>פרשת נאולת ממכר. </b>שמנו גם הבה"ג ז"ל וכל סייעתו. וגם באזהרות אתה הנחלת מנה <b>פרשת גאולת ממכר </b>עיי"ש. וכן מנאה רבינו הגאון ז"ל גם באזהרותיו שע"פ עשה"ד (דבור לא תגנוב) וקראה גם שם <b>חק גאולת ממכר </b>עיי"ש. והכוונה בזה לפרשת כי ימוך אחיך ומכר מאחוזתו וגו'. דמיירי בדיני גאולת שדות. וכוללת ג"כ גאולת קרובים. כדכתיב שם ובא גואלו הקרוב אליו ממשפחתו וגאל את ממכר אחיו וגו'. שאם לא השיגה ידו כדי גאולתו יכולים קרוביו לגאול שדה אחוזתו קודם היובל בע"כ של לוקח. ואיפלגו בה (פ"ק דקידושין כ"א ע"א) ר"א ור"י אי גאולת קרובים רשות או חובה. דלר"י רשות ולר"א היא חובה על הקרובים לגאול עיי"ש. ולפי מאי דקיי"ל בעלמא ר"א ור"י הלכה כר"י. א"כ נראה דגם כאן קיי"ל כר"י דאין גאולת קרובים אלא רשות. וכן פסק הרמב"ם ז"ל (פי"א מהלכות שמיטה ויובל) עיי"ש. ומ"מ גם לפ"ז שפיר נמנה דין גאולה לענין שחובה מוטלת על הצבור והב"ד שאם בא הוא עצמו ואפילו קרוביו לגאול השדה לפני היובל חייבים להוציאה מתחת ידי הלוקח בע"כ אע"פ שנמכרה לו מעיקרא עד היובל. וכיו"ב נמנו כמה מצות כידוע. וגם נראה שאין הדבר מוכרע כ"כ לומר דגם כאן קיי"ל כר"י לגבי ר"א. דאע"ג דודאי בעלמא קיי"ל כר"י היכא דר"א פליג עלי'. מ"מ כאן דבסוגיא דפ"ק דקידושין מוקמינן סתם ברייתא דספרא כוותי' דר"א. וגם מלבד זה איכא סתם ברייתא אחריתא בספרא דלא מיתוקמא אלא כר"א (פ' בהר פ"ה). וכמו שפירש הר"ש משאנץ ז"ל שם עיי"ש. וגם בלא"ה כבר ביארנו לעיל (עשין ס"ג) דסתם לן תנא בספרא כר"א עיי"ש. וידוע דסתם ספרא רבי יהודה. וא"כ רבי יהודה נמי כר"א ס"ל. ולזה שפיר יש מקום לומר דהכא קיי"ל כר"א. וגם בפסיקתא זוטרתא (פ' בהר) הביא ההיא ברייתא דספרא. וא"כ משמע דס"ל דקיי"ל כר"א ושלא כדעת הרמב"ם ז"ל עיי"ש. ומ"מ ודאי אין אנו צריכין לזה. דאפילו קיי"ל כר"י דגאולת קרובים אינה אלא רשות. מ"מ דין גאולה בין גאולת עצמו בין גאולת קרוביו שפיר נמנה במנין הפרשיות כמו שביארנו. ומשום דאורחא דמילתא דגאולה זו אינה אלא בע"כ של לוקח ובכפייה. ואי אפשר אלא ע"י הצבור וב"ד. ועליהם הדבר מוטל שרק בידם הכח לכוף את הלוקח לכך בע"כ. הילכך נמנית במנין הפרשיות: 
<b>ומה </b>שכתב רבינו הגאון ז"ל <b>נשפר. </b>נראה דכוונתו בזה עפמש"כ הר"ש פרחון ז"ל במחברת הערוך (ערך שפר) וז"ל שפר. אף נחלת שפרה עלי (תהלים י"ו) וכו'. לשון הטבה כמו תרגום ויטב הדבר. ושפר פתגמא. וכתיב מלכי ישפר עלך (דניאל ג'). פי' עצתי תיטב לך עכ"ל עיי"ש. וגם כאן הכוונה לומר שהלוקח חייב להטיב עם הגואל בגאולתו. לסייעו בפדיונו דהיינו שלא יתבע ממנו כל הדמים שנתן לו בשעת מכירה. אלא ינכה לו מן הדמים בערך הזמן שהיתה השדה אצלו. מזמן המכירה עד שעת הגאולה ואכל פירותיה. כדכתיב בקרא וחשב את שני ממכרו והשיב את העודף וגו': 
<b>ולפ"ז </b>מתבאר מדברי רבינו הגאון ז"ל כאן דגם בגאולת קרובים יוצא בגרעון כסף כמו בגאולת המוכר גופי'. וזה שלא כמו שראיתי לאחד מן האחרונים ז"ל שהחליט בפשיטות דאין דין גרעון כסף אלא בגאולת המוכר עצמו. אבל הקרובים בגאולתם חייבים לשלם להלוקח כל הדמים ששילם להמוכר בלא שום גרעון כלל. כדמשמע מפשטי' דקרא דבגאולת הקרוב דכתיב בריש הפרשה. לא כתיב אלא ובא גואלו הקרוב אליו וגאל את ממכר אחיו. רק אח"כ בגאולת המוכר עצמו הוא דכתיב ואיש כי לא יהיה לו גואל וגו' וחשב את שני ממכרו והשיב את העודף וגו'. משמע דבגאולת הקרוב אין שום חשבון. אלא חייב להשיב ללוקח כל כסף מקנתו. ולפ"ז דברי רבינו הגאון ז"ל צ"ע בזה לכאורה. אלא שכבר הרגיש שם הוא גופי' מאי דקשה עפ"ז בסוגיא דפ"ק דקידושין (כ"א ע"א) דאמרינן התם בעא מיני' רב הונא בר חיננא מר"ש המוכר בית בבתי ערי חומה נגאל לקרובים או אינו נגאל לקרובים וכו'. א"ל אינו נגאל וכו'. איתיבי' אביי מה ת"ל יגאלנו יגאלנו יגאלנו שלשה פעמים. לרבות כל הגאולות שנגאלות כסדר הזה (פירש"י קס"ד שיהיו נגאלין לקרובים בא ללמדנו). מאי לאו בתי ערי חומה ועבד עברי. ומשני לא בתי חצרים ושדה אחוזה. ופריך בתי חצרים ושדה אחוזה בהדיא כתיב וכו' עיי"ש. והשתא אמאי לא מוקי קרא לשדה אחוזה ובתי החצרים לגרעון כסף בגאולת קרובים. דלא אשכחן בקרא גרעון כסף אלא בגאולת המוכר גופי' ולא בקרובים. אלא ודאי משמע מזה דפשיטא ליה דאין לחלק בזה בין גאולת קרובים לגאולת המוכר עצמו. ולא צריך קרא להכי. ובאמת דזה קשה טובא. דהא הנך שלשה פעמים יגאלנו דמרבינן מינייהו בהך ברייתא לכל הגאולות שנגאלות כסדר הזה. בגאולת עבד עברי הנמכר לנכרי כתיבי. וקמרבי לכל הגאולות שנגאלות כסדר הזה של גאולת עבד עברי הנמכר לנכרי. והרי בנמכר לנכרי כתיב בקרא בהדיא גרעון כסף גם בגאולת קרובים. וזהו מכלל סדר גאולתו שסידר הכתוב בו בהדיא. וא"כ מאי פריך שדה אחוזה ובתי חצרים בהדיא כתיב. והרי לא כתיב בגאולת שדה אחוזה גרעון כסף אלא בגאולת המוכר גופי'. וממילא גם בבתי החצרים דלא שמעינן אלא מדכתיב בהו על שדה הארץ יחשב. שדינן כשדה אחוזה. לא שמעינן בהן יותר מדכתיב בשדה אחוזה. וא"כ מאי פריך בהדיא כתיב. והא ודאי עכ"פ כל סדר הגאולה של עבד עברי הנמכר לנכרי לא כתיב בשדה אחוזה ובבתי החצרים. דגרעון כסף בגאולת קרובים לא רמיזא בהו כלל. אלא בסדר גאולת עבד עברי הנמכר לנכרי הוא דכתיב. ושפיר איצטריך ריבויא דקרא דיגאלנו לרבות גם שדה אחוזה ובתי החצרים לסדר הזה. אלא ודאי פסיקא לי' כבר בלא"ה דאין חילוק בין גאולת המוכר גופי' לגאולת קרובים לענין גרעון כסף ולא צריך קרא להכי: 
<b>ובאמת </b>כבר ראיתי להר"ב התורה והמצוה דעל מאי דקתני בספרא (בהר סו"פ ה') ואם לא מצאה ידו וגו' מה ת"ל וכו'. אם אינו ענין לבעל השדה תנהו ענין לגואל שיגאל כסדר הזה ת"ל אם לא מצאה ידו ולא ילוה די השיב לו ואינו גואל חצים. פירש שם שמרבה גאולה הגואל. דהיינו הקרוב. לכל סדר הגאולה האמור במוכר גופי'. ולאו דוקא הנך דנקט. אלא גם גרעון כסף ושאר סדרי הגאולה של מוכר גופי' עיי"ש. (סי' מ"ח). ובודאי הכי משמע מלישנא דברייתא דקתני תנהו ענין לגואל שיגאל כסדר הזה. דמשמע ודאי דלכל סדר הגאולה האמור במוכר איתרבי מייתורא דהך קרא גם לגואל. וא"כ גם גרעון כסף בכלל. וא"כ שפיר פריך שדה אחוזה ובתי החצרים בהדיא כתיב. דגם גרעון כסף כבר גלי קרא שנוהג גם בגאולת קרובים. ולא מיתוקים בהכי ריבויא דיגאלנו: 
<b>ובעיקר </b>הדבר אם איתא דבשדה אחוזה יש חילוק בין גאולת המוכר גופי' לגאולת הקרובים לענין גרעון כסף. גם בגאולת עבד עברי הנמכר לנכרי גופי' אין הדבר פשוט ומבואר אצלי כ"כ דבגאולת הקרובים ג"כ יוצא בגרעון כסף דודאי גם בעבד עברי הנמכר לנכרי איכא למימר דכיון דלא כתיב גרעון כסף אלא גבי גאולת עצמו. דכתיב אחרי נמכר גאולה תהיה לו אחד מאחיו יגאלנו או דודו וגו' או השיגה ידו ונגאל וחשב עם קנהו וגו' והיה כסף ממכרו במספר שנים וגו'. הרי דלא כתיב גרעון כסף אלא אצל גאולת עצמו. ואיכא למימר דלא קאי אלא אגאולת עצמו דסמיך ליה בסיפא דקרא. ולא אגאולת קרובים דכתיב ברישא דקרא. כי היכי דאמרינן כיו"ב בשדה אחוזה. הן אמת דלפי מאי דדרשינן בספרא (שם פרק ח') או השיגה ידו יד עצמו. ונגאל ביד כל אדם עיי"ש. והכי נמי אמרינן (פ"ק דקידושין ט"ו ע"ב) או השיגה ידו. זה גאולת עצמו. ונגאל. זו גאולת אחרים עיי"ש. וא"כ אדרבה דין גרעון כסף אצל גאולת אחרים כתיב. ומינה שמעינן דכ"ש לגאולת קרובים שישנן בדין גרעון כסף. דלא גרעי מאחרים. ואין לומר דאדרבה אפשר דבאחרים הקיל הכתוב יותר מבקרובים. משום שגואלים העבד שהוא איש זר אצלם ואינו ממשפחתם. ולא רמיא עלייהו חיובא כ"כ כמו על קרוביו. דא"כ גם בגאולת עצמו נימא שאינו בדין גרעון כסף. ולא קאי אלא אגאולת אחרים דסמיך לה לחוד וזה ודאי ליתא. ועכצ"ל דגאולת עצמו נפק"ל במכ"ש מגאולת אחרים. וא"כ קרובים נמי שמעינן במכ"ש מאחרים. איברא דאין מזה הכרע דאיכא למימר דאע"ג דמויתורא דקרא דונגאל דרשינן נמי גאולת אחרים. מ"ע כיון דלפום פשטי' דקרא ודאי כולי' קרא בגאולת עצמו מיירי. ונגאל ע"י עצמו קאמר קרא. אית לן למימר דקרא דוחשב עם קנהו וגו'. דהיינו דין גרעון כסף. לא קאי אלא על גאולת עצמו דמפורש בקרא בהדיא וסמיך ליה. ולא על גאולת אחרים דלא נפקא אלא מדרשא. וכההיא דאמרינן בב"מ (צ"ה ע"א) כי כתיב אם בעליו עמו לא ישלם אשואל ואש"ש. אהנך חיובי דכתיב בהו בהדיא הוא דמיכתב עיי"ש. וכיו"ב פירש"י ותוס' בכמה דוכתי. וא"כ אין לנו גרעון כסף אפי' בגאולת קרובים של נמכר לנכרי. ובאמת לא אשכחן בשום דוכתא דין גרעון כסף אפי' בעבד עברי הנמכר לנכרי בהדיא אלא בגאולת עצמו. ולא בגאולת קרובים. וגם הרמב"ם ז"ל (פ"ב מהלכות עבדים ה"ח) והסמ"ג (עשין פ"ג) לא הביאו דין גרעון כסף בעבד עברי הנמכר לנכרי אלא בגאולת עצמו. ולא בגאולת הקרובים עיי"ש. ומעתה לפ"ז אם איתא דגבי שדה אחוזה מחלקינן לענין גרעון כסף בין גאולת מוכר עצמו לגאולת הקרובים. גם בגאולת עבד עברי הנמכר לנכרי יש לחלק כן כמו שנתבאר. וא"כ מסוגיא דפ"ק דקידושין שם אין שום הכרע לזה לומר דבשדה אחוזה יש דין גרעון כסף גם בגאולת הקרובים. מדלא מוקי ריבוי דיגאלנו לענין זה בשדה אחוזה ובתי החצרים. כיון דגם בנמכר לנכרי גופי' דכתיב גבי' קרא דיגאלנו. לא שמענו דין גרעון כסף בגאולת קרובים יותר מבשדה אחוזה ובתי החצרים. ואם בשדה אחוזה ובתי החצרים לא שמענו דין גרעון כסף אלא בגאולת המוכר עצמו דסמיך ליה. ולא בגאולת הקרובים דכתיבא לעיל מיניה. הכי נמי בעבד עברי הנמכר לנכרי מהאי טעמא גופא לא שמעינן גרעון כסף אלא בגאולת עצמו. ולא בגאולת קרובים דלעיל מיני'. ושפיר פריך שדה אחוזה ובתי חצרים בהדיא כתיב. דכל מאי דכתיב בענין זה בעבד עברי הנמכר לנכרי דכתיבי בי' הנך קראי דיגאלנו. כתיב נמי בבתי החצרים ושדה אחוזה גופא. ומאי דלא כתיב בהו. התם נמי לא כתיב: 
<b>ונראה </b>לכאורה להביא ראיה דשדה אחוזה בגאולת קרובים אינה יוצאת בגרעון כסף מההיא דתניא (פ"ק דקידושין ט"ו ע"ב) ואם לא יגאל באלה רבי אומר באלה הוא נגאל (פירש"י בקרובים. דכתיב לעיל מיני' או דודו וגו') ואינו נגאל בשש. שיכול והלא דין הוא ומה מי שאינו נגאל באלה (נמכר לישראל. דלא כתיב בי' גאולת קרובים) נגאל בשש זה שנגאל באלה (נמכר לנכרי) אינו דין שנגאל בשש. ת"ל באלה. באלה הוא נגאל ואינו נגאל בשש. וכתבו בתוס' (שם ד"ה ומה) וז"ל וא"ת שדה אחוזה תוכיח שנגאלת באלה ואינה נגאלת בשש. אף אני אביא נמכר לנכרי. דהכי נמי לקמן (כ' ע"ב) עביד הוכחה מעבד לשדה ומשדה לעבד. וי"ל דאיכא למיפרך מה לשדה שכן אינה יוצאת במיתת האדון. להכי אינה יוצאת בשש. תאמר בנמכר לנכרי שיוצאת במיתת האדון על כן דין הוא שיצא בשש עכ"ל עיי"ש. וכבר עמד הרב ע"י שם על תירוצם דאכתי איכא למימר נרצע יוכיח שיוצא במיתת האדון ואינו יוצא בשש. ותירץ דעל זה איכא למיפרך מה לנרצע שכן אינו יוצא בגרעון כסף. אלא שחזר והקשה דשדה אחוזה תוכיח שיוצאת בגרעון כסף ואינה יוצאת בשש. ומסיק דאיכא למיפרך מה לשדה אחוזה שכן הורע כחו שלא לגאול מיד. והשתא ליכא תו למיפרך מידי עיי"ש בדבריו. ודבריו תמוהים אצלי דאכתי איכא למיפרך בית בערי החצרים יוכיח שיפה כחו ליגאל מיד ויוצא בגרעון כסף ואינו יוצא בשש. וא"כ קושית התוס' במקומה עומדת. אבל נראה דיש מקום להכריח מזה דשדה אחוזה אע"פ שיוצאת בגרעון כסף. מ"מ היינו דוקא בגאולת מוכר עצמו. אבל גאולת קרובים אינה בגרעון כסף. וכן בתי ערי החצרים. שהקישן הכתוב לשדה אחוזה מדכתיב על שדה הארץ יחשב. משא"כ נמכר לנכרי דאפי' בגאולת קרובים יוצא בגרעון כסף. ולפ"ז ניחא שפיר קושית התוס'. דהא איכא למיפרך מה לשדה אחוזה שכן אינה יוצאת בגרעון כסף בגאולת קרובים. תאמר בעבד עברי הנמכר לנכרי שיוצא בגרעון כסף אפי' בגאולת קרובים. הילכך דין הוא שיהא נגאל אף בשש: 
<b>אלא </b>שראיתי בתוס' הרא"ש ז"ל (בקידושין שם) שעמד ג"כ על קושית התוס' שם. וכתב לתרץ וז"ל וי"ל דלא אמרינן הוכחה משדה לאיש. ונראה לי דמה לשדה אחוזה דאינה נגאלת אלא ע"י. ולא בשאר קרובים עכ"ל עיי"ש. והדבר מבואר שיש שם השמטת מלה אחת בדפוס או בהעתקה. וצ"ל דאינה נגאלת אלא ע"י אחיו ולא בשאר קרובים. ועכ"פ כיון דלהרא"ש ז"ל בלא"ה ניחא קושית התוס'. ממילא נתרועע היסוד ונפל הבנין. ואין שום ראיה משם לחלק בין גאולת המוכר לגאולת קרוביו לענין גרעון כסף. אלא דעיקר דברי הרא"ש ז"ל בזה תמוהים מאוד אצלי. דאע"ג דמאי דלא ניחא ליה בתירוץ התוס'. אפשר לומר דהיינו מטעם שביארנו. מ"מ תירוצו תמוה ביותר. דמש"כ בתירוצו הראשון דלא אמרינן הוכחה משדה לאיש. כבר הרגישו התוס' שיש מקום לכאורה לומר כן. אלא שדחו סברא זו. וכתבו מיד בקושייתם וז"ל דהכי נמי לקמן עביד הוכחה מעבד לשדה ומשדה לעבד עכ"ל. וכוונתם בזה לההיא דאמרינן שם (לקמן כ' ע"ב). בעא מיני' ר"ה בר חיננא מר"ש עבד עברי הנמכר לנכרי נגאל לחצאין או אינו נגאל לחצאין. גאולתו גאולתו משדה אחוזה גמר. מה שדה אחוזה אינו נגאל לחצאין אף האי נמי וכו'. וכתבו בתוס' (שם ד"ה גאולתו) וז"ל נראה לר"ת דלאו גז"ש גמורה היא אלא גלוי מילתא בעלמא היא וכו' עכ"ל עיי"ש. וכן כתב שם בתוס' הרא"ש ז"ל עיי"ש. הרי דאפי' תחילת דינא עבדינן הוכחה משדה אחוזה לעבד. וכ"ש יוכיח. ועי' מש"כ הרש"א ז"ל לעיל שם (ט"ו ע"ב) על דברי התוס' (ד"ה אמר קרא) עיי"ש. עוד אמרינן לקמן (כ"א ע"א) א"ל מר זוטרא ברי' דר"מ לרבינא איכא למיפרך מה להצד השוה שבהן (מוכר בית בערי חומה ומוכר שדה אחוזה) שכן הורע כחם ליגאל בשנה שנייה. תאמר במקדיש שיפה כחו וכו'. א"ל רבינא משום דאיכא למימר עבד הנמכר לנכרי יוכיח שיפה כחו ליגאל בשנה שנייה ואין לוה וגואל וכו' עיי"ש. הרי דעביד יוכיח מעבד לשדה. וא"כ דברי הרא"ש ז"ל שכתב בפשיטות דלא עבדינן הוכחה משדה לאיש. הם תמוהים מאוד. דבסוגיא דגמרא מבואר בהדיא איפכא. וגם מש"כ בתירוצו השני לחלק בין גאולת קרובים של שדה אחוזה לגאולת קרובים של עבד עברי הנמכר לנכרי. דשדה אחוזה אינה נגאלת אלא ע"י אחיו. משא"כ בעבד עברי הנמכר לנכרי שנגאל בכל קרוביו. דבריו מרפסין איגרא. ונפלאתי מאוד מהיכא אתיא לי' לומר כן. דאע"ג דבשדה אחוזה כתיב ובא גואלו הקרוב אליו וגאל את ממכר אחיו. מ"מ הדבר פשוט דגם כל שאר קרוביו בכלל. ואחיו לאו דוקא אלא כל הקרובים קראן הכתוב אחיו. כמבואר ברישא דההוא קרא. דסתמא כתיב ובא גואלו הקרוב אליו וגו'. דמשמע ודאי קרוב כל דהוא. ובהדיא אמרינן בספרא (בהר. פרק ה') ובא גואלו הקרוב אליו מלמד שהקרוב קרוב קודם עיי"ש. והכי נמי אמרינן בפ"ק דקידושין (כ"א ע"א) דדין גאולת שדה אחוזה בזה כגאולת עבד עברי הנמכר לנכרי שהקרוב קרוב קודם עיי"ש. ואולי אפשר לומר דס"ל להרא"ש ז"ל דודאי אחיו דוקא הוא. אלא דמ"מ ודאי לא קא ממעט אלא הקרובים שמאחיו ואילך הרחוקים יותר. משא"כ בניו דודאי הו"ל קרובים אליו טפי מאחיו. שפיר יכולים לגאול כמו אחיו. ולא מרבינן מקרא שהקרוב קרוב קודם בגאולת שדה אחוזה. אלא לענין שבנו קודם לאחיו. אבל שאר קרובים ודאי לאו בני גאולה נינהו. וקצת יש להוכיח כן מדגבי עבד הנמכר לנכרי איצטריך למיכתב משאר בשרו ממשפחתו משמע דבשדה אחוזה אחיו דוקא הוא. אבל אין זה נכון כלל. ובהדיא מבואר איפכא בתוספתא (פ"ה דערכין) עיי"ש. ודברי הרא"ש ז"ל בזה נפלאים בעיני: 
<b>ומעתה </b>א"כ מוכח שפיר כמו שהוכחנו משם דבגאולת קרובים אין שדה אחוזה יוצאת בגרעון כסף. דעפ"ז ניחא שפיר דליכא למימר שדה אחוזה תוכיח. משום דאיכא למיפרך מה לשדה אחוזה שכן אינה יוצאת בגרעון כסף בגאולת קרובים. להכי דין הוא שאינה נגאלת בשש. תאמר בעבד עברי הנמכר לנכרי דאפילו בגאולת קרובים יוצא בגרעון כסף הילכך נגאל נמי בשש. אלא דבאמת לאו ראיה היא לפי מה שכבר ביארנו לעיל שאין לנו בעבד עברי הנמכר לנכרי ראי' מוכחת מקרא שיהא נגאל ע"י קרובים בגרעון כסף יותר מבגאולת שדה אחוזה. ואם בשדה אחוזה נחלק בין גאולת המוכר עצמו לגאולת קרוביו לענין גרעון כסף. גם בגאולת עבד עברי הנמכר לנכרי יש לחלק כן. וכמו שנתבאר לעיל. וא"כ אין מקום כלל לפירכא זו. ושפיר י"ל שדה אחוזה תוכיח. ולא מיתרצא בהכי קושית התוס'. ובלא"ה נראה דיש מקום לקיים גם תירוצו של הרב ע"י דאיכא למיפרך מה לשדה אחוזה שכן הורע כחו שלא לגאול מיד. ואי משום דע"ז איכא למימר בית בערי החצרים יוכיח שיפה כחו לגאול מיד ויוצא בגרעון כסף ואינו יוצא בשש וכמשכ"ל. לזה איכא למימר ע"פ מש"כ הרדב"ז ז"ל ביקר תפארת (פי"ב מהלכות שמיטה ויובל ה"י) וז"ל במשנה (ערכין ל"ג ע"א) בתי החצרים נותנין להם כח יפה שבבתי ערי חומה וכח יפה שבשדות נגאלין מיד וכל י"ב חודש כבתים ויוצאין ביובל ובגרעון כסף כשדות. ונראה שאם גאל בתוך השנה הראשונה אינו מגרע לו מידי כדין בתי ערי חומה וכו' עכ"ל עיי"ש. וכן החליט מדעתו הר"י עייאש ז"ל בלחם יהודה (הלכות שמיטה שם) ולא ראה דברי הרדב"ז ז"ל שם והאריך בזה עיי"ש. והביאו לו ראיה לזה מלישנא דמתניתין שם דקתני נגאלין מיד וכל שנים עשר חדש כבתים. וקשה לענין מאי קתני קצבה דכל י"ב חודש והא נגאלין לעולם כשדות. ולא הו"ל למימר אלא שנגאלין מיד כבתים. אלא ודאי נקט הכי לענין שנגאלין בלא גרעון כסף כל י"ב חודש כבתים. עיי"ש שהסכים לזה (דף ע' ע"ג) שדקדוק יפה הוא. ואמנם לדידי א"כ מדקתני בה בתוספתא (פ"ה דערכין) המוכר בית בבתי חצרים הרי זה גואל מיד גואל והולך לעולם וכו' עיי"ש. מבואר שאין שום חילוק בין תוך י"ב חודש לכל השנים שאח"כ עד היובל. מדלא הזכיר כלל קצבת י"ב חודש ופליגא אמתניתין. ואין זה נראה. ויותר נראה לומר דגם לישנא דמתניתין לאו דוקא הוא. שוב ראיתי מש"כ בזה הרד"פ ז"ל בתוספתא שם עיי"ש שלא הרגיש מלשון התוספתא ואכמ"ל בזה. ומעתה עפ"ז גם על בתי ערי חצרים איכא למיפרך שכן הורע כחו שלא ליגאל בגרעון כסף מיד. משא"כ עבד עברי נמכר לנכרי שנגאל מיד בגרעון כסף. ועל כן דין הוא ג"כ שיצא בשש. וא"כ אין מזה הכרח לומר דשדה אחוזה אינה נגאלת בקרובים בגרעון כסף. ויש עוד מקום לישא וליתן בזה בההיא דהתם בסוגיא דקידושין. אלא שאין להאריך בזה. דעכ"פ אין משם הכרח לזה: 
<b>ונראה </b>להביא ראיה שאין לחלק בין גאולת המוכר עצמו לגאולת קרוביו לענין גרעון כסף מההיא דתנן (פרק בתרא דערכין ל"א ע"א) המוכר בית בבתי ערי חומה הרי זה גואל מיד וגואל כל שנים עשר חודש. הרי זה כמין רבית ואינו רבית עיי"ש. ופירש"י וז"ל הרי זו כמין רבית שכשמחזיר לו מעותיו בתוך שנה ואין זה מנכה לו כלום נמצא שנשתמש בביתו בשכר המתנת מעותיו וכו' עכ"ל עיי"ש. ובגמרא פרכינן עלה והתניא הרי זו רבית גמורה אלא שהתורה התירתה. אמר רבי יוחנן לא קשיא הא רבי יהודה והא רבנן וכו' עיי"ש. וההיא סוגיא איתא נמי בירושלמי (פרק איזהו נשך ה"ב) דאמרינן התם ר"י ור"א ור"ה אמרי מבתי ערי חומה למד רבי יהודה. דתניא שנה האמורה בבתי ערי חומה הרי הן כמין רבית ואינה רבית. תניי חורין תני הרי זו רבית אלא שהתורה התירה. מאן דמר הרי זו כמין רבית ואינה רבית ר"מ. מאן דמר הרי זו רבית אלא שהתורה התירה ר"י וכו' עיי"ש. והך ברייתא דמייתינן התם (בתלמודא דידן ובירושלמי שם) היא בתוספתא (פ"ד דמציעא) דקתני שנה האמורה בבתי ערי תומה הרי זה רבית אלא שהתירתו התורה עיי"ש. ואם איתא דגאולת קרובים בשדה אחוזה אינה בגרעון כסף. אלא חייבין להחזיר להלוקח כל כסף מקנתו ואינו מנכה להם כלום. הדבר קשה טובא מאי דאיפליגו תנאי בזה לענין גאולת בתי ערי חומה. ולא איפליגו בה טפי לענין שדה אחוזה. דפרשת שדה אחוזה מוקדמת בתורה לפרשת בתי ערי חומה. וכיון דגם בגאולת קרובים שבשדה אחוזה אין הלוקח מנכה כלום בשעת גאולתם. שייכא פלוגתייהו בשדה אחוזה כבבתי ערי חומה. ואמאי שבקי תנא דמתני' ותנא דתוספתא הך פלוגתא בשדה אחוזה דפרשה קמייתא. ונקטי פלוגתייהו בבתי ערי חומה דפרשה בתרייתא. אלא ודאי מוכרח מזה דאין חילוק בזה בין גאולת המוכר גופי' לגאולת קרוביו. דזו וזו הן בגרעון כסף. והילכך ודאי לא שייכא פלוגתייהו אלא בבתי ערי חומה ולא בשדה אחוזה. איברא דלפי דעת רש"י ז"ל שמחלק בזה בין בית לשדה. כמש"כ התוס' (שם ד"ה והתניא) אין מזה ראיה. דאיכא למימר דלא פליגי אלא בבית דוקא. אבל בשדה כ"ע מודו. וע"כ לא הוה מצי למינקט פלוגתייהו אלא בבתי ערי חומה. דבשדה אחוזה לא פליגי. אבל לדעת ר"ת ז"ל וסייעתו דאין חילוק בזה בין בית לשדה ודאי קשה. אם לא דנימא דגאולת קרובים נמי היא בגרעון כסף. מיהו נראה דאין מזה הכרע כלל. דכיון דעכ"פ המוכר גופי' יכול לגאול שדה אחוזתו בגרעון כסף בע"כ של הלוקח. א"כ מצדו אין כאן שום חשש רבית כלל. ממילא גם כשנגאל ע"י קרוביו שלא בגרעון כסף. אלא מחזירים ללוקח כל כסף מקנתו בלא שום נכיון. ג"כ אין בזה שום צד רבית כלל. דהו"ל רבית שלא באה מלוה למלוה דקיי"ל דשרי. כדאמרינן פרק איזהו נשך (ס"ט ע"ב) עיי"ש. ודוקא במוכר בית בבתי ערי חומה. דגם המוכר גופי' אינו גואל בגרעון כסף. ובדידי' גופי' שהוא הלוה שפיר יש מקום לצד רבית. משא"כ בשדה אחוזה דבגאולת המוכר ליכא שום צד רבית. ובגאולת קרוב אע"פ שמחזיר כל כסף מקנתו ג"כ ליכא תורת רבית. וזה פשוט: 
<b>אבל </b>נראה ראיה ברורה ומוכרחת מדתנן (סוף ערכין ל"ג ע"א) בתי החצרים נותנין להם כח יפה שבבתי ערי חומה וכח יפה שבשדות וכו'. ויוצאין ביובל ובגרעון כסף כשדות עיי"ש. והכי נמי תניא בברייתא שם בגמרא על שדה הארץ יחשב הקישו הכתוב לשדה אחוזה. מה שדה אחוזה יוצא ביובל ובגרעון כסף. אף בתי החצרים יוצאין ביובל ובגרעון כסף וכו'. וכן הוא בספרא (בהר פ"ו) ובתוספתא (סוף ערכין) עיי"ש. ואם איתא דבשדה אחוזה גאולת קרובים אינה בגרעון כסף אלא חייבין להחזיר ללוקח כל כספו ששלם להמוכר. היכי קתני דיוצא ביובל ובגרעון כסף. דמשמע דלית ליה יציאה אחרת זולת ביובל ובגרעון כסף קודם ליובל. והא איכא יציאה קודם ליובל נמי שלא בגרעון כסף. דהיינו ע"י גאולת קרובים. גם קשה אמאי לא קחשיב נמי במתניתין ובברייתא שם בכח יפה שבשדות שנגאל בקרובים. דהא בתי ערי חומה מסקינן (פ"ק דקידושין כ"א ע"א) שאין נגאלין בקרובים עיי"ש. וכן פסק הרמב"ם ז"ל (פי"ב מהלכות שמיטה ויובל ה"ב) עיי"ש. ובמש"כ הלח"מ (פ"ב ה"ז מהלכות עבדים). וא"כ ודאי הו"ל למיחשבה בין הכח יפה שבשדות דליכא למימר דהו"ל בכלל מאי דקתני יוצאין בגרעון כסף דמשמע אף ע"י קרובים. משום דסתמא קתני דאף ע"י קרובים במשמע. דזה ליתא. דהתינח אם גאולת קרובים נמי היא בגרעון כסף. אבל אם איתא דגאולת קרובים היא שלא בגרעון כסף. א"כ אין גאולת קרובים בכלל יציאה זו. אלא ודאי ע"כ מוכרח מזה דגם גאולת קרובים היא בגרעון כסף כגאולת המוכר עצמו. ואין יציאה אחרת קודם היובל בשדה אחוזה אלא בגרעון כסף. ושפיר פסיק ותני יוצאין בגרעון כסף. שנכללו בזה בין גאולת המוכר עצמו בין גאולת קרוביו. ואפילו לדעת החנוך (מצוה שמ"א) ורבינו הלל ז"ל שהביא הרא"ם (פ' בהר) דס"ל דלמסקנא דסוגיא דקידושין שם בתי ערי חומה נגאלין לקרובים עיי"ש. מ"מ אכתי קשה אמאי לא מותיב התם מהך מתניתין וברייתא דערכין שם לרב ששת דקאמר התם דאין נגאלין לקרובים. ואמאי לא פשיט מהתם איבעיא זו עיי"ש. אלא ודאי מוכרח מזה דאין חילוק בזה בין גאולת המוכר לגאולת קרובים. דתרוייהו ישנן בגרעון כסף והו"ל בכלל יוצאין בגרעון כסף דקתני. וליכא למיפשט מהתם מידי: <b>וכן </b>נראה מוכרח מדברי הרמב"ם ז"ל (פי"א מהלכות שמיטה ויובל) ע"פ מאי דקשה טובא לכאורה מה שהשמיט הרמב"ם ז"ל מה שדרשו בספרא (בהר פ"ה) ואם לא מצאה ידו מה ת"ל וכו' אם אינו ענין לבעל השדה תנהו לגואל שיגאל כסדר הזה אם לא מצאה ידו שלא ילוה ויגאל. די השיב לו ואינו גואל חציים עיי"ש. והרמב"ם ז"ל (שם הלכה י"ח) סתם וכתב ואם רצו קרוביו לגאול גואלים שנאמר ובא גואלו הקרוב אליו עיי"ש. ואמאי השמיט ולא הביא דין המפורש בברייתא שם באין חולק דגם הקרוב אינו לוה וגואל ולא גואל לחצאין. ועכצ"ל דהרמב"ם ז"ל סמך בזה על סדר הגאולה שכתב שם לעיל מיני' בגאולת המוכר עצמו. שכתב שם גם דין זה. ועל זה הוא שסיים וכתב שאם רצו קרוביו לגאול גואלים. שפשוטו כמשמעו ודאי דהיינו כסדר גאולת המוכר עצמו דלעיל מיני'. וא"כ ממילא מבואר דודאי גם גרעון כסף שכתב שם לעיל מיני' בגאולת המוכר עצמו. איתי' ג"כ בגאולת הקרוב כבגאולת המוכר גופי'. וזו היא ג"כ דעת רבינו הגאון ז"ל כאן. שכולל בפרשה זו גאולת המוכר עצמו וגאולת הקרובים יחד וקראן <b>גאולת ממכר נשפר. </b>והיינו יציאת גרעון כסף קודם היובל. וכמו שביארנו. שגם גאולת הקרובים היא בגרעון כסף כמו גאולת המוכר עצמו: 
<b>וראיתי </b>להחזקוני (פ' בהר) על קרא דובא גואלו הקרוב אליו וגאל את ממכר אחיו. שכתב וז"ל וגאל את ממכר אחיו מיד. אבל במוכר הוא אומר וחשב את שני ממכרו לפי שסתם מוכר אינו יכול לפדות עד זמן מרובה עכ"ל עיי"ש. ומבואר שכוונתו בזה לתרץ אמאי לא כתיב דין גרעון כסף אלא גבי גאולת המוכר עצמו ולא בגאולת הקרוב דבריש הפרשה. ועל זה תי' דגואל אורחא דמילתא שגואל מיד. ולא שכיח בי' גרעון כסף. אלא במוכר עצמו שמוכר מתוך דחקו. כדכתיב כי ימוך אחיך ומכר וגו'. ומסתמא אינו יכול לפדות עד אחר זמן מרובה כשתשיג ידו כדי גאולתו. ולהכי בדידי'. הוא דכתב קרא דין גרעון כסף. שלא דיבר הכתוב אלא בהווה. ומבואר מזה דס"ל ג"כ דודאי גם הקרובים ישנם בדין גרעון כסף כהמוכר עצמו. אלא משום דאורחא דמילתא שהם גואלין מיד דלא שייך בה גרעון כסף. להכי לא כתב בהו קרא בהדיא דין זה. אבל ודאי כשלא גאלו מיד. גם הם ישנן בדין גרעון כסף. הן אמת דעיקר דברי החזקוני תמוהים לכאורה טובא דאיך אפשר לגאול מיד. הא משנה ערוכה היא (ריש פ"ט דערכין) דהמוכר שדה אחוזה בשעה שהיובל נוהג אינו מותר לגאול פחות משתי שנים. ואמרינן בגמ' שם דבין מוכר ובין לוקח קיימי בעשה על גאולת שדה אחוזה קודם שתי שנים מזמן המכירה עיי"ש. וא"כ גם הקרובים א"א להם שיגאלו קודם שעברו שתי שנים מזמן המכירה. ושפיר שייך גם בהם גרעון כסף של שתי שנים אלו מיהת. איברא שיש מקום לומר דהך איסורא שלא לגאול שדה אחוזה בתוך שתי שנים למכירה היינו דוקא למוכר גופי'. דבמוכר גופי' הוא דכתיב קרא במספר שני תבואות ימכר לך. אבל הקרובים גואלין אפי' מיד. וכבר ראיתי להר"ש הלוי אלקבץ ז"ל (בפי' על רות) שכתב כן. והוכיח כן מגאולת בועז. אלא שכתב שלא מצא סמך לזה בשום דוכתא עיי"ש. והובא ג"כ באגרת שמואל לר"ש אוזידו ז"ל עיי"ש. והר"ש הלוי ז"ל שם הביא ראיה לדעתו מדברי החזקוני שהבאתי. אלא דבעיקר הדבר אע"פ שיש מקום לומר כן לענין האיסור של הגואל דנפק"ל מקרא דבמספר שני תבואות ימכר לך. דלא קאי אלא על המוכר. אבל באיסור עשה דלוקח. דנפק"ל מדכתיב במספר שנים אחר היובל תקנה. ודאי אין מקום לחלק בין גאולת המוכר לגאולת קרוביו. כיון שהקפיד הכתוב שלא תהא קנייתו בפחות משתי שנים. ומה לי גאולת המוכר לגאולת קרוביו סוף סוף לדידי' אזהר קרא שתהא קנייתו לא פחות מלשתי שנים. וא"כ עדיין דברי החזקונים תמוהים. וגם דברי הר"ש הלוי ז"ל תמוהים בזה. מיהו לפמשכ"ל במנין הלאוין (ל"ת רנ"ה) אתי שפיר עיי"ש היטב מה שביארנו בארוכה דלדעת כמה ראשונים ז"ל בלוקח ליכא בזה עשה. ולא מתסר אלא משום איסורא דמוכר עיי"ש. וא"כ בקרובים כיון דלדעת החזקוני ליכא בדידהו איסורא בהכי ממילא גם הלוקח לא קעביד שום איסורא בהכי. אלא דמ"מ מש"כ החזקוני דבמוכר להכי כתיב בי' דין גרעון כסף משום דסתם מוכר אינו יכול לפדות עד זמן מרובה. דבריו תמוהים דהרי בלא"ה המוכר כיון דאסור לגאול עד אחר שתי שנים וקאי עלה בעשה. תיפוק לי' דלעולם שייך בי' דין גרעון כסף משום הנך שתי שנים שאפי' יכול לפדות אינו רשאי. ואכמ"ל בזה יותר. ועכ"פ גם מדברי החזקוני מתבאר דפשיטא ליה שאין חילוק בין גאולת המוכר לגאולת קרוביו לענין דין גרעון כסף כדעת רבינו הגאון ז"ל כאן: 
@00פרשה מא. 
<b>נמכר לגוי בפדיון יכופר. </b>כתיב (פ' בהר) וכי תשיג יד גר ותושב עמך ומך אחיך עמו ונמכר לגר תושב עמך וגו' אחרי נמכר גאולה תהיה לו אחד מאחיו יגאלנו וגו'. וזאת היא <b>פרשת גר ותושב. </b>שמנו הבה"ג וסייעתו ז"ל במנין הפרשיות שלהם. וגאולה זו לכ"ע חובה. כמבואר פ"ק דקדושין (כ"א ע"ב) עיי"ש. ומנאה רבינו הגאון ז"ל גם באזהרותיו שע"פ עשה"ד (דבור לא יהיה לך) וכתב שם וז"ל <b>ונלאה רעך ונמכר למו גאולה תהיה לו. </b>ובדברי הבה"ג וסייעתו ז"ל יש לתמוה טובא לכאורה. שמנו במנין הפרשיות שלהם <b>נמכר לגוי. </b>מלבד מה שמנו ג"כ <b>פרשת גר ותושב. </b>ולכאורה היינו הך. אמנם נראה דכוונתם בפרשת נמכר לגוי למנות רק משפט יציאת עבד עברי הנמכר לגוי לענין לצאת בשש וביובל ושאר דיניו כדין הנמכר לישראל. שדיניהם בזה שוה. ולכן כללוה הבה"ג ובאזהרות הר"י אלברגלוני ז"ל יחד עם <b>פרשת עבד עברי ומוכר עצמו ומכרוהו ב"ד לישראל </b>עיי"ש בדבריהם. ואע"ג דלדעת הרמב"ם ז"ל (פ"ב מהלכות עבדים) נמכר לנכרי אינו יוצא בשש עיי"ש. מ"מ אין זה מוכרח. כמתבאר בסוגיא דפ"ק דקידושין (ט"ו ע"ב) עיי"ש ובמש"כ בכ"מ (שם הלכה ו'). וא"כ נראה דדעת הבה"ג וסייעתו ז"ל אינה כן. אבל <b>בפרשת גר ותושב </b>שמנו אין כוונתם אלא למנות מצות גאולת קרוביו ושל כל ישראל אם לא גאלוהו הקרובים או שלא היה ביניהם מי שיוכל לגאול. דאז המצוה בכל ישראל. כמבואר בספרא (פ' בהר פ"ח) עיי"ש. וכ"כ הרמב"ם ז"ל (שם הלכה ז') עיי"ש ובמש"כ בכ"מ שם. ואין מצוה זו אלא בנמכר לגוי בלבד. ולזאת מנאוה הבה"ג וסייעתו ז"ל מצוה בפ"ע. איברא דאין זה מספיק לדברי הר"א הזקן ז"ל באזהרותיו. שמנה נמכר לגוי פרשה מיוחדת בפ"ע. ואעפ"כ מנה ג"כ פרשת גר ותושב. ומיהו יתכן לומר דבפרשת נמכר לגוי אין כוונתו אלא למנות הלאו דלא ירדנו בפרך לעיניך האמור בנמכר לנכרי וכמשכ"ל (לאוין רע"ג) עיי"ש. יאע"ג דמש"כ שם כן גם בכוונת הבה"ג. לא נהירא לי עכשיו. משום דא"כ לא היה לו להבה"ג לכוללה יחד עם הנמכר לישראל בפרשה אחת. אם לא דנימא דבאמת כוונת הבה"ג למנותה פרשה בפ"ע. אבל לא משמע הכי מלשון הבה"ג ז"ל שם. וכן הוא ג"כ לשון הר"י אלברגלוני ז"ל באזהרותיו. מ"מ באזהרות הר"א הזקן ז"ל ודאי יתכן שפיר לומר כן. ואזיל לשיטתי'. שהיא ג"כ שיטת הבה"ג. דכל מצוה שיש בה ל"ת ועשה הם מונים את שניהם. וכ"ש כאן שאין שניהם בענין אחד ממש כמבואר. ומה שלא מנה רבינו הגאון ז"ל ל"ת דלא ירדנו בפרך לעיניך. כבר ביארנו בדברינו לעיל (במנין הלאוין שם) עיי"ש: 
<b>ואמנם </b>דברי הבה"ג וסייעתו ז"ל ודאי תמוהים מאוד לפ"ז מה שלא מנו לאו דלא ירדנו בפרך לעיניך. ולפי הנראה מדברי הרשב"ץ ז"ל (בזה"ר עשין סי' נ"ט) הבין בכוונת הבה"ג דמה שמנה פרשת גר ותושב כוונתו בזה ללאו דלא ירדנו בפרך לעיניך האמור באותה פרשה עיי"ש. אלא דלפ"ז צ"ע מה שהכניס הבה"ג מצות עשה דגאולת נמכר לנכרי בכלל פרשת נמכר לישראל שאין בו מצות גאולה כלל. ואין בו אלא דין גאולה כשבאו לגאלו. ומיהו בלא"ה עמדנו כבר לעיל (במנין הלאוין שם) לתמוה על הרמב"ם ז"ל וסייעתו שלא מנו מצות עשה זו דגאולת הנמכר לנכרי עיי"ש מה שביארנו בזה. וביותר יש לתמוה על הרשב"ץ ז"ל שם דהוא גופי' הביא שם מצות עשה זו. וגם הביא סוגיא דפ"ק דקידושין שם דמבואר שם דגאולה זו לכ"ע חובה. וכתב שם לפרש עפ"ז כוונת הר"ש בן גבירול ז"ל באזהרות שם והבה"ג שכוונתם למנות עשה זו עיי"ש בדבריו. ואע"פ כן הוא גופי' לא מנה עשה זו במנין המצות שלו. וגם על הרמב"ם ז"ל תמוה ביותר דהוא גופי' בחבורו הגדול (פ"א מהלכות עבדים ה"ד) הביא מצוה זו להלכה. ולקמן (שם פ"ב ה"ז) הוסיף וכתב דב"ד כופין את קרוביו לפדותו ואם אין ידם משגת מצוה על כל ישראל לפדותו עיי"ש. ואעפ"כ לא מנאה במנין העשין שלו. הן אמת שגם בחבורו הגדול לא כתב בפירוש שאם לא פדאוהו עוברין בעשה. וגם לא כתב בהדיא דאיכא מצות עשה לפדותו ולא כתב אלא דמצוה לפדותו שלא יטמע בין עובדי ע"ז עיי"ש. וגם במש"כ שכופין את קרוביו לפדותו כתב טעם זה עיי"ש. ומשמע מזה לכאורה דמצות עשה לית בה. אלא מצוה מדבריהם בעלמא כדי שלא יטמע ביניהם. דאם לא כן למה לו טעם זה. ותיפוק ליה דעל קיום כל העשין שבתורה כופין ומכין אותו עד שיקיים או עד שתצא נפשו. ואע"ג דגם בגמרא (פ"ק דקידושין כ' ע"ב. וריש פרק בתרא דערכין) אמרו ג"כ הך טעמא דלא ליטמע ביניהם עיי"ש. מ"מ לא אמרינן התם הכי אלא בדרך פירכא לענין דלא נילף מעיקר מצות גאולה. לומר שאין להחמיר בפדיונו שאם נמכר במנה והשביח ועמד על מאתים שמחשבין לו מאתים עיי"ש. אבל ודאי לעיקר מצות פדיונו איכא למימר שאין צריך שום טעם. דהא מצות עשה דאורייתא יש בה: 
<b>איברא </b>דלכאורה משמע דלית בה מצות עשה דאורייתא. מדתניא התם בברייתא תנא דבי רבי ישמעאל הואיל והלך זה ונעשה כומר לע"ז אימא לידחי אבן אחר הנופל. ת"ל אחרי נמכר גאולה תהיה לו עיי"ש. ומשמע מזה לכאורה דלא אתי הך קרא אלא לומר שיוצא בפדיון. דלא נימא הואיל ועשה שלא כהוגן אינו יוצא בפדיון. וכן פירש"י (בערכין שם) ד"ה אדחה אבן עיי"ש. וכן מתבאר מדבריו בקידושין (שם כ' ע"ב) עיי"ש. וא"כ ההוא קרא לא בא אלא לשלילה שיוצא בפדיון בע"כ של הנכרי הלוקח כמו הנמכר לישראל. אבל מצות עשה לא שמענו. אמנם זה אינו דהרי בהדיא אמרינן (פ"ק דקידושין כ"א ע"ב) דקרא דבכל גאולה תתנו לכ"ע אתי לקבעה חובה לגאולת נמכר לנכרי עיי"ש. הרי דהו"ל מצות עשה מדאורייתא וחובה היא לפדותו. וכ"כ הרמב"ם ז"ל גופי' (פ"א מהלכות עבדים שם). וז"ל מצוה לפדותו ולא יטמע בהם שנאמר אחרי נמכר גאולה תהיה לו עכ"ל. הרי דס"ל דמהך קרא שמענו מצוה לפדותו וא"כ הו"ל מ"ע דאורייתא. וע"כ הך טעמא לא כתב אלא כטעמא דקרא. מיהו נראה דמדבריו שם אין הכרע. דהרי בלא"ה קשה לכאורה מה שמביא הרמב"ם דמצוה לפדותו מקרא דאחרי נמכר גאולה תהיה לו. והא בסוגיא דפ"ק דקידושין לא ילפינן לקובעה חובה אלא מריבויא דקרא דבכל גאולה תתנו. ועכצ"ל דמקרא דאחרי נמכר גאולה תהיה לו ליכא למשמע אלא שדינו לצאת בפדיון ולא לקובעה חובה. והיינו מטעם שביארנו. וא"כ היכי מייתי הרמב"ם ז"ל מצוה מהך קרא. ועכצ"ל שאין כוונת הרמב"ם שם אלא לומר דמדכתיב אחרי נמכר גאולה תהיה לו שמענו שדינו לצאת בפדיון בע"כ של לוקח. וממילא אית לן למימר דמצוה איכא לפדותו משום שלא יטמע ביניהם. ולעולם אימא לך דאין מצוה זו אלא מדבריהם בעלמא. ואין בה מ"ע דאורייתא לדעתו: 
<b>אלא </b>דעכ"פ הדבר תמוה דהא להדיא מבואר בסוגיא דפ"ק דקידושין שם דהכתוב קבעה חובה לפדותו מן הנכרי. וראיתי להרב המבי"ט ז"ל בקרית ספר (פ"ב מהלכות עבדים) שכשהביא דברי הרמב"ם ז"ל שם שכתב שכופין את קרוביו לפדותו. כתב המבי"ט שם הטעם מדכתיב אחד מאחיו יגאלנו עיי"ש. והשמיט טעמו של הרמב"ם ז"ל כדי שלא יטמע בין העכו"ם. ולפי הנראה היינו משום שהוקשה לו כדאקשינן שאין צריך לטעם זה. דבלא"ה תיפוק ליה משום שכופין על קיום כל מצות עשה שבתורה. אלא דמ"מ הרי הרמב"ם ז"ל לא כתב כן. וגם עיקר דברי הרב המבי"ט תמוהים בזה. דהא בסוגיא דפ"ק דקידושין שם מבואר דמהך קרא דאחד מאחיו יגאלנו ליכא למשמע לקבעה חובה. אלא מריבויא דבכל גאולה תתנו. וע"כ דההוא קרא דאחד מאחיו יגאלנו לא אייתר להכי. דלמילתא אחריתא איצטריך. ואין להאריך בזה. ועכ"פ ודאי דברי הרמב"ם ז"ל צ"ע בזה. ואע"ג דלדעת רבינו הלל ז"ל בפי' לספרא שהביא הרא"ם ז"ל (פ' בהר) למסקנא לא מרבינן מריבויא דקרא דבכל גאולה תתנו אלא עבד עברי הנמכר לישראל לגאולת קרובים עיי"ש בדבריו. וא"כ לפ"ז למסקנא דסוגיא דקידושין שם לית לן ריבויא לנמכר לנכרי לקבוע גאולתו חובה. מ"מ כבר ביאר הרב לח"מ (פ"ב מה' עבדים ה"ז) דע"כ זה לא יתכן לדעת הרמב"ם ז"ל עיי"ש שדבריו מוכרחים. וא"כ קשה טובא. ואולי אפשר לומר דס"ל להרמב"ם ז"ל דגם בעלמא אין כופין על קיום מצות עשה אלא דוקא בעשין המפורשות בתורה. וכדמשמע מדתניא בברייתא (פ' הכותב פ"ו ע"א) במצות עשה כגון שאומרין לו עשה סוכה ואינו עושה. לולב ואינו עושה מכין אותו עד שתצא נפשו עיי"ש. ובחולין (פרק הזרוע קל"ב ע"ב) נקט נמי ציצית בהך ברייתא עיי"ש. ומדלא נקט בהך ברייתא אלא אלו. משמע דדוקא דומיא דהנך שהן מצות המפורשות בהדיא בקרא. אבל על מצוה שאינה מפורשת בהדיא בקרא ולא נפקא אלא מדרשא לא אמרינן הכי. וכיו"ב כתב הרא"ש (ריש פ"ב דביצה) בשם הר"ב העיטור דמאי דאמרינן דהני נשי דאכלי ושתו בזמן תוס' יוה"כ לא מחינן בהו. היינו משום דתוספת יוה"כ אע"ג דמדאורייתא הוא לא נפק"ל אלא מדרשא. אבל מאי דכתיב בקרא בהדיא מחינן בהו ועונשין להו עד דפרשי עיי"ש. וכ"כ הר"ן ז"ל ושאר ראשונים שם עיי"ש. וא"כ הכא נמי כיון דלא נפק"ל מצות גאולת הנמכר לנכרי אלא מריבויא דקרא דבכל גאולה תתנו. אי לאו טעמא דכדי שלא יטמע בין העכו"ם לא היה הדין נותן לכוף אותן על כך. ועפ"ז ממילא מבואר ג"כ טעמן של הרמב"ם וסייעתו שלא מנו עשה זו במנין העשין. והיינו משום דלטעמייהו אזלי שכבר השריש הרמב"ם ז"ל בשרשיו (שורש שני) שכל מה שאינו מפורש בקרא ולא נפק"ל אלא מדרשא אין זה אלא כמצוה דדבריהם שאינו נמנה במנין המצות אם לא אשכחן בדברי רז"ל שאמרו שהוא מדאורייתא עיי"ש. וא"כ הכא נמי כיון דלא נפק"ל אלא מדרשא. ולא אשכחן בהדיא בדברי רז"ל שיאמרו בשום דוכתא שהוא מדאורייתא. אע"ג דודאי דרשא גמורה היא. כמבואר פ"ק דקידושין שם. מ"מ אינה נמנית במנין העשין: 
<b>ואמנם </b>להבה"ג וסייעתו דלית להו שורש זה של הרמב"ם. וכן להרמב"ן שהשיג עליו ודחה שורש זה בשתי ידים. ומ"מ גם הוא לא מנה עשה זו דגאולת נמכר לנכרי. ודאי קשה טובא. ואולי יתכן לומר דס"ל כדעת רבינו הלל ז"ל שהבאתי לעיל דס"ל דלמסקנא בסוגי' דפ"ק דקידושין לא מפקינן ברייתא מפשטה. ולא מרבינן מריבויא דקרא דבכל גאולה תתנו אלא נמכר לישראל לגאולת קרובים לרבנן דרבי. וס"ל דכוותייהו קיי"ל. ולא כדעת הרמב"ם ז"ל שפסק כרבי. וא"כ לית לן קרא לגאולת נמכר לנכרי לקבעה חובה. ובסוגיא דגמ' שם לדיחויא בעלמא הוא שאמרו כן. אבל אנן לא סמכינן אדיחויא. אלא נקטינן ברייתא כפשוטה עייש"ה בסוגיא דהתם ובדברי הלח"מ שהבאתי לעיל. ואין להאריך בזה יותר. ועכ"פ דברי רבינו הגאון ז"ל כאן ברורים ונכונים כמו שביארנו. 
@00פרשה מב. 
<b>חטאת הכפורים על הסדר. </b>היא מצות כל סדר עבודת היום של יוה"כ האמור בפרשת אחרי. והכל מצוה אחת. כמו שביאר הרמב"ם ז"ל (סה"מ עשין מ"ט) מדתנן (פרק הוציאו לו ס' ע"א) כל מעשה יוה"כ האמור על הסדר אם הקדים מעשה לחבירו לא עשה כלום עיי"ש. ובלשון זה ממש כתב רבינו הגאון ז"ל מצוה זו גם באזהרותיו שע"פ עשה"ד (דבור זכור) עיי"ש אלא דאחר שכתב שם מצוה זו. כתב <b>וידוי לכפר על ישראל </b>עיי"ש. ונראה מזה שהוא מונה שם הוידוי של כהן גדול ביוה"כ מצוה בפ"ע. וזה תמוה טובא לכאורה דהרי ודאי הוידוי ג"כ הוא מסדר היום. וכל סדר עבודת יום הכפורים מצוה אחת היא. וכן דעת רבינו הגאון ז"ל כאן שלא הזכיר כלל הוידוי. והוא מוכרח כיון דכל חלקי סדר היום מעכבין זא"ז. וכל כיו"ב לכ"ע אינה נמנית אלא מצוה אחת. ומה ראה רבינו הגאון ז"ל שם למנותה מצוה בפ"ע: 
<b>ואמנם </b>נראה דאע"ג דמשמעות לשונו שם לכאורה על וידוי כה"ג ביוה"כ. מ"מ ע"כ לא זו היא כוונתו. אבל כוונתו לעיקר מצות וידוי בדרך כלל. שנוהגת לא ביוה"כ בלבד. אלא בכל חוטא כששב מחטאו. והיא מצות עשה דתשובה. שמצותה להתוודות וידוי דברים. ומצוה זו מנאה הרמב"ם ז"ל (עשין ע"ג) מדכתיב (פ' נשא) איש או אשה כי יעשו מכל חטאות האדם וגו' והתודו את חטאתם אשר עשו. ומהך קרא יליף במכילתא שהביא הרמב"ם ז"ל (בסה"מ שם). והובאה גם בילקוט (פ' נשא) בשם ספרי זוטא. לכל מיני חטאים בין שהן בני קרבן בין שאינם בני קרבן בין בארץ בין בחוץ לארץ עיי"ש. וביארה הרמב"ם ז"ל בארוכה בחבורו הגדול (פ"א מהלכות תשובה). ובסמ"ג (עשין ט"ז) עיי"ש. וראיתי להבה"ג ז"ל שכתב במנין העשין חטא להתכפר בתחנונים ובקרבן עיי"ש. וכן הוא גם באזהרות הר"י אלברגלוני ז"ל במנין העשין שלו עיי"ש. ומבואר בדברי הרא"ם ז"ל ביראים (סי' שס"ג) דהכוונה למצות קרבן חטאת שחייבה תורה להביא על שגגת עבירת דבר שזדונו בכרת ולהתוודות עליו וידוי דברים בעת הקרבתו עיי"ש. וכן פירש בנתיב מצותיך דברי הר"י אלברגלוני ז"ל שם (דף נ"ב ע"א) עיי"ש. וזה נראה מוכרח בכוונתם. דאין לומר דגם כוונת הבה"ג והר"י אלברגלוני ז"ל למצות עשה דוידוי דברים שמנו הרמב"ם וסייעתו ז"ל. דא"כ מאי ובקרבן שכתבו הבה"ג והר"י אלברגלוני ז"ל. הרי מצות וידוי דברים שמנו הרמב"ם וסייעתו ע"פ המכילתא אינה תלויה בקרבן כלל כמש"כ. וא"כ מתבאר דהבה"ג והר"י אלברגלוני ז"ל לא ס"ל בזה כדעת הרמב"ם ז"ל. אלא לדעתם ליכא מדאורייתא מצות וידוי דברים אלא עם הבאת קרבן חטאת דוקא. שאין קרבן חטאת מכפר אלא עם התשובה. דהיינו החרטה וידוי על מה שחטא. וכמש"כ הרא"ם ז"ל (ביראים שם). ועכצ"ל דס"ל דדרשת המכילתא וספרי זוטא שם אסמכתא בעלמא היא. וליכא מצות עשה דאורייתא בוידוי דברים שלא בקרבן חטאת: 
<b>והכי </b>נראה לכאורה מדאמרינן (פ"ב דקידושין מ"ט ע"ב) אם אמר לאשה הרי את מקודשת לי ע"מ שאני צדיק. אפילו הוא רשע גמור מקודשת. שמא הרהר תשובה בדעתו עיי"ש. ואם איתא דדרשת המכילתא שם דרשא גמורה מדאורייתא. א"כ ע"כ לא מהני תשובה אלא עם וידוי דברים בלבד. והרהור. בדעתו לא מהני כלום. מיהו יש לדחות דאע"ג דודאי לענין כפרה על חטאו לא מהניא תשובה בהרהור בלב לבד. מ"מ משהרהר תשובה בלבו אפשר לומר דמיחשב צדיק מכאן ואילך. וכבר ראיתי לקצת אחרונים ז"ל שהעלו כסברא זו בדעת הרמב"ם ז"ל. ובלא"ה דעת קצת פוסקים דאפילו בגנב וגזלן שעדיין הגנבה והגזלה בידיהם. אע"ג דודאי אין להם כפרה עד דמהדרי הגנבה והגזלה לידי בעלים. מ"מ מקודשת משום הך טעמא דשמא הרהר תשובה בלבו ודעתו להשיב. דמאז כבר חשוב צדיק. כמש"כ רבינו ירוחם ז"ל (נתיב. כ"ב ח"ד). והובא באחרונים (אה"ע סי' ל"ח סעי' ל"ב) עיי"ש. וא"כ כ"ש הכא. ואמנם לדעת הסוברין בההיא דהתם שאם עדיין. לא החזירו הגנבה והגזלה לבעלים אינה מקודשת. נראה דגם הכא לדעת הרמב"ם ז"ל וסייעתו אית לן למימר דאינה מקודשת. וא"כ ודאי קשה דהרי התם נמי משהרהר תשובה בדעתו וקבל על עצמו להשיב הגנבה או הגזלה לבעליה. ושלא יחטא עוד מכאן והלאה. ראוי לומר דחשוב כצדיק. אע"פ שכפרתו תלויה עדיין עד שישיב. ועכצ"ל דהיינו טעמא דאינה מקודשת משום דמסתמא האשה שאינה רוצה להתקדש אלא ע"פ תנאי זה. היינו משום שהיא יראה שלא תענש היא או בניה משום עונותיו. או שיענש הוא ותתאלמן היא. ובניה יהיו יתומים וכיו"ב. דאל"כ מאי איכפת לה בחטאיו ופשעיו שבינו למקום ב"ה. וא"כ כל זמן שהוא מחוסר כפרה על חטאותיו. עדיין אין בזה קיום התנאי. וא"כ הכא נמי מהאי טעמא גופא אית לן למימר דאינה מקודשת. אם איתא דבלא וידוי דברים אין לו כפרה. וע"כ מוכרח מזה דמדאורייתא לא בעינן וידוי דברים אלא בכפרת קרבן חטאת ואשם בלבד. ומכלל הכשר הקרבן הוא. אבל בעלמא בהרהור בלבו בלבד תלויה כפרתו. ודרשא דמכילתא וספרי זוטא שם ע"כ אסמכתא בעלמא היא: 
<b>וביותר </b>מוכרח כן מסוגיא דפ"ק דשבועות (י"ב ע"ב) דהתם תנן על שאר עבירות שבתורה הקלות והחמורות וכו' עשה ול"ת וכו' שעיר המשתלח מכפר. ופרכינן עלה התם האי עשה היכי דמי. אי דלא עבד תשובה זבח רשעים תועבה. אי דעבד תשובה כל יומא נמי. דתניא עבר על מצות עשה ועשה תשובה אינו זז משם עד שמוחלין לו. אמר רבי זירא בעומד במרדו ורבי היא וכו' עיי"ש. והשתא להרמב"ם ז"ל וסייעתו מאי קושיא. והא אפשר לומר לעולם בדעבד תשובה. אלא שלא התודה עדיין וידוי דברים. דרשע לא הוי שוב מעתה. ולא קרינא ביה זבח רשעים תועבה. ומ"מ אכתי הו"ל מחוסר כפרה. משום דבלא וידוי דברים אין התשובה מכפרת. וצריך כפרת שעיר המשתלח. וגם בזה כבר העירו קצת אחרונים ז"ל והניחוה בתימא. אבל נראה דמזה יש להכריח דמדאורייתא אין וידוי דברים מעכב הכפרה שע"י תשובה. ודרשת המכילתא או ספרי זוטא אסמכתא בעלמא היא. וא"כ שפיר פריך התם: 
<b>אלא </b>שיש מקום לדון בזה ע"פ המבואר בדברי הרמב"ם ז"ל (ריש פ"א מהלכות תשובה) דמצות עשה זו דוהתודו את חטאתם. ענינה הוא שיעשו תשובה ע"י מה שיתודו את חטאתם וידוי דברים. כמבואר להדיא ממש"כ שם וז"ל מצות עשה אחת והיא שישוב החוטא מחטאו לפני ה' ויתודה עכ"ל עיי"ש: וכן הוא לשון הסמ"ג (עשין ט"ז) עיי"ש. ומתבאר מדבריהם אלו דליכא בתשובה מצוה אחרת בתורה אלא מצות עשה זו דכתיב והתודו. שכוללת התשובה עם הוידוי בדברים. דשניהן דבר אחד הם. ולזה לא הביאו שום מצוה אחרת בתשובה לא במנין המצות ולא בהלכות תשובה. זולת עשה זו של והתודו את חטאתם. וכבר ביאר הרמב"ם ז"ל (פ"ג מהלכות תשובה הלכה ה') דמאי דכתיב ושבת עד ה' אלקיך וגו' אין זה אלא הבטחה. שסוף ישראל לעשות תשובה עיי"ש בדבריו. ואין זו מצות עשה לשוב בתשובה לה'. וזו היא ג"כ דעת רבינו שמואל גאון ז"ל בן חפני בספרו בלשון ערבי <b>נסך אלשרע. </b>הביא דבריו הר"י בן בלעם ז"ל בספרו כת"י (מובא בזכרון לראשונים מ"ג עמוד מ"ב) והשיג על מר חפץ אלוף ז"ל שמנה בסה"מ שלו במנין העשין עשה ושבת עד ה' אלקיך. וכתב עליו החכם הקדמון ר"י ב"ב ז"ל שם וז"ל וזה ספור מן הנביא והודעה במה שיקרה. ואמנם אמרתי זאת על כי ראיתי כי רבי חפץ נ"ע כבר הכניס את הפסוק ושבת עד ה' אלקיך בכלל מספר המצות. וכתב זה בחלק הראשון מספרו. אולם רבי שמואל גאון נ"ע אמר בספרו נסך אלשרע כי זה נאמר על דרך הספור. ואחרי כן בזה הדבור (בתורה) אחרי אמרו ושבת עד ה' אלקיך וזכר כי בני ישראל אחר אשר יגיעו אליהם הצרות הגדולות בגלותם בין האומות. ישובו לשמור המצות אשר נצטוו בהם. באותה שעה סיפר (הכתוב) כי הוא יגמלם בעבור זה. באמרו ושב ה' אלקיך וגו'. בפסוקים האלה הבטיח כי לא ישתנו אצלנו המצות. אלה הם דברי רבי שמואל גאון ז"ל. ואמנם הוכרח רבי חפץ נ"ע להכניס זה במספר כלל המצות כדי שיתמלא המספר הנזכר אצל הקדמונים במאמר רבי שמלאי שדרש תרי"ג מצות נצטוו ישראל וכו' עכ"ל הר"י ב"ב ז"ל שם. ודעת הרמב"ן ז"ל (פרשת נצבים) כדעת מר חפץ אלוף ז"ל. שכתב שם דמה שכתוב כי המצוה הזאת אשר אנכי מצוך היום וגו' קאי על מצות התשובה שנזכרה לעיל בפרשה. כי והשבות אל לבבך. ושבת עד ה' אלקיך. היא מצוה שיצוה אותנו הכתוב לעשות כן עיי"ש בדבריו. וכפי הנראה לא ידע הרמב"ן ז"ל מדברי מר חפץ אלוף ורבינו שמואל בן חפני גאון ז"ל שנחלקו בזה: 
<b>ועכ"פ </b>מתבאר מדברי הרמב"ם ז"ל וסייעתו דמצות עשה דוהתודו את חטאתם כוללת התשובה עם הוידוי בדברים כאחת. וא"כ כשעשה תשובה בלבו בלא וידוי דברים לא עשה אלא חצי המצוה. ועדיין עליו להשלים המצוה בוידוי דברים. וא"כ לפי מאי דאמרינן (פ"ד דכריתות י"ח ע"ב) כי מכפר יוה"כ על כולי' שיעורא. על פלגא דשיעורא לא מכפר עיי"ש. שפיר פריך בסוגיא דפ"ק דשבועות שם האי עשה היכי דמי. אי דעבד תשובה וכו' לא זז משם עד שמוחלין לו. משום דליכא לאוקמה בדעבד תשובה בלא וידוי דברים. דבזה גם כפרת השעיר נמי לא מהניא ליה. משום דלא הו"ל אלא כחצי שיעור שאין שעיר של יוה"כ מכפר עליו. וממילא ניחא נמי בהכי מה שהקשו בזה עוד על הרמב"ם ז"ל וסייעתו מההיא דאמרינן (פ"ק דזבחים ז' ע"ב) אמר רבא עולה דורן הוא דאם לא תימא הכי היכי דמי דמכפרת אעשה. אי דלא עבד תשובה זבח רשעים תועבה. ואי דעבד תשובה הא תניא עבר על מצות עשה ועשה תשובה לא זז משם עד שמוחלין לו. אלא ש"מ דורן היא עיי"ש. ולדעת הרמב"ם ז"ל וסייעתו קשה דילמא לעולם לאו דורן היא. ובשעשה תשובה בלא וידוי דברים. דזבח רשעים לא הוי. ומ"מ אכתי לא נמחל לו חטאו עדיין. משום דוידוי דברים מעכב הכפרה. אלא ודאי ע"כ מוכרח מזה דמדאורייתא אין חיובא בוידוי דברים. וא"כ גם בלא וידוי דברים אינו זז משם עד שמוחלין לו. ושלא כדעת הרמב"ם ז"ל וסייעתו. אבל ע"פ מה שביארנו גם בזה ליכא קושיא. דאיכא למימר דכי היכי דכפרת יוה"כ אמרינן התם דלא מהניא אלא לכולי' שיעורא ולא לפלגא דשיעורא. כ"ש לכפרה דעולה. פשיטא דלא עדיפא טפי מכפרת השעיר של יוה"כ שכפרתו מרובה על כל ישראל. ותשובה בלא וידוי דברים. וכן וידוי דברים בלא תשובה להרמב"ם ז"ל וסייעתו. הו"ל כחצי שיעור. וא"כ בכהאי גוונא עולה. נמי לא מכפרת. וע"כ מוכרח מזה דעולה דורן היא: 
<b>איברא </b>דאין זה מספיק. משום דמלבד דיש לחלק בין הענינים. ומלבד מאי דקשה אכתי דא"כ עכ"פ הו"ל למיפרך נמי התם ואי דעבד תשובה בלא וידוי דברים. הו"ל חצי שיעור ואין יוה"כ מכפר על פלגא דשיעורא. ואכתי עון עשה דוהתודה את חטאתו גבי'. והיכי תנן במתניתין דהשעיר מכפר על עשה וכו'. דמשמע שמכפר על כל עון עשה שעליו. ועוד דודאי מההיא ברייתא דמייתי התם דקתני בה עבר על מצות עשה ושב לא זז משם עד שמוחלין לו. משמע דשב לחוד סגי ליה. ואין וידוי דברים מעכב כפרתו. והכי כמי משמע ודאי ממתניתין דפרק בתרא דיומא (פ"ה ע"ב) דתנן תשובה מכפרת על עבירות קלות עשה ול"ת וכו'. דמשמע תשובה גרידא. דאל"כ הו"ל לומר תשובה עם וידוי מכפרין וכו'. אלא ודאי משנתחרט על מה שחטא מתכפר לו. והכי נמי מבואר בהדיא (פ"ק דחגיגה ה' ע"א). מדאמרינן התם אר"ח ב"פ כל העושה דבר ומתחרט בו מוחלין לו מיד עיי"ש. הרי דבחרטה לחודה תליא מילתא. ומדברי התוס' שם (ד"ה הא יראוני) מבואר דגם בברייתא דפ"ק דשבועות ופ"ק דזבחים שם היתה גירסתם העובר על מ"ע ונתחרט לא זז משם עד שמוחלין לו עיי"ש בדבריהם. גם בעיקר מה שאמרו בסוגיא דכריתות שם לחד שינויא דלא מכפר יוה"כ אלא אכולי' שיעורא ולא אפלגא דשיעורא. לא ראיתי להרמב"ם ז"ל גופי' שיביא דבר זה בחבורו הגדול. ואיכא בזה נפק"מ רבתא לדינא. דאע"ג דלענין קרבך חטאת ליכא נפקותא בהכי לדידן דקיי"ל ידיעת ספק אינה מחלקת לחטאות. וכפרת יוה"כ לא קאי אלא במקום ידיעת ספק. כמבואר בסוגיא דכריתות שם עיי"ש. מ"מ הא איכא מיהת נפק"מ בהכי לענין אשם תלוי דקיי"ל ידיעת ספק מחלקת לאשמות תלויין. כמו שפסק הרמב"ם ז"ל (סוף פ"ח מהלכות שגגות) עיי"ש. ועוד נראה דגם לענין חטאות איכא נפק"מ בהכי טובא לדינא. דמאי דאמרינן התם דכפרת יוה"כ לא חשיבא אלא כידיעת ספק. היינו דוקא לענין היכא דאכל שיעור שמתחייב עליו קרבן חטאת וחזר ואכל בהעלם אחד כשיעור. דבזה כיון דאין יוה"כ מכפר אלא על חייבי אשם תלוי ולא על חייבי חטאות. א"כ אין כאן אלא כידיעת ספק דלא מחלקת לחטאות. כדאיתא התם עיי"ש. אבל כשלא אכל אלא חצי שיעור בין שאכלו בשוגג בין במזיד. אע"פ שהשלימו אח"כ בכדי שיעור אכילת פרס לשיעור אכילת כזית. מ"מ אם איתא דיוה"כ מכפר על חצי שיעור. כיון דאמרינן התם דיוה"כ כל שעתא ושעתא מכפר. כבר כיפר יוה"כ על חצי שיעור הראשון קודם שהשלימו אח"כ לכשיעור שלם. דהא בההיא שעתא אכתי לא הוה בר חיובא לא בשוגג בחטאת ולא במלקות במזיד. וא"כ ודאי כבר כיפר עליו יוה"כ ותו לא מתחייב אח"כ אפילו כשהשלימו לכשיעור בכדי שיעור צירוף. אבל אם נימא דאין יוה"כ מכפר על חצי שיעור. ודאי מתחייב עלה אחר שהשלים אכילתו לכשיעור בכדי שיעור צירוף. מלקות במזיד וחטאת בשוגג: 
<b>איברא </b>דלפ"ז קשה טובא במאי דאמרינן התם איתיבי' רבא אכל היום אכל למחר נהנה היום נהנה למחר וכו' ואפי' לזמן מרובה מנין שהן מצטרפין זה עם זה. ת"ל תמעל מעל ריבה. ואמאי הא כיפר עלי' יוה"כ. ומשני אמרי כי מכפר יוה"כ על איסורא. על ממונא לא מכפר. ואבע"א כי מכפר יוה"כ על כולי' שיעורא וכו'. והשתא מאי ענין תיובתא זו התם למ"ד ידיעת ספק מחלקת לחטאות. והרי אפי' למ"ד אין ידיעת ספק מחלקת לחטאות נמי איכא לאקשויי הכי בההיא ברייתא. דכיון דהתם בחצי שיעור מיירי. דאכתי ליכא חיוב קרבן מעילה עד שישלים לכשיעור בהעלם אחד. ודאי אית לן למימר דיוה"כ מכפר מיד על חצי שיעור קמא. ותו לא מצטרף לחיובא מה שהשלים שוב אח"כ בחצי שיעור בתרא. לפום מאי דס"ד התם השתא דיוה"כ מכפר נמי על חצי שיעור ועל ממונא. מיהו אפשר לומר דבאמת ההיא תיובתא דרבא דלא קאי למיפרך למ"ד ידיעת ספק מחלקת לחטאות. דהרי ודאי הכא בחצי שיעור ליכא לא חטאת ולא אשם ולא מלקות. ולא מיירי אלא לענין להצטרף לכדי שיעור חיוב אשם מעילות. וכל כמה דלא השלים לכדי שיעור ליכא עלי' אלא עונש בדיני שמים בלבד. דודאי לכ"ע יוה"כ מכפר למאי דס"ד השתא דגם אממונא ואחצי שיעור יוה"כ מכפר. אלא דרבא בההיא תיובתא לא אתי אלא לאותובי להנך אמוראי דהתם לעיל בההיא סוגיא. דמותבי התם כהך תיובתא למ"ד ידיעת ספק מחלקת לחטאות. כמו רב אידי ב"א דמותיב התם מדתנן אכל ושתה בהעלם אחד אינו חייב אלא חטאת אחת והא בין אכילה לשתייה אי אפשר דלא הוי שהות וכו' ויוה"כ במקום אשם תלוי קאי. וקתני אינו חייב אלא חטאת אחת. ואס"ד ידיעת ספק מחלקת לחטאות ליחייב שתי חטאות וכו' עיי"ש. וכיו"ב פרכי התם שאר אמוראי. ועלייהו הוא דמותיב רבא השתא. דלדידהו בההיא ברייתא דמעילה מאי איכא למימר. דהרי התם אליבא דכ"ע תקשה כקושייתם. והוא כמו דאמרינן בעלמא ולטעמיך. דלדידהו התם מאי איכא למימר. דהא אפי' למ"ד אין ידיעת ספק מחלקת לחטאות איכא לאקשויי התם הכי. ובודאי הכי משמע מלישנא דרבא דקסתים וקאמר אמאי הא כיפר עלי' יוה"כ. ולא קאמר אס"ד ידיעת ספק מחלקת לחטאות וכו'. כדקאמרי שאר אמוראי דהתם בפירכא דידהו לעיל מיניה עיי"ש. והיינו ע"כ משום דרבא לא נחית כאן לאותובי למ"ד ידיעת ספק מחלקת לחטאות. אלא לכ"ע מותיב מהתם. אלא דבפרש"י שם פירש דהכא נמי אתי רבא לאותובי רק למ"ד ידיעת ספק מחלקת לחטאות עיי"ש. וגם בש"מ שם בשם הרא"ש ז"ל ראיתי שפירש ג"כ כפירש"י עיי"ש בדבריו. והוא תמוה טובא לענ"ד דודאי הך תיובתא אליבא דכ"ע שייכא וכמו שביארנו. וצ"ע כעת בזה ואכמ"ל בזה. וכבר הארכתי בזה לעיל במנין העונשין (עונש ג' ד') עיי"ש. וא"כ לפי מה שנתבאר איכא נפקותא בהכי לדינא והדבר קשה אמאי השמיטה הרמב"ם ז"ל ולא הביאה לדינא בחיבורו הגדול. ואע"ג דעיקר דינא דהך ברייתא מייתי לה הרמב"ם ז"ל (פ"ה ה"ד מהלכות מעילה) עיי"ש. מ"מ כיון דאיכא לפרושי טעמא דמצטרפות אפילו לזמן מרובה כשינויא קמא דהתם דיוה"כ לא מכפר אממונא. אין הכרח מזה לומר דאפלגא דשיעורא נמי אין יוה"כ מכפר. והו"ל להביח בהדיא הך דינא. שוב מצאתי להר"ב ושב הכהן (בחי' לכריתות שם) שנתעורר כבר על השמטה זו בדברי הרמב"ם ז"ל. וכל מש"כ שם בזה אינו מחוור אצלי. וגם הוא ז"ל גופי' לפי דרכו מסיק שם דלא יתכן לומר כן בדעת הרמב"ם ז"ל. ולכן הניחה בקושיא עיי"ש בדבריו. ולכן נראה לומר דס"ל להרמב"ם ז"ל דהנך תרתי שינויי אזלי אליבא דר"י ור"ל דאיפליגו בחצי שיעור אי מדאורייתא אסור או מדרבנן. דשינויא קמא אזלא אליבא דר"י דאמר חצי שיעור מדאורייתא אסור. ולהכי דוקא מטעמא דהו"ל ממונא הוא דלא כיפר עלי' יוה"כ. אבל שינויא בתרא אזלא אליבא דר"ל דאמר ח"ש מותר מה"ת. והילכך אפילו באיסורא דלאו ממונא לא שייכא ביה כפרת יוה"כ. ובהכי ניחא שפיר מה שנתפלא הרב מל"מ (פ"ג מהלכות שגגות) בעיקר הך שינויא טעמא מאי עיי"ש. ולפמש"כ הטעם פשוט ומבואר מאיליו. וא"כ לפי מאי דקיי"ל כר"י דחצי שיעור אסור מן התורה שפיר איתי' בכלל כפרת יוה"כ. ושפיר השמיטו הרמב"ם ז"ל להך דינא: 
<b>ומעתה </b>לפ"ז הדרא קושיא לדוכתה לדעת הרמב"ם ז"ל וסייעתו דוידוי דברים מעכב כפרה שע"י תשובה. מסוגיא דפ"ק דשבועות ופ"ק דזבחים שם. וע"כ מוכרח מהתם כדעת הגאונים ז"ל דמדאורייתא ליכא מצות וידוי דברים אלא בכפרת קרבן חטאת ואשם. ואינו אלא מהכשר הקרבן בלבד. אבל כל היכא דליתי' בקרבן לא בעי וידוי דברים מדאורייתא כלל. ויפה עשו הבה"ג וסייעתו ז"ל. וכן רבינו הגאון ז"ל כאן שלא מנו מצוה זו. משום דהו"ל בכלל מצות הבאת קרבן חטאת וקרבן אשם על קצת חטאים שכבר מנאום במנין העשין. אבל דברי רבינו הגאון ז"ל הראשונים שבאזהרותיו שע"פ עשה"ד שם. הם כשיטת הרמב"ם ז"ל וסייעתו בזה. אלא שכאן חזר בו מדעתו זו ואזיל בשיטת הבה"ג ז"ל מטעם שביארנו: 
<b>ואמנם </b>שוב ראיתי להרא"ם ז"ל (ביראים סי' קכ"א) שמנה ג"כ מצות וידוי יוה"כ. וביאר שם ענין מצוה זו להתוודות על פר חטאת של יוה"כ ועל שעיר המשתלח. וכתב עוד שם כדרכו ז"ל דתולדה למצוה זו היא מה שאמרו חכמים שכל ישראל בין איש בין אשה יתוודו ביוה"כ עיי"ש. וא"כ אין ספק שכן היתה הנוסחא לפניו בדברי הבה"ג ז"ל. שהרי כל דבריו בספרו הם כביאור למנין המצות של הבה"ג. ומתבאר לפ"ז דס"ל דוידוי יוה"כ מצוה בפ"ע היא. אע"ג דודאי לא ס"ל כדעת הרמב"ם ז"ל וסייעתו דמקרא דוהתודו את חטאתם נפק"ל מדאורייתא מצות עשה כללית לכל החוטאים כולם. אלא ס"ל דאין ענין המצוה אלא וידוי כהן גדול ביוה"כ על הפר ועל השעיר בלבד. ובודאי דבריו תמוהים בזה כמשכ"ל דוידוי זה שעל הפר ועל השעיר אינו אלא מכלל סדר עבודת היום. ולא מיבעיא למ"ד (פרק טרף בקלפי מ' ע"א) דהוידוי מעכב. וכן פסק הרא"ש ז"ל להלכה (בסדר עבודה שלו) עיי"ש. דפשיטא דלפ"ז ודאי בכלל מצות הפר והשעיר הוא. ואינו אלא אחד מהכשר עבודתם בלבד. אלא אפילו למ"ד אין הוידוי מעכב. מ"מ קשה טובא לומר דמצוה בפ"ע הוא. דעכ"פ מכלל סדר עבודת היום הוא. אלא דבלא"ה יש בזה מבוכה רבה בדברי הבה"ג ז"ל וסייעתו. דבמנין המצות של הבה"ג מנה במנין העשין <b>פר יוה"כ. </b>ומלבד זה מנה ג"כ שם <b>כל מעשה יוה"כ. </b>ובמנין הפרשיות שלו חזר ומנה ג"כ <b>פרשת יוה"כ </b>עיי"ש. והדברים תמוהים וסתומים לכאורה. וכבר ראיתי לקצת אחרונים שנתעוררו בזה ולא העלו כלום בביאור דבריו. ועי' מש"כ בזה הרש"ך ז"ל בנתיב מצותיך (דל"ב ע"א. נ"ב ע"ב. וס"ג ע"ב) עיי"ש מה שנדחק בזה. ואין כדאי להאריך בדבריו שם. ובאזהרות הר"א הזקן ז"ל השמיט במנין הפרשיות שלו פרשת יוה"כ שמנה הבה"ג. ולא מנה אלא במנין העשין שלו <b>פר יוה"כ ועבודת יוה"כ </b>עיי"ש. ובאזהרות הר"י אלברגלוני ז"ל ג"כ מנה במנין העשין פר יוה"כ ועבודת יוה"כ ובמנין הפרשיות שלו מנה עינוי יוה"כ עיי"ש. ודבריו מתמיהים מאוד. דלפי הנראה ס"ל דזו היא כוונת הבה"ג במה שמנה במנין הפרשיות שלו פרשת יוה"כ. שדבריו נעלמים שלא נודעה כוונתו מה הוא ענין פרשה זו. ולזה ס"ל להר"י אלברגלוני ז"ל שכוונתו בזה למצות עינוי דיוה"כ. אבל מלבד דע"כ לא זו היא כוונת הבה"ג ז"ל. שהרי כבר מנה הבה"ג מצות עשה של עינוי יוה"כ במנין העשין שלו. והר"י אלברגלוני ז"ל לשיטתו אזיל שבאמת השמיט עשה זו במנין העשין שלו. ולא מנאה אלא במנין הפרשיות בלבד. אבל הבה"ג שמנאה במנין העשין. ע"כ אין כוונתו לעשה זו בפרשת יוה"כ שמנה שוב במנין הפרשיות שלו. אם לא שנאמר שכן היתה נוסחת הר"י אלברגלוני ז"ל גם במנין המצות של הבה"ג. אלא דעיקר הדבר מצד עצמו הוא תמוה מאוד. דמה ענין מצות עינוי שהיא מוטלת חובה על כל יחיד ויחיד מכל ישראל. למנין הפרשיות שאינם אלא מצות שמוטלות חובה רק על הצבור בלבד. אם לא שנדחוק לומר דמ"מ כיון שע"פ מנהג כל ישראל שנהגו כולם להתענות יחד כל הצבור בכנופיא בבתי כנסיות. הו"ל כמצות הצבור שלפי דעתו מקומה במנין הפרשיות. ומש"כ בזה הרש"ך ז"ל (בנתיב מצותיך דס"ג ע"ב) הם דברים מוזרים בעיני ולא יתכנו כלל עיי"ש בדבריו. ועי' ג"כ מה שכתבתי בזה במבוא (סי' ג') ובפתיחה למנין הפרשיות. (סי' ו'). ומלבד זה מנה באזהרות הר"י אלברגלוני ז"ל עוד במנין העשין מצות <b>שעירי יוה"כ והגרלתם. </b>וגם מנה שם מצות <b>שילוח השעיר לעזאזל </b>עיי"ש. וכבר עמד על דבריו בזה הרש"ך ז"ל (נתיב מצותיך דל"ב ע"א) והניח זה בצע"ג עיי"ש. ואמנם ראיתי גם להר"ש הגדול ז"ל שמנה (באזהרות אתה הנחלת) <b>כל מעשה יוה"כ לעשותן כתקנן. </b>וגם כן מנה <b>שעיר המשתלח. </b>וכוונתו בזה בלא ספק למצות שילוח השעיר. וגם מנה <b>שני שעירי יוה"כ </b>עיי"ש. וזהו כדברי הר"י אלברגלוני ז"ל. ואין ספק שכן היה כתוב בנוסחא שלפניהם במנין המצות של הבה"ג. ועכ"פ איך שיהיה הדברים תמוהים מאוד כמש"כ: 
<b>וראיתי </b>בנוסחת הבה"ג כת"י רומי דשם ליתא במנין העשין מצות כל מעשה יוה"כ עיי"ש. ולפ"ז היה אפשר לומר דפרשת יוה"כ שמנה הבה"ג במנין הפרשיות היינו כל מעשה יוה"כ על הסדר. וכדברי רבינו הגאון ז"ל כאן. אבל מדברי הר"א הזקן והר"י אלברגלוני ז"ל באזהרותיהם מבואר שהיתה לפניהם נוסחת הבה"ג שלפנינו. ולפי הנראה כוונת הבה"ג ז"ל שמנה פר יוה"כ במנין העשין. היינו לענין המצוה של הכהן גדול להביאו משלו. כדילפינן ביומא (פרק הוציאו לו נ"א ע"ב) מדכתיב אשר לו משלו הוא מביא עיי"ש. וגם מה שמנה שם כל מעשה יוה"כ. היינו ג"כ רק לענין המצוה שעל הכה"ג לעבוד כל עבודות של חובת היום. וכדמשמע בהדיא ממה שמנה הבה"ג שתי עשין אלו בין המצות של כהן גדול. וכן הוא ג"כ באזהרות הר"א הזקן והר"י אלברגלוני ז"ל עיי"ש. ומטעם זה הוא שמנאן במנין העשין המוטלות על היחידים. ופרשת יוה"כ שמנה במנין הפרשיות. היינו עיקר מצות כל סדר עבודות היום של יוה"כ שהיא מצות הצבור. וכל הקרבנות קרבנות צבור הם. ואפילו הפר שבא משל כה"ג. איכא למ"ד (פרק הוציאו לו נ' ע"א) דהו"ל קרבן צבור עיי"ש. והבה"ג לשיטתי' אזיל שבכל כיו"ב הוא מונה מצוה להיחיד בפ"ע במנין העשין ולצבור בפ"ע במנין הפרשיות. כמו שמנה נשיאת כפים ומצות הקהל ומצות יבום במנין העשין וגם במנין הפרשיות. כמו שכבר ביארנו שיטת הבה"ג בזה לעיל במנין העשין (עשין ט"ז. קנ"ה) עיי"ש היטב: 
<b>ועכ"פ </b>מבואר דלפי נוסחת הרא"ם ז"ל (ביראים שם) בדברי הבה"ג מנה הבה"ג וידוי יוה"כ מצוה בפ"ע. וביאר בהדיא דהיינו הוידוי שעל הכה"ג להתוודות על הפר ועל השעיר. אבל הוידוי שנתחייבו הכל להתוודות ביוה"כ אינו אלא מצוה מדבריהם. וא"כ ס"ל דליכא שום מצוה מדאורייתא להתוודות על החטאים וידוי דברים. ותשובה סגי לה בחרטה לחודה. וכדמשמע ודאי בכמה דוכתי כמשכ"ל. וא"כ מתבאר דרבינו הגאון ז"ל באזהרות שע"פ עשה"ד שם נמשך בזה אחר הבה"ג למנות וידוי של כה"ג ביוה"כ מצוה בפ"ע. אבל כאן חזר בו מזה מטעם שביארנו לעיל. דלא מיבעיא למ"ד וידוי דפר ושעיר מעכב. והכי קיי"ל לדעת הרא"ש ז"ל שהבאתי לעיל. וכן נראה מוכרח ע"פ מה שאמרו בירושלמי (פ"ו דיומא ה"ב ובסופ"ק דשבועות) דלרבי יהודה וידוי מעכב ולר"ש אינו מעכב עיי"ש. וא"כ לפי מאי דקיי"ל ר"י ור"ש הלכה כר"י. מבואר דקיי"ל דוידוי מעכב. אלא דבתלמודא דידן (פרק טרף בקלפי שם) מבואר איפכא. דלר"י ס"ל דאין וידוי מעכב ולר"ש ם"ל דמעכב עיי"ש. ולפ"ז קיי"ל דוידוי אינו מעכב. הן אמת שלפי דברי הבה"ג בשם הלכות קצובות דבני מערבא (סוף הלכות שבועה. סי' נ"ג) קיי"ל רבי יהודה ור"ש הלכה כר"ש עיי"ש. וא"כ ממנ"פ קיי"ל כאן דאין הוידוי מעכב. דלהירושלמי דקאמר דלר"י וידוי מעכב ולר"ש אינו מעכב הא ס"ל דר"י ור"ש קיי"ל הלכה כר"ש. ולתלמודא דידן דלר"י אינו מעכב ולר"ש מעכב. הא ס"ל דקיי"ל ר"י ור"ש הלכה כר"י. כמבואר בעירובין (מ"ו ע"ב) עיי"ש. אלא שכבר העירו האחרונים ז"ל על דברי הבה"ג בהלכות קצובות דבני מערבא שלו. דבהדיא מבואר בירושלמי (פ"ג דתרומות ה"א) דר"י ור"ש הלכה כר"י עיי"ש. הרי דלא פליגי בהכי בני מערבא על תלמודא דידן. ואכמ"ל בזה. והרמב"ם ז"ל לא הזכיר מזה בחבורו הגדול כלום. אלא אפילו למ"ד אין וידוי מעכב. מ"מ ודאי נראה דלפי שיטה זו אין ראוי למנותו מצוה בפ"ע. משום שאינו אלא מהכשר עבודת הפר והשעיר ואינה מצוה בפ"ע: 
@00פרשה מג. 
<b>פרשת תמידין. </b>מנאה רבינו הגאון ז"ל גם באזהרותיו שע"פ עשה"ד (דבור זכור). וגם הבה"ג וכל סייעתו ובאזהרות אתה הנחלת. וכן הרמב"ם ז"ל וכל סייעתו. מנאוה כולם במצות עשה אחת. אלא שהרמב"ן ז"ל נטה מזה. ומנה תמידי השחר מצוה בפ"ע. ותמידי בין הערבים בפ"ע. וביאר טעמו משום דאינם מעכבין זא"ז וזמנו של זה אינו זמנו של זה. ומהאי טעמא מנה ג"כ ק"ש של שחרית ושל ערבית. וקטורת שחרית וערבית שתים שתים. כמש"כ סוף סה"מ עיי"ש. ולכאורה יש כאן מקום עיון בדברי רבינו הגאון ז"ל דממה שמנה (עשין ג' ד') ק"ש שחרית וערבית בשתי מצות. מבואר דס"ל כסברת הרמב"ן ז"ל. ואעפ"כ מנה כאן תמידין רק במצוה אחת. נראין דבריו כסותרין זא"ז. וביותר יש להקשות כן לקמן (פרשה ס"ה) שמנה גם הקטורת במצוה אחת. אע"פ שבקרא נאמרה בהקטרה של שחרית מצוה בפ"ע. ובשל ערבית בפ"ע. דכתיב בבוקר בבוקר בהטיבו את הנרות יקטירנה. ובהעלות אהרן את הנרות יקטירנה. וא"כ כ"ש בק"ש שראוי למנותה ערבית ושחרית מצוה אחת. אבל כבר עמדנו בזה לעיל (במנין העשין שם). ונתבאר שם ענין זה על נכון. והבאתי ראיה נכונה דתמידי שחרית ושל בין הערבים אין למנותן אלא במצוה אחת מסוגיא דפ"ב דיומא (כ"ו ע"א). דאר"י אין מפייסין על תמיד של בין הערבים אלא כהן שזכה בו שחרית זוכה בו ערבית עיי"ש. והיינו משום דהמתחיל במצוה אומרים לו גמור. וכמו שביארנו שם בארוכה. ומתבאר מזה דרק מצוה אחת הן ושל בין הערבים אינו אלא גמר מצוה של שחר עייש"ה שנתבאר שם ענין זה כל צרכו ואין להאריך בו יותר: 
<b>והנה </b>באזהרות הר"ש בן גבירול ז"ל לא מנה עשה דתמידין כלל. וזה מתמיה מאוד. וכבר נתעורר בזה הרשב"ץ ז"ל (עשין סוף סי' מ"ה) בזה"ר עיי"ש שכתב ששכח למנותה. ולענ"ד לא יתכן לייחס שכחה כזו להר"ש בן גבירול ז"ל. ובפרט שלא מנה מנין המצות שלו מדעתו ע"פ זכרונו. אלא נמשך אחר הבה"ג ז"ל. ולפעמים תיקן מנין של הבה"ג ע"פ מנין המצות של רבינו הגאון ז"ל כאן. כמש"כ בפתיחה למנין העונשין (סי' ח') עיי"ש. וא"כ כיון דבין במנין המצות של הבה"ג ז"ל ובין במצות שבמנין רבינו הגאון ז"ל נמנית מצות תמידין. היכי יתכן לומר ששכחה. ולכן נראה לענ"ד שאין כאן שכחה. דמלבד שיש לומר עפמש"כ באזהרות הרשב"ג ז"ל (שם סוף מנין העשין) בין הפרשיות של העשין וז"ל <b>ושלמים ומנות ועולות וקרבנות </b>וכו' עכ"ל עיי"ש. וכתב על זה הרשב"ץ ז"ל (בזה"ר. עשין סי' נ"א) וז"ל מנות הם המנחות. ועולות. וקרבנות. הם שאר הקרבנות כחטאות ואשמות עכ"ל עיי"ש. והרש"ך ז"ל (בנתיב מצותיך דקכ"ג ע"ב) כתב ביותר ביאור. וז"ל ושלמים. הוא מש"כ בה"ג פרשת עולות ומנחות ושלמים. פרשת אשם ודאי ואשם תלוי. ובמקום המנחות כתב הרשב"ג מנות כפי החרוז. ובמקום אשם ודאי ואשם תלוי כתב וקרבנות וכו' עכ"ל עיי"ש. ואמנם לדעתי לא יתכן לומר דמש"כ הרשב"ג ז"ל <b>וקרבנות </b>כונתו לפרשת אשם ודאי ואשם תלוי שמנה הבה"ג. דהרי בהדיא מנה הרשב"ג ז"ל שם לקמן <b>ודאי גם נתלה. </b>והדבר מבואר שכוונתו בזה לפרשת אשם ודאי ואשם תלוי. וכן כתב הרש"ך ז"ל גופי' (שם דקכ"ז ע"ב). ואשתמיטתי' שלפי מה שפירש הוא גופי' לעיל שם כבר מנה הרשב"ג ז"ל שם פרשה זו. וכן תמוהים בזה דברי הרשב"ץ ז"ל. דלעיל שם כתב דמש"כ הרשב"ג ז"ל <b>וקרבנות </b>כוונתו לחטאות ואשמות. וכאן פי' הוא (שם סי' ס"ו) דמש"כ <b>ודאי עם נתלה. </b>היינו פרשת אשם ודאי ואשם תלוי עיי"ש. ואיך ימנה הרשב"ג ז"ל מצוה אחת פעמים. גם מה שכתב הרשב"ץ ז"ל דבכלל מש"כ הרשב"ג שם <b>וקרבנות </b>כולל פרשת חטאות. ע"כ לא יתכן שהרי גם פרשת חטאות מנה הרשב"ג ז"ל שם לקמן. שכתב <b>וקרבן חטאה. </b>וראיתי להרש"ך ז"ל (שם דקכ"ז ע"ב) שהביא בשם הרשב"ץ ז"ל שכבר הרגיש בזה. והשיג על הרשב"ג בזה. שכבר הוא בכלל מה שמנה לעיל <b>וקרבנות </b>עיי"ש. אבל לא נמצא כן בזה"ר להרשב"ץ ז"ל עיי"ש. איך שיהיה ע"כ אין זו כוונת הרשב"ג ז"ל במש"כ <b>וקרבנות. </b>ולכן נראה לי שאין כוונתו בזה אלא לפרשת תמידין. וקראן קרבנות סתם ע"פ לשון הכתוב בפרשת תמידין. דכתיב ואמרת אלהם את קרבני לחמי לאשי וגו' תשמרו להקריב לי וגו'. וא"כ לא שכח הרשב"ג ז"ל פרשה זו השגורה גם בפה תינוקות של בית רבן: 
<b>ובלא"ה </b>יש מקום לדון בזה ע"פ מה שעמדו האחרונים ז"ל על הבה"ג שלא מנה מצות תפלה במנין העשין שלו. דאפי' את"ל דס"ל כדעת רוב הראשונים ז"ל דאין מצות תפלה אלא מדבריהם. מ"מ הרי הבה"ג ז"ל מונה במנין המצות שלו גם מצות דדבריהם. וכבר ביארנו בזה דעת הבה"ג לעיל במנין העשין (עשה ב') עיי"ש. ואמנם כעת עלה על דעתי שיש לומר עוד בזה לפי מאי שכתב הרמב"ן ז"ל (סוף שורש ראשון) לתרץ דעת הבה"ג שמנה מצות דדבריהם. והשיג עליו הרמב"ם שם דא"כ היה לו למנות ג"כ הלאוין של דבריהם במנין הלאוין. כמו כל הלאוין של שניות לעריות. שבכל שניה ושניה יש בה ל"ת דדבריהם. וכן ל"ת דאחות חלוצה שהיא מדברי סופרים. ועל זה השיב הרמב"ן ז"ל שם וכתב וז"ל ודעת בעל ההלכות בזה לא נפלאת ולא רחוקה היא. שכל גזירה שגזרו חכמים לעשות סייג לתורה דלא ליגע באיסור דאורייתא. אינה באה בחשבון הזה וכו' והשניות כולן משום סרך הן ומטעם גזירה אסרו אותן וכו'. אבל מקרא מגילה ונר חנוכה וכו' וכל שמנאן בעל ההלכות מצוה בפ"ע הן שנצטוינו בהן מב"ד הגדול. ואין בהן משום גזירה וכו' עכ"ל עיי"ש. והר"ב מג"א שם. שעומד תמיד לימין הרמב"ם ז"ל ונגד הרמב"ן ז"ל. כתב שם וז"ל נראה לי כי הצלת הרמב"ן את הבה"ג שלא הכניס שניות במנין. טובה היא מאוד ואין מקום לתפיסת הרב (הרמב"ם) כלל וכו' עכ"ל עיי"ש. ועפ"ז נראה דנכונים דברי הבה"ג במה שלא מנה מצות תפלה. לפי מאי דקיי"ל דתפלות כנגד תמידין תקנום. וכמש"כ הרמב"ם ז"ל (פ"א מהלכות תפלה הלכה ה') עיי"ש ובמש"כ בכ"מ שם. ובפרק תפלת השחר (כ"ו ע"ב) מבואר דאפי' למ"ד אבות תקנום מ"מ מודה דאסמכינהו רבנן אקרבנות. ובש"מ שם כתב וז"ל אבות תקנום ואסמכינהו רבנן אקרבנות. פירוש ודאי אבות תקנום. אבל מפני תקנתם לא היינו מחוייבים לאומרם. ואתו רבנן ואסמכינהו אקרבנות כדי שיהיו חובה עכ"ל עיי"ש. וכן מבואר בה"ג (פ"ד דברכות) דקיי"ל כריב"ל דתפלות כנגד תמידין תקנום עיי"ש. וכ"כ שאר ראשונים ז"ל. ואע"ג דלפי המבואר בפרק החליל (נ"ג ע"א) גם בזמן הבית אע"פ שהיו מקריבין תמידין היו מתפללין כל התפלות עיי"ש. ועי' מש"כ בזה בתשב"ץ (ח"ב סי' קס"א). מ"מ כיון דכנגד תמידים הוא שתקנום. הו"ל טפל למצות הקרבת תמידים ובכלל עשה דהקרבת תמידים הוא. וכמו שלא מנה הבה"ג לאוין דשניות ואחות חלוצה מטעם שביאר הרמב"ן ז"ל. הכא נמי מהאי טעמא גופא לא מנה ג"כ מצות תפלה שלא תקנוה אלא משום התמידין. וכבר מנה עשה דתמידין. ובכללה גם מצות תפלה. ומעתה לפ"ז נראה דזו היא ג"כ דעת הרשב"ג ז"ל. כדרכו לימשך אחר הבה"ג ז"ל. וא"כ אם היה מונה עשה דתמידין שוב לא היה ראוי למנות מצות תפלה. והילכך כיון דתמידין אין נוהגין בזה"ז ותפלה נוהגת גם האידנא. נראה לו יותר למנות מצות תפלה. ולהשמיט מצות תמידין. ולענין חשבון העשין היא היא. דמצות תפלה היינו מצות הקרבת תמידין. כן אפשר לדון בזכות הרשב"ג ז"ל אם לא היה לנו ישוב אחר לדבריו. אבל יותר נכון כמשכ"ל. 
@00פרשה מד. 
<b>גם מוספין. </b>מבואר מלשונו דס"ל דכל מוספי השנה אין נמנין אלא במצוה אחת. וכדעת הבה"ג ז"ל וסייעתו אלא שהרמב"ם ז"ל (שורש י"ג) השיג עליהם בזה בכל תוקף. וכתב דא"כ גם שביתת המועדים כולם הו"ל למנות במצוה אחת עיי"ש. וגם הרמב"ן ז"ל החריש כאן ולא ענה כלום על השגתו זו. ושתיקתו נראית כהודאה שלא מצא לו עזר להבה"ג ז"ל בזה. וביותר נפלא הדבר כי רבינו הגאון ז"ל כאן הסכים לדעת הבה"ג. אף ע"פ שבאזהרותיו שע"פ עשה"ד (דבור זכור) נטה בזה מדעת הבה"ג ז"ל. ומנה שם מוסף של כל מועד ומועד ממועדי השנה מצוה בפ"ע. ומוספי החג מנה כל יום ויום מצוה בפ"ע. משום שחלוקין בקרבנותיהן. וא"כ דחה אז דעת הבה"ג ז"ל. ובלתי ספק היינו מטעם זה עצמו שדחה הרמב"ם ז"ל דעתו. ומ"מ כאן חזר בו מדעתו זו והסכים בזה לדעת הבה"ג ז"ל. ומבואר א"כ שנתבררה לו צדקת דברי הבה"ג ושהאמת אתו ואין גמגום בדבריו. ואמנם אחר העיון ראיתי דרבינו הגאון ז"ל בזה לשיטתי' אזיל. דלדידי' מלבד שאין בזה שום קושיא והשגת הרמב"ם ז"ל ממילא בטלה. אלא דאדרבה ע"כ מוכרח שאין כל מוספי השנה נמנין אלא במצוה אחת. שהרי כבר ביארנו בשרשים ובכמה מקומות אחרים דלשיטת רבינו הגאון ז"ל כל מצוה שיש בה עשה כללית שכוללת הרבה פרטים אע"פ שבכל אחד מהם באה מלבד זה עשה פרטית בפ"ע. אינה נמנית בחשבון המצות אלא העשה הכללית בלבד. וכל הפרטים כולן אפילו כשהם משם אחר אינם באים במנין בפ"ע. עי' במבוא (סי' ז' שורש תשיעי). וא"כ כאן שבסוף פרשת מוספין (שבפרשת פנחס) כתב קרא עשה אחת שכוללת כאחת במצוה אחת כל מוספי השנה כולה. דאחר שהכתוב פורט והולך כל מוסף ומוסף בפ"ע. חזר וכללם יחד. וכתב אלה תעשו לה' במועדיכם לבד מנדריכם ונדבותיכם וגו'. ועל כל המוספין שנזכרו לעיל מיני' קאי. וגם על מוספי שבת שנזכרו לעיל מיניה בההיא פרשה קאי. דאע"ג דבהך קרא כתיב במועדיכם. שבת נמי בכלל. דשבת נמי איקרי בקרא מועד. כדאשכחן דכתיב (פרשת אמור) אלה הם מועדי ששת ימים תעשה מלאכה וביום השביעי שבת שבתון מקרא קודש וגו'. וכ"ש ר"ח דאיקרי מועד. ואע"ג דבפ"ב דערכין (י' ע"ב) אמרינן דשבת לא איקרי מועד עיי"ש. מ"מ נראה דהיינו דוקא לומר דבפ"ע אינו נקרא כן. אבל אגב אחריני שפיר נקרא גם שבת כן. משא"כ ר"ח דאפילו בפ"ע נקרא מועד כשאר המועדים. וכדפי' רש"י ז"ל שם עיי"ש. וכן דעת הראב"ע ז"ל (פרשת אמור) דגם שבת בכלל מועד דקרא עיי"ש. וגם הרמב"ן ז"ל שם בפירושו הראשון כתב כן. אלא שבפירושו האחרון לא כתב כן עיי"ש. והר"י אברבנאל ז"ל שם החליט דהעיקר כפי' הראשון של הרמב"ן ז"ל עיי"ש בדבריו. והכי משמע ודאי פשטי' דקרא דמאי דכתיב בסוף הפרשה אלה תעשו לה' במועדיכם על כל המוספין כולן שנזכרו לעיל מיני' קאי. וגם מוסף שבת בכלל. וזו היא דעת רבינו הגאון ז"ל כאן. וכיון דכתיב עשה אחת כללית שכוללת כל המוספין כאחת במצוה אחת. שפיר מנאן רבינו הגאון ז"ל כאן במצוה אחת. אע"פ שבפרטן אתה מוצא ג"כ עשה פרטית בכל אחד בפ"ע. משא"כ במצות שביתה שבכל אחד מן המועדים נאמרה עשה מיוחדת בפ"ע בלבד. אבל לא כתיב בה שום עשה כללית שתכלול כולן יחד במצוה אחת. לכן שפיר נמנו שביתת שבת מצוה בפ"ע. ושביתת כל מועד ומועד בפ"ע. ואין מקום כלל להשגת הרמב"ם ז"ל לפום שיטה זו של רבינו הגאון ז"ל. ואדרבה דברי הרמב"ם ז"ל תמוהים מאוד בזה. כמו שביארנו במבוא (סי' ז' שורש י"ג) עיי"ש היטב וגם במש"כ בפנים (עשין ל"ח) בזה: 
@00פרשה מה. 
<b>ופרה למשמרת בתדר. </b>היא פרשת פרה אדומה שמנאוה גם הבה"ג וכל סייעתו במנין הפרשיות שלהם. וגם כל שאר מוני המצות מנאוה במנין העשין. ובאזהרותיו שע"פ עשה"ד (דבור לא יהיה לך) כתבה רבינו הגאון ז"ל בלשון אחר וז"ל שם. <b>הנצנים כרות עצימו לשרוף פרה ולטהר באש ובמים בערץ. ואת רוח הטומאה אעביר מן הארץ. </b>ומלשונו זה מבואר דענין מצוה זו הוא לשרוף הפרה כדי שיהיה האפר מוכן לטהר הטמאים בטומאת מת. וכן הוא לשון הרמב"ם ז"ל (סה"מ עשין קי"ג). שכתב וז"ל שצונו לעשות פרה אדומה. כדי שיהיה אפרה (כצ"ל) מזומן למי שיצטרך אליו לטהרת טומאת מת וכו' עכ"ל עיי"ש. אבל לשון רבינו הגאון ז"ל כאן צ"ע טובא לכאורה. דלפי הנראה כוונתו ע"פ מה שאמרו בתוספתא (פ"ג דפרה) וחולקין את האפר לשלשה חלקים. אחד נותן בחיל. ואחד נותן בהר המשחה. ואחד מתחלק לכל המשמרות. זה שמתחלק לכל המשמרות היו ישראל מזין הימנו. זה שניתן בהר המשחה היו הכהנים מקדשין בו. זה שניתן בחיל היו משמרים אותו שנאמר והיתה לעדת בני ישראל למשמרת עיי"ש. וכן איתא התם עוד לעיל מיני'. דקתני באו לשער היוצא מעזרת נשים לחיל. וקליליות של אבן היו קבועין בכותל מעלות של עזרת נשים. וכסוייהן של אבן נראין לחיל ובתוכן אפר מכל פרה ופרה שהיו שורפין שנאמר והיתה לעדת בני ישראל למשמרת למי נדה חטאת היא עיי"ש. וזהו שכתב הרמב"ם ז"ל (סופ"ג מהלכות פרה אדומה). וז"ל ושלשה חלקים היו חולקין את כל אפרה וכו'. וזה שניתן בחיל היה מוכן ומוצנע שנאמר והיתה לעדת בני ישראל למשמרת. מלמד שמצניעין ממנו. וכן היו מצניעין מאפר כל פרה ופרה ששורפין בחיל וכו' עכ"ל עיי"ש. וכן אמרו בספרי (חקת פיסקא קכ"ד) חטאת היא מגיד שנשרפת בלילה כביום. אי חטאת היא יכול שתהא נפסלת בלינה. ת"ל והיתה לעדת בני ישראל למשמרת. מגיד שמשתמרת ימים על ימים ושנים על שנים עיי"ש. וכן הוא שם בפסיקתא זוטרתא עיי"ש. והובא ג"כ בר"ש (ריש פ"ד דפרה) עיי"ש. כלומר דכיון דהמצוה היא שתשתמר ימים ושנים לעולם א"כ ע"כ מבואר שאינה נפסלת בלינה. וזהו שכתב רבינו הגאון ז"ל כאן <b>ופרה למשמרת בתדר. </b>כלומר שמצותה להשתמר לעולם לימים ולשנים. ובתדר הוא מלשון תדיר. ותרגום תמיד הוא תדירא. אבל הדבר תמוה דאע"פ שחלק אחד מן האפר מצוה שיהיה למשמרת לדורות עולם. מ"מ ודאי עיקר מצות שריפת הפרה היא רק להכין אפרה לטהרת טמאי מתים. וכמש"כ רבינו הגאון ז"ל גופי' באזהרותיו שם. והיאך כתב כאן רק המצוה לשמרו תמיד. דמשמע דס"ל דזו היא עיקר מצותה. וזה ודאי לא יתכן כלל כמבואר. ובלתי ספק שאם עשה את הפרה ככל משפטה וחוקותה. והניחה כולה רק למשמרת עולם. לא קיים מצותה כלל. 
<b>והנראה </b>לומר בכוונתו ע"פ מאי דתניא (פ"ק דיומא ד' ע"א) בפרישת כהן גדול שבעת ימים קודם יוה"כ ובכהן השורף את הפרה. וזה וזה מזין עליו כל שבעה מכל חטאות שהיו שם. ופירש"י שם וז"ל מכל חטאות שהיו שם מכל פרה ופרה היו נותנין קצת למשמרת מן האפר בחיל. כך שנינו במסכת פרה פ"ג וכו' עכ"ל עיי"ש. והריטב"א ז"ל שם אע"פ שהביא שם עוד פירוש אחר שהביא רש"י ז"ל שם אח"כ מ"מ כתב שפירוש הראשון עיקר עיי"ש. וכ"כ הרב המאירי ז"ל שם בפירושו האחרון עיי"ש. וכן במאי דתנן (פ"ג דפרה מ"א) בכהן השורף את הפרה. ומזין עליו כל שבעת הימים מכל חטאות שהיו שם. פירשו כן הרמב"ם והר"ש והרא"ש והרע"ב ז"ל עיי"ש. אלא שהרמב"ם והרע"ב ז"ל פירשו שם שבכל יום ויום משבעת ימי הפרישה היו מזין מאפר פרה אחרת שניתן בחיל למשמרת עיי"ש. אבל הגר"א ז"ל שם בא"ר כתב שבכל יום ויום היו מזין מכל החטאות שבחיל כולם. וגריס במתני' שם ומזין עליו מכל שבע חטאות שהיו שם עיי"ש בדבריו. ועי' במש"כ בתוס' יו"ט שם. ובמש"כ עוד שם לקמן (משנה ג'). ומתבאר מזה דגם אותו החלק שניתן בחיל למשמרת תמיד. לא היה נתון שם משום למשמרת לבד. אלא גם הוא היה מוכן שם להזאת טהרה. אלא שבו לא היו מזים אלא לעתים רחוקות לאותן הצריכים טהרה יתירה וקדושה גדולה. כמו הכהן גדול בעת פרישתו לעבודת יוה"כ. וכהן השורף את הפרה שעשו בה הרבה מעלות יתירות. כמבואר ריש פ"ק דיומא ופ"ג דפרה ושאר דוכתי. וברמב"ם (פ"ב מהלכות פרה אדומה ה"א) עיי"ש. ולפי הנראה ממתניתין (פ"ד דפרה מ"א) קיי"ל שאינה נשרפת אלא בכהן גדול. ושלא בכה"ג פסולה. דהכי ס"ל התם לת"ק. ור"י הוא דפליג. וידוע דקיי"ל בעלמא הלכה כת"ק. והכי נמי סתם לן תנא התם (לעיל פ"ג מ"ח) ובמס' מדות (פ"א מ"ג) עיי"ש. וכבר תמה בכ"מ (פ"א מהלכות פרה הי"א) על הרמב"ם ז"ל שם שפסק כר"י. ונדחק מאוד לתרץ עיי"ש בדבריו. ומדברי הרמב"ן ז"ל (ריש פ' חקת) מתבאר דס"ל דקיי"ל כסתם משנתנו דשלא בכה"ג פסולה עיי"ש בדבריו. עכ"פ חזינן דאותו חלק של אפר הפרה שניתן למשמרת בחיל. היה ג"כ מוכן להזאה עכ"פ לענינים היותר גדולים ומקודשים ביותר. וכן משמע מלישנא דמתניתין (סופ"ג דפרה). דתנן וחולקים אותו לשלשה חלקים אחד נותן בחיל. ואחד נותן בהר המשחה. ואחד היה מתחלק לכל המשמרות. וכן הוא בתוספתא (סוף פ"ב דפרה). ובספרי (חוקת פיסקא קכ"ד). ובתרגום יונתן (פ' חוקת) ובפסיקתא זוטרתא שם עיי"ש. ומבואר בתוספתא שם דזה שהיה מתחלק לכל המשמרות היו ישראל מזין ממנו. וזה שנתנו בהר המשחה היו כהנים מקדשין בו. וזה שניתן בחיל היו משמרין שנאמר לעדת בני ישראל למשמרת עיי"ש: 
<b>וא"כ </b>מבואר שכל המוקדם מוקדם במעלה. שהראשון לכולם במעלה היה אותו שניתן בחיל. שלא היו מזין בו אלא לענינים היותר גדולים. והשני היו הכהנים מקדשין בו. והשלישי האחרון היו ישראל מזין הימנו. וגם נראה דעיקר צורך האפר היה לכהנים גדולים. משום דכהנים הדיוטים הרבה היו. ואם איזה מהם נטמא נמצאו רבים אחרים למלא מקומם בעבודות שבמקדש. וישראלים אע"פ שנתחייבו כולם כל שנה לעשות הפסח ולאכלו. וגם נתחייבו בראיית פנים בעזרה שלש פעמים בשנה. שאי אפשר לעשות בטומאת הגוף. מ"מ כבר כתבו התוס' (פסחים ג' ע"ב) ד"ה מאליה וכו' דמי שאין לו קרקע פטור מפסח ומראיי'. וכן אותן שבחו"ל פטורין מפסח ומראיי' עיי"ש. וא"כ אי בעי מפקיר נכסי' ומיפטר מפסח. וכן מחובת ראיי'. או יתרחק לחו"ל. וא"כ. אין להם הכרח כ"כ להטהר מטומאתם שיצטרכו להזאה של מי חטאת. ואף דבעיקר דברי התוס' בפסחים שם שדו בהם נרגא כמה מהאחרונים ז"ל. מ"מ אין דבריהם מוכרחין כלל. כמו שכבר ביארו האחרונים ז"ל באופן שאין שום גמגום בדבריהם אלו. הן אמת דלפי הנראה מברייתא דספרי (פ' חקת פיסקא קכ"ה) הזאה גופא מצד עצמה מצוה היא מדאורייתא. ממה שאמרו שם ואיש אשר יטמא ולא יתחטא וגו' על טומאת מקדש וקדשיו ענש הכתוב כרת. או לא ענש הכתוב כרת אלא על הזייה (כלומר על מה שלא הוזה עליו). ת"ל ואם לא יתחטא ביום השלישי וביום השביעי לא יטהר. ענשו לא יטהר ואין ענשו כרת עיי"ש. וכן כתוב ביותר ביאור בפסיקתא זוטרתא שם. וז"ל ואיש אשר יטמא ולא יתחטא ונכרתה וגו'. על טומאת מקדש ענוש כרת ולא על מניעת הזאתו. זהו ענשו שהוא טמא. ואינו חייב כרת אלא על טומאת מקדש עיי"ש. ומבואר מזה לכאורה דחיובא דאורייתא הוא להטהר ע"י הזאה מטומאתו. אלא שאינו ענוש כרת על מניעת הזאה. דטומאתו זהו ענשו. וא"כ אפי' ישראלי' ע"כ מוכרחין לאפר פרה משום מצות טהרה ע"י הזאה. דמצוה מצד עצמה היא. אבל זה אינו דודאי הך ברייתא ס"ל דהזאה בזמנה מצוה. אבל אנן לא קיי"ל הכי. דלא מיבעיא לדעת רוב הפוסקים דטבילה בזמנה לאו מצוה היא. אלא אפי' לדעת הבה"ג וסייעתו דס"ל דקיי"ל טבילה בזמנה מצוה. בהזאה ודאי קיי"ל דבזמנה לאו מצוה. משום דלא מקשינן הזאה לטבילה. דבפ"ק דיומא מוקמינן פלוגתא דר"מ ורבי יוסי בהכי. דלר"מ ס"ל מקשינן הזאה לטבילה. ור"י ס"ל לא מקשינן. וקיי"ל ר"מ ור"י הלכה כר"י. ובפרט דהתם מוקמינן גם לרבי חנינא סגן הכהנים כר"י (שם ח' ע"א) עיי"ש. ועי' במש"כ הרב המאירי ז"ל שם. וברמב"ם (פ"א מהלכות עביוה"כ ה"ד) ובכ"מ שם. וא"כ לכהנים הדיוטים ולישראלים אין הכרח כ"כ באפר פרה. משא"כ לכהן גדול דעבודת יוה"כ אינן כשירות אלא בו. וכן שריפת הפרה למאן דס"ל דקיי"ל דאינה כשרה אלא בכה"ג. ודאי אי אפשר לו בלא אפר פרה. ואף ע"ג דכל כהן המתחנך לעבודה חייב להביא מנחת חנוך. והוא עצמו צריך להקריבה. כמבואר בתוספתא (סוף שקלים ובפ"ב דחגיגה) ובספרא (צ"ו פ"ג) ובירושלמי (פ"ז דשקלים). וכ"כ הרמב"ם (סוף פ"ה מהלכות כלי מקדש) עיי"ש. מ"מ מלבד דלא אשכחן דזה הוא לעיכובא. בלא"ה כל זמן שהוא טמא הרי אינו מתחנך לעבודה. ואפי' בעבודות צבור שעושין בטומאה. מ"מ הרי בידו שלא להתחנך. משא"כ כהן גדול שאין עבודת יוה"כ כשרה אלא בו. ואי אפשר לו בלא אפר פרה. ונראה דמהאי טעמא תנן (פ"ד דשקלים מ"ב) דכבש פרה כהנים גדולים עושין משל עצמן. ואע"ג דאבא שאול הוא דקאמר לה. מ"מ בירושלמי שם משמע דהכי הילכתא עיי"ש. אע"פ שהרמב"ם ז"ל (פ"ד מהלכות שקלים) לא פסק כן עיי"ש. והיינו משום שעיקר ההכרח לאפר פרה אינו אלא לכהן גדול. וכדי להראות גדולתם וחשיבותם עשו הכבש משלהם והוציאו על זה הוצאה גדולה. כדאמרינן בירושלמי שם שיותר מששים ככרי זהב היו מוציאין בה. ולא הי' אחד מוציא פרתו בכבשו של חבירו אלא סותרו ובונה אותו משלו. ושמעון הצדיק שתי פרות עשה. ולא בכבש שהוציא זו הוציא את זו עיי"ש: 
<b>ומעתה </b>עפ"ז נכונים מאוד דברי רבינו הגאון ז"ל כאן שכתב עיקר ענין מצוה זו בחלק אפר הפרה שניתן למשמרת משום שמיוחד לכהנים גדולים שאי אפשר להם בשום ענין בלא אפר הפרה. וגם הם עצמם התפארו והתגדלו בכך כאלו רק בשבילם בלבד נעשתה הפרה. וגם הר"א הזקן באזהרותיו כתב בזה קרוב ללשון רבינו הגאון ז"ל כאן. שכתב וז"ל <b>נצור אפר פרה טהור מטמא. </b>וכוונתו שהמצוה ליתן מאפר הפרה למשמרת. ומש"כ טהור מטמא. הוא מלשון הכתוב (איוב י"ד ד') מי יתן טהור מטמא לא אחד. שדרשוהו בפ"ק דנדה (ט' ע"א) ובפסיקתא דר"כ ופסיקתא רבתי (פרשת פרה) ובמדרשים (פ' חקת) על אפר הפרה עיי"ש. וכן סיים שם הר"א הזקן ז"ל כדרכו בלשון הכתוב ממש. <b>מי יתן טהור מטמא </b>עיי"ש. ועכ"פ דבריו הם ג"כ כדברי רבינו הגאון ז"ל כאן. וע"פ מה שביארנו דבריהם מבוארים על נכון. ודברי הר"א הזקן ז"ל קצת מבוארים יותר. שביאר בהדיא שאע"פ שבחלק אפר זה שניתן בחיל כתוב בו למשמרת. מ"מ גם הוא אינו אלא מוכן להזאה. וזהו שכתב <b>נצור אפר פרה </b>(ואעפ"כ) <b>טהור מטמא. </b>כלומר שניתן למשמרת וגניזה לצורך טהרה לאחד המיוחד בעם. דהיינו הכהן הגדול מאחיו שמזה בו לעתים רחוקות לענינים גדולים. וזהו שסיים בלשון הכתוב <b>מי יתן טהור מטמא. </b>וכונתו לסיפא דההוא קרא דכתיב <b>לא אחד. </b>וכדרכו ז"ל לדבר באזהרותיו אלו בדרך מליצה חידות: 
@00פרשה מו. מז. 
<b>טנא העומר. והבכורים. </b>פרשת העומר. מדכתיב (פ' אמור) והבאתם את עומר ראשית קצירכם וגו'. וכתיב (פ' ויקרא) ואם תקריב מנחת בכורים וגו'. וגם פרשה זו במנחת העומר מיירי. והאי אם הוא חובה. כדרשתם (בספרא שם) ובמנחות (ס"ח ע"ב פ"ד ע"א) עיי"ש. ומנאה רבינו הגאון ז"ל גם באזהרותיו שע"פ עשה"ד (דבור זכור). אלא דשם כתב <b>והעומר וקרבנו. </b>ולשונו צ"ע דמשמע לכאורה שבא למנותן בשתי מצות חלוקות. העומר מצוה בפ"ע. והכבש הבא עמו מצוה בפ"ע. וזה ודאי לא יתכן כלל. דהכבש לא בא אלא בגלל העומר. כדאמרינן (פ"ג דהוריות י"ג ע"א) עומר קודם לכבש הבא עמו. שתי הלחם קודמין לכבשים הבאים עמהם. זה הכלל דבר הבא בגין ליום קודם לדבר הבא בגין לחם עיי"ש. הרי דהכבש אינו בא אלא בגין העומר. וכן פירש"י (פ' אמור) על קרא דועשיתם ביום הניפכם את העומר כבש תמים וגו'. חובה לעומר הוא בא עיי"ש ובלתי ספק מקורו מההיא דהוריות שם. וכיון שאינו בא אלא בגלל העומר. ודאי לא יתכן למנותו מצוה בפ"ע. אלא הוא בכלל מצות העומר: 
<b>איברא </b>דראיתי בתוספתא (פ"ו דמנחות) דתניא התם העומר אין מעכב את הכבש. והכבש אין מעכב את העומר עיי"ש. והכי דרשו בספרא (פ' אמור פרק י"א) ועשיתם ביום כו' כבש בן שנתו אע"פ שאין עומר. ועשיתם עומר אף ע"פ שאין כבש עיי"ש. ועפ"ז אפשר לדון שפיר ולומר דהעומר והכבש שבא עמו נמנין בשתי מצות חלוקות בפ"ע. כיון ששתי מעשים חלוקים הן אין מעכבין זא"ז. וכמו שביאר הרמב"ן ז"ל (סוף שורש תשיעי) עיי"ש היטב ובמה שביארנו לעיל (עשין ז') בזה. אלא שלא ראיתי להרמב"ם ז"ל שהביא הלכה זו. והוא תמוה טובא לכאורה מה ראה להשמיט דין זה המבואר בספרא ובתוספתא באין חולק. וכבר ראיתי להרד"פ ז"ל שנתעורר בזה בתוספתא שם. והוסיף להקשות ביותר דאדרבה מדברי הרמב"ם (פ"ז מהלכות תמידין ומוספין ה"ג) משמע דס"ל דהעומר מעכב את הכבש ואם אין עומר אין כבש. שכתב שם וז"ל ביום שני של פסח וכו' מקריבין יתר על מוסף של כל יום כבש לעולה עם עומר התנופה וכו' עכ"ל. וממש"כ עם עומר התנופה. משמע דס"ל שהכבש תלוי דוקא בעומר התנופה. ואם אין עומר אין כבש. עיי"ש בדבריו שהניחה בתמיהא. וכתב שלא ידע מנ"ל להרמב"ם ז"ל הא. ולדידי היה נראה דהרמב"ם ז"ל דחה התוספתא והספרא מקמי ההיא ברייתא דהוריות שם. דמדקתני דאין הכבש בא אלא בגין לחם. משמע ודאי דאם אין עומר אין כבש. וברייתא זו הביאה הרמב"ם ז"ל להלכה (פ"ט מהלכות תמידין ומוספין ה"ט) וז"ל העומר קודם לכבש הבא עמו ושתי הלחם קודמין לשני כבשים. זה הכלל דבר הבא בגלל היום קודם לדבר הבא בגלל הלחם עכ"ל עיי"ש. ועל זה הוא שסמך לדחות הך דינא דתוספתא וספרא. ומשום שלא מצא דבר זה מפורש בהדיא דהעומר מעכב את הכבש ואם אין עומר אין כבש. לכן לא כתב כן בהדיא וכדרכו ז"ל בכל כיו"ב כידוע. אבל להלכה ודאי זו היא דעתו. וכן ראיתי בפסיקתא זוטרתא (פרשת אמור) שהשמיט דרשא זו של הספרא. ולפי הנראה ודאי היינו משום דס"ל שהוא דלא כהילכתא מטעם שביארנו. וזו היא ג"כ דעת רש"י ז"ל שם שכתב דהכבש חובה לעומר הוא בא. דמתבאר מזה שאם אין עומר אין כבש. כההיא דתניא בפרק התכלת (מ"ה ע"ב) והקרבתם על הלחם חובה על הלחם וכו'. ופירש"י שם וז"ל חובה על הלחם. דמשמע שאינן קריבין בלא לחם ולא הלחם קרב בלא הבשר וכו' עכ"ל עיי"ש. הרי דלרש"י ז"ל גופי' הך לישנא משמע שבא לומר שהן מעכבין זא"ז. וא"כ מבואר מזה דכאן שפירש"י גבי כבש הבא עם העומר שחובה לעומר הוא בא. ע"כ היינו נמי לומר שאם אין עומר אין כבש. דהעומר מעכב את הכבש. וא"כ דבריו תמוהים לכאורה דזהו נגד הספרא במקומו והתוספתא. דמפורש בהדיא איפכא דעומר אף ע"פ שאין כבש וכבש אף ע"פ שאין עומר. ועכצ"ל כמש"כ דס"ל דלתלמודא דידן לא ס"ל הכי. דמברייתא דמייתי התם בהוריות מבואר דס"ל דהעומר מעכב את הכבש. ואע"ג דבההיא דמנחות שם למסקנא לא קיימא הכי. אלא אין הכבשים מעכבין את הלחם ולא הלחם מעכב את הכבשים. וכדתנן נמי התם במתניתין הפר והאילים והכבשים והשעיר אין מעכבין את הלחם ולא הלחם מעכבן עיי"ש. מ"מ היינו רק משום דגלי קרא הכי התם בשבעת הכבשים עולות דעצרת. וכדדריש התם מקרא. אבל מ"מ לס"ד מקמי דנפק"ל מקרא. והוה בעי למימר דמדכתיב והקרבתם על הלחם משמע שהן חובה על הלחם. היינו לומר שמעכבין זא"ז. וכדפי' רש"י ז"ל שם. אלא דבתר דנפק"ל מקרא שאין הכבשים ושתי הלחם מעכבין זא"ז. מוקי משמעותא דעל הלחם למילתא אחריתא עיי"ש. ועכ"פ למאי דבעי למימר לפום ס"ד דעל הלחם משמע שהן חובה ללחם. היינו לומר שהכבשים ושתי הלחם מעכבין זה את זה. וא"כ היכי כתב רש"י ז"ל גבי כבש הבא עם העומר שהוא חובה לעומר. דהך לישנא משמע ודאי שמעכב את העומר וכמבואר שם. אלא ודאי עכצ"ל כדכתיבנא דמההיא דהוריות שם נפק"ל דהכי קיי"ל. ושלא כהספרא והתוספתא שם. וכבר ראיתי לקצת אחרונים ז"ל שכתבו דמה שפסק הרמב"ם ז"ל (פ"ח מהלכות תמידין הט"ו) דשתי הלחם מעכבין את כבשי עצרת ואין שני הכבשים מעכבין את הלחם. כר"ע במתניתין דמנחות שם. והראב"ד ז"ל השיג שם עליו משום דרבים פליגי עלי' ועיי"ש בכ"מ. וכתבו דטעמו של הרמב"ם ז"ל היינו מההיא דהוריות שם שאמרו דשני הכבשים אינם באין אלא בגין הלחם. והיינו כר"ע דהלחם מעכב את שני הכבשים. ואף דלדעתי אין מזה הכרע. כיון דההיא דהתם ברייתא היא עייש"ה. וא"כ נהי דהך תנא סתם לן כר"ע. מ"מ הא קיי"ל מחלוקת במתניתין וסתם בברייתא אין הלכה כסתם. כדאמרינן בפרק החולץ (מ"ג ע"א) עיי"ש. ועי' מש"כ בכ"מ (פ"ט מהלכות תמידין ומוספין ה"ז) ובמש"כ עליו הר"ב שער יוסף בהוריות שם עיי"ש היטב. עכ"פ שפיר אפשר לומר בטעמן של הרמב"ם ופסיקתא זוטרתא ורש"י ז"ל שדחו דברי התוספתא והספרא. משום דההיא ברייתא דמייתי התם בתלמודא דידן פליגא עלייהו וכמו שביארנו. ועי' ג"כ מה שפירש"י ז"ל על קרא דוהקרבתם על הלחם שבעת כבשים וגו' (פ' אמור כ"ג י"ח). ובמש"כ עליו בשיורי כנה"ג בלשונות רש"י עה"ת עיי"ש היטב ואכמ"ל בזה יותר. וא"כ לפ"ז נכונים היטב ומוכרחים דברי רבינו הגאון ז"ל כאן. וכן דעת שאר ראשונים ז"ל. דהעומר עם הכבש הבא עמו אינם נמנין אלא במצוה אחת. וזה מדוקדק ג"כ בלשון הרמב"ם (בסה"מ עשין מ"ד) שכתב וז"ל מצוה מ"ד היא שצוה להקריב מנחת העומר וכו' ונקריב עמה כבש תמים וכו' עכ"ל עיי"ש. ומשמע שרמז בזה הטעם שאין למנותן אלא במצוה אחת משום שאין הכבש בא אלא בגין המנחה. וזה שכתב ונקריב עמה כבש וכו'. שאינו בא אלא עמה. ואם אין עומר אין כבש: 
<b>אמנם </b>רבינו הגאון ז"ל שם באזהרותיו שע"פ עשה"ד סמך על הספרא והתוספתא דהעומר והכבש אין מעכבין זה את זה. ולכן מנאן שם כל אחד מצוה בפ"ע. אבל כאן חזר בו מדעתו זו ומנאן מצוה אחת מטעם שביארנו. איברא דבלא"ה לשונו שם מגומגם אצלי. שכתב <b>העומר וקרבנו. </b>ואטו העומר גופי' לאו קרבן הוא. אדרבה הא דכתיב בקרא עד הביאכם את קרבן אלקיכם דרשו (שם בספרא) זה העומר. יכול זה הכבש צא וראה מה אמור למטן וכו' עיי"ש. הרי דלהעומר הוא שקרא הכתוב קרבן סתם ולא לכבש הבא עמו. והו"ל למיכתב העומר וכבשו. או והכבש. וגם אכתי תמוה מה זה שכתב <b>וקרבנו. </b>דאם הוה ס"ל התם דהעומר אע"פ שאין כבש וכבש אע"פ שאין עומר. א"כ אע"פ שכבש זה בא עם העומר כשישנם שניהם. מ"מ אינו קרבנו כיון שהוא קרב גם בלא העומר. וגם העומר קרב אע"פ שאין כבש. ולכן נראה יותר דגם שם לדעתו אין העומר עם הכבש נמנין אלא במצוה אחת. ואדרבה לזה הוא שדקדק וכתב שם <b>וקרבנו. </b>כדי לרמז בזה דהכבש אין למנותו מצוה בפ"ע משום שאינו אלא קרבנו של העומר ואינו בא בלא העומר. וגם העומר אינו בא בלא הכבש שהוא קרבנו המכשירו לבוא להיות קרוב ע"ג המזבח. וכדעתו כאן. וכדעת הרמב"ם ז"ל כמו שנתבאר. ומשום שלפי התוספתא וברייתא דספרא הי' ראוי למנות הכבש מצוה בפ"ע. לכן נזקק לבאר ברמז טעם לדבר שאין למנותו בפ"ע משום שמעכבין זא"ז דקיי"ל כברייתא דידן ולא כהתוספתא וספרא. אלא דכאן שדרכו לקצר ביותר לא חשש לזה ולא הזכיר אלא העומר בלבד. ואין להאריך בזה דעכ"פ כאן דברי רבינו הגאון ז"ל מדוקדקים. ומש"כ <b>טנא העומר. </b>אע"ג דהעומר שיעורו קצוב. עשרון אחד לא פחות ולא יותר. כדתנן (סופ"ז דמנחות ע"ו ע"ב). נראה דנקט לשון טנא. ע"פ מאי דתנן (שם ס"ג ע"ב ס"ו ע"א) שהביאוהו בקופות. ומיד משנקצר נתנוהו בקופות. וטנא נמי היינו קופה. ומשום דבביכורים כתיב ושמת בטנא. והעומר נמי קרא הכתוב מנחת בכורים. לכן נקט לשון טנא. ויותר נראה לומר שכתב <b>טנא העומר. </b>משום דבעומר איכא נמי מצות קצירה דהו"ל מצוה שדוחה את השבת ואמרינן (בפרק ר"א דמילה קל"א ע"א) שאפילו מצא קצור מצוה לקצור לשמה. דקצירה גופא מצוה היא מדכתיב וקצרתם. ועי' בפירש"י שם (ד"ה שכן מצא). והכי נמי אמרינן (פ"ב דמכות ח' ע"ב) יצא קצירת העומר שהיא מצוה ואפילו מצא קצור חייב לקצור עיי"ש. וא"כ יש מקום לומר דהקצירה מצוה בפ"ע היא ונמנית בפ"ע מלבד הקרבתו. כיון דאפילו מצא קצור ואפשר להקריבו בלא קצירה מצוה לקיים מצות קצירה. ולזה דקדק וכתב <b>טנא העומר. </b>דהיינו לאחר הקצירה. וכדתנן קצרוהו ונתנוהו בקופות. משום דעיקר המצוה אינה אלא הקרבתו. וקצירתו אינה אלא לצורך הקרבתו. ומאי דאם קצור קוצר אינו אלא משום דבעינן שיקרב ממה שנקצר לשמו וכדפירש"י שם. והילכך אין למנות אלא הקרבתו בלבד. וקצירתו אינה אלא מכשירי מצוה וכדאמרינן בפרא"ד שם עיי"ש. 
<b>ואמנם </b>מה שמנה רבינו הגאון ז"ל כאן פרשת ביכורים. הוא תמוה מאוד לכאורה. דמלבד שכבר מנה לעיל במנין העשין כל העשין דביכורים (עשה פ"א פ"ד פ"ה) עיי"ש. בלא"ה הדבר תמוה מצד עצמו מאי ענין מצוה זו שכל יחיד ויחיד חייב בה בפ"ע. למנין הפרשיות שהן חקים ומשפטים המסורים לצבור. וביותר יש לתמוה בזה שראיתי גם להבה"ג ז"ל שמנה במנין הפרשיות גם הוא פרשת ביכורים. אע"פ שכבר מנה במנין העשין שלו הפרשת ביכורים וגם מקרא ביכורים. וא"כ גם דבריו תמוהים בתרתי כדברי רבינו הגאון ז"ל. מיהו נראה דלדברי רבינו הגאון ז"ל אפשר לומר ע"פ מאי דבלא"ה יש לתמוה מה שלא מנה רבינו הגאון ז"ל במנין הפרשיות פרשת שתי הלחם. שמנאוה כל מוני המצות וגם הבה"ג וסייעתו במנין הפרשיות שלהם. וגם רבינו הגאון ז"ל גופי' מנאה באזהרותיו שע"פ עשה"ד (דבור זכור) עיי"ש. והיא מצוה מפורשת בקרא. ולא יתכן שלא למנותה. שאין לך מצוה ברורה ומפורשת יותר מזו. איברא שראיתי ג"כ באזהרות הר"א הזקן ז"ל שגם הוא לא מנה פרשת שתי הלחם במנין הפרשיות שלו. והיותר נפלא בזה שתחת זה מנה שם שני פעמים פרשת לחם הפנים. והוא דבר מתמיה בתרתי. בחסר וביתר. אלא שראיתי גם באזהרות הר"ש בן גבירול ז"ל שגם כן מנה מצות לתם הפנים שני פעמים. ומדברי הרשב"ץ ז"ל (בזה"ר שם עשין סי' נ') מתבאר שהבין בכוונתו בזה למנות מעשה הלחם מצוה בפ"ע מדכתיב ולקחת סולת ואפית וגו'. וזו היא כוונתו במש"כ שם <b>ולחם הנתכן. </b>כלומר לעשות לחם בסכום ותכונה הראוי' כפי המבואר בקרא. והוא מלשון ותכן לבנים. מתכונת הלבנים. וסידור הלחם על השולחן מצוה בפ"ע. וזהו שכתב שם הרשב"ג ז"ל אח"כ <b>ושש המערכות. </b>והיינו המצוה לסדר ביום השבת הלחם על השולחן שתי מערכות של שש שש. מדכתיב ושמת אותם שתי מערכות על השולחן וגו'. והשיג על זה שם הרשב"ץ ז"ל וכתב שאין בזה אלא מצוה אחת. משום שהמעשה אינה אלא לצורך סידורן על השולחן. ואינה אלא חלק ממצות הסידור. והילכך אין למנותה מצוה בפ"ע. וכמו שהשריש הרמב"ם ז"ל (שורש עשירי) עיי"ש בדבריו. ועפ"ז יתכן לומר דגם דעת הר"א הזקן ז"ל בזה היא כדעת הרשב"ג ז"ל. וזו היא כוונתו במש"כ תחילה לחם הפנים. דהיינו עיקר מעשה הלחם. ומש"כ שוב אח"כ <b>המערכות שתים לשולהן תערוך. </b>היינו מצות סדורו על השולחן בשתי מערכות. ולשונו בזה הוא כמעט ממש כלשון הרשב"ג. אלא דמ"מ כיון דבלא"ה דברי הר"א הזקן ז"ל תמוהים במה שלא מנה פרשת שתי הלחם. וזה ודאי אי אפשר כלל לומר דבכוונה השמיטה. לכן נראה יותר לומר שנפל בדבריו שם ט"ס. ותחת מה שכתוב שם בדבריו <b>לחם הפנים. </b>צ"ל <b>לחם השנים. </b>והיינו שתי הלחם. וכבר כתבו התוס' (ריש פרק שתי הלחם) דלחם שייך בו לשון זכר כמו לשון נקבה עיי"ש בדבריהם ובמש"כ בתוס' יו"ט שם. וא"כ שייך בו שפיר לשון שנים. וא"כ גם הר"א הזקן ז"ל לא השמיט פרשת שתי הלחם. אבל דברי רבינו הגאון ז"ל מתמיהים בזה מאוד לכאורה. ולכן נראה ברור דמש"כ רבינו הגאון ז"ל כאן ביכורים. אין כוונתו בזה אלא לפרשת שתי הלחם. דכתיב בהו לחם הבכורים. וביום הבכורים. וכתיב חמץ תאפנה בכורים לה'. ועפ"ז נכונים היטב דברי רבינו הגאון ז"ל: 
<b>אבל </b>מ"מ דברי הבה"ג ז"ל שכבר מנה במנין הפרשיות שלו פרשת שתי הלחם ואעפ"כ חזר ומנה ג"כ שם פרשת ביכורים. הוא ודאי תמוה מאוד בתרתי כמש"כ לעיל. אמנם נראה בזה ע"פ מה שיש לתמוה בלא"ה בדברי הבה"ג ז"ל שלא מנה במנין הפרשיות שלו פרשת העומר. וביותר תמוה שכל סייעתו ההולכים בעקבותיו מנאוה. כמבואר באזהרות הר"י אלברגלוני והר"א הזקן והרשב"ג ז"ל וכן באזהרות אתה הנחלת כתב גרש כרמל. והיינו פרשת העומר. איברא שבנוסחת הבה"ג כת"י רומי נמנית פרשת העומר במנין הפרשיות עיי"ש. ולכאורה נראית נוסחא זו נכונה ומדוייקת בזה. אבל באמת נראה דאין זה אלא אחד מתקוני סופרים. והעיקר בזה הוא כנוסחא שלפנינו. משום שנראה ברור שפרשת ביכורים שמנה הבה"ג כוונתו בזה לפרשת העומר שקרא הכתוב (פ' ויקרא) מנחת בכורים. ועפ"ז נכונים היטב דברי הבה"ג ז"ל. אבל נוסחת כת"י רומי אינה נכונה כלל. ובלתי ספק נוסחא משובשת היא: 
@00פרשה מח. 
<b>ושילוח טמאים ממחנה הדר. </b>היא פרשת שילוח טמאים מחוץ למחנה מדכתיב (פרשת נשא) צו את בני ישראל וישלחו מן המחנה כל צרוע וכל זב וטמא לנפש וגו'. ומנאוה גם כן הבה"ג והר"י אלברגלוני ז"ל במנין הפרשיות שלהם בלשון זה ממש עיי"ש. אלא שבלשון הבה"ג כת"י רומי איתא <b>גרישת טמאים. </b>וכן הוא גם באזהרות אתה הנחלת עיי"ש. ואין ספק שהיתה לפניו נוסחת הבה"ג כת"י רומי. אבל באזהרות הר"א הזקן והר"ש בן גבירול ז"ל לא מנאוה במנין הפרשיות שלהם. וגם במנין העשין לא מנאוה. אלא שהרשב"ג ז"ל מנה לאו דלא יבא אל תוך המחנה דכתיב בבעל קרי. במנין הלאוין שלו. כדמסיק הרשב"ץ ז"ל (בזה"ר לאוין סי' ס"ה) עיי"ש. וכן פי' הרש"ך ז"ל בנתיב מצותיך (דקנ"ד ע"ב) ולא ראה שכבר קדמו בזה הרשב"ץ ז"ל שם עיי"ש. והר"א הזקן ז"ל מנה במנין הלאוין לאו דולא יטמאו את מחניהם עיי"ש. ודבריהם ז"ל צ"ע בזה. ורבינו הגאון ז"ל לא מנה במנין הלאוין שלו לאוין אלו. וכבר ביארנו בזה שם במנין הלאוין (ל"ת קצ"ט) עיי"ש היטב. ומדברי רבינו הגאון ז"ל. וכן הבה"ג והר"י אלברגלוני ז"ל שמנו מצוה זו במנין הפרשיות. מתבאר דס"ל דמצות הצבור היא. ולא רמיא על הטמא גופי'. וכדמשמע ודאי מפשטי' דקרא. דכתיב צו את בני ישראל וישלחו מן המחנה כל צרוע וגו'. ויעשו כן בני ישראל וישלחו מן המחנה וגו'. וגם הוא דבר הלמד מענינו. דודאי שילוח אינו אלא ע"י אחרים. ואין ביד אחר לשלח אנשים בע"כ מחוץ למחנה זולת הצבור והב"ד. ולכן מנאוה במנין הפרשיות שהן מצות המוטלות על הצבור וב"ד. ומה שיש לדון בזה מכמה דוכתי דמשמע לכאורה איפכא. כבר ביארנו בזה לעיל (עשין קפ"ט) עיי"ש היטב. ושם נתבארו גם שאר ענינים הנוגעים לפרשה זו. ולכן לא נאריך בזה כאן יותר: 
<b>והנה </b>באזהרותיו שע"פ עשה"ד (דבור לא יהיה לך) כתב רבינו הגאון ז"ל <b>חוצה למחניך טמאי קושי </b>עיי"ש. וכוונתו בזה לעשה דויצא אל מחוץ למחנה. דכתיבא בבעל קרי. ודרשינן בפסחים (פ' אלו דברים ס"ח ע"א) ובספרי (פ' תצא פיסקא רנ"ה) ויצא אל מחוץ למחנה זה מחנה לויה. לא יבא אל תוך המחנה זה מחנה שכינה עיי"ש. ובפי' הר"ח שם הגירסא איפכא. וכן גירסת הרמב"ם ז"ל (פ"ג ה"ח מהלכות ביאת מקדש) עיי"ש. אבל מלשון רבינו הגאון ז"ל שם משמע שגירסתו כגירסת הספרי. וכגירסא שלפנינו בפסחים שם. דמדכתיב מחוץ למחנה דריש מחנה לויה עיי"ש ובמש"כ בכ"מ על דברי הרמב"ם שם. וזהו שכתב שם <b>חוצה למחניך טמאי קושי. </b>דמשתלח גם ממחנה לויה. ומשום דלס"ד בסוגיא דפסחים שם הוה ס"ל דמחוץ למחנה היינו מחנה שכינה עיי"ש. לכן הוסיף וכתב <b>למחניך. </b>לשון רבים. דמשמע יותר דגם ממחנה לויה משתלח דהו"ל שני מחנות. ומש"כ <b>טמאי קושי. </b>כוונתו דבעל קרי מטמא אפי' בקושי ואונס. ולאפוקי זב דלא מטמא באונם. דדרשינן מדכתיב ביה מבשרו ולא מחמת אונסו. חוץ מראיי' ראשונה של זב דמטמא אפי' באונס משום דאיתקיש לשכבת זרע. וכדאמרינן בפרק בנות כותים (ל"ה ע"א) עיי"ש. והמקשה בימי זיבה טהורה משום דכתיב דמה. ודרשינן התם (ל"ו ע"ב) דמה מחמת עצמה ולא מחמת ולד שהוא באונס. וכדאמרינן התם מאי דעתיך לטהורי באונס ולטמויי בולד. אין לך אונס גדול מזה עיי"ש. הרי דקושי דמחמת ולד משום אונס הוא. וזהו דנקט רבינו הגאון ז"ל שם בזה לשון. קושי. ובפרט לפי מה שפירש"י שם (לעיל ל"ה ע"א) בד"ה מטמא באונס וכו'. וז"ל דהא איתקיש לשכבת זרע ושכבת זרע כל עצמו מחמת אונס חימום הוא בא עכ"ל עיי"ש. הרי דטומאת קרי לעולם היא ע"י קושי ואונס. וכזה ממש הוא לשון הרמב"ם ז"ל (פ"ב ה"א מהלכות מחוסרי כפרה). וז"ל וכשיוצא הזוב אינו יוצא בקושי כשכבת זרע וכו' עכ"ל עיי"ש: 
<b>עוד </b>כתב רבינו הגאון ז"ל שם באזהרותיו (דבור לא תענה) וז"ל <b>ואם בפרע ופרם ומעטה שפם בדירת ערשך ומחנותיך תשפינה. </b>עכ"ל עיי"ש. וכוונתו בזה לעשה דשילוח טמאים מן המחנות. ופריעה ופרימה האמורים בתורה במצורע. כדכתיב בגדיו יהיו פרומים וראשו יהיה פרוע ועל שפם יעטה וגו' בדד ישב מחוץ למחנה מושבו. וזהו שכתב <b>בדירת ערשך. </b>כלומר בדד ומובדל מבני אדם כמו בחדר מטתך. <b>ומחנותיך תשפינה. </b>נראה שהוא מלשון שהם וישפה. כלומר שבהרחקת הטמאים יהיו מחנותיך נקיים ובהירים מכל שמץ דופי וחלאה. או שהוא מלשון התלמוד (ב"מ ט"ו ע"א) אנא איקום ואשפי. ופירש"י וז"ל ואשפי. אשקיט. ודומה לו על הר נשפה. דמתרגם על טורא דשליוא עכ"ל. וכן לקמן (שם ע' ע"א) חזינן גברא דמשפו נכסי'. ופירש"י וז"ל שנכסיו שקטים אצלו ואין ערעור על קרקעותיו דמשפו. כמו על הר נשפה שאו נס. ומתרגמינן על טורא שליוא עכ"ל עיי"ש. וזש"כ <b>ומחנותיך תשפינה. </b>שיהיו שקטים ובטוחים מכל ערעור וחשש על טהרותיהם. ועליהם בבואם למקדש ובאכלם קדשיהם: 
<b>ומתבאר </b>מזה שהוא מונה שם שתי מצות עשה בשילוח טמאים. האחת היא מדכתיב בבעל קרי ויצא מחוץ למחנה. שמשתלח חוץ לשני מחנות. והשנית היא מדכתיב במצורע וישלחו מן המחנה כל צרוע וגו'. שבא הכתוב ליתן לו מחנה שלישית. כדאמרינן בפסחים (ס"ז ע"א) עיי"ש. אמנם כאן חזר בו מדעתו זו. ולא מנה אלא עשה דוישלחו מן המחנה וגו'. שהיא עשה כללית שכוללת כל הטמאים כולן למצות שילוחם. וגם בכללה עשה דפרימה ופריעה ובדד ישב כמו שביארנו לעיל (שם במנין העשין) עיי"ש. ומש"כ רבינו הגאון ז"ל כאן <b>ממחנה הדר. </b>נראה שכוונתו בזה ע"פ לשון הכתוב (ישעי' מ"ה) דכתיב והדורים אישר. ותרגם המתרגם ושוריא אכבש. ועי' בפירש"י שם. ורצה לומר שיש משתלחים חוץ לחומת ירושלים. דהיינו חוץ לכל שלש מחנות. וכמו שאמרו בספרי (נשא פ"א) ובתוספתא (פ"א דכלים) ובפרק בתרא דזבחים (קט"ז ע"ב) שלש מחנות הן. מפתח ירושלים ועד הר הבית מחנה ישראל. מפתח הר הבית עד העזרה מחנה לויה. מפתח העזרה ולפנים מחנה שכינה עיי"ש. וגם יתכן שכונתו רק לומר שהמצוה מחוץ לכל המחנה כולה. שצריכים להיות בכו"ם הדר ונקי מכל דופי וחלאת טומאה. וכמש"כ שם באזהרותיו <b>ומחנותיך תשפינה. </b>וכמו שנתבאר לעיל: 
@00פרשה מט. 
<b>ואהרן ובניו למילואיהם. </b>דברי רבינו הגאון ז"ל סתומים וצריכים ביאור. והנה שלשה מיני מילואים כתיבי בקרא. <b>א) מילואים לחינוך אהרן ובניו. </b>מדכתיב (פ' תצוה) וזה הדבר אשר תעשה להם לקדש אותם לכהן לי לקח פר אחד וגו'. כל הפרשה ההיא עד ועשית לאהרן ובניו ככה וגו' שבעת ימים תמלא ידם. <b>ב) מילואים לחינוך המזבח. </b>מדכתיב (שם באותה הפרשה) ופר חטאת תעשה ליום על הכפורים וגו' שבעת ימים תכפר על המזבח וקדשת אותו וגו'. <b> ג) מילואים של חנוכת הנשיאים. </b>הכתובים בפרשת נשא. והבה"ג ז"ל במנין הפרשיות שלו מנה כולן. שבתחילה מנה שם קידוש כהנים. וחינוך מזבח. והיינו אותן שני מיני מילואים שבפרשת תצוה. דכתיבי כהדדי בפרשה אחת. ושוב מנה אח"כ פרשת חנוכת המזבח. והיינו מין מילואים השלישי. שהן חנוכת הנשיאים. אלא שבנוסחת הבה"ג שלפנינו לא נתבאר אם כוונתו למנות שני מיני מילואים הראשונים מצוה בפ"ע או שאין כוונתו אלא לכוללם יחד במצוה אחת עם פרשת המשכן וכליו שמנה שם בסמוך לפני זה עיי"ש. אבל בנוסחת הבה"ג כת"י רומי מבואר בהדיא שכוונתו למנותן מצוה בפ"ע עיי"ש. אלא דמ"מ גם שם אינו מבורר מלשונו על נכון אם כוונתו למנותן שניהם במצוה אחת. או שהוא מונה כל אחד מצוה בפ"ע. ובאזהרות הר"א הזקן והר"ש בן גבירול ז"ל לא מנו במנין הפרשיות שלהם אלא חנוכת המזבח בלבד. והיינו חנוכת הנשיאים שבפרשת נשא. ובאזהרות אתה הנחלת מנה שלשתן. <b>קרבנות הנשיאים. דת המילואים </b>וגם <b>חנוך המשכן ביום הקמתו באשים </b>עיי"ש. ובאזהרות הר"י אלברגלוני ז"ל לא מנה במנין הפרשיות שלו אלא פרשת חינוך המזבח בלבד. אלא שהרש"ך ז"ל בנתיב מצותיך (דנ"ח ע"ב) כתב דגם זה לא נתכוון למנות פרשה בפ"ע אלא הוא אצלו בכלל פרשת משכן וכליו שמנה שם לעיל מיניה בסמוך עיי"ש בדבריו. וזהו ע"פ נוסחת הלכות גדולות שלפנינו. אבל מ"מ מלשון הר"י אלברגלוני ז"ל שם לא משמע הכי עיי"ש היטב: 
<b>ובעיקר </b>הדבר הנה הרמב"ם ז"ל בשרשיו (שורש שלישי) השיג בזה על הבה"ג ז"ל בכל תוקף וכתב שמצוה זו לא נצטוו עליה אלא לשעה ולא לדורות. ואין למנותה במנין המצות. ומדלא הזכיר שם בהשגתו אלא חנוכת המזבח בלבד. נראה שהבין דקידוש כהנים וחנוך המזבח שכתב הבה"ג לעיל אין כוונתו למנותן מצוה בפ"ע. אלא היא אצלו בכלל פרשת משכן וכליו. וכמשמעות לשון לשון נוסחת הבה"ג שלפנינו. ולפ"ז אין בזה השגה כ"כ. אבל לפי נוסחת הבה"ג כת"י רומי ודאי גם על זה שייכא השגתו זו. ובודאי השגה גדולה היא לכאורה על הבה"ג ז"ל וסייעתו. אלא שרבינו הרמב"ן ז"ל כמלאך מליץ יושר עמד גם כאן כדרכו ז"ל להגן וללמד זכות על הבה"ג ז"ל. וכתב דודאי חינוך המזבח היא מצוה הנוהגת לדורות. כדכתיב וזה אשר תעשה על המזבח. שהיא מצות החינוך. ומזה שנינו (פרק התכלת מ"ט ע"א) אין מחנכין את המזבח אלא בתמיד של שחר. וכתב עוד שם וז"ל ונראין הדברים עוד שאף המשכן בהקמתו ובהמ"ק בהבנותו צריכין חנוכה לעולם. ונדבת הנשיאים היתה הוראת שעה (רק) בשיעורים ההם שעלו בדעתם. אבל החנוכה כמו חובה היא. וכן עשה שלמה חנוכה. וכן אנשי כנה"ג וכו'. וכמו שאמרו (שם מ"ה ע"א) מלואים הקריבו בימי עזרא כדרך שהקריבו בימי משה וכו'. ואולם תוכל להקשות ממאמר החכמים שגוזרין בתלמוד על המלואים שהם לשעה. כמו שאמרו בסוכה וכו'. ויכולני לומר שהכוונה במאמרים אלו שאין פרטי פרשת המלואים צריכים לנו. שאין לחזור על השיעורים הללו והסדר ההוא וכו'. אבל הנראה אלי כי המלואים שהקריבו על הכהנים למלאות את ידם לכהן לא היו אלא לשעה. כי בעת ההיא הבדיל את אהרן וזרעו להקדישו קדש קדשים לדורות עולם. אבל היו שם מלואים עוד על המזבח להקדישו. דכתיב ופר חטאת תעשה ליום על הכפורים וחטאת על המזבח בכפרך עליו. וכו'. והמלואים האלו הם שהקריבו בימי עזרא כי היה המזבח החדש צריך מלואים לקדשו דכתיב וכו'. והם המלואים על המקדש. וכתוב מפורש עוד על המזבח וכו'. והנה זה מפורש ומבואר. עוד יש לי ראיה על הענין הזה שפירשתי. אמרם ז"ל בראשון של יומא (ה' ע"ב) כיצד הלבישן לאהרן ולבניו בימי המלואים. ותמהו כיצד הלבישן מאי דהוה הוה. אלא כיצד מלבישן לעתיד לבוא. (והקשה עוד) לעתיד לבא נמי כשיבאו אהרן ובניו משה עמהם. כלומר נשאל לו. הנה סוברים כי לתחיית המתים יתקדש אהרן ובניו עמו במלואים. לפי שכבר בטלה משיחתן ממנו ומזרעו בשעת מיתתן. ויהיו אנשים מחודשים יצטרכו להתקדש כבראשונה. ויהיו המלואים האלה נוהגין בהן. א"כ המלואים במזבח ובמקדש לאחר החורבן כשנעשו אחרים יצטרכו למלואים. ועשו אותן בימי עזרא. וכן נעשה לימות המשיח. אמן במהרה. א"כ כל אלו הפרשיות מלמדות לדורות עכ"ל עיי"ש: 
<b>ומתבאר </b>מדבריו ז"ל דס"ל דגם מש"כ הבה"ג ז"ל <b>פרשת חנוכת המזבח. </b>אין כוונתו אלא לחנוך המזבח שבפרשת תצוה. ולזה כתב הרמב"ן ז"ל שאין מקום בזה להשגת הרמב"ם ז"ל. משום דבודאי חנוך המזבח הוא מצוה שנוהגת לדורות כמש"כ וזה אשר תעשה על המזבח וגו'. וכדתנן אין מחנכין את מזבח וכו'. אלא דלרווחא דמילתא הוסיף וכתב עוד ונראין הדברים עוד שאף המשכן בהקמתו והמקדש בהבנותו צריכין חנוכה לעולם וכו'. אבל כדי לתרץ דברי הבה"ג משמע מדבריו שלא הוצרך לכך. משום שהבה"ג לא מיירי אלא בחנוך המזבח בלבד שנוהג לדורות. אבל דבריו ז"ל בזה תמוהים אצלי טובא. דמלבד שא"כ דברי בה"ג כפולים ללא צורך. דלמה לו לכתוב כאן חנוך המזבח עם פרשת משכן וכליו. כיון שהוא אח"כ פרשה מיוחדת בפ"ע. ובהדיא מבואר בדברי הרמב"ן ז"ל גופי' שם בריש דבריו שכן היה כתוב גם בנוסח הבה"ג שלפניו עיי"ש בדבריו. בלא"ה מסדור דברי הבה"ג מתבאר בהדיא דאף שבחנוך המזבח שכתב לעיל עם פרשת משכן וכליו. לא היתה כוונתו אלא לחנוך המזבח שבפרשת תצוה. מ"מ חנוכת המזבח שמנה אח"כ פרשה בפ"ע. אין כוונתו בזה אלא לקרבנות הנשיאים שבפרשת נשא שנקראו גם בקרא בלשון חנוכת המזבח. כדכתיב שם יקריבו את קרבנם לחנוכת המזבח. זאת חנוכת המזבח. דידוע דרכו של הבה"ג לסדר מנין המצות שלו כסדרן בתורה. ופרשת חנוכת המזבח לא מנה אלא בין המצות הכתובות בתורה בפרשת נשא עיי"ש. וא"כ אין ספק שכוונתו בזה לחנוכת הנשיאים. וגם יש לתמוה במה שהחליט הרמב"ן ז"ל דמלואים שהקריבו על הכהנים למלא את ידם. ודאי אינם נוהגים לדורות. ומשמע מדבריו שכתב כן גם לדעת הבה"ג ז"ל. שהרי כל דבריו שם אליבא דהבה"ג. וזה תמוה מאוד. שהרי בהדיא כתב הבה"ג ז"ל שם גם קידוש כהנים. והיינו המלואים שבפרשת תצוה שהקריבו על הכהנים. דכתיב שם וזה אשר תעשה להם לקדש אותם לכהן לי וגו'. ואע"פ שלפי נוסחת הבה"ג שלפנינו. וזו היא ג"כ נוסחת הרמב"ן ז"ל. כנראה להדיא מדבריו שם. לא כתב הבה"ג קידוש הכהנים אלא עם פרשת המשכן וכליו בלבד. מ"מ ודאי ע"כ מוכרח מזה דס"ל שהיא מצוה הנוהגת לדורות לפי מה שביאר הרמב"ן ז"ל דגם לדעתו מצות שאינן נוהגות לדורות אין למנותן במנין המצות. וא"כ ממה שכתבה הבה"ג שם. בודאי מוכרח ע"כ דס"ל שנוהגת לדורות. אף ע"פ שלא כתבה אלא בכלל פרשת המשכן וכליו. וכמו שביאר הרמב"ן ז"ל גופי' שם לענין חנוך המזבח שכתב הבה"ג שם גם כן בכלל פרשת המשכן וכליו עיי"ש. ולכן דברי הרמב"ן ז"ל בזה תמוהים וצ"ע אצלי כעת: 
<b>וראיתי </b>להרשב"ץ ז"ל בזה"ר (עשין סי' נ') שהאריך בזה לדחות דברי הרמב"ן ז"ל. ולהוכיח שגם המילואים שהקריבו על מזבח ומשכן לא היו אלא הוראת שעה. ולא מצוה לדורות לא בשיעורן בלבד כמש"כ הרמב"ן ז"ל. אלא גם בעיקרן. אלא שבסוף דבריו הוסיף וכתב וז"ל. אבל עדיין יש לנו צער גדול מזה. שהרי בפרק התודה (מנחות ע"ח ע"ב) שנינו וכן איל המילואים וכן שני כבשי עצרת ששחטן שלא לשמן לא קדש הלחם. והקשו בגמרא שבק מתניתין איל נזיר דשכית ונקט איל המלואים. ותירצו תנא דידן עיקר מילתא נקט. והנה מזה הלשון נראה שהוא לדורות. אלא דלא שכיח כאיל נזיר. שאם לא היה נוהג כלל כך היה ראוי לומר שביק איל נזיר שהוא נוהג לדורות ונקט איל המילואים שאינו אלא לשעה. ומאי דהוה הוה. ורש"י ז"ל פירש שם איל המילואים קרבן תחילה לכל הקרבנות. ונראה מדבריו דמצוה לדורות היא בכל התחלת הקרבנות לעשות איל המילואים וכו' עכ"ל עיי"ש שנשאר בזה בתימא. וגם על הרמב"ן ז"ל תמה שם שלא נתעורר להביא משם סייעתא להבה"ג ז"ל. אבל כל דבריו תמוהים אצלי הרבה. דבאמת אין שום סייעתא משם לדעת הבה"ג ז"ל. ולא שום תיובתא להרמב"ם ז"ל. שכבר פי' הרמב"ם ז"ל (בפיה"מ במנחות שם) על משנה זו במקומה. וז"ל ומה שאמר איל המילואים. ולא אמר איל נזיר שהוא נוהג לדורות. לפי שהוא אחרון לתחילת החיוב. והוא מה שאמר (בגמרא) עיקר מילתא נקט עכ"ל עיי"ש. הרי דהרמב"ם ז"ל גופי' לא היה לו מסוגיא דהתם שום צער כלל לא גדול ולא קטן. ופי' בפשיטות דהיינו גופא דקאמר שבק תנא דידן איל נזיר דשכיח שהרי נוהג לדורות ונקט איל המילואים שלא נהג אלא באותה שעה. ועל זה משני עיקר מילתא נקט. דניחא ליה לתנא טפי למינקט איל המילואים שהיה מיד בתחילת חיוב הקרבנות והאילים. ובאיל נזיר לא נתחייבו אלא אח"כ באחרונה. וכן פי' הרע"ב ז"ל שם עיי"ש. ומה שהביא מפירש"י ז"ל דס"ל דמילואים נוהגין לדורות מדפירש דקרבן המילואים תחילה לכל הקרבנות. ליתא הכי בפירש"י שלפנינו שם. אדרבה בפירש"י שלפנינו מבואר להדיא איפכא. שכתב שם וז"ל שביק תנא דידן איל נזיר דשכיח שנוהג לדורות ונקט מילואים דהוו לפי שעה. עיקר מילתא נקט. איל המילואים שבו קדשו הלחם תחילה עכ"ל עיי"ש. הרי להדיא מבואר בפירש"י שם איפכא. ודבריו הם ממש כפי' הרמב"ם והרע"ב ז"ל. ונראה שהיתה לפני הרשב"ץ ז"ל נוסחא אחרת מפירש"י למנחות. והיא נוסחת פירש"י כת"י למנחות שנדפסה זה לא כביר (בש"ס דפוס וילנא). דשם באמת הכי איתא כמו שהביא הרשב"ץ בשם פירש"י עיי"ש. וכן מתבאר מדברי הרשב"ץ (שם עשין סי' ע"ג) שלא היתה לפניו נוסחת פירש"י למנחות שלפנינו אלא פירש"י כת"י הנ"ל עיי"ש ובמש"כ לקמן (פרשה ס"ה). ובאמת דבלא"ה אין דיוקו של הרשב"ץ ז"ל מהתם מוכרח כ"כ. דודאי אם הוה קאמר התם שביק איל נזיר דשכיח ונקט איל המילואים דלא שכיח. היה מקום לדקדק כן. אבל השתא דלא קאמר התם אלא שביק איל נזיר דשכיח ונקט איל המילואים. איכא למימר דרק לאלומי קושייתו קאמר. שביק איל נזיר דלא זו שנוהג לדורות אלא גם שכיח ומצוי. ונקט איל המילואים שאינו נוהג לדורות כלל: 
<b>עוד </b>ראיתי להרשב"ץ ז"ל שם שכתב על דברי הרמב"ן ז"ל שם וז"ל ומה שהביא מפ"ק דיומא דאמרינן כיצד מלבישן לעתיד לבא. וילמד רבינו הרמב"ן ז"ל כי לתחיית המתים יקריבו אלו המילואים כשיתקדשו הכהנים לפי שכשמתו נתבטלה משיחתן. ולפיכך תהיה פרשת המלואים מלמדת לדורות. אין זה דבר הגון שתכנס מצוה זו בכלל רמ"ח מצות עשין מפני מה שתתחדש לתחיית המתים. וגם הוא סותר מה שאמרו בסוכה (מ"ג ע"א) שאין מילואים נוהגים לדורות. וגם אותה שהביא רבינו ז"ל מהירושלמי דשביעית וכו'. וכשיתחדשו הגופות לתחיית המתים גם התורה תתחדש עמהם. ומצות שאינן נוהגות עתה אם ינהגו באותו הזמן אין ראוי להכניסן במנין עכ"ל עיי"ש. ולענ"ד דבריו אלו נפלאים מאוד בעיני שאינני רואה בדברי הרמב"ן ז"ל כלום ממה שהביא הרשב"ץ ז"ל בשמו שמשום דלתחיית המתים יתקדשו הכהנים במלואים אלו חשובה מצוה הנוהגת לדורות. ומשום זה ראויה לבא במנין רמ"ח עשין. ואדרבה להדיא מבואר בדברי הרמב"ן ז"ל שם איפכא. שלא בא להוכיח מסוגיא דפ"ק דיומא שם אלא דכי היכי דמבואר שם דלתחיית המתים יצטרכו הכהנים להתקדש מחדש כמבראשונה משום שבמיתתם בטלה משיחתן הראשונה ויהיו אנשים מחודשים. והילכך יחזרו המילואים האלו לנהוג בהם. הכי נמי נשמע מזה לענין המילואים של המזבח והמקדש לאחר החרבן שכשיחזרו להבנות מחדש אחרים במקומן. יצטרכו למילואים. ולזה עשו מלואים בימי עזרא. וכן נעשה אנחנו לימות המשיח בב"א. וא"כ אין דברי הרמב"ן ז"ל אלו אמורים אלא לענין מילואים של המקדש והמזבח דחשיבי מצוה נוהגת לדורות. משום דכשיבנו מחדש יתחייבו בהקרבת מילואים אלו משום מצוה זו שנצטוו עליה בשעת בנין המקדש והמזבחות בראשונה. ולא להוראת שעה בלבד נצטוו אז עליה. אבל מילואים שהקריבו אז על הכהנים ודאי גם להרמב"ן ז"ל הו"ל מצוה שלא נאמרה אלא לאותה שעה ולא לדורות. ואינה ראויה להמנות במנין העשין. וכמו שהוכיח הרמב"ן ז"ל גופיה שם לעיל מסוגיא דסוכה שם ומהירושלמי דשביעית שם. ומשום שיחזרו להיות נוהגים לעתיד לבא אחר תחיית המתים ודאי אינה חשובה מצוה נוהגת לדורות. ואין שום גמגום וסתירה כלל בדברי הרמב"ן ז"ל. ודברי הרשב"ץ ז"ל אלו אינם אצלי אלא תימא ולא ידענא מאי אידון בהו. ותמיהני גם על הר"ב מג"א שם שנמשך בזה אחר הרשב"ץ ז"ל ונשען עליו בכל כחו בלא עיון כלל להשיב על דברי רבינו הרמב"ן ז"ל עיי"ש. ולא התבונן לראות כי דברים תמוהים הם. ואין להם שום יסוד כלל. וגם שאר אחרונים נתלבטו בזה הרבה לחנם שלא בעיון בדברי הרמב"ן ז"ל עצמן כלל: 
<b>עוד </b>ראיתי להרשב"ץ ז"ל שם שכתב על דברי הרמב"ן ז"ל שכתב דבודאי חנוך המזבח הוא מצוה לדורות מדכתיב וזה אשר תעשה על המזבח וגו'. שהיא מצות חנוך. ומזה שנינו אין מחנכין את המזבח אלא בתמיד של שחר. ועל זה כתב הרשב"ץ ז"ל שם וז"ל ואני אומר לענ"ד שלא היתה זאת דעת הגאון בה"ג ז"ל. שהחנוך הזה ששנינו בפרק התכלת אין ראוי שיכנס במנין המצות לפי שאין בו תוספות ענין שיקרא מצוה אלא התמידין שהן חובה בכל יום כשבונים מזבח חדש ומתחילין להקריבם. כמו שעשו במדבר במצות השם יתעלה. כמו שכתוב וזה אשר תעשה על המזבח וגו'. אותה התחלה קרויה חנוך וכו'. ובגמרא למדו דאין מחנכין את המזבח אלא בתמיד של שחר מדכתיב השני. שני בני הערבים ולא ראשון בין הערבים. וזה הפסוק הוא בפרשת וזה אשר תעשה על המזבח וגו'. ואותה פרשה שהיא פרשת חנוך. אין בה תוספת מצוה כלל. שהרי כתוב בה תמיד. והיא היא פרשת תמידין שבסדר פנחס וכו' עכ"ל עיי"ש. ולענ"ד גם דבריו אלו תמוהים אצלי. דהרי ודאי יש בפרשה זו תוספת ענין למצות חנוך המזבח. שאינו מתחנך אלא בתמיד של שחר דוקא. ומשום זה כל שעדיין לא נתחנך בהקרבת תמיד של שחר אין עליו קדושת מזבח ואין מקריבין עליו תמיד של בין הערבים. וכאילו אין כאן עדיין מזבח כלל. וכדתנן התם במתניתין דפרק התכלת ובברייתא (שם נ' ע"א) עיי"ש. וילפינן לה התם מדכתיב וזה אשר תעשה על המזבח וגו' את הכבש האחד תעשה בבוקר ואת הכבש השני תעשה בין הערבים. ודרשינן שני בין הערבים ולא ראשון בין הערבים. לומר דמזבח חדש שעדיין לא נתחנך. המצוה לחנכו בתמיד של שחר דוקא. וכל זמן שלא נתחנך בתמיד של שחר אין עליו תורת מזבח כלל. אבל כשכבר נתחנך כהילכתו. אף ע"פ שהפסיקו מלהקריב עליו זמן מרובה יכולים להתחיל ההקרבה מחדש בתמיד של בין הערבים. משום שכבר נתחנך. וזו ודאי תוספת מצוה שראוי למנות בפ"ע. ואינה בכלל מצות הקרבת התמיד. והדבר פשוט ומבואר דזו היא כוונת הרמב"ן ז"ל שם. ודברי הרשב"ץ ז"ל מתמיהים בעיני. ומדברי הרב מג"א שם נראה שגם הוא הרגיש בזה. אלא שחשב שמה שאמרו שם שאין מחנכין את המזבח אלא בתמיד של שחר. אין זה משום מצות חנוך שאינו מתחנך בענין אחר לחול עליו קדושת מזבח. אלא דאיסורא בעלמא הוא. ואם עבר וחינך את המזבח בתמיד של בין הערבים עובר בלאו. ולזה תמה שם על כל מוני המצות שלא מנו לאו זה במנין הלאוין עיי"ש בדבריו. אבל דבריו אלו דברים זרים ומוזרים הם אצלי. דלאו מאן דכר שמי' הכא. ולא ידענא היאך עלה על רעיוניו כזאת. ולא מיבעיא שאין בזה שום לאו כלל. אלא אפילו לאו הבא מכלל עשה אין כאן. אלא דאשמעינן קרא דמצות חנוך אינה נעשית אלא ע"י הקרבת תמיד של שחר. וכל שלא נתחנך בענין זה אין עליו תורת מזבח כלל עדיין. משום דהאי קרא במצות חנוך הוא דכתיב. ולא בא אלא ללמד על ענין החנוך בלבד. שאינו מועיל בענין אחר ולא נתקדש המזבח. ולא שיהא בדבר לאו הבא מכלל עשה. כמו שהבינו קצת אחרונים ז"ל ואין לזה שום יסוד ולא רמז ורמיזא בשום דוכתא כלל. וא"כ נכונים היטב דברי הרמב"ן ז"ל בכוונת הבה"ג ז"ל דזו היא המצוה הנמנית לדעתו: 
<b>אמנם </b>כבר נתבאר שאין מקום כלל לפרש כן אלח חנוך מזבח שמנה הבה"ג עם פרשת משכן וכליו. אבל מה שמנה עוד פרשת חנוכת המזבח. אין ספק דאין כוונתו בזה אלא לפרשת הנשיאים כמשכ"ל. וכן הוא בהדיא באזהרות אתה הנחלת עיי"ש. ובזה ודאי השגת הרמב"ם ז"ל השגה גדולה ועצומה היא. שהרי בכל דוכתי משמע בהדיא שאין קרבנות הללו נוהגין לדורות כלל. והרמב"ן ז"ל לא נחית לידחק בזה אלא כדי להעלות קצת ארוכה לדברי הבה"ג ז"ל שלא והיו תמוהים כ"כ. אבל הרי הוא ז"ל גופי' לא הסכים בזה לדעת הבה"ג ז"ל. שהרי הוא גופי' לא מנה מצוה זו בחשבון העשין שלו. וכמו שכבר ביאר לנכון הרשב"ץ ז"ל שם עיי"ש. ואע"ג דכל הראיות שהאריך שם הרשב"ץ ז"ל להביא נגד דברי הרמב"ן ז"ל אליבא דהבה"ג אינן מוכרחים. מ"מ פשוטן של דברים ודאי משמע שכל קרבנות המילואים וחנוכת המזבח לא היו אלא הוראת שעה ולא לדורות. וכן דעת כל הראשונים ז"ל. וביותר יש לתמוה בדברי רבינו הגאון ז"ל כאן דמבואר להדיא מלשונו שאין כוונתו למנות אלא קרבנות המילואים שהקריבו על אהרן ובניו. שהרי בהדיא כתב <b>אהרן ובניו למילואיהם. </b>וכן מוכיח לשונו שבאזהרותיו שע"פ עשה"ד (דבור כבד) דשם בין המצות שבכהונה כתב <b>להפיח מלואימו. </b>עיי"ש. וכוונתו מלואים של כהנים. דהא על הכהנים קאי התם. וא"כ לכאורה עכצ"ל דלדעתו ז"ל המלואים שהקריבו על הכהנים הן מצוה הנוהגת לדורות. אבל קרבנות שהקריבו לחנוכת המזבח והמשכן אינן נוהגין לדורות. ולכן אינן נמנין במנין המצות. וזה דבר מתמיה מאוד שהרי הרמב"ן ז"ל נלחץ לומר בישוב דברי הבה"ג ז"ל דאע"ג דמלואים שהקריבו על הכהנים אין נוהגין לדורות. כדמוכח מסוגיא דסוכה ומהירושלמי דשביעית. מ"מ קרבנות שהקריבו להקמת המשכן ולחנוכת המזבח נוהגין לדורות. ורבינו הגאון ז"ל דעתו מקצה לקצה איפכא. דקרבנות דחנוכת המזבח ס"ל שאין נוהגין לדורות. וקרבנות המלואים שהקריבו על אהרן ובניו ס"ל דהו"ל מצוה הנוהגת לדורות. הן אמת שכבר ביארנו דמדברי הבה"ג ז"ל וגם מדברי ר"ש הגדול ז"ל (באזהרות אתה הנחלת) מתבאר ע"כ דס"ל שכל קרבנות של חנוך ושל מלואים נוהגין לדורות. וגם אותן שהקריבו על אהרן ובניו בכלל. אבל מ"מ לומר דרק אותן מלואים שהקריבו על אהרן ובניו בלבד נוהגין לדורות ולא האחרים. הוא תמוה מאוד דמהיכא תיתי לחלק ביניהם. והסברא נותנת אדרבה איפכא. וכמו שחילק הרמב"ן ז"ל. וכבר ראיתי להרב מל"מ (פ"ו ממעה"ק הי"ט) שהביא ראיה מוכרחת לפי דעתו לדעת הבה"ג ז"ל דקרבנות של חנוכת המזבח הן מצוה הנוהגת לדורות. וכמו שביאר הרמב"ן ז"ל דקרבנות המלואים שהקריבו בימי עזרא. ולפניו בימי שלמה. קרבנות חובה היו. וכתב שם ולדידי יש להביא ראיה להרמב"ן מההיא דאמרינן (במדרש איכה) מבקש אתה לידע כמה אוכלסין היו וכו'. מכהנים אתה עומד עליהם. הה"ד ויזבח שלמה את זבח השלמים וגו' בקר עשרים ושנים אלף. וצאן מאה ועשרים אלף. ותנינן פר קרב בעשרים וארבעה ואיל באחד עשר עיי"ש. ויש לתמוה על המדרש הזה מההיא דתנן (פ"ב דיומא כ"ו ע"ב) בד"א בקרבנות צבור אבל בקרבן יחיד אם רצה להקריב מקריב. ופירש"י אם רצה להקריב כהן יחידי את הכל מקריב. וא"כ יש לתמוה מה זו סמיכה שהביאו במדרש מההיא דתנינן פר קרב בעשרים וארבעה וכו'. בשלמא לדעת הרמב"ן ז"ל דס"ל דהחינוך הוא מצוה הנוהגת לדורות אף שהשיעורים אין להם קצבה. מ"מ כיון שמחוייבין לחנך את הבית והם רצו לחנך בשיעור זה דין קרבן צבור יש לכל מה שהביאו. ומשה"כ שפיר מייתי מההיא דתנינן פר קרב בכ"ד וכו'. אבל לדעת הרמב"ם דמה שהקריבו בימי שלמה לא היה רק בנדבה. הדבר תימא מה שהביאו מההיא דפר קרב בכ"ד. דהא ההיא לא מיירי אלא בקרבן צבור עכת"ד שם עיי"ש שנשאר בתמיהא על הרמב"ם ז"ל. וא"כ מוכרח לכאורה מזה דעכ"פ קרבנות של חנוכת המזבח הו"ל מצוה הנוהגת לדורות. דהא קרבנות שהקריב שלמה לחנוכת המקדש והמזבח הוא שהקריבן. וא"כ תמיהא זו תסוב גם על דעת רבינו הגאון ז"ל: 
<b>איברא </b>דעיקר ראייתו של הרב מל"מ לדידי אינה מוכרחת כלל. דהא בלא"ה ע"כ החשבון הזה שהביאו במדרש מהקרבנות שהקריב שלמה אינו חשבון מכוון ומצומצם. דהא אכתי לא נודע במכוון כמה פרים ואילים נקרבו ע"י אותן כהנים. ואפשר דכ"ד כהנים הקריבו הרבה פרים בזה אחר זה. וא"כ עדיין ע"פ חשבון זה לא ידענו כמה כהנים היו שם בעת ההיא. ועכצ"ל דלא נחתו להראות ולהוכיח ע"פ חשבון זה בצמצום כמה היו. אלא שעפ"ז יש לשער דעכ"פ רב מאוד היה אז מספר הכהנים. ומזה יש לשער ערך מספר כל האוכלסין של כל העם כולו. וכ"כ הר"ש יפה ז"ל בביאורו למדרש איכה עייש"ה. וא"כ אפשר לומר דגם מה שהביא במדרש מההיא דתנן פר קרב בכ"ד כהנים. לא משום שכן הדין גם בהנך קרבנות שהקריב שלמה לחנוכת הבית. אלא משום דודאי הא דבקרבנות צבור הפר קרב בכ"ד כהנים. היינו משום דמסתמא דמילתא הקרבת הפר יש בה כדי להתעסק בה כ"ד אנשים. אע"פ שבדוחק אפשר ג"כ לעשותה בפחות ממספר זה. והילכך בקרבנות צבור תקנו שלא לפחות. משום ברב עם הדרת מלך. כדאמרינן בפרק החליל (סוכה נ"ב ע"ב). או כדי לעשות פומבי לדבר כמו שאמרו בירושלמי (סופ"ב דיומא) עיי"ש. אבל בקרבן יחיד לא הקפידו בדבר. ואם רצו מקריבין בפחות מזה. אמנם ודאי גם בקרבנות היחיד מסתמא נתעסקו בערך מספר זה או פחות מזה מעט. ועכ"פ נראה מזה דרב מאוד היה בעת ההיא מספר כל הכהנים. אע"ג דודאי אי אפשר לעמוד בצמצום על פי חשבון זה כמה היו. וא"כ אין משם הכרע כלל לענין זה. ובלא"ה אין מקום כלל לראי' זו ע"פ מה שהעלה הר"ב ש"א בחי' ליומא (כ"ו ע"ב) דהא דתנן בד"א בקרבן צבור וכו'. היינו רק לענין דקרבן יחיד אינו טעון פייס. אלא תלוי ברצונם לחוד. אבל ודאי בעיקר הדבר אין חילוק בין קרבן צבור לקרבן יחיד. דגם קרבן יחיד אינו קרב אלא פר בכ"ד כהנים ואיל בי"א עיי"ש בדבריו. ועי' ג"כ מש"כ בזה בי"ד ביומא שם. וא"כ עכ"פ אין מזה שום הכרע כלל: 
<b>ועכ"פ</b> ודאי לא יתכן לומר דמילואים דאהרן ובניו הם מצוה נוהגת לדורות טפי מקרבנות של חנוכת המזבח. ודברי רבינו הגאון ז"ל תמוהים מאוד לכאורה. אמנם לאחר העיון נראה דלא זו הדרך בכוונת רבינו הגאון ז"ל. ושיטה אחרת יש לו בענין זה. דודאי עיקר פרשת המילואים בין אותן שנצטוו להקריב על הכהנים. בין אותן שנצטוו להקריב לחנוך המזבח. ובין קרבנות שהקריבו הנשיאים לחנוכת המזבח. לא היו כולם לדעתו אלא הוראת שעה ואינם נוהגין לדורות. כמתבאר בכמה דוכתי. והרבה מהן הביא הרשב"ץ ז"ל (בזה"ר שם). אבל מה שמנה רבינו הגאון ז"ל כאן מילואים של אהרן ובניו. הוא ענין אחר לגמרי. והוא ע"פ מאי דתנן בפרק התודה (מנחות ע"ח ע"א) המילואים היו באין כמצה שבתודה חלות ורקיקין ורבוכה. ואמרינן עלה מנא ה"מ כדדריש רב נחמן בר"ח משמי' דר"ט זה קרבן אהרן ובניו אשר יקריבו לה' ביום המשח אותו. וכי מה למדנו לבניו ביום המשחו. אלא מקיש חינוכו להמשחו. מה המשחו רבוכה אף חינוכו רבוכה עיי"ש. ופירש"י וז"ל וכי מה למדנו לבניו מיום המשחו. כלום חייבין בניו בשביל משיחת אביהם. אלא מקיש חינוכו דכהן הדיוט להמשחו. <b>וחינוכו הוא המילואים שלו. אלמא דבמילואים הוה רבוכה.</b> דכהן הדיוט מביא חביתין. היינו רבוכה. ביום חינוכו לעבודה. וכהן גדול בכל יום. אף חלת לחם שמן דהוה במילואים נמי היינו רבוכה עכ"ל עיי"ש. מבואר מדבריו דמה שכהן הדיוט נצטוה להביא מנחת חינוך ביום שמתקרב תחילה לעבודת מקדש. כדאמרינן התם לקמן בסמוך. היינו מתורת מילואים. דחינוכו הוא המילואים שלו. ונקראו מילואים. ולהכי ילפינן בהך היקישא דאיתקיש חינוכו להמשחו. והמשחו היינו משיחתו לכהונה גדולה שמאז ואילך מתחייב להביא מנחת חביתין בכל יום ויום שהם רבוכה. אף חינוכו של כהן הדיוט כשמתחנך מתחילה לעבודה עשרון שלו הוא רבוכה. ושוב שמעינן מזה דגם חלת לחם שמן. דכתיב בפרשת מילואים. נמי הוה רבוכה. משום דחינוכו של כהן הדיוט לדורות נמי אינו אלא מתורת מילואים. וכי היכי דעשרון שלו שנצטוה לדורות להביא לקרבנו לחינוכו היינו רבוכה. כדשמעינן מהך היקישא. הכי נמי חלת לחם שמן דמילואים שבמשכן נמי אית לן למימר דרבוכה הוא דהוה. ואף ע"ג דודאי נשתנה דין המילואים דלדורות. דהיינו החינוך. מדיני המילואים דמשכן בכמה דברים. מ"מ בכל מה שאפשר להשוותן משוינן להו להדדי משום דמ"מ אידי ואידי מילואים נינהו. וגם הרמב"ם ז"ל (בפיה"מ שם) פירש הך דרשא ממש כפירש"י ז"ל עיי"ש. ועי' במש"כ במל"מ (סוף פ"ה מהלכות כלי מקדש) עיי"ש היטב. ובפירוש רגמ"ה ז"ל שם ביאר עוד יותר מזה. דגם להמשחו אינו אלא מתורת מילואים שכהן גדול ג"כ חייב להביא ביום משיחתו לכהונה גדולה עשרון לחינוכו כדאמרינן התם לקמן. וזהו מתורת מילואים. ומקיש חינוכו דכהן הדיוט לחינוכו של כהן גדול לענין רבוכה. ושוב יליף מינה דכי היכי דמילואים דלדורות. דהיינו חינוכם של כהן גדול וכהן הדיוט. הוי רבוכה. אף מילואים של משכן דכתיב בהו חלת לחם שמן רבוכה הוה עיי"ש בדבריו. ומה שהקשה בש"מ שם לפירש"י מברייתא דתורת כהנים שמבואר שם דמנחת חינוך אינה ברבוכה. ומשום זה נדחק לפרש ההיא דהתם שלא כפירש"י ז"ל. פירושו דחוק מאוד. ובעיקר קושייתו כבר הרגיש בה הרמב"ם ז"ל. ומשום זה דחה ההיא ברייתא דת"כ מהלכה. משום שסותרת לתלמודין. וכמש"כ הר"ב מל"מ שם. ועכ"פ חזינן שגם רגמ"ה והרמב"ם ז"ל מפרשי ג"כ כפירש"י ז"ל סוגיא דהתם. 
<b>ומעתה</b> מתבאר עפ"ז דפרשת זה קרבן אהרן ובניו אשר יקריבו וגו' (פ' צו) דנפק"ל מינה בספרא (פ' צו פ"ג) ובפרק התכלת (נ"א ע"ב) מצות הקרבת מילואים לדורות. דהיינו מנחת חינוך לכהן גדול ביום משיחתו לכהונה גדולה. ולכהן הדיוט ביום תחילת עבודתו במקדש. אתי לאשמעינן דמילואים שבפרשת תצוה. וכ"ש קרבנות הנשיאים שבפרשת נשא. אינם נוהגים לדורות. ואין לנו לדורות אלא מילואים אלו דמנחת חינוך בעשירית האיפה. ומהכא הוא דפסיקא לן בכל דוכתי דמצות הקרבת מילואים שבפרשת תצוה. ושאר הקרבנות שהקריבו לחנוכת המזבח בעת הקמת המשכן. אינם נוהגים לדורות. אבל ודאי עיקר מצות המילואים נוהגת לדורות בכהן גדול וכהן הדיוט ביום חינוכם. ואמנם לפ"ז יש מקום עיון במה שלא מנה רבינו הגאון ז"ל במנין העשין שלו עשה זו דמנחת חינוך. וכבר עמדנו בזה לעיל (עשין קכ"ד). ומש"כ בזה שם לדעת רבינו הגאון ז"ל אינו עולה יפה לפי מה שביארנו כאן עיי"ש. דהרי מאחר שביארנו כאן דמנחת חינוך של כה"ג וכה"ד מתורת מילואים היא. נמצא שבעיקר מצות הקרבת מילואים נאמרה בתורה פרשה מיוחדת בפ"ע למלא את ידם ולקדשם בהקרבת קרבנות ידועים. אלא דגלי הכא קרא דלדורות לא בעינן כולי האי. ובעשירית האיפה לחוד סגי. וא"כ ודאי ראוי למנותה במנין העשין. אמנם נראה ברור דבאמת זאת היא כוונת רבינו הגאון ז"ל כאן שכתב <b>אהרן ובניו למילואיהם.</b> שרצה לומר בזה מנחת חינוך של כהן גדול ביום משיחתו לכהונה גדולה. ושל כהן הדיוט בתחילת כניסתו לעבודת מקדש. דהו"ל מתורת מילואים. וזו היא ג"כ כוונתו באזהרותיו שע"פ עשרת הדברות שם. ובהכי ממילא ניחא נמי שפיר מה שהעירותי (לעיל במנין העשין) על דבריו באזהרותיו שם דמשמע מדבריו שאינו מונה אלא חביתי כה"ג שבכל יום בלבד. ולא מנחת חינוך של כהן גדול וכהן הדיוט עיי"ש. אבל לפ"ז ניחא שפיר. ואדרבה דבריו ז"ל באו מדוקדקים היטב. משום דמנחת חינוך של כה"ג וכה"ד הוא מונה מצוה בפ"ע שם לעיל מיניה בסמוך וכמו שביארנו. לכן שוב לא היה לו למנות אח"כ אלא חביתי כהן גדול שבכל יום בלבד. וזו היא ג"כ כוונת הבה"ג ז"ל במה שמנה במנין הפרשיות קידוש כהנים. ומטעם זה הוא שלא מנה מצוה זו במנין העשין משום דס"ל שמקומה במנין הפרשיות כמצוה המסורה לצבור ולב"ד: 
<b>ונראה</b> דטעמא דמילתא שמנאוה רבינו הגאון והבה"ג ז"ל במנין הפרשיות. היינו ע"פ מאי דמבואר בספרא שם. ובתוספתא (פרק בתרא דשקלים). ובירושלמי (שקלים פ"ז ה"ג) והכי איתא ג"כ בתוספתא (פ"ב דחגיגה). דמנחת חינוך חייב הכהן המתחנך להקריבה הוא עצמו ולעובדה בידו עיי"ש. וכן כתב הרמב"ם ז"ל (פ"ה מהל' כלי מקדש הט"ז) עיי"ש. ולא נתבאר בשום דוכתא מנא הא מילתא דאמור רבנן דבעינן דוקא שיעבדנה הוא עצמו בידו. ואי מדכתיב זה קרבן אהרן ובניו אשר יקריבו לה' וגו'. דמשמע להו מדכתיב אשר יקריבו שהם עצמם יקריבוהו. א"כ גם מנחת חביתין של כה"ג שבכל יום ויום הו"ל למימר שאין עבודתן אלא בכהן גדול עצמו. דהא חביתין נמי התם כתיבי. וזה ליכא למ"ד. ועי' מנחות (ע"ח ע"א) בתוס' ד"ה ואחת להמשחו וכו' ובמש"כ בטה"ק שם. ודבריו תמוהים אצלי. ועי' יומא (כ"ה ע"א) ובפ"ג דתמיד מ"א עייש"ה. ועוד דמהך לישנא דקרא ליכא למשמע מידי. שהרי גם בזרים אשכחן כהך לישנא ממש בכמה דוכתי בקרא דכתיב אדם כי יקריב וגו' ונפש כי תקריב וגו' כי תקריב קרבן מנחה וגו'. והיכי יתכן לומר דמהך לישנא הוא דמשמע להו שצריך לעובדה בידו. אבל נראה לי דהיינו טעמא משום דכיון דמנחה זו היא מתורת מילואים לחינוכו בעבודת מזבח. ודאי צריך לעובדה בידו במעמד ב"ד הגדול שבלשכת הגזית או מקצתן. כדי לנסותו ולראות אם הוא ראוי ומוכשר לעבודה. דומיא דמילואים שבמשכן שנתחנכו אהרן ובניו ע"י משה ובמעמדו. ומשה במקום סנהדרין גדולה קאי. כדאמרינן פ"ק דסנהדרין (י"ג ע"ב. ט"ז ע"ב) עייש"ה ובכ"מ (פ"ד מהלכות סנהדרין ה"ג). והכי משמע מההיא דתניא (סוף פ"ד דבכורות ל' ע"ב) כל כהן שבא לקבל דברי כהונה חוץ מדבר אחד אין מקבלין אותו עיי"ש. וכן הוא בתוספתא (פ"ב דדמאי) עיי"ש. משמע שצריך קבלה תחילה בב"ד כשבא לעבוד עבודת מזבח. וגם מסתמא מוטל עליהם לחנכו וללמדו. כמו שעשה משה רבינו לאהרן ולבניו. והוא בכלל מה שאמרו שעובדה בידו. דמנחה זו שהיא מתורת מילואים צריכה שתהיה כעין מילואים ראשונים שהקריבום אהרן ובניו בידיהם לפני משה וע"פ הוראתו. כדי להתחנך בעבודה ולהראות שהם בקיאים ומומחים לכך. ומתבאר מזה שעיקר מצוה זו אינה אלא משום חינוך זה. כמו שהיה במילואים הראשונים. אלא דלדורות אחר שנתרבו הכהנים שכבר נתרגלו ונתחנכו בעבודה כראוי ונקל להתלמד בה. שוב לא החמיר הכתוב כל כך בחינוך כמו באהרן ובניו שהיו הכהנים הראשונים. ובעבודת מנחה אחת לחוד סגי. ואפי' לכהונה גדולה בעבודת מנחה זו בשמונה בגדים סגי ליה. אע"פ שעבודה זו אינה מעבודות המיוחדות בכ"ג: 
<b>איברא</b> שראיתי להרא"ם ז"ל (ביראים סי' שס"ד) שכתב וז"ל צוה הקב"ה ביום שמתחנך כהן הדיוט לעבודה וכו' שאם היה כהן ומתקרב תחילה לעבודה. מביא עשירית האיפה משלו ועבודה בידו לעצמו וכו' עכ"ל עיי"ש. ומבואר מלשונו שיש לו בהך ברייתא גירסא אחרת בברייתא דספרא שם. שלא כגירסתנו דגרסינן שם <b>ועובדה</b> בידו. אלא גרס <b>ועבודה</b> בידו. ומפרש דמאי דקתני בידו. היינו לעצמו. כלומר שהזכות בידו לעבוד עבודה זו אפי' שלא במשמר שלו. ואף ע"פ שבכל שאר קרבנות נמי דינא הכי שבא ומקריב קרבנותיו בכל יום שירצה ועבודתו ועורה שלו. כדתניא (ב"ק ק"ט ע"ב) עיי"ש. מ"מ מנחת חינוך איצטריך לי' לאשמעינן. דסד"א דכיון דאכתי לא נתחנך לעבודה והשתא הוא שבא להתחנך בה במנחה זו. אכתי לא זכה בזכיות כהונה. ולאו כל כמיניה לעבוד עבודה במשמר שאינו שלו. ולזה אשמעינן דמיד בשעת חינוך הוא זוכה בכל משפטי כהונה ככל הכהנים. ועבודת מנחה זו שלו היא. והכי נמי משמע קצת בתוספתא (פ"ב דחגיגה). דהתם קתני מביא עשירית האיפה משלו ועובדה בידו אע"פ שאין המשמר שלו וכו' עיי"ש. משמע דמאי דקתני ועובדה בידו. לא אתי אלא לאשמעינן שיש לו הזכות להקריבה בעצמו אף ע"פ שאין המשמר שלו. וכמש"כ הרא"ם ז"ל אף ע"ג דבגירסת התוספתא גרסינן ועובדה. אבל ודאי לפי גירסת הרא"ם ז"ל משמע הכי טפי. וכגירסת הרא"ם ז"ל כן הוא גם במדרש רבה (נשא פ"ו). ובפסיקתא זוטרתא (פרשת צו). וכך היא גירסת הר"ש משאנ"ץ ז"ל בפירושו לספרא שם עיי"ש. אלא דמ"מ מלשון התוספתא דסוף שקלים לא משמע כדברי הרא"ם ז"ל. אלא עובדה בידו דוקא בעינן עיי"ש. וגם במדרש רבה שם. אף ע"פ דאיתא התם כגירסת הרא"ם ז"ל. מ"מ ע"כ מוכרח משם דעבודה בידו דוקא בעינן. ממה שאמרו שם כהן הדיוט אינו נכנס לעזרה לעבודה אלא א"כ הביא עשירית האיפה משלו ועבודה בידו. אע"פ שלא הביא עשירית האיפה משלו ועבודה בידו ועבד עבודתו כשרה עיי"ש. מתבאר בהדיא מזה דעבודה בידו דקאמר דוקא הוא. וזהו אחד מתנאי קרבן זה. וכן מתבאר מדברי הר"ש משאנץ ז"ל שם. דאע"ג דגירסתו בספרא שם כגירסת הרא"ם ז"ל. מ"מ פירש שם דבעינן שיהא הוא בעצמו עובדה עיי"ש בדבריו. וגם להרא"ם ז"ל ראיתי ביראים שנדפס מחדש מכת"י דשם איתא כבגירסא שלפנינו בספרא ובתוספתא ובירושלמי וגם פי' שם כפשוטו ומשמעו שיעבוד הוא בעצמו עיי"ש (סי' תמ"ז). וזו היא ג"כ דעת הרמב"ם ז"ל (פ"ה מהלכות כלי המקדש) עיי"ש. ובודאי לשון עובדה בידו לא משמע לפרש בענין אחר. וא"כ ודאי מתבאר מזה כדכתיבנא: 
<b>אלא</b> דלפ"ז צ"ע בההיא דתניא (פרק התכלת נ"א ע"ב) כהן גדול שמת ולא מינו אחר תחתיו מנין שתהא מנחתו קריבה משל יורשין. ת"ל והכהן המשיח תחתיו מבניו יעשה אותה וכו'. ר"ש אומר חק עולם משל עולם וכו'. ופרכינן ור"י האי חק עולם מאי עביד לי'. ומשני חוקה לעולם תהא עיי"ש. ופירש"י חוקה לעולם תהא שתהא מצוה זו נוהגת לדורות עיי"ש. והשתא לפי מה שביארנו קשה למה לי קרא שתהא מצות חביתין נוהגת לדורות. תיפוק ליה דבנא"ה ודאי פרשה זו נאמרה לדורות. שהרי מצות מנחת חינוך לכהן גדול וכהן הדיוט שנכללה בפרשה זו דסגי לה בעשרון סולת. ודאי לא שייכא אלא לדורות. דאילו במילואים שבשעת הקמת המשכן לא הוה סגי להו בהכי. כדכתיב בפ' המילואים. וע"כ דהכא לדורות הוא דגלי קרא דלא צריך יותר מעשרון סולת. וכמו שנתבאר דהיינו מתורת מילואים דלדורות. וא"כ כל עיקר פרשה זו ע"כ לא נאמרה אלא לדורות וממילא גם מצות הקרבת חביתין שנכללה בה ע"כ לדורות היא. ולמה לי קרא דחק עולם לומר שתהא נוהגת לדורות. מיהו נראה דלק"מ דמלבד דבפי' רגמ"ה ז"ל ובתוס' שם (ד"ה חק זה) לא פירשו כפירש"י עיי"ש בדבריהם. ולפירושם ליכא מקום קושיא. בלא"ה נראה דאפי' לפי' רש"י ז"ל אפשר לומר דכיון דבפרשת מילואים דהקמת המשכן לא כתיבא עשירית האיפה כלל. הילכך אי לאו דגלי קרא דחק עולם שנוהגת לדורות היה מקום לומר דגם פרשה זו דזה קרבן אהרן ובניו וגו' אינה נוהגת לדורות ולא באה אלא להוסיף לקרבנות המילואים שבהקמת המשכן שיביאו גם עשירית האיפה סולת למנחה. ואע"ג דבלא"ה גמרינן מגזירה שוה דזה זה (פ"ק דיומא ה' ע"ב) להצריכן עשירית האיפה בהקמת המשכן עיי"ש. אפשר לומר דהך גז"ש אינה מופנה. ואי לאו הך קרא דחק עולם הוה מיתוקמא למילתא אחריתא. אלא דהשתא בתר דגלי קרא דחק עולם שנוהגת לדורות. גמרינן נמי מהך גז"ש דגם במילואים דהקמת המשכן בשעתי' הקריבו גם עשרון למנחה. דאי לאו גז"ש ה"א דדוקא במילואים דכהנים דלדורות הצריך הכתוב עשירית האיפה תחת הקרבנות שהקריבו במילואים הראשונים שבעת הקמת המשכן. אבל במילואים דהקמת המשכן דבלא"ה הצריכם הכתוב קרבנות האמורים שם בפרשה. לא הוו צריכי תו להקריב עשירית האיפה. וכדמשמע פשטי' דקראי דפרשת מילואים דמשכן דלא צריכי קרבנות יותר ממה שאמור בענין. לזה אתי גז"ש לאשמעינן דעשרון נמי צריכי. אלא דלדורות אשמעינן הכא דבעשרון לחוד סגי: 
<b>אמנם</b> אכתי צ"ע בזה דאם איתא דעשרון דמנחת חינוך דלדורות נמי אינו אלא מתורת מילואים. אלא דלדורות לא הצריך הכתוב במילואים יותר מעשרון סולת. א"כ ראוי לומר דכי היכי דבמילואים הראשונים כל הכתוב בהם מעכב בהם. כדנפק"ל (פ"ק דיומא ה' ע"א) מדכתיב ועשית לאהרן ולבניו ככה. וככה משמע עיכובא. הכי נמי עשרון דמנחת חינוך דהו"ל מילואים דלדורות אית לן למימר דמעכבת. וכל שעבדו קודם שהקריבו מנחת חינוך עבודתם פסולה. כיון דלא גלי לן קרא בהדיא דגם בזה נשתנה דין מילואים דלדורות מדין מילואים הראשונים. והרי בירושלמי ובתוספתא שם ובמדרש רבה שם מבואר בהדיא דאחד כהן הדיוט ואחד כהן גדול שעבדו עד שלא הביאו עשירית האיפה שלהם עבודתם כשרה עיי"ש. איברא שאין הדבר מוכרע כ"כ. שהרי באמת בספרא שם מבואר איפכא דעבודתם פסולה עיי"ש. וכן הוא גם בפסיקתא זוטרתא שם עיי"ש. וגם בירושלמי (פרק בתרא דשקלים שם) הגיה הגר"א ז"ל שצ"ל פסולה עיי"ש. וכן הכריע הר"ב תקלין חדתין שם. והביא ראי' לזה מדברי הירושלמי (פ"ק דיומא ה"א) דאמרינן התם ריב"ח אמר עשירית האיפה ומכנסים מעכבין. וכן הכריח גם מסוגיא דתלמודא דידן (רפ"ק דיומא ה' ע"א) עיי"ש בדבריו. וגם ראיתי במדרש רבה (ויקרא פ"ח) דאמרינן התם ביום המשח אותו עשירית האיפה רבי יוחנן בשם ר"ש בן יהוצדק אמר מלמד שעשירית האיפה מעכבת לכהונת אהרן ובניו עיי"ש. וראיתי להר"ש יפה ז"ל ביפ"ת שם שכתב דהיינו משום דכל כמה שלא הביאו מנחת חינוך לא נתחנכו ועבודתם פסולה. ואע"ג דתניא בת"כ אחד כהן גדול ואחד כהן הדיוט שעבדו עד שלא הביאו עשירית האיפה עבודתם כשרה. אפשר דלא פליגא עלה דהכא. דהתם לדורות. והכא במילואים דאהרן ובניו גופייהו עיי"ש. ודבריו תמוהים אצלי דאף ע"ג שיש מקום לומר כן בירושלמי דרפ"ק דיומא שם. ונדחה בזה ראייתו של הר"ב תקלין חדתין מהתם. מ"מ במדרש שם דקאי על קרא דביום המשח אותו עשירית האיפה דמיירי במנחת חינוך גופא דלדורות. ע"כ ודאי אין מקום כלל לומר כן. וע"כ מוכרח מזה דגם לדורות אם עבדו עד שלא הביאו עשירית האיפה לחינוכם עבודתם פסולה. וגם מה שהביא שם מדתניא בת"כ שעבודתם כשרה. דבריו אינם אלא תימא. דהא באמת גם שם איתא דעבודתם פסולה. וטפי הו"ל להביא ממדרש רבה גופא (פ' נשא) שהבאתי לעיל דאיתא התם דעבודתן כשרה. והכי איתא נמי בתוספתא ובירושלמי שהבאתי לעיל. אבל בת"כ שם איתא דפסולה וכן כתב בפסיקתא זוטרתא שהבאתי לעיל: 
<b>וכבר</b> ראיתי להר"ב מל"מ (בהלכות כלי המקדש שם) שעמד על דברי הרמב"ם ז"ל שם שכתב שעבודתן כשרה מההיא דתניא בת"כ שם שעבודתן פסולה. וכתב שם להכריח דע"כ ט"ס הוא בברייתא דת"כ שם. ועיקר הגירסא דכשרה. דאי אמרת פסולה. א"כ היכא דאירע פסול בכהן גדול ביוה"כ. הכהן שמתמנה תחתיו ע"כ מביא עשירית האיפה. דאם לא כן עבודתו פסולה. והא ליתא. דא"כ מאי האי דקבעי תלמודא (פ"ק דיומא י"ב ע"א) אירע בו פסול אחר תמיד של שחר במאי מחנכין אותו. והלא היה צריך להקריב מנחת חינוך בשמונה בגדים. אלא ודאי דעבודתו כשרה בדיעבד. והילכך ביוה"כ אינו מקריבה כדין קרבן יחיד שאינו דוחה שבת עיי"ש בדבריו. אבל לדידי ראיה זו אינה מכרעת כלל. דהרי בלא"ה קשה במאי דמסיק התם דעבודתו מחנכתו. והרי עכ"פ ריבוי בגדים בעינן מיהת יום אחד או משיחה. ואפי' בדיעבד מעכב. כמבואר בפ"ק דיומא (ה' ע"א) וברמב"ם (פ"ד מהלכות כלי המקדש הי"ג) עיי"ש. ועכצ"ל דשאני כהן המתמנה תחת כהן גדול ביוה"כ. וכמבואר להדיא בספרא (פ' אחרי פ"ח). דאמרינן התם וכפר אשר ימשח אותו מה ת"ל. לפי שכל הפרשה אמורה באהרן מנין לרבות כהן אחר וכו'. מנין לרבות כהן אחר המתמנה. ת"ל וכפר הכהן. ופירש הר"ש משאנץ ז"ל שם וז"ל כלומר מנין לומר שצריכין אנו להתקין כהן אחר שמא יארע בו פסול. וזו התקנה תהיה במקום משיחה או ריבוי בגדים שצריך לעשות בכהן גדול קודם יוה"כ. ולפי שא"א למשחו קודם יוה"כ שאין עושין שני כהנים גדולים כאחד. לכך צריך התקנה להיות במקום משיחה עכ"ל עיי"ש. וכן פירש הראב"ד ז"ל שם דרבינן מהך קרא דתקנתו היא במקום משיחה וריבוי בגדים עיי"ש בדבריו. והשתא א"כ איכא למימר דהכי נמי הו"ל תקנתו במקום מנחת חינוך. משא"כ בעלמא ודאי אית לן למימר דכי היכי דמשיחה או ריבוי בגדים מעכבין אפילו בדיעבד. הכי נמי מנחת חינוך מעכבת בו. ואם עבד עד שלא הביאה עבודתו פסולה. וא"כ יותר נראה לומר דגם בירושלמי ובתוספתא שם צריך להגיה פסולה במקום כשרה. וכדאיתא בתורת כהנים שם. ומיהו מדברי המדרש רבה שם ע"כ ודאי מוכרח דכשרה. דשם (בפ' נשא) ודאי לא יתכן כלל להגיה פסולה במקום כשרה כמבואר. אלא שאפשר לומר דהך מילתא תניא בפלוגתא דאיפליגו בפ"ק דיומא שם בבבלי ובירושלמי אם כל הכתוב בפרשת מילואים מעכב בהן. או כל שאינו מעכב לדורות אינו מעכב בהן עיי"ש. דלמ"ד שכל הכתוב בפרשת מילואים מעכב בהן. נשמע מזה דגם עשירית האיפה דמנחת חינוך. דהו"ל מילואים דלדורות. נמי מעכבת. דכי היכי שהיתה מעכבת במילואים הראשונים שבמשכן. משום דע"י גזירה שוה דזה זה הו"ל דבר הכתוב בההיא פרשה. וכמש"כ ג"כ הר"ב תקלין חדתין שם עיי"ש. הכי נמי מעכבת לדורות. כיון דלא אשכחן גילוי בקרא דגם בזה נשתנה דין מילואים דלדורות מדין מילואים דמשכן וכמשכ"ל. אבל למ"ד התם דכל שאינו מעכב לדורות אינו מעכב בהן. איכא למימר דעשירית האיפה אינה מעכבת לא לדורות ולא במילואים דמשכן. ועפ"ז סרה המבוכה בענין זה. ועי' ג"כ מש"כ בזה הר"ב מרה"פ בירושלמי (רפ"ק דיומא) שם עייש"ה ואכמ"ל בזה יותר: 
<b>ועכ"פ</b> מתבאר דלשיטת רבינו הגאון ז"ל והבה"ג ז"ל מילואים דלדורות. דהיינו מנחת חינוך דכהנים גדולים והדיוטים. הו"ל ממש דומיא דמילואים הראשונים שבימי משה בכל דבר. חוץ ממאי דגלי קרא בהדיא דאישתני דין אלו מאלו. וא"כ גם במילואים דלדורות רמיא חיובא על הב"ד הגדול לחנכם בהקרבת מנחת חינוך זו כמו במילואים הראשונים. ומשום זה הוא שאמרו שעובדה בידו. כדי שיראו איך הוא מתנהג בעבודת מקדש. ויורוהו וילמדוהו כל מה שראוי לו לדעת. כמו במילואים הראשונים במשכן ע"י משה רבינו עה"ש. וא"כ אע"ג דעיקר המילואים קרבן יחיד הם. וגם במילואים הראשונים מבואר בירושלמי (רפ"ק דיומא) דקרבן יחיד הם עיי"ש. ואע"ג דבספרא (פ' צו) איכא נמי ברייתא דקרי להו קרבן צבור. כבר רמי להו בירושלמי שם אהדדי. ומשני להו עיי"ש. ועי' ג"כ בסוטה (ל"ח ע"א) ובתוס' שם (ד"ה וכתיב). מ"מ החינוך גופי' הו"ל מצוה המסורה לב"ד הגדול שבלשכת הגזית. והכי נמי פרישת שבעה דכהן גדול שלפני יוה"כ. דהו"ל נמי דומיא דמילואים בהרבה דברים. מוסרין לו ב"ד שני תלמידי חכמים לחנכו כל שבעת הימים בעבודת יוה"כ. כמבואר רפ"ק דיומא (ד' ע"א) עיי"ש. והילכך שפיר מנאוה כאן במנין הפרשיות: 
<b>ועפ"ז</b> ניחא לי שפיר מאי דהוה תמיהא לי טובא על הבה"ג ז"ל וסייעתו שהשמיטו מצות עשה דוקדשתו. שמנאה רבינו הגאון ז"ל לעיל (עשין קנ"ו) עיי"ש מה שביארנו בזה שם. וגם באזהרותיו שע"פ עשה"ד (דבור כבד) מנאה עיי"ש. וגם הרמב"ם ז"ל וכל סייעתו מנאוה. והדבר מתמיה מאוד מה ראה על ככה הבה"ג שהשמיטה. ונראה דהנה הרמב"ם ז"ל בסה"מ (עשין ל"ב) ביאר ענין עשה זו וז"ל שצונו לכבד זרע אהרן לפארם ולנשאם ושנשים מדרגתם מדרגה קודמת וראשונה וכו' והוא אמרו יתעלה ויתברך שמו וקדשתו וגו' ובא הפירוש וקדשתו לכל דבר שבקדושה לפתוח ראשון ולברך ראשון וליטול מנה יפה ראשון וכו' עכ"ל עיי"ש. וכן כתב במנין המצות הקצר שלו עיי"ש. וכ"כ בסמ"ג (עשין קע"א). ובסמ"ק (סי' נ"ו) עיי"ש. אבל ראיתי להרמב"ם ז"ל בחבורו הגדול (הלכות כלי המקדש פ"ד ה"א) שכתב וז"ל ומצות עשה היא להבדיל הכהנים ולקדשם ולהכינם לקרבן שנאמר וקדשתו כי את לחם אלקיך הוא מקריב. וצריך כל אדם מישראל לנהוג בהן כבוד הרבה ולהקדים אותם לכל דבר שבקדושה. לפתוח בתורה ראשון וכו' עכ"ל עיי"ש. מבואר להדיא מדבריו אלו דעיקר עשה זו לא מיירי אלא לענין שחייבים להבדילם ולקדשם ולהכינם לקרבן. אלא דממילא נשמע מזה ג"כ שצריך לנהוג בהן כבוד ולהקדימן לכל דבר שבקדושה. וכן כתב בחינוך (מצוה רס"ט) וז"ל לקדש זרע אהרן. כלומר לקדשם ולהכניסם לקרבן. וזהו עיקר העשה. וכן להקדימם לכל דבר שבקדושה וכו' עכ"ל עיי"ש. הרי שכתב דעיקר העשה אינה אלא לקדשם ולהכניסם לקרבן. וזהו פשטי' דקרא ואין מקרא יוצא מידי פשוטו. אלא דמזה נשמע ג"כ שצריך להקדימם לכל דבר שבקדושה. וזהו כדברי הרמב"ם ז"ל בחבורו הגדול שם. ומבואר שחזר בו הרמב"ם ז"ל בחבורו הגדול ממש"כ בסה"מ שם דעיקר העשה אינה אלא לענין לנהוג בהם כבוד. וגם ברמזי המצות שבריש הלכות כלי מקדש (מצוה י') כתב וז"ל לקדש הכהן לעבודה עכ"ל עיי"ש. הרי שלא כתב אלא ענין זה בלבד משום דס"ל שם דעיקר העשה ופשטי' דקרא לא קאי אלא על ענין זה בלבד. אבל לא נתבאר מה הוא ענין קידוש והכנה והבדלה זו. ודברי הרמב"ם ז"ל והחינוך סתומים בזה. והאחרונים ז"ל לא יצאו בזה ידי חובתם ולא ביארו בזה כלום. אבל נראה לי ברור דכוונתם בזה למצות חינוך הכהנים לעבודת מקדש כשבא בתחילה להתקרב לעבודה כמש"כ הרמב"ם ז"ל שם לקמן (פ"ה הלכה ט"ז) עיי"ש. וכמו שביארנו לעיל דלזה הוא שבאה מנחת חינוך שצריך להביא ולעובדה בידו. ולפ"ז הדבר ברור דזו היא ג"כ כוונת הבה"ג ז"ל במצות קידוש כהנים שמנה במנין הפרשיות שלו. וא"כ לא השמיט עשה זו דוקדשתו אלא מנאה במנין הפרשיות שלו כראוי כמו שביארנו: 
<b>אלא</b> שראיתי להר"י אלברגלוני ז"ל באזהרותיו שהשמיט עשה זו ממנין הפרשיות שלו אע"פ שהוא נמשך תמיד אחר הבה"ג ז"ל. אלא שתחת זה מנאה במנין העשין שלו עיי"ש. ונראה דהיינו משום דס"ל דכיון דמנחת חינוך זו אינה אלא מצות הכהן גופי'. לא עדיפא משאר כל העשין המוטלות על היחידים שאין מקומן אלא במנין העשין. אבל דעת הבה"ג ז"ל היא כמו שביארנו. וכמו שהיא ג"כ דעת רבינו הגאון ז"ל כאן. ויפה עשו שמנאוה במנין הפרשיות. וכבר ראיתי להרש"ך ז"ל בנתיב מצותיך (דף נ"ב ע"ב. ולקמן דף נ"ח ע"ב) עיי"ש שנגע בקצה ענין זה. אלא שהלך סביבו. ולא ירד לעמקו כלל עיי"ש בדבריו. והדבר ברור כדכתיבנא. אלא דרבינו הגאון ז"ל בביאור ענין עשה דוקדשתו. לא ס"ל כדעת הבה"ג והרמב"ם ז"ל והחינוך. אלא כמו שביארנו במקומו (לעיל עשין קנ"ו) ובהשמטה לעשה זו עיי"ש היטב. וממילא מבואר דלפ"ז אין צורך למשכ"ל (עשין קכ"ד) לתרץ דעת הרמב"ם ז"ל שלא מנה במנין העשין שלו עשה דמנחת חינוך עיי"ש. דלפי מה שנתבאר הרי באמת מנה הרמב"ם ז"ל עשה זו שהיא לדעתו עשה דוקדשתו. ועכ"פ מבואר דנכונים היטב דברי הבה"ג ז"ל שבאמת מנה גם הוא עשה דוקדשתו ולא השמיטה. וכן הר"י אלברגלוני ז"ל מנאה עכ"פ במנין העשין. אבל מ"מ עדיין יש לתמוה על הר"א הזקן והר"ש בן גבירול ז"ל שלא מנו עשה זו כלל. וגם באזהרות אתה הנחלת לא מנאה עיי"ש. אלא שאכמ"ל בזה יותר: 
@00פרשה נ. 
<b>וטהרת בני לוי לבא חדר.</b> הכוונה לפרשת קח את הלוים וגו' (פ' בהעלותך). ומש"כ <b>לבא חדר.</b> הוא ע"פ לשון הכתוב (שם) דכתיב ואחרי כן יבאו הלוים לעבוד את אהל מועד וגו'. ומנאה ג"כ באזהרותיו שע"פ עשה"ד (דבור כבד) וזו היא כוונתו במש"כ שם <b>חרוץ בטהרתי לטהרם.</b> כלומר משפט חרוץ הוא מאתי לטהרם בטהרתי אשר צויתי. והוא מלשון הכתוב (מלכים א' ב') משפטך אתה חרצת. וגם ר"ש הגדול ז"ל באזהרות אתה הנחלת מנה פרשה זו. וכתב שם <b>העברת תער על כל בשר הלוים.</b> והוא ע"פ מה שכתוב שם והעבירו תער על כל בשרם. אבל כל שאר מוני המצות כולם. ובכללם גם הבה"ג ז"ל לא מנאוה. וע"כ היינו משום דס"ל דמצוה זו לא היתה אלא להוראת שעה. ואינה מצוה הנוהגת לדורות. והילכך אין למנותה. ואמנם דברי הבה"ג ז"ל וסייעתו בזה צ"ע אצלי טובא לפמש"כ הרמב"ן ז"ל (שורש שלשי) בדעתו שלכך מנו במנין הפרשיות שלהם פרשת אבנים גדולות. ופרשת ברכות וקללות שבהר גריזים והר עיבל. אע"פ שלא נאמרו אלא להוראת שעה ולא למצוה לדורות. ומטעם זה השיג עליהם הרמב"ם ז"ל שם עיי"ש. ועל זה השיב הרמב"ן ז"ל שם שאע"פ שלא נאמרו מצות אלו אלא לאותה השעה בלבד. מ"מ כיון שענינם קיים לנו לדורות עולם. כמו אבנים גדולות שהמצוה היתה לכתוב עליהן את כל התורה באר היטב בשבעים לשון להיותם לנו זכר לדורות. וכן ברכות וקללות שהן קבלה שקבלו עליהם אבותינו ועל זרעם כל התורה כולה לדורות עולם בכלל ובפרט באלה ובשבועה. הילכך אע"פ שלא נעשה זאת אלא לאותה שעה פעם אחת. הו"ל כמצוה הנוהגת לדורות עולם לענין למנותן במנין המצות. עיי"ש בדבריו. והשתא א"כ גם טהרת הלוים אע"פ שלא נעשתה אלא באותה שעה בלבד. ולא נצטוו על עשייתה לדורות. מ"מ כיון דעכ"פ ענינה קיים לנו לדורות עולם. שהרי בכך נתקדשו הלוים לדורות עולם לעבוד עבודתם באהל מועד ולכל תורת הלוים. ודאי אית לן למימר לפ"ז דהו"ל בכלל מצות הנוהגות לדורות הנמנות במנין המצות. וטעמו של רבינו הגאון ז"ל שמנה כאן מצוה זו במנין הפרשיות כבר ביארנו לעיל (לאוין רי"ד) לנכון עיי"ש היטב. אבל דברי הבה"ג ז"ל וסייעתו שלא מנאוה צ"ע טובא אצלי לפי הבנת הרמב"ן ז"ל בדעתם בזה. שנראין דבריהם כסותרין זה את זה: 
<b>ובלא"ה</b> תמיהני בעיקר דברי הרמב"ן ז"ל אלו שלא השיב אלא חצי תשובה. שבכל דבריו בשורש זה לא השיב אלא על מה שהשיג הרמב"ם ז"ל שם על הבה"ג ז"ל בכמה מצות שמנה במנין המצות שלו אשר לדעת הרמב"ם שם אינן נוהגות לדורות. ועל זה הוא שטרח הרמב"ן ז"ל לצדד מכמה צדדים להראות שאין דברי הרמב"ם ז"ל בזה מוכרחים. והבה"ג ז"ל ודאי ס"ל שכל אלו חשובות מצות הנוהגות לדורות. מטעם שביאר הרמב"ן ז"ל שם בכל אחת ממצות אלו. אבל תמיהני מאוד מדוע לא שם הרמב"ן ז"ל את לבו לאותן המצות שלפי דברי הרמב"ם ז"ל שם היה לו להבה"ג ז"ל למנותן. לפי שיטתו בשאר מצות כאלו שמנאן במנין המצות שלו. וכיון שלא מנה את אלו לא היה לו למנות גם את אלו. ודברי הרמב"ם ז"ל שם בהשגתו הם על דרך ממנ"פ. כמבואר בדבריו להדיא. שכתב שם וז"ל ואני נפלא מזה שמנה אלו הלאוין למה לא מנה במן איש אל יותר ממנו וכו'. וכן ימנה ג"כ בכלל מצות עשה אמרו עשה לך שרף וגו'. ואמרו קח צנצנת אחת ותן שמה מלא העומר מן. כמו שמנה תרומת המכס וחנוכת המזבח וכו'. ואחר שהוא נמנע למנותם כולם. יתחייב בהכרח שלא תמנה גם אחת מהן וכו' עכ"ל עיי"ש. ועפ"ז אין מקום כלל לדברי רבינו הרמב"ן ז"ל במה שהשיב על מה שהשיג הרמב"ם על הבה"ג שמנה פרשת אבנים גדולות. ופרשת ברכות וקללות שבהר גריזים והר עיבל. וכתב דהיינו משום שענינם קיים לנו לדורות אע"פ שאינן נעשות אלא פעם אחת וכמשכ"ל. דהרי מצוה דצנצנת המן נמי ענינה קיים לנו לדורות כמפורש בהדיא בקרא דכתיב (פ' בשלח) ויאמר משה זה הדבר אשר צוה ה' מלא העומר ממנו לדורותיכם למשמרת למען יראו את הלחם אשר האכלתי אתכם במדבר וגו'. הרי ביאר הכתוב בפירוש דעיקר המצוה היא משום כל הדורות הבאים. למען יראו את הלחם וגו'. ואפילו הכי לא מנאוה הבה"ג ז"ל וסייעתו. ועכצ"ל דס"ל דכיון דלא נעשית אלא פעם אחת באותה שעה הו"ל מצוה שאינה נוהגת לדורות. ואין למנותה במנין המצות. וא"כ גם פרשת אבנים גדולות ופרשת ברכות וקללות לא הו"ל למנות מהאי טעמא. ואין מקום לדברי הרמב"ן ז"ל בזה. והנה השגה זו על הבה"ג ז"ל כבר השיב עליו הראב"ע ז"ל (ביסוד מורא שער שני). אלא דמלבד פרשת ברכות וקללות ופרשת אבנים גדולות. ופרשת מילואים וגם צנצנת המן ועוד רבות כיו"ב. השיג עוד גם ממצות מטה אהרן שלא מנה הבה"ג עיי"ש. וגם בזה אין מקום כלל לדברי הרמב"ן ז"ל דהא גם מצוה זו ענינה קיים לנו לדורות. ועיקר המצוה לא נאמרה אלא משום דורות הבאים. כדכתיב (פ' קרח) ויאמר ה' אל משה השב את מטה אהרן לפני העדות למשמרת לאות לבני מרי וגו'. ולהרמב"ן ז"ל ודאי היה לו להבה"ג ז"ל למנותה. ואע"פ שאח"כ נגנזו צנצנת המן וגם מטה אהרן. ואין מצותן נוהגות עכשיו. מ"מ לא משום זה הו"ל בכלל מצות שאינן נוהגות לדורות. וכמו שכבר ביאר הרמב"ם ז"ל בסה"מ (עשין קפ"ז) באורך עיי"ש בדבריו. וזה מוסכם לכל מוני המצות כולם באין חולק. שהרי כולם מנו לאו דלא יסורו ממנו האמור בבדי הארון. אע"ג שגם הארון כבר נגנז ולא היה בבית שני. ועמו נגנזו צנצנת המן ומטה אהרן. כדתניא בפ"ה דיומא (נ"ב ע"ב) ובירושלמי (ריש פ"ו דשקלים) ובשאר דוכתי. ועוד כמה מצות כיו"ב. ועוד דגם האבנים הגדולות כבר נעלמו ונגנזו. ורק משום שענינם קיים לנו לדורות מנאה הבה"ג לפי דברי הרמב"ן ז"ל. ומאי שנא מצנצנת המן ומטה אהרן שלא מנאן הבה"ג ז"ל וסייעתו. ולכן דברי הרמב"ן ז"ל נפלאים מאוד בזה אצלי כעת. ועי' מש"כ בזה לקמן (פ' נ"ב): 
<b>ועכ"פ</b> דברי הבה"ג ז"ל בזה ודאי תמוהים וכדכתיבנא. וביותר יש לתמוה בזה על הר"ש הגדול ז"ל (באזהרותיו אתה הנחלת) שאף ע"פ שמנה מצוה זו כמשכ"ל. מ"מ מדלא כתב אלא העברת תער על כל בשר הלוים. משמע דס"ל דאף דכל טהרת הלוים האמורה בפרשה זו אינה נוהגת לדורות. ואין למנותה במנין המצות. מ"מ העברת תער מיהת הו"ל מצוה הנוהגת לדורות ונמנית במנין המצות. וזה תמוה מאוד לכאורה מה ראה על ככה. ומהיכא נפק"ל לחלק בזה. ולפי הנראה מקורו מדתנן (פרק בתרא דנגעים מ"ד) שלשה מגלחין ותגלחתן מצוה. הנזיר והמצורע והלוים. וכולן שגלחו שלא בתער או ששיירו שתי שערות לא עשו כלום עיי"ש. ומשמע דתגלחת הלוים נמי נוהגת לדורות דומיא דתגלחת נזיר ודמצורע. כיון דכייל להו כולהו כחדא. ועל כולן יחד קתני דתגלחתן מצוה. וכיון דתגלחת נזיר והמצורע ודאי מצוה נוהגת לדורות נינהו משמע דהכי נמי תגלחת הלוים נוהגת לדורות. וכיו"ב הוכיח רגמ"ה ז"ל בתשובה (הובאה בתשו' מהר"ם מר"ב הארוכות סי' ה') ובהגהות מיימוני (פי"א מהלכות שופר) בשם ריצב"א ז"ל עייש"ה ובמרדכי (פ"ק דר"ה). הן אמת דבפיה"מ להרמב"ם ז"ל שם כתב בפשיטות דתגלחת הלוים לא היתה נוהגת אלא במדבר בלבד ואינה נוהגת לדורות עיי"ש. אבל ודאי פשטא דמתניתין שם לא משמע הכי. ולכן ס"ל להר"ש הגדול ז"ל להוכיח מזה דעכ"פ העברת תער דלוים נוהגת לדורות בכל הלוים כשהם באים מתחילה לעבוד עבודת מקדש. והכי נמי משמע מדתניא בתוספתא (סופ"א דנזיר) המורט ב"ש אומרים צריך להעביר תער על כל בשרו. וב"ה אומרים אין צריך. כן במצורע וכן בלוים עיי"ש. משמע ודאי שנוהגת לדורות. מדאיפלגו בה ב"ש וב"ה אם צריך או אין צריך. דמשמע דומיא דמצורע במכאן ולהבא מיירי: 
<b>אלא</b> דלפ"ז אכתי צ"ע מנ"ל דהעברת תער לחוד הוא דנוהגת לדורות. ודילמא כל האמור בפרשה זו נוהג לדורות. ולא נקט העברת תער אלא משום דבעי לאשמעינן חידוש דין בזה דלא שייך אלא בהעברת תער. אבל אין הכי נמי דגם כל האמור בפרשה נוהג לדורות דמהיכא תיתי לחלק. ואפילו את"ל דמשמע ליה הכי משום דלא מישתמיט תנא מלהזכיר בטהרת לוים אלא העברת תער על בשרם בלבד. אכתי יש לתמוה מסוגיא דנזיר (פרק שלשה מינים מ' ע"א) דמייתי התם הך מתניתין דנגעים. וקאמר התם עלה. קתני וכולן שגילחו שלא בתער וכו'. בשלמא גבי נזיר כתיב תער לא יעבור על ראשו. וגבי לוים כתיב והעבירו תער על כל בשרם. אלא מצורע מנ"ל בתער. וכ"ת תיתי מלוים. איכא למיפרך מה ללוים שכן טעונין תנופה בגופו. תימר במצורע דלא. ופירש"י וז"ל מה ללוים שכן טעונין תנופה בגופן כדכתיב והניף אהרן אותם תנופה. והואיל וטעונין תנופה מחמרינן בהו כולי האי דלא הוי תגלחתן אלא בתער. תאמר במצורע הקל שאין טעון תנופה בגופו וכו'. דין הוא להקל עליו שיהא תגלחתו בכל דבר עכ"ל עיי"ש. וכ"כ התוס' שם. והשתא אם איתא דלדורות אף ע"ג דכל האמור בההוא פרשה אינו נוהג לדורות. מ"מ העברת תער נוהגת אף לדורות. קשה מאי פירכא היא. והא אכתי שפיר איכא למילף מיהת מהעברת תער דלוים לדורות שאין טעונין תנופה ומ"מ טעונין תער. אלא ודאי ע"כ מוכרח מזה חדא מתרתי או דגם העברת תער אינה נוהגת לדורות. או דגם כל האמור בההיא פרשה נוהג לדורות. מיהו אפשר לדחות ולומר דאכתי איכא למיפרך מה ללוים שמתחילת דינם מיהת היו צריכין תנופה בגופן. והילכך גם לדורות אף ע"ג דהשתא לא צריכי תנופה בגופן. עכ"פ מיהת תגלחתן חמירא טפי שאינה אלא בתער. תאמר במצורע שמעולם לא הוצרך תנופה בגופו. איכא למימר דלא חמירא תגלחתו להצריכה תער. אלא דאכתי קשה במאי דפריך התם למאי דהוה בעי למילף במה הצד מלוים ונזיר. מה להצד השוה שכן אין קרבנם בדלות תאמר במצורע שקרבנו בדלות עיי"ש. והשתא ודאי קשה ליליף במה הצד מנזיר ולוים לדורות שטעונין תער. וקרבן בלוים ליכא כלל. דשוב לא שייך למיפרך מידי. כיון דהשתא מיהת אין הלוים בני קרבן כלל. והמצורע עכ"פ גם השתא מיהת מייתי קרבן עולה ויורד. וחמיר מלוים לדורות. אלא ודאי ע"כ מוכרח מזה דאין חילוק בין העברת תער לשאר כל האמור בההיא פרשה של טהרת לוים. ואם העברת תער על גופם נוהגת לדורות. גם כל האמור בפרשה נוהג לדורות. ולכן דברי הר"ש הגדול ז"ל צ"ע אצלי כעת. וראיתי בה"ג כת"י רומי (ריש הלכות לולב) שכתב דתנופת הלוים וחזה ושוק והעומר טעונין ברכה עיי"ש. ומבואר דע"כ ס"ל דתנופת הלוים נמי נוהגת לדורות. דאל"כ אינו מובן היכי שייכא ברכה בתנופת הלוים. הרי ידוע דכל ברכות המצות תקנת חכמים בעלמא היא. ובימי משה אכתי לא איתקן. ובדורות שאח"כ שוב ליכא תנופה בלוים. אם איתא דטהרת הלוים אינה נוהגת לדורות. ועכצ"ל דס"ל דפרשת טהרת לוים נוהגת גם לדורות. ומ"מ לדעת רבינו הגאון ז"ל נראה עיקר כמו שביארנו לעיל במנין הלאוין שם עיי"ש: 
@00פרשה נא. 
<b>חדר המשכן</b> וכו'. היא פרשת ועשו לי מקדש וגו' (פ' תרומה). ומנאה רבינו הגאון ז"ל גם באזהרותיו שע"פ עשה"ד (דבור אנכי) עיי"ש. וגם הבה"ג ז"ל וכל סייעתו מנאוה במנין הפרשיות שלהם. אלא שהבה"ג הכניס בכלל פרשה זו גם כל כלי המשכן. ובנוסחת הבה"ג שלפנינו נכללו בה גם שמן המאור וגם בגדי הקודש וקידוש כהנים וחינוך מזבח עיי"ש. אבל בנוסחת בה"ג כת"י רומי נמנה שמן המאור בפרשה בפ"ע. ובגדי הקודש פרשה בפ"ע. וקידוש כהנים עם חינוך מזבח פרשה בפ"ע. ורק המשכן וכל כליו כללן בפרשה אחת עיי"ש. וזה כדעת הרמב"ם ז"ל בסה"מ (עשין כ') ובחבורו הגדול (פ"א מהלכות בית הבחירה) עיי"ש. אבל הרמב"ן ז"ל בסה"מ (עשין ל"ג) חלק עליו בזה. וכתב דלא יתכן לומר שהכלים הם חלק מן הבית. דבודאי אין כלי המקדש מחלקי המקדש. אלא שתי מצות חלוקות הן ואין מעכבין זה את זה. ומקריבין בבית אף ע"פ שאין בו כלים אלו. ומ"מ הסכים שלא למנות עשיית השולחן ולא המזבח ולא המנורה מצות בפ"ע. משום שאינם אלא תשמישי קדושה. דהשולחן אינו אלא הכשר מצות לחם הפנים והמזבח הכשר העבודה. והמנורה הכשר ההדלקה. ואינם אלא חלקי מצות אלו. ואין למנותן מצות בפ"ע. אבל עשיית הארון והכפורת הו"ל מצוה מצד עצמן. ובודאי יש למנותן מצוה בפ"ע. ולענין בגדי כהונה כתב שם שלא ראה להבה"ג שימנה מצוה זו. אלא מנה במנין העונשין שבמיתה בידי שמים המחוסר בגדים. וכתב בטעמו משום דכיון שאין בלבישת בגדים שלא בשעת עבודה שום מצוה. ואינם אלא הכשר העבודה. שאם עבד עבודה בפחות או ביותר תפסל עבודתו. אינם אלא חלק ממצות עבודה. ואינם נמנין מצוה בפ"ע. וגם אם איתא דנמנין מצוה בפ"ע ראוי למנותן בשלש מצות חלוקות בפ"ע. בגדי כהן הדיוט בפ"ע ובגדי כהן גדול בפ"ע ובגדי לבן בפ"ע. אלא ודאי כולן אינם אלא חלקי מצות העבודה. ומ"מ במסקנתו מסיק שם דהעיקר כדעת הרמב"ם ז"ל שיש למנות בגדי כהונה מצוה בפ"ע עיי"ש בדבריו. ומש"כ שלא ראה להבה"ג שימנה מצות בגדי כהונה. צ"ע לכאורה שהרי במנין המצות של הבה"ג ז"ל נמנו בגדי שרד עיי"ש. ואף ע"ג דרש"י והראב"ע ז"ל פירשו (פ' תשא) דבגדי השרד אינם בגדי כהונה. אלא נעשו לכסות בשעת המסעות את הארון והשולחן והמנורה והמזבחות עיי"ש. מ"מ הרי הרמב"ן ז"ל מסיק שם דבגדי שרד הם בגדי כהונה עצמן. והביא ראי' מדברי רבותינו ביומא עיי"ש. וכונתו למה שאמרו בפ"ז דיומא (ע"ב ע"א) אמר רבי חמא בר חנינא מאי דכתיב את בגדי השרד לשרת בקודש אלמלא בגדי כהונה לא נשתייר משונאיהם של ישראל שריד ופליט. רשב"נ אמר דבי ר"ש תנא בגדים שגורדין אותן וכו' ומשרדין מהן כלום. מאי היא. ריש לקיש אמר אלו מעשה מחט. מיתיבי בגדי כהונה אין עושין אותן מעשה מחט אלא מעשה אורג וכו'. אמר אביי לא נצרכה אלא לבית יד שלהם. כדתניא בית יד של בגדי כהונה נארגת בפ"ע וכו' עיי"ש. הרי דלכ"ע אין בגדי שרד אלא בגדי כהונה עצמן. והיא ראי' מבוארת. וא"כ הרי לדברי הרמב"ן ז"ל גופי' כבר מנה הבה"ג בגדי כהונה. וכ"ש לפי מש"כ בנוסחת הבה"ג כת"י רומי בגדי קודש עיי"ש. דלשון זה ודאי משמע בגדי כהונה שנאמר בהם לשון זה בקרא. וזו תמיהא לכאורה על הרמב"ן ז"ל. והיה נראה קצת לומר בזה דכיון שהבה"ג ז"ל בנוסחא שלפנינו כולל בגדי השרד בכלל פרשת המשכן וכל כליו. ואפשר שנוסחא זו היתה גם לפני הרמב"ן ז"ל. ומשמע דס"ל להבה"ג כדעת רש"י והראב"ע ז"ל דבגדי שרד אינם בגדי כהונה אלא נעשו לתשמישי כלי המשכן בשעת המסעות. וזו היא ג"כ דעת הר"ש פרחון ז"ל במחברת הערוך (ערך שרד) עיי"ש. וגם בפסיקתא זוטרתא (פ' תשא) אע"פ שהביא אח"כ גם ההיא דיומא שם. מ"מ בתחילה פירש ג"כ כפירש"י וסייעתו ז"ל. אלא שאח"כ כתב דבר אחר השרד שבזכותם היתה פליטה ושריד לישראל וכו' עיי"ש. והיינו ההיא דיומא שם. ומשמע מדבריו דס"ל דהעיקר כפירוש הראשון. וזו היא ג"כ דעת הרשב"ם ז"ל שם עיי"ש. ובאמת הדבר תמוה ביותר על הפסיקתא זוטרתא שאע"פ שהביא ההיא דיומא שם. מ"מ כתב מה שכתב בפירושו הראשון. דמשמע דס"ל שכן עיקר. ואין לומר דס"ל דההיא דהתם לא נאמרה אלא דרך דרשא בעלמא ואין למדין מן האגדה. דזה ליתא. דאע"ג דודאי בההיא דרשא דר"ח ב"ח היה אפשר לומר כן. מ"מ הרי ההיא דרשב"נ ותנא דבי ר"ש ואביי קאמרי הכי לענין דינא. ובודאי משמע דלקושטא דמילתא הכי ס"ל. וכבר ראיתי לרבותינו בעלי התוס' עה"ת (דעת זקנים פ' תשא) שהביאו פירש"י וכתבו על זה וז"ל ואין נראה דבכל התלמוד קרי להו בגדי כהונה עכ"ל עיי"ש. ואף דדבריהם תמוהים במש"כ דבכל התלמוד קרי להו בגדי כהונה. דמלבד דלשונם אינו מדוקדק. ולפי הנראה כוונתם לומר דבכל התלמוד קרי לבגדי כהונה בגדי שרד. ואפשר דט"ס הוא. וצ"ל דבכל התלמוד קרי הכי לבגדי כהונה. בלא"ה תמוה דמאי בכל התלמוד שכתבו. שהרי לא אשכחן הכי. אלא בההיא סוגיא דיומא שם בלבד. ואולי אפשר לומר בכוונתם ע"פ מה שתרגם אונקלוס על בגדי השרד לבושי שמושא. וכן תרגם יונתן. והנה אשכחן בכמה דוכתי דקרי לבגדי כהונה כלי שרת כמו בההיא דתנן (רפי"ב דמנחות ק' ע"ב) כלי שרת משנטמאו אין להן פדיון וכו'. ובודאי בגדי כהונה נמי בכלל זה עיי"ש היטב. וכן ההיא דתנן (פ"ה דמעילה י"ט ע"ב) אין מועל אחר מועל במוקדשין אלא בהמה וכלי שרת בלבד. דודאי בגדי כהונה נמי בכלל. דהו"ל נמי קדושת הגוף עיי"ש. ואף ע"ג דכלי קתני. בגדים נמי מיקרי כלים בכמה דוכתי. כמו בשבת (פ"א מ"ג). ובבגדי כהונה בחגיגה (י"ז ע"א) עיי"ש ובמש"כ בתוס' שם (ד"ה אין כהן). ובתמיד (פ"ה מ"ג) וביומא (פ"ז מ"ה). ולעיל שם (כ"ג ע"ב) עיי"ש. וכן מה שאמרו בתוספתא (סופ"ט דמנחות) כלי שרת עד שלא נשתמש בהם רשאי הדיוט להשתמש וכו'. ודאי בגדי כהונה נמי בכלל זה. וכן מבואר בהדיא בירושלמי (פ"ג דיומא ה"ו) עיי"ש. וכן מאי דקתני בתוספתא שם בסיפא כלים שנעשו מתחילה להדיוט אין עושין אותן כלי שרת עיי"ש. בגדי כהונה נמי בכלל זה. כמבואר בירושלמי שם ובשאר דוכתי וכן מתבאר ג"כ להדיא בירושלמי (פ"ד דשקלים סוף ה"ב) דבגדי כהונה נמי בכלל כלי שרת הן עיי"ש. וכן מוכח מכמה דוכתי ואין להאריך בזה יותר. וידוע דלשרת מתרגמינן לשמשא. וא"כ כלי שרת היינו מני שמושא. וכן הוא בהדיא על קרא דולקחו את כל כלי השרת (במדבר ד' י"ב). תרגם אונקלוס ויסבון ית כל מני שמושא. וא"כ כיון דבגדי השרד תרגמו המתרגמים לבושי שמושא וגם בקרא (בפרשת ויקהל ובפרשת פקודי) כתיב בהו לשרת בקודש. נמצא דמה שנקראו בכל דוכתי בגדי כהונה כלי שרת. הוא כמו בגדי שרד ממש. וזהו שכתבו התוס' דבכל התלמוד קרי להו לבגדי כהונה בגדי שרד. כן נראה לומר בכוונת דבריהם התמוהים הרבה לפום ריהטא: 
<b>ועכ"פ</b> מההיא סוגיא דיומא שם ודאי דברי רש"י ז"ל וסייעתו תמוהים טובא לכאורה. וביותר דברי הפסיקתא זוטרתא שם כמשכ"ל. וכן תמוהים בזה דברי רבינו בחיי ז"ל שפירש ג"כ כפירש"י ז"ל. ותירץ שם תמיהת הרמב"ן ז"ל שם שתמה למה לא צוה תחילה לעשות בגדי השרד כאשר צוה במלאכת המשכן ובבגדי אהרן ובניו. אם איתא דפי' בגדי השרד הוא כפירש"י עיי"ש מה שתירץ רבינו בחיי שם. ומסיק לעיקר כדפי' רש"י ז"ל. והוא תמוה מאוד לכאורה. דמאחר שראה דברי הרמב"ן ז"ל שהביא סוגיא דיומא שם דמבואר שם בהדיא שלא כפירש"י. היכי שבק סוגיא דתלמודא ונקט כפירש"י. וביותר נפלא מה שכתב שם עוד וז"ל. וכתבו רז"ל בגדי השרד היו עשוים כמין קלעים דמתרגמינן שרדין וע"כ נקראו בגדי שרד עכ"ל עיי"ש. וא"כ לפי דבריו ז"ל מבואר בהדיא כן בדברי רז"ל כפירש"י. והוא מתמיה ומפליא מאוד. דמלבד דדברי רז"ל אלו לא נמצאו בשום דוכתא. ורש"י ז"ל הוא שכתב כן לפי שיטתו. וכבר דחה הרמב"ן ז"ל שם דבריו אלו. וכתב שאיננו הגון שיהיה הבגד המכסה עשוי נקבים נקבים עיי"ש. בלא"ה הרי אדרבה מדברי רז"ל בסוגיא דיומא שם מתבאר בהדיא איפכא מפירש"י. וגם דברי הרמב"ן ז"ל גופי' תמוהים טובא לכאורה שכתב שם לפי שיטתו לפרש בגדי השרד בגדי היחוד. כלומר בגדים שנתיחד בלבישתם אחד העם הגדול מאחיו. כמו ובשרידים אשר ה' קורא וכו'. וירמוז לבגדי אהרן. ויקראם כן שלא ילבשם רק יחיד בדורו וכו' עכ"ל עיי"ש. וא"כ לפי דעתו ז"ל אין בכלל בגדי השרד אלא בגדי כהן גדול בלבד. וזה נגד סוגיא דיומא שהביא הוא ז"ל גופי' שם. דמשם מתבאר דגם כל בגדי כהונה בכלל בגדי השרד עיי"ש. ושוב מצאתי שכבר העיר בזה הר"ב מל"מ (פ"י מהלכות כלי מקדש) עיי"ש. מיהו לזה אפשר לומר שאין כוונת הרמב"ן ז"ל אלא לומר דנקראו בגדי השרד על שם בגדי כהן גדול שבהם. שבבגדים אלו נכללו בגדי יחוד שנתייחד בהם המיוחד שבעם. אבל ודאי כל בגדי כהונה נקראו בשם זה. אפילו בגדי כהן הדיוט. ובפרט למ"ד (פ"ק דיומא י"ב ע"ב) דבגדי כהן גדול ביוה"כ כשרים לכהן הדיוט עיי"ש. דלפ"ז ודאי שייך לקרותם על שם כך בגדי השרד. שהרי הבגדים אלו עצמן ראוים לכהן גדול מצד מלאכתן. והכי משמע ודאי מדקדוק לשון הרמב"ן ז"ל שם בריש דבריו עיי"ש היטב. ומ"מ דברי שאר ראשונים ז"ל צ"ע טובא. ומיהו לדברי רש"י ז"ל כבר כתב הר"ב תוס' יו"ט בחולין (פרק ראשית הגז מ"א) דדבריו סותרין זא"ז. דבחולין (קל"ז ע"א) מבואר דס"ל כפי' הרמב"ן ז"ל ע"פ סוגיא דיומא שם דבגדי שרד היינו בגדי כהונה עיי"ש. ובתוס' יו"ט שם כתב על זה דרש"י שם לא דק אגב ריהטא לפרש כראוי כדפירש בפרשת תשא ופקודי עיי"ש בדבריו. אבל יותר נכון כמש"כ הר"ב מל"מ שם דרש"י בפי' התורה מפרש רק ע"פ פשוטו של מקרא. וכמו שהשריש הרא"ם ז"ל בכמה מקומות. אבל בפי' התלמוד נטה אחר דברי רז"ל ביומא שם דבגדי שרד הם בגדי כהונה עיי"ש שכתב כן בשם התוס' יו"ט. (ובלתי ספק ט"ס הוא. ויש שם השמטת איזה תיבות בדבריו בדפוס. כי בתוס' יו"ט כתב כמו שהבאתי. ודברים הללו הם מהר"ב משל"מ גופי' לתרץ קושית התוס' יו"ט שם). ועכ"פ לפ"ז נמצא דלקושטא דמילתא לדינא ס"ל לרש"י ז"ל ג"כ כדעת הרמב"ן ז"ל דבגדי שרד הן בגדי כהונה. וזו היא ג"כ דעת רבינו חננאל ז"ל בפי' ליומא שם והערוך ערך שרד עיי"ש. וא"כ לרש"י ז"ל ליכא קושיא מסוגיא דיומא שם. אבל לשאר ראשונים ז"ל. דמשמע ודאי מדבריהם דס"ל הכי לעיקר. קשה טובא מסוגיא דיומא שם. וגם מדברי רש"י ז"ל (בפרשת תשא ופרשת פקודי) משמע ודאי דהכי ס"ל לקושטא דמילתא לדינא כמבואר להמעיין בדבריו. ומדברי רש"י בחולין שם לפמש"כ בת"ח על דברי התוס' יו"ט שם להגיה בדברי רש"י במקום בגדי שרד בגדי שרת עיי"ש. א"כ אין שום ראיה משם. ואף שאין הגהתו מתקבלת. דלא אשכחן בפירש"י שיכתוב לשון בגדי שרת על בגדי כהונה. אע"פ שמצינו לשון זה במתניתין סוף זבחים עיי"ש. וא"כ אין לשון זה אלא כהעתקת לשון התרגום שתרגם על בגדי השרד לבושי שמושא. שהוא בלשון עברי בגדי שרת. וא"כ גם לפ"ז אין כוונת רש"י שם אלא על בגדי השרד. וקושית התוס' יו"ט במקומה עומדת. אלא דודאי גם דברי התוס' יו"ט אינם מתקבלים כלל לומר דרש"י ז"ל לא דק אגב ריהטא. ויותר ראוי לומר דבאמת דברי רש"י אלו סותרים זה את זה. וההיא דחולין שם הוא קבלה מרבותיו. ובפירושו לתורה הוא מדעת עצמו כדמשמע מלשונו שם. וכיו"ב אשכחן בכמה דוכתי בפירש"י כידוע. או שחזר בו וחד מינייהו דאחרנייתא: 
<b>ועכ"פ</b> דברי הסוברים כפירש"י ז"ל תמוהים מסוגיא דיומא שם. וראיתי להגר"א ז"ל (בא"א פ' תשא) שכתב וז"ל ואת בגדי השרד. ודאי הוא כפירש"י ז"ל והמפרשים. ומה שדרשו רז"ל בגמרא על בגדי כהונה. לשון בגדי דרשו. דלא שייך בגדי כ"א בלבושי אדם. וזהו שאמרו מאי בגדי כו'. לרמז על בגדי כהונה כדרך מדרשם וכו' עכ"ל עיי"ש. והנראה מדבריו ז"ל דס"ל דודאי אין מקרא יוצא מידי פשוטו. ולפום פשטי' דקרא ודאי בגדי שרד אינם בגדי כהונה. אלא דבדרך רמז בעלמא מדכתיב לשון בגדי דרשוהו על בגדי כהונה. ואין זו אלא אסמכתא בעלמא. אלא שדבריו ז"ל מתמיהים בעיני מה שהביא ראיה לזה ממה שאמרו מאי בגדי וכו'. דבאמת לא אשכחן שם לשון זה כלל. אלא הכי אמרינן התם אמר רמי ב"ח מאי דכתיב את בגדי השרד לשרת בקדש אלמלא בגדי כהונה וכו' עיי"ש. ומהך לישנא ליכא למשמע מידי דמלשון בגדי דריש לה. אדרבה מלישנא דרב"ח משמע דפסיקא ליה דאין בגדי שרד אלא בגדי כהונה. ולא אתי אלא למידרש אמאי קרי להו קרא שרד. ודריש ליה מלשון שריד ופליט. דאם לא כן הו"ל להקדים תחילה ולומר ואין בגדי אלא בגדי כהונה. וכדרכם ז"ל בכל כיו"ב. כיון דלקושטא דמילתא קים לן דבגדי שרד אינם בגדי כהונה. אלא רמז בעלמא הוא מלשון בגדי. והיכי קאמר בפשיטות אלמלא בגדי כהונה. כיון דלא מיירי הך קרא בבגדי כהונה. גם יש לתמוה לפ"ז מדאמרי' התם לקמן רשב"נ אמר דבי ר"ש תנא בגדים שגורדין אותן כברייתן מכליהן ומשרדין מהן כלום. מאי היא. ר"ל אמר אלו מעשה מחט. מיתיבי בגדי כהונה אין עושין אותן מעשה מחט אלא מעשה אורג שנאמר מעשה אורג. אמר אביי לא נצרכה אלא לבית יד שלהם. כדתניא בית יד של בגדי כהונה נארגת בפ"ע ונדבקת עם הבגד ומגעת עד פיסת היד עיי"ש. ואם איתא דודאי עיקר קרא לא מיירי אלא בכיסויי כלי שרת והשולחן והארון וכיו"ב. אלא מדשני קרא וכתב לשון בגדי דרשו מזה רמז גם לבגדי כהונה. ואין זה אלא רמז בעלמא. א"כ דילמא ההיא ברייתא דבי ר"ש. וגם ריש לקיש דאמר מעשה מחט על עיקר קרא הוא דקיימי. על לבושי שרד. דהיינו על כיסויי הארון והשולחן וכיו"ב. ולא מיירו מבגדי כהונה כלל. שהרי לא הזכירו בדבריהם בגדי כהונה כלל. וא"כ אין מקום כלל להך תיובתא דקא מותיב עלי' מברייתא דבגדי כהונה. דאיכא למימר דודאי בגדי כהונה דכתיב בהו מעשה אורג אין עושין בהן שום מעשה מחט כלל. משא"כ בגדי שרד דלא כתיב בהו מעשה אורג ודאי אין מעשה מחט פוסלת בהן. ועוד דעכצ"ל דאפילו את"ל דלפום פשטי' דקרא היה ראוי לומר דאין בגדי שרד אלא כיסויי כלי המשכן. אלא משום דכתיב לשון בגדי דרשו מזה רמז לבגדי כהונה. מ"מ ע"כ לאו אסמכתא בעלמא אלא דרשא גמורה מדאורייתא היא. דאל"כ היכי יליף מזה מדכתיב ביה לשון שרד לומר דבית יד של בגדי כהונה נארגת בפ"ע ונדבקת אח"כ להבגד במעשה מחט. ולהקל בשל תורה דכתיב בהו בהדיא מעשה אורג למעוטי מעשה מחט. ושנה בהן הכתוב לעכב. והשתא א"כ עכ"פ משום הך דרשא הו"ל למימר דאין בגדי שרד אלא בגדי כהונה" כיון דגלי בהו קרא מדכתיב בגדי. וגם בעיקר דבריו ז"ל תמיהני מאוד דהיכי יתכן לומר דרק מדכתיב בהו לשון בגדי דרשו בגדי כהונה ומשום דלא שייך לשון בגדי כי אם בלבושי אדם. והרי בכסויי כלי המשכן (פרשת במדבר) נמי כתיב בהו לשון בגד בכולן. כדכתיב שם ופרשו בגד כליל תכלת מלמעלה וגו'. יפרשו בגד תכלת וגו'. ופרשו עליהם בגד תולעת שני וגו'. ולקחו בגד תכלת וגו'. וכן בכולן. והרי שם בהדיא מפורש בקרא דלא בבגדי כהונה אלא בכיסויי הכלים בלבד מיירי. ואעפ"כ כתיב בהו לשון בגד. וע"כ מוכרח לומר לפי דבריו דאין זה אלא אסמכתא בעלמא וכדמשמע מדבריו. וזה ודאי תמוה טובא כמו שנתבאר. ולכן דברי הגר"א ז"ל צ"ע אצלי. ועכ"פ לא מיתרצי בהכי דברי רוב הראשונים ז"ל שהולכים בשיטה זו כמשכ"ל. וזו היא ג"כ דעת הר"י אבן גאנח והרד"ק ז"ל בשרשיהם והרלב"ג והר"י אברבנאל ז"ל בפי' עה"ת שם עיי"ש. וכולם פנו עורף לתלמוד ערוך בסוגיא דיומא שם. וביררו דרך אחרת לעצמן. וגם בפסיקתא זוטרתא אע"ג דשם (בפרשת תשא) הביא גם פי' רז"ל שבסוגיא דיומא שם כמשכ"ל. מ"מ בפרשת במדבר כתב בפשיטות וז"ל כל אלו הבגדים שהיו מכסין בהן כלי הקדש נקראים בגדי שרד עכ"ל עיי"ש. הרי דס"ל שכן עיקר. וגם דברי התוס' עה"ת שהבאתי לעיל אע"פ שהם דחו פירש"י ז"ל משום שהוא נגד דברי רז"ל בתלמוד. מ"מ לפי מה שביארתי לעיל דבריהם. גם הם ז"ל הניחו תלמוד ערוך שבסוגיא דיומא שם שמבואר שם להדיא שלא כפירש"י ז"ל. ולא הוכיחו שלא כפירש"י אלא מצד אחר שאינו מוכרח כ"כ כמבואר. וזה תמוה. וגם מדברי רבינו הגאון ז"ל שהביא בשרשי הר"י אבן גאנח (שורש שרד) נראה דס"ל דבגדי שרד אינם בגדי כהונה עיי"ש. וא"כ גם הוא ז"ל דחה סוגיא דיומא שם. ולא ידענא למה. וצ"ע כעת בזה: 
<b>ועכ"פ</b> כיון דהבה"ג לפי הנוסחא שלפנינו הכניס מצות בגדי שרד בכלל פרשת המשכן וכליו. אפשר לומר דהוה משמע ליה להרמב"ן ז"ל דהבה"ג ז"ל הוא ג"כ מהסוברים דבגדי שרד אינם בגדי כהונה. אלא כיסויי כלי המשכן בשעת המסעות. ואלו אינם נמנין מצוה בפ"ע. שאינם אלא חלק ממצות כלי המשכן. ולכן שפיר כתב שלא ראה להבה"ג ז"ל שימנה מצות בגדי כהונה. ואין להאריך בזה יותר. והנה מדברי רבינו הגאון ז"ל כאן מבואר שאינו מונה בזה אלא בנין המשכן או המקדש בלבד מדכתיב ועשו לי מקדש וגו'. אבל כלי המקדש מנאן לקמן מצות בפ"ע. וזו היא דרכו ז"ל גם באזהרותיו שע"פ עשה"ד (דבור אנכי) עיי"ש. אלא דשם האריך יותר. ובאו שם גם דברים דלא שייכי למנין המצות. וכדרכו שם. וא"כ דעת רבינו הגאון ז"ל בזה שלא כדעת הרמב"ם ז"ל. אלא קרובה לשיטת הרמב"ן ז"ל. וכמו שיתבאר לפנינו בס"ד: 
@00פרשה נב. 
<b>ארון הברית.</b> מצות עשיית הארון מדכתיב (פ' תרומה) ועשו ארון עצי שטים וגו'. ומש"כ ארון הברית הוא ע"פ לשון הכתוב (פ' בהעלותך. ושאר מקומות) וארון ברית ה' וגו'. וכבר הבאתי לעיל (פרשה נ"א) דברי הרמב"ן ז"ל שכתב דעשיית הארון ודאי יש למנותה מצוה בפ"ע. דמצוה מצד עצמה היא. וראיתי להר"ח קזיס ז"ל (בק"ס. עשין ל"ג) שכתב וז"ל אמנם לענין עשיית הארון דעתו (של הרמב"ן ז"ל) שיש למנותה עם הכפורת למצוה בפ"ע. ולדידי קשיא למה ימנה עשייתו והא לא נצטוו עלי' אלא לתכלית אחת מן התכליות. דהיינו ליתן לתוכו לוחות העדות. כדכתיב ונתת אל הארון את העדות אשר אתן אליך וכו'. נמצא דהארון לא נעשה אלא לתשמיש קדושה כדי שיתנו בו הלוחות. והיאך תמנה עשיית הארון מצוה בפ"ע. וכי מאי דכתיב ועשו בגדי קדש וגו' נמנה עשיית הבגדים למצוה וכו'. אלא ההלבשה היא המצוה. והכא נמי מאי שנא וכו' עכ"ל עיי"ש. ואין בדבריו ממש כלל. דמה שהשריש הרמב"ם ז"ל (שורש עשירי) שאין ראוי למנות ההקדמות אשר הן לתכלית אחת מן התכליות. היינו שלא למנות ההקדמה והתכלית בשתי מצות חלוקות כל אחת בפ"ע. וכמו שביאר הרמב"ם ז"ל שם עיי"ש. וא"כ כאן כיון שלא נמנה התכלית. דהיינו נתינת הלוחות לתוך הארון. שפיר יש למנות עשיית הארון במנין המצות. ובכללה התכלית דהיינו נתינת הלוחות לתוכו. ואין הכי נמי שאפשר למנות התכלית בלבד. וההקדמה דהיינו עשיית הארון נכללת בה. אלא דהרמב"ן ז"ל נקט העשייה משום לישנא דקרא דכתיב בריש הענין ועשו ארון וגו'. ועי' ג"כ מש"כ הר"ח קזיס שם לעיל (שורש עשירי). דגם שם נאחז בסבך ענין זה ונתקשה בדברי הרמב"ן ז"ל. ואין בדבריו ז"ל שום גמגום כלל. והדברים פשוטים אין כדאי להאריך בזה יותר: 
<b>וכבר</b> ביאר הרמב"ן ז"ל שם שלא יתכן ג"כ לומר דהארון ושאר כלים כיו"ב אינם אלא חלק ממצות ועשו להם מקדש שכבר נמנה. וכמש"כ הרמב"ם ז"ל. לפי שאין הכלים חלק מן הבתים. אבל הן שתי מצות ואין מעכבות זו את זו ומקריבין בבית אע"פ שאין בו כלים אלו. ולכן אצלי עשיית הארון והכפורת לשום שם העדות תמנה מצוה בפ"ע וכו' עכ"ל הרמב"ן ז"ל עיי"ש. ודבריו ז"ל ברורים מאוד. ומש"כ שם הר"ב מג"א על דבריו דאע"פ שאינן מעכבין זא"ז מ"מ אין מזה הכרח לומר דשתי מצות הן. שהרי תכלת ולבן אין מעכבין זא"ז ואעפ"כ אין שניהם אלא חלקי מצוה אחת ואין נמנין אלא במצוה אחת עיי"ש. אין זה ענין כלל לכאן. וכבר הרגיש בזה הרמב"ן ז"ל גופי'. וסילקו כלאחר יד במש"כ לפי שאין הכלים חלק מן הבתים. וכוונתו פשוטה דהתם תכלת ולבן ענין אחד הם ושייכי זה לזה. דשניהם יחד הם ציצית אע"פ שאין מעכבין זה את זה. כדכתיב ונתנו על ציצית הכנף פתיל תכלת והיה לכם לציצית. וכן כל כיו"ב. משא"כ בית והכלים שבו שני ענינים חלוקים הם. ומ"מ אם היו מעכבים זא"ז ודאי הו"ל למימר דמצוה אחת הם. אבל כיון שאין מעכבין זא"ז ומקריבין בבית אע"פ שאין בו ארון וכפורת. שהרי כל זמן בית שני הקריבו בו כל הקרבנות אע"פ שלא היה בו ארון וכפורת. הילכך יש למנותן שתי מצות חלוקות בפ"ע. ואע"ג דלמ"ד קדושה ראשונה קידשה לשעתה וקידשה לעתיד לבא אין מזה הכרח לומר דאין מעכבים זה את זה. דהא לדידי' גם הבית גופי' נמי אינו מעכב. דהא ס"ל שמקריבין אע"פ שאין בית. משום דכיון שקדושה ראשונה קידשה לעתיד לבוא הו"ל כאילו הבית קיים. ומהאי טעמא נמי אוכלין בירושלים קדשים קלים ומעשר שני אע"פ שאין חומה כאילו החומה קיימת על מקומה. כדתנן (פרק בתרא דעדיות מ"ו) עיי"ש. וא"כ ארון וכפורת נמי אפי' את"ל דארון וכפורת ובית מעכבין זא"ז. מ"מ אחר שכבר היו שם בבית ראשון ארון וכפורת. אף ע"פ שנגנזו אח"כ מ"מ קדושה ראשונה קידשה לעתיד לבא כאילו עדיין הארון והכפורת במקומן. מ"מ מיהת למ"ד קדושה הראשונה קידשה לשעתה ולא קידשה לעתיד לבא כלל אפי' בקדושת המקדש וירושלים. כמבואר במתניתין דעדיות שם ובשאר דוכתי. ואף ע"ג דלדעת הרמב"ם ז"ל (פ"ו מהלכות בית הבחירה הט"ו) אע"ג דקדושת שאר ארץ ישראל קידשה לשעתה ולא קידשה לעתיד לבא מ"מ בקדושת המקדש וירושלים קידשה לעתיד לבא עיי"ש. היינו רק שהוא ז"ל פסק כן להלכה. וכמו שביאר בכ"מ שם עיי"ש. אבל ודאי איכא כמה תנאי ואמוראי דסברי גם בקדושת מקדש וירושלים דלא קידשה אלא לשעתה ולא לעתיד לבא. וכמבואר שם ובכמה דוכתי. ולדעת הראב"ד ז"ל שם נהפוך הוא דאפי' למ"ד קדושה שניי' קידשה לשעתה ולעתיד לבא. היינו דוקא בשאר ארץ ישראל. אבל המקדש וירושלים לא קידשו אלא לשעתה ולא לעתיד לבא עיי"ש. וממילא מתבאר מזה דגם קדושה ראשונה אפי' במקדש וירושלים לא קידשה אלא לשעתה ולא לעתיד לבוא. דאל"כ תיפיק ליה שכבר נתקדשו קדושה עולמית מקדושה ראשונה ואילך. והדברים עתיקין ואין להאריך בזה. ועי' מש"כ בזה לעיל (לאוין רע"א). ומעתה א"כ עכ"פ למ"ד קדושה הראשונה קידשה לשעתה ולא קידשה לעתיד לבא. אם איתא דהבית והארון מעכבין זה את זה. הדבר תמוה היאך הקריבו במקדש שני כל הקרבנות כמו במקדש הראשון כיון דמקדש שני לא היה בו לא ארון ולא כפורת. וע"כ מזה ראיה שאין עליה תשובה למש"כ הרמב"ן ז"ל דהמקדש וכליו אין מעכבין זה את זה. וא"כ ע"כ שתי מצות הן וכמו שנתבאר. ושלא כמו שעלה על דעת קצת אחרונים ז"ל לומר לדעת הרמב"ם ז"ל דס"ל דמעכבין זא"ז. וזה ודאי לא יתכן כלל. וא"כ ודאי דעת הרמב"ן ז"ל שהיא ג"כ בזה דעת רבינו הגאון ז"ל כאן. מוכרחת בלא ספק: 
<b>ומעתה</b> א"כ ודאי מצד זה עשיית הארון נמנית מצוה בפ"ע. ואמנם עדיין יש מקום לדון בזה מצד אחר שאין מצות עשיית הארון וכפורת באה במנין המצות. משום דלכאורה הו"ל מצוה שאינה נוהגת לדורות. משום דמעיקרא לא נצטוו עלי' אלא להוראת שעה לשום בו את לוחות העדות. דהא בכל זמן בית שני לא עשו ארון אחר תחת הראשון שנגנז. אלא דגם בזה כבר הרגיש הרמב"ן ז"ל שם. וכתב וז"ל ואל תחשוב לומר שלא תמנה שלא נצטוינו לדורות ולא נעשה אלא ללוחות הברית. ובבית שני שלא היה ארון שנגנז מהם או כדברי האומר שגלה לבבל. לא עשו ארון אחר. שהרי כבר מנה הרב (הרמב"ם ז"ל) משאו על הכתף מצוה. לפי שהמצוה ההיא קיימת לנו לדורות. והארון עם לוחות הברית קיים לנו לעולם וכו'. והנה היא מצוה מכלל המצות הקיימות לדורות. ועוד שאם נעלה על דעתנו שיאבד או ישבר מצוה לעשותו כמדה הראשונה לשום שם לוחות העדות כי בכך נצטוינו וכו' עכ"ל עיי"ש. והר"ב מג"א שם מיהר והחליט כדרכו שכן הוא באמת דאין זו מצוה נוהגת לדורות לפי שלעולם לא נצטרך לעשות אחר. כי אותו שעשה בצלאל קיים הוא לדורות ולא אבד מן העולם כי גנוז הוא. גם בשובו אלינו לא יאבד לעולם. וא"כ אין מציאות בעולם שנעשה ארון אחר וכו' עכ"ל עיי"ש. ולא ידענא כלל מאי קאמר דהרי הדבר פשוט ומבואר בלא ספק דבעשיית הארון בלבד לא עשה מצוה כלום אם לא העמיד אותו במקומו בפנים כמו שאמרה תורה. דאין מצותו אלא בכך דוקא. וכי תיסק אדעתין לומר שאם עשו ארון בבבל יצאו ידי חובתן בעשייתו. וא"כ מה בכך שלא אבד מן העולם ולא יאבד לעולם מ"מ כיון שלא היה במקדש על מקומו המיועד לו ודאי הם בטלים ממצותו. וכיון דעכ"פ אפשר שיאבד. כמו שאירע לו באמת למ"ד (פ"ה דיומא נ"ג ע"ב) דגלה לבבל. וסתם לן תנא דמתני' שם כוותי' עיי"ש. א"כ אכתי מצוה לדורות היא לחזור ולעשותו כבראשונה. ואפי' למ"ד שנגנז במקומו. מ"מ הרי איננו על מקומו הנועד לו. ובודאי בכלל המצוה הוא לעשותו מחדש. ומה שלא עשאוהו בבית שני ע"כ צורך שעה הי' בדבר. וע"פ נביא. ומטעם זה תמוהים אצלי גם דברי הרשב"ץ בזה"ר (עשין סי' מ"ט) עייש"ה. וגם לא הובטחו מעולם שלא ישבר או ישרף ברבות הימים בעונות הדור. כמו שאירע למקדש כולו וכל שאר כלי הקודש והמזבחות שנשרפו או נגזלו או נטבעו. והיכי יתכן לומר דמשום זה הו"ל מצוה שאינה נוהגת לדורות. והן הן דברי הרמב"ן ז"ל בטעם השני שכתב ועוד אם נעלה על דעתנו שיאבד או שישבר. מצוה לעשותו כמדה הראשונה. ודבריו אלו ברורים ונכונים. ועוד אני אומר שאפי' אם היינו בטוחים שלא יאבד ולא ישבר לעולם ולא יארע לו שום תקלה. מ"מ לא משום זה תיחשב מצוה שאינה נוהגת לדורות. שכבר כתבו התוס' (פ"ק דיומא כ"א ע"א) ד"ה נבלעין וכו' דקרא לא סמיך אניסא עיי"ש. וכן כתב הרמב"ן ז"ל (בפי' עה"ת. פ' אמור כ"א י"ז) שלא תסמוך התורה באזהרותיה על נס עיי"ש. וא"כ אכתי שייכא המצוה גם לדורות מטעם זה שכתב הרמב"ן ז"ל. איברא דטעם הראשון של הרמב"ן ז"ל. שכתב לפי שהמצוה ההיא קיימת לנו לדורות כמשכ"ל. ולטעמי' אזיל כמש"כ גם לעיל לענין פרשת אבנים גדולות ופרשת ברכות וקללות שבהר גריזים ועיבל (בשורש שלישי) עיי"ש. אבל כבר ביארנו לעיל (פרשה נ') שדבריו ז"ל תמוהים אצלי בזה. דא"כ גם פרשת צנצנת המן ופרשת מטה אהרן הן מצות הנוהגות לדורות ואמאי לא מנאום. וביותר תמוהים אצלי דבריו ז"ל כאן. דמשמע מדבריו שבא לייחס סברא זו גם להרמב"ם ז"ל. וזה ודאי לא יתכן כלל. כמתבאר להדיא מדברי הרמב"ם ז"ל שם (בשורש שלישי) לענין צנצנת המן ואבנים גדולות וברכות וקללות עיי"ש. וראיתי מי שהקשה בלא"ה בצנצנת המן ובמטה אהרן. דכיון שצוה המקום ב"ה להניחם לפני הארון. בודאי המצוה שיהיו מונחים כך. וכשבא ולקחן ממקומן בודאי עובר בעשה. א"כ למה לא מנאוה מוני המצות במנין העשין. שהרי זה הוא דבר הנוהג לדורות. ולכן רצה לומר דצנצנת המן ומטה אהרן לא נצטוו עליהן כל ישראל אלא משה ואהרן בלבד. כדמשמע מלשון הכתוב שם. והנה באמת כבר קדמו בזה הראב"ע ז"ל ביסוד מורא (שער שני) עיי"ש. ולפ"ז היה מקום ליישב בזה גם דברי הרמב"ן ז"ל דלעיל (שורש שלישי) כמבואר. אלא דמ"מ לא הועיל בזה כלום לקושייתו. דהרי מ"מ כיון שצוה המקום ב"ה להניחם לפני הארון. בודאי המצוה היא שיהיו מונחים כך. ואם בא אדם ונטלן ממקומן עובר בעשה. אע"פ שעל ההנחה שם מעיקרא לא נצטוו אלא משה ואהרן. וא"כ קושייתו במקומה עומדת. אבל לדידי אין מקום כלל לקושיא זו דאף דודאי המצוה היא שיהיו מונחים לפני הארון. מ"מ כיון שאין לנו בקרא מצוה שלא ליטלם משם. וגם לאו הבא מכלל עשה ליכא למשמע מינה. משום דקרא לגופי' איצטריך להניחם שם. ובכל כיו"ב לית לן למידרש לאו הבמכ"ע. כמו שכבר ביארנו לעיל (לאוין רס"ד) עיי"ש. ובשאר מקומות. א"כ אין לנו בזה מצות עשה להנוטלן ממקומן. ואין זה אלא כנוטל המזוזה מפתחו של חבירו. או התפילין מראשו ומזרועו. או הציצית מבגדו וכל כיו"ב. דפשיטא שאינו עובר בזה בעשה דמזוזה ותפילין וציצית. אלא שגורם לחבירו לבטל מצות אלו. ומונע חבירו מלעשות מצותו. דודאי עון ופשע הוא. אלא דמ"מ זהו ענין אחר לגמרי. ואינו בכלל עשין אלו. וא"כ משום זה לא יתכן לעשות מצות צנצנת המן ומטה אהרן מצות הנוהגות לדורות. ואין מצד זה שום סרך קושיא כלל. וגם בעיקר הדבר נראה ברור דאע"פ שלא נצטוו על מצות ההנחה של הצנצנת והמטה אלא משה ואהרן. מ"מ משה ואהרן במקום כל ישראל קיימי. דאי אפשר לעשותן ע"י כל ישראל יחד. ונבחרו לזה מאת המקום ב"ה משה במטה אהרן. ואהרן בצנצנת המן. אבל בשליחות כל ישראל הוא שעשו כן. שהרי עיקר מצותן בשביל כל ישראל הוא שנצטוו. כמו שכתוב בצנצנת המן. למען יראו את הלתם אשר האכלתי אתכם וגו'. ובמטה אהרן כתיב למשמרת לאות לבני מרי ותכל תלונותם מעלי ולא ימותו. וא"כ ודאי מצות כל ישראל הן. אלא שנעשו ע"י משה ואהרן. וזה פשוט. וכן מתבאר מדברי הרמב"ם ז"ל (שורש שלישי) עייש"ה. ושלא כדברי הראב"ע ז"ל שם. אלא שיש לצדד קצת בכוונתו שם בענין אחר עייש"ה ואין להאריך בזה. וא"כ עכ"פ דברי הרמב"ן ז"ל בטעמו הראשון צ"ע אצלי: 
<b>ומ"מ</b> מצות הארון ודאי הו"ל מצוה הנוהגת לדורות. משום טעם השני של הרמב"ן ז"ל. שהוא ודאי ברור ונכון כמו שביארנו לעיל. דאפי' לפמש"כ במג"א דארון של משה לעולם קיים ולא יאבד לעולם. היינו רק בדרך נס. וכבר נתבאר שהתורה לא תסמוך מצותיה ואזהרותיה על מעשה נסים. הן אמת דלכאורה יקשה על הך כללא מההיא דפרק בתרא דיומא (ע"ה ע"ב) דתניא לחם אבירים אכל איש לחם שנבלע ברמ"ח אברים. אלא מה אני מקיים ויתד תהיה לך על אזנך. דברים שתגרי נכרים מוכרים אותן להם. ר"א בן פרטא אומר אף דברים שתגרי נכרים מוכרין להם מן מפיגן. אלא מה אני מקיים ויתד תהיה לך על אזנך לאחר שסרחו עיי"ש. והשתא מאי קושיא מדכתיב ויתד תהיה לך על אזנך. כיון דאין זה אלא מעשה נסים והתורה לא תסמוך מצותיה על מעשה נסים. איברא דודאי הדבר ברור ומוכרח מכמה דוכתי כדברי התוס' והרמב"ן ז"ל שבמצות התורה ואזהרותיה אינה סומכת על הנס. וההיא דיומא שם ניתא שפיר ע"פ מה שביארנו לעיל (לאוין קע"ט) עיי"ש היטב. ומזה ראיה נכונה למש"כ שם ואכמ"ל בזה. ועכ"פ הדבר ברור כמש"כ הרמב"ן ז"ל דזו היא מצוה הנוהגת לדורות. וכדעת רבינו הגאון ז"ל כאן: 
<b>וראיתי</b> להרשב"ץ ז"ל (זה"ר עשין סי' מ"ט) שגם הוא הכריע כדברי הרמב"ן ז"ל. וכתב שם וז"ל ואני מצאתי ראיה שעשיית הארון היא מצוה לדורות. במנחות (פ"ג כ"ח ע"ב) אמרו דרך תימא אלא מעתה הא דכתיב ועשית לך ארון עץ הכי נמי דלך ולא לדורות עכ"ל עיי"ש. וכוונתו מבוארת דהתם אמרינן כל הכלים שעשה משה כשרים לו וכשרים לדורות. חצוצרות שעשה משה כשרים לו ופסולים לדורות. ופרכינן התם עלה. חצוצרות מאי טעמא. אילימא משום דאמר קרא עשה לך ולא לדורות. אלא מעתה ועשית לך ארון עץ. הכי נמי לך ולא לדורות וכו' עיי"ש. ואם איתא דאין זה בכלל מצות הנוהגות לדורות. משום שלעולם לא יהיו צריכים עוד לעשות ארון אחר. א"כ ודאי גם מאי דכתיב בארון ועשית לך. היינו לומר לך ולא לדורות. שלא נאמרה מצוה זו אלא למשה ולא לדורות. משום שלא יצטרכו לה. אלא דממילא שוב אין לנו גילוי בקרא דהתם לומר שהוא פסול לדורות. כיון דאיכא למימר דלא קאמר קרא ועשית לך ארון אלא משום שאין מצות עשייתו אלא לך בלבד. ואינה נוהגת לדורות. משא"כ גבי חצוצרות שנוהגת גם לדורות. ע"כ כי כתיב לך למעוטי שאינן כשרים לדורות הוא דאתי. ועוד מאי דמסיק התם וקאמר אלא אי למאן דאמר לך משלך. אי למאן דאמר כביכול בשלך אני רוצה יותר משלהם. האי נמי מיבעי ליה להכי עיי"ש. ולמאי איצטריך להנך דרשות. ותיפוק ליה דבלא"ה איצטריך קרא לגופי'. לומר שאין מצוה זו נוהגת לדורות. דודאי לא יתכן לומר דלהכי לא איצטריך קרא. משום דבלאו קרא נמי פשיטא ליה שאינה נוהגת לדורות. כיון דלדורות לא צריכי לעשיית ארון עוד. כמש"כ במג"א דארון של משה יתקיים לעולם. דהא מהיכא תיתי לן. ונהי דקמי שמיא גליא. אנן מנא ידעינן. ועל כיו"ב אמרו (מכות כ"ג ע"ב) מאן סליק לעילא ואתי ואמר. והא גופא אתי קרא לאשמעינן במאי דכתב ועשית לך ארון. לך ולא לדורות דלא צריכי להכי משום דשלך לעולם קיים. ובפרט לפמשכ"ל דהארון מצותו להיות על מקומו במקדש. וכל שאינו במקדש במקומו אין יוצאין בו ידי חובתן. וא"כ כיון דחזינן דעכ"פ לא נעשה בו נס כזה שלא יהיו יכולין להזיזו ממקומו. וכ"ש להגלותו לבבל או למקומות אחרים. שפיר שייכא בו מצוה לדורות שיתחייבו לעשות ארון אחר. ושפיר איצטריך קרא למעוטי לך ולא לדורות למעוטי שלא חייבן הכתוב בעשייתו לדורות. אלא ודאי מוכרח מזה דודאי הו"ל מצוה הנוהגת לדורות. וראיתי להרשב"ץ ז"ל שם שכתב לעיל וז"ל ובבית שני שלא היה שם ארון לא מפני העדר מצוה זו לא עשאוהו. אלא מפני היותו גנוז ויגלה במהרה בימינו לימות המשיח עכ"ל עיי"ש. ודבריו ז"ל תמוהים אצלי ואין זה מספיק כלל לתרץ אמאי לא עשו ארון בבית שני שעמדו ארבע מאות ועשרים שנה בלא ארון. ומה בכך שנגנז ועודנו קיים. מ"מ פשיטא שבכך לא יצאו ידי חובתן. שמצותו להיות בתוך המקדש במקומו. אם איתא שמצותו נוהגת לדורות. ובודאי היו חייבים לעשות ארון אחר. וע"כ אין לנו בזה אלא לומר כדכתיבנא לעיל: 
<b>ועכ"פ</b> מבואר דנכונה ראייתו של הרשב"ץ ז"ל מההיא דמנחות שם דעשיית הארון היא מצוה הנוהגת לדורות. אלא שראיתי להר"ב מג"א שם שכתב וז"ל ומה שאמר הרשב"ץ להביא ראיה שתהא נוהגת לדורות ממה שאמרו דרך תימא במנחות וכו'. נראה בעיני שלא מן השם הוא זה. שפירוש מה שאמר לך ולא לדורות. אינו לומר וכי זאת המצוה אינה נוהגת לדורות. רק פירושו הוא וכי הארון שנעשה בימי משה היה ראוי להשתמש בו משה ולא לדורות וכו' עכ"ל עיי"ש בדבריו. ואין דבריו אצלי אלא תימא. כי את מי אין כמו אלה. אטו הרשב"ץ ז"ל לא עלה על דעתו שכן הוא הפירוש הפשוט לפום ריהטא דסוגיא דהתם. אלא דמ"מ ראייתו נכונה על דרך שביארנו. ובודאי ראיה נכונה היא ואין מקום לדברי המג"א בזה. אף שראיתי לבעל מעה"ח שהסכים להר"ב מג"א בעיקר דחייתו לראייתו של הרשב"ץ ז"ל. גם הכריע שם כדעת הרמב"ם ז"ל מדכתיב (דה"י א' כ"ב י"ט) וקומו ובנו את מקדש ה' האלקים להביא את ארון ברית ה' וכלי הקדש לבית הנבנה לשם ה'. שנראה מהך קרא שתכלית בנין המקדש היא שיהא ארון הברית קבוע במקומו להשרות שכינתו בתוכינו. וכן כתוב שם עוד (כ"ח ב') לבנות בית מנוחה לארון ברית ה' ולהדום רגלי אלקינו. ומבואר מזה שאין למנות עשיית מקדש והארון אלא מצוה אחת עיי"ש. ואין דבריו נכונים כלל. ומופרכים מאיליהם. דלפי דבריו למה בנו בית שני מאחר שלא היה להם ארון. וע"כ מבואר מזה דהבית בקדושתו קאי גם בלא ארון. והיאך יתכן לומר דעיקר בנין הבית אינו אלא לצורך הארון בלבד. גם מבואר בהדיא בקרא (דה"ב א' ג') דכתיב וילכו שלמה וכל הקהל עמו לבמה אשר בגבעון כי שם היה אהל מועד האלקים וגו'. אבל ארון אלקים העלה דוד מקרית יערים וגו' נטה לו אהל בירושלים וגו'. הרי שאע"ג שלא היה שם הארון זה זמן רב. מ"מ המשכן היה עומד בקדושתו כבראשונה. והוא היה אהל מועד האלקים. ושם הלכו שלמה וכל ישראל להקריב קרבנותיהם ולהתפלל לפני ה'. וכן כתוב בדוד (דה"א כ"א כ"ט) כשבנה מזבח במקום גורן ארנן היבוסי כתיב שם. ויעל עולות ושלמים ויקרא אל ה'. ומשכן ה' אשר עשה משה במדבר ומזבח העולה בעת ההיא בבמה בגבעון ולא יכול דוד ללכת לפניו לדרוש אלקים כי נבעת וגו'. הרי שאע"פ שהארון לא היה שם במשכן. מ"מ לא נגרע בזה מאומה מקדושתו. וביאר הכתוב להתנצלותו של דוד דודאי שם היה מהראוי לו ללכת להתפלל ולדרוש את האלקים. לולא שלא היה יכול מטעם שביאר הכתוב. ומבואר מזה שתכלית עשיית מקדש אינו הארון בלבד. אלא מקדש קדושתו מצד עצמו היא גם בלא ארון. ואין הארון אלא אחד מכלי המקדש. ומהנך קראי שהביא במעה"ח לא מוכח מידי. דמאי דכתיב בקרא קמא להביא את ארון ברית ה' וגו'. ודאי מילתא אחריתא היא. ופירושו כמו ולהביא את ארון וגו'. כדאשכחן כיו"ב בכמה דוכתי בקרא כידוע. וגם מאידך קרא שהביא ג"כ לא מוכח מידי. ואדרבה איפכא משמע משם. דהא בהדיא מסיים קרא וכתב ולהדום רגלי אלקינו. דמשמע דגם משום זה לחוד מצוה לבנות בית לשם ה'. גם זולת הטעם שהוא מקום מנוחה להארון. ועוד דגם בעיקר המצוה הכתובה בתורה לעשות מקדש לא כתיב אלא יעשו לי מקדש וגו'. ולא נזכר שם ארון כלל. אלא בפרשה אחרת כתיב מצוה בפ"ע ועשו ארון וגו'. כמו שכתוב בשולחן ובכיור ובמזבח ושאר כלי המקדש. וא"כ אין לכל דבריו יסוד כלל: 
<b>ולענין</b> ראייתו של הרשב"ץ ז"ל מההיא דמנחות שם שהסכים שם למה שדחה במג"א שם ראיה זו. אלא שתמה שם דגם להמג"א אכתי קשה מאי פריך אלא מעתה ועשית לך ארון עץ הכי נמי לך ולא לדורות וכו'. הרי אין הכי נמי שלא הוכשר לדורות ארון של משה. שלא נעשה אלא לפי שעה בשעת קבלת לוחות האחרונים עד שנעשה ארון הזהב ע"י בצלאל. ואפילו למ"ד בירושלמי דשני ארונות היו. דבארון העץ שעשה משה היו מונחים שברי לוחות הראשונים. והוא היה עמהם תמיד במלחמה. מ"מ היינו רק עד שעת בנין בית עולמים בימי שלמה. אבל משם ואילך גם שברי לוחות ניתנו בארון הזהב. כדדרשינן (פ"ק דב"ב) מדכתיב אין בארון רק שני לוחות וגו'. וכמבואר כל זה בדברי התוס' (עירובין ס"ג ע"ב). וא"כ מבואר מזה דארון עץ של משה לא הוכשר לדורות. והניח בתימא עיי"ש. אבל גם בזה אין דבריו נכונים. ואין בזה שום תימא וקושיא כלל. דלעיקר סוגיא דמנחות שם ודאי ליכא מקום קושיא וגמגום כלל. דהדבר מבואר דלתלמודא דידן לא היה מעולם אלא ארון אחד. כמתבאר בסוגיא דתלמודין רפ"ק דיומא (ג' ע"ב) ובפרק בא לו (ע"ב ע"ב) עיי"ש וכרבנן דס"ל בירושלמי שקלים (פי"ג) דארון אחד היה. וכן הוכיח הר"ב יפה מראה שם בשיטת תלמודנו עיי"ש. ואפילו לדברי התוס' שם ל"ק ולא מידי. דשפיר קפריך התם אליבא דכ"ע. דלמ"ד ארון אחד הוא דהוה. ולא נעשה ארון של עץ ע"י משה אלא כדי להשתמש בו רק עד שנעשה ארון של זהב ע"י בצלאל. א"כ גם בימי משה כבר נפסל ארון זה מיד משעשה בצלאל אותו של זהב. ולמ"ד שני ארונות היו הרי גם הרבה דורות אחר משה עד שלמה המלך. לא נפסל ארון של עץ שעשה משה. וא"כ אליבא דכ"ע לא שייך כאן לומר לך ולא לדורות. ושפיר פריך אלא מעתה ועשית לך ארון עץ הכי נמי לך ולא לדורות. וזה ודאי לא יתכן לא למר ולא למר. דלמ"ד ארון אחד היה הרי גם למשה לא הוכשר כל ימיו. ולא קרינן ביה לך. ולמ"ד שני ארונות היו הרי גם לדורות הוכשר מיהת עד דורו של שלמה. ולא אפשר למידרש בי' לך ולא לדורות. אבל הרשב"ץ ז"ל שפיר הכריח משם דועשית ארון מצוה הנוהגת לדורות היא. דאי לא תימא הכי מאי פריך מועשית לך דארון. כיון דשפיר אפשר לומר גם התם דלך אתי למעוטי ולא לדורות. ולא קאי אלא על עיקר מצות עשיית הארון. לומר שאינה נוהגת אלא בדורו של משה ולא לדורות הבאים. וכמו שביארנו לעיל. וכ"ש אם נימא דלתלמודא דידן קרא דועשית לך ארון עץ קאי על ארון שעשה בצלאל. משום שלא היה אלא ארון אחד. וכמש"כ מהר"ש יפה ז"ל בי"מ שם. דלפ"ז ודאי קשה מאי פריך מהתם. הא נהי דליכא למימר דהארון פסול לדורות. מ"מ הך דרשא דלך ולא לדורות ודאי גם התם שייכא מיהת לענין שלא תהא מצוה זו נוהגת גם לדורות. אלא ודאי עכצ"ל דפסיקא ליה לתלמודא דהו"ל מצוה הנוהגת לדורות עולם מטעם שביארנו לעיל: 
@00פרשה נג. נד. 
<b>והשלחן. ואור המנורה לא ישונה.</b> פרשת השולחן נמנית ג"כ לדעת רבינו הגאון ז"ל מצוה בפ"ע. ונכללה בה גם מצות לחם הפנים. כדרך שנכללה בתורה בההיא פרשה. (פ' תרומה). דכתיב שם ונתת על השלחן לחם פנים לפני תמיד. וזו היא עיקר תכלית מצות עשיית השולחן. שאין השולחן אלא הכשרו של הלחם. וכמש"כ ג"כ הרמב"ן ז"ל שהבאתי לעיל עיי"ש. ולשון רבינו הגאון ז"ל מדוקדק היטב שלא הזכיר לשון עשייה בשולחן כלישנא דקרא. אלא כתב השולחן סתם. שכולל כל מצות השולחן. דהיינו עשייתו וסדור הלחם והלבונה שעליו. שהכל מצוה אחת היא. וכן הוא באזהרותיו שע"פ עשה"ד (דבור אנכי) בלשון זה ממש עיי"ש. אבל מש"כ כאן במצות המנורה <b>ואור המנורה לא ישונה.</b> צ"ע טובא לכאורה בכוונתו בזה. שאם כוונתו כאן למצות הדלקת המנורה. מה זה שכתב <b>ואור המנורה לא ישונה.</b> הרי מעשה ההדלקה היא המצוה. וזו לא הזכיר כלל. ומצות <b>לא ישונה</b> מנ"ל. ולשונו שם באזהרותיו שע"פ עשה"ד בזה הוא מדוקדק היטב. שלא כתב בזה שם אלא <b>והמנורה.</b> עיי"ש. וכוונתו ודאי לכלול בזה כל האמור בתורה שם בפרשת המנורה. דמלבד עשייתה. כתיבא בה ג"כ מצות הדלקתה. דכתיב בה והעלה את נרותיה והאיר אל עבר פניה. והיינו ממש כדרך שמנה כאן ושם פרשת השלחן וכמו שביארנו. אבל דבריו כאן לכאורה אין להם ביאור. דמשמע מלשונו דאור המנורה מצד עצמו הוא המצוה. גם בלא מעשה ההדלקה. ואין זה מובן לכאורה כלל. וגם ממה שסיים וכתב <b>לא ישונה.</b> משמע שאין כוונתו כאן למצות עשה. אלא למניעה ואזהרה בלא תעשה. וזה תמוה. והדברים סתומים וחתומים לכאורה איזו מניעה ואזהרה איכא הכא: 
<b>ומלבד</b> זה יש לתמוה אמאי שבק מלמנות מצות עשיית המנורה והדלקתה. המפורשים בהדיא בקרא. ונקט מצוה אחרת שלא ידענו מה היא. ומיהו לזה אפשר לומר דמאחר שמנה לקמן פרשת שמן המאור. וכיון דשמן המאור אינו אלא לצורך הדלקת המנורה. וכמו שביאר הכתוב בהדיא. דכתיב ויקחו אליך שמן זית זך כתית למאור להעלות נר תמיד וגו' על המנורה הטהורה יערוך את הנרות וגו'. א"כ בכלל זה גם עשיית המנורה והדלקת הנרות. כמו שנכלל לחם הפנים והערכתו על השולחן עם המצוה לעשות השולחן במצוה אחת כמו שנתבאר. ולכן גם מצות עשיית המנורה והדלקת נרותיה אינן נמנין שוב בפ"ע. אחר שכבר נמנה פרשת שמן המאור. אלא דלפ"ז הדבר תמוה ביותר מה הוא <b>אור המנורה</b> שכתב כאן: 
<b>ולזה</b> היה נראה לכאורה לומר בכוונתו ע"פ מאי דתניא בספרי (בהעלותך פיסקא נ"ט) למה נאמרה פרשה זו (של בהעלותך את הנרות וגו') לפי שהוא אומר והעלה את נרותיה והאיר אל עבר פניה. שומע אני יהיו כל הנרות דולקים על פני כל המנורה. ת"ל אל מול פני המנורה יאירו. שיהיו נרות מקבילים את המנורה ומנורה את הנרות. הא כיצד שלשה כלפי מזרח ושלשה כלפי מערב ואחת באמצע. נמצאו כולם מקבילים את האמצעי וכו' עיי"ש. וכן הוא במגילה (כ"א ע"ב) ובמנחות (צ"ח ע"ב) בשינוי לשון עיי"ש. וזו היא מצוה נוספת בהדלקת נרות המנורה. שלא נאמרה עד עכשיו. ובאה בה פרשה מיוחדת בפני עצמה. ומלשון הספרי שם מתבאר דעיקר פרשה זו לא באה אלא משום מצוה זו. והכי משמע נמי מגופי' דקרא. דשם בההיא פרשה כתיב ויעש כן אהרן אל מול פני המנורה העלה נרותיה כאשר צוה ה' את משה. וגם משמע דמצוה בפ"ע היא. ואינה מעכבת עיקר מצות הדלקת המנורה. ואף אם לא העלה נרותיה אל מול פני המנורה. אע"פ שעבר בעשה. מ"מ יצא ידי חובת עיקר המצוה. דהא לא אשכחן בה קרא לעיכובא. ואפילו עיקר המצוה לעשות במנורה שבעה קנים. אילו לא גלי קרא מדכתיב בהו הויה לומר דמעכבין זא"ז. כדאמרינן במנחות (כ"ח ע"ב). הוה אמרינן דאין מעכבין עיי"ש. וא"כ כ"ש במצוה זו דאית לן למימר דכיון דלא גלי בה קרא לעיכובא. ודאי אינה מעכבת. והכי משמע מדברי הרמב"ם ז"ל (פ"ג מהלכות בית הבחירה) עיי"ש היטב. הן אמת דלפמש"כ הרמב"ן ז"ל (ריש פ' בהעלותך) דגם מדכתיב בפרשת המנורה (בפרשת תרומה) והעלה את נרותיה והאיר אל עבר פניה. נמי שמעינן שהמצוה היא שיהיו ששת הנרות מצדדין פניהם כלפי נר האמצעי. אלא שחזר ושנה בה הכתוב (בפרשת בהעלותך) למצוה גם לדורות עיי"ש. ומשמע שכוונתו לומר שתהא מעכבת מיד ולדורות. דודאי למצוה לחוד לדורות. לא צריך קרא. דכיון שכל הפרשה דלעיל במנורה נוהגת גם לדורות. מהיכא תיתי לומר דדין זה לחוד לא נאמר אלא להוראת שעה בלבד. וכן מתבאר מכל דברי הרמב"ן ז"ל שם עיי"ש היטב. וכן לקמן על קרא דוזה מעשה המנורה כתב שם. וז"ל לרמוז שצריך לדורות שתהיה מקשה כי הוא מעכב בה וכו' עכ"ל עיי"ש. הרי דמש"כ לדורות כוונתו לעכב. אלא דמלבד דדבריו ז"ל תמוהים אצלי מברייתא דספרי שהבאתי לעיל. דמבואר שם להדיא דמקרא קמא שבפרשת תרומה ליכא למשמע מצוה זו שיהיו כל הנרות מקבילים את האמצעי כלל. ולא נאמרה פרשה זו אלא להשמיענו מצוה זו שלא שמענוה עד כאן. בלא"ה בעיקר הדבר מסוגיא דמגילה שם נראה שאין זה מן הדברים המעכבים בהדלקת המנורה. מדמייתי התם ראיה מזה דהאמצעי שקרא ארבעה משובח עיי"ש. ואם איתא דזהו לעיכובא בהדלקת המנורה. א"כ מאי ראיה היא. דילמא שאני התם דמצותו בכך. ואי אפשר לצאת ידי חובתו בענין אחר. משא"כ בקריאת התורה שאינו אלא למצוה מן המובחר בעלמא. וגם מברייתא דהתם גופא הכי מוכח. מדקאמר עלה רבי נתן מכאן שאמצעי משובח. וכן הוא בספרי שם עיי"ש. ומאי ראיה היא ודילמא שאני מנורה שמצותה בכך. וגם מאי משובח דקאמר כיון דלעיכובא הוא. דבענין אחר ההדלקה פסולה. ומיהו בספרי שם איתא שהאמצעי מכובד עיי"ש. וכן הוא גם בפסיקתא זוטרתא (ריש פ' בהעלותך) עיי"ש. ולפ"ז אין מלשון זה הכרח כ"כ. אבל במגילה ובמנחות שם איתא משובח. ולשון זה ודאי משמע שאינו לעיכובא. ולפ"ז נראה דעשה זו דאל מול פני המנורה יאירו שבעת הנרות ראוי למנותה מצוה בפ"ע. ע"פ מש"כ הרמב"ן ז"ל בסה"מ (עשין הנוספות לדעתו עשה ט') וז"ל והרי זה דבר ברור כי והרימותם ממנו את תרומת ה' מכל חלבו וכו'. היא ודאי מצוה באה בחשבון המצות. ואל תאמר שהיא נמנית אחת עם מצות הפרשת התרומה. שהיא ראשית דגנך ותירושך ויצהרך תתן לו. לפי שהתורם מן הרע על היפה כיון שתרומתו תרומה. כבר קיים מצות ראשית דגנך תתן לו. אבל עבר על זו העשה האחרת שנצטוה להרים חלבו ממנו. וזה דבר ברור לא יעלם מכל מתבונן עכ"ל עיי"ש. ולפ"ז הכא נמי ממש לההיא דמיא. דמכיון שהדליק את נרות המנורה. אפילו בענין שלא היו ששת הנרות מקבילים את האמצעי. כבר קיים מצות הדלקה האמורה בפרשת המנורה ובפרשת שמן המאור. אבל עבר בעשה דאל מול פני המנורה יאירו שבעת הנרות. שנאמרה בפרשה מיוחדת בפ"ע. וא"כ ודאי יש למנותה מצוה בפ"ע במנין העשין מלבד עיקר מצות הדלקת הנרות. ומעתה על פי זה נראה לכאורה דזו היא כוונת רבינו הגאון ז"ל כאן במה שכתב <b>ואור המנורה.</b> דהיינו עשה דאל מול פני המנורה יאירו שבעת הנרות: 
<b>אלא</b> דגם לפ"ז אכתי צריך ביאור מה שכתב <b>לא ישונה.</b> והיה נראה לכאורה דזו מצוה אחרת היא. ולא קאי אדלעיל מיני'. והוא מצות ל"ת. וכוונתו בזה לקרא דבכל אשר אמרתי אליכם תשמרו. דדרשינן מיניה במכילתא (פרשת משפטים פ"כ). והובא גם בילקוט שם לאזהרת לאו. שלא לשנות סדר הנחת כלי המקדש במקדש. דאמרינן התם ובכל אשר אמרתי אלכם תשמרו למה נאמר. לפי שהוא אומר ושמת את השולחן וגו' אם שינה עובר בל"ת עיי"ש. והובא בקיצור גם בפסיקתא זוטרתא שם עיי"ש. וכבר מנה הרמב"ן ז"ל לאו זה במנין הלאוין (בסה"מ לאוין הנוספין שלו ל"ת שלישית). עיי"ש שכתב וז"ל שנמנענו שלא לשנות סדר הנחת הכלים במקדש. כשולחן והמנורה והמזבחות. והוא אמרו יתעלה ובכל אשר אמרתי אליכם תשמרו. ובא הפירוש המקובל שהוא אזהרה למה שצוה בענין סדור המקדש. אמרו במכילתא וכו'. והלכה כת"ק דמכילתא עכ"ל. והסכים לדעתו זו גם הרשב"ץ ז"ל (זה"ר לאוין סי' קי"ח) עיי"ש. ואפשר לומר דזו היא ג"כ כוונת רבינו הגאון ז"ל כאן במה שכתב <b>לא ישונה.</b> שאחר שכתב פרשת הארון. והשולחן. והמנורה. כתב ל"ת דלא ישונה. דהיינו ל"ת דבכל אשר אמרתי אליכם תשמרו. שהוא אזהרה שלא לשנות סדרם שקבע להם הכתוב במקדש. ובכלל זה גם המזבחות שכתבן מיד אחר זה בסמוך. וכבר ביארנו בזה לעיל (לאוין קפ"ה). דעפ"ז אתי שפיר מה שלא מנה רבינו הגאון ז"ל לאו הבא מכלל עשה דדרשינן מדכתיב ואת קטורת הסמים לקודש ככל אשר צויתיך יעשו. שלא להקטיר קטורת נדבה במזבח החיצון עיי"ש היטב. וא"כ גם מזה הוכחה דזו היא כוונת רבינו הגאון ז"ל כאן. מיהו נראה דאין מזה הכרע. משום דאפשר לומר דהיינו טעמא שלא מנה לאו זה. משום דבאמת אין הכרח מברייתא דפרק התכלת שם שיש בזה לאו הבא מכלל עשה. ואדרבה התם משמע יותר שלא באו אלא לומר שאם נדר להביא קטורת להקטירה על מזבח החיצון. או שהקדיש קטורת להקטירה בתורת נדבה על מזבח החיצון. אין זה בכלל מצות עשה דאת מוצא שפתיך תשמור. ולא חיילי נדרו ונדבתו כלל. ודריש לה מדכתיב ככל אשר צויתיך יעשו. אין לך אלא מה שאמור בענין. וממילא אסור להקטירה משום דהו"ל כחולין בעלמא. ואם הקטירה על המזבח הרי הוא כמקריב חולין על המזבח. אבל לאו הבמכ"ע ליכא הכא כלל מההוא קרא. וכדמשמע מלישנא דברייתא שם. דקתני יכול יהא יחיד מתנדב ומביא כיוצא בה נדבה. וקורא אני בה מוצא שפתיך תשמור ועשית. תלמוד לומר וכו' עיי"ש. הרי דלא אתי אלא לאפוקי דלא נימא דהו"ל בכלל עשה דמוצא שפתיך תשמור ועשית. וחיילי נדרו ונדבתו וחייב להקטירה. וא"כ אין לנו ממיעוטא דככל אשר צויתיך יעשו. אלא לומר דלא חיילא עלי' בזה חובת מצות עשה של מוצא שפתיך תשמור ועשית בלבד. אבל לאו הבא מכלל עשה לא שמענו. וגם בעיקר הדבר מלשון רבינו הגאון ז"ל כאן לא משמע שנתכוון למצות עשה דאל מול פני המנורה יאירו וגו'. דא"כ לא הו"ל למיכתב <b>אור המנורה</b> סתם. שאין בזה שום משמעות כלל לענין זה. אלא הו"ל למיכתב מול פני המנורה יאירו. דמלבד דהו"ל לישנא דקרא. כולל הוא גם עיקר ענין המצוה. אלא ודאי ע"כ אין כוונתו למצוה זו: 
<b>ולכן</b> נראה עיקר בכוונת רבינו הגאון ז"ל כאן עפמש"כ הרמב"ן ז"ל (פרשת אמור) על פרשת הדלקת הנרות שנאמרה שם אחר שכבר נאמרה (בפרשת תצוה). וכתב בתוך דבריו וז"ל שם עוד לא אמר אלא יערוך אותו אהרן ובניו וגו'. והיה במשמע על המנורה או בלא מנורה אם תשבר או תאבד. כאשר היה בשובם מן הגולה (מנחות כ"ח ע"ב). ועכשיו אמר בפירוש על המנורה הטהורה. שלא ידליקו אלא על מנורה הטהורה. ומדרש רבותינו (ספרא שם סוף פי"ז) על מנורה הטהורה. על טהרה של מנורה. שלא יסמכם בקסמים ובצרורות עכ"ל עיי"ש. וביותר ביאור כתב כן עוד (פרשת בהעלותך). וז"ל שם והנה אמר מתחלה (ואתה תצוה) ויקתו אליך שמן וגו'. ולא הזכיר שם המנורה והיה במשמע שידליקו במנורה בהמצאה וכו'. אבל אם אולי תאבד או תשבר ידליקו בלתי מנורה. ואין מנורה מעכבת ההדלקה. כי המצוה להעלות נר תמיד לעולם. ואח"כ הוסיף וצוה (בפ' אמור) מיד ולדורות צו את בני ישראל וגו'. ואמר על המנורה הטהורה יערוך את הנרות. שלא יערוך אלא על מנורה טהורה. ובכאן כאשר השלים להזכיר הקמת המשכן. השלים עוד כל דיני הנרות וצוה וכו'. לא בלתי מנורה ולא בלתי שיאירו כולם אל עבר פניה וכו' עכ"ל עיי"ש. ומשמע מדבריו שיש בזה לאו הבא מכלל עשה שאם אולי לדורות לא יהיה להם מנורה. שנשברה או נאבדה. צוה הכתוב שבלא מנורה לא ידליקו כלל. ולזה אחר שכבר נאמר (בפרשת תרומה) דמצוה להדליק על המנורה. וחזר ושנה בה הכתוב (בפרשת אמור) לעכב שאין מדליקין אם אין מנורה. חזר ושלש בה הכתוב (בפ' בהעלותך). לעבור עלה בלאו הבמכ"ע אם עבר והדליק בלא מנורה. או שסמך את הנרות בקסמים וצרורות. כדדריש בספרא שם. ועפ"ז נראה דזו היא כוונת רבינו הגאון ז"ל כאן במש"כ <b>ואור המנורה לא ישונה.</b> שרצה לומר שאסור לשנות אור המנורה להדליקו שלא במנורה. או שלא על המנורה הטהורה. בסמיכת קסמים וצרורות וכיו"ב. ומצוה זו ודאי באה במנין בפ"ע. אע"פ שעיקר מצות הדלקה כבר היא נכללה בכלל פרשת שמן המאור שמנה לקמן (פרשה ס"ג) וכמשכ"ל. דשם המצוה היא להדליק. וכאן המצוה שלא להדליק כשאין להם מנורה. כמו שהיה בשובם מן הגולה. ומעתה לפ"ז <b>אור המנורה לא ישונה</b> מצוה אחת היא. כדמשמע ודאי מלשונו. ונמנית לתשלום מנין הלאוין. דרבינו הגאון ז"ל לשיטתו אזיל. שהוא מונה לאוין הבאין מכלל עשין במנין הלאוין. וזו היא מצוה מחודשת כאן שלא מנאה באזהרותיו שע"פ עשה"ד. וגם ראיתי שמנה שם פרשת <b>מעשה המנורה</b> שלא מנה כאן. מטעם שנתבאר לעיל שנכלל בפרשת שמן המאור. ושם לא מנה פרשה זו של שמן המאור. והיינו משום שכללה שם בכלל פרשת המנורה שמנה שם. וליכא בזה נפק"מ לענין חשבון המצות אלא בשם בלבד. ועכצ"ל שתחת מצוה זו דאור המנורה לא ישונה שהוסיף כאן מנה שם מצוה אחרת שלא מנה כאן. ואכמ"ל בזה יותר: 
@00פרשה נה. נו. 
<b>זהב מזוקק לקטורת. ונחושת נבוב לדשנה.</b> היינו פרשת מזבח הפנימי. דהיינו מזבח הזהב. מדכתיב (סו"פ תצוה) ועשית מזבח מקטר קטורת עצי שטים וגו' וצפית אותו זהב טהור וגו' וזהו שכתב <b>זהב מזוקק.</b> דהיינו זהב טהור. ופרשת מזבח החיצון. מדכתיב (פ' תרומה) ועשית את המזבח עצי שטים וגו' וצפית אותו נחושת וגו' נבוב לחות תעשה אותו וגו'. וזהו שכתב <b>ונחושת נבוב.</b> והוא מזבח החיצון שנקרא בכל מקום בקרא מזבח העולה. וזהו שכתב <b>לדשנה.</b> מלשון הכתוב (תהלים כ' ד') ועולתך ידשנה סלה. וגם יתכן משום דמצות תרומת הדשן שבכל יום לא היתה אלא במזבח העולה. וגם בפרשת המסעות כתיב ביה ודשנו את המזבח. ואע"ג דגם מזבח הקטורת מצוה לדשנו בכל יום. כמבואר במתניתין דתמיד (פ"ג מ"א) ובשאר דוכתי. כבר כתב הרמב"ן ז"ל (במלחמות רפ"ק דיומא) שאין לזה עיקר מן התורה. ואינו אלא מדבריהם עיי"ש. ואע"ג דבירושלמי (פ"ב דיומא ה"ב) נפקא ליה הכי מקרא עיי"ש. ומשמע מהתם דמדאורייתא הוא. ועי' מש"כ בזה הרב המגיה בריטב"א (יומא ל"ג ע"ב). מ"מ גם לפ"ז לא כתיב בהדיא בקרא אלא במזבח העולה בלבד. ומה שקרא למזבח החיצון נחושת. אע"פ שלא היה מזבח נחושת אלא במשכן. אבל לדורות כתיב מזבח אבנים תעשה לי. ובפרק במה בהמה (שבת נ"ה ע"א) פרכינן מזבח נחושת מי הוה. ופירש"י ז"ל מי הוה מזבח הנחושת בימי יחזקאל. והלא שלמה גנזו ועשה מזבח אבנים עיי"ש. מ"מ הרי כבר כתבו בתוס' שם (ד"ה מזבח נחושת) דגם מזבח של אבנים של שלמה נקרא מזבח נחושת. כדכתיב (ד"ה ב' ד') ויעש שלמה את מזבח הנחושת עיי"ש בדבריהם. וכן מבואר בזבחים (פרק ק"ק ס' ע"א) עיי"ש ובפירש"י שם (ד"ה הכי קאמר). ובשלטי הגבורים (פרק כ"ו) העלה דגם המזבח שעשה שלמה אע"פ שהיה של אבנים. מ"מ מחופה היה לוחות של ארז ומצופה נחושת. והביא כן שם גם בשם הרלב"ג (במלכים א' ח') עיי"ש. וגם הביא שם ראיה מוכרחת לזה מקראי דיחזקאל שגם אחרי גלות יהויכין היה במקדש ראשון מזבח נחושת. ותמה הרבה על רש"י ורד"ק ורלב"ג ז"ל שלא הביאו ממקרא זה עיי"ש בדבריו. אבל דבריו אלו תמוהים אצלי. שהרי כבר הקשו בפרק במה בהמה שם בגמרא על הך קרא דיחזקאל ותירצוה. ומ"מ לעיקר דבריו נראה דאין סתירה מסוגיא דהתם. דאפשר לומר דאע"ג דמזבח של שלמה נמי היה מצופה נחושת. מ"מ פריך מזבח נחושת בימי שלמה מי הוה. משום דמ"מ כיון שעיקרו של אבנים הוה. לא הו"ל לקרותו מזבת הנחושת. וכן מתבאר מסוגיא דזבחים (שם ס"א ע"ב). דאמרינן התם אמר ר"ה אמר רב מזבח של שילה של אבנים היה. דתניא ראב"י אומר מה ת"ל אבנים אבנים אבנים שלשה פעמים. אחד של שילה ואחד של נוב וגבעון ובית עולמים. ומותבינן עלי' התם. ומסיק הוא דאמר כרבי נתן דתניא ר"נ אומר מזבח של שילה של נחושת היה חלול ומלא אבנים עיי"ש. הרי בהדיא דאע"ג דרב קאמר דמזבח של שילה של אבנים היה. אע"פ כן קאמר דס"ל כרבי נתן דאמר שהיה של נחושת אלא שהיה מלא אבנים. וע"כ היינו משום דכיון שהיה מלא אבנים מזבח של אבנים מיקרי. ולא מזבח נחושת. ועוד שנראה דמשם ראיה נכונה לדעת הרלב"ג ושלטי הגבורים. דכיון דמזבח של שילה היה של נחושת אלא שהיה מלא אבנים ודאי גם של נוב וגבעון ובית עולמים היו כן. שהרי כולם דריש להו מדכתיב בקרא שלשה פעמים מזבח אבנים. וא"כ נראה דודאי אין לחלק ביניהם. ועכ"פ מבואר עפ"ז דשפיר כתב רבינו הגאון ז"ל נחושת במזבח החיצון שלדורות. כיון דהכי נמי אשכחן בכמה דוכתי בקרא דקרי ליה מזבח נחושת יהיה מאיזה טעם שיהיה. אי משום שהיה במקום מזבח הנחושת של משכן. או משום שגם הוא היה עכ"פ מצופה נחושת. או מטעם שכתבו התוס' בסוגיא דשבת שם. ועי' זבחים (ס' ע"א) ובפי' רש"י ובתוס' שם (ד"ה הכי קאמר): 
<b>אמנם</b> מה שמנה רבינו הגאון ז"ל מזבח הקטורת. ואעפ"כ מנה לקמן (פרשה ס"ה) פרשת הקטורת שכולל בה גם מצות ההקטרה בבוקר ובערב. זה ודאי צריך ביאור. דהרי גם לדעת רבינו הגאון ז"ל ודאי אין למנותן אלא במצוה אחת. כמו שמנה מצות עשיית השולחן. וכולל בה גם מצות לחם הפנים ומערכותיו וסדורו על השולחן. וכן עשיית המנורה והשמן והדלקת הנרות כוללן במצוה אחת כמו שנתבאר לעיל. וא"כ מאי שנא מעשה מזבח הקטורת והקטורת שמנאן בשתי מצות חלוקות בפ"ע. והוא תמוה מאוד לכאורה. אבל נראה בזה ע"פ מה שכתב הרמב"ם ז"ל (שורש י"ב) שאע"פ שאין למנות חלקי מלאכה מהמלאכות שבא הציווי בעשיית כל חלק וחלק מהן בפ"ע. כמו העולה שנצטוינו על שחיטתה. ועל הפשטתה. ועל ניתוחה. ועל זריקת דמה. והקטרת חלבה ואבריה וכיו"ב. שאין למנות כל אלה אלא במצוה אחת. וכן במעשה החטאת והאשם והשלמים. מ"מ ציווי שכולל כל מיני הקרבנות ואינו מתייחד במין אחד ממיני הקרבנות בלבד. כמו מצות על כל קרבניך תקריב מלח. שכוללת כל הקרב על המזבח כולן. וכן כל כיו"ב. יש למנותה מצוה בפ"ע. משום דבכל כיו"ב לא שייך לומר שאינה אלא חלק מחלקי המצוה. כיון שכל מין ממיני הקרבנות הוא מצוה נמנית בפ"ע. ומצות המליחה כוללת כולם. וע"כ לא יתכן לומר שאינה אלא חלק מחלקי מצוה אחת מהן עיי"ש בדבריו. ובמה שביארנו בזה במבוא (סי' ז' שורש י"ב) ובמנין העשין (עשה ק"ט) ושאר דוכתי. ולפ"ז נראה דגם כאן במצות מזבח הקטורת. ע"כ לא יתכן לומר שאין מצות עשייתו אלא מחלקי מצות הקטורת. שהרי אין מזבח הקטורת. מיוחד לקטורת בלבד. אלא גם להזאת דם פר ושעיר של יוה"כ. כדכתיב (בפרשת מזבח הקטורת) וכפר אהרן על קרנותיו אחת בשנה מדם חטאת הכפורים וגו'. וגם מזין עליו מדם פר העלם דבר של צבור ופר כהן משיח ושעירי ע"ז. וא"כ ע"כ לא יתכן לומר שאין מצות עשייתו אלא אחד מחלקי מצות הקטורת. כיון שהוא מיוחד גם למצות פר ושעיר של יוה"כ ולמצות פר העלם דבר של צבור. ושל כהן משיח. ושעירי ע"ז. שכל אחת מהן נמנית מצוה בפ"ע. וע"כ אין לנו אלא למנות אותה מצוה מיוחדת בפ"ע. ומהאי טעמא גם כן מצות מעשה מזבח העולה ע"כ לא יתכן לומר שאינה אלא מחלקי מצות עבודת הקרבנות שהרי עבודת הקרבנות כוללת ג"כ מצות רבות. שהרי כל מין ומין מכל מיני הקרבנות נמנה מצוה בפ"ע. וכולן צריכין למזבח העולה. ואי אפשר להן בלא מזבח ומצותן בכך. ונמצא דע"כ מצוה מיוחדת בפ"ע היא. משא"כ השולחן שהוא מיוחד רק לתכלית מצות לחם הפנים בלבד. שפיר אית לן למימר שאינו אלא מחלקי מצות לחם הפנים. ואין למנותו מצוה בפ"ע. וכן מצות מעשה המנורה שאינה אלא לתכלית מצות הדלקת נרותיה. הילכך ע"כ הו"ל רק חלק ממצות הדלקת נרותיה. ואין למנותה מצוה בפ"ע. כן נראה מוכרח ונכון בדעת רבינו הגאון ז"ל: 
<b>אלא</b> דלפ"ז צ"ע אמאי לא מנה ג"כ עשיית הכיור וכנו. ועכצ"ל דהיינו משום שלא נצטוו על מעשה הכיור אלא לקידוש ידים ורגלים לצורך עבודה. כמפורש בהדיא בקרא. וא"כ אין מעשה הכיור אלא חלק ממצות קידוש ידים ורגלים לעבודה. וכבר נמנה מצות קידוש ידים ורגלים לעיל במנין העשין (עשה קכ"ז) עיי"ש. וא"כ הדבר קשה לכאורה לפי מה שנתבאר. דהא אין הכיור מיוחד לצורך קידוש ידים ורגלים בלבד. אלא גם השקאת סוטה טעונה מים מן הכיור. וכדתנן (פ"ב דסוטה ט"ו ע"ב) היה מביא פילי של חרס ונותן לתוכה חצי לוג מים מן הכיור. ר"י אומר רביעית וכו' עיי"ש. וא"כ הו"ל ממש דומיא דמזבחות וכיו"ב. דכיון שכולל צורך קדוש ידים ורגלים לעבודה עם השקאת. סוטה. שכל אחת מהן נמנית מצוה בפ"ע במנין העשין. יש למנות הכיור מצוה בפ"ע. וביותר קשה דאע"פ שבפרשת הכיור לא נזכר צורך הכיור אלא לקידוש ידים ורגלים. מ"מ יותר יש צורך בכיור להשקאת סוטה מלקידוש ידים ורגלים לעבודה. לפי מאי דקתני בברייתא (פ"ב דזבחים כ"א ע"ב) כל הכלים מקדשין וכו' ובלבד שיהיו כלי שרת. ויליף לה התם מקרא דכתיב ירחצו לרבות כלי שרת. ופירש"י דקרא יתירא הוא עיי"ש. ומשמע ודאי דאפילו לכתחילה שפיר דמי לקדש ידים ורגלים שלא מן הכיור אלא משאר כלי שרת. הן אמת שראיתי להרמב"ם ז"ל (פ"ה מהלכות ביאת המקדש ה"י) שכתב וז"ל מצוה לקדש ממי הכיור ואם קידש מאחד מכלי השרת הרי זה כשר עכ"ל עיי"ש. אבל לא ידענא מנ"ל הא. ובסוגיא דגמרא שם לא משמע הכי כלל. וגם ראיתי להרמב"ן ז"ל (פרשת תשא) שכתב וז"ל והרחיצה היא המצוה. אבל הכיור צוה בו להזמנה. ואיננו מעכב ולא מצוה. כי ביום הכפורים כהן גדול מקדש ידיו ורגליו מקיתון של זהב שהיו עושין לכבודו וכו' עכ"ל עיי"ש. הרי שכתב דאפילו למצוה לא בעינן כיור ומותר אפי' לכתחילה לקדש ידיו ורגליו גם משאר כלי שרת. ולא אמרה תורה כיור אלא להזמנה בעלמא שיהא במקדש כיור מים מזומן לצורך קידוש. לא שיהא מצוה לקדש בו אפי' לכתחילה. וראייתו ברורה מדתנן (פרק טרף בקלפי מ"ג ע"ב) בכל יום כהן גדול מקדש ידיו ורגליו מן הכיור והיום מן הקיתון של זהב. ר"י אומר לעולם כהן גדול מקדש ידיו ורגליו מן הקיתון של זהב עיי"ש. ובתוס' שם (לקמן מ"ד ע"ב) ד"ה והיום וכו'. הביאו על זה ההיא דפ"ב דזבחים דמרבינן מקרא דאפי' בשאר כלי שרת מקדשין עיי"ש. והיינו כמש"כ דהתם משמע דאפילו לכתחילה מותר לקדש ידיו ורגליו מכל כלי שרת. ודברי הרמב"ם ז"ל צ"ע אצלי: 
<b>וביותר</b> לפ"מ דאמרי' בירושלמי (פרק טרף בקלפי סוף הלכה ה'). דעלה דתנן היום כה"ג מקדש בקיתון של זהב. אמרינן התם א"ר יונה חוץ מקידוש ראשון. א"ר יוסה ואפי' מקידוש הראשון. מתני' פליגא על רבי יונה כל הכלים שהיו במקדש היו ראויין לקידוש ידים ורגלים. פתר לה חוץ מקידוש הראשון. מתניתא פליגא על רבי יוסה הכיור והכן מעכבין. פתר לה מקומן מעכב עיי"ש. ומתבאר מדברי הירושלמי אלו דלרבי יוסה אפי' לכתחילה אין חיוב בכיור וכדקתני בברייתא כל הכלים שהיו במקדש ראויין לקידוש ידים ורגלים. דמשמע ודאי אפי' לכתחילה. אמנם לרבי יונה נראה לדון ולומר דכיון דבקידוש הראשון ס"ל דגם כהן גדול אינו מקדש אלא מן הכיור דוקא. והיינו משום דכיון דקידוש הראשון בשחרית מעכב. שאם עבד בלא קידוש ראשון עבודתו פסולה. הילכך בעינן דוקא מן הכיור. משא"כ שאר כל הקידושין שבין בגדים לבגדים ובין עבודה לעבודה שאין מעכבין בדיעבד ועבודתו כשרה. כדתניא (פ"ב דזבחים י"ט ע"ב) עיי"ש. הילכך מקדש בקיתון של זהב ואינו צריך כיור. ודאי ע"כ צריך לומר דס"ל דעכ"פ לכתחילה מצוה בכיור דוקא. והילכך בקידוש ראשון שמעכב למיפסל עבודה ס"ל דבעינן לכתחילה קידוש מן הכיור. משא"כ בשאר קידושין של יוה"כ שעיקר הקידוש אינו מעכב. ואם לא קידש כלל נמי עבודתו כשרה. הילכך אפי' למצוה לכתחלה לא צריך כיור. ומאי דתניא בברייתא כל הכלים שהיו במקדש היו ראויין לקידוש ידים ורגלים. הרי מוקי לה התם אליבא דרבי יונה חוץ מקידוש ראשון. וא"כ מתבאר דפלוגתא דאמוראי היא. ומ"מ אין מזה שום קושיא להרמב"ן ז"ל. משום דודאי משמע דלתלמודא דידן ס"ל כרבי יוסה דאפי' בקידוש ראשון ליכא מצוה אפי' לכתחלה בכיור. וגם בקידוש ראשון לא היה כהן גדול מקדש ביוה"כ אלא מקיתון של זהב. דאם לא כן ודאי לא הוה משתמיט מלחלק בהכי. כיון דמפשטא דמתניתין משמע ודאי שבכל הקידושין לא היה מקדש אלא מקיתון של זהב. וכיון דתלמודא דידן הכי ס"ל. ודאי קיי"ל כוותי'. וא"כ לעולם ליכא מצוה מדאורייתא בכיור אפי' לכתחילה. אבל להרמב"ם ז"ל שנראה מדבריו (פ"ב מהלכות עבודת יוה"כ ה"ה) שפסק ג"כ כרבי יוסה דאפי' קידוש הראשון מקדש מקיתון של זהב עיי"ש. ואפי' הכי כתב (בהלכות ביאת המקדש שם) דלכתחילה מצוה לקדש ממי הכיור. אלא שאם קידש מאחד מכלי השרת כשר בדיעבד. קשה טובא לכאורה שנראין דבריו סותרין זא"ז. שמש"כ בהלכות ביאת המקדש לא יתכן אלא לרבי יונה. ודבריו בהלכות עבודת יוה"כ שסתם וכתב שביוה"כ מקדש מקיתון של זהב ולא חילק כלל. לא יתכנו אלא לרבי יוסה. וזה תמוה. ועי' מש"כ בש"ק על דברי הירושלמי שם. וכל דבריו אינם נכונים כלל ואין להאריך בזה. ועי' במש"כ הר"ב פר"ח (במים חיים) על דברי הרמב"ם (בהלכות עבודת יוה"כ שם) דלדעת רש"י והרע"ב ז"ל קיי"ל כר' יונה (בירושלמי שם) ולהרמב"ם והרא"ש ז"ל קיי"ל כרבי יוסה עיי"ש. ולא הרגיש בסתירת דברי הרמב"ם ז"ל. ולכן דברי הרמב"ם ז"ל צ"ע אצלי כעת: 
<b>ואמנם</b> כל זה לענין קידוש ידים ורגלים. אבל לענין השקאת סוטה ליכא מאן דפליג בהא דבעינן מי כיור דוקא. דהכי סתם לן תנא במתניתין דסוטה שם. ואין שום חולק בזה. ועוד דאפי' רבי יהודה דפליג התם במתניתין דיומא שם. וקאמר דכה"ג לעולם מקדש ידיו ורגליו מן הקיתון של זהב עיי"ש. ומבואר דס"ל דאפי' בקידוש הראשון שמעכב ופוסל את העבודה לא בעינן מדאורייתא מי כיור. דהא בכל השנה ליכא אלא קידוש ראשון. ואפי' הכי ס"ל דמשום כבודו של כהן גדול אינו מקדש אלא מן הקיתון של זהב. א"כ ע"כ ס"ל דעכ"פ מדאורייתא אפי' בקידוש הראשון ליכא מצוה במי כיור. ואפי' הכי לענין השקאת סוטה מבואר במתני' דסוטה שם דאפי' לרבי יהודה בעינן מי כיור דוקא. דלא פליג התם על ת"ק אלא במאי דבעי חצי לוג. ולדידי' ברביעית סגי. אבל כ"ע מודו דמי כיור בעינן עיי"ש. וכן אמרו בספרי (נשא פיסקא י') ולקח הכהן מים קדושים בכלי חרש. אין מים קדושים אלא שקידשו בכלי. ואלו הם מי כיור עיי"ש. וגם התם ליכא מאן דפליג עלה עיי"ש. הן אמת דהדבר קשה לכאורה מהיכא משמע לן מי כיור. אטו כיור כתיב בהך קרא. מים קדושים כתיב. וכל שנתקדשו באחד מכל כלי השרת שבמקדש. שפיר קרינן בהו מים קדושים. ומנ"ל לומר דבעינן דוקא מי כיור. והיה נראה לומר דמי כיור דתנן במתניתין לאו דוקא. וכל שנתקדשו בכלי שרת שפיר דמי אף ע"פ שאינן מי כיור. ולא נקט במתניתין מי כיור אלא משום שבכיור היו לעולם מזומנים מים קדושים. ולעולם דאין הכי נמי דגם כשנתקדשו בשאר כלי שרת ראוים לסוטה. ובאמת דהכי משמע מפירש"י והרע"ב והרב המאירי ז"ל במתני' דסוטה שם דלא בעינן אלא מים שנתקדשו בכלי עיי"ש. אלא דבספרי שם לא משמע הכי. מדסיים עלה וקתני ואלו הם מי כיור. וכן הוא גם בפסיקתא זוטרתא שם ובילקוט שם. אף דמפירש"י שם משמע שלא היתה כן גירסתו בספרי עיי"ש. וגם בתרגום יונתן כתב מיין קדישין מן כיורא. וכן מבואר במדרש רבה (נשא פ"ט) ולקח הכהן מים קדושים אין קדושים אלא שנתקדשו בכלי ואלו הן מי כיור. ולמה היו המים מן הכיור לפי שהכיור לא נעשה אלא מן מראות הנשים וכו' עיי"ש. וכן פירש"י (פ' נשא) עיי"ש. וראיתי להרד"פ ז"ל (בפי' הספרי) שכתב דמשמע להו מי כיור מדכתיב ולקח מים קדושים. דמשמע שבשעת לקיחה כבר קדושים הן. דליכא למימר מים בעלמא שנותן אותן לכלי שרת תחילה שהכלי מקדשן והדר מערה אותן בכלי חרש. דא"כ לא היו קדושים בשעת לקיחה עיי"ש. ובאמת שכדבריו משמע מדברי הראב"ע ז"ל. שכתב וז"ל מים קדושים מהכיור כי כבר נקדשו עכ"ל עיי"ש. וגם מדברי הרמב"ם ז"ל (פ"ג מהלכות סוטה ה"ט) משמע דדוקא מי כיור עיי"ש. ומעתה א"כ ע"כ אין לומר שאין מעשה הכיור אלא חלק ממצות קידוש ידים ורגלים. כיון דאינו מיוחד לזה לבד. אלא עוד יותר הקפיד הכתוב על מי הכיור להשקאת סוטה. וגם לא יתכן לומר לאידך גיסא דהו"ל חלק ממצות השקאת סוטה. כיון דאפי' לדעת הרמב"ן ז"ל וסייעתו. נהי דס"ל דאפי' למצוה בעלמא לכתחילה ליכא קפידא במי כיור לענין קידוש ידים ורגלים. דגם מים שנתקדשו בשאר כלי שרת כשרים לקידוש אפי' לכתחילה. מ"מ מיהת כיון דעכ"פ מפורש בקרא בפרשת מעשה הכיור דמצותו להיות מזומן לצורך קידוש ידים ורגלים. שוב לא חשיב מיוחד להשקאת סוטה להיותו נחשב מחלקי מצות השקאת סוטה. וכ"ש לדעת הרמב"ם ז"ל וסייעתו דגם קידוש ידים ורגלים עכ"פ לכתחילה איכא מצוה במי כיור. ומשמע מדבריו דמצוה דאורייתא היא. וכן ביאר בהדיא הרב המבי"ט ז"ל (בקרית ספר שם) עיי"ש בדבריו. וא"כ ודאי קשה טובא לכאורה לרבינו הגאון ז"ל דכמו שמנה מזבח הקטורת ומזבח העולה מצות מיוחדות בפ"ע מטעם שביארנו. ה"נ מטעם זה עצמו הו"ל למנות מעשה הכיור מצוה בפ"ע: 
<b>וראיתי</b> לרבינו הגאון ז"ל גופי' באזהרותיו שע"פ עשה"ד (דבור אנכי) שמנה שם באמת מעשה הכיור מצוה בפ"ע. אלא שלא מנה שם מצות קידוש ידים רגלים. וא"כ מבואר מזה דגם שם לא מנה מעשה הכיור מצוה מיוחדת בפ"ע. אלא שכולל מעשה הכיור וקידוש ידים ורגלים במצוה אחת. כדרך שכולל גם כאן מעשה המנורה והשמן והדלקת הנרות במצוה אחת. וכן מתבאר בהדיא מלשונו שם שכתב וז"ל <b>וכיור לרחצת יד ורגל משמץ.</b> ומשמע קצת דס"ל כדעת הרמב"ם ז"ל וסייעתו דעכ"פ לכתחילה מצוה מדאורייתא היא לקדש ידים ורגלים ממי הכיור דוקא. ומ"מ לפ"ז גם דבריו שם צ"ע בזה. דלפי שיטתו הו"ל למנות מעשה הכיור מצוה בפ"ע וקידוש ידים ורגלים מצוה בפ"ע. כמו שמנה מעשה המזבחות מצות בפ"ע. ואמנם נראה לזה דאע"ג דכל כיו"ב שהציוי כולל כמה מצות יחד לא יתכן לומר שאינו אלא אחד מחלקי מצוה אחת מהמצות הללו שכבר נמנו. מ"מ היינו דוקא היכא שהמצות אלו מפורשות בקרא. אבל הכא דבפרשת מעשה הכיור לא כתיב בקרא בהדיא תכלית מעשה הכיור אלא קידוש ידים ורגלים בלבד. כדכתיב ועשית כיור נחושת וכנו נחושת לרחצה וגו' ונתת שמה מים ורחצו אהרן ובניו ממנו את ידיהם ואת רגליהם. ובין לדעת הרמב"ם ז"ל דמצוה דאורייתא היא לכתחלה מיהת שלא לקדש ידיהם ורגליהם אלא מן הכיור. ובין להרמב"ן ז"ל וסייעתו דלא קאי קרא אלא על ההזמנה. לומר שיהא מזומן ומוכן לפניהם כיור המיוחד לצורך קידוש ידים ורגלים. אע"פ שגם שאר כלי שרת כשרים לכך אפי' לכתחילה. ואפשר דעדיפי טפי. משום שקדושתן גדולה יותר מקדושת הכיור. דכיור לא נעשה אלא לרחצה. משא"כ שאר כלי שרת שנעשו ונמשחו לשם עבודת מזבח. מ"מ הרי לא מפורש בקרא אלא צורך קידוש ידים ורגלים. אבל השקאת סוטה לא אשכחן בקרא בהדיא. ולא נפקא אלא מדרשא בעלמא. הילכך שפיר יתכן לומר דמעשה הכיור אינה אלא חלק ממצות קידוש ידים ורגלים. ואינה נמנית מצוה בפ"ע. אע"פ שגם השקאת סוטה זקוקה למי הכיור. דאין לנו בזה אלא המצוה המפורשת בקרא בהדיא בלבד. ובפרט דרבינו הגאון ז"ל לשיטתו אזיל דכל מצוה שאינה מפורשת בקרא ולא נפקא אלא מדרשא בעלמא ממצוה אחרת שכבר באה במנין אינה נמנית כלל. כמו שנתבאר במבוא (סי' ז' שורש ב') עיי"ש. וא"כ לענין מנין המצות הו"ל כליתא. והילכך בזה שפיר י"ל דמעשה הכיור אינה אלא חלק ממצות קידוש ידים ורגלים שכבר נמנית. ואינה באה שוב במנין בפ"ע: 
<b>ומעתה</b> עפ"ז נכונים דברי רבינו הגאון ז"ל כאן וגם באזהרותיו שע"פ עשה"ד שם. דודאי מעשה הכיור וקידוש ידים ורגלים אינן נמנין אלא במצוה אחת. אלא דכאן כיון דעשה דמצות קידוש ידים ורגלים היא מצוה המוטלת על היחידים הבאים לעבוד עבודת מקדש. ולדעת קצת גם לביאה ריקנית צריך קידוש ידים ורגלים. כמש"כ התוס' (פ"ק דיומא ה' ע"ב) ד"ה להביא עיי"ש. הילכך מנה עשה דקידוש ידים ורגלים שהיא עיקר המצוה. במנין העשין שעל היחידים. ונכללה בה מצות מעשה הכיור. אע"ג דמצוה זו אינה מוטלת אלא על הצבור. משום דזו אינה אלא הכשר מצות קידוש. ובתר עיקר המצוה אית לן למיזל. אבל באזהרותיו שם שלא נתחלקו שם עשין המוטלות על היחידים בפ"ע ועשין המוטלות על הצבור בפ"ע. אלא כל המצות בין דיחידים ובין דצבור בין עשין ובין לאוין. כולן באו בערבוביא. ולא כתבן אלא ע"פ סדר עשה"ד. לזה מנה שם מעשה הכיור וכולל בה גם מצות קידוש ידים ורגלים. כלשון הכתוב בתורה דמצות קידוש ידים ורגלים נכללה בכלל פרשת מעשה הכיור. ועפ"ז תמיהא לי בדברי הרמב"ן ז"ל (עשין ל"ג) שלפי שיטתו שם דהיינו טעמא שאין כלי המקדש נמנין מצוה בפ"ע משום שאינם אלא חלקי מצות העבודה. מסיק שם דהארון והכפורת שלא נעשו לצרכי העבודה נמנין מצוה בפ"ע. אבל המזבחות ביאר שם שאין למנותן מצוה בפ"ע משום שאינם אלא מחלקי מצות העבודה. והוא תמוה דהא אע"ג דלדעת הרמב"ן ז"ל (בשורש י"ב) מעשה החטאת והאשם העולה והשלמים והמנחות. אינם נמנין כולם אלא במצוה אחת בכלל מצות העבודה המוטלת על הכהנים לעבוד עבודת מקדש עיי"ש. מ"מ הרי זולת זה איכא נמי מצות רבות שהמזבח נעשה לצרכן ואי אפשר להן בלא מזבח. כמו התמידין והמוספין וכל מעשה יוה"כ על הסדר. שהן מצות מיוחדות בפ"ע לכ"ע. וא"כ ע"כ לא יתכן לומר דעשיית המזבח אינה אלא חלק ממצות העבודה. מאחר דהעבודה גופא מתחלקת לכמה מצות חלוקות ומיוחדות בפ"ע. וא"כ ע"כ מצוה בפ"ע היא במנין המצות. וכמו שהשריש הרמב"ם ז"ל (שורש י"ב) שהבאתי לעיל. וגם הרמב"ן ז"ל לא חלק עליו שם בזה. ובודאי גם הוא ז"ל ס"ל הכי. וכן מזבח הזהב ודאי ראוי למנותו מצוה מיוחדת בפ"ע מהאי טעמא גופא. כיון דמפורש בקרא בהדיא שאינו מיוחד לקטורת בלבד. אלא גם מצות אחרות זקוקות למזבח הזהב כקטורת וכמשכ"ל. ונראה דמהאי טעמא הוא שהוכרח הרמב"ם ז"ל לומר טעם אחר לדבר. שלא כטעמו של הרמב"ן ז"ל. אלא משום שכלי המקדש הם חלקי מעשה המקדש. דטעם זה שייך בכל כלי המקדש כולם. אם לא היה מקום לפקפק בעיקר טעם זה מצד אחר. כמו שכתב עליו הרמב"ן ז"ל שם. אבל לפי דברי הרמב"ן ז"ל שהעלה שם דלא יתכן להוציאן מכלל מנין המצות אלא משום שאינם אלא חלקים ממצות עבודת מקדש. א"כ ודאי לא הארון והכפורת בלבד יש למנות מצוה בפ"ע. אלא גם מזבח העולה ומזבח הקטורת יש למנותן מצות מיוחדות בפ"ע מטעם שנתבאר. ומטעם זה באמת מנאן רבינו הגאון ז"ל כאן מצות בפ"ע וכמו שביארנו. אבל דברי הרמב"ן ז"ל צ"ע אצלי כעת. ועוד יתבאר בזה לפנינו בס"ד. וראיתי להחינוך (מצוה ק"ב) שלפי דבריו שם נחלק הרמב"ן ז"ל על סברת הרמב"ם ז"ל (שורש י"ב) שהבאתי לעיל עיי"ש. ולפ"ז ודאי הוה אתי שפיר. דגם כאן הרמב"ן ז"ל לשיטתו אזיל. אבל דברי החינוך תמוהים טובא אצלי. דע"כ ודאי מוכרח דגם הרמב"ן ז"ל לא נחלק בסברא זו על הרמב"ם ז"ל וכדכתיבנא. ובלא"ה בעיקר דברי החנוך שם בשם הרמב"ן ז"ל יש לתמוה טובא שלא מצינו מזה בדברי הרמב"ן כלום. וכבר הרגישו בזה קצת אחרונים ז"ל ואין להאריך בזה: 
@00פרשה נז. 
<b>לכרות בברכות וקללות בריתות ארבעים ושמינה.</b> היא <b>פרשת ברכות וקללות</b> שמנאוה גם הבה"ג וסייעתו ז"ל. והרמב"ם ז"ל בשרשיו (שורש שלישי) השיג עליהם בכל תקפו וגבורתו. והחליט שהיא מצוה שאינה נוהגת לדורות. ולא נאמרה אלא לאותה שעה בלבד. וא"כ אין למנותה במנין המצות. וכבר הבאתי לעיל (פרשה נ') דברי הרמב"ן ז"ל שלמד זכות על הבה"ג ז"ל. ואמר שגם הבה"ג ז"ל לא בא למנות מצות שעה. אבל המצות שענינם קיים לנו לדורות ימנה אותן. אע"פ שאינן נעשות אלא פעם אחת. ולכן מנה <b>פרשת ברכות וקללות</b> שהיא קבלה שקבלו עליהן אבותינו לדורות התורה כולה בכלל ובפרט באלה ובשבועה עכת"ד שם עיי"ש. ועי' מה שביארנו בזה לעיל (פרשה נ'). אבל גם הרמב"ן ז"ל גופיה לא כתב כל זה אלא לצדד בזכות הבה"ג ז"ל. אבל הוא גופי' לא הסכים לזה. ולא מנאה במנין המצות שלו. וגם ראיתי לרבינו הגאון ז"ל גופיה באזהרותיו שע"פ עשה"ד שלא מנה שם מצוה זו. ובלתי ספק נטה בזה מדעת הבה"ג ז"ל משום דהוה ס"ל שאין זו מן המצות הנוהגות לדורות. וכדעת הרמב"ם והרמב"ן ז"ל וכל סייעתם. וא"כ הדבר תמוה ביותר מה שחזר כאן ומנאה כדעת הבה"ג וסייעתו ז"ל. וע"כ מתבאר מזה שחזר וראה שהצדק עם הבה"ג ז"ל שהיא מצוה נוהגת לדורות ויש למנותה במנין המצות. והדבר תמוה לכאורה טובא: 
<b>ואמנם</b> אחר העיון שבתי וראיתי בענ"ד דאדרבה לאידך גיסא יש לתמוה על הרמב"ם והרמב"ן ז"ל וכל הבאים אחריהם. שכולם החליטו כדבר פשוט ומבואר מאיליו דפרשה זו דברכות וקללות לא נאמרה אלא לשעה ולא לדורות. ואינה כוללת שום מצוה שתנהוג לדורות. ואני בענ"ד תמיהני על עצמי כי הנני רואה דלא זו לבד דעיקר המצוה של פרשה זו היא ככל שאר המצות שנמנו במנין המלות שנוהגות בכל הדורות. אלא שיש ג"כ לכאורה לתמוה על הגאונים ז"ל וסייעתם אמאי לא מנו מצוה זו אלא במנין הפרשיות שאינם מוטלים אלא על הצבור והב"ד. דנראה דמצוה זו מוטלת גם על היחידים כמו על הצבור. ומקומה במנין שאר כל העשין המוטלות חובה על הכל. דהא בברייתא דארבעים ושמונה בריתות (סוטה ל"ז ע"ב) מבואר דעיקר בריתות אלו לא באו אלא לחייב את כל ישראל לקבל עליהם כל אחד ואחד מהם ערבות בעד כל איש ואיש מישראל בקיום כל המצות האמורות בתורה ללמוד וללמד לשמור ולעשות. דאמרינן התם תנו רבנן ברוך בכלל ברוך בפרט. ללמוד וללמד לשמור ולעשות הרי ארבע. ארבע וארבע הרי שמונה. שמונה ושמונה הרי שש עשרה. וכן בסיני. וכן בערבות מואב. שנאמר אלה דברי הברית אשר צוה ה' את משה וגו'. וכתיב ושמרתם את דברי הברית הזאת וגו'. נמצא ארבעים ושמונה בריתות על כל מצוה ומצוה וכו'. ואין לך כל דבר מצוה ומצוה שבתורה שלא נכרתו עליה ארבעים ושמונה בריתות. ר"ש ב"י איש כפר עכו אמר משום ר"ש אין לך מצוה ומצוה שכתובה בתורה שלא נכרתו עליה ארבעים ושמונה בריתות של שש מאות אלף ושלשת אלפים ותק"נ. אמר רבי לדברי רשב"י וכו' נמצא לכל אחד מישראל שש מאות אלף ושלשת אלפים ותק"ן. מאי בינייהו אמר רב משרשיא ערבא וערבא דערבא איכא בינייהו עיי"ש בפירש"י ובתוס' שם. הרי להדיא דארבעים ושמונה בריתות אלו באו לחייבם לכל אחד ואחד מישראל בערבות בעד כל איש ואיש מישראל על קיום כל המצות הכתובות בתורה. ואיכא מ"ד שנצטוו בזה ג"כ לקבל עליהם חובת ערבות על הערבות של כל אחד ואחד מהם בעד כל ישראל. ומהאי טעמא כתבו התוס' ושאר הראשונים ז"ל (פרק שלשה שאכלו מ"ח ע"א) דמדאורייתא אפילו כשלא אכל כלל יכול להוציא את חבירו בברכת המזון. משום שכל ישראל ערבין זה לזה. ומאי דאמרינן (פרק מי שמתו) דאם נשים בבהמ"ז מדרבנן אין מוציאין אנשים ידי חובתן. כתב הרא"ש ז"ל שם (סוף סי' י"ג) לחלק וז"ל דלא דמי. דאיש אע"פ שלא אכל כלום דין הוא שיפטור אחרים. שכל ישראל ערבים זה בזה וכו' שערב הוא בעבורם. ועליו הוא להצילו מן העון ולפטור אותו מן המצות. אבל אשה אינה בכלל הערבות לכך אינה מוציאה אלא מי שחיובו מדרבנן עכ"ל עיי"ש. וכן כתב רבינו יונה ז"ל שם עיי"ש. וכן פירש"י ז"ל (פ"ג דר"ה כ"ט ע"א) דמאי דכל הברכות כולן אע"פ שכבר יצא מוציא את אחרים ידי חובתן חוץ מברכת הלחם והיין. היינו משום שכל ישראל ערבים זה לזה למצות. אבל ברכת הלחם והיין ושאר ברכות הפירות וריחני שאינן חובה. ליכא ערבות. שהרי אינן חובה על האדם. דלא ליתהני ולא ליבריך עיי"ש. וביותר ביאור כתב הריטב"א ז"ל שם וז"ל כל הברכות של המצות אע"פ שיצא מוציא. שאע"פ שהמצוה מוטלת על כל אחד ואחד. הרי כל ישראל ערבין זה לזה. וכולם כגוף אחד וכערב הפורע חוב חבירו וכו' עכ"ל עיי"ש. ובהלכות ברכות להריטב"א ז"ל (פרק ה' סי' א') כתב וז"ל כל הברכות שהן חובה על האדם. חבירו שהוא גדול מוציאו ידי חובתו. אע"פ שכבר הוציא את עצמו. והטעם לפי שכל ישראל ערבין זה לזה. וכשחבירו חייב הרי הוא כאילו הוא עצמו חייב וכו' עכ"ל עיי"ש. וכ"כ בהלכות הרי"ץ אבן גיאת ז"ל (הלכות ר"ה עמוד ל"ב) וז"ל כל המצות כולן כשמחוייב אדם בהם. כגון תקיעת שופר וכו' אע"פ שיצא ידי חובתו. חוזר ומוציא ידי חובת אחרים. והוא שאין בקיאים להוציא ידי עצמן. דכיון דכל ישראל ערבין זה לזה. אע"ג דנפיק ידי חובתו דנפשי'. חיובא דחברי' עלי' רמיא. הילכך הדר ומפיק ליה עכ"ל עיי"ש. ובש"מ לסנהדרין (פרק נגמר הדין מ"ג ע"ב) כתב בשם הרב המאירי ז"ל וז"ל דייני ישראל וחכמיהם ומנהיגיהם צריכין לפשפש תמיד ולחזור ולחקור על מעשה עירם. ואין להם התנצלות כשיעשו הראוי על הנגלה הבא לידם. אלא צריכים לחקור ולרגל אחר הנסתרות כפי יכלתם. וכל שמתרשלים בכך. הרי הכל נענשים בנסתריהם של חוטאים. שכל ישראל נעשו ערבים זה בזה משקבלו עליהם ברכות וקללות בגריזים ועיבל עכ"ל עיי"ש. ועי' מש"כ התוס' ותוס' הרא"ש (פרק בתרא דקידושין ע' ע"ב) ד"ה קשים. ובפירש"י ותוס' (פ"ב דנדה י"ג ע"ב) ד"ה כספחת: 
<b>ומתבאר</b> מזה שע"פ ארבעים ושמונה בריתות אלו נצטוו כל ישראל בתורת ערבות על קיום המצות של האחד על חבירו. וכמו שהוא עצמו נתחייב ללמוד וללמד לשמור ולעשות את כל המצות הכתובות בתורה. כן הוא חייב ג"כ בקיום המצות של חבירו. וכל מה שאפשר לו לעשות מתחייב מדאורייתא לעשות שגם אחרים מישראל ישמרו ויעשו כל המצות האמורות בתורה. כערב הפורע חובו של חבירו. כמש"כ הרא"ש ז"ל בברכות שם והריטב"א ז"ל שהבאתי לעיל. ועל זה צוה הכתוב ושמרתם את דברי הברית הזאת ועשיתם אותם וגו'. ומצוה זאת נוהגת לדורות עולם. ונצטוו עליה וקיימוה עליהם וקבלוה בהר גריזים ועיבל בארבעים ושמונה בריתות. וא"כ אין שום ספק שהיא מצוה נמנית במנין המצות. והגאונים ז"ל שמנאוה במנין הפרשיות. היינו מצד שחובה מוטלת על דייני ישראל וחכמיהם ומנהיגיהם לפשפש תמיד ולחזור ולחקור על מעשה העם הנגלות והנסתרות משום מצוה זו דערבות. וכמש"כ הרב המאירי ז"ל שהבאתי. ודבר זה ודאי אינו אלא ביד הצבור והב"ד ועליהם הוא מוטל. ואין זה ענין למצות תוכחה שמנאוה כל מוני המצות במנין העשין. משום דמצות הוכח תוכיח אינה אלא בשכבר ראה בחבירו שעבר ועשה דבר שאינו הגון. וכדאמרינן בערכין (ט"ז ע"ב) ובברכות (ל"א ע"ב) מנין לרואה בחבירו דבר מגונה שחייב להוכיחו שנאמר הוכח תוכיח וכו' עיי"ש. הרי דלא נקטו מצוה זו אלא בשראה בו שכבר עשה דבר מגונה. אבל כשעדיין לא עשה שום דבר רע אלא שמכיר בו שרוצה בכך. לא אשכחן בה מצות תוכחה. וגם נראה דלא שייכא בזה מצוה זו. שהרי אפשר דבלא"ה נמי ישוב ממחשבתו הרעה ולא יבצע אותה בפועל. משא"כ מצד תובת הערבות חייב להרחיקו מן העבירה כל שיש מקום להסתפק שיבוא לידי כך: 
<b>הן אמת</b> שראיתי להרמב"ם ז"ל בסה"מ (עשין ר"ה) שכתב וז"ל שצונו להוכיח את החוטא או מי שירצה לחטוא ולמנוע אותו ממנו במאמר התוכחה וכו'. והוא אמרו יתעלה הוכח תוכיח את עמיתך וכו' עכ"ל עיי"ש. הרי שכתב דגם קודם שחטא הוא בכלל עשה דהוכח תוכיח. אבל לא ידענא מקור דבריו בזה. והוא ז"ל גופיה בחבורו הגדול (פ"ו מהלכות דעות ה"ז) לא כתב כן. וז"ל שם הרואה חבירו שחטא. או שהלך בדרך לא טובה. מצוה להחזירו למוטב ולהודיעו שהוא חוטא על עצמו במעשיו הרעים. שנאמר הוכח תוכיח את עמיתך וכו' עכ"ל עיי"ש. הרי שלא כתב מצות תוכחה אלא בשכבר חטא והלך בדרך לא טובה. וכן מתבאר מלשונו במנין המצות הקצר שלו שבראש חבורו הגדול במצוה זו עיי"ש. וכן מתבאר מדברי הרא"ם ז"ל (יראים סי' ל"ז) ובסמ"ג (עשין י"א) עיי"ש. וגם בחינוך אע"פ שנמשך תמיד אחר הרמב"ם ז"ל בסה"מ. מ"מ כאן עזב לשון הרמב"ם. וכתב וז"ל להוכיח כל אחד מישראל שאינו מתנהג כשורה וכו' עיי"ש. וכן מתבאר מדברי שאר הראשונים ז"ל. ומ"מ מצד חובת הערבות ודאי בכל ענין חייב. כיון שגם הוא ערב בדבר. וכאילו הוא גופי' עומד לחטוא. וכן לאידך גיסא. היכא שראה את חבירו שכבר עבר עבירה. לא שייכא בה תורת ערבות. כיון שכבר נעשה מעשה וליתא בחזרה. אבל עשה דתוכחה איכא. שחייב להוכיחו על פניו על מעשיו הרעים ולהחזירו למוטב. וכן מצד עשה דתוכחה לא מיחייב אלח כשעבר במזיד. אבל בשוגג לא שייכא תוכחה. משא"כ משום חובת הערבות ודאי חייב להפרישו ולמנעו. שלא יהא נעשה דבר שהתורה אסרתו. גם ראיתי בתשובות גנת ורדים (חאו"ח כלל ג' סי' ט"ו) שהעלה דמצות תוכחה ליתא אלא בל"ת. אבל חובת ערבות איתא גם בעשה עיי"ש בדבריו. ובחק"ל (או"ח סי' מ"ח) העלה דערבות לא מיחייב בה אלא כשיש כח בידו למחות. אבל מצות תוכחה איתא אפי' בענין שאין כח בידו למחות עיי"ש בדבריו. וכן נפק"מ לענין נשים וגרים דלדעת כמה ראשונים ז"ל אינם בכלל ערבות. אבל ודאי איתנייהו בכלל עשה דתוכחה ככל ישראל. ועוד נפק"מ לענין להתחייב להוציא את חבירו ידי חובתו במצות כמשכ"ל. וזה לא הוי בכלל מצות תוכחה ולא שייך בה כלל. הרי דשני ענינים חלוקים הם לגמרי. וא"כ ודאי יש למנות עשה דערבות שבארבעים ושמונה בריתות. אף ע"פ שכבר נמנה עשה דתוכחה: 
<b>ואדרבה</b> התמיהא קיימת לאידך גיסא מה שלא מנאוה הגאונים ז"ל אלא במנין הפרשיות שהן מצות המוטלות רק על הצבור. והרי לפי מה שנתבאר איתא ביחיד כבצבור. ואדרבה אית בה ענין דלא שייך אלא ביחיד ולא בצבור. דהיינו להוציא את חבירו ידי חובתו במצות כמו שביארנו. ואמנם לזה אפשר לומר לכאורה דהגאונים ז"ל לטעמייהו אזלי. עפמ"ש בטור (או"ח סי' רע"ג) וז"ל וראיתי כתוב על שם הגאונים מי שקידש לאנשי ביתו. ובא אצל אנשים אחרים. אינו מקדש להם. ואלי תמה אם כתבו הגאונים כן. ובה"ג כתב לחלק אם בא אצל אחרים שאין יודעין לקדש. מקדש להם. אבל אם יודעים לקדש אינו מקדש להם עכ"ל הטור עיי"ש. ונראה דכוונת הטור בזה למש"כ בספר המנהיג (הלכות שבת סי' ט"ו) בשם רב יהודאי גאון ז"ל שדבריו מכוונים כמעט ממש כלשון הטור בשם הגאונים. אלא שלפנינו איתא שם ובא אצל אנשים שיודעים לקדש. ובלתי ספק שבנוסחא שהיתה לפני בעל הטורים ז"ל היה כתוב שם ובא אצל אנשים אחרים. ואין ספק שהעיקר בזה כנוסחא שלפנינו בספר המנהיג שם. וכן הוא בספר העתים (סי' קמ"ו) בשם רב יהודאי גאון ז"ל עיי"ש. אבל דעת הגאונים בנוסחא שהביא בטור לא נזכרה בכל הראשונים ז"ל כלל. וראיתי להר"ב ש"א (סי' י"ג) שכתב ליישב דעת הגאונים אלו כפי שהביאה הטור. וגם העלה שם דזו היא ג"כ דעת הבה"ג ז"ל ע"פ מש"כ רש"י והתוס' (פרק שלשה שאכלו מ"ח ע"א) בשם בה"ג דמי שאכל כזית אינו מוציא בברהמ"ז אלא את מי שלא אכל אלא כזית דחובת שניהם אינה אלא מדרבנן. אבל אינו מוציא את מי שאכל שיעור שביעה שחייב מדאורייתא דלא אתו דרבנן ומפיק דאורייתא. ודחו דבריו מתוך הסוגיא דהתם דמשמע שמוציא אפי' את מי שאכל שיעור שביעה. ועוד דהא קיי"ל דכל הברכות כולן אף ע"פ שיצא מוציא. והר"ב ש"א שם אחר שדחה ראייתם מסוגיא דהתם. כתב עוד דגם מההיא דקיי"ל כל הברכות כולן אף ע"פ שיצא מוציא. אין ראיה נגד דעת הבה"ג. משום שיש לומר דדוקא בברכות של דבריהם הוא שאמרו כן. דאף ע"ג דמי שאינו מחוייב בדבר כלל אפי' בדרבנן. אינו מוציא את האחרים ידי חובתן. מ"מ כשהוא מחוייב בדבר אלא שיצא כבר ידי חובתו. הקילו בדרבנן שמוציא אחרים ידי חובתן. אבל בשל תורה אם כבר יצא. ס"ל להבה"ג שאינו מוציא אחרים ידי חובתן. ואף ע"פ שאמרו כל הברכות כולן. מ"מ כיון שאפי' לדעת הבה"ג לא יצאו מן הכלל אלא קצת ברכות של תורה. כברכת המזון וברכת התורה. קאמר כולן. ומה שאמרו (סופ"ג דר"ה) בעי רבא ברכת הלחם של מצה וברכת היין של קידוש היום מהו. כיון דחובה הוא מפיק. או דילמא ברכה לאו חובה היא. ועד כאן לא מיבעיא ליה לרבא אלא ברכת היין של קידוש היום. אבל קידוש היום גופיה פשיטא לי' דכיון דחובה הוא מפיק אע"פ שכבר יצא. יש לומר דמיירי בקידוש של יו"ט או של שבת דיום דמדרבנן נינהו. אבל קידוש ליל שבת דמדאורייתא. ודאי אם יצא אינו מוציא. ועפ"ז כתב דזו היא ג"כ דעת הגאונים שהביא בטור. דס"ל ג"כ כדעת הבה"ג בזה דבדאורייתא אם יצא אינו מוציא. ושפיר כתבו שאם קידש לאנשי ביתו ובא אצל אנשים אחרים אינו מקדש להם. משום שכיון שכבר יצא אינו מוציא. ומיירי בקידוש ליל שבת דמדאורייתא. והטור אזיל בשיטת שאר ראשונים. ומפרש סוגיא דר"ה שם כפשטה בקידוש דאורייתא. ולכך תמה עליהם. אבל לק"מ דהגאונים קיימי בשיטת הבה"ג. ומש"כ הטור דהבה"ג חילק שאם בא אצל אחרים שאין יכולים לקדש מקדש להם וכו'. אין פי' דברי הבה"ג כהבנת הטור. דא"כ דברי הבה"ג סותרין זא"ז. דהא בברהמ"ז דאורייתא ס"ל דאם יצא אינו מוציא. אלא דהבה"ג מיירי בשהם עונים אחריו מה שאומר. או דמיירי בקידוש דיום השבת שמדרבנן. ולא פליג על הגאונים. דהם מיירו בקידוש דאורייתא. ובשיוצאין בשמיעתן. עכ"ת דבריו עיי"ש. והשתא עפ"ז אפשר לומר דהבה"ג ז"ל וסייעתו לשיטתייהו אזלי דס"ל דטעמא דערבות לא מהני לענין להוציא את חבירו במצות דאורייתא. ואם כבר יצא אינו מוציא. וא"כ משום חובת הערבות לא מתחייבין אלא לענין כפייה בע"כ על קיום המצות ולמנוע מלעבור על מה שאסרה תורה. כמש"כ הרב המאירי ז"ל שהבאתי לעיל. וענין זה ודאי לא נמסר אלא להצבור כולו וראשי העם. שהכח בידם לגדור גדרים ולעמוד בפרץ. ולא ליחיד. וכדברי הרב המאירי שם. וא"כ יפה עשו שלא מנאוה אלא במנין הפרשיות: 
<b>איברא</b> דאכתי אין זה מספיק. דאע"ג דודאי לענין אם הוא כבר יצא ידי חובתו. כיון שאם יצא בדאורייתא אינו מוציא אחרים ידי חובתן. שוב לא שייכא בזה חובת הערבות לענין שיתחייב להוציא אחרים. מ"מ הרי אכתי עכ"פ שייכא חובת הערבות לענין היכא דאכתי לא יצא גם הוא ידי חובתו. דבזה כיון שיכול להוציא אחרים ידי חובתן לכ"ע אפילו בדאורייתא. ממילא שוב הו"ל שפיר בכלל חובת הערבות להתחייב להוציא אחרים שאינם יכולים להוציא את עצמן ידי חובתן בעשיית המצוה המוטלת חובה עליהם. משום שכל ישראל ערבים זה בזה. וכשזה עושה המצוה שלא כראוי בענין שאינו יוצא בה ידי חובתו. הו"ל כאילו הוא גופי' אינו מקיימה. והרי הוא עובר על העשה. וא"כ אכתי חובת הערבות הו"ל מצוה הנוהגת גם ביחיד כמו בצבור. ואפילו לשיטת הגאונים ז"ל ראוי למנותה במנין שאר העשין. ומלבד זה עיקר דברי הר"ב ש"א שהעלה בכוונת דברי הבה"ג ז"ל שהביא בטור שלא כמו שהבין הטור בכוונתו. אלא מיירי דוקא בקידוש דיום שבת שאינו אלא מדבריהם. או דוקא בעונה אחריו מה שהוא אומר. וגם ההיא דאמר ר"א (סופ"ג דר"ה) כי הוינן בי ר"פ הוה מקדש לן וכי אתו אריסי מדברא הוה הדר ומקדש להן. היינו נמי דוקא בחד מהנך גווני. אין דבריו מכוונים כלל. וכל מה שכתב בזה היינו רק משום שלא ראה דברי הבה"ג במקורם. ולא ראה אלא מה שהביא הטור בשמו בקצרה. אבל המעיין בעיקר דברי הבה"ג ז"ל במקורם (הלכות קידוש והבדלה) יראה שהעיקר בכוונת הבה"ג ז"ל אינו אלא כמו שהבין הטור דבקידוש ליל שבת דמדאורייתא הוא דמיירי. וגם ההיא דר"ה שם לא מפרש הבה"ג ז"ל אלא כפשטה. דבקידוש ליל שבת ובמוציאן ע"י שמיעה בלבד הוא דמיירי. שכתב שם וז"ל והיכא דקבעי לצלויי בערב שבת במנחה בשבתא מצלי. דאמר רב יהודה אמר שמואל מתפלל אדם של שבת בערב שבת ואומר קדושה על הכוס. ואי מקדש או מצלי של שבת אסור למיעבד עבידתא דהא קבלה לשבת עלי' וכו'. והיכא דקדיש ליה באושפיזא ואיתרמו לי' אינשי בדוכתא אחרינא דלא גמירי לקדושי. הדר מקדש להו. דאמר ר"א כי הוינן בי ר"פ הוה מקדש לן וכי הוה אתו אריסיה מדברא הדר מקדש להו. אמר להוציא אחרים ידי חובתן שפיר דמי עכ"ל עיי"ש. והן הן דברי הבה"ג ז"ל שהביא שם בטור. ומבואר מדבריו בהדיא דבקידוש דליל שבת הוא דמיירי. והוא דבר הלמד מענינו דבהכי הוא דמיירי. וגם במוציאן ידי חובתן ע"י שמיעתן בלבד מיירי. כמבואר ממאי דסיים וכתב אמר להוציא אחרים ידי חובתן שפיר דמי. הרי בשמוציאן הוא ידי חובתן הוא דמיירי. ולא בשהם עונים אחריו מה שהוא אומר שהם מוציאין את עצמן. הרי דס"ל להבה"ג דגם בדאורייתא אמרינן דאע"פ שיצא מוציא. וגם מה שכתב בש"א שם לדעת הבה"ג הא דתנן התם לענין תקיעת שופר חרש שוטה וקטן אין מוציאין את הרבים ידי חובתן. זה הכלל כל שאינו מחוייב בדבר אינו מוציא את הרבים ידי חובתן. דמתבאר מזה דאפילו בתקיעת שופר דאורייתא. דוקא חשו"ק אין מוציאין את הרבים ידי חובתן. אבל המחוייב בדבר אע"פ שכבר יצא מוציא את הרבים ידי חובתן. ולזה כתב שם דלדעת הבה"ג ודאי בתקיעת שופר של תורה אפילו המחוייב בדבר אם יצא אינו מוציא. אלא דכיון דאמרינן בסוף ר"ה דבסדר תקיעות שלש של שלש שלש איכא למ"ד התם שתים מדברי תורה ואחת מדברי סופרים. ואיכא למ"ד אחת מדברי תורה ושתים מדברי סופרים. ועכ"פ לכ"ע איכא בסדר תקיעות של דברי תורה ושל דברי סופרים. א"כ שפיר קתני מילתא פסיקתא דכל שאינו מחוייב בדבר אינו מוציא את הרבים ידי חובתן בכל סדר התקיעות. דאפילו בשל דברי סופרים מי שאינו מחוייב בדבר אינו מוציא את הרבים י"ח. משא"כ המחוייב בדבר אע"ג דבאותן תקיעות של תורה אם יצא אינו מוציא. מכל מקום באותן של ד"ס אפילו יצא מוציא עיי"ש בדבריו. וגם בזה לא שם לבו לעיין בזה בדברי הבה"ג ז"ל גופי'. דבהדיא כתב הבה"ג ז"ל במקומו (בהלכות ר"ה) איפוך מדבריו. וז"ל הבה"ג שם אמר ר"י שמע תשע תקיעות בתשע שעות ביום יצא וכו'. והני מילי דשמע להו ממאן דבר חיובא הוא. אבל ודאי שמע להו מאשה או מחרש וכו' דלאו בני חיובא נינהו. לא נפיק. דתנן זה הכלל כל שאינו מחוייב בדבר וכו'. והיכא דשמע מן מאן דנפק יצא. דתנא אהבה ברי' דר"ז כל הברכות כולן אע"פ שיצא מוציא חוץ מברכת הפירות וברכת המזון שאם לא יצא מוציא. ואם יצא אינו מוציא עכ"ל הבה"ג ז"ל שם. הרי מבואר בהדיא בדברי הבה"ג ז"ל שבכל תשע התקיעות כולן ס"ל דהמחוייב בדבר אע"פ שכבר יצא מוציא. אע"פ שיש בהן דמדאורייתא: 
<b>ומלבד</b> זה מדכתב חוץ מברכת הפירות וברכת המזון וכו'. ומבואר מדבריו דזו היא גירסתו בגמרא שם. ולא כגירסא שלפנינו דגרסינן חוץ מברכת הלחם וברכת היין. וא"כ לפי גירסתו מבואר ע"כ דמאי דאמרינן התם כל הברכות כולן אע"פ שיצא מוציא בשל דאורייתא נמי מיירי. מדאיצטריך להוציא מן הכלל ברכת המזון שהיא מדאורייתא. וע"כ מתבאר מזה להדיא דלדעת הבה"ג ז"ל אפילו בדאורייתא אם יצא מוציא. ובהכי ממילא נדחה גם מש"כ שם לתרץ קושית הראשונים ז"ל על הבה"ג מההיא דכל הברכות כולן אע"פ שיצא מוציא. וכתב הוא דלדעת הבה"ג לא מיירי התם אלא דוקא בברכות דמדבריהם. ומשום דרוב ברכות הן מדבריהן קאמר כל הברכות כולן. ומלבד דלפי דעת הט"ז (או"ח סי' תקפ"ב ס"ק ג') כל היכא דקאמר הך לישנא דוקא הוא כולן ממש לא רובן עיי"ש. אלא שאין דבריו בזה מוכרחין כמו שכבר הרגישו האחרונים ז"ל שם. בלא"ה הא להדיא מבואר בדברי הבה"ג גופי' דהך כללא בדאורייתא נמי מיירי. והוא מבואר בסוגיא דגמרא שם לפי גירסתו. וגם מה שכתב שם דע"כ ברכת המזון ליתא בהאי כללא דכל הברכות כולן אע"פ שיצא מוציא. דהא אר"י שאינו מוציא עד שיאכל כזית דגן. וגם הוכיח מדקאמרינן חוץ מברכת הלחם והיין שאם לא יצא מוציא ואם יצא אינו מוציא. ולא קאמרינן נמי חוץ מברכת המזון. שהרי גם ברהמ"ז אם יצא אינו מוציא. דהא אינו מוציא עד שיאכל כזית דגן. אלא ודאי היינו משום דברהמ"ז לא פסיקא ליה. משום דזמנין אפילו לא יצא אינו מוציא. וכגון שהוא לא אכל אלא כזית והם אכלו כדי שביעה עיי"ש בדבריו. וכל זה אין לו מקום כלל לפי גירסת הבה"ג ז"ל גופי'. דהא לפי גירסתו באמת קתני בה חוץ מברכת המזון. וגם שפיר הקשו הראשונים ז"ל מהך כללא. דהרי ודאי לדעת הבה"ג ז"ל גופי' בדאורייתא נמי מיירי. והך כללא דוקא הוא. וגם מש"כ שם ראיה להבה"ג ז"ל ממה שאמרו שם ובהלל ובמגילה אע"פ שיצא מוציא. דמדנקט רק הלל ומגילה דמדרבנן. ולא נקט נמי מצות של תורה. ע"כ מוכח דבשל תורה אם יצא אינו מוציא. לא מוכח מידי להבה"ג גופי'. שכבר הכריח הרמב"ן ז"ל בסה"מ (שורש א') אליבא דהבה"ג ז"ל דהלל הוא מדאורייתא עיי"ש. והש"א גופי' (סי' ס"ט) הביא דברי הרמב"ן ז"ל אלו עיי"ש. ואע"פ שהוא דחה שם דברי הרמב"ן בזה. מ"מ עכ"פ ודאי מוכרחין דברי הרמב"ן אליבא דהבה"ג דהכי ס"ל. וגם מגילה כתב שם הרמב"ן ז"ל דלדעת הבה"ג היא מדאורייתא עיי"ש בדבריו. וגם בלא"ה נראה שאין משם הכרח כלל. די"ל דנקט הלל ומגילה משום דאורחא דמילתא הוא שהש"ץ מוציא בהן את הרבים ידי חובתן. כמבואר במתניתין דר"ה (ל"ב ע"ב) ובסוכה (פרק לולב הגזול ל"ח ע"א) עיי"ש ובמש"כ הראשונים ז"ל שם. וגם מש"כ בש"א שם לדחות קושית רש"י והתוס' על הבה"ג מסוגיא דברכות שם דאמרינן שמעון בן שטח לגרמי' הוא דעבד. דהכי אמר רחב"א אמר ר"י לעולם אינו מוציא עד שיאכל כזית דגן. והרי שמעון בן שטח הוציא את ינאי וחבריו שאכלו כדי שביעה. ואפילו הכי אי הוה אכל כזית. לכ"ע הוה מצי מפיק להו. וכתב שם לדחות הכרח זה די"ל דההיא דר"ח ב"א אר"י שמעתא בעלמא איתמר. ולא אעובדא דשמעון בן שטח קאי. ואין ה"נ דשמעון ב"ש אפילו באכילת כזית לא הוה מצי מפיק לינאי וחבריו עד שיאכל שיעור שביעה עיי"ש בדבריו. ובאמת דבתוס' שם לא כתבו הוכחה זו כלל. אלא מעיקר מימרא דרחב"א אמר ר"י הוא שהוכיחו כן. דמדפסיק וקאמר דלעולם אינו מוציא אחרים ידי חובתן עד שיאכל כזית דגן. משמע ודאי דבאכילת כזית דגן סגי להוציא אחרים ידי חובתן בכל ענין. דאם לא כן כיון שבא ללמדנו היאך מוציאין ידי חובת הרבים. אמאי לא נקט אלא דינא דמוציא ידי חיובא דרבנן. ושביק דינא דחיובא דאורייתא. ועוד דודאי אורחא דמילתא למיכל שיעור שביעה ושכיחא טובא טפי. אלא ודאי בחיובא דאורייתא נמי מיירי. וכן הר"א אב"ד ז"ל באשכול (ח"א סי' י"ח) הוכיח כן מעיקר מימרא דרחב"א אר"י עיי"ש. וכוונתו כדכתיבנא. וגם מדברי רש"י ז"ל נראה שאין כוונתו אלא להוכיח מדחזינן דשמעון בן שטח אע"פ שלא אכל כלום הוציא את ינאי וחביריו שאכלו שיעור שביעה. ועכצ"ל דס"ל דאפילו בדאורייתא מוציא את הרבים ידי חובתן אע"פ שהוא לא אכל. א"כ אע"ג דאמרינן התם דשמעון בן שטח לגרמי' הוא דעבד.. אית לן למימר דהיינו דוקא משום שלא אכל אפי' כזית. אבל באכילת כזית לא אשכחן מאן דפליג עלי' דשמעון בן שטח. וכללא הוא דאפושי פלוגתא לא מפשינן. וא"כ ודאי אית לן למימר דבהא הילכתא כוותיה. דמוציא אפי' למי שאכל שיעור שביעה שחיובו מדאורייתא. וזו ודאי ראי' נכונה ומוכרחת היא. דכיון דלא אשכחן פלוגתא עלי' דשמעון בן שטח אלא מילתא דרחב"א אמר ר"י לחוד. ורחב"א אמר ר"י לא קאמר אלא כזית. לית לן לאפוקי לדשמעון בן שטח לבר מהילכתא טפי מהכי. וכן מתבאר להדיא מלשון רש"י ז"ל שם דלא מייתי ראייתו אלא מעובדא דשמעון בן שטח גופי' לחוד. עיי"ש היטב. וא"כ גם בזה אין מקום כלל לדברי הר"ב ש"א נגד דברי רש"י והתוס' שם. מיהו מדברי הרא"ש ז"ל שם משמע דס"ל דמימרא דרחב"א אר"י אדשמעון בן שטח קאי. ומזה הוא שהוכיח שם ראייתו עיי"ש. אבל אין זו כוונת רש"י ותוס' ושאר ראשונים ז"ל כמו שביארנו. ועכ"פ עפ"ז מתבאר דגם הבה"ג ז"ל ס"ל דאפי' בדאורייתא אפי' יצא מוציא את הרבים ידי חובתן. והיינו ע"כ מטעמא דערבות. וזו היא ג"כ דעת שאר הגאונים לדעת הטור שם. כפי מה שביאר הב"ח דברי הטור שם עיי"ש בדבריו. ובודאי עיקר דבריו שם מוכרחין לפמשכ"ל אפי' אם אין כוונת הטור כן. וכמתבאר מדברי ר"י הנשיא ז"ל בספר העתים והר"א אבן הירחי בספר המנהיג שהבאתי לעיל: 
<b>ולענין</b> דברי הבה"ג שהביאו הראשונים ז"ל שכתב דמי שלא אכל אלא שיעור כזית דמדרבנן אינו מוציא למי שאכל שיעור שביעה שחיובו מדאורייתא. אף ע"פ שכן כתוב בדברי הבה"ג ז"ל שלפנינו (פ"ז מהלכות ברכות) עיי"ש. מ"מ בה"ג כת"י רומי ליתא הך פיסקא כלל עיי"ש. וגם בנוסחת הבה"ג שלפנינו כבר צדדו קצת אחרונים ז"ל לומר שאין כוונת הבה"ג ז"ל אלא לבקי שיכול להוציא את עצמו. ולכן אין לאחר להוציאו ידי חובתו אלא אם כן אכל שיעור שביעה. אבל למי שאינו יודע לברך ולהוציא את עצמו שפיר יכול אחר להוציאו אפי' לא אכל אלא כזית. ובודאי הכי משמע מלשון הבה"ג ז"ל שם שכתב וז"ל אבל אינהו אכלי עד שביעה ואיהו אכל כזית לא מפיק כזית שיעורא דאורייתא. אלא מברך מאן דאכל ושבע עכ"ל עיי"ש. משמע מדבריו דמיירי בדאיכא נמי התם בהדייהו מאן דאכל כדי שביעה. ובזה הוא שכתב שראוי שלא יברך להוציאן ידי חובתן אלא מאן דאכל ושבע. אבל בדליכא אחרינא שיודע לברך אלא מי שלא אכל יותר מכזית בלבד. שפיר מצי מפיק להו ידי חובתן. אע"פ שהם אכלו כדי שיעור שביעה. ולפ"ז דברי הבה"ג אלו הם דברים אחדים עם דברי הבה"ג שהביא הטור שם: 
<b>ומעתה</b> הדבר תמוה על הגאונים ז"ל אמאי לא מנו מצוה זו אלא במנין הפרשיות. כיון שנוהגת ביחיד כבצבור ויש למנותה במנין העשין. אמנם בעיקר הך מצוה דערבות יש לי מקום עיון. דכיון שכל ישראל ערבים זה בזה מן התורה. ונכרתו עליה ארבעים ושמונה בריתות. והחובה מוטלת על כל איש מישראל להציל את חבירו בכל מאי דאפשר מכל חטא ופשע. ולהוציא ידי חובתו במצות שבתורה. ואם אינו עושה כן הרי זה כאילו הוא עצמו עובר על העבירה שעבר חבירו. ועל העשה שביטל חבירו. משום שעשתה התורה כל ישראל כאיש אחד לקיום כל הכתוב בתורה. א"כ ראוי לומר דמי שאין ידו משגת לקנות לו תפילין וציצית מזוזה ולולב וסוכה. וכיו"ב מכל המצות שבתורה. חייבין כל שאר ישראל כל מי שסיפק בידו. לקנות לו כל אלה כמו שחייב לקנות לעצמו. דאל"כ כשאין זה מקיים מצות אלה משום חסרון כסף. הרי זה כאילו עברו הם במזיד על מצות אלה. משום שכל ישראל ערבים זה בזה. וראוי לב"ד לכוף על זה כמו שמכין ועונשין כשאומר סוכה איני עושה תפילין איני מניח לולב איני נוטל. ואנן לא אשכחן הכי בשום דוכתא. איברא דלענין כפייה בב"ד יש מקום לכאורה לומר דעיקר חובת ב"ד לכוף על המצות אינו אלא משום ערבות. וא"כ היינו דוקא במצות דגופיה כגון שאומר תפילין איני מניח לולב איני נוטל. שחייבין ב"ד לכופו ולהכותו עד שתצא נפשו. או עד שיניח תפילין ויטול לולב וכל כיו"ב. אבל על החובה שמצד הערבות דהיינו לכוף את האחרים לקנות תפילין וציצית ולולב וסוכה למי שאין ידו משגת. שאין חובה זו אלא משום שכל ישראל ערבים זה בזה. אין חובת הב"ד אלא משום ערבות לערבות. והרי לרשב"י ס"ל בסוטה שם דלא נתחייבו בערבא דערבא. ועל זה לא נכרתו מ"ח בריתות. וא"כ אפשר דקיי"ל בהא כוותיה. אבל זה ליתא. דהרי לרבי ס"ל התם דנכרתו מ"ח בריתות גם על ערבא דערבא עיי"ש. וכיון דקיי"ל הלכה כרבי מחבירו ודאי קיי"ל דגם על הערבות נתחייבו ב"ד לכוף. דמהיכא תיתי לן לומר דהכא לא קיי"ל כרבי. ובלא"ה עכ"פ גם בלא כפיית ב"ד עיקר חיובא ליתן מעות למי שאין ידו משגת לקנות לו תפילין וציצית ומזוזה וכיו"ב משאר המצות שבתורה מצד חובת הערבות. לא אשכחן רמז לזה בשום דוכתא: 
<b>ולענין</b> ארבע כוסות דתנן (ר"פ ערבי פסחים) לא יפחתו לו מארבעה כוסות של יין ואפי' מן התמחוי. היינו רק משום שהחמירו בזה משום פירסומא ניסא בלבד. אבל במצות אחרות אפי' במצות דאורייתא לא אשכחן. וכ"ש במצות דדבריהם כארבעה כוסות. ואע"ג דאמרינן עלה בגמרא (שם קי"ב ע"א) ואפי' מן התמחוי פשיטא. לא נצרכא אלא אפי' לר"ע דאמר עשה שבתך חול ואל תצטרך לבריות. הכא משום פירסומא ניסא מודה עיי"ש. הרי דלא איצטריך לטעמא דפירסומא ניסא אלא אליבא דר"ע. אבל למאן דלית ליה דברי ר"ע. פשיטא בלא"ה שחייבין ליתן לו אפי' מן התמחוי כדי שיקיים מצותו המוטלת עליו מדרבנן. וכ"ש במצות של תורה. אין מזה הכרע כלל. שכבר כתבו התוס' שם במתניתין דהא דתנן אפי' מן התמחוי. על העני גופי' קאי שלא ימנע ממצות ארבעה כוסות. אע"פ שא"א לו אם לא שיקבל מן התמחוי עיי"ש. וכן פי' בחידושי פסחים המיוחסים *) להריטב"א ז"ל בשם רבינו יחיאל מפריש ז"ל. דהאי לא יפחתו לו אעני קאי. וה"ק אם אין לו אלא מזון שתי סעודות ימכרם ויקח מהם ארבע כוסות. אף ע"פ שיצטרך אח"כ ליטול מן התמחוי עכ"ל עיי"ש. וכן מתבאר מדברי רבינו חננאל ז"ל (בפי' לפסחים. שם קי"ב ע"א) שכתב וז"ל ואפי' מן התמחוי. ואסיקנא אפי' לר"ע דאמר עשה שבתך חול ואל תצטרך לבריות. הכא משום ניסא מתיר שיקח אפי' מן התמחוי עכ"ל עיי"ש. הרי דמפרש לה על העני גופי'. וגם מדברי הרשב"ם ז"ל במתני' מבואר שמפרש כן. אע"ג דרישא דלא יפחתו לו מפרש לה אגבאי צדקה עיי"ש. וכן מתבאר להדיא מדברי הירושלמי (ר"פ ע"פ). שעל מאי דתנן ואפי' מן התמחוי. קאמר התם. א"ר חייה בר אדא לפי שאין ערב לאדם לוכל מן הקופה. וכאן אפי' מן התמחוי עיי"ש. הרי דמפרש לה על העני גופי' שמחייב לשתות ארבעה כוסות אלו אף ע"פ שאין שתייה כזו ערבה על האדם אפי' העני. ובהכי ניחא שפיר מאי דלא פרכינן התם פשיטא אלא אסיפא דקתני ואפי' מן התמחוי. ואמאי לא פריך הכי מיד ארישא. דקתני ולא יפחתו לו מארבעה כוסות של יין. אבל עפ"ז ניחא. דברישא ודאי טובא קמ"ל שחייבין ליתן לו כדי לקיים מצותו אם הוא עני ואינו יכול לקיימה משלו. אע"ג דבשאר מצות לא מיחייבי אחריני בהכי מצד ערבות. אבל אסיפא דקאי על העני גופיה שלא בא אלא לאשמעינן שאף ע"פ שמתפרנס מן התמחוי חייב לקיים המצוה. פריך שפיר פשיטא. ואיצטריך לשנויי דלא נצטרכה אלא לר"ע. דהכא משום פירסומי ניסא מודה: 
<b>איברא</b> שראיתי בתוס' ערבי פסחים שבמרדכי שם שכתבו וז"ל ואפי' מן התמחוי. פי' הקונטרס אפי' מתפרנס מן התמחוי דהיינו עני שבעניים וכו'. מ"מ אם לא יתנו לו גבאי צדקה ימכור מלבושיו עבור ארבעה כוסות. ולא נהירא לרבינו יחיאל. דמאי קמ"ל פשיטא. כיון דמחוייב בארבעה כוסות מה לי עשיר מה לי עני. ועוד קשה דמשמע דקאי אגבאי צדקה שיתנו לו מן התמחוי דהא קאי על לא יפחתו לו. לכן נראה לרבינו יחיאל דמיירי שיש לו מזון שתי סעודות. ואמרינן מי שיש לו מזון שתי סעודות לא יטול מן התמחוי. ואס לא בשביל ארבעה כוסות לא היה נזקק ליקח מן התמחוי. ובשביל ארבעה כוסות קאמר שיתנו לו גבאי צדקה אפי' מן התמחוי. וכן משמע מדקאמר בירושלמי רבי חייא בר יודן לפי שאין ערב לו לאדם ליקח מן הקופה של צדקה כאן אפי' מן התמחוי עכ"ל עיי"ש. הרי שמפרש גם סיפא דעל גבאי צדקה קאי. וא"כ לפירושו של רבינו יחיאל ז"ל הקושיא במקומה עומדת. וע"כ מוכח מזה דאין ה"נ דמצד חיוב הערבות חייבין אחרים ליתן לעני שאין ידו משגת להוציא הוצאות על קיום המצות. והיינו ודאי משום דאם לא יתנו לו הו"ל כאילו הם עברו על מצות אלו. משום שכל ישראל ערבים זה בזה. אלא דעיקר דברי רבינו יחיאל ז"ל אלו תמוהים אצלי. דמה שהקשה לפי' הקונטרס פשיטא מאי קמ"ל מה לי עשיר מה לי עני כיון דמחוייב. לא ידענא מאי קושיא. הרי זו היא קושית התלמוד שם דפריך עלה פשיטא. ומשני לא נצרכא אלא אפי' לר"ע. וא"כ אין כאן מקום קושיא כלל. ואדרבה מסוגיא דגמ' שם מוכח כפי' הקונטרס. דלפי' רבינו יחיאל ז"ל לא פריך מידי. דלאו פשיטא היא. וטובא קמ"ל כמו שכתב הוא גופי'. וגם מה שהביא ראיה מהירושלמי שם. הוא תמוה. דהרי אדרבה איפכא משמע מהתם וכמשכ"ל. וגם דברי רבינו יחיאל ז"ל אלו סותרים מן הקצה לקצה למה שהביא בחי' הריטב"א שם בשמו כמשכ"ל. שכפי הנראה זהו עצמו רבינו יחיאל ז"ל דהכא. דשם כתב לפרש גם רישא דמתניתין דקתני לא יפחתו וכו'. בעני עצמו. והכא מביא המרדכי בשמו דמפרש גם סיפא דקתני ואפי' מן התמחוי דאגבאי צדקה קאי. ומיהו לפי הנראה נשתבשו הדברים שם. וצ"ל כמש"כ במרדכי בשמו. ועכ"פ גם כאן הדברים תמוהים כמש"כ וצ"ע בזה. ומ"מ נראה דגם לפי דברי רבינו יחיאל ז"ל אלו. אין הכרח משם לומר שמטעם ערבות איכא חיובא ליתן למי שאין ידו משגת לצורך קיום מצוה. משום שאפשר לומר דלא אשמעינן מתני' אלא שרשאי הגבאי צדקה ליתן לו מן התמחוי. דאע"ג דמיירי בשיש לו מזון שתי סעודות. ותנן מי שיש לו מזון שתי סעודות לא יטול מן התמחוי. וא"כ סד"א שאין הגבאי רשאי ליתן לו. קמ"ל דמשום מצות ארבעה כוסות רשאי. אבל חיובא לעולם אימא לך דליכא. ועלה פריך בגמרא פשיטא דמשום מצוה רשאי. ומשני לא נצרכא אלא לר"ע דאמר עשה שבתך חול וכו'. וא"כ ליכא מצוה. וסד"א דאסור ליתן. קמ"ל דמשום פרסומי ניסא מודה ר"ע דאיכא מצוה. ולהכי רשאי. אבל למאן דלית ליה דר"ע. גם בלא טעמא דפרסומי ניסא איכא מצוה ורשאי. אבל חיובא ליכא. ומיהו מלישנא דמתני' לא משמע הכי. ובפרט לפמש"כ רבינו יחיאל ז"ל גופי' דסיפא ארישא קאי. וא"כ כיון דרישא דקתני ולא יפחתו לו משמע ודאי חיובא. הכי נמי סיפא דאפי' מן התמחוי. אית לן למימר דלחיובא קאמר. ולא לרשות בעלמא. וא"כ מוכח שפיר מהתם דגם בעלמא איכא חיובא משום ערבות ליתן לכל מי שאין ידו משגת לצורך קיום מצות שעליו. אבל לא אשכחן הך חיובא בשום דוכתא. וכבר נתבאר דלפמש"כ כל שאר ראשונים ז"ל שם לא מוכח משם מידי. ואדרבה יש מקום להוכיח מההיא דהתם איפכא: 
<b>וראיתי</b> במנהגי מהרי"ל ז"ל (הלכות לולב) שהביא בשם מהרא"ק ז"ל שכתב וז"ל אדם אחד היה לו לולב והדס אחד מיוחד לעצמו בכל שנה ושנה. פעם אחת שלחו לו אנשי עיר אחרת שלא היה להם לא אתרוג ולא לולב. ובקשו ממנו לשלוח להם את שלו. אמר מוטב שאני יוצא עם אותו של הקהל. והרבים ג"כ יצאו ידי חובתן בשלי עכ"ל עיי"ש. והביאו ג"כ הר"ב מטה משה (סי' תתקל"ט). וממנו הביאו ג"כ במג"א (סי' תרנ"ח ס"ק י"ב) עיי"ש. ומדכתב רק דמוטב שישלחנו להם. מבואר דס"ל דחיובא ודאי ליכא למיעבד הכי. אף ע"פ שאפשר לו לקיים מצותו בשל הקהל. והדבר קשה אמאי לא יתחייב מדינא מצד ערבות לשלחו להם. שאם לא ישלחנו וע"י זה יתבטלו הם מקיום המצוה. הרי זה כאילו הוא גופי' עובר על העשה. ומטעם זה ראוי לומר שיהיו יכולים לכופו ע"י הב"ד לשלחו להם. משום דהו"ל כאומר לולב איני נוטל שמכין אותו עד שתצא נפשו. שהרי מה שהם בטלים מן המצוה הו"ל כאילו הוא גופיה מבטל המצוה. כיון שאפשר שתתקיים ע"י שישלח להם את שלו. וחיובא רמיא עליה משום ערבות. וכיו"ב קשה במאי דתנן (פ"ב דמציעא כ"ט ע"ב) מצא ספרים וכו' לא ילמוד בתחילה ולא יקרא אחר עמו עיי"ש. ומשמע ודאי דאפי' אין לו ספר אחר לקרות בו לא הוא ולא האחר שעמו. וקשה אמאי לא ילמדו בו אפי' בע"כ של הבעלים משום תובת הערבות. שכיון שהלה חייב בתלמוד תורה מדאורייתא. חייבים הבעלים ליתן לו הספרים כדי לקיים מצות עשה דולמדתם. דאם לא כן הרי זה כאילו הם עצמם מבטלים עשה דתלמוד תורה. שכל ישראל ערבים זה בזה מדאורייתא. איברא שראיתי באור זרוע (פסקי ב"מ סי' פ"ב) שכתב וז"ל וה"מ בבור אבל בחבר מותר לקרות בו ומותר לכתוב ממנו שלא ברשות ואפי' לכתחילה. והוא שאין לו כיו"ב. כך מצאתי בספר המקצועות עכ"ל עיי"ש. ומובא בהגהת אשרי (פ"ב דמציעא סי' י"ט) עיי"ש. ולפ"ז ניחא שפיר. אבל הרי"ף והרמב"ם והרא"ש והטור לא חילקו בזה כלל עיי"ש. וכן בשאר ראשונים ז"ל וא"כ ודאי קשה. וקצת היה אפשר לומר לזה דכיון דנכסי דאינש אינון ערבין בו. ותורת ערב ממש איכא עלייהו. כמבואר פרק בתרא דבב"ב (קע"ד ע"א) ובפ"ח דבכורות (מ"ח ע"א) עיי"ש. א"כ כשנוטל ממונו של אדם בע"כ הו"ל כגובה מן הערב. וכיון דהכא איהו גופי' לא מיחייב אלא מתורת ערבות. הו"ל ממונו ערבא דערבא. ולר"ש בן יהודה משום ר"ש אין ערבא דערבא בכלל ארבעים ושמונה בריתות. ואע"ג דרבי פליג עלי' וקיי"ל הלכה כרבי מחבירו. אפשר לומר דהיינו דוקא היכא דפליגי אליבא דנפשייהו. אבל היכא דפליגי אליבא דאחרינא לא אמרו הך כללא דהלכה כרבי מחבירו. ואפשר דקיי"ל בזה כר"ש בן יהודה. כיון דאליבא דר"ש הוא דפליגי. אלא דאין זה ברור אצלי. וגם אפי' את"ל דאין זה בכלל הלכה כרבי מחבירו. מ"מ מנ"ל הכרעה בזה לומר דהלכה כר"ש בן יהודה. רותר ראוי לומר דהלכה כרבי דהו"ל מרי' דגמרא טפי מר"ש בן יהודה. וכן בפסיקתא זוטרתא (פ' תבא) מבואר דס"ל דכרבי נקטינן. אלא שיש מקום לומר דלפי מאי דקאמר רבי לדברי ר"ש בן יהודה איש כפר עכו שאמר משום ר"ש אין לך כל מצוה ומצוה וכו'. משמע דלא על ר"ש ב"י איש כפר עכו אתי רבי לאיפלוגי. דודאי מודה הוא דהכי אמר ר"ש. אלא על ר"ש גופי' הוא דפליג. וביותר משמע כן מלישנא דרבי בירושלמי (פ"ז דסוטה ה"ד) שאמרו שם רבי אומר אם כדברי ר"ש בן יהודה איש כפר אמום שאמר משום ר"ש אין כל דבר ודבר מן התורה וכו' עיי"ש. וכן משמע מפירש"י ז"ל (שם ד"ה אמר ר"מ) דרבי אדר"ש גופי' אתי לאיפלוגי עיי"ש היטב. וא"כ כיון דרבי תלמידי' דר"ש הוא כמבואר במנחות (ע"ג ע"א) ובשאר דוכתי. אין הלכה כתלמיד במקום הרב. ולא אמרו אלא הלכה כרבי מחבירו ולא מרבו. אלא דמדברי התוס' שם (ד"ה אמר ר"מ) מבואר דס"ל דרבי לא אתי לפלוגי אלא עלי' דר"ש בן יהודה איש כפר עכו. ורבי נמי אליבא דר"ש הוא דקאמר עיי"ש. וכן משמע מלשון התוספתא (סוף פ"ח דסוטה) עיי"ש. ועפ"ז אתי שפיר מה שהקשה בתוס' הרא"ש ז"ל בסוטה שם. (הובא בס' יגל יעקב להר"י פייתוסי ז"ל בסוטה שם). מאי נפק"מ בערבא דערבא. דהא אפילו למ"ד ערבא לחוד. נמי מודה עכ"פ שכל אחד ערב לכל ישראל. ונדחק שם בזה טובא עיי"ש. אבל לפמש"כ הא איכא נפק"מ טובא בזה כמו שנתבאר. ולפי הנראה ס"ל להרא"ש ז"ל דמצד ערבות לא מיחייבינן ליתן למי שאין ידו משגת לצורך קיום המצות. ולכן שפיר הקשה ואיצטריך לידחק בזה שם. ובודאי דהכי משמע מדלא אשכחן בזה חיובא בשום דוכתא וכמשכ"ל. אבל ודאי הדבר קשה לכאורה טובא טעמא מאי: 
<b>ומיהו</b> לזה אפשר לומר דלא שייכא בזה תורת ערבות כלל. משום דפשיטא שאין הערב מתחייב אלא כל זמן שהנתבע גופי' איכא עלי' חיובא. אבל בענין דאיהו גופי' לא מיחייב מדינא. פשיטא שאין הערב מתחייב יותר מנתבע גופי' שהערב נשתעבד בערבות בשבילו. דמי איכא מידי דלדידי' לא מצי תבע ולערב מצי תבע. וכדאמרינן בבכורות שם עיי"ש. וא"כ כיון דכל היכא דאיהו גופי' אין ידו משגת להוציא הוצאות לצורך קיום מצוה שעליו. הרי מדינא לאו בר חיובא הוא כלל. דאנוס רחמנא פטרי'. ואמרינן בירושלמי (פ"ק דדמאי ה"א ופ"ק דקידושין ה"ז) כבד את ה' מהונך ממה את מכבדו ממה שחננך. מפריש לקט שכחה ופאה. מפריש תרומה ומעשר ראשון ומעשר שני ומעשר עני וחלה. ועושה סוכה ולולב ושופר ותפילין וציצית וכו'. אם יש לך אתה חייב בכולן. ואם אין לך אין אתה חייב באחת מהן וכו' עיי"ש. וכיון דאם אין לו פטור הוא מדינא. ומעיקרא לא רמיא חיובא עלי' אלא כשיש לו. ממילא לא חיילא שום חיובא גם על הערב. ואין זה ענין למש"כ הראשונים ז"ל שהבאתי לעיל דמתורת ערבות חייב כל אחד מישראל להוציא את חבירו ידי חובתו במצות שנתחייב בהן. אע"ג דאיהו גופי' לא מצי לאפוקי נפשי' ידי חובתו. וא"כ אית לן למימר דאנוס הוא ופטור מדינא. וממילא לית בה תורת ערבות. דזה ליתא. דשאני התם דהו"ל ללמוד ולא למד. ולא חשיב אנום בכך. וכדאמרינן (ר"פ כיצד מברכין) כל הנהנה מן העוה"ז בלא ברכה מעל. מאי תקנתי' ילך אצל חכם מעיקרא וילמדנו ברכות כדי שלא יבא לידי מעילה עיי"ש. והילכך ודאי הו"ל בכלל תורת ערבות להתחייב להוציאו ידי חובתו. משא"כ כשאינו יכול לקיים מצותו משום שהוא עני ואין ידו משגת. ודאי אנוס גמור הוא. וכיון דאיהו גופי' לא מיחייב. אחריני נמי לא מיחייבי עלי' מתורת ערבות. ובלא"ה אינם ענין זה לזה. דהתם כיון דמה שהוצרך לאחרים שיוציאוהו ידי חובתו. היינו משום שלא למד. אין זה מוציא את האחרים מחיובא דערבות. שהרי קבלו עליהם ערבות ללמוד וללמד לשמור ולעשות. כדאיתא בסוטה שם דזהו בכלל ארבעים ושמונה בריתות. וא"כ על זה גופא חיילא חיובא דערבות. משום שלא למדוהו. ואין זה מוציאן מידי חיובן. משא"כ אם עניותו הוא שגרם לו שאינו יכול לקיים מצותו. דזה אינו בכלל חיובא דערבות: 
<b>אלא</b> דאכתי גם באיסורין שבתורה הדבר קשה לכאורה טובא. דהרי ודאי אית לן למימר דאיכא חיובא מדאורייתא מתורת ערבות. כל היכא דאפשר למנוע את חבירו ולהרחיקו מכל דבר פשע וחטאה. ואם לא עשה כן הרי זה כאילו הוא גופי' קא עביד עבירה זו שהיה כח בידו למנעו מלעשותה. וא"כ קשה טובא למאי דתניא (פ"ב דפסחים כ"ב ע"ב) רבי נתן אומר מנין שלא יושיט אדם כוס יין לנזיר ואבר מה"ח לבן נח. ת"ל ולפני עור לא תתן מכשול עיי"ש. והשתא תיפוק ליה דאפילו היכא דשקיל איהו גופי' כוס יין לשתות חיובי מיחייב כל בר ישראל למנעו מלשתותו מתורת ערבות. שאם לא ימנענו מעבירה זו הו"ל כאילו הוא גופי' קעבר עבירה זו. והיכי תיסק אדעתין לומר שיהא רשאי להושיט לו כוס זה בידים דאיצטריך לזה קרא דלפני עור לא תתן מכשול לאשמעינן דאסור. ובהדיא אמרינן בפרק זה בורר (כ"ז ע"ב) מאי דכתיב וכשלו איש באחיו היינו בעון אחיו מלמד שכל ישראל ערבים זה בזה. ומוקמינן לה בשיש בידם למחות עיי"ש. והכי נמי אמרינן ר"פ שבועת הדיינין (ל"ט ע"א) עיי"ש. ואם רק בשהיה בידו למחות ולא מחה אמרה תורה וכשלו איש באחיו. היכי תיסק אדעתין לומר שיושיט לו דבר איסור בידים. ולמה לי להכי קרא דלפני עור לא תתן מכשול. ומיהו לזה היה אפשר לומר דנפק"מ לענין מלקות לדעת הסוברין שלוקין על לאו דלפני עור. כמשכ"ל במנין הלאוין (ל"ת נ"ה) עיי"ש. אלא דמלישנא דברייתא דקתני מנין שלא יושיט אדם כוס יין לנזיר וכו'. משמע דאי לאו קרא דלפני עור לא תתן מכשול גם איסורא בעלמא לא שמענו. מיהו אכתי היה אפשר לומר דמשום אבר מה"ח לבן נח הוא דנקט הך לישנא. דבני נח ליתנייהו בכלל ערבות. ובדידהו ודאי לא שמענו אפילו איסורא בעלמא אלא מהך קרא דלפני עור לא תתן מכשול. אבל לכוס יין לנזיר ודאי ליכא נפק"מ בהך קרא אלא לענין מלקות בלבד. דאיסורא ועונש בדיני שמים בלא"ה שמעינן בישראל מתורת ערבות שכל ישראל ערבים זה בזה. אלא דלדעת הסוברין דליכא מלקות בלאו דלפני עור אכתי הקושיא במקומה עומדת. אלא דאפשר לומר ע"פ דעת הרא"ש (פ"ג דברכות סי' י"ג) דנשים אינן בכלל ערבות. וכן כתב רבי' יונה ז"ל שם בשם הר"י ז"ל עיי"ש. וגם בגרים כתבו בפירש"י ובתוס' (פ"ב דנדה י"ג ע"ב) וביבמות (מ"ז ע"ב) דאינם בכלל תורת ערבות עיי"ש. וא"כ איכא נפק"מ בקרא דלפני עור לענין נשים וגרים ועבדים. שגם הם גרים. שאינם בכלל תורת ערבות. וא"כ ליכא בהו איסורא אלא משום קרא דלפני עור לא תתן מכשול לחוד. ובהכי אתי שפיר נמי מאי דקשה טובא לכאורה בסוגיא דפ"ק דע"ז דמוקי ברייתא דקתני מנין שלא יושיט אדם וכו'. דוקא בדקאי בתרי עברי דנהרא. אבל בחדא עברא דנהרא שרי. וקאמר עלה דיקא נמי דקתני לא יושיט ולא קתני לא יתן עיי"ש. והדבר קשה טובא דאפילו בחד עברא דנהרא נהי דמשום לאו דלפני עור ליכא. מ"מ תיפוק ליה דאסור מדאורייתא מתורת ערבות. ואע"ג דלזה היה אפשר לומר דלא מחלקינן התם בהכי אלא לענין בני נח. דעיקר סוגיא דהתם מיירי בהו עיי"ש. אבל בישראל הכי נמי שאין חילוק בזה לענין איסורא. ואע"ג דדייק הכי מדקתני בברייתא לישנא דלא יושיט ולא קתני לא יתן. ובהך ברייתא קתני נמי לא יושיט כוס יין לנזיר. מ"מ איכא למימר דלא נקט לישנא דלא יושיט אלא משום אבר מה"ח לבן נח וכמשכ"ל. אבל בכוס יין לנזיר אין הכי נמי דאפילו בחד עברא דנהרא איכא איסורא מיהת משום תורת ערבות. אלא דלפ"ז הדבר תמוה במש"כ הרי"ף והרא"ש ז"ל שם ההיא ברייתא כמו שהיא ומה שחילקו בה בסוגיא דגמרא שם בין היכא דקיימי בתרי עברי דנהרא לחד עברא דנהרא. ומשמע מדבריהם שאין חילוק בזה בין מושיט לישראל למושיט לנכרי עיי"ש. וגם ראיתי להר"ן ז"ל שכתב על דברי הרי"ף ז"ל שם. וז"ל דיקא נמי דקתני לא יושיט וכו' ומיהו משמע דהני מילי לענין איסורא דאורייתא אבל מ"מ מדרבנן מיהא אסור שהרי מחוייב היא להפרישו מאיסור. והיאך יסייע ידי עוברי עבירה עכ"ל וכן כתב הר"ן ריש פ"ק דשבת עיי"ש. ומשמע מלשונו דבישראל מיירי. מדכתב שמחוייב הוא להפרישו מאיסור. ובודאי דלא מיחייב בהכי אלא לגבי ישראל דוקא. אבל לגבי נכרי ליכא שום חיובא להפרישו מאיסור. וא"כ הדבר תמוה דבישראל ודאי מדאורייתא נמי איכא איסורא מיהת משום ערבות. וכן כתבו התוס' והרשב"א והריטב"א והרא"ש ז"ל רפ"ק דשבת ובהגהות מרדכי שם כדברי הר"ן ז"ל עיי"ש. וביותר תמוה דמדברי הרי"ף ז"ל שם משמע דאפילו איסורא דרבנן ליכא בחד עברא דנהרא אפילו בישראל. וכן מבואר בהדיא במרדכי (רפ"ק דע"ז שם) בשם סמ"ג. וכן הוא בסמ"ג (לאוין קס"ח) עיי"ש. וכן הוא עוד בכמה פוסקים. ועי' בטוש"ע (יו"ד סי' קנ"א) ובש"ך (שם ס"ק ו') ולפמש"כ דבריו תמוהים עיי"ש היטב ואין להאריך כאן בזה. אבל לפמש"כ איכא למימר דס"ל להראשונים ז"ל דודאי במקום דשייכא תורת ערבות אין מקום לחלק בישראל בין קיימי בתרי עברי דנהרא לחד עברא דנהרא. אלא דנקט בברייתא הך דינא גם בישראל. משום דאיכא נפק"מ לענין היכא דליכא תורת ערבות. כגון בנשים וגרים ועבדים שאינם בכלל ערבות. אלא דמ"מ דברי הראשונים ז"ל בענין זה סתומים ביותר ודבריהם ז"ל צ"ע טובא אצלי: 
<b>ואמנם</b> ראיתי להריטב"א ז"ל (פ"ק דע"ז שם) שכבר נתעורר בעיקר קושיא זו. וכתב שם וז"ל מיהו הני מילי לענין לפני עור לא תתן מכשול. דכל דתבע ליה סתמא דומיא דמתניתין והא דנזיר ואבר מה"ח שאנו חוששין לתקלה. כל היכא דמצי עביד איסור שלא על ידינו. ליתא משום לפני עור. ואע"פ שאפשר שהוא מרבה באיסור על ידינו לא חיישינן. אבל מ"מ אי תבע ליה בפירוש לאיסורא. נהי דמשום לפני עור ליכא אכתי איכא איסורא במילתא משום מסייע ידי עוברי עבירה. כל שאנו גורמין לו לעשות איסור וכו'. ולא עוד אלא שאנו חייבים למחות בידו דכל ישראל ערבין זה לזה. וכ"ש שאסור לגרום להם לעשות שום איסור וכו' עכ"ל עיי"ש. הרי שכבר עמד הריטב"א ז"ל על מבוכה זו דבכל ענין איכא התם איסורא דאורייתא מתורת ערבות. ולזה כתב דהתם מיירי דוקא בשתבע שיתן לו את הכוס סתמא. ולא אמר בפירוש שרוצה לשתותו. ובזה לא שייכא תורת ערבות. ולזה שפיר מחלקינן התם בין קיימי בתרי עברי דנהרא. דאסור משום אזהרת לפני עור. לחד עברא דנהרא דשרי משום דאין זה בכלל אזהרה זו. אבל היכא דגלי דעתי' בפירוש שרוצה לשתותו. בכל ענין אסור ליתן לו מדאורייתא עכ"פ מתורת ערבות. שאפילו למחות בידו כשנוטלו הוא גופי' לשתותו אנו חייבין משום שכל ישראל ערבין זה בזה. וכ"ש דליכא שום צד היתר לגרום לו לעשות שום איסור. וכן פירש"י ז"ל והתוס' ובתוס' רבינו אלחנן ז"ל ובמרדכי וברא"ש (פ"ק דע"ז שם) דמיירי התם בשתבעו ליתן לו סתמא. ולא אמר שלשתותו הוא רוצה וכן כתב באו"ז (בע"ז פ"ק). אבל בפירש"י שעל הרי"ף שם מבואר דס"ל דמיירי בשאמר בפירוש שרוצה לשתותו עיי"ש. וכן מתבאר מדברי הרמב"ם ז"ל (פי"ב מהלכות רוצח הי"ד) ובסה"מ (לאוין רצ"ט) ובסמ"ג (לאוין קס"ח) עיי"ש היטב. ולדעתו הקושיא במקומה עומדת. ולכאורה לשיטת הריטב"א ז"ל צ"ע מההיא דרפ"ק דמציעא (ה' ע"ב) דאמרינן כיון דסתם רועה פסול משום דמחזקינן ליה בגזלן. אנן חיותא לרועה היכי מסרינן. והא כתיב לפני עור לא תתן מכשול עיי"ש. והשתא לדברי הריטב"א ז"ל. כיון דרועה חזקתו גזלן לרעות בשדות של אחרים בלא רשות בעליהם. הו"ל כמפורש בהדיא לאיסורא. וא"כ למה איצטריך למיפרך משום איסור דלפני עור. ותיפוק ליה מתורת ערבות דבכל ענין אסור. אפי' בענין שאינו בכלל אזהרת לפני עור. והרי מסתמא ודאי לא הקפידו למימסר חיותא דוקא לרועה אשה או גר או עבד שאינם בתורת ערבות. מיהו נראה דלק"מ דהרי בלא"ה קשה דהא מסתמא יש ביד הרועה בלא"ה כמה בהמות אחרות. וא"כ הא אין זה בכלל אזהרת לאו דלפני עור. דלא מיירי אלא בדקאי בתרי עברי דנהרא וכיו"ב. וא"כ מאי פריך. אלא שכבר הרגיש בזה הריטב"א ז"ל גופיה (הובא בש"מ בסוגיא דפ"ק דמציעא שם). ותירץ דהך קרא דלפני עור לא נקטי' התם בקושייתו אלא לרווחא דמילתא. דודאי גם בלא"ה אסור עיי"ש בדבריו. וכבר רמז לזה הריטב"א ז"ל גם במקומו (רפ"ק דע"ז שם) עיי"ש וא"כ לק"מ: 
<b>אלא</b> דלפ"ז עכ"פ הדבר תמוה ביותר על הגאונים ז"ל שאע"פ שמנו מצוה זו דארבעים ושמונה בריתות. מ"מ לא מנאוה אלא במנין הפרשיות. ואמאי והא לפי מה שנתבאר נוהגת מצוה זו ביחיד כבצבור. לענין שלא ליתן בידים דבר איסור לעוברי עבירה. כשהם מגלים דעתם בפירוש דלמיעבד איסורא קא מכווני. ובדלא קיימי בתרי עברי דנהרא דמשום אזהרת לפני עור לא תתן מכשול ליכא. אבל תורת ערבות איכא. דהרי ודאי סברת הריטב"א ז"ל ברורה ומוכרחת מצד עצמה. דכיון דמשום ערבות אנו חייבין אפי' למחות בידם ולמנוע אותם מן העבירה. כ"ש שבכלל זה שלא ליתן להם דבר האסור בידים. כשידענו שנוטלים אותו על דעת לעבור על האיסור. וזהו דבר המוטל על הכל בין צבור ובין היחיד. ונראה ראי' מבוארת לדעת הריטב"א ז"ל מדתניא בתוספתא (סופ"ב דדמאי) היה נדור מן הככר. אמר לו תן לי ואוכלנו. אבטיח שניקר. אמר לו תן לי ואוכלנו וכו'. לא יתן שאין מאכילין לאדם דבר האסור לו. כיוצא בו לא יושיט אדם כוס יין לנזיר ואבר מן החי לבן נח שאין מאכילין את האדם דבר האסור לו עיי"ש. ומדקתני טעמא שאין מאכילין את האדם דבר האסור לו. ולא מייתי לה מקרא דלפני עור לא תתן מכשול דהו"ל אזהרת לאו דאורייתא. עכצ"ל דמיירי אפי' בדלא קיימי בתרי עברי דנהרא. שאינו בכלל אזהרת לפני עור לא תתן מכשול. ואף ע"ג דבהך ברייתא נמי נקט לישנא דלא יושיט. דדייקינן מיניה בסוגיא דפ"ק דע"ז שם דהיינו בדקאי בתרי עברי דנהרא. מ"מ איכא למימר דבההיא ברייתא דתוספתא הך לישנא לאו דוקא הוא. דבלא"ה עכצ"ל כן לפי דעת הראשונים ז"ל שהבאתי לעיל דגם בדקיימי בחד עברא דנהרא נמי איכא עכ"פ איסורא דרבנן משום שאין מאכילין את האדם דבר האסור לו. והשתא לפ"ז הרי בההיא ברייתא דתוספתא לא קתני אלא טעמא דאין מאכילין את האדם דבר האסור לו. והך טעמא איתי' אפי' בדלא קיימי בתרי עברי דנהרא. ואפי' הכי נקט בה לישנא דלא יושיט. וע"כ מוכרח לדעתם לומר דהתם הך לישנא לאו דוקא הוא. ואע"ג דבסוגיא דפ"ק דע"ז שם קאמר דיקא נמי דקתני לא יושיט ולא קתני לא יתן. ומדייק מזה דלא מיירי אלא דוקא בדקיימי בתרי עברי דנהרא. מ"מ אין מזה הכרח לומר דראי' מוכרחת ומוחלטת היא. וכמו שיתבאר לפנינו. ושפיר אפשר לומר דבההיא ברייתא דתוספתא שם לא מיירי בדקיימי בתרי עברי דנהרא. כדמוכח ע"כ מדלא קתני טפי טעמא מאזהרת לאו דלפני עור לא תתן מכשול. אלא דאכתי גם לפ"ז קשה אמאי שבק התם הך תנא עיקר דינא דאזהרת לאו דלפני עור בקיימי בתרי עברי דנהרא. ולא נקט אלא איסורא דמדבריהם בדלא קיימי בתרי עברי דנהרא. אלא ודאי ע"כ מוכרח מזה כמש"כ הריטב"א ז"ל. דהיכא דתבע לי' הנזיר בפירוש שיתן לו כוס יין לשתותו אפי' בדלא קיימי בתרי עברי דנהרא מוזהר עלה מדאורייתא שלא ליתנו לו משום תורת ערבות. דהו"ל כאילו הוא עצמו עובר באיסור זה. וההיא ברייתא בהכי הוא דמיירי כדקתני בהדיא ברישא שאמר לו תנהו לי ואוכלנו ובסיפא נמי דומיא דהכי הוא דמיירי. מדקתני כיוצא בו וכו'. דמבואר בהדיא דדומיא דרישא מיירי. ובזה ודאי איכא איסור גמור דאורייתא. וחמיר טובא כאילו הנותן גופיה קעבר באיסור שעובר המקבל על ידו. וא"כ הדבר תמוה להגאונים ז"ל אמאי לא מנו מצוה זו במנין שאר העשין השוין בכל בין ביחיד ובין בצבור. ולא מנאוה אלא במנין הפרשיות. כאילו לא היתה מוטלת אלא על הצבור: 
<b>מיהו</b> לזה היה אפשר קצת לומר ע"פ מה שכבר העירו קצת אחרונים ז"ל על הרמב"ם ז"ל (סוף פי"ב מהלכות רוצח) שהביא איסור אזהרת לפני עור. ולא חילק כלל בין קיימי בתרי עברי דנהרא או לא. והוא תמוה דהא חילוק זה מבואר להדיא בסוגיא דרפ"ק דע"ז. ואמאי השמיטו ולא הביאו להלכה. ולא תירצו בזה כלום. ולדידי תמיהא זו תסוב לא על הרמב"ם ז"ל בלבד. שכבר קדמו בזה הבה"ג ז"ל (הלכות אבר מה"ח) שהביא להלכה ברייתא דרבי נתן דאמר מנין שלא יושיט וכו' עיי"ש. והשמיט מאי דמחלקינן בה בסוגיא דפ"ק דע"ז שם בין היכא דקיימי בתרי עברי דנהרא אי לא. אלא סתם וכתב הברייתא כמו שהיא. ולפי הנראה ס"ל דלא קיי"ל הכי להלכה. אלא כדס"ד התם בההיא סוגיא מעיקרא דבכל ענין איכא אזהרת לפני עור לא תתן מכשול עיי"ש. והיינו משום דס"ל דהכי ס"ל לסתמא דתלמודא פ"ק דמציעא שם. דקאמר בפשיטות אנן חיותא לרועה היכי מסרינן. והא כתיב לפני עור לא תתן מכשול. ואם איתא דלא הוי בכלל לפני עור לא תתן מכשול אלא היכא דקיימי בתרי עברי דנהרא. מאי פריך. והא רועה לא קאי בתרי עברי דנהרא. וכמו שהקשה הריטב"א ז"ל שהבאתי לעיל ותירוצו דחוק כמבואר. ומשום זה דחו סוגיא דפ"ק דע"ז שם מהלכה. ואע"ג דאמרינן התם דיקא נמי דקתני לא יושיט וכו'. וח"כ מגופא דברייתא מוכח הכי. מ"מ אין מזה הכרע. דכבר אשכחן כיו"ב (סו"פ אלו טרפות ס"ז ע"ב) דאע"ג דקאמר התם דיקא נמי. מ"מ ס"ל להבה"ג והשאילתות דלית הילכתא הכי. וכמש"כ בתוס' שם (ד"ה דיקא נמי) עיי"ש וכ"כ ברא"ש (שם סי' ס"ח) ובשאר ראשונים שם. וזו היא ג"כ דעת הרמב"ם ז"ל (פ"ב מהלכות מ"א הי"ד). וכמש"כ הה"מ שם עיי"ש. וכן כתבו התוס' (פ"ק דזבחים י"ג ע"א) ד"ה דיקא וכו' דאע"ג דקאמר דיקא נמי. מ"מ במסקנא לא קיימא הכי ולא חיישינן לההוא דיוקא עיי"ש. והביאו שם גם מסוגיא דפ"ק דקידושין (כ"ח ע"ב) דגם שם אף ע"ג דקאמרינן דיקא נמי. מ"מ במסקנא לא קאי הכי עיי"ש. וא"כ שפיר אפשר לומר דהבה"ג והרמב"ם ז"ל לשיטתייהו אזלי דס"ל דמדקאמרינן דיקא נמי אין הכרע לומר דהכי הילכתא. ולכן דחו סוגיא דפ"ק דע"ז מקמי סוגיא דפ"ק דמציעא שם. ועי' ג"כ בסוגיא דנדרים (ס"ב ע"ב) ובקידושין (נ"ו ע"ב) בתוס' ד"ה אבל עייש"ה. ומעתה עפ"ז אפשר לומר דזו היא ג"כ דעת הגאונים ז"ל. ולהכי לא מנו פרשת ארבעים ושמונה בריתות. דהיינו מצות ערבות. אלא במנין הפרשיות. משום דלענין שלא להכשיל אחרים בדבר עבירה בידים. כבר שמענו מן ל"ת דלפני עור לא תתן מכשול. לא שנא קיימי בתרי עברי דנהרא או לא. ובפרט הבה"ג ז"ל דמבואר ע"כ בלא"ה דס"ל הכי וכמו שביארנו. וליכא נפק"מ בחיובא דערבות אלא לענין דמשום זה נתחייבנו למחות בעוברי עבירה ולהפרישן בע"כ מן העבירה שעושין מעצמן. ודבר זה אינו מסור אלא לצבור ולב"ד שיש כח בידם לכך. וע"כ אין מצוה זו מוטלת אלא עליהם. ולהכי לא מנאוה אלא במנין הפרשיות שהם חוקים ומשפטים המסורים לצבור וב"ד. אלא דהא תינח לענין איסורין. אבל אכתי קשה טובא מאי דאקשינן לעיל דאכתי איכא נפק"מ בחיובא דערבות אפי' ביחידים. לענין להתחייב להוציא את חבירו ידי חובתו בכל המצות שבתורה שאפשר לצאת בהן ידי חובתו ע"י אחר. וא"כ הקושיא במקומה עומדת אמאי לא מנאוה במנין שאר העשין השוין בכל: 
<b>אמנם</b> נראה דמלבד דעכ"פ עיקר תורת הערבות לא שייכא אלא בצבור וראשי העם. שבידם הכח להעמיד הדת על תלה בכל המצות שבתורה. להכריח את העם בע"כ על קיום כל המצות. ולהפרישם מן האיסורין שבתורה. וכדברי הרב המאירי ז"ל שהבאתי לעיל. בלא"ה נראה דאפי' לענין חיובא מתורת הערבות להוציא אחרים ידי חובתן במצות עשה שבתורה. אע"ג דדבר זה איתי' נמי בכל יחיד ויחיד. מ"מ ודאי החיוב מצד עצמו להוציא את חבירו ידי חובתו אינו בכלל תורת הערבות. דלא שייכא ערבות אלא שכל אחד מישראל כמו שהוא עצמו נתחייב ללמוד וללמד לשמור ולעשות כל המצות האמורות בתורה. כן נתחייב ג"כ על חבירו. שהחובה עליו מוטלת לעשות כל מה שאפשר שגם חבירו יעשה כן ללמוד וללמד לשמור ולעשות את כל האמור בתורה כמוהו. וא"כ אם חבירו יכול להוציא את עצמו ידי חובתו אלא שאינו רוצה לקיים המצוה שעליו. מוטלת החובה על אחרים מתורת הערבות להכריחו על כך בע"כ. ואם הוא בור שאי אפשר לו להוציא את עצמו ידי חובתו. אם הוא רוצה לצאת ידי חובת המצוה שעליו. החובה על אחרים להוציאו ידי חובתו אם ע"י עצמם או להשתדל שיוציאוהו אחרים כדי שתתקיים המצוה גם ע"י בור זה. דאם לא יעשו כן הרי זה כאילו הם עברו בעצמם על המצוה. משום חובת הערבות שעליהם. ואם אין בור זה רוצה לצאת ידי חובת המצוה שעליו. חייבין להכריחו ע"כ. כדין האומר תפילין איני מניח לולב איני נוטל וכיו"ב. ונמצא שאין חובת הערבות אלא להשתדל בכל מה שאפשר שגם אחרים יקיימו כל המצות האמורות בתורה. שאם אחרים בטלים מן המצות. הרי זה כאילו אנחנו מבטלים. וזאת תורת הערבות. אבל שנוציאם אנחנו בעצמנו ידי חובתם. ליכא שום מצוה מצד ערבות כמבואר. והשתא א"כ ממילא מתבאר דאין חובה זו מוטלת אלא על הצבור והעומדים בראש העם. שבידם הכח להכריח על קיום התורה והמצוה. אבל היחיד אי אפשר להטיל עליו חובה זו. שאע"פ שיכול להוציא את אחרים ידי חובתן. מ"מ בדעתן וברצונם הדבר תלוי אם ירצו לצאת ידי חובתן על ידו. אבל אם לא ירצו הם מדעתן. אין סיפק בידו לעשות מאומה. וא"כ מבואר שאין חובה זו מוטלת אלא על הצבור וראשי העם. ויפה עשו הגאונים ז"ל שלא מנאוה אלא במנין הפרשיות שהן חוקים ומשפטים המסורים לצבור: 
<b>ועכ"פ</b> מתבאר דבעיקר הדבר מיהת ודאי דעת רבינו הגאון והבה"ג ז"ל וכל סייעתו שמנו מצוה זו דארבעים ושמונה בריתות במנין המצות. נכונה מאוד ומוכרחת משום שהיא מצוה המבוארת בתורה עיקר מצותה לדורות וגם עונש שלה. דכתיב ושמרתם את דברי הברית הזאת ועשיתם אותם. ובעונש שלה כתיב וכשלו איש באחיו. ואמרו בספרא (פ' בחקותי פ"ז) וכשלו איש באחיו אינו אומר איש באחיו אלא איש בעון אחיו. מלמד שכל ישראל ערבים זה בזה עיי"ש. כלומר שגם האחרים שהיה בידם למחות ולא מיחו נענשין בדיני שמים באותו עונש הראוי להחוטא עצמו. וכדאמרינן בפרק זה בורר (כ"ז ע"ב) ובפרק שבועת הדיינין (ל"ט ע"א) עיי"ש. וממילא מתבאר ע"פ זה טעמו של רבינו הגאון ז"ל באזהרותיו שע"פ עשה"ד שלא מנה שם מצוה זו. ונטה בזה מדעת הבה"ג ז"ל שמנאה כמשכ"ל. והיינו משום דהוה ס"ל מעיקרא כדעת הרמב"ם ז"ל וסייעתו שהיא מצוה שאינה נוהגת לדורות. אבל כאן חזר בו מסברא זו מטעם שביארנו. וראה שנכונה דעת הבה"ג והסכים לדעתו למנותה. ואין צורך לידחק בדעת הבה"ג ז"ל כמו שנדחק הרמב"ן ז"ל ע"פ סברא מחודשת שאינה עולה יפה בשיטת הבה"ג ז"ל והרמב"ן ז"ל גופיה לא סבירא ליה כמשכ"ל. אלא היא מצוה נוהגת לדורות ממש ככל שאר המצות שעשייתן נוהגת בכל הדורות. ואדרבה על הרמב"ם ז"ל וסייעתו שנמשכו אחריו יש לתמוה טובא על מה שלא מנאוה והחליטו שאינה נוהגת לדורות: 
<b>ואמנם</b> לכאורה מקום אתי לצדד בזה בזכות הרמב"ם ז"ל וסייעתו. ולומר שטעמם שלא מנאוה לפרשת ארבעים ושמונה בריתות אלו מצד חובת הערבות שנכללה בה. משום דכיון דהתם בברייתא דפרק אלו נאמרין משמע דבעיקר תורת הערבות איפליגו בה תנאי. מדקתני ואין לך כל דבר מצוה ומצוה שכתובה בתורה שלא נכרתו עליה ארבעים ושמונה בריתות. רשב"י איש כפר עכו אמר משום ר"ש אין לך מצוה ומצוה שכתובה בתורה שלא נכרתו עליה ארבעים ושמונה בריתות של שש מאות אלף וכו'. ופירש"י שם וז"ל ר"ש בן יהודה אומר ארבעים ושמונה בריתות לכל אחד ואחד של שש מאות אלף וכו'. שכל אחד נעשה ערב על כל אחיו וכו' עכ"ל עיי"ש. משמע מזה דר"ש בן יהודה איש כפר עכו משום ר"ש הוא ניהו מרא דהך שמעתא דתורת הערבות. אבל לת"ק לא ס"ל כלל שהוטל עליהם תורת ערבות על פשעים ועונות של אחרים. ולא ס"ל דכל ישראל ערבים זה בזה. וממילא ע"כ לית ליה ג"כ מה שדרשו בספרא מדכתיב וכשלו איש באחיו בעון אחיו. דאין עונש בלא אזהרה עכ"פ מיהת אזהרת עשה. דהא לדידי' לא אשכחן בשום דוכתא שנצטוו על הערבות. ומעתה עפ"ז אית לן למימר דכת"ק קיי"ל כבכל דוכתא. דהו"ל כרבים לגבי יחיד. ולפי גירסת הברייתא שבירושלמי (פ"ז דסוטה ה"ד) מבואר דלת"ק גם ר"ש לא ס"ל תורת הערבות. אלא דר"ש בן יהודה פליג אליבא דר"ש בהא עלי' דת"ק. וקאמר שקבלו עליהם גם בריתות על הערבות. וממאי דקאמר עלה התם רבי אם כדברי ר"ש בן יהודה איש כפר אמום שאמר משום ר"ש אין כל דבר ודבר מן התורה וכו'. משמע דרבי אליבא דר"ש בן יהודה איש כפר אמום הוא דקאמר. אבל לדידי' לא ס"ל הכי אליבא דר"ש. אלא כת"ק ס"ל אליבא דר"ש דלית ליה תורת ערבות כלל עיי"ש. וא"כ גם לר"ש איפליגו תנאי אם אית ליה תורת ערבות. ואית לן למינקט להלכה כת"ק דודאי לית ליה תורת ערבות. ומיהו בתוספתא (פ"ח דסוטה) הגירסא כתלמודא דידן עיי"ש. ומ"מ גם לגירסתנו אית לן למימר דנקטינן כת"ק לגבי ר"ש. וזה מסייע לדעת הסוברין דבמצות דאורייתא קיי"ל שאם יצא אינו מוציא אחרים ידי חובתן. ומי שאכל רק שיעורא דרבנן אינו מוציא את מי שאכל שיעורא דאורייתא. והיא דעת הרמב"ם ז"ל (פ"ה מהלכות ברכות) ובתשובתו שהביא בכ"מ שם. והיא בתשובות הרמב"ם (סי' ל"א) עיי"ש. וכן דעת הראב"ד ז"ל (בהלכות ברכות שם) והרמב"ן ז"ל במלחמות (רפ"ג דברכות) עיי"ש. וא"כ יש מקום לומר דהרמב"ם והרמב"ן ז"ל דס"ל דבארבעים ושמונה בריתות ליכא מצוה לדורות. לשיטתייהו אזלי דס"ל דלדידן קיי"ל כת"ק דליכא תורת ערבות. ור"ש בן יהודה איש כפר עכו הוא דחדית לן הך חידושא. ואנן לא קיי"ל כוותי' לגבי ת"ק דפליג עלי': 
<b>וגם</b> נראה לכאורה ראיה מוכרחת לזה דחובת הערבות ע"כ לאו כ"ע מודו בה אלא פלוגתא דתנאי היא. מדתנן (ריש פ"ה דמע"ש) כרם רבעי מציינין אותו בקווזות אדמה ושל ערלה בחרסית וכו'. אמר רשב"ג בד"א בשביעית. אבל בשאר שני שבוע הלעיטהו לרשע וימות. כן הגירסא במשנה שבירושלמי שם ובסוגיא דב"ק (פרק מרובה ס"ט ע"א) עיי"ש ובתוס' יו"ט שם. ופירש"י והרע"ב ז"ל ושאר ראשונים בד"א דעבדינן היכירא לערלה ולכרם רבעי. בשביעית. שהכל הפקר ונוטלין בהיתר. אבל בשאר שני שבוע שבאים לגזול. הלעיטהו לרשע וימות ויקחום לאכלם באיסור עיי"ש. והדבר קשה טובא נהי דס"ל לרשב"ג שאין לנו לעשות תקנה לחוש לתקנת הרשעים שלא יכשלו באכילת איסורין ויענשו בעונם. מ"מ אנן מה תהא עלן. שהרי אנחנו ערבים בדבר. שכל ישראל ערבים זה בזה. ובמאי נפטר מעונשן של אלו. מאחר שיש בידנו למנעם מאכילת ערלה ונטע רבעי באיסור. והכי נמי קשה במאי דתנן (פ"ג דדמאי מ"ה) הנותן לפונדקית מעשר את שנותן לה ואת שנוטל ממנה. מפני שחשודה להחליף. אמר רבי יוסי אין אנו אחראין לרמאים. אינו מעשר אלא מה שהוא נוטל ממנה בלבד עיי"ש. וקשה נהי דס"ל לר"י דכיון שהפונדקית מתכוונת לגזול אין לנו לחוש לתקנתה שלא תכשל באכילת טבל ותתחייב עונש מיתה. והלעיטהו לרשע וימות. מ"מ הרי ודאי אנו אחראין לרמאים אלו משום שכל ישראל ערבים זה בזה. ויש בידנו לתקן שלא תעבור על איסור אכילת טבל שבמיתה. משום תקנתא דידן שלא נענש אנחנו באכילתה מדין ערבות. כדכתיב וכשלו איש באחיו. ומיהו לדעת הסוברין דאשה אינה בכלל תורת הערבות כמשכ"ל. אין בזה קושיא כיון דבאשה קיימינן התם. אלא דלפ"ז הדבר קשה במאי דאמרינן בירושלמי (פ"ג דדמאי ופ"ה דמע"ש שם) רבי יוסי ורשב"ג אמרו דבר אחד. כמה דרבי יוסי אמר אין אנו אחראין לרמאין. כן רשב"ג אמר אין אנו אחראין לרמאין וכו' עיי"ש. ואם איתא מאי ענין זה לזה. הא לא קאמר ר"י אלא באשה שאינה בכלל ערבות. משא"כ בההיא דרשב"ג דלא באשה מיירי. אית לן למימר דגם לרבי יוסי אחראין אנו לרמאין משום תקנתא דידן מדינא דערבות. ועוד דהתם בירושלמי מסיק מסתברא רבי יוסי יודי לרשב"ג ורשב"ג לא יודי לר"י. ר"י יודי לרשב"ג שאין אנו אחראין לרמאין. ורשב"ג לא יודי לר"י. שאין דרך חבר להוציא מביתו דבר שאינו מתוקן עיי"ש. והשתא קשה הא איכא למימר נמי איפכא. דרשב"ג יודי לר"י שאין אנו אחראין לרמאין נשים שאינן בתורת ערבות. ואין אחריותן עלינו. אבל ר"י לא יודי לרשב"ג. דהתם עכ"פ יש לנו לעשות תקנה לאנשים רמאין שאחריותן עלינו. ואנו אחראין להן מדין ערבות. ועכצ"ל דפסיקא להו דפונדקית דנקט בפלוגתא דרבי יוסי ורבנן לאו דוקא הוא. אלא דאורחא דמילתא הוא דנקט. וה"ה לאיש דפליגי בהכי. וא"כ הקושיא במקומה עומדת. מאי דקאמר ר"י אין אנו אחראין לרמאין. והא ודאי אנו אחראין להן מתורת ערבות. כיון שיש בידינו לתקן שלא יעבור על איסור טבל. אלא ודאי ע"כ מוכח מזה דלר"י ורשב"ג לית להו דינא דערבות. וכת"ק דר"ש בן יהודה איש כפר עכו משום ר"ש. והרמב"ם ז"ל וסייעתו ס"ל דקיי"ל כת"ק. והרמב"ם ז"ל לשיטתו אזיל שפסק (בהלכות מע"ש פ"ט ה"ז) כרשב"ג שאין עושין תקנה אלא בשנת השביעית ולא בשאר שני שבוע עיי"ש. וכן בההיא דהנותן לפונדקית אע"פ שפסק (פי"א מהלכות מעשר הי"ב) כת"ק דר"י. מ"מ ביאר שם דלכך צריך לעשר את שהוא נותן לה משום תקלת אחרים עיי"ש. משמע דמשום תקלת הפונדקית עצמה לא חיישינן. וכר"י שאין אנו אחראין לרמאין. וכמש"כ הר"ב פ"מ במרה"פ (פ"ג דדמאי שם) עיי"ש. ועי' ג"כ מש"כ בתוס' יו"ט (פ"ג דדמאי שם). ולכך החליט דמצוה זו דארבעים ושמונה בריתות אינה נוהגת לדורות ואין למנותה במנין המצות וכן דעת כל הנמשכים אחריו: 
<b>ועפ"ז</b> היה נראה לומר במאי דאיפליגו (פרק בכל מערבין ל"ב ע"ב) רבי ורשב"ג דלרבי ניחא לי' לחבר דלעביד הוא איסורא קלילא ולא נעביד עה"א איסורא רבה. ורשב"ג סבר ניחא ליה לחבר דנעביד עה"א איסורא רבה ואיהו אפי' איסורא קלילא לא לעביד עיי"ש. ולא נתבאר מאי טעמייהו ובאיזה סברא קמיפלגי. אבל ע"פ מה שנתבאר נראה דרבי ורשב"ג תרוייהו לשיטתייהו אזלי. דלפי גירסת תלמודא דידן בברייתא שם בסוגיא דסוטה מתבאר דרבי ס"ל תורת ערבות ואפילו ערבא דערבא נתחייבו ומחמיר בה עוד טפי מר"ש בן יהודה איש כפר עכו אליבא דר"ש. ולזה שפיר קאמר ניחא ליה לחבר דלעביד הוא איסורא קלילא ולא נעביד עם הארץ איסורא רבה. משום דכי עביד עם הארץ איסורא רבה. כיון שיש בידו למנעו מזה כדמיירי התם עיי"ש. הרי מתחייב עלה החבר גופי' מדין ערבות. וא"כ הו"ל כאילו החבר גופי' קא עביד ההוא איסורא רבה. ובודאי דניחא ליה טפי לחבר דלעביד איסורא קלילא כדי שבכך ימנע את העם הארץ מלמעביד איסורא רבה. אבל רשב"ג לשיטתי' אזיל דלית ליה תורת הערבות כלל. ולזה שפיר קאמר דניחא ליה לחבר דלעביד עם הארץ איסורא רבה ואיהו אפי' איסורא קלילא לא לעביד. דלא איכפת ליה באיסורא רבה דקעביד עם הארץ כלום. כיון דלדידי' מדין ערבות ליכא חיובא לחבר על מעשה עה"א. ובהכי ניחא קושית התוס' בעירובין שם מההיא דפ"ק דשבת (ד' ע"א) גבי הדביק פת בתנור דאמרינן התם דאין אומרים חטא לרדות את הפת מן התנור כדי שיזכה חברך שלא יבא לידי חיוב חטאת בגמר האפייה. אע"ג דלא קעביד זה אלא איסורא קלילא שבות בעלמא עיי"ש. אבל עפמש"כ אין בזה מקום קושיא כלל. דהרי לפי מה שביארנו טעמא דרבי אינו אלא משום דינא דערבות. דאיסורא רבה דקעביד עם הארץ. חייב עלה החבר מדין ערבות. הילכך עדיף ליה לחבר דניעביד הוא איסורא קלילא כי היכי דלא ליעביד עה"א איסורא רבה. משא"כ התם בסוגיא דשבת דלא שייכא בה תורת ערבות. שלא היה בידו למחות מעיקרא כשהדביק. והשתא מלאכה ממילא מתעבדא כשלא ירדה את הפת קודם גמר אפייתו. הילכך בזה שפיר אמרינן אפי' לרבי דאין אומרים לאדם חטא כדי שיזכה חברך. ועכ"פ מתבאר דעפ"ז יש מקום לכאורה ליישב דעת הרמב"ם ז"ל וסייעתו: 
<b>איברא</b> דבאמת זה ליתא דודאי לא יתכן כלל לומר דלדידן עיקר תורת ערבות ליתא לדינא. דהרי סתמא דתלמודא פריך בפשיטות (בפרק זה בורר שם) ולא והכתיב וכשלו איש באחיו איש בעון אחיו. מלמד שכולן ערבים זה בזה עיי"ש. וכן בשבועות שם דפריך סתמא דתלמודא בפשיטות וכל עבירות שבתורה מכל העולם לא. והכתיב וכשלו איש באחיו איש בעון אחיו. מלמד שכל ישראל ערבים זה בזה עיי"ש. וא"כ ודאי הכי הילכתא. וגם מבואר שם דליכא מאן דפליג בהא הרי התם פריך הכי אברייתא דהתם. ואם איתא דתליא בפלוגתא דתנאי. מאי פריך. ודילמא ההיא ברייתא אתיא כמאן דלית ליה דינא דערבות. וכן מתבאר מסוגיא דפרק נגמר הדין (מ"ג ע"ב) דלכ"ע נענשו כל ישראל משום תורת ערבות על עון עכן שמעל בחרם עיי"ש. אלא ודאי עכצ"ל דבההיא ברייתא דסוטה שם ר"ש בן יהודה איש עכו אמר ר"ש לא לאיפלוגי עלי' דת"ק אתי. אלא לאוסופי הוא דאתי. ופרושי קא מפרש מילתא דת"ק. וליכא שום פלוגתא כלל בדינא דערבות. וההיא דרבי יוסי דאמר אין אנו אחראין לרמאים. ורשב"ג דאמר הלעיטהו לרשע וימות. נראה ע"פ מאי דבלא"ה כבר עמד הר"ב חות יאיר (סי' קמ"ב) בהשמטה על דברי רשב"ג שם. וכתב שם וז"ל ואני תמה מאוד על לשון זה דהמשמעות כפשטי' דלא לבד בהאי מילתא גופא דלא נקפיד להזהירו מאיסור אם בלא"ה נמי יש בו איסור. רק גם בכל שמוחזק רשע משמע דשרי לספינהו איסור בידים. ואיך יתכן זה. ואנו מוזהרין על כל איש ישראל להזהירו בחשש שוגג ולמנעו בכל כחנו ממזיד. ואפילו את"ל בזה דאם יאכל הרי רשע הוא. לכן לא מוטל להזהירו בזה הדבר עצמו. והלעיטהו לאו דוקא. מ"מ קשה הרי קיי"ל החשוד לדבר אחד אינו חשוד לדבר אחר. כ"ש אם חמור מיניה. כ"ש שאינו חשוד לדבר שיש בו שני איסורין. הכא נמי אפשר שיפרוש מן הגזל ע"י איסור נוסף של ערלה. וגם בלא"ה נמי איסור ערלה חמיר דאסור בהנאה. ואיסור גזל קיל לאינשי וכו'. אי נמי סבר שלא יקפיד על גרגר מאשכול שיטעום. ולכ"ע נהי דאסור. מ"מ לא לקי ולא מיפסל לעדות ולשבועה בפחות משו"פ. וכ"ש דבפירות הריחניים. כגון האתרוגים והחבושים וכו'. דמצי ליהנות מריחם בעודם מחוברים וכו'. דקול מראה וריח אין בהן מעילה. ומ"מ איסורא איכא וכו'. ורשב"ג פסיק ותני דאין ענין לציון בשאר ימות השנה וכו'. ומי שיעלה ארוכה למחלתי בזה רופא אומן יקרא עכ"ל עיי"ש: 
<b>והנה</b> ידענא בנפשאי שאינני רופא. וכ"ש רופא אומן. ומ"מ גברא רבה חזינא. אבל תיובתא לא חזינא. ובקושטא קאמינא דהדבר פשוט ומבואר דמאי דקאמר רשב"ג הלעיטהו לרשע וימות. ע"כ לא הלעיטהו ממש בידים קאמר. שהרי אם יתן לו לאכול בידים איננו רשע. דהא לאו גזלן הוא. דמדעתי' קיהיב ליה. אלא ודאי לא קאמר אלא הנח לו להלעיט את עצמו. וזה פשוט מאוד. ומעתה א"כ ממילא מבואר דמשום לפני עור לא תתן מכשול לא שייך הכא שום איסור כלל. שהרי הבעלים לא נתנו שום מכשול לפני זה שבא שלא ברשות לתוך כרם שלהם. אשר היה מוקף גדר גבוה וסתום בדלתים ובריחים כדרך הכרמים בשאר ימות השנה. וא"כ מצד זה הדבר פשוט שאין מקום כלל לחייב את הבעלים לציין את כרמיהם משום איסור ערלה ונטע רבעי. כדי שלא יכשלו הגנבים הפורצים גדרי כרמים של אחרים. למלא בטנם בפירות גנובים באכילת ערלה ונטע רבעי. ופשיטא דבהא ליכא מאן דפליג. ואין כאן דררא דאיסורא אלא מתורת ערבות בלבד. דכיון שכל ישראל ערבין זה בזה. כל שיש בידו למחות או למנוע אחרים מעון ופשע ולא עשה כן. הרי זה מתחייב עליו מתורת ערבות כאילו אותו עון ופשע נעשה על ידו. והילכך הכא נמי נתחייבו הבעלים לציין כרמיהם של ערלה ונטע רבעי כדי למנוע את הגנבים מלאכול פירות אלו כדרכם. שאם לא כן מתחייב על אכילתם מתורת ערבות. כדין כל שיש בידו למחות ולא מיחה. ועל זה קאמר רשב"ג בד"א בשביעית. אבל בשאר שני שבוע הלעיטהו לרשע וימות. והיינו משום דכיון דאין תורת ערבות אלא במי שיש בידו למחות. כדאמרינן בסנהדרין ובשבועות שם. א"כ כיון דכאן באכילה זו מלבד איסור ערלה או נטע רבעי. איכא נמי עבירת איסור גזל וגניבה. וכיון דעל איסור זה אין בידו למחות. וא"כ יצא בזה מכלל תורת ערבות. ס"ל לרשב"ג דגם בעבירה אחרת שעובר עם עבירת איסור גזל או גניבה. אין בה תורת ערבות. אע"פ שיש בידו למחות או למנוע שלא יעבור עלי' בענין אחר. כגון כאן שעם עבירת איסור גניבה שעובר באכילת פירות הכרם. עובר נמי על איסור ערלה או נטע רבעי. כיון שבעבירת גניבה אין בידו למחות ויצא מכלל ערבות. גם על עבירת איסור ערלה שעובר הגנב באכילה זו עצמה אינו בדין ערבות. והיינו ג"כ טעמא דר' יוסי (פ"ג דדמאי) דקאמר אין אנו אחראין לרמאין. דגם התם לא שייכא אזהרת לפני עור. כיון שאינו נותן לפונדקית אלא לצורך עצמו. שתאפה לו פת או שתבשל לו לאכילתו. ובעל כרחו שלא ברשותו קאכלה משלו בגנבה. ואין בזה אלא תורת ערבות. שכיון שאפשר לו לתקן פירותיו שלא תוכל לבוא לידי עבירת אכילת טבל. הו"ל כמי שיש בידו למחות שישנו בדין ערבות להיות נענש על מעשה האיסור שתעשה בכך. ועל זה קאמר ר' יוסי אין אנו אחראין לרמאין. שאין אחריותה עליו. כלומר שאין זה בכלל תורת ערבות. דכיון דבאיסור גניבה שעוברת באכילה זו עצמה אין בידו למחות. שהרי הוא מוכרח למסור בידה לתקן מאכלו. והיא שלא מדעתו נוטלת ואוכלת משלו. ונפטר בזה מדין ערבות. הילכך גם משום עבירת איסור טבל שעוברת באכילה זו עצמה אינו בדין ערבות. שלא נתערבו אלא על הכשרים. שזולת עבירה זו שנעשה ערב לו עליה. אין בידו במעשה זו עבירה אחרת. אבל אם גם בלא"ה עובר במעשה זו על עבירת איסור אחר שאינו בתורת ערבות. בטל דין ערבות במעשה זו לגמרי אפי' בעבירת אסור שהיה ראוי להיות בכלל תורת ערבות. והיינו דקאמר רשב"ג הלעיטהו לרשע וימות. שאין אחריותו בזה עלינו. והעונש הוא רק על עצמו ובשרו בלבד. ועפ"ז ממילא מבואר דע"כ גם רבי יוסי ורשב"ג לא פליגי בעיקר דין ערבות. אלא דבענין זה בלבד הוא דס"ל שבטל דין ערבות מטעם שביארנו. ולא כמו שרצינו לעיל להוכיח מזה כדעת הרמב"ם ז"ל וסייעתו. ולפ"ז מבואר שאין מקום כלל לכל פליאותיו ותמיהותיו של הר"ב חות יאיר שם בדברי רשב"ג שם. דכיון דעכ"פ מעורב באכילה זו עבירת איסור אחר שאינו בדין ערבות. בטל במעשה זו דין ערבות לגמרי. ומה שהקשה דאכתי הו"ל לציין משום איסור ריח שאין בו איסור גזל. אין בזה סרך קושיא כלל. דאע"ג דקול מראה וריח מעילה הוא דלית בהו אבל איסורא איכא. כדאמרינן פ"ב דפסחים (כ"ו ע"א). מ"מ הרי מבואר שם דאין זה אלא איסורא דרבנן בעלמא. והקילו להתיר אפי' משום טירחא בעלמא. והילכך לכ"ע לא הצריכו משום זה לציין. עי' בפירש"י שם ובחי' מהר"ם חלאוה ז"ל שם ואכמ"ל בזה: 
<b>איברא</b> דההיא דפרק בכל מערבין שם דקאמרינן אליבא דרשב"ג דניחא ליה לחבר דנעביד עם הארץ איסורא רבה ואיהו אפי' איסורא קלילא לא ליעבד עיי"ש. ודאי קשה טובא לכאורה. הרי אם עם הארץ קעביד איסורא רבה על ידו. איהו גופי' נמי איסורא רבה קעביד בכך. דהא כיון שהיה אפשר לתקן את הפירות שנותן לו. הו"ל כמי שיש בידו למחות שמתחייב על זה מתורת ערבות. בשלמא משום אזהרת לאו דלפני עור לא תקשה. דאע"ג דמבואר בראשונים בכמה דוכתי דאפי' באיסור דרבנן שייכא אזהרת לפני עור. וכ"ש לדעת הסוברין דתרומת פירות דאורייתא דהו"ל טבל דאורייתא. וכשנותן לו פירות שאינם מתוקנים. קעבר מדאורייתא בלאו דלפני עור. וא"כ מאי קאמר דניחא ליה דנעביד עה"א איסורא רבה ואיהו אפי' איסורא קלילא לא ליעבד. כיון דקעבר בכך בלאו גמור דאורייתא. מ"מ איכא למימר דמיירי בדאית לי' לעם הארץ בלא"ה גם טבל שלו. דתו לא קעבר עלי' בל"ת דלפני עור. דהו"ל כדקיימי בחד עברא דנהרא. וכמבואר בסוגיא דפ"ק דע"ז שם עיי"ש. אבל מצד דין ערבות. ודאי קשה טובא לכאורה. דאפי' כשיש לו לעה"א בלא"ה טבל משלו. מ"מ כיון דמצד ערבות מוטל עליו חובה אפי' למחות בו שלא יעבור על איסור טבל. כ"ש שלא יתן לו פירות טבל שלו. וכמשכ"ל משם הריטב"א ז"ל דתורת ערבות שייכא אפי' בדקיימי בחד עברא דנהרא. וא"כ קשה טובא מאי קאמר ניחא ליה לחבר דלעביד עם הארץ איסורא רבה ואיהו אפי' איסורא קלילא לא ליעביד. כיון דאיסורא רבה דקעביד עם הארץ הו"ל מצד ערבות כאילו איהו גופי' קעביד ליה. וא"כ ודאי טפי עדיף דנעביד איהו איסורא קלילא לתרום שלא מן המוקף ולא ליעביד עה"א איסורא רבה לאכול טבל. שיהא העונש גם עליו מתורת ערבות כאילו הוא עצמו אכל. אם לא דנימא דלרשב"ג לית ליה תורת ערבות כלל. ואף ע"ג דהרמב"ם ז"ל פסק בההיא דהתם כרבי ולא כרשב"ג (פ"י מהלכות מעשר ה"י) עיי"ש ובמש"כ בביאורי מהר"י קורקוס ז"ל שם. מ"מ בדין ערבות אין הכרח לומר דפליג עלי' דרשב"ג אבוה דידי'. וכיון דעכ"פ איכא תנא דפליג בעיקר דין ערבות. אית לן למימר דגם בברייתא דבסוגיא דסוטה שם ת"ק לית לי' דין ערבות כלל. ור"ש בן יהודה איש כפר עכו משום ר"ש לאיפלוגי עלי' דת"ק הוא דאתי. וא"כ קיי"ל כת"ק. וכדעת הרמב"ם ז"ל וסייעתו. ובפרט לדעת הסוברין דכל היכא דפליג רבי עם רשב"ג אביו קיי"ל הלכה כרשב"ג. דהלכה כרבי מחבירו ולא מרבו וכ"ש רבו ואביו. וכ"כ בהלכות קצובות דבני מערבא שהביא הבה"ג (סוף הלכות שבועה). וכן הביא הרי"ף ז"ל (פרק הנזיקין) בשם גאון עיי"ש. וזו דעת הרבה מגדולי הראשונים ז"ל. וא"כ גם בההיא דפרק בכל מערבין שם קיי"ל כרשב"ג. ועוד דכיון דהתם מוכח דלרשב"ג לית לי' דין ערבות. נראה דגם בההיא דפ"ג דדמאי טעמא דרשב"ג דאמר הלעיטהו לרשע וימות. היינו משום דלשיטתו אזיל דלית ליה תורת ערבות. והרי בההיא דהתם בהדיא מבואר בסוגיא דבב"ק שם (ס"ט ע"א) דקיי"ל כרשב"ג. וא"כ מתבאר כדעת הרמב"ם ז"ל וסייעתו כאן דס"ל דמצוה זו דארבעים ושמונה בריתות אינה נוהגת לדורות. ואינה נמנית במנין המצות. ושלא כדעת רבינו הגאון ז"ל וסייעתו: 
<b>אמנם</b> זה לא יתכן כלל שכבר ביארנו דע"כ מוכרח דבעיקר תורת הערבות ליכא מאן דפליג. ור"ש בן יהודה איש כפר עכו משום ר"ש ע"כ לא לפלוגי עלי' דת"ק אתי. דודאי גם ת"ק ס"ל הכי אלא דלא אסיק למילתי'. ואתי ר"ש בן יהודה איש כפר עכו משום ר"ש ופירשה. וטעמא דרשב"ג דקאמר התם הלעיטהו לרשע וימות. ע"כ ליכא לפרושי אלא כמו שביארנו לעיל ובההיא דעירובין שם נראה דהיינו טעמא דרשב"ג משום דכיון דרוב עה"א מעשרין הם. ואינו אלא חששא דרבנן בעלמא למיעוטן שאין מעשרין. והקילו בה שמאכילין עניים דמאי. ואפי' עשירים מותרים בה לצורך מצוה. כדתנן (פ"ב דפסחים ל"ה ע"א). ובשאר דוכתי. הילכך ניחא ליה טפי לחבר שיכנס העם הארץ בחשש ההוא נמיעבד איסורא רבה דאכילת טבל משיעשה הוא עצמו בידים איסור ברור. אע"פ שאינו אלא איסורא קלילא. ועדיפא מינה כתב בתוס' רי"ד (בב"ב פ"א ע"ב) דודאי דרבנן עדיף טפי מספיקא דאורייתא. והילכך דבר שמדאורייתח הוא חולין ודאי. אלא דמדרבנן הוא קודש. מותר להכניסו לעזרה. אבל דבר שהוא ספק חולין וספק קודש דאורייתא אסור להכניסו לעזרה משום ספק חולין בעזרה עיי"ש שהאריך בזה. ויש רגלים לסברתו זו מסוגיא ערוכה (סוף ר"ה ל"ד ע"ב) עיי"ש היטב ובפירש"י שם (ד"ה דהא ודאי) ובדברי הריטב"א ז"ל שם. וכ"ש כאן דרוב עה"א מעשרין הן. הוא רוב אלים טובא. וכמו שהוכיחו בתוס' (ריש פרק בתרא דיבמות קי"ט ע"א) ד"ה מחוורתא עיי"ש. ומשום זה הקילו אפי' לכתחלה להתיר לצורך מצוה. ומאי דקאמרינן אליבא דרשב"ג דניחא ליה לחבר דלעביד עם הארץ איסורא רבה וכו'. הדבר פשוט דהיינו רק חשש איסורא רבה. וא"כ אין משם שום הכרע כלל לומר דלית ליה לרשב"ג תורת ערבות. וההיא דקאמר רשב"ג הלעיטהו לרשע וימות. ע"כ היינו משום דבההוא עניינא בטלה תורת ערבות מטעם שביארנו לעיל: 
<b>וראיתי</b> למהר"י אלפאנדרי ז"ל (במוצל מאש ח"א סי' מ"ה) שהעיר להקשות לפי מה שהסכימו כל הפוסקים דמה שאמרו (פ"ק דבב"ק ט' ע"א) עד שליש במצוה. היינו במצות עשה. אבל במצות ל"ת חייב לבזבז כל הון ביתו שלא לעבור על מצוה קלה. והא כיון שמצינו שהתורה חייבה שבועה למודה במקצת. ולכופר הכל במקום הכחשת עד אחד. הרי שמותר לזה להשביעו כדי שלא יאבד ממונו. אע"פ שיודע ודאי שזה נשבע על שקר. ונמצא שעובר בל"ת דלפני עור. גם רז"ל שתקנו שבועה לחנוני על פנקסו שאחד משניהם נשבע לשקר איך לא חששו לזה. וכתב שם לתרץ זה דכיון דזה הוא רשע גזלן שבכפירתו גוזל ממון חבירו אין המשביעו עובר עליו בל"ת דלפני עור. דאמרינן הלעיטהו לרשע וימות. דהלכה פסוקה היא כרשב"ג דאמר הכי עיי"ש בדבריו. ולפי מה שנתבאר לעיל אין שום יסוד לדבריו אלו. דההיא דרשב"ג לא מיירי כלל באזהרת לאו דלפני עור לא תתן מכשול. ולא שייכא התם כלל. כמו שביארנו לעיל. וגם אין שום מקום כלל לחלק לענין זה בין צדיק לרשע. וכמו שהכריח הר"ב חות יאיר שהבאתי לעיל לפי דרכו. ובלא"ה מוכרח כן. ואף ע"ג דממאי דקתני בברייתא (בפ"ק דע"ז שם) אבר מה"ח לבן נח לענין לאו דלפני עור. אין ראיה. משום דסתם בני נח היינו שמקיימים שבע מצות שלהם. ולאו רשע הוא. וכמבואר מדברי הרמב"ם ז"ל (הלכות מלכים פ"י הלכה ט' י') דעכו"ם ובני נח שני ענינים חלוקים הם עיי"ש. וביותר ביאור מבואר בדברי הרמב"ן והריטב"א ז"ל (פ"ב דמכות ט' ע"א) עיי"ש. מ"מ הדבר מבואר בהדיא בסוגיא דפ"ק דע"ז שם דאפי' עכו"ם מוזהרין עליו בל"ת דלפני עור עיי"ש. וכן מבואר בכל הראשונים ז"ל לענין המומרים. כמש"כ בתוס' שם וברא"ש ובמרדכי שם ובסמ"ג (לאוין קס"ח) ובאור זרוע (בפסקי ע"ז שם) ובשאר הפוסקים. ורשב"ג שם לא אתי מהאי טעמא. למישרי איסור לפני עור אלא לומר דלא שייכא בזה תורת ערבות וכמו שביארנו. וגם לעיקר קושייתו נראה פשוט דלא שייכא בה אזהרת לפני עור כלל. דהתובע לא לחייבו שבועה בא לפני ב"ד. אלא ממון הוא דקתבע. והב"ד הם שמחייבים אותו שבועה. והם לא קים להו בהו מאן מינייהו קושטא קאמר. ולברר הדבר הוא דקא מחייבי ליה שבועה ע"פ דין תורה. ולא שייכא בהו אזהרת לפני עור כלל. ואדרבה לא להכשילו בדבר עבירה קא מחייבי שבועה. אלא כדי להצילו ממכשול עבירה להוציא גזילה מתחת ידו. ואין ב"ד מוסרין שבועה לחשוד על השבועה. אלא לכשרים שחזקתן שלא לישבע לשקר. ואם הוא חייב. ישלם ולא ישבע. וכיון שהתובע לא קעבר בהכי בל"ת דלפ"ע. משום דבי דינא הוא דקמחייבי ליה שבועה. ממילא לא רמיא עלי' שום חיובא למחול לו על תביעתו כדי שלא ישבע לשקר. ואין מקום קושיא אלא בגלגול שבועה. דבזה שבועה הוא דקתבע. וכיון דקים ליה שמשתבע לשקר קעבר בלפני עור. אבל נראה דגם בזה לק"מ דהרי באמת אנן סהדי דאין צריך לשבועתו ולא בא אלא להכריחו בכך שישלם. וא"כ אין כאן נתינת מכשול. אדרבה בא להצילו בכך מעבירה. ולהרים מכשול להוציא גזילה מידו. כדאמרינן (פ"ק דסנהדרין ו' ע"ב) עושה משפט וצדקה משפט לזה שהחזיר לו ממונו וצדקה לזה שהוציא גזילה מתחת ידו עיי"ש. ואין מקום להקשות בזה אלא מצד תורת ערבות. שכל שהוא רואה שמוכן ועומד לישבע לשקר ראוי לו למחול על תביעתו כדי שלא ישבע לשקר ויתחייב עליו משום ערבות. ואע"ג דודאי מה שיכול למחול על תביעתו לא חשיב בזה כמו יכול למחות בידו. דא"כ נימא לחייב שיפקיר כל אדם את ממונו כשרואה גזלנים וחמסנים באים עליו לגזול ולחמוס רכושו. כדי שלא יעברו על איסור גזל וחמס. וגם מדברי רשב"ג דאמר התם הלעיטהו לרשע וימות. מוכרח ע"כ דמשום שיכול למחול ממונו לגזלן אין זה חשוב יכול למחות בו שיהא בכלל תורת ערבות. כמו שביארנו לעיל. מ"מ הרי לענין שבועת שקר מבואר ר"פ שבועת הדיינין (ל"ט ע"א) שנפרעין מכל העולם אע"פ שאין בידם למחות בידו. וא"כ אמאי לא יתחייב למחול על תביעתו כדי שלא ישבע הלה לשקר ויתחייב הוא מתורת ערבות. ועל זה לא יתכן מה שתירץ הר"י אלפאנדרי ז"ל ע"פ מאי דקיי"ל כרשב"ג דאמר הלעיטהו לרשע וימות. דהרי לפי מה שביארנו עיקר טעמא דרשב"ג היינו משום דס"ל דכיון דבאכילה זו עצמה עובר נמי בעבירת ל"ת דלא תגנוב או לא תגזול שאין ביד הבעלים למחות בידו. ויצא בזה מכלל תורת ערבות. הילכך גם משום עבירת איסור ערלה ונטע רבעי אע"פ שחשוב כדבר שיכול למחות בידו. משום שאפשר שימנע מלאכול ע"י הציון. מ"מ בטל ממנו באכילה זו תורת ערבות לגמרי. ולהכי אינו זקוק לציין אף משום עבירת איסור ערלה ונטע רבעי. וא"כ זה לא שייך אלא לענין עבירת איסור ערלה ונטע רבעי וכיו"ב. דבדידהו אין חובת ערבות אלא בשיש בידו למחות. וכיון שבאו בבת אחת עם עבירת איסור גזל שאין בידו למחות ופקע ממנו תורת ערבות. ס"ל לרשב"ג דגם איסור ערלה ונטע רבעי שעמו חשיב כאין בידו למחות. ואינו בכלל תורת ערבות. אבל הכא לענין שבועת שקר שאפילו כשאין בידו למחות ישנו בכלל תורת ערבות. ממילא מבואר דאע"ג דלענין עבירת איסור גזל שעובר באכילה זו אינו בתורת ערבות. משום שאין בידו למחות. מ"מ חובת ערבות דשבועת שקר ע"כ אי אפשר לומר שתבטל בכך. כיון דלענין ערבות דשבועת שקר לא מהני כלל מה שאין בידו למחות. מיהו נראה שאין זה מוכרח כ"כ דמ"מ אפשר לומר דגם כאן. כיון דלענין עבירת גזל בטלה לה חובת ערבות. משום דחשיב אין בידו למחות. בטלה חובת ערבות גם לענין עבירת שבועת שקר לרשב"ג. ואמרינן הלעיטהו לרשע וימות. כיון דשתי עבירות איסור אלו באו כאחת במעשה אחת. אע"ג דלענין עבירת שבועת שקר איכא חובת ערבות אפילו היכא שאין בידו למחות כשאין בדבר אלא עבירת שבועת שקר בלבד. ואין להאריך בזה יותר: 
<b>ועכ"פ</b> מבואר דנכונים מאוד דברי רבינו הגאון ז"ל וסייעתו שמנו מצוה זו דברכות וקללות שבהר גריזים ועיבל במנין המצות. משום שכוללת מצות ערבות שנוהגת לדורות. וזה מוכרח וכמו שנתבאר: 
@00פרשה נח. נט. 
<b>ושמנה וארבעים מגרשי לוי. שש מהן למקלט בגדרי.</b> כתיב (פרשת מסעי) צו את בני ישראל ונתנו ללוים מנחלת אחוזתם ערים לשבת ומגרש לערים סביבותיהם וגו'. ואת הערים אשר תתנו ללוים את שש ערי המקלט וגו' ועליהם תתנו ארבעים ושתים עיר. כל הערים אשר תתנו ללוים ארבעים ושמונה עיר אתהן ואת מגרשיהן. זאת היא <b>פרשת ארבעים ושמנה ערי מגרש.</b> עוד כתיב שם אח"כ בפרשה הסמוכה והקריתם לכם ערים ערי מקלט תהיינה לכם וגו'. והיא <b>פרשת שש ערי מקלט</b> שמנה כאן. וגם באזהרותיו שע"פ עשה"ד מנה שתי פרשיות הללו. וזהו שכתב שם (דבור זכור) <b>כנפי דיר ארצכם בהרחיבי ערי מגרש למשרתי להזבד.</b> וכוונתו בזה לפרשת שמנה וארבעים ערי מגרש שמנה כאן. ועוד כתב שם לקמן (דבור לא תרצח) <b>דודי זוית הניס הורג שוגג. ונאם תכין לך הדרך. טוב וישר ה' על כן יורה חטאים בדרך.</b> וכוונתו בזה לפרשת שש ערי מקלט שמנה כאן. ומש"כ ונאם תכין לך הדרך. כוונתו למקרא כתוב (פ' שופטים) תכין לך הדרך ושלשת את גבול ארצך והיה לנוס שמה כל רוצח. ומה שסיים בקרא דטוב וישר ה' וגו' (תהלים כ"ה ח') הוא ע"פ מאי דתנן ומכוונות להן דרכים מזו לזו שנאמר תכין לך הדרך ושלשת וגו' ובגמ' שם אמרו (פ"ב דמכות י' ע"ב) תניא ראב"י אומר מקלט היה כתוב על פרשת דרכים כדי שיכיר הרוצח ויפנה לשם. אמר ר"כ מאי קרא תכין לך הדרך עשה לך הכנה לדרך. רב חמא ב"ח פתח לה פתחא להאי פרשתא מהכא טוב וישר ה' על כן יורה חטאים בדרך. אם לחטאים יורה ק"ו לצדיקים עיי"ש. ועי' ג"כ בירושלמי (פ"ב דמכות ה"ו) ובמש"כ הר"ש יפה ז"ל ביפ"מ שם. וביותר ביאור הוא במדרש תנחומא ומדרש רבה (פ' מסעי). ובמדרש תהלים (מזמור כ"ה) עייש"ה. וגם הבה"ג ז"ל מנה שתי פרשיות אלו. בראשונה מנה פרשת שש ערי מקלט וארבעים ושתים עיר. וכללן כולן כאחת משום שכולן קולטות. כמבואר סופ"ב דמכות עיי"ש. וא"כ כולן שייכות למצות הבדלת ערי מקלט. ומה שמנאה שם בין המצות הכתובות בקרא בפרשת משפטים אף ע"פ שדרכו של הבה"ג ז"ל לכתבן ע"פ סדר הפרשיות בתורה. היינו משום שעיקר מצוה זו עכ"פ דרך כלל כבר כתובה בפרשת משפטים דכתיב שם ואשר לא צדה וגו' ושמתי לך מקום אשר ינוס שמה וגו'. ושוב מנה אח"כ פרשת קדוש הארץ לתת ללוים ערי מקלט. והיינו פרשת נתינת ערי מגרש ללוים. שכתובה בקרא בפרשת מסעי. ולכן כתבה הבה"ג אחר המצות שבקרא בפרשת מטות עיי"ש. וקצת צ"ע בלשון הבה"ג שכתב קדוש הארץ לתת ללוים ערי מקלט. ולשון זה הוא מגומגם שהרי נתינתן ללוים אינה למקלט. אלא ערים לשבת ולדור בהם. ומאי ענין מקלט לכאן. ואע"פ שכולן קולטות את הרוצח הנס שמה. מ"מ אין זה ענין כלל לכאן במצות נתינתן ללוים. והיה נראה לומר דט"ס הוא. וצ"ל ערי מגרש. כלשון רבינו הגאון ז"ל כאן. וגם באזהרותיו שע"פ עשה"ד שהבאתי לעיל. אלא שראיתי שגם בה"ג כת"י רומי כתוב כן עיי"ש. וא"כ אין דבריו מובנים אצלי. וביותר דלעיל בפרשת הבדלת ערים למקלט. לא קרא ערי מקלט אלא לשש הערים בלבד. וארבעים ושתים עיר כתבן בפ"ע. ומשמע שלא רצה שם לכללן יחד. משום דאלו לא נקראו ערי מקלט. וכאן כללן כולן כאחת בשם ערי מקלט: 
<b>ואמנם</b> גם לשון רבינו הגאון ז"ל כאן צ"ע לכאורה במש"כ <b>ושש מהן למקלט.</b> והוא תמוה שהרי כל ארבעים ושמונה ערים כולן קולטות את הרוצח אליבא דכ"ע (סופ"ב דמכות שם). ולא פליגי התם ר"מ ור"י אלא לענין אם הרוצחים חייבים להעלות להם שכר דירתם שמה. דלר"מ בכל הארבעים ושמונה ערים לא היו מעלים להם שכר. דלכם דדרשינן לכל צרככם. ס"ל דעל כל ארבעים ושמונה ערים קאי. אבל לר"י אע"ג דבשש הערים לא היו מעלים להם שכר. מדכתיב לכם לכל צרככם. מ"מ בארבעים ושתים הערים לא היו מעלים שכר דירה. ומאי דכתיב ועליהם תתנו ארבעים ושתים עיר. אינו אלא לקליטה בלבד עיי"ש. הרי דעכ"פ לענין קליטה לכ"ע כולן קולטות. ואיך כתב רבינו הגאון ז"ל ושש מהן למקלט. דמשמע דהשאר אינן קולטות. הן אמת דבירושלמי (פ"ב דמכות ה"ו) אמרו רבי יוחנן שלח לרבנין דתמן תרתין מילין אתון אמרין בשם רב ולית אינון כן. אתון אמרין וכו'. ואתון אמרין בשם רב סבור היה יואב שקרנות המזבח קולטות ואינו קולט אלא גגו וכו' ואני אומר לא מזבח קולט ולא גגו קולט וכו' אין לך קולט אלא שש ערי מקלט בלבד ע"ש. וזהו ממש כדברי רבינו הגאון ז"ל כאן. אבל הדבר תמוה דזהו נגד המבואר בתלמודא דידן שם דכל הארבעים ושמונה ערי הלוים כולן קולטות: 
<b>ולפי</b> הנראה הירושלמי ותלמודא דידן לשיטתייהו אזלי בזה דאמרי' (פרק כיצד מעברין נ"ח ע"ב) אמר רב נחמן אמר רבה ב"א אין מקדרין לא בעגלה ערופה ולא בערי מקלט מפני שהן של תורה עיי"ש. והך מימרא איתא נמי בירושלמי (פ"ב דמכות ה"ז). אלא דהתם איתא ר"ז בשם ר"ח אמר אין מקדרין לא בערי הלוים ולא במקום עגלה ערופה עיי"ש. הרי שבמקום ערי מקלט שבהך מימרא בתלמודא דידן נקט בירושלמי ערי הלוים. ומשמע דהיינו משום דלשיטתייהו אזלי. דלתלמודא דידן דס"ל דכל ערי הלוים קולטות קרי כולהו ארבעים ושמונה ערי הלוים ערי מקלט. אבל להירושלמי דס"ל דאין לך קולט אלא שש ערי מקלט בלבד. לא הוה מצי למינקט כאן ערי מקלט. דא"כ לא הוה משמע אלא שש ערי המקלט בלבד. והרי ודאי גם שאר ארבעים ושתים ערי הלוים ומגרשיהן אין מקדרין במדידותיהן. שהרי גם הן של תורה. והנך לאו ערי מקלט הן להירושלמי. ולהכי נקט ערי הלוים. שנכללו בזה כל הארבעים ושמונה ערי הלוים כולן. שלכל מדידותיהן אין מקדרין בין במדידת מגרשיהן ובין במדידת התחום לקליטת הרוצח בשש הערים שבכללן. וע"פ זה נכונים מאוד דברי הבה"ג ז"ל דקרי לכולהו ערי הלוים ערי מקלט שהוא ע"פ לשון תלמודא דידן בעירובין שם. אבל לשון רבינו הגאון ז"ל כאן הוא תמוה לכאורה דשביק תלמודא דידן ואזיל בשיטת הירושלמי. וגם ראיתי לרבינו חננאל ז"ל בפירושו למכות (י"ב ע"א) שהביא דברי הירושלמי שם. וז"ל ירושלמי רבי יוחנן שלח לרבנין דתמן וכו' ואני אומר לא הקרנות קולטות ולא הגג וכו' ואינן קולטות אלא ערי מקלט בלבד וכו' עכ"ל עיי"ש. ומשמע מלשונו שלא היה בגירסת הירושלמי שלפניו שש ערי מקלט. אלא ערי מקלט סתם. וא"כ גם מדברי הירושלמי שם אין יסוד לדעת רבינו הגאון ז"ל כאן. דלפי גירסא זו אין שום הכרח לומר דהירושלמי פליג בהא אתלמודא דידן. ואפי' אם נימא דגירסת רבינו הגאון ז"ל בירושלמי שם היא כגירסא שלפנינו. וגם מדברי הר"ח ז"ל שם אין הכרח לומר שכן היתה הגירסא שלפניו בירושלמי שם. דכבר אפשר לומר ששינה הר"ח ז"ל לשון הירושלמי ע"פ שיטת תלמודא דידן. מ"מ ודאי לא יתכן לומר דשביק רבינו הגאון ז"ל תלמודא דידן ואזיל בשיטת הירושלמי במקום דאיכא נפק"מ לדינא: 
<b>אמנם</b> נראה דדברי רבינו הגאון ז"ל נכונים ומדוקדקים דבאמת לא אשכחן בהדיא בקרא שנקראו ערי מקלט אלא שש בלבד. וכן מבואר בלשון הכתוב (פ' מסעי) דבפ' נתינת ערי מגרש ללוים כתיב ואת הערים אשר תתנו ללוים את שש ערי המקלט אשר תתנו לנוס שמה רוצח ועליהם תתנו ארבעים ושתים עיר. כל הערים אשר תתנו ללוים ארבעים ושמנה עיר וגו'. הרי שלא קרא הכתוב ערי מקלט אלא את שש הערים בלבד. וגם בפרשת ערי מקלט שכתובה אח"כ בסמוך. לא נזכרו בקרא אלא ששת הערים בלבד. דכתיב והקריתם לכם ערים ערי מקלט תהיינה לכם וגו'. והיו לכם הערים למקלט מגואל וגו'. והערים אשר תתנו שש ערי מקלט תהיינה לכם. את שלש הערים תתנו מעבר לירדן ואת שלש הערים תתנו בארץ כנען. ערי מקלט תהיינה וגו'. ולא נזכרו באותה פרשה שאר ערי הלוים כלל. וכן בספר יהושע (פ' כ') בפרשת ערי המקלט. כתיב תנו לכם את ערי המקלט אשר דברתי אליכם ביד משה וגו'. ואח"כ פורט הכתוב והולך רק את שלש הערים שהקדישו לערי מקלט בעבר הירדן. ואת השלש שבארץ כנען בלבד. ומסיים הכתוב אלה היו ערי המועדה לכל בני ישראל ולגר הגר בתוכם לנוס שמה כל מכה נפש בשגגה וגו'. ואח"כ בפרשת נתינת ערי מגרש ללוים לא הזכיר הכתוב כלל שיהיו למקלט. וגם באותה פרשה לא קרא הכתוב ערי מקלט אלא אותן שש בלבד בכל מקום שהזכיר שם אחת מהערים האלה שגם הן ניתנו ללוים. ובכלל ערי הלוים הן. ומסיים הכתוב בסוף הפרשה. כל ערי הלוים בתוך אחזת בני ישראל ערים ארבעים ושמנה ומגרשיהן. וכן מתבאר מלישנא דמתניתין (פ"ב דמכות ט' ע"ב) דתנן להיכן גולין לערי מקלט לשלש שבעבר הירדן ולשלש שבארץ כנען שנאמר וכו'. ובגמרא (שם י' ע"א) פרכינן עלה ותו ליכא והא כתיב ועליהם תתנו ארבעים ושתים עיר. ומשני אמר אביי הללו קולטות בין לדעת בין שלא לדעת. הללו לדעת קולטות שלא לדעת אינן קולטות עיי"ש. הרי דגם במתניתין לא קרי ערי מקלט אלא לאלו השש בלבד. דמעיקרא קתני סתמא להיכן גולין לערי מקלט. והדר מפרש דהיינו שלש שבעבר הירדן ושלש שבארץ כנען. הרי דאין ערי מקלט אלא שש אלו בלבד. אלא דבגמרא שם פרכינן מדכתיב ועליהם תתנו ארבעים ושתים עיר דמשמע כי הנך לקליטה. כדאמרינן התם (לקמן י"ג ע"א) וא"כ גם לשם גולין. ועל זה משני אביי דלא קתני אלא הללו שש הערי מקלט שקולטות בין לדעת בין שלא לדעת. אבל הללו אינן קולטות אלא לדעת. אבל שלא לדעת אינן קולטות. ולכך לא קתני להו: 
<b>ועכ"פ</b> מתבאר מלישנא דמתני' דאין בכלל ערי מקלט אלא שש הערים. אבל שאר ארבעים ושתים ערי הלוים אינן בכלל ערי מקלט סתם. אף ע"פ שגם הן קולטות מיהת כשגלה לשם לדעת. משום שעיקרן לא למקלט. אלא לצרכי הלוים. ומהאי טעמא ס"ל לרבי יהודה (סופ"ב דמכות) שהרוצתים מעלים היו שכר ללוים בהנך ארבעים ושתים עיר. משא"כ בשש ערי מקלט דלכ"ע אין מעלים שכר ללוים. משום שעיקרן למקלט. והכי קיי"ל. ונפק"ל התם מדכתיב והיו לכם הערים למקלט. לכל צרככם עיי"ש. ודברי רבינו הגאון ז"ל כאן הם ע"פ לישנא דקרא ולישנא דמתני' שם. שלא נקראו מקלט אלא שש מהן בלבד שעיקרן למקלט. וגם דברי הבה"ג ז"ל בפרשת ערי מקלט הם ממש כלשון הכתוב (בפרשת ערי מגרש) דכתיב ואת הערים אשר תתנו ללוים את שש ערי המקלט וגו' ועליהם תתנו ארבעים ושתים עיר. אלא דלקמן בפרשת ערי מגרש כללן כולן בשם ערי מקלט. וכתב לתת ללוים ערי מקלט. וזהו ודאי ע"פ לשון תלמודא דידן (בפרק כיצד מעברין שם) כמשכ"ל. ובודאי דבריו מגומגמים בזה. דיותר היה ראוי לו למינקט לשון זה לעיל בפרשת ערי מקלט שמנה שם. לאשמעינן בזה שכולן קולטות את הרוצח. וראוי לקרותן ערי מקלט. וכ"כ הרמב"ם ז"ל (פ"ח מהלכות רוצח ה"ט) וז"ל כל ערי הלוים קולטות וכל אחת מהן עיר מקלט היא שנאמר וכו' הקישן הכתוב כולן זו לזו לקלוט עכ"ל עיי"ש. וכאן בפרשת ערי מגרש ללוים. היה לו להבה"ג ז"ל למינקט לשונו דלעיל. משום דזהו לשון הכתוב בפרשה זו של ערי מגרש ללוים. ולא מיירי בדין קליטת הרוצח. ולכן דברי הבה"ג ז"ל בזה צ"ע אצלי כעת. ובאזהרות הר"י אלברגלוני ז"ל נמשך ג"כ בזה כדרכו אחר הבה"ג. ודבריו הם ממש כדברי הבה"ג ז"ל. שבתחילה מנה פרשת ערי מקלט. וכתב וז"ל <b>דין השמעתי אתכם בארבעים ושתים עיר ושש ערי מקלט להמציאו דרך מנוס להיות לרוצה בשוגג</b> וכו' עכ"ל. ואח"כ לקמן מנה פרשת ערי מגרש. וכתב וז"ל <b>תעודת הארץ לתת ללוים להיות לרוצה מקום מקלט בכל צדדיך</b> עכ"ל עיי"ש. וזהו ממש כדברי הבה"ג ז"ל. וביותר ביאור. שנראה מדבריו דעיקר תעודת הערים הללו להיות מקלט לרוצח. וזה תמוה טובא. ובעל נתיב מצותיך שם (דף ס"ח ע"א) הרגיש בזה. אבל מש"כ שם אינו מספיק כלל עיי"ש. דהדבר מבואר דהר"י אלברגלוני ז"ל נמשך בזה אחר לשון הבה"ג בהרחבת ביאור: 
<b>וכפי</b> הנראה כוונתם בזה לפסוק הלכה כר"מ דאמר דגם בארבעים ושתים ערי הלוים לא היו רוצחים מעלים שכר ללוים. דדריש ועליהם תתנו כי הנך מה הנך לכל צרכיכם אף הני לכל צרכיכם. וא"כ לדידי' אין חילוק בין שש הערים לארבעים ושתים. וכל הארבעים ושמנה ערי הלוים ערי מקלט ממש הם לכל דבר לכל צרכיהם של הרוצחים. ואע"ג דבעלמא קיי"ל ר"מ ור"י הלכה כר"י. הכא ס"ל דהלכה כר"מ. משום דבפרק כיצד מעברין שם קרי להו רב נחמן אמר רבה ב"א לכל ערי הלוים ערי מקלט. דמשמע דהיינו משום דס"ל הלכה כר"מ שכולן עיקרן ערי מקלט הן. ולא ניתנו ללוים אלא לדור בהן בלבד אבל אינן שלהן. והכי אמרינן בירושלמי (סוף פ"ב דמכות) דלרבי יהודה ערי הלוים למחלוקת ניתנו (כלומר לחלקן ולאחוזתן) ולר"מ רק לבית דירה ניתנו עיי"ש ובפ"מ שם. וזו היא כוונת הבה"ג והר"י אלברגלוני ז"ל שם לומר שאע"פ שניתנו ללוים. מ"מ אינן אלא ערי מקלט. ולא ניתן ללוים אלא הזכות לדור בהן בלבד כרבי מאיר. ודלא כר"י. אבל דבר זה צ"ע טובא. אלא שאין כאן מקום להאריך בזה. וראיתי באזהרות אתה הנחלת שגם הוא מנה שתי מצות אלו. אלא שנטה בזה מדעת הבה"ג ז"ל. וכתב בתחילה וז"ל <b>ערי מקלט לרוצה בבלי דעת.</b> וזהו כדברי הבה"ג שמנה תחילה פרשת ערי מקלט. ולקמן כתב וז"ל <b>לתת ללוים מנת חלק בארץ.</b> וזהו פרשת ערי הלוים שמנה הבה"ג. אלא שרמז בזה בפירוש דקיי"ל כר' יהודה דאמר (בברייתא שבירושלמי שם) דלמחלוקת ניתנו. וזהו שדקדק וכתב לתת ללוים מנת חלק בארץ. שזהו חלקם ואחוזתם בארץ ככל שאר שבטי ישראל. ולא אמר קרא שלא יהיה להם חלק ונחלה בארץ אלא בשעת חלוקה שיחלוקו יחד חלק כחלק עם שאר השבטים. ולא נחלקה הארץ אלא לשאר השבטים. אלא שהם נצטוו לתת להם מחלקיהם חלק ונחלה בארץ. וגם בזה נשאר קצת זכות לכל ישראל לקלוט את הרוצח כשנס לשם על דעת לקלטו: 
<b>וראיתי</b> באזהרות הר"א הזקן והרשב"ג ז"ל שלא מנו אלא פרשת ערי מקלט בלבד. אבל פרשת ערי מגרש ללוים לא מנו כלל. והוא תמוה מאוד לכאורה. אבל נראה שטעמם ונימוקם עמם. דס"ל דערי מגרש ללוים היא מצוה שאינה נוהגת לדורות. משום שלא נאמרה אלא להוראת שעה בלבד. ואין בה שום מצוה עוד לעשות לדורות. וכל כיו"ב חשיבא מצוה שאינה נוהגת לדורות ואינה נמנית במנין המצות. וכמש"כ הרמב"ם ז"ל (שורש שלישי) לענין פרשת ברכות וקללות ופרשת אבנים גדולות שמנו הבה"ג ז"ל וסייעתו. ולכך לא מנו אלא פרשת ערי מקלט. משום דפרשה זו. אע"פ שאין הבדלת ערי מקלט אלא באותה שעה. מ"מ יש בה מצוה לעשות גם לדורות כדתניא בתוספתא (פ"ב דמכות) ושלשת שיהיו משולשות וכו' נפלה אחת מהן בונים אותה במקומה. ומנין אף במקום אחר ת"ל שש ערים. באותו השבט. ומנין אף בשבט אחר ת"ל תהיינה. שיהיו מכוונות וקולטות כראשונות עיי"ש. וכן הוא בירושלמי (שם הלכה ו'). ובילקוט (פ' מסעי) בשם ספרי זוטא. תהיינה שש שאם ניטלה אחת מהן ימנו אחרת תחתיה. אם חרבו יבנה אותן עיי"ש. הרי שמצותן נוהגת לדורות שאם נחרבו אלו חייבין לבנות אחרת תחתיהן. ואמרינן נמי בתוספתא שם ובירושלמי שם ובגמרא (שם י' ע"א) נתמעטו אוכלסיהן מוסיפין עליהן נתמעטו דיוריהן מביאין להם כהנים לוים וישראלים עיי"ש. וכל זה בכלל המצוה. ושייך לדורות. ומלבד זה עיקר תכלית מצות ערי מקלט הוא להניס שמה כל רוצח מכה נפש בשגגה. והרי ענין זה נוהג בכל הדורות הבאים. וזהו ג"כ טעמן של רבינו הגאון ז"ל והבה"ג וכל סייעתו ז"ל שלא מנו עשה זו המוטלת על הצבור והב"ד להניס לערי מקלט כל מכה נפש בשגגה. ושלא כדעת הרמב"ם ז"ל וכל סייעתו שמנאוה (עשין רכ"ה) עיי"ש. והיינו משום דעיקר מצוה זו דהבדלת ערי מקלט. אינה אלא לתכלית זו להניס שמה מכה נפש בשגגה. וא"כ מצוה אחת הן ונכללו זו בזו. ואחר שמנו מצות ערי מקלט. כבר נכללה בה המצוה להניס שמה הרוצחים בשוגג. וזו היא ממש כפרשת מעשה הקטורת ופרשת מעשה השולחן ומעשה שמן המאור. שמנו וכללו בהן עיקר תכלית המצוה שלצורכה נצטוו על עשייתן. ושוב לא מנאוה בפ"ע. דמהאי טעמא לא מנה רבינו הגאון ז"ל מצות סדור לחם הפנים ולא עשייתו. משום דהו"ל בכלל פרשת מעשה השולחן שמנה. וכן לא מנה מצות הדלקת המנורה. משום שכבר מנה פרשת שמן המאור. וכן כל כיו"ב כמו שביארנו כבר לעיל במקומן. ודברי הרמב"ם ז"ל וסייעתו בזה תמוהים. שאע"פ שכבר מנו מצות ערי מקלט. אף ע"פ כן חזרו ומנו גם כן מצות עשה דוהשיבו אותו העדה אל עיר מקלטו וגו'. וזהו נגד מה שהשריש הרמב"ם ז"ל גופי' (שורש עשירי) עיי"ש. וכבר הרגישו בזה קצת אחרונים ז"ל. אבל מה שצדדו ליישב זה אין דבריהם מספיקים כלל ואינו כדאי להאריך בזה. ועוד דהבדלת ערי מקלט וערי מגרש מצד עצמן הו"ל מצות שאינן נוהגות לדורות להרמב"ם ז"ל גופי' (שורש שלישי) כמש"כ לעיל: 
<b>איברא</b> דגם בדברי רבינו הגאון ז"ל כאן יש מקום עיון בזה לכאורה במה שמנה פרשת ערי מגרש ללוים. דהא הו"ל מצוה שאינה נוהגת לדורות. לפי מה שביארנו לעיל דלא ס"ל כסברת הרמב"ן ז"ל שהעלה (שורש שלישי) אליבא דהבה"ג ז"ל שכל מצוה שענינה קיים לדורות אע"פ שלא נעשה אלא פעם אחת. יש לה תורת מצוה הנוהגת לדורות. וגם עיקר הסברא תמוה גם אליבא דהבה"ג ז"ל וכמו שביארנו לעיל (פרשה נ' נ"ב) עיי"ש. ומיהו לזה אפשר לומר דס"ל לרבינו הגאון ז"ל דהו"ל מצוה הנוהגת גם לדורות לענין שאם יוסיפו לכבוש עוד עיירות מארצות חוץ לארץ אחר שיכבשו כל ארץ ישראל כולה. דאז גם לעיירות הללו אחר שיכבשום תורת ארץ ישראל ממש לכל דבר. כמבואר בספרי (פ' עקב פיסקא נ"א) וברמב"ם (פ"א מהלכות תרומות) עיי"ש. יתחייבו משום מצוה זו להבדיל גם מהן ערי מגרש ללוים. ובפרט לדעת החולקים על הרמב"ם ז"ל (פי"ג מהלכות שמיטה ויובל הי"א). וס"ל שגם בארצות הללו אין לשבט לוי חלק ונחלה עם ישראל. ולפ"ז ודאי ראוי לומר שתחת חלקם בכבוש. יש בכלל מצוה זו של נתינת ערי מגרש ללוים ליתן מחלקיהם שנטלו שאר השבטים. גם בערים הללו ערי מגרש ללוים לשבת בהם. כמו בנחלת ארץ כנען. ומיהו מ"מ הר"א הזקן והר"ש בן גבירול ז"ל איכא למימרד לא ס"ל הכי. והיינו טעמא שלא מנו פרשה זו של ערי מגרש ללוים. משום דהו"ל מצוה שאינה נוהגת לדורות לדעתם. אלא דהיינו רק לענין פרשת ערי מגרש ללוים. אבל פרשת ערי מקלט ודאי היא מצוה נוהגת לדורות מטעם שביארנו. ולהכי מנאוה שפיר: 
<b>ועכ"פ</b> נתבארו על נכון דברי רבינו הגאון ז"ל בשתי פרשיות הללו. אלא דעדיין צריך ביאור דלפי מה שנתבאר שלדעתו נכללה בכלל פרשת ערי מקלט גם המצוה להניס הרוצח לעיר מקלטו. ולפי מה שביאר בחינוך (מצוה ת"י) זהו מתורת עונש לרוצח עיי"ש. והרי לשיטת רבינו הגאון ז"ל כל העונשין נמנין במנין הלאוין. וא"כ גם מצוה זו ראוי למנותה במנין הלאוין. ולא במנין העשין. אבל לק"מ דודאי עיקר חובת גלות לרוצח לא מצד עונש הוא. אלא כדי להציל הרוצח שוגג מידי גואל הדם. כמתבאר מפשטי' דקרא. וכן מתבאר מלשון רבינו הגאון ז"ל באזהרותיו שע"פ עשה"ד שהבאתי לעיל. וגם לכפרה כמבואר ריש פ"ק דמכות (ב' ע"ב) ולקמן (שם פ"ב י"א ע"ב) בתוס' (ד"ה מידי). ובריטב"א שם עיי"ש. וגם להחינוך שם עיקר המצוה לא משום עונש היא עיי"ש בדבריו. וא"כ ודאי אין מקומה אלא במנין העשין. ומש"כ רבינו הגאון ז"ל <b>למקלט בגדרי.</b> נראה דכוונתו בזה לומר שאין מצוה זו דערי מקלט נוהגת אלא בארץ כנען לגבולותיה. ולאפוקי חוץ לארץ. כמבואר בספרי זוטא (הובא בילקוט שם) עיי"ש. וכן כתב הרמב"ם ז"ל (ריש פ"ח מהלכות רוצח) עיי"ש. ומש"כ בכ"מ שם שכן מפורש בכתוב. יש לפקפק שאין זה מוכרח כלל כמבואר להמעיין. אבל העיקר שמקורו מדבר הספרי זוטא שם כמש"כ. שכן מבואר שם בהדיא עיי"ש: 
@00פרשה ס. 
<b>לכתוב תורתי על אבנים.</b> כתיב (פרשת תבוא) והקמות לך אבנים גדולות וגו' וכתבת עליהן את כל דברי התורה הזאת בעברך וגו'. וכתבת על האבנים את כל דברי התורה הזאת באר היטב. וזו היא <b>פרשת אבנים גדולות</b> שמנה הבה"ג ז"ל במנין הפרשיות שלו. וכן מנאוה כל סייעתו. ומנאה רבינו הגאון ז"ל גם באזהרותיו שע"פ עשה"ד (דבור לא תשא) עיי"ש. וזהו אחד מהמקומות במנין המצות של בה"ג שהשיג הרמב"ם ז"ל עליו ביתר שאת ויתר עז מטעם שאין זו אלא אחת מן המצות שלא נאמרו אלא להוראת שעה ואינה נוהגת לדורות ואי אפשר שתבא במנין המצות עיי"ש בדבריו. והרמב"ן ז"ל אע"פ שגם הוא ז"ל בעיקר הדבר מסכים לדברי הרמב"ם ז"ל. מ"מ נכנס בפרצה דחוקה מאוד כדי להליץ בעד הבה"ג ז"ל קצת שלא לעשותו טועה ולדון אותו לכף זכות כפי האפשר. כדרכו ז"ל עיי"ש: 
<b>ואמנם</b> לענ"ד כאשר אחזה לי לולא דברי הראשונים ז"ל לא זו הדרך בכוונת הגאונים ז"ל. דודאי ע"פ פשטן של דבריהם ז"ל צדקו דברי הרמב"ם ז"ל בלא ספק. אבל הנראה לאחר העיון בכוונתם הוא ע"פ מה שכבר עמדנו לעיל (עשין ט"ז) שהדבר תמוה טובא לכאורה על רבינו הגאון ז"ל והבה"ג וסייעתם ז"ל שלא מנו במנין העשין מצות עשה דכתיבת ס"ת שמנאוה הרמב"ם ז"ל (עשין י"ח) וכל הבאים אחריו. ומה שכתבנו שם ליישב זה ע"פ דברי הרא"ש ז"ל (הלכות ס"ת) אינו מספיק. ובפרט לפי מה שהכריח בב"י (יו"ד סי' ע"ר) דגם להרא"ש ז"ל אינו יוצא ידי חובת מצוה זו בחמשה חומשי תורה ובמשניות וגמרא ופירושיהם עיי"ש בדבריו. וכן הכריחו האחרונים ז"ל מדאמרינן (פ"ב דסנהדרין כ"א ע"ב) דאפילו הניחו לו אבותיו ס"ת מצוה לכתוב משלו. מדכתיב ועתה כתבו לכם וגו'. וא"כ ע"כ מוכרח מזה שאין עיקר מצות כתיבת ס"ת משום תלמוד תורה בלבד. כמו שנראה מלשון הרא"ש והטור שם. ועכצ"ל בכוונתם כמו שהעלה הב"י שם. ובאמת דלשון הרא"ש ז"ל והטור לא משמע הכי כלל. כמש"כ כבר בדרישה שם עיי"ש. מ"מ ודאי עיקר הדבר מוכרח כמש"כ הדרישה ושאר אחרונים דמצות כתיבת ס"ת מצוה בפ"ע היא. ולכאורה היה נראה דגמרא ערוכה היא כפשטן של דברי הרא"ש והטור דעיקר מצות כתיבת ס"ת אינה אלא כדי ללמוד בה. מדאמרינן (פ"ק דעירובין י"ג ע"א) תניא ר"י אומר ר"מ היה אומר לכל מטילין קנקנתום לתוך הדיו חוץ מפרשת סוטה. ורבי יעקב אומר משמו חוץ מפרשת סוטה שבמקדש. מאי בינייהו. אמר רבי ירמיה למחוק לה מן התורה איכא בינייהו. והני תנאי כהני תנאי דתניא אין מגילתה כשרה להשקות בה סוטה אחרת. רבי אחי בר יאשי' אמר מגילתה כשרה להשקות בה סוטה אחרת. אמר ר"פ דלמא לא היא. עד כאן לא קאמר ת"ק התם אלא כיון דאינתיק וכו'. אבל גבי תורה דסתמא מכתבא ה"נ דמחקינן. אמר רנב"י דלמא לא היא עד כאן לא קאמר רבי אחי ב"י התם אלא דאיכתב מיהת לשום סוטה בעולם. אבל גבי תורה דלהתלמד כתיבא הכי נמי דלא מחקינן עיי"ש. הרי להדיא דכתיבת התורה אינה אלא כדי להתלמד בה. כמש"כ הרא"ש והטור שם. ותמיהני על האחרונים ז"ל שלא נתעוררו בזה. אבל נראה דאין משם הכרע. דודאי התם לא מיירי באותה ס"ת שכתבה לעצמו כדי לקיים בה מצות כתיבת ס"ת. דודאי אם איתא דמצות כתיבת ס"ת מצוה מצד עצמה היא. אינו יוצא ידי חובתו בכתיבתה לחוד. אלא צריך שתשאר אצלו בתיקונה. ואם נפסלה הרי הוא בטל ממצותה עד שיתקננה. ולדעת הר"ב ת"ח בסנהדרין שם אם נאבדה או שהקדישה חייב לכתוב לו אחרת עיי"ש בדבריו. וכ"ש כשנפסלה. וא"כ היכי תיסק אדעתין למחוק ממנה פרשת סוטה. כיון שתפסול בכך ונמצא בטל ממצות עשה דכתיבת ס"ת. ובפרט לפמש"כ התוס' (שם ד"ה אבל) וז"ל וא"ת והיכי מכשר הכא ר"פ בספר תורה אפילו למאן דבעי לשמה. והא תנן (בריש כל הגט) שמע קול סופרים מקרין איש פלוני מגרש פלונית. פסול לגרש בו. ומוקי לה בגמרא בסופרים העשויין להתלמד. וס"ת נמי חשיב לה הכא כעשויין להתלמד וכו'. וי"ל דלהתלמד דהתם לא נכתב כלל להכשר הגט. אבל ס"ת כותב בסתמא לדעת כן שאם יצטרכו ימחקו ממנה פרשת סוטה עכ"ל עיי"ש. ואם איתא דמיירי בס"ת שכתב לעצמו כדי לקיים בה מצות עשה דועתה כתבו לכם. היכי יתכן לומר שכתב מעיקרא על דעת כן שאם יצטרכו ימחקו ממנה פרשת סוטה. כיון דבהכי מיפסלא ובטלה מצותו ולא יצא ידי חובתו. אלא ודאי ע"כ לא מיירי התם אלא בס"ת שלא נכתבה אלא כדי ללמוד בה מלבד אותה שכתב לעצמו כדי לצאת בה ידי חובתו במצות עשה דועתה כתבו לכם. ולזה קאמר התם שפיר דלהתלמד כתיבא. מיהו נראה שאין זה מוכרח. דאפשר לומר דמשום השקאת סוטה מותר להפקיע ממנו מצוה דועתה כתבו לכם לפי שעה עד שיתקן הס"ת. וגם כבר נחלקו קצת אחרונים על דברי הר"ב ת"ח שם. וס"ל דבכתיבה כבר קיים המצוה אע"פ שנאבדה או נשרפה אח"כ. וא"כ אין הכרח לומר דלא מיירי התם בס"ת שכתב לעצמו לצאת בה ידי חובת עשה דועתה כתבו לכם. וגם נראה דחוק לאוקמי דוקא בס"ת שלא כתבה לצאת בה ידי חובתו. ופשטא דסוגיא ודאי משמע דבכל ענין מיירי. אבל נראה דבלא"ה אין ראיה משם להרא"ש והטור לומר דעיקר מצות כתיבת ס"ת אינה אלא כדי ללמוד בה. דהרי הרא"ש הביא ראיה לדבריו מגופי' דקרא דכתיב כתבו לכם את השירה הזאת ולמדה את בני ישראל וגו'. דמשמע דמצות כתיבתה היא כדי ללמדה עיי"ש. וא"כ לפי מה שהכריחו האחרונים ז"ל מסוגיא דסנהדרין שם שלא כדברי הרא"ש ז"ל. אלא אפילו יש לו ספרים ללמוד בהם. מצוה לכתוב לו ס"ת משום עשה דועתה כתבו לכם. וכן מבואר בדברי הר"ן ז"ל (פ"ב דמגילה) דמצות כתיבת ס"ת מצוה בפ"ע היא כתפילין ומזוזה. ולא משום ללמוד בו בלבד עיי"ש היטב. א"כ עכצ"ל דאע"ג דלפ"ז מאי דמסיים קרא וכתב ולמדה את בני ישראל אינו טעם למצות כתיבתה. מ"מ קאמר קרא שילמדו בה. ותרתי קאמר שיכתבוה וילמדו בה. וא"כ אפי' להסוברים דמצות כתיבת ס"ת מצוה בפ"ע היא. ונתחייבו לכתבה בכל ענין אפילו כשאין לומדין בה. מ"מ כתיבתה להתלמד בה לכשיצטרך. והיינו דקאמר התם דס"ת להתלמד כתיבא. לא שמצות כתיבתה אינה אלא משום כך. אלא דהכי אורחא דמילתא שכותבה על דעת להתלמד בה כדכתיב ולמדה. ואין להאריך בזה: 
<b>ועכ"פ</b> מתבאר דע"פ דברי הרא"ש והטור שם לא מיתרצא דעת רבינו הגאון והבה"ג ז"ל וסייעתו שלא מנו מצות כתיבת ס"ת. אע"פ שקצת הוכחה יש לזה ממה שהשמיט הבה"ג ז"ל מימרא דרבא בסנהדרין שם. דאמר אע"פ שהניחו לו אבותיו לאדם ס"ת מצוה לכתוב משלו שנאמר ועתה כתבו לכם את השירה. ואם הוה ס"ל כדעת הרא"ש והטור הוה ניחא קצת כמבואר. מ"מ יש לדחות דאפשר שסמך הבה"ג ז"ל בזה על מה שהביא (בהלכות סופרים) מימרא דרב דאמר (במנחות ל' ע"א) הלוקח ס"ת מן השוק כחוטף מצוה מן השוק כתבו מעלה עליו הכתוב כאילו קבלו מהר סיני וכו' עיי"ש. דמזה מבואר דמצוה לכתוב לו ס"ת לעצמו אע"פ שיש לו אחרת ללמוד בה. ואפילו לקחה בכספו מאיש אחר. וכ"ש כשנפלה לו בירושה מאבותיו. וכן צ"ל בדעת הרי"ף שהשמיט מימרא דרבא ולא הביא אלא מימרא דרב עיי"ש. וא"כ ודאי הדבר תמוה טובא מה שלא מנו הגאונים ז"ל וסייעתם מצוה זו במנין העשין שלהם: 
<b>ואמנם</b> בעיקר הדבר לענ"ד לא מצינו מקור מבואר בשום דוכתא דאיכא בזה מצות עשה דאורייתא לכל איש ואיש מישראל שיכתוב לו ס"ת. ומדברי הרמב"ם ז"ל (בסה"מ שם) מבואר שכל מקורו בזה אינו אלא מההיא מימרא דרבא בסנהדרין שם עיי"ש. אבל אין שום הכרח מהתם לומר דרבא מצות עשה דאורייתא קאמר. שכבר אשכחן בכמה דוכתא לשון מצוה אע"פ שאינו אלא מדרבנן בעלמא. כמו ההיא דפרק שלשה שאכלו (מ"ז ע"ב) ובפרק השולח (ל"ח ע"ב) ועוד שם בברכות (מ"ה ע"ב) ובפ"ב דשבת (כ"א ע"ב) ולקמן (כ"ה ע"א וע"ב) עיי"ש ובפירש"י ותוס' שם. ועוד בהרבה מקומות כידוע. וא"כ הכא נמי אפשר דאין זה אלא מדרבנן בעלמא וקרא דמייתי אסמכתא בעלמא הוא. ובפרט לפמש"כ הרמב"ם ז"ל בסה"מ שם ובחבורו הגדול (פ"ז מהלכות ס"ת) עיקר הראיה מקרא דועתה כתבו לכם היינו רק משום שאין כותבין את התורה פרשיות פרשיות. ולענ"ד לא מצאתי שום שורש לדבר לומר דאיכא איסור דאורייתא בהך מילתא גופא דאין כותבין התורה פרשיות פרשיות. דאפי' למ"ד תורה חתומה ניתנה. מ"מ לא אשכחן שום ילפותא מקרא לאיסור זה. וכ"ש למ"ד מגילה מגילה ניתנה. אלא דאסור משום דכיון דאידבק אידבק. כדאמרינן בפרק הניזקין (ס' ע"א) עיי"ש. מהיכא תיתי לן לאסור מדאורייתא. ואינני רואה שום יסוד לזה. ונראה דמדרבנן בעלמא הוא. וכן משמע מדברי המרדכי (סו"פ הניזקין) עיי"ש היטב. ובלא"ה כבר תמהו האחרונים ז"ל בדברי הרמב"ם אלו. דאכתי נהי דאין כותבין פרשיות פרשיות. מ"מ הרי מיהת חומשין לכ"ע כותבין אלא שאין קורין בהן בצבור. וא"כ מנ"ל חיובא לכתוב כל התורה כולה. ודלמא בכל חומש זה סגי. הן אמת שכבר ראיתי לאחד מהאחרונים ז"ל שכתב בזה דלדעתו גם חומשין לא הותרו לכתוב אלא כל החמשה חומשין. ומה שאמרו שם אין קורין בחומשין בבהכ"נ משום כבוד צבור. ומשמע דמיהת לכתוב מותר. היינו דוקא כל החמשה חומשין אלא שלא נתפרו יחד. והביא ראיה מפשט לשון הרמב"ם ז"ל (פ"ז הלכה י"ד מהלכות ס"ת) שכתב מותר לכתוב התורה כל חומש וחומש בפ"ע ואין בהן קדושת ס"ת וכו'. ומלת בהן משמע כל חמשה חומשין. וגם עכצ"ל כן דאל"כ היאך ס"ד דחומש אחד יהא בו קדושה כס"ת שלימה עד שהוצרך הרמב"ם לומר ואין בהן קדושת ס"ת. אלא ודאי הרמב"ם מחמשה חומשין מיירי אלא שלא נתפרו יחדו עכת"ד. וכל דבריו אלו אין בהן ממש. דודאי ממה שאמרו בכל הסוגיא שם רק שאין כותבין מגילה מכלל דחומש אחד שלם כותבין. וכן מתבאר מדברי הרמב"ם ז"ל גופי' שם. שסיים וכתב אבל לא יכתוב מגילה בפ"ע שיהיה בה פרשיות. ואין כותבין מגילה לתינוק להתלמד בה. ואם דעתו להשלים עליה חומש מותר עכ"ל עיי"ש. הרי בהדיא דרק מגילה שיהיה בה קצת פרשיות הוא דאסור. אבל חומש שלם משמע דשרי. וגם בהדיא כתב בסוף דבריו דאפי' מגילה שרי לכתוב אם דעתו להשלים עליה עד חומש שלם. וגם מה שדקדק מלשון הרמב"ם שכתב אין בהן קדושת ס"ת. ומלת בהן משמע כל החמשה חומשין. דקדוק הבל הוא. דודאי על כל החמשה חומשין כתב כן הרמב"ם ז"ל. שבכולן בכל ענין אין בהן קדושת ס"ת. ומ"מ חומש אחד בלבד מותר לכתוב. וגם מה שהכריח מדהוצרך הרמב"ם לומר שאין בהן קדושת ס"ת. דפשיטא דחומש אחד אין בו קדושת ס"ת שלימה. לאו כלום הוא. דודאי אף חומש אחד בלבד יש מקום לומר שיש בו קדושת ס"ת שלימה. דאע"פ שחומש אחד אין כל התורה כתובה בו. מ"מ הרי אחד מחלקי התורה הוא. וראוי לקדושה כמו כל התורה. ועוד דאפי' יהבינא ליה דין זה. מ"מ אכתי עיקר הקושיא לא איפריקא בהכי. דאכתי תמוה מנ"ל שמצוה לכתוב לו ס"ת שלימה. ודילמא בחמשה חומשין בפ"ע נמי סגי. ועוד תמהו האחרונים ז"ל בדברי הרמב"ם ז"ל אלו דכי היכי שכותבין פרשיות דמזוזה ותפילין ופרשת סוטה משום שמצותן בכך. הכא נמי אפשר דלעולם קרא כפשטי' דשירה לחודה קאמר. ומשום שמצותה בכך. ומנ"ל שהמצוה לכתוב ס"ת. וכל מה שפלפלו בזה האחרונים לתרץ אינו מספיק כלל לברר ענין זה על מכונו. ולזה הי' נראה לומר דלא קאמר רבא אלא מצוה מדבריהם בעלמא שאמרו כן כדי להגדיל תורה ולהרבות ספרים. כדי שיהיו שכיחים ומצויים ללומדיהם. אלא דאסמכוה אקרא. כן היה אפשר לומר בדעת הגאונים ז"ל וסייעתם שלא מנו מצוה זו: 
<b>איברא</b> דעדיין אין בזה כדי להעלות ארוכה. שהרי גם לפ"ז עדיין התמיהא במקומה עומדת. דעכ"פ היה להם למנות מצות עשה לכתוב מיהת השירה לחודה דכתיבא בהדיא בקרא. ועוד דלפי מה שפירש הר"א אב"ד ז"ל (באשכול ח"ב סי' י"א) ילפותא דרבא. וז"ל שנאמר ועתה כתבו לכם את השירה. כלומר כיון דמסיים ולמדה את בני ישראל שימה בפיהם למען תהיה השירה הזאת לעד וגו'. וכיון שצריך לכתוב העדות. מכל שכן שצריך לכתוב על מה באה העדות. דהיינו כל התורה עכ"ל עיי"ש. וכיו"ב כתבו התוס' והר"ן ז"ל בנדרים (ל"ח ע"א). דכיון דכתיב למען תהיה השירה הזאת לעד. ע"כ כל התורה קרי קרא שירה. דאי שירה לבדה קאמר קרא. מאי עדות איכא עיי"ש. ולפ"ז מוכח שפיר מהך קרא דהמצוה בכל התורה היא. אמנם נראה דגם לפ"ז מ"מ אכתי ליכא למשמע מהך קרא מצות עשה מדאורייתא לכל איש ואיש בפ"ע לכתוב לו ס"ת. דמהך קרא משמע בהדיא שלא צוה הכתוב אלא לכתוב ס"ת אחת לכל ישראל. דהרי בתר הך קרא דועתה כתבו לכם את השירה הזאת ולמדה את בני ישראל וגו'. כתיב בההיא פרשה ויכתוב משה את השירה הזאת ביום ההוא וילמדה את בני ישראל. משמע מהך קרא בהדיא דבזה נתקיימה המצוה שנצטוה משה בקרא דועתה כתבו לכם את השירה הזאת וגו'. וע"כ שמשה היה שלוחם של כל ישראל במצוה זו. דאל"כ מאי ויכתוב משה. הרי מצות כל איש ואיש מישראל היא לכתוב לו ס"ת. כדנפק"ל לרבא מהך קרא. ופשיטא דגם משה בכלל חובת מצוה זו כמו כל ישראל. וזו תמיהא גדולה לכאורה. וע"כ מוכרח מזה דאין הכי נמי שיוצאין ידי חובת מצוה זו בס"ת אחת לכל ישראל. ורבא דקאמר דכל אחד מצוה לכתוב ס"ת משלו. אין זה אלא מדרבנן בעלמא. וקרא אסמכתא בעלמא הוא לענין זה. ובאמת דהכי משמע מסוגיא דסנהדרין שם. דאמרינן עלה איתיבי' אביי וכותב לו ס"ת לשמו שלא יתנאה בשל אחרים. מלך אין הדיוט לא. ומשני לא צריכא לשתי תורות וכו' עיי"ש. והשתא אם איתא דרבא מצוה דאורייתא קאמר. קשה טובא למה לו לאביי למיפרך ממתניתין וברייתא. מגופי' דקרא הו"ל למיפרך דכתיב במלך וכתב לו את משנה התורה וגו'. ומהך קרא הו"ל לדייק מלך אין הדיוט לא. דאם איתא דכל הדיוט נמי חיובי מיחייב לכתוב לו ס"ת. למה לו לקרא למיכתבה גבי מלך. וכדדייק אביי ממתני'. וכמו שהקשו רבינו יונה והר"ש ז"ל שם אלא ודאי ע"כ מוכרח מזה דרבא לא קאמר אלא מדרבנן. וא"כ מגופי' דקרא ודאי ליכא מקום קושיא כלל עלי' דרבא. דודאי מדאורייתא גם לרבא אין המצוה אלא למלך ולא להדיוט. דליכא בהדיוט מצוה מדאורייתא אלא בכל הצבור כולו. ודוקא מלך הוא שנצטוה לכתוב לו ס"ת לעצמו. אבל ההדיוט היחיד לא נצטוה על כך. אבל ממתני' וברייתא שפיר פריך דמשמע מינה דהדיוט לא מיחייב אפי' מדרבנן. דלא משמע ליה לאביי לומר דמתני' מדינא דאורייתא בלבד מיירי. אבל מדרבנן אין חילוק בין מלך להדיוט. ושפיר פריך מינה לרבא. וגם המתרץ הכי משמע ליה מתני'. והוכרח לשנויי כדמשני לא צריכא לשתי תורות. אבל לדעת הרמב"ם ז"ל וסייעתו ושאר הפוסקים קשיא טובא דלדעתם דרבא מדאורייתא קאמר. טפי הו"ל לאביי לאקשויי מקרא דאורייתא: 
<b>ואמנם</b> לרבינו הגאון ז"ל אפשר לומר דבאמת דעתו כן ואתי שפיר מה שלא מנה עשה זו. ואע"ג דאכתי הו"ל למנות עכ"פ המצוה שעל כל הצבור לכתוב להם ס"ת אחת לכולם. מ"מ לזה אפשר לומר דמצוה זו היא בכלל מצות עשיית הארון שכבר מנה לעיל במנין הפרשיות (פרשה נ"ב). שעיקר תכלית עשייתו אינו אלא כדי לשום בו התורה ולוחות העדות. כדכתיב ואל הארון תתן את העדות וגו'. וכתיב לקוח את ספר התורה ושמתם אותו מצד ארון וגו'. והרב המאירי ז"ל בקרית ספר (ח"א מאמר ד' ח"א) כתב וז"ל ובשם תוספתא שמענו שמצוה לייחד לס"ת מקום ולכבד המקום שהספר מונח בו ולהדרו. כדכתיב וכו' לקוח את ספר התורה ושמתם אותו מצד ארון וגו'. וכתיב ונתת אל הארון את העדות וכו' עכ"ל עיי"ש. ומשום זה זר של הארון הוא סימן לכתר תורה. כדאמרינן בפ"ז דיומא (ע"ב ע"ב) שלשה זרים הן וכו' של ארון עדיין מונח הוא כל הרוצה ליקח יבא ויקח וכו' עיי"ש ובפירש"י שם. והרב המאירי ז"ל שם כתב וז"ל והוא שאמרו שלשה זרים הם. ונרמזו בהם שלשה כתרים וכו'. כתר תורה הרי הוא מונח לכל מי שירצה. והוא שכתוב ועשו ארון. ולא נאמר בו ועשית ארון כבשאר הכלים. ללמדך שבידו ללמוד ולהתחכם. יגעתי ומצאתי האמן וכו' עכ"ל עיי"ש. והרמב"ן ז"ל (פ' תרומה) כתב וז"ל ועשו ארון. יחזור אל בני ישראל הנזכרים למעלה וכו'. ויתכן שירמוז שיהיו כל ישראל משתתפין בעשיית הארון וכו'. שיזכו כולן לתורה. וכן אמר במדרש רבה מפני מה בכל הכלים כתוב ועשית. ובארון כתוב ועשו ארון. אמר רבי יהודה בר שלום אמר הקב"ה יבאו הכל ויתעסקו בארון שיזכו לתורה וכו' עכ"ל עיי"ש. הרי דעיקר מעשה הארון אינו אלא כדי לשום בו התורה. וא"כ כמו שמנה רבינו הגאון ז"ל פרשת השולחן וכולל בו מצות סדור לחם הפנים וכל פרטיו. וכן מנה פרשת שמן המאור וכולל בה מצות ההדלקה. ומנה פרשת הקטורת ולא מנה מצות הקטרה בבוקר ובין הערבים. משום שנכללה בכלל מעשה הקטורת. שהיא רק לצורך הקטרתה. וכמו שביארנו לעיל. ויתבאר עוד לפנינו. הכי נמי מנה מעשה הארון וכולל בה מצות כתיבת ספר תורה. שעיקר מעשה הארון אינו אלא לצורך התורה. הילכך נמנין שניהם במצוה אחת. ומשום דמה"ת לירא מצוה אלא בס"ת אחד לכל ישראל. ואז יצאו ידי חובתן בס"ת שהיה מונח בארון: 
<b>אלא</b> שאין זה מספיק רק אליבא דרבינו הגאון ז"ל. אבל לא יתכן לומר כן אליבא דהבה"ג ז"ל וסייעתו שהרי הם לא מנו פרשת הארון במנין הפרשיות שלהם בפ"ע. אלא כללוה בכלל פרשת המשכן וכליו. וגם אין שיטתם בזה כשיטת רבינו הגאון ז"ל. ונראה עוד דגם לשיטת רבינו הגאון ז"ל אין זה מספיק כ"כ. שהרי לרבי יהודה (פ"ק דב"ב י"ד ע"א) לא היה ספר תורה מונח בתוך הארון. ודריש קרא דלקוח את ספר התורה הזה ושמתם אותו מצד ארון ברית ה'. מצד הוא מונח ולא בתוכו עיי"ש. וא"כ ע"כ לדידי' עיקר מעשה הארון לצורך לוחות העדות לבד היא ולא לצורך ס"ת. וא"כ ממילא מבואר דלדידי' ליכא למימר דמצות כתיבת ס"ת נכללה בכלל פרשת הארון. דהא ודאי אין יוצאין ידי חובת מצוה זו אלא בכתיבת כל התורה כולה ולא בעשרת הדברות לבד. והארון לא נעשה אלא לצורך עשרת הדברות בלבד. וא"כ אינם ענין זה לזה. הן אמת דלפי מש"כ רבינו האי גאון ז"ל בתשו' (שערי תשובה סי' קמ"ט) וז"ל וששאלתם הא דאמור רבנן לא יאחז אדם תפילין בראשו וספר תורה בזרועו. זה ספר תורה שאמרו. כגון שכתוב בו מן אנכי ה' אלקיך עד וכל אשר לרעך. שהן תרי"ג אותיות כנגד תרי"ג מצות שבתורה עכ"ל עיי"ש. וכן הביא הערוך (ערך תפל השלישי) בשם רבינו חננאל ז"ל שכתב כן בשם רבינו נחשון גאון ז"ל עיי"ש. וכן כתב כיוצא בזה בתוס' עה"ת (דעת זקנים פ' שופטים). ובפי' הרא"ש ז"ל עה"ת (הדר זקנים פ' יתרו). שהס"ת שנשא המלך בזרועו. כדאמרינן בסנהדרין שם שעושה אותו כמין קמיע ותולה בזרועו. לא היה כתוב בו רק עשרת הדברות. ונקרא ספר תורה לפי שיש בו תרי"ג אותיות כנגד תרי"ג מצות שבתורה עיי"ש. וא"כ עשה"ד לחוד נקראו ספר תורה. וביותר ביאור כתב רש"י ז"ל (פ' משפטים כ"ד י"ב) על מה שכתוב שם ואתנה לך את לחות האבן והתורה והמצוה אשר כתבתי וגו'. ופירש"י וז"ל כל שש מאות וי"ג מצות בכלל בכלל עשרת הדברות הן. ורבינו סעדיה גאון פירש באזהרות שיסד לכל דבור ודבור מצות התלויות בו עכ"ל. הרי דעשרת הדברות שבלחות העדות קרא אותן הכתוב התורה והמצוה. וא"כ יתכן לומר דמדאורייתא יוצאין ידי חובתן בכתיבת עשרת הדברות לבד. ואין צריך לכתוב כל התורה אלא מדבריהם לדעת רבינו הגאון ז"ל. ומדברי התוס' והרא"ש ז"ל שהבאתי ע"כ מוכרח לפי מה שביארנו לעיל. דגם מדרבנן ליכא חיובא לכתוב יותר מעשרת הדברות. דהא כיון שכתבו דס"ת של המלך לא היה כתוב בה אלא עשרת הדברות בלבד. א"כ גם בס"ת שנתחייב בה ההדיוט. ודאי גם הוא לא צריך לכתוב יותר מזה. דהא מדפריך אביי עלי' דרבא מדקתני גבי מלך וכותב לו ס"ת לשמו. מלך אין הדיוט לא. ומשני ליה לא צריכא אלא לשתי תורות וכו'. משמע ודאי דאין חילוק בין הדיוט למלך אלא במאי דלהדיוט סגי ליה באחת. והמלך נתחייב בשתים. אבל בזו האחת שנתחייב הדיוט אין שום חילוק בין ההדיוט למלך. והרי לפי מה שביארנו לעיל לדעת רבינו הגאון ז"ל במצוה דדבריהם מיירי התם. וא"כ ע"כ מתבאר מזה דאפילו מדרבנן ליכא מצוה יותר מבעשרת הדברות. ועוד דאם איתא שיש בזה חילוק בין מלך להדיוט. א"כ קשה מעיקרא מאי פריך אביי. והא איכא למימר דאדרבה לקולא הוא דנקט מלך. דההדיוט חייב לכתוב ספר תורה שלימה. אבל המלך כיון שנכנסת ויוצאה עמו. יוצא למלחמה היא עמו. יושב בדין היא עמו. לא אפשר לו בס"ת שלימה. לכן לא צריך אלא ס"ת קטנה שאין בה יותר מעשה"ד. והיינו דתנן וכותב לו ס"ת לשמו יוצא למלחמה מוציאה עמו וכו'. כלומר שחייב לכתוב לו ס"ת לשמו הראויה למלך לצאת עמה במלחמה. ולדון ולשפוט עמה. וכן בכל עסקי המלוכה. דהיינו ס"ת קטנה שבקטנות דבעשה"ד סגי ליה. אבל ההדיוט אינו יוצא ידי חובתו אלא בס"ת שלמה. אלא ודאי עכצ"ל דאין לחלק בזה בין הדיוט למלך. דכיון דבעשה"ד לחוד מיקרי ספר תורה. אין לחייב גם את ההדיוט ביותר מזה. ואע"ג דלפמש"כ הרמב"ם ז"ל דמאי דכתב קרא כתבו לכם את השירה וגו'. היינו לומר כתבו לכם התורה שיש בה שירה זו. א"כ ע"כ לא סגי בכתיבת עשה"ד בלבד. שהרי השירה כיון שאין בה מצות לא נכללה בכלל עשה"ד. ומ"מ היא בכלל מצות כתיבה. מ"מ הרי כבר נתבאר שאין דברי הרמב"ם ז"ל בפירושו זה מוכרחים. דשאר הראשונים ז"ל לא פירשו כן ילפותא דרבא. ושפיר אפשר לומר דרבינו הגאון ז"ל ס"ל דעשה"ד לחוד סגי עכ"פ מדאורייתא לצאת בהן ידי חובת מצוה זו. ובפרט לפמש"כ הראב"ע ז"ל ושאר ראשונים (בפרשת תבוא) בשם רבינו הגאון ז"ל. דמה שכתב קרא וכתבת על האבנים את כל דברי התורה הזאת. היינו רק שיכתוב עליהן מספר המצות כעין אותן הכתובות במנין המצות שבהלכות גדולות עיי"ש. הרי דהמצות שבתורה בלבד קרא הכתוב כל דברי התורה לדעת רבינו הגאון ז"ל. ולפי הנראה מקור דברי רבינו נחשון ורבינו האי גאון ז"ל שהבאתי לעיל ג"כ הוא משם. וא"כ שפיר יש מקום לומר דלדעת רבינו הגאון ז"ל בעשרת הדברות בלחוד יוצאין ידי חובתן מדאורייתא במצות כתיבת ס"ת. והכי משמע מדאשכחן בקרא שכמו שכל התורה כולה נקראת עדות. כדכתיב לקוח את ספר התורה הזה וגו' והיה בך לעד. וגם בקרא דועתה כתבו לכם את השירה וגו'. דלפי דעת רוב הראשונים ז"ל על כל התורה קאי. מסיים הכתוב למען תהיה לי השירה הזאת לעד בבני ישראל. וכתיב (תהלים י"ט) תורת ה' תמימה וגו' עדות ה' נאמנה וגו'. ועי' יומא (ע"ב ע"ב) שדרשו מזה נאמנת היא התורה להעיד בלומדיה. וכתיב (שם ע"ח ה') ויקם עדות ביעקב ותורה שם בישראל. ועוד בכמה מקראות כיו"ב. הכי נמי הלוחות שלא היה בהם אלא עשרת הדברות בלבד. קראן הכתוב לחות העדות והארון ארון העדות. הרי שהשוה הכתוב את עשרת הדברות לכל התורה כולה. והיינו כמש"כ הגאונים ז"ל משום שכל תרי"ג מצות נכללו בהן. וכן הוא במדרש רבה (פ' נשא) עיי"ש. ובמדרש שה"ש על קרא דידיו גלילי זהב ממולאים בתרשיש עיי"ש ובפי' רש"י על הך קרא. וכן הוא בירושלמי (פ"ו דשקלים ה"א) עיי"ש. וא"כ שפיר יתכן לומר לדעת רבינו הגאון ז"ל דמה שלא מנה מצות עשה דכתיבת ס"ת. היינו משום דלשיטתו נכללה בכלל פרשת הארון שכבר מנה. ומשום דתכלית עשיית הארון אינה אלא כדי ליתן בו את הלחות וכמו שנתבאר: 
<b>אמנם</b> נראה דזה לא יתכן. דהרי הדבר פשוט ומבואר דהלוחות לא נכתבו לשם מצות כתיבת ס"ת. דלחות העדות שבארון לחות אבן כתובים באצבע אלקים. לא נכתבו אלא לשם מתן תורה לישראל. ועי"ז נתחייבו מעתה בכל המצות. ואין ענינם כלל למצות עשה דכתיבת ס"ת. והיכי יתכן לומר דמשום שהארון נעשה לצורך לחות אלו תהיה מצות כתיבת ס"ת בכלל פרשת עשיית הארון. וא"כ התמיהא במקומה עומדת מה שלא מנה מצוה זו. מיהו עדיין היה אפשר לצדד בזה ולומר דכיון דלא תקשה לן אלא לרבי יהודה דאמר דהס"ת מצד הארון היה מונח ולא בתוכו. א"כ אפשר לומר דלפמש"כ הרש"א ז"ל בסוגיא דסנהדרין שם דר"ש ב"א לחוד הוא דס"ל דמלך חייב לכתוב לו שתי תורות. אבל הני תנאי דדרשי משנה התורה לכתב הראוי להשתנות. לית להו כלל שתי תורות. אלא כדהוה בעי אביי למימר שאינו כותב לו אלא ס"ת אחת. ומלך אין אבל הדיוט לא. וקרא דכתבו לכם את השירה היינו רק לדורו של משה בלבד. ואינה נוהגת לדורות עיי"ש בדבריו. א"כ אפשר לומר דרבי יהודה נמי הכי ס"ל. והכי משמע בתוספתא (פ"ד דסנהדרין) דר"י לית ליה דרשב"א עיי"ש היטב. וא"כ ממנ"פ אתי שפיר מה שלא מנה רבינו הגאון ז"ל מצוה זו. דלר"מ דאמר ס"ת בתוכו היה מונח הו"ל בכלל פרשת הארון. וכמו שביארנו לעיל. ולרבי יהודה דס"ל דמצד הארון היה מונח ולא בתוכו. הרי לא ס"ל כלל מצוה זו בהדיוט לדורות. ומה שהיתה חובה בדורו של משה לבד אינו נמנה. כיון שאינה נוהגת לדורות. אלא דמפשטא דסוגיא לא משמע כדברי הרש"א ז"ל. אלא כדברי הרש"ל ז"ל שם דליכא למאן דלית ליה במלך שתי תורות עיי"ש. ולכן נראה בזה ע"פ מאי דתניא בפרק אלו נאמרין (סוטה ל"ה ע"ב) נמצאת אומר שלשה מיני אבנים היו. אחד שהקים משה בארץ מואב שנאמר בעבר הירדן בארץ מואב הואיל משה באר את התורה וגו'. ולהלן הוא אומר וכתבת עליהן את כל דברי התורה הזאת וגו'. ואתיא באר באר. ואחד שהקים יהושע בתוך הירדן שנאמר ושתים עשרה אבנים הקים יהושע בתוך הירדן. ואחד שהקים בגלגל שנאמר ואת שתים עשרה האבנים וגו' עיי"ש. ומתבאר מזה דגם משה כתב את כל התורה על גבי שתים עשרה אבנים כמו יהושע. והדבר קשה טובא לכאורה לפ"ז מאי דכתיב ועתה כתבו לכם את השירה הזאת וגו' ויכתוב משה את השירה הזאת וגו'. והיינו כל התורה כולה. כמו שנתבאר לעיל. והרי כבר כתב משה את כל התורה בערבות מואב על האבנים. ומאי ועתה כתבו לכם וגו'. ואין לומר דזו שעל האבנים מצוה אחריתא היא. ולא נאמרה אלא להוראת שעה בלבד מגזירת הכתוב. אבל קרא דועתה כתבו לכם את השירה וגו'. היא מצוה לדורות וכדאמרינן בסוגיא דסנהדרין שם. דאכתי קשה מה שהוצרך משה לכתבה. כדכתיב שם בתר הכי ויכתוב משה את השירה הזאת וגו'. הרי משה כבר כתב את כל התורה על האבנים. ובשלמא מאי דכתיב לעיל מיני' ויכתוב משה את התורה הזאת ויתנה אל הכהנים וגו' לא תקשה. משום דזו לא נכתבה אלא לצורך הארון כדכתיב בסוף ההיא פרשה ויצו משה וגו' לקח את ספר התורה הזה ושמתם אותו מצד ארון ברית ה' אלקיכם והיה שם בך לעד וגו'. אבל ההיא דהכא ודאי קשה טובא לכאורה. ומיהו לזה היה נראה לכאורה לומר דכתיבת התורה על האבנים כיון דמצוה אחריתא בפ"ע הויא להוראת שעה. לא יצאו בה ידי חובת מצות עשה דועתה כתבו לכם וגו' שנוהגת לדורות. אלא שאינו נראה כן ע"פ מאי דיש לתמוה טובא לכאורה בקרא. דכשעברו את הירדן בימי יהושע כתיב (יהושע ח' ל"ב) ויכתוב שם על האבנים את משנה תורת משה וגו'. דמשמע לכאורה שלא כתב יהושע אלא משנה תורה בלבד. והלא נצטוה על כתיבת כל התורה. כדכתיב (פ' תבא) וכתבת עליהן את כל דברי התורה הזאת בעברך. וחזר ושנה עליה הכתוב בסוף הפרשה ההיא דכתיב וכתבת על האבנים את כל דברי התורה הזאת באר היטב. וכבר הרגישו בזה המפרשים הראשונים ז"ל שם. והרד"ק ז"ל שם כתב בזה. וז"ל את משנה תורת משה. מן ושננתם לבניך. אע"פ שאינו משרשו. ופירושו לשון התורה ופירושה דרך כלל. וכתב רבינו סעדיה גאון ז"ל כי כתבו בהן מספר המצות כמו שהן כתובות בהלכות גדולות ובאזהרות. ויפה אמר כי לא יתכן שכתב בהן כל התורה רק הצורך דרך כלל עכ"ל עיי"ש. וכן כתב הרב המאירי ז"ל (בסוטה ל"ג ע"ב) וז"ל נצטוו. בתורה שכשיעברו את הירדן יהיו מקימין אבנים גדולות וכו'. ושיהיו כותבין עליהן משנה התורה וכו'. וכן אמרו שבשבעים לשון כתבוה כדכתיב באר היטב. רצה לומר שיבינו הכל. ומ"מ מגאוני הראשונים פירשו במשנה התורה. כלומר ענין התורה. רצה לומר גוף המצות. ולא שכתבו כל הכתוב בספר התורה עכ"ל עיי"ש. משמע מדבריהם ז"ל דרבינו הגאון ז"ל בפירושו זה מקורו הוא מסתירת הכתובים שבתורה ושביהושע בענין זה. שבתורה כתוב וכתבת על האבנים את כל דברי התורה הזאת. ובספר יהושע כתוב משנה התורה. ולזה פירש שמשנה תורה שבקרא דיהושע היינו ענין התורה ועיקרה דרך כלל דהיינו כל המצות. ומשנה הוא מלשון ושננתם. וזהו ג"כ ביאור הכתוב שבתורה. דכל דברי התורה היינו רק עיקר כל התורה. דהיינו כל המצות שבתורה. והרלב"ג ז"ל שם השיג על פי' זה של רבינו הגאון ז"ל. וכתב וז"ל וזה רחוק בעיני שכבר נזכר בתורה וכתבת על האבנים את כל דברי התורה הזאת באר היטב. וזה מורה שמה שנכתב בתורה היה מבואר באופן שלם עכ"ל עיי"ש. ולענ"ד אין מזה הכרח כלל. שכיון שלפי פירוש רבינו הגאון ז"ל מה שכתוב בתורה כל דברי התורה. היינו רק כל המצות שבתורה. שהן בלא ספק עיקר כל התורה. א"כ גם מה שכתוב באר היטב. על כל המצות שבתורה הוא דקאי. שהיו מבוארות באופן שלם. וכ"ש לפי מה שדרשו רז"ל מהך קרא לכתבן בשבעים לשון. א"כ לא בא הכתוב הזה אלא לומר שיכתוב את המצות בשבעים לשון שיבינו אותן הכל: 
<b>אלא</b> שראיתי להרשב"ץ ז"ל (תשב"ץ ח"א סי' נ"ג) שכתב בזה. וז"ל שם וכתיב ביהושע קחו לכם וגו' שנים עשר אנשים איש אחד איש אחד משבט וצו אותם לאמר שאו לכם מזה וגו' שתים עשרה אבנים וכו'. ובאלו האבנים נכתבה התורה באר היטב. כמו שנאמר בתורה וכתבת על האבנים את כל דברי התורה הזאת באר היטב. וכתב החכם ראב"ע ז"ל בשם הגאון רבינו סעדיה ז"ל שכתבו עליהם מנין המצות וכו'. ויהיה לפי זה הפירוש מה שכתוב באר היטב. שתהיה הכתיבה מבוארת וכתיבה תמה. אבל רז"ל במסכת סוטה. אמרו שכתבו התורה בשבעים לשון שנאמר באר היטב וכו'. וכתב הרמב"ן ז"ל שיתכן שהיו האבנים גדולות מאוד. או שהיה זה ממעשה נסים עכ"ל הרשב"ץ ז"ל שם עיי"ש. וכוונתו בזה לתרץ השגת הרלב"ג ז"ל על פי' רבינו הגאון ז"ל. מדכתיב באר היטב. ולזה כתב דבאר היטב לא קאי אלא על הכתיבה שתהיה מבוארת היטב וכתיבה תמה. ולפי הנראה דבריו לקוחים מדברי הראב"ע ז"ל גופי'. שכתב שם (פ' תבא) וז"ל באר היטב הכתיבה עכ"ל עיי"ש. ובלתי ספק כוונתו בזה לפרש הכתוב לפי פי' רבינו הגאון ז"ל שהביא שם לעיל מיני'. וכדי שלא יקשה לפ"ז כקושית הרלב"ג ז"ל כתב לפרש דבאר היטב על הכתיבה הוא דקאי. וכמש"כ הרשב"ץ ז"ל בביאור יותר. והמתבאר מדברי הרשב"ץ אלו דרבינו הגאון ז"ל לא פירש כן אלא כדי לפרש המקראות הללו ע"פ פשוטן. אע"פ שזהו נגד קבלת רז"ל במשנתנו דסוטה שם דמה שכתוב באר היטב היינו בשבעים לשון. וס"ל להרשב"ץ דלפ"ז כ"ש שעיקרי הדברים היו שלמים כמו שהם כתובים בספר התורה. ולא מקוצרים ומקוטעים לסירוגין. מנין המצות בלבד. דא"כ אין דברי התורה מבוארים באר היטב. אע"פ שכתובים בכל הלשונות שבעולם. ולפירוש רבינו הגאון ז"ל ע"כ צריך לפרש דמאי דכתיב באר היטב. לא קאי אלא על הכתיבה בלבד. ואין זה אלא לפום פשטי' דקרא. כדרך הראשונים ז"ל בפירושי המקרא. אבל לקבלת רז"ל דבאר היטב על גוף דברי התורה קאי. שכתבום בשבעים לשון שיבינום כל אומה ולשון. כ"ש שהיו הדברים שלמים ככל מה שכתוב בתורה בלא שום קיצור ושינוי מלשון הכתובים. וכן כתב הרמב"ן ז"ל (פ' תבא) וז"ל וכתבת עליהן את כל דברי התורה הזאת אמר ר"א בשם הגאון שכתבו עליהן מנין המצות כמו הכתובות בהלכות גדולות כעין אזהרות. וטעם באר היטב הכתיבה. ורבותינו אמרו בשבעים לשון. ומצינו בספר תאגי שהיתה כל התורה כתובה בהן מבראשית עד לעיני כל ישראל בתאגיה וזיוניה. ומשם נעתקו התאגין בכל התורה וכו' עכ"ל עיי"ש. והן הן דברי הרשב"ץ ז"ל אלא שהרחיב הדברים. והכוונה כמו שביארנו: 
<b>אלא</b> שלא ביארו לא הרמב"ן ז"ל ולא הרשב"ץ ז"ל. איך יתפרש לפ"ז קרא דיהושע דכתיב ויכתוב שם על האבנים את משנה תורת משה. ונראה שסמכו בזה על מה שדרשו בסוגיא דסנהדרין שם במאי דכתיב בפרשת המלך וכתב לו את משנה התורה וגו'. דלכולהו תנאי דהתם לא דרשינן משנה מלשון שינון. כדפירש רבינו הגאון ז"ל. אלא למר מידריש משנה לשתי תורות. ולמר לכתב שעתיד להשתנות. וא"כ ודאי גם משנה תורת משה דכתיב בספר יהושע מתפרש כן לכל מר כדאית ליה. אלא שרבינו הגאון ז"ל לא נחית אלא לפרש הקרא ע"פ פשוטו שאין מקרא יוצא מידי פשוטו וכמשכ"ל. ונראה עוד דרבינו הגאון ז"ל בזה נמשך בפירושו על התורה אחר המתרגם שתרגם בקרא דס' יהושע. וכן בקרא דפרשת המלך. משנה תורה <b>פתשגן אורייתא.</b> והיינו לשון שנון כדפירש"י (פרשת תבא) עיי"ש. וזהו ממש כפי' רבינו הגאון ז"ל. וא"כ לדעת אונקלוס אין ה"נ דגם מצות המלך אינה אלא לכתוב לו כל המצות שבתורה. וזהו כמו שפירשו התוס' והרא"ש ז"ל שהבאתי לעיל. וכן באזהרותיו שע"פ עשה"ד (דבור לא תשא) כתב רבינו הגאון ז"ל <b>השבעת לקצין לכתוב לו פתשגן</b> וכו' עיי"ש. וכוונתו בזה למצות המלך לכתוב לו ס"ת מדכתיב וכתב לו את משנה התורה וגו'. ונקט שם ממש לשון התרגום. אבל להנך תנאי דברייתא שבתלמודין בסנהדרין שם. ובתוספתא (פ"ד דסנהדרין). עכצ"ל דלא ס"ל הכי לא בהך קרא דפרשת המלך ולא בקרא דספר יהושע. דאם הוה משמע להו בקרא דהתם כמו שתרגם אונקלס. ודאי גם הכא בקרא דפרשת המלך שבתורה הוה מפרשי ליה הכי. וכמו שתרגם המתרגם הנך תרתי קראי בענין אחד: 
<b>וראיתי</b> לרבינו הגאון ז"ל שכתב עוד באזהרותיו שם לקמן וז"ל <b>ידודון שבעים לאמים בכתב על אבנים ספר דת ופירושיו</b> וכו' עכ"ל עיי"ש. וכוונתו בזה מבוארת למצות וכתבת על האבנים את כל דברי התורה הזאת באר היטב. ודרשו במתניתין דסוטה שם מדכתיב באר היטב שהמצוה היתה לכתוב את כל דברי התורה בשבעים לשון. כדי שיתלמדו ממנה כל השבעים אמות. ולכאורה נראין דבריו כסותרין זא"ז. דהרי לעיל נקט כדברי אונקלוס שתרגם משנה. פתשגן. דמשמע לפי ענינו דלא כל התורה קאמר קרא. אלא עיקר ענין התורה. דהיינו המצות שבה. וכמש"כ לעיל וא"כ באר היטב דכתיב בהך קרא. לא קאי אלא על הכתיבה. כמש"כ הראב"ע ז"ל. וכמש"כ הרמב"ן והרשב"ץ ז"ל שהבאתי לעיל. והרי לפמש"כ כאן דבאר היטב היינו כמו שדרשו רז"ל שיכתבוה בשבעים לשון. מבואר דמאי דכתיב באר היטב על דברי התורה גופא קאי. ולא על הכתיבה לבד. וא"כ ע"כ מבואר מזה דהמצוה היא לכתוב כל התורה כולה כמו שהיא. וכמו שהוכיחו הרמב"ן והרשב"ץ ז"ל שהבאתי. אבל נראה דדברי הרמב"ן והרשב"ץ ז"ל בזה אינם מוכרחין. וכמו שכבר ביארנו לעיל דמההיא דסוטה שם אין הכרח כלל לומר דהמצוה היתה לכתוב כל התורה כולה כמו שהיא. דשפיר אפשר לומר דאע"ג דבכלל קרא דבאר היטב היינו תרגום של התורה בכל הלשונות. מ"מ אפשר שלא צוה הכתוב לכתוב על האבנים אלא תוכן ענין כל התורה. דהיינו כל המצות שבה בלבד בכל הלשונות. ומדברי רבינו הגאון ז"ל שם ראיה מוכרחת דזו היא דעתו. ולא כמו שהבינו הרמב"ן והרשב"ץ ז"ל שדברי רז"ל שם הם נגד דעת רבינו הגאון ז"ל בזה. ובאמת שדברי הרמב"ן והרשב"ץ ז"ל בזה כמעט שאינם מובנים כלל. דמאי ענין זה לזה. דכיון דכל דברי התורה הזאת לא קאי לדעת רבינו הגאון ז"ל אלא על כל המצות שבתורה בלבד. אטו לא נוכל לפרש ג"כ דמה שכתב הכתוב באר היטב. לפי דרשת רז"ל דהיינו בשבעים לשון. לא קאי אלא על כל המצות שבתורה בלבד. כדי שילמדו כל האומות את המעשה אשר יעשון ואת הדרך אשר רצון ה' שכל אדם ילכו בה. איברא דבספר תאגין שהביא הרמב"ן ז"ל שם מבואר בהדיא שכתבו כל התורה כמו שהיא מבראשית עד לעיני כל ישראל. אלא שלפי הידוע אין קושיא מספר זה לרבינו הגאון ז"ל. ועי' מש"כ רבינו האי גאון ז"ל בתשובתו שבס' טעם זקנים (דף נ"ו ע"ב) עייש"ה: 
<b>אמנם</b> מההיא סוגיא דסנהדרין שם נראה דודאי משם מוכרח כדברי הרלב"ג והרמב"ן והרשב"ץ ז"ל דלפום תלמודנו הדברים כפשוטן ומשמען. שהיתה המצוה בכל התורה כולה כמו שהיא מבראשית עד לעיני כל ישראל. כמש"כ בס' תאגין. כמו שנתבאר לעיל. וע"כ אנו מוכרחין לומר כמו שהבינו הרמב"ן והרשב"ץ ז"ל דרבינו הגאון ז"ל לא כתב כן אלא כדי לפרש הכתוב על פי פשוטו כדרך הראשונים ז"ל מפרשי המקרא בפירושיהם. ונמשך בזה כאן אחרי המתרגם כמשכ"ל. וגם באזהרותיו שע"פ עשה"ד שם לא דקדק כ"כ בזה. ונמשך אחרי המתרגם. אע"פ שהוא דלא כהילכתא. כיון דלפי המבואר בתלמודין (בסנהדרין שם) כולהו תנאי לא ס"ל הכי. אע"פ שראיתי גם באזהרות הר"א הזקן ז"ל (במנין הפרשיות שלו) שכתב וז"ל <b>ובאר על שלימות ככל אשר תצוון לער בצור יחצבון</b> עכ"ל. וכוונתו בזה לפרשת אבנים גדולות. ומש"כ <b>על שלימות.</b> כוונתו על אבנים שלמות. וכמ"ד בתוספתא (פ"ח דסוטה). ובירושלמי (פ"ז דסוטה ריש הלכה ה') שנצטוו לכתוב על אבני המזבח שכתוב בהן אבנים שלמות. והובא ג"כ בדברי התוס' בסוטה (שם ד"ה כיצד) עיי"ש. ומדכתב <b>ככל אשר תצוון.</b> משמע דס"ל כמש"כ הראב"ע בשם רבינו הגאון ז"ל שלא נצטוו לכתוב על האבנים אלא המצות שבכל התורה בלבד. וכן מתבאר מלשון אזהרות אתה הנחלת שכתב וז"ל מזבח אדמה לבנות באבנים שלמות. <b>ולחוק עליהם דת באר היטב</b> עכ"ל. והנה גם הוא ז"ל ס"ל כמ"ד שעל אבני מזבח נצטוו לכתוב. וממש"כ לחוק עליהם דת. משמע ודאי דס"ל ג"כ שלא היתה המצוה לכתוב על האבנים אלא המצות שבתורה. כדברי רבינו הגאון ז"ל שם. ואף דמצינו ג"כ בקרא דכתיב אש דת למו. ומתרגמינן אורייתא. דמשמע כל התורה כולה. מ"מ סתם דת ודאי אינו אלא מצות ודינים בלבד בכל מקום. אלא דשם נקראת התורה דת על שם המצות והדינים שבה. ומשום שהענין מוכיח עליו דעל כל התורה קאי. והו"ל דבר הלמד מענינו. אבל זולת זה בכל מקום לשון דת אינו אלא חק ומשפט ודין או מצוה לבד. וא"כ ודאי דעתו כדעת רבינו הגאון ז"ל שם. אלא דמ"מ הדבר קשה. דהרי גם רבינו הגאון ז"ל שם לא פירש כן אלא משום דבספר יהושע כתיב משנה תורת משה. וכדעת המתרגם דמשנה היינו פתשגן. שאינו אלא ענין ותוכן התורה ולא כל התורה כמו שהיא. וא"כ עכ"פ מכל הסוגיא דסנהדרין שם לא משמע הכי וכמו שנתבאר לעיל: 
<b>הן</b> אמת דלפ"ז ביותר יש לתמוה על דברי התוס' והרא"ש ז"ל שהבאתי לעיל דס"ל הכי בהדיא גם בההיא דהתם גופא בס"ת של המלך שלא היו כתובים בה אלא עשרת הדברות לבד. ומשום שמרמזים על כל תרי"ג המצות שבתורה. והשתא הרי זה דלא ככולהו תנאי ואמוראי בסוגיא דסנהדרין שם. ואין נראה לומר שגם הם ז"ל נמשכו בזה אחר המתרגם שתרגם משנה פתשגן. אע"פ שהוא נגד תלמודין. ובפרט שלפי הנראה לכאורה דבריהם ז"ל לא יתכנו גם ע"פ המתרגם. דלפי התרגום משמע עכ"פ שנתחייב המלך לכתוב תוכן ועיקר התורה. דהיינו כל המצות שבתורה כמו שהם. אבל לפמש"כ התוס' והרא"ש ז"ל סגי ליה בעשרת הדברות בלבד. ומשום שיש בהן תרי"ג אותיות כמנין המצות שבכל התורה. וא"כ גם כל המצות לא צריך לכתוב אלא כעין רמז בעלמא למספרן. ובודאי אין זה בכלל פתשגן. ומיהו לזה היה אפשר לומר שכוונתם בזה לא לרמז המספר לבד. דודאי זה לא יתכן כלל. שהרי הכתוב אומר וכתב לו את משנה התורה הזאת וגו' וקרא בו וכו' למען ילמד ליראה וגו' לשמר את כל דברי התורה הזאת וגו'. וזה לא שייך ברמז מספר המצות לבד. אלא ודאי כוונתם כמש"כ רבינו בחיי ז"ל (פרשת יתרו) וז"ל וע"ד המדרש וכו' כשבאו ישראל נתן להם עשרת הדברות שהן כוללות תרי"ג מצות וכו' והמדרש הזה מבאר לנו כי תרי"ג אותיות שבעשרת הדברות תרי"ג מצות נכללות בהן עכ"ל עיי"ש. ומשמע מדבריו שאין זה רמז למספר המצות לבד. אלא המצות עצמן נכללות בתרי"ג אותיותיהן. וכוונתו בזה למה שאמרו במדרש (ס' נשא פי"ג) מלאה קטרת שתרי"ג מצות כלולות בהן (בעשרת הדברות) וכן את מוצא תרי"ג אותיות יש מן אנכי עד אשר לרעך כנגד תרי"ג מצות וכו' עיי"ש. וא"כ מצד זה לא היה מקום קושיא להתוס' והרא"ש ז"ל ושפיר היה מקום לומר שזהו בכלל פתשגן שתרגם המתרגם. ולפי הנראה דזו היא ג"כ דעת רבינו נחשון גאון ז"ל הובא בערוך (ערך תפל) ורבינו האי גאון ז"ל בשערי תשובה (סי' קמ"ט). שכתבו דמה שאמרו תפילין בראשו וס"ת בזרועו זה ס"ת שאמרו כגון שכתוב בו מן אנכי עד אשר לרעך שהן תרי"ג אותיות כנגד תרי"ג מצות שבתורה עכ"ל עיי"ש. וגם כוונתם בודאי אינה שבזה יש רמז בעלמא למספרן של מצות התורה בלבד. אלא לומר שעיקרן של המצות נכללות בהן. וכמבואר בהדיא בתשובת רבינו האי גאון ז"ל גופי' בשערי תשובה לעיל (סי' קמ"א) שהנשבע בעשה"ד כיון שיש בעשה"ד כלל התורה כס"ת הן ואין לו התרה עיי"ש. ומשמע ודאי שבאו בזה לפרש מה שאמרו (רפ"ג דברכות י"ח ע"א) לא יהלך אדם בביה"ק ותפילין בראשו וס"ת בזרועו וכו' עיי"ש (ובשע"ת שם ט"ס עיי"ש היטב). ומשמע שדרך ת"ח היה כך לשם מצוה. כמו שצוה הכתוב למלך (ומתורץ בזה קושית הכ"מ (פי"ד מהלכות אבל הי"ג לגירסת הרמב"ם עייש"ה ובלח"מ שם). וכדי שלא יקשה איך היו מהלכין וס"ת בזרועם תמיד. שהיא משא כבד אפי' קטנה. לזה כתבו הגאונים ז"ל שלא היו כתובין בו אלא עשה"ד בלבד. ונקרא ס"ת משום שכל תרי"ג מצות התורה נכללו בו. כן נראה ברור בכוונת הגאונים ז"ל. והשתא עפ"ז ממילא מבואר דע"כ לדעת הגאונים ז"ל גם ס"ת של המלך לא היו כתובים בו אלא עשרת הדברות בלבד. מהאי טעמא גופא. כיון שהיתה יוצאת ונכנסת עמו תמיד אפי' שיצא למלחמה. ונראה דגם התוס' והרא"ש ז"ל מקורם בזה מדברי הגאונים ז"ל: 
<b>ועכ"פ</b> ודאי הדבר קשה טובא לכאורה. דמסוגיא דסנהדרין שם לא משמע הכי וכדכתיבנא. מיהו נראה דהיינו רק אם נימא דגם טעמן של רבינו נחשון ורבינו האי הגאונים ז"ל והתוס' והרא"ש ז"ל הוא מדכתיב משנה. אבל אפשר לומר דלא מן השם הוא זה לדעתם ז"ל. אלא נפק"ל הכי מדכתיב והיתה עמו וקרא בו כל ימי חייו. דדרשינן התם מזה במתני' שכשיוצא למלחמה היא עמו. נכנס הוא מכניסה עמו. יושב בדין היא עמו וכו'. וס"ל דכל זה אי אפשר בתורה שלמה. וע"כ לא יתכן אלא בעשרת הדברות לבד. ומשום שכוללים כל מצות התורה נקראת ס"ת. ועפ"ז אפשר לומר דלא זו שאין מסוגיא דהתם ראיה נגד דעתם. אלא אדרבה משם ראי' מוכחת כדבריהם. דבלא"ה ההיא סוגיא צריכה ביאור. דעלה דתנן התם וכותב לו ס"ת לשמו וכו' אמרינן בגמ' שם תנא ובלבד שלא יתנאה בשל אבותיו. אמר רבא אע"פ שהניחו לו אבותיו לאדם ס"ת מצוה לכתוב משלו שנאמר ועתה כתבו לכם וגו'. איתיבי' אביי וכותב לו ס"ת לשמו שלא יתנאה בשל אחרים. מלך אין הדיוט לא. ומשני לא צריכא לשתי תורות. וכדתניא וכתב לו את משנה וגו'. כותב לשמו שתי תורות. אחת שהיא יוצאה ונכנסת עמו. ואחת שמונחת לו בבית גנזיו. אותה שיוצאה ונכנסת עמו עושה אותה כמין קמיע ותולה בזרועו וכו' עיי"ש. וכל הסוגיא מוקשה טובא. חדא אמאי איצטריך אביי לאותובי תיובתא דידי' מברייתא דקתני שלא יתנאה בשל אחרים. ולא מותיב מברייתא קמייתא דקתני ובלבד שלא יתנאה וכו'. וביותר תמוה אמאי לא קא מותיב טפי ממשנתנו דקתני וכותב לו ס"ת לשמו וכו'. דמשמע מלך אין הדיוט לא. וגם עיקר לישנא דברייתא קמייתא דקתני ובלבד שלא יתנאה וכו'. אין לו ביאור כלל לכאורה. מאי ובלבד דקתני. דמשמע דבמתניתין קולא למלך קתני. ועל זה קאמר ובלבד שלא יבא להקל גם קולא זו להתנאות בשל אבותיו. והרי גם במתני' חומרא הוא דקתני. שחייב לכתוב לו ס"ת לשמו דוקא. וא"כ בברייתא לא אתי תנא אלא לאוסופי חומרא על חומרא. ולא שייך בזה כלל לישנא דובלבד. ועוד דעיקר הדבר אינו מובן מצד עצמו מאי קאמר. דהרי היינו הך. דכיון דתנן שחייב לכתוב לו ס"ת לשמו. א"כ אינו יוצא בשל אבותיו שלא נכתב לשמו אלא לשם אבותיו. ומאי ובלבד דקאמר. דמשמע שבא להוסיף ענין חדש דלא מיירי בי' במתני' וזה תמוה: 
<b>והנראה</b> בזה דמאי דקתני במתניתין וכותב לו ס"ת לשמו מתפרש בתרי אנפי. או דלא אתי אלא לאפוקי שאינו יוצא בשל אבותיו. אע"ג דודאי לפ"ז הלשון דחוק קצת. דא"כ מאי לשמו דקתני. הרי כבר קתני וכותב לו ס"ת. ואם משום דאכתי הוה סד"א דהיינו דוקא כשאין לו ס"ת משל אבותיו. אבל אם ירש ס"ת מאבותיו יוצא בה ידי חובתו. הו"ל לתנא למיתני בהדיא ואינו יוצא בשל אבותיו. אבל לישנא דלשמו לא משמע כ"כ לאפוקי של אחרים. אע"ג דממילא משמע דשל אחרים נמי לא. כיון שלא נכתב לשמו. אבל עיקר לשון לשמו לא משמע אלא דאתי לאפוקי שלא לשמו. אע"ג דמעיקרא שלו היתה. או שנפרש שכותב לו ס"ת לשמו היינו ס"ת שראויה למלך. וכדמסיים עלה במתניתין יוצא למלחמה מוציאה עמו. נכנס הוא מכניסה עמו וכו'. והיינו פירושא דלשמו דקתני רישא. שצריך לכתוב לו ס"ת שראויה להיות עמו תמיד. אפי' כשהוא טרוד בעסקי מלחמה ובכל שאר עסקי המלוכה. בשבתו בהיכלו ובלכתו בדרך. דהיינו שתהא קלה וקטנה ביותר. כעין קמיע תלויה בזרועו. כדי שיהיה חפשי בכל תנועותיו ובפעלי כפיו. ונראה דהכי ס"ל לתנא דברייתא קמייתא בפירושא דמתניתין. ולזה שפיר קתני עלה ובלבד שלא יתנאה בשל אבותיו. דאע"ג דמקילינן במלך שאינו צריך לכתוב לו ס"ת שלמה כמו שהיא. אלא עיקרה של תורה בלבד. בקיצור היותר אפשר. משום שאי אפשר בענין אחר. מ"מ אינו יוצא ידי חובתו אלא בשלו דוקא מעיקרא משעת כתיבה. ואפי' בירושת אבות אינו יוצא. אבל תנא דברייתא בתרייתא ס"ל דמאי דתנן וכותב לו ס"ת לשמו. לא אתי אלא לאפוקי שאינו יוצא בשל אחרים. ורישא וסיפא תרי דיני באנפי נפשייהו נינהו. דמאי דקתני רישא וכותב לו ס"ת לשמו. לא נפק"ל אלא מדכתיב וכתב לו וגו'. דהיינו לשמו. ודינא דסיפא נפק"ל מדכתיב והיתה עמו וגו'. אע"ג דבמתני' לא מייתי אלא קרא דוהיתה עמו וגו' בלבד. ומ"מ נראה דלענין דינא לא פליגי הנך תרתי ברייתות אהדדי. וכל חד דידי' קאמר. ולא איפליגו אלא בפירושא דמתניתין בלבד: 
<b>ומעתה</b> עפ"ז ניחא שפיר כולה סוגיא. דממתניתין ומברייתא קמייתא לא הוה מצי אביי למיפרך עלי' דרבא. משום דאיכא למימר דפירושא דמתני' היינו כדפירש בברייתא קמייתא. דלפ"ז מדיוקא דמדייק מלך אין הדיוט לא ליכא שום תיובתא לרבא. די"ל דאדרבה לאחמורי עלי' דהדיוט אתי תנא דמתני'. ולאקולי על המלך. דלמלך סגי ליה במצות שבכל התורה בלחוד. ואפי' בעשה"ד שכוללים כל המצות שבתורה דרך כלל סגי ליה. משא"כ הדיוט שחייב לכתוב לו ס"ת כולה כמו שהוא. ולהכי לא פריך אלא מאידך ברייתא דקתני בהדיא וכותב לו ס"ת לשמו שלא יתנאה בשל אחרים. וא"כ לא מיירי אלא מהך דינא לחוד שאינו יוצא י"ח בשל אחרים. ומשמע דוקא מלך. אבל ההדיוט בשל אחרים נמי יוצא ידי חובתו. ודלא כרבא. ואע"ג דבברייתא קמייתא נמי קתני שלא יתנאה בשל אבותיו. מ"מ התם לגופי' איצטריך. לומר דאע"פ שהקילה תורה על המלך שאינו צריך לכתוב ס"ת שלימה. מ"מ בזה אין להקל אפילו במלך. ולא למעוטי הדיוט קאתי. משא"כ לאידך תנא דלא מיירי אלא בהך דינא לחוד. ובחומרא דמלך לחוד הוא דמיירי. אבל קולא דידי' לא מזכיר כלל. שפיר דייק מיני' דהדיוט אין דין זה נוהג בו כלל. ותיובתא דרבא. והשתא א"כ מההיא סוגיא סייעתא לדעת הגאונים ר"נ ור"ה ז"ל והתוס' והרא"ש ז"ל. וגם מדוקדק בהכי שפיר מאי דקתני בברייתא שם אותה שיוצאה ונכנסת עמו עושה אותה כמין קמיע ותולה בזרועו וכו'. ורש"י ז"ל (לקמן כ"ב ע"א) נדחק לפרש (בד"ה כמין) וז"ל כמין קמיע קטנה בכתב דק שהיא קלה לשאת עכ"ל עיי"ש. אבל אין זה מספיק. דהא ס"ת הראויה לקריאה אפילו תהיה בכתיבה דקה מן הדקה אינה קלה לשאת אותה תמיד בבית ובדרך במלחמה ובשלום. אבל לדעת הגאונים ז"ל אלו וסייעתם ניחא שפיר. דודאי עשה"ד בלבד אפשר לתלות בזרוע בענין שלא יתבטל בכך מכל שום פעולה ועסק מפעולותיו ועסקיו: 
<b>ואמנם</b> כל זה לא יתכן אלא לדעת הגאונים הללו ז"ל וסייעתם. אבל לרבינו הגאון ז"ל וסייעתו דנפק"ל הכי מלשון משנה. וכמו שתרגם המתרגם פתשגן. ודאי קשה טובא מסוגיא דהתם. דעכ"פ לכ"ע קרא דמשנה התורה לא מתפרש אלא או מלשון שינוי והשתנות. או מלשון כפל. כמו לחם משנה כסף משנה. אבל ליכא למ"ד כדברי רבינו הגאון ז"ל שאינו אלא מלשון ושננתם. דהיינו שנון התורה ועיקרה דרך כלל. כמש"כ בשמו הרב המאירי והרד"ק ז"ל שם. ע"פ המתרגם שתרגם פתשגן. אלא דלזה יש אתי עדיין מקום לדון ע"פ דברי הרש"ל ז"ל בההיא סוגיא שהחליט דודאי ליכא מאן דפליג לומר דמלך לא נצטוה אלא על ס"ת אחת. דהא כיון דאפילו ההדיוט נצטוה לכתוב ס"ת אחת מדכתיב כתבו לכם את השירה הזאת. ע"כ מאי דכתב קרא במלך וכתב לו את משנה התורה וגו'. היינו שיכתוב לו עוד אחת נוספת על אותה שנתחייב בה כבר קודם שנתמנה למלך. ומאי דאיצטריך בברייתא למילף במלך שתי תורות מדכתיב משנה התורה. היינו רק לענין דאפילו ס"ת שניי' חייב הוא לכתוב ולא יתנאה בשל אבותיו. אלא דעפ"ז הוקשה לו מאי דפריך לקמן ואידך האי שויתי מאי דריש ביה. ואיצטריך לאוקמי' לדרשא אחריתא. והא כיון דכ"ע ס"ל דמלך בעי שתי תורות. א"כ שפיר מיתוקים הך קרא כדדריש ליה בברייתא לאותה ס"ת שנכנסת ויוצאה עמו וכו'. ועל זה תירץ הרש"ל וז"ל אלא נראה בעיני לפרש דדרשינן מוכתב את משנה התורה להשתנות הכתב בס"ת שנייה שתהיה כתיבה דקה שתהא קטנה כל כך לעשותה כקמיע (כצ"ל) כדכתיב שויתי ה' לנגדי תמיד. ופריך השתא שפיר ואידך דדריש לכתב הנשתוון. וא"כ לא שמעינן שינוי כתיבה בשתי תורות. וממילא אינה ראיה לקמיע. וא"כ שויתי ה' וגו' למה לי עכ"ל עיי"ש. והנה הדבר ברור בלא ספק כלל דהשתא למסקנת הרש"ל ז"ל תו לא ס"ל דדריש מלשון משנה התורה לומר דאפילו הך תורה שניי' חייב הוא לכתבה ולא יתנאה בשל אבותיו. דא"כ ס"ל להך תנא דמשנה אינו אלא מלשון כפול ולא מלשון השתנות. והיכי כתב דדריש מיני' לשינוי הכתיבה לכתיבה דקה. וגם ודאי לא יתכן לומר דכוונתו לומר דודאי בברייתא דמייתי רבא לעיל דריש מקרא דמשנה לשלא יתנאה בשל אבותיו אפילו בס"ת שניי'. ולא כתב דדריש מיני' להשתנות הכתב בכתיבה דקה כדי לעשותה כעין קמיע. אלא בברייתא בתרייתא דרשב"א משום ר"א בן פרטא שאמר משום ר"א המודעי. והרש"ל לשיטתי' אזיל שמחק לעיל מאי דקתני בההיא ברייתא ועושה אותה כמין קמיע ותולה בזרועו וכו'. וס"ל דתרתי ברייתות חלוקות הן מי ששנה זו לא שנה זו. דמלבד שאין רמז לזה בדברי הרש"ל כלל. ומה שמחק לעיל ההיא דעושה אותה כמין קמיע וכו'. היינו רק משום שכן משמע מפירש"י ז"ל דלא גריס לה לעיל אלא הכא בדברי ר"א המודעי. מדלא פירש לעיל כלום על מאי דקתני כמין קמיע. אלא כאן על דברי ר"א המודעי פירש כמין קמיע קטנה בכתב דק וכו' עיי"ש. ומשמע מזה דלעיל לא היה זה בגירסתו. ולזה מחקה הרש"ל ז"ל. כדרכו בכל כיו"ב. בלא"ה ע"כ לא יתכן לומר דההיא דלעיל ברייתא אחריתא היא. דא"כ תקשה אמאי לא מייתי ברייתא זו דר"א המודעי גם רבא לעיל. דהא גם ר"א המודעי קאמר עכ"פ דמלך נצטוה על שתי תורות. וא"כ גם ע"פ ברייתא זו מיתרצא שפיר תיובתא דאביי דדייק מלך אין הדיוט לא. ובפרט לפמש"כ בתשובת רבינו שרירא ורבינו האי הגאונים ז"ל (זכרון לראשונים סי' שנ"ח ובתורתן של ראשונים ח"ב עמוד מ"ג) וכ"כ בפי' רבינו חננאל והרמ"ה ז"ל בסנהדרין שם דדברי ר"א המודעי הם עיקר לגבי כולהו אינך תנאי עיי"ש ועי' בתשו' מהר"ם אלאשקר (סי' ע"ד). וא"כ ודאי טפי הו"ל להביא מדברי ר"א המודעי. אלא ודאי באמת היינו הך ברייתא גופא. אלא דלעיל לפי גירסת רש"י והרש"ל ז"ל לא אסיק לכולה ברייתא ונקטה בקצרה. ולפי מאי דמסיק הרש"ל בתירוצו ודאי גם לעיל מפרש כן דלא יליף מדכתיב משנה התורה אלא לענין דזו שיוצאה ונכנסת עמו תהא משונה כעין קמיע שהיא קלה לשאת אותה על זרועו. אבל דניבעי שתי תורות בלא"ה שפיר נפקא לן מגופי' דקרא דוכתב לו. כמש"כ הרש"ל ז"ל. וכן כתב רבינו יונה ז"ל בחידושיו שם עיי"ש. והרש"א ז"ל שם הבין מדברי הרש"ל דס"ל דתרתי ברייתות נינהו. ורק בברייתא בתרייתא מפרש הרש"ל כן. והשיג עליו דליתא. דהך ברייתא היא בעצמה לשון רשב"א משם ר"א המודעי דלקמן. ועל פירושו של הרש"ל כתב שאינו אלא דברי נביאות. דליכא למ"ד דדריש הכי מלת משנה. אלא או מלשון כפל לשתי תורות. או לכתב עשוי להשתנות מעברית לאשורית. וגם מה שמחק הרש"ל לעיל ועושה כמין קמיע וכו'. כתב שהוא לאין צורך עיי"ש בדבריו. ולדידי אין אלו דברי נביאות. אלא כן מוכרח לפי דברי הרש"ל ז"ל דליכא למ"ד דדריש מלת משנה לשתי תורות. אלא שתי תורות בלא"ה שמעינן מגופי' דקרא. ומלת משנה לכ"ע לא מידריש אלא מלשון שינוי. למר להשתנות מעברית לאשורית. ולמר להשתנות מכתיבה גסה לדקה. והכי מתפרשת כולה סוגיא לדעתו כמו שנתבאר. ובעיקר הדבר זו היא ג"כ שיטת רבינו יונה ז"ל. וכמו שביארנו לעיל (פרשה י') עייש"ה. וגם מש"כ על הרש"ל שמחק לאין צורך. תמיהני שלא הרגיש דזו היא גירסת רש"י ז"ל וכדכתיבנא. ומ"מ גם לפי מה שהבין הרש"א בכוונת הרש"ל היינו רק ע"פ גירסת רש"י ז"ל. אבל מדברי רבינו חננאל ז"ל (בפירושו לסנהדרין שם) וגם בילקוט (פרשת שופטים) מבואר שהיתה לפניהם כגירסא שלפנינו עיי"ש. ולגירסא זו ודאי ע"כ צריך לפרש גם לעיל כדפירש הרש"ל ז"ל בדברי ר"א המודעי. דשתי ס"ת שמעינן שפיר מגופיה דקרא. ולא דרשינן משנה אלא לענין שמצוה לשנות הס"ת שיוצאה ונכנסת עמו בענין שאפשר לתלותה בזרועו כעין קמיע. ובפרט מוכרח כן לפי דעת הרמב"ם דהמלך אינו צריך לכתוב לו שתי ס"ת אלא כשלא הניחו לו אבותיו ס"ת. אבל כשיש לו אחת בירושה מאבותיו לא מיחייב לכתוב לו אלא אחת. וכל מה שכתב הרש"א ז"ל לדחות דברי הרש"ל ז"ל שכתב דליכא למ"ד דלא ס"ל שחייב המלך בשתי ס"ת. לענ"ד אינו מוכרח כלל. דמה שהוכיח ממה שרצה אביי לדייק מלך אין הדיוט לא. אינו מוכרח דאפשר לומר דאין ה"נ דהוה מצי לומר ולטעמיך כדאשכחן בכמה דוכתי. ועכ"פ בתר דמסקינן כרבא. ומשמע דאביי נמי קבלה בתר דפריק ליה תיובתי'. ודאי מוכרח כן. ומש"כ הרש"א ז"ל דקרא דועתה כתבו לכם וגו' אפשר לומר דהיינו דוקא כשלא הניחו לו אבותיו. הוא תמוה דכיון דקרא קאמר כתבו לכם. ודאי כל כמה שאין לנו ראיה מקרא לאפוקי קרא ממשמעותי'. אין לנו לומר דיוצא י"ח בשל אבותיו. וביותר תמוה מה שכתב דאפשר לומר דאין זה אלא לדורו של משה. דא"כ בכל התורה נימא הכי כל היכא דלא גלי קרא בהדיא שנוהג לדורות. אלא ודאי מסתמא אית לן למימר שנוהג לדורות כל היכא שאין משמעות הכתוב איפכא. ואף ע"פ שיש מקום לדון בזה מצד אחר וכמשכ"ל. אבל הוכחות הרש"א ז"ל אינן מוכרחות. וגם בדברי הר"ב ת"ח שם יש אתי מקום לדון הרבה אלא שאכמ"ל בזה: 
<b>ומעתה</b> א"כ ממילא מתבאר דשפיר יש מקום לפרש כל הסוגיא דהתם גם עפמש"כ רבינו הגאון ז"ל דמש"כ בקרא במלך וכתב לו את משנה התורה וגו'. היינו רק תוכן ועיקר התורה. דהיינו מנין המצות שבתורה בלבד. וזהו מה שאמרו דזו שנכנסת ויוצאה עמו עושה אותה כמין קמיע ותולה בזרועו. וכדרך פירושו של הרש"ל ז"ל וכמו שביארנו. ואין בזה שום סתירה מתוך הסוגיא דהתם. אדרבה בהכי מיתרצא הסוגיא טפי. וכמש"כ הרש"ל ז"ל. ואין צריך לדחוק ולפרש כפירש"י ז"ל דהשינוי לא היה אלא בכתיבה דקה בלבד. דזה ודאי דחוק טובא וכמשכ"ל. אלא כדעת רבינו הגאון ז"ל דהשינוי היה בעיקר התורה עצמה. וא"כ מצד זה ודאי לא היינו צריכין לומר שדברי רבינו הגאון ז"ל בזה הם רק לפום פשטי' דקרא ושלא כסוגיא דהתם: 
<b>אלא</b> דגם בלא"ה כבר ביארנו לעיל (פרשה י') דלשיטת רבינו הגאון ז"ל כל ההיא סוגיא דהתם היא דלא כהילכתא. אלא קיי"ל כהאי תנא דספרי דס"ל דמאי דכתיב וכתב לו את משנה התורה וגו'. היינו כפשוטו. משנה תורה ממש. וכמו שביארנו שם בארוכה עיי"ש היטב. וזו היא ג"כ דעת הר"י אלברגלוני ז"ל באזהרותיו (במנין הפרשיות שלו פרשה נ"ו) עייש"ה ובמש"כ בנתיב מצותיך (דס"ה ע"ב). ולא הרגיש שם כלום במה שדבריו תמוהים שהם דלא כמאן בסוגיא דסנהדרין שם. אבל לפי מה שביארנו (לעיל שם) גם דבריו נכונים ואכמ"ל בזה. וא"כ מצד זה ודאי מוכרח כמו שהבינו הרמב"ן והרשב"ץ ז"ל דרבינו הגאון ז"ל בפירושו למקרא נמשך אחר התרגום וגם באזהרותיו שע"פ עשה"ד נקט בהדיא כדברי המתרגם כמשכ"ל. אבל כאן נקט עיקר כתנא דספרי. משום דהכי סתם לן תנא במתניתין דסוטה שם. וגם משום דפשטי' דקרא הכי משמע. דמשנה התורה משמע משנה תורה ממש. וכבר נתבאר (לעיל שם) דגם ר"א המודעי אין הכרח לומר דפליג בהכי על האי תנא דספרי ואמתניתין דסוטה שם עיי"ש. ועפ"ז ניחא שפיר מה שיש מקום להקשות לפי מה שהוכיחו בתשובת הגאונים ז"ל שהבאתי לעיל דרבי יוחנן ס"ל כר"א המודעי עיי"ש (בסוף התשובה שם). והא רבי יוחנן ס"ל הלכה כסתם משנה בכל מקום. והרי בסוטה שם סתם לן תנא דלא כר"א המודעי דדריש משנה לשני ס"ת. אבל לפי מה שנתבאר שם לק"מ. מיהו בלא"ה ליכא קושיא בזה. דהגאונים ז"ל לא הוכיחו דר"י כר"א המודעי ס"ל אלא במאי דס"ל דהכתב לא נשתנה. אבל במשמעות לשון הכתוב משנה התורה. שפיר י"ל דקיי"ל כסתם מתניתין דסוטה שם דהיינו משנה תורה ממש. ועכ"פ כיון דלדעת רבינו הגאון ז"ל מאי דכתיב במלך וכתב לו את משנה התורה. היינו משנה תורה ממש דקיי"ל בהכי כתנא דספרי ומתני' דסוטה שם. א"כ עכצ"ל דגם מה שכתוב (בספר יהושע שם) ויכתב שם על האבנים את משנה תורת משה וגו'. היינו משנה תורה ממש למר. ושתי תורות למר. ומשום דיהושע מלך הוה לישראל. ומשום מצות המלך הוא שכתב. כדכתיב והי' כשבתו על כסא ממלכתו וכתב לו את משנה התורה וגו'. ומה שלא הזכיר הכתוב ג"כ כתיבת התורה לכל ישראל שצוה הכתוב בפרשת אבנים גדולות. אפשר לומר דהיינו משום דזהו בכלל מש"כ שם (בספר יהושע בריש הפרשה) אז יבנה יהושע וגו' כאשר צוה משה עבד ה' את בני ישראל ככתוב בספר תורת משה וגו'. ובלא"ה ע"כ מוכרח כן במה שלא הזכיר שם הכתוב שכתב יהושע על האבנים באר היטב. דדרשינן מזה במתני' דסוטה שם שנצטוו לכתוב התורה בשבעים לשון. וכיו"ב כתב ג"כ הר"י אברבנאל ז"ל בביאורו לנביאים ראשונים שם עיי"ש בדבריו. וממילא מתבאר עפ"ז דגם מה שנצטוו לכתוב את כל התורה על האבנים באר היטב. אין זה אלא משום מצות כתיבת התורה לכל ישראל. מדאיצטריך יהושע לכתוב משנה תורת משה. והיינו לדעת רבינו הגאון ז"ל משנה תורה ממש. דזו היא מצות המלך. לפי מאי דקיי"ל לדעתו כתנא דספרי ומתני' דסוטה שם. ולדעת שאר ראשונים ז"ל היינו שתי ס"ת. דמשנה מלשון כפל הוא. דלא קיי"ל כמאן דדריש משנה לכתב הראוי להשתנות. כמש"כ הגאונים ז"ל בתשובה שם ורבינו חננאל והרמ"ה ז"ל בסנהדרין שם. וכיון דלפ"ז מה שכתב יהושע על האבנים משנה התורה. היינו משום מצות המלך. מדכתיב וכתב לו את משנה התורה וגו'. ממילא מבואר דגם כתיבת כל התורה על האבנים. היינו משום מצות כתיבת ס"ת לכל ישראל. ומהאי טעמא לא נזכר בפרשת אבנים גדולות גם כתיבת משנה תורה שכתב יהושע. משום דזהו בכלל מאי דכתב קרא בפרשת המלך וכתב לו את משנה התורה וגו'. וכמו שגזה"כ היתה להוראת שעה להיות הכתיבה על האבנים לכל ישראל. הכי נמי משנה התורה של מצות המלך נכתבה אז על האבנים. אבל לדורות בין כל ישראל ובין המלך אין יוצאין ידי חובתן אלא בכתב על הספר ובדיו. וכמו שעשה משה שאע"פ שכבר כתב את כל התורה על האבנים. מ"מ חזר וכתבה גם על הספר. כדכתיב ויכתוב משה וגו' ויהי ככלות משה לכתוב את דברי התורה הזאת על ספר וגו'. והיינו משום המצוה דלדורות שאין יוצאין בכתב שעל האבנים. ועכ"פ הכל משום מצות כתיבת ס"ת הוא. אלא דלהוראת שעה נצטוו אז לכתבה על הספר וגם על האבנים בין המלך במצותו ובין כל העם במצוה שלהם. ועיקר מצוה זו ודאי היא מצוה הנוהגת לדורות. ורק כתיבתה שעל האבנים לא נאמרה אלא לשעה ואינה נוהגת לדורות: 
<b>ונראה</b> ראיה לזה מדתניא (פ"ג דמנחות ל"ד ע"א) וכתבתם על מזוזות. יכול יכתבנה על האבנים. נאמר כאן כתיבה ונאמר להלן כתיבה. מה להלן על הספר אף כאן על הספר. או כלך לדרך זו נאמר כאן כתיבה ונאמר להלן כתיבה (בפרשת אבנים גדולות). מה להלן על האבנים אף כאן (במזוזה) על האבנים. נראה למי דומה דנין כתיבה הנוהגת לדורות (מזוזה) מכתיבה הנוהגת לדורות (וכתב לה ספר כריתות). ואין דנין כתיבה הנוהגת לדורות מכתיבה שאינה נוהגת לדורות (וכתבת על האבנים וגו') עיי"ש. והנה הרשב"ץ ז"ל (זה"ר עשין סי' מ"ט) הביא ראיה דקרבנות הנשיאים במשכן אינם מצוה נוהגת לדורות מההיא דאמרינן (פ"ק דחגיגה ו' ע"א) דב"ה דאמרי הראיה מעה כסף וחגיגה שתי כסף. ילפי לה מנשיאים שריבה הכתוב בהם בשלמים יותר מבעולות. וב"ש קאמרי דנין דבר הנוהג לדורות מדבר הנוהג לדורות. ואין דנין דבר הנוהג לדורות מדבר שאינו נוהג לדורות עיי"ש. וכתב שם הרשב"ץ ז"ל דמוכח מזה דחנוכת הנשיאים אינה נוהגת כלל לדורות. לא באותן השיעורים ולא בשיעורים אחרים. מדלא אמרו אין דנין שיעור הנוהג לדורות משיעור שאינו נוהג לדורות. אלא אמרו דבר שאינו נוהג לדורות. משמע שכל הדבר אינו נוהג כלל לדורות. שאינו אלא דבר שלא נהג רק באותה שעה בלבד עיי"ש בדבריו. והשתא בההיא דמנחות שם אם איתא דכל עיקר מצוה זו דאבנים גדולות אינה נוהגת כלל לדורות. הדבר קשה טובא לאידך גיסא. דקאמר אין דנין כתיבה הנוהגת לדורות מכתיבה שאינה נוהגת לדורות. דמשמע דרק הכתיבה לבד אינה נוהגת לדורות. והרי כל עיקר מצוה זו דאבנים גדולות אינה נוהגת לדורות. וא"כ הו"ל למימר אין דנין דבר הנוהג לדורות מדבר שאינו נוהג לדורות. כיון שכל אותה מצוה לא נאמרה אלא לשעה ולא לדורות. אלא ודאי ע"כ מוכרח מזה כדכתיבנא דעיקר מצוה זו ודאי הו"ל מצוה שנוהגת לדורות. שבכלל מצות כתיבת ס"ת דלדורות היא. אלא דרק הכתיבה על האבנים היא שאינה נוהגת לדורות ולא נאמרה אלא לשעה. דלדורות אין יוצאין ידי חובתן אלא בכתיבה על הספר בדיו. ולא בעי אבנים כלל. אבל כל שאר פרטי דיני מצוה זו נוהגין לדורות. ושפיר קתני אין דנין כתיבה הנוהגת לדורות מכתיבה שאינה נוהגת לדורות. דרק הכתיבה על האבנים לבד אינה נוהגת לדורות. והרשב"ץ ז"ל שם מדוול ידי' משתלם. דהוא גופי' שם (זה"ר עשין סי' ע"ג) הוכיח מההיא ברייתא דמנחות שם דפרשת אבנים גדולות היא מצוה שאינה נוהגת לדורות עיי"ש. והרי לפי דברי הרשב"ץ ז"ל גופי' מוכח מההיא ברייתא גופא איפכא דהו"ל מצוה הנוהגת לדורות. איברא דבספרי (פרשת ואתחנן פיסקא ל"ו) איתא ההיא ברייתא דמנחות שם. והתם גרסינן אלמוד דבר שהוא נוהג לדורות מדבר שהוא נוהג לדורות ואין דנין דבר שהוא נוהג לדורות מדבר שאינו נוהג אלא לשעה עיי"ש. ולפי גירסא זו היה מקום קצת לראייתו של הרשב"ץ ז"ל אע"פ שאין זה מוכרח גם לפי גירסא זו ויש לדחות. אלא שהרי הרשב"ץ ז"ל גופי' שם הביא גירסת הברייתא כגירסא שלפנינו בסוגיא דמנחות שם עיי"ש. וכן הגירסא בילקוט (שם) וביראים (סי' י"ח) ובפסקי הרי"ד ז"ל (הלכות מזוזה) עיי"ש. ובאשכול להר"א אב"ר ז"ל (ח"ב סי' כ"ה) עיי"ש. וא"כ גם להרשב"ץ ז"ל גופי' ודאי מוכח מהתם דעיקר מצוה זו הו"ל מצוה הנוהגת לדורות וכדכתיבנא: 
<b>ועפ"ז</b> מתבאר על נכון מה שאמרו בפסיקתא דר"כ (פסקא ל"ב) ובמדרש רבה (פרשת וילך) אמר רבי ינאי משה כתב שלשה עשר תורות. י"ב לי"ב שבטים. ואחד הניח בארון שאם יבקש אחד לזייף דבר. שיהיו מוצאים אותו שבארון עיי"ש. וכן הוא במדרש תהלים (מזמור צ') עיי"ש. וזהו שכתב הרמב"ם ז"ל (בהקדמתו לחיבורו הגדול) וז"ל כל התורה כתבה משה רבינו קודם שימות בכתב ידו ונתן ספר לכל שבט ושבט. וספר אחד נתנהו בארון וכו' עכ"ל עיי"ש. ואמנם הדברים תמוהים טובא לכאורה היכא רמיזא דבר זה. ומנ"ל הא. והא לא אשכחן בקרא אלא ס"ת אחת שכתב להניחה בארון. כדכתיב לקח את ספר התורה הזה ושמתם אותו מצד ארון ברית ה' וגו'. ואפילו אם נימא דמאי דכתיב לעיל מיני' ויכתוב משה את השירה הזאת וגו'. הוא ס"ת אחר. מלבד אותו שכתב להניחו בארון. מ"מ אכתי אין לנו אלא עוד ס"ת אחד. ומנ"ל שכתב שלשה עשר תורות. אבל ע"פ מה שנתבאר נראה דכיון דהאבנים היו שתים עשרה כמספר שבטי ישראל. כמבואר בקראי דיהושע שם. וכתיב שם (בפרשת אבנים גדולות) וכתבת על האבנים את כל דברי התורה הזאת. משמע שעל כל אבן ואבן נצטוה לכתוב כל התורה כולה. וכן מתבאר מדברי הרמב"ן ז"ל שהבאתי לעיל. ולזה כתב שהיו האבנים גדולות מאוד או שהיה בדרך נס עיי"ש. ושלא כמש"כ הרלב"ג ז"ל (בספר יהושע שם) שכתבו כל התורה בצרוף כל האבנים כולן עיי"ש. ונראה ראיה להרמב"ן ז"ל מדאמרינן (פ"ג דיומא ל"ז ע"א) ונתן על שני השעירים גורלות. יכול יתן שנים על זה ושנים על זה. ת"ל גורל אחד לה' וגורל אחד לעזאזל. אין כאן לשם אלא אחד. ואין כאן לעזאזל אלא אחד עיי"ש. ומתבאר מזה דאי לאו דגלי קרא גורל אחד. היה ראוי לומר דכיון דכתיב ונתן על שני השעירים גורלות. משמע שעל כל אחד מהשעירים צריך ליתן שני גורלות. וא"כ הכא נמי כיון דכתיב וכתבת על האבנים את כל דברי התורה הזאת. אית לן למימר שעל כל אחד מהאבנים צוה הכתוב לכתוב את כל דברי התורה. כדברי הרמב"ן ז"ל. ועי' מש"כ הר"ב פר"ח (או"ח ריש סי' תרצ"ד) ושאר אחרונים ז"ל שם. ובספרא (פרשת אחרי ריש פ"ב) ובמפרשים שם ואכמ"ל בזה. וא"כ נשמע מזה דבמצות כתיבת ס"ת המצוה היא לכתוב ס"ת אחת לכל שבט ושבט. וא"כ הא דכתיב ויכתוב משה את השירה הזאת וגו'. ע"כ היינו לומר שכתבה לכל שבט ושבט משבטי בני ישראל בפ"ע. והיינו דאמר רבי ינאי שביום ההוא כתב י"ג ס"ת. שמלבד אותה שכתב להניחה מצד הארון. כתב עוד י"ב ס"ת. אחת לכל שבט ושבט. וזהו ע"פ מה שביארנו שגם הכתיבה שעל האבנים משום מצות כתיבת ס"ת שעל ההדיוט ועל המלך נאמרה. וזו היא מצוה הנוהגת לדורות. אלא דלהוראת שעה נצטוו לכתבה גם על האבנים. ולדורות אין המצוה אלא לכתבה על הספר ובדיו בלבד. ולהכי שפיר למדו מכתיבת התורה שעל האבנים לכתיבתה שעל הספר דבעינן אחת לכל אחד משבטי בני ישראל בפ"ע. ואין זה אלא גילוי מילתא בעלמא. משום שהכל מצוה אחת היא. וא"כ מתבאר מזה דע"כ מאי דקאמר רבא דכל אדם מישראל מצוה שיכתוב לו ס"ת לעצמו אין זו אלא מצוה מדבריהם בעלמא. וקרא אסמכתא בעלמא הוא. וכמשכ"ל לשיטת הגאונים ז"ל. אבל מדאורייתא בס"ת אחת לכל שבט סגי. כן נראה אצלי בזה בשיטת הגאונים ז"ל: 
<b>ועפ"ז</b> ניחא שפיר מה שלא מנו הגאונים ז"ל מצות כתיבת ס"ת לכל אדם מישראל. והיינו משום דזו היא פרשת אבנים גדולות שמנו במנין הפרשיות. ומשום דלשיטתם אין המצוה אלא בכתיבת ס"ת אחת לכל שבט ושבט. ומצוה זו מצות הצבור היא. ואינה נוהגת ביחידים. ומקומה במנין הפרשיות. ומה שהזכירו בדבריהם האבנים. אף ע"ג דאבנים ודאי אינן בכלל המצוה דלדורות. הנה בלשון הבה"ג ז"ל ודאי ליכא בזה שום קושיא. שהרי לא כתב בלשונו אלא <b>פרשת אבנים גדולות</b> עיי"ש. ואין כוונתו בזה אלא למנות המצוה האמורה בפרשת אבנים גדולות. דהיינו עיקר מצוה זו. שלא נאמרה בפירוש אלא בפרשה זו. אבל רבינו הגאון ז"ל כאן שכתב. <b>לכתוב תורתי על אבנים.</b> משמע לכאורה שכוונתו למנות מצות כתיבה על אבנים. וזה ודאי תמוה. דכתיבת אבנים ודאי אינה נוהגת לדורות. אבל נראה שאין כוונתו בזה אלא לרמז על ענין זה. שאין זו מצות כל יחיד ויחיד. אלא כמצות כתיבה שעל האבנים דהו"ל מצות צבור ואינה מוטלת על היחיד. כמו שנתבאר. וביותר תמוה בזה לשון הר"א הזקן ז"ל שכתב וז"ל <b>ובאר על שלמות ככל אשר תצוון. לעד בצור יחצבון.</b> ומדכתיב <b>לעד בצור יחצבון.</b> משמע ודאי דכוונתו למנות מצות כתיבה על האבנים ממש. וזה ודאי לא יתכן. ועכצ"ל דגם הוא ז"ל אין כוונתו אלא לעיקר המצוה שנכללה בפרשת אבנים גדולות כמו שנתבאר. ורק משום לישנא דקרא נקט המצוה בלשון ובענין שנאמרה באותה שעה. וכ צ"ל בלשון אזהרות אתה הנחלת. ובאזהרות רבינו הגאון ז"ל שע"פ עשה"ד שהבאתי לעיל: 
<b>ועדיין</b> צריך ביאור לפמשכ"ל להוכיח מההיא דיומא שם שהמצוה היתה לכתוב כל התורה על כל אחת מהאבנים בפ"ע. מלישנא דקרא דכתיב וכתבת על האבנים וגו'. דא"כ בקרא דספר יהושע (ח' ל"ב) דכתיב ויכתב שם על האבנים את משנה תורת משה וגו'. ג"כ צריך לפרש שעל כל אחת מהאבנים בפ"ע כתב משנה תורת משה. והרי לפי מה שנתבאר לעיל דהיינו משום מצות המלך. דיהושע מלך היה. וזו היתה מצותו מדכתיב בפרשת המלך וכתב לו את משנה התורה וגו'. א"כ ממילא מבואר שלא כתב משנה תורה אלא פעם אחת בלבד. וזהו נגד משמעות לשון הכתוב. מיהו אין בזה קושיא שכבר כתבו התוס' (פ"ק דקידושין ל"ז ע"ב) בד"ה ממחרת וכו'. דלשון תורה לחוד ולשון נביאים לחוד עיי"ש. וא"כ אין שום ראיה מלשון תורה על לשון נביאים ולא מלשון נביאים על לשון תורה. ועכ"פ מתבאר דמצוה זו דפרשת אבנים גדולות היא מצוה נוהגת לדורות ודבר שבמנין היא. ושפיר מנאוה הגאונים ז"ל וסייעתם. ונחה שקטה השגת הרמב"ם ז"ל בזה על דבריהם. והרמב"ם ז"ל אזיל לשיטתו שכבר מנה מצות כתיבת ס"ת לכל אדם מצוה בפ"ע (עשין י"ח). אבל הגאונים ז"ל וסייעתם לשיטתייהו אזלי שלא מנו עוד מצוה זו. ולכן שפיר מנו פרשת אבנים גדולות כפי שיטתם משום מצוה זו וכמו שנתבאר: 
@00פרשה סא. 
<b>זכר המזנבים בעדרי.</b> כתיב (סו"פ תצא) זכור את אשר עשה לך עמלק וגו' ויזנב בך וגו' לא תשכח. דברי רבינו הגאון ז"ל בזה אינם מבוררים וצ"ע בכוונתו. ולכאורה נראה דכוונתו כאן למנות עשה דתמחה את זכר עמלק שמנאוה גם הבה"ג ז"ל וכל סייעתו. ואף ע"פ שהבה"ג וסייעתו מנאוה במנין העשין. ראה רבינו הגאון ז"ל למנותה במנין הפרשיות משום דס"ל שהיא מצוה המוטלת על הצבור. וכמש"כ הרמב"ם ז"ל (סוף מנין העשין) עיי"ש. וכן דעת הרא"ם ז"ל (ביראים סימן רצ"ט). והרמב"ן ז"ל ורבינו בחיי ז"ל (סו"פ בשלח). שכתבו שהמצוה מוטלת על המלך עיי"ש. ובודאי לא על המלך לבדו כוונתם. אלא על המלך וכל עמו. שבלא העם אין בידו לעשות מלחמה. וכן מנאה רבינו הגאון ז"ל גם באזהרותיו שע"פ עשה"ד (דבור לא תרצח) כמעט בלשונו כאן. וז"ל שם <b>הר ישימון צעדתם ונחשלתם מחו זכר מזנבכם ובוזה</b> עכ"ל. אלא שלפ"ז הדבר קשה מה שלא מנה ל"ת דלא תשכח. וכבר עמדנו בזה לעיל (במנין העשין עשה נ"ט) עיי"ש. אבל מה שביארנו שם בזה אינו מספיק. דודאי ע"כ ל"ת דלא תשכח על עשה דתמחה קיימא. כדמשמע לישנא דקרא. דכתיב תמחה את זכר עמלק מתחת השמים לא תשכח. כלומר לא תשכח מלמחות זכרו מתחת השמים. וא"כ אין זה ענין לעשה דזכור שמנה שם לעיל. דמצוה דזכור אינה אלא להזכיר בפה מה שעשה לנו. אבל ל"ת דלא תשכח על מחיתו הוא שמזהיר. ואין זה בכלל מצות זכירה. דאין תמחה אלא במעשה בפועל. וא"כ אף ע"פ שכבר מנה לעיל שם במנין העשין עשה דזכור. הו"ל למנות גם ל"ת דלא תשכח. וגם לא יתכן לומר דמשום שמנה כאן העשה דתמחה. לכך שוב לא מנה ל"ת דלא תשכח. וכשיטתו בכל כיו"ב. דהא העשה דתמחה לא קיימא אלא על עיקר המעשה להלחם עמו עד שימחה זכרו מתחת השמים. אבל בל"ת דלא תשכח עוברין מיד משעת שכחה. ובפרט דכיון דשכחה חשיבא אונס. כמש"כ האחרונים ז"ל (או"ח סי' תקכ"ז) עייש"ה. א"כ כל שלא נמנע מלמחות זכרו אלא מחמת שכחה. לא עבר בלא כלום. דכל אנוס רחמנא פטרי'. אבל משום אזהרת ל"ת דלא תשכח הרי על השכחה גופא הוא מוזהר ועומד. וקעבר בלא תשכח משום ששכח. ובכל כיו"ב גם לשיטת רבינו הגאון ז"ל אף ע"פ שכבר מנה העשה יש לו למנות גם הלאו. ובפרט לפמש"כ בסמ"ק (סי' כ"ג) דאזהרת לא תשכח באה להזהיר שלא לשכוח הצלתנו מידי עמלק עיי"ש בדבריו. דלפ"ז ענין אחר לגמרי הוא. מיהו ודאי לפום פשטי' דקרא לא משמע הכי כלל. ועכ"פ ודאי אין אזהרת לא תשכח בכלל העשה של תמחה את זכר עמלק. וראוי למנותה בפ"ע: 
<b>ולכן</b> נראה דכוונת רבינו הגאון ז"ל כאן היא למנות ל"ת דלא תשכח. ולא כמו שביארנו לעיל (עשין נ"ט) עיי"ש. והילכך מאחר שמנה הלאו שוב לא מנה עשה של תמחה את זכר עמלק. כשיטתו בכל כיו"ב. משום דגם הלאו מזהיר על ענין זה. לא תשכח מלמחות את זכרו. וכולל יותר מהעשה כמשכ"ל. ובכל כיו"ב לשיטתו אינו נמנה אלא הלאו בלבד ולא העשה. כמו שנתבאר בשרשים (שורש ששי) עיי"ש. ולפ"ז דברי רבינו הגאון ז"ל בזה הם ההפך מקצה לקצה מדרכו של הבה"ג וסייעתו בזה. שהם מנו עשה של תמחה את זכר עמלק. ולא מנו לא העשה דזכור ולא ל"ת דלא תשכח. אבל רבינו הגאון ז"ל מנה עשה דזכור ול"ת דלא תשכח. ולא מנה העשה של תמחה את זכר עמלק. וכבר עמדנו (במנין העשין שם) על דעת הבה"ג ז"ל וסייעתו עיי"ש מה שביארנו בזה. ובאזהרות שע"פ עשה"ד (שם) נמשך רבינו הגאון ז"ל בזה אחר הבה"ג ז"ל. ומנה שם עשה של תמחה את זכר עמלק ולא מנה ל"ת דלא תשכח. וכאן חזר בו מזה מטעם שביארנו. וזה מדוקדק בלשון רבינו הגאון ז"ל כאן ושם. דשם כתב <b>מחו זכר מזנבכם.</b> אבל כאן סתם וכתב <b>זכר המזנבים.</b> כלומר לא תשכח מלגמלם כגמולם. ולא יסור זכרון מעשיהם הרעים מאתך. ואפשר שלכך סתם ולא כתב בזה לא לשון עשה ולא לשון ל"ת. כדי לכלול בזה העשה עם הל"ת כאחת. משום ששניהם במצוה אחת נמנין לשיטתו. ומ"מ עיקר כוונתו למנות הלאו משום שהוא כולל יותר מהעשה כמו שנתבאר. וזהו הלאו האחרון משבעה עשר הלאוין שנכללו במנין הפרשיות. ומשלימים למנין שס"ה הלאוין. כמו שביארנו במבוא ובפתיחת הפרשיות עיי"ש. ומש"כ <b>בעדרי.</b> רצה לומר בישראל שנקראו עדר ה'. כדכתיב (ירמי' י"ד י"ז) כי נשבה עדר ה'. ובמדרש איכה רבתי (פתיחתא כ"ה) עד שלא גלו ישראל היו עשויים עדרים עדרים. עדרי כהונה לבד. עדרי לויה לבד. עדרי ישראל לבד. וכיון שגלו נעשו עדר אחד. כי נשבה עדר ה' וכו' עיי"ש. וגם יתכן לומר ע"פ מאי דאמרינן בפסחים (ס"ח ע"א) מאי מיחוי קרביו ר"ה אמר שמנקבן בסכין. ופירש"י ז"ל בלשון שני וז"ל מיחוי לשון נקיבה וחיבול. כמו תמחה את זכר עמלק עכ"ל עיי"ש. ולפ"ז י"ל דמש"כ בעדרי הוא מלשון חפירה ונקיבה. כמו במעדר יעדרון (ישעיה ז' כ"ה). או הוא מלשון חסרון כמו אחד לא נעדר (שמואל ב' י"ז כ"ב). וא"כ רצה לומר זכר המזנבים <b>בעדרי.</b> במצותי שצויתי למחותו ולחסרו ולהאבידו. לא תשכחם מלעשות להם כמו שגזרתי עליהם: 
@00פרשה סב. 
<b>דשמונה בגדים לתפארת.</b> מצות בגדי כהונה מבוארת בקרא בכלל ובפרט. וגם הבה"ג ז"ל וסייעתו מנו במנין הפרשיות בגדי שרד. וכוונתם בזה לבגדי כהונה. ושלא כדעת רש"י והראב"ע ז"ל דבגדי שרד אינם בגדי כהונה. אלא בגדים המיוחדים לכסות בהם כלי המשכן בשעת מסע המחנות. ובגדים אלו ודאי לא יתכן למנותם מצוה בפ"ע. שהרי אינם אלא מכלל כלי המשכן. שכל כלי היה לו בגד המיוחד לו לכסותו בעת הצורך. וכבר כתב הרמב"ן ז"ל (פרשת תשא) דמדברי רז"ל ביומא מתבאר דס"ל דאין בגדי שרד אלא בגדי כהונה עיי"ש. וכוונתו בזה למה שאמרו (פרק בא לו ע"ב ע"א) אמר רחב"ח מאי דכתיב את בגדי השרד לשרת בקדש אלמלא בגדי כהונה וכו' עיי"ש. וכבר ביארנו בזה ובדברי הראשונים ז"ל לעיל (פרשה נ"א) עיי"ש. ולכן לא נאריך בזה כאן יותר. אבל צ"ע לכאורה במש"כ רבינו הגאון ז"ל במצוה זו רק <b>השמונה בגדים</b> בלבד. והיינו בגדי כהן גדול. וזה תמוה. דאטו בגדי כהן הדיוט אינם בכלל מצוה זו כבגדי כה"ג. וכבר כתב הרמב"ן ז"ל (עשין ל"ג) דלהרמב"ם ז"ל שמנה שם מצות עשה דבגדי כהונה במנין העשין. הו"ל למנותן בשלש עשין. בגדי כהן הדיוט לבד. ובגדי זהב דכהן גדול לבד. ובגדי לבן שלו לבד. אלא שכבר העלו שם האחרונים ז"ל שכל הבגדים לצורך עבודה אין למנותן אלא בעשה אחת עיי"ש בדבריהם. ועכ"פ ודאי לא יתכן למנות בגדי כהן גדול בלבד. וכזה יש להעיר גם בדברי הבה"ג ז"ל ובאזהרות הר"י אלברגלוני והר"א הזקן ז"ל. וכן באזהרות הר"ש בן גבירול ז"ל שלא הזכירו אלא בגדי שרד. ולפמש"כ הרמב"ן ז"ל (פ' תשא) דבגדי השרד פירושו בגדי היחוד. כלומר בגדים שנתייחד בלבישתם אחד העם הגדול מאחיו. כמו ובשרידים אשר ה' קורא וכו'. וירמוז לבגדי אהרן. ויקראם כן שלא ילבשם רק יחיד בדורו וכו' עכ"ל עיי"ש. וא"כ לפי דעתו אין בכלל בגדי שרד אלא בגדי כהן גדול בלבד. וא"כ גם הבה"ג וסייעתו ז"ל לא מנו במצוה זו אלא בגדי כה"ג בלבד. וכדברי רבינו הגאון ז"ל כאן. וזה תמוה מאוד לכאורה. אלא שכבר ביארנו שם לעיל דעיקר דברי הרמב"ן ז"ל בזה תמוהים. דמההיא סוגיא גופא שהביא שם להוכיח דאין בגדי שרד אלא בגדי כהונה. מבואר ג"כ דלאו דוקא בגדי כה"ג בלבד. אלא גם כל בגדי כהונה. לא שנא של כה"ג ול"ש של כהן הדיוט. הם בכלל בגדי שרד. וכבר עמד בזה הר"ב מל"מ כמש"כ שם. וביארנו שם שאין כוונת הרמב"ן ז"ל אלא לומר דבגדי כהונה נקראו בגדי שרד על שם בגדי כהן גדול שבכללם. אבל ודאי גם לדידי' כל בגדי כהונה כולם נכללו בכלל בגדי שרד. וכן משמע מריש דברי הרמב"ן ז"ל שם עייש"ה. וא"כ על דברי הבה"ג וסייעתו ליכא בזה מקום קושיא. אבל דברי רבינו הגאון ז"ל כאן. שכתב בהדיא רק <b>השמונה בגדים לתפארת.</b> דהיינו בגדי כהן גדול. ודאי תמוהים טובא. מיהו נראה דמש"כ רבינו הגאון ז"ל <b>שמונה בגדים.</b> אין כוונתו בזה למעט בגדי כהן הדיוט. דודאי גם הם בכלל המצוה. אלא משום דבכלל שמונה בגדים של כה"ג גם ארבעה של כהן הדיוט. לפי מאי דקיי"ל דאבנטו של כהן גדול זהו אבנטו של כהן הדיוט. כמש"כ הרמב"ם ז"ל (פ"ח מהל' כלי המקדש ה"א וה"ב) עיי"ש ובמל"מ שם עיי"ש היטב. וא"כ שמונה בגדים אלו כוללים בין בגדי כה"ג ובין בגדי כה"ד. וכן מתבאר מדברי רבינו הגאון ז"ל באזהרותיו שע"פ עשה"ד (דבור אנכי). דשם הזכיר בפרט כל שמונת בגדי כהן גדול. והוסיף עליהן גם מגבעות עיי"ש. וידוע דמגבעות הן מבגדי כהן הדיוט. דשל כהן גדול קרא הכתוב בכל מקום מצנפת. הרי דס"ל דודאי גם בגדי כהן הדיוט בכלל עשה זו. ומ"מ לא כתב שם מבגדי כה"ד אלא מגבעות בלבד. והיינו משום דשאר השלשה בגדי כהן הדיוט. אין חילוק בהן כלל בין כה"ג לכה"ד. וכאן לא כתב אלא שמונה בגדים. משום דבאמת במעשה אין שום חילוק בין מצנפת למגבעת. ואין החילוק ביניהן אלא בדרך לבישתן שאהרן יצנוף אותה. ובניו יחבשו אותה. וכמש"כ הרמב"ן ז"ל (פרשת תצוה). וכן פירש"י ז"ל שם. אלא שמדברי רש"י ז"ל נראה שאין שום חילוק כלל ביניהן. וזה לא יתכן לדעת רבינו הגאון ז"ל. שהרי שם באזהרותיו חשב מצנפת וגם מגבעות. אבל דעתו נראה שהיא כדעת הרמב"ן ז"ל שם. שכתב וז"ל כתב רש"י שהמצנפת כמין כובע שהרי במק"א קורא לה מגבעות ומתרגמינן כובעין. וזה אינו שהרי אמרו שהמצנפת ארכה שש עשרה אמה. והרי הוא כמין צניף שצונף בו את ראשו. מגלגל ומחזיר ומגלגל ומחזיר סביב ראשו כפל על כפל. ומצנפת של כה"ג אינה קרויה מגבעת בשום מקום. אבל בכהן הדיוט אמר הכתוב מגבעות. ואף היא מצנפת היא. אלא שקושר בה כל ראשו ומעלה הכפלים עליו וכו'. אלא שהמגבעת כמו המצנפת. ולכך הזכירו חכמים תדיר בכהן גדול והדיוט המצנפת בתורת כהנים ובמסכת יומא שנינו כה"ג משמש בשמונה כלים וההדיוט בארבעה. בכתונת ומכנסים מצנפת ואבנט. מוסיף עליו כה"ג חשן ואפוד ומעיל וציץ עכ"ל עיי"ש. וכ"כ עוד לקמן (פרשת פקודי) עיי"ש בדבריו. וכ"כ הרמב"ם ז"ל (פ"ח מהלכות כלי המקדש ה"ב) עיי"ש. ושלא כדעת הראב"ד ז"ל דס"ל דגם במעשה יש חילוק בין מגבעת למצנפת עיי"ש. וכבר נחלקו בזה הריב"א והר"י ז"ל בתוס' (פ"ק דיומא י"ב ע"ב. ד"ה אלא. ובפ"ב כ"ה ע"א. ד"ה נוטל. ובפ"ק דגיטין ז' ע"א. ד"ה בזמן) עיי"ש ובסמ"ג עשין קע"ג. וא"כ דברי רבינו הגאון ז"ל שם וגם כאן נכונים. דשם חשב מגבעות בפ"ע. משום שמשתנים עכ"פ בענין לבישתן. וכאן לא כתב אלא מצנפת משום שמעשה המצנפת והמגבעת שוה. וכן בלשון חז"ל נקרא גם מגבעת של כה"ד מצנפת. כמש"כ הרמב"ן ז"ל שם והתוס' שם ובפ"ק דסוכה (ה' ע"א ד"ה ואל) עיי"ש. ואף דלדעת הרמב"ם ז"ל (הלכות כלי מקדש) יש חילוק במעשה האבנטים של כה"ג וכה"ד עיי"ש. וא"כ היה לו שם לחשוב גם אבנט של כהן הדיוט בפ"ע. וגם כאן היה לו לכתוב תשעה בגדים כיון שכולל בגדי כה"ג וכה"ד במצוה זו יחד. מ"מ כיון דעכ"פ שניהם קרוים אבנט. ואפי' לדעת הרמב"ם ז"ל שם אבנט כולל בין של כה"ג ובין של כהן הדיוט. לכן כוללן שניהם כאחד. בין כאן ובין שם. ולא דמי למצנפת ומגבעת ששמותיהם חלוקין בלישנא דקרא מיהת. וגם עיקר דברי הרמב"ם ז"ל בזה שם לא נודע מקורו. ואינם מוסכמים משאר הראשונים ז"ל. וכמש"כ הר"ב מל"מ שם עיי"ש. וא"כ אפשר דדעת רבינו הגאון ז"ל אינה כן. ומה שלא הזכיר רבינו הגאון ז"ל. לא כאן ולא שם. בגדי לבן של כה"ג. הדבר פשוט משום דכיון שהם מיוחדים רק לעבודת יוה"כ לבד. שייכי לסדר היום של יוה"כ וכל מעשה סדר יוה"כ אינה נמנית אלא במצוה אחת כמו שנתבאר לעיל (פרשה מ"ב) עיי"ש: 
<b>וראיתי</b> בנוסחת הבה"ג כת"י רומי דשם לא נזכר לשון בגדי שרד כלל. אלא מנה פרשת בגדי קודש עיי"ש. ולשון זה משמע ודאי שאין כוונתו למנות אלא בגדי כהן גדול. משום דלא אשכחן בקרא בשום דוכתא שנקראו בגדי קודש אלא בגדי אהרן בלבד. אבל בגדי בניו בכל מקום שכתובים בפ"ע. ולא נכללו יחד עם בגדי אהרן. לא קראן הכתוב אלא בגדים סתם. ומה שכתוב (פרשת תצוה) ועשו בגדי קודש לאהרן אחיך ולבניו וגו'. היינו רק משום בגדי אהרן לבד. משום שבכל מקום ראינו שחלק הכתוב בזה בין בגדי אהרן לבגדי בניו. שבגדי בניו קראן בגדים סתם. ובגדי אהרן קראן בגדי קודש. ונראה דהיינו משום שע"י לבישת הבגדים הוא מתחנך בקדושת כהונה גדולה כדכתיב ובגדי הקודש אשר לאהרן יהיו לבניו אחריו למשחה בהם ולמלא בם את ידם. שבעת ימים ילבשם הכהן תחתיו וגו'. וכדילפינן מיניה בפ"ק דיומא (ה' ע"א) עיי"ש. ומש"כ הראב"ע ז"ל (פרשת תצוה) שנקראו בגדי קודש בעבור שישרתו בהם במקום הקודש וכו' עיי"ש אינו מספיק כלל. דא"כ הו"ל לקרא לקרות כן גם לבגדי כהן הדיוט. ולרבינו בחיי ז"ל (פרשת תשא) ראיתי שכתב דקרא דועשו בגדי קודש לאהרן אחיך ולבניו וגו'. לא מיירי בבגדי כהונה כלל אלא בבגדים שמכסין בהן כלי המשכן בשעת המסעות וקראן בגדי קודש משום שנעשו לצורך כלי הקודש עיי"ש בדבריו. ולפ"ז לא מצינו בבגדי כהן הדיוט אפי' בכלל אחד עם בגדי כה"ג שיקראו בגדי קודש. אלא שדבריו ז"ל תמוהים אצלי. דהרי בהדיא כתיב בהך קרא לכהנו לי. הרי מבואר דבבגדי כהונה מיירי קרא. ועכ"פ חזינן דלא קרא הכתוב בגדי קודש אלא לבגדי כהן גדול בלבד. וא"כ אין כוונת הבה"ג למנות במצוה זו אלא בגדי כהן גדול. וזה תמוה טובא ולא יתכן כלל. וע"כ צריך לומר דהבה"ג כולל גם בגדי כהן הדיוט בכלל בגדי קודש שכתב. ומשום בגדי כהן גדול קראן כולן בגדי קודש. כדאשכחן בקרא דועשו בגדי קודש לאהרן ולבניו וגו'. אע"ג דודאי סתם בגדי קודש אינם אלא בגדי כה"ג בלבד. וגם יתכן דכוונתו ע"פ מה שאמרו בספרא (פרשת אחרי פ"א) קודש ילבש שיהו משל קודש. אין לי אלא אלו בלבד. מנין לרבות שאר בגדי כהונה גדולה ובגדי אחיו הכהנים. ת"ל בגדי קודש. בנין אב לכל הבגדים שיהיו משל קודש עיי"ש. ומשום זה כללן כולן בשם בגדי קודש. שכולם באים משל קודש. וכן ראיתי באזהרות אתה הנחלת שכתב ג"כ כלשון נוסחת הבה"ג כת"י. ואעפ"כ ביאר שם בהדיא שכולל במצוה זו גם בגדי כהן הדיוט. שכתב שם וז"ל <b>בגדי קודש לכבוד ולתפארת אורים ותומים וכו' ומצנפת ואבנט בד ומגבעות</b> עכ"ל עיי"ש. וכיון דמגבעות הן מבגדי כהן הדיוט. נמצא שכולל גם בגדי כהן הדיוט בכלל בגדי קודש. ומלבד זה מש"כ <b>אבנט בד.</b> הוא תמוה דהרי אבנטו של כהן גדול בשאר ימות השנה לכ"ע לא היה של בד. אם לא דנימא דלא מיירי אלא באבנטו של כהן הדיוט. וכראב"ש (פ"ק דיומא י"ב ע"ב) דאמר שהי' של בוץ עיי"ש. וא"כ גם מזה מתבאר שכולל גם בגדי כהן הדיוט בכלל בגדי קודש. אבל א"כ דבריו תמוהים בתרתי. חדא דהא ודאי קיי"ל כרבי לגבי ראב"ש. ורבי פליג עלי' התם ואמר שהיה של כלאים. ועוד נהי שכולל במצוה זו גם בגדי כהן הדיוט. מ"מ אמאי שביק אבנטו של כהן גדול. דהא עכ"פ בבגדי כה"ג נמי מיירי. ובבגדי לבן של כה"ג הא לא מיירי. דא"כ הרי כולן היו של בד. וכפי הנראה צ"ל ע"כ דט"ס הוא. דבלא"ה יש שם ט"ס במש"כ שם <b>ציץ הזהב ונזר הקודש.</b> והוא תמוה דהא ציץ הזהב הוא ניהו נזר הקודש. וחדא מילתא נינהו. ועכצ"ל דט"ס הוא וצ"ל <b>ציץ הזהב נזר הקודש.</b> ועכ"פ ודאי כוונת הבה"ג ז"ל לכל בגדי כהונה. ל"ש של כה"ג ל"ש של כהן הדיוט. וס"ל שכולם מצוה אחת. כדעת רבינו הגאון ושאר ראשונים ז"ל וכמו שנתבאר. אמנם כבר כתבנו לעיל (פרשת נ"א) דמדברי הרמב"ן והרשב"ץ ז"ל מתבאר דבנוסחת הבה"ג שהיתה לפניהם לא נמנית מצוה זו דבגדי כהונה כלל עיי"ש. ומ"מ הרמב"ן ז"ל גופי' העלה בסוף דבריו שם שיש למנותה: 
<b>ואמנם</b> בעיקר מצוה זו. מלבד מה שהקשה הרמב"ן ז"ל שם שאין ראוי למנותה משום שאינה אלא הכשר העבודה. ומה שתירץ על זה במג"א שם לחלק בין הכשר מצוה לחלקי מצוה. דדוקא חלקי מצוה אינן נמנין בפ"ע. אבל הכשר מצוה שפיר יש למנות מצוה בפ"ע עיי"ש בדבריו. אין דבריו אלו אלא תימא. דהרי ודאי הכשר והכנה לאיזו מצוה אינה נמנית מצוה בפ"ע. כמו שהשריש הרמב"ם ז"ל גופי' (שורש עשירי) עיי"ש בדבריו. ואם באנו לחלק בין הכשר והכנה למצוה לחלקי מצוה. אדרבה אית לן למימר דהכשר והכנה למצוה גריעא לענין זה טפי מחלקי מצוה. דהכשר והכנה למצוה אינה מצד עצמה מצוה כלל. ואין למנות אלא המצוה עצמה שהיא תכליתה. משא"כ חלק מצוה דהו"ל מצוה מצד עצמה מיהת. יש מקום לומר שתמנה בפ"ע. ונראה דבאמת זו היא כוונת הרמב"ן ז"ל. וחלקי מצוה שכתב כאן לאו דוקא הוא. ואין כוונתו אלא כמש"כ בריש דבריו. וגם אחר זה שם. שאין זו אלא הכשר והכנת מצוה. ובהכי אתי שפיר מה שעמדנו לעיל (פרשה נ"ה נ"ו) על דבריו שסותרין זה את זה. דכיון דמצות על כל קרבנך תקריב מלח נמנית מצות עשה בפ"ע גם להרמב"ן ז"ל. ולא חשבינן לה כחלק מחלקי מצות עבודת הקרבנות מטעם שביאר הרמב"ם ז"ל (שורש י"ב) דכיון שכוללת כל מיני הקרבנות שהם מצות חלוקות בפ"ע. ע"כ לא יתכן לומר שאינה אלא חלק מחלקי אחת מהם עיי"ש. וא"כ אף כאן אמאי כתב הרמב"ן ז"ל שאין למנות המזבחות מצות בפ"ע משום שאינם אלא הכשר מצות עבודת הקרבנות. והא כיון שכל הקרבנות אי אפשר להן בלא מזבח. והם מצות חלוקות בפ"ע. שוב ע"כ לא יתכן לומר שאינם חשובין מצות בפ"ע אלא חלק מחלקי עבודת הקרבנות. וע"כ אין לנו אלא לומר דגם עשיית המזבחות מצות בפ"ע הן במנין המצות. והכי נמי קשה במצות בגדי כהונה. כיון שכוללת כל מיני עבודה שאי אפשר להן זולת בגדי כהונה. ע"כ מצוה מיוחדת בפ"ע היא. והיאך רצה לומר שאינה אלא הכשר וחלק ממצות העבודה. אבל למאי דכתיבנא השתא אפשר לומר בדעת הרמב"ן ז"ל דסברת הרמב"ם ז"ל שם לא שייכא אלא דומיא דמצות על כל קרבנך תקריב מלח דמצוה גמורה מצד עצמה היא. ולא אתינן למימר שלא תהא נמנית אלא משום שאינה אלא חלק מחלקי מצות מעשה העבודה. ובזה שפיר אפשר לומר כסברת הרמב"ם ז"ל דכיון שמצות מליחה כוללת כל הקרב על גבי המזבח. שבכלל זה הרבה מצות חלוקות בפ"ע. ע"כ אי אפשר לומר שאין זו אלא אחד מחלקי מצוה אחת מהן. ואין לנו אלא לומר דמליחה מצוה בפ"ע היא. אבל במה שאינה אלא הכשר והכנה למצוה אחרת. דמצד עצמה לאו מצוה היא כלל. ולא נאמרה אלא כדי להכשיר ולעשות מצוה אחרת על ידה. אינה נמנית בחשבון המצות בשום ענין. משום שאין לחלק בין אם היא הכנה והכשר למצוה אחת לבד או להרבה מצות. כיון דמ"מ מצד עצמה לאו מצוה היא. והילכך המזבחות וכן בגדי כהונה. אף ע"פ שהן הכשר והכנה להרבה מן המצות. אין למנותן מצות מיוחדות בפ"ע בחשבון המצות. כן נראה בזה בכוונת הרמב"ן ז"ל שם: 
<b>אלא</b> דמ"מ ע"כ דעת רבינו הגאון ז"ל ודאי אינה כן. שהרי מנה מזבח הפנימי ומזבח החיצון מצות בפ"ע. וכן שאר המצות שכיו"ב. וכמו שכבר ביארנו לעיל שם (פרשה נ"ה נ"ו) ובשאר דוכתי. וא"כ מצד זה לא קשה עליו קושית הרמב"ן ז"ל במה שמנה כאן מצות בגדי כהונה. אבל מצד אחר יש לתמוה על רבינו הגאון והבה"ג ז"ל וסייעתם. שאע"פ שלפי מאי דמשמע מדבריהם כוונתם למנות עשיית הבגדים. מ"מ ודאי עיקר המצוה אינה אלא לבישתם. וכדברי הרמב"ם ז"ל וסייעתם. אלא שרבינו הגאון ז"ל כולל הלבישה עם מצות עשייתן. דהעשיי' לצורך הלבישה היא. וכדרכו בכל כיו"ב משאר המצות. וזו היא ג"כ כוונת הבה"ג ז"ל וסייעתו במצוה זו. והשתא אם כן יש לתמוה מה שמנאוה במנין הפרשיות. דהא אין הלבישה אלא מצות הכהן העובד. ואין זו אלא מצוה המוטלת על היחידים. ואין מקומה אלא במנין העשין ולא במנין הפרשיות שהן מצות המוטלות על הצבור. והרי זה ממש כמעשה הכיור וכנו שלא מנאה רבינו הגאון ז"ל אלא במנין העשין. משום שאין הכיור אלא לצורך רחיצת הכהנים. דהו"ל רק מצוה המוטלת על היחידים. דהיינו על כל כהן העובד במקדש. ואין מקומה במנין הפרשיות. ושם במנין העשין מנה מצות רחיצתם שהיא עיקר המצוה. וא"כ הכא נמי לא הו"ל למנות כאן מצות עשיית הבגדים. אלא במנין העשין הו"ל למנות לבישת הבגדים. כהרמב"ם ז"ל וסייעתו. דזו היא עיקר מצותן. איברא דגם על הרמב"ן ז"ל יקשה לפי מסקנתו כדעת הרמב"ם ז"ל למנות מצות בגדי כהונה. והרי כיון שלדעתו אין למנות מעשה המזבחות מטעם שאינם אלא הכשר מצות העבודה. הכי נמי מהאי טעמא גופא לא הו"ל למנות בגדי כהונה. וכמש"כ הרמב"ן ז"ל גופי' מעיקרא. והדבר תמוה לבסוף מאי קסבר: 
<b>אבל</b> נראה דדעת רבינו הגאון והבה"ג וסייעתו. וכן דעת הרמב"ן במסקנתו. דודאי לכהנים ליכא שום מצוה ללבוש הבגדים. אלא שנאסרו לעבוד כל עבודה דבעי כהן. משום דכשאין בגדיהם עליהם אין כהונתם עליהם והו"ל כזרים. ואין מצוה בבגדי כהונה אלא המצוה המוטלת על הצבור. לעשות בגדי כהונה להכהנים לכבוד ולתפארת. כדכתיב ועשית בגדי קודש לאהרן אחיך לכבוד ולתפארת. וגם בבגדי כהן הדיוט כתיב ולבני אהרן תעשה כתנות וגו' לכבוד ולתפארת. וכתב הרמב"ן ז"ל שם על הך קרא וז"ל לכבוד ולתפארת שיהא נכבד ומפואר במלבושים נכבדים ומפוארים וכו'. כי אלה הבגדים לבושי מלכות הם. כדמותן ילבשו המלכים בזמן התורה. כמו שמצינו וכו' עכ"ל עיי"ש שהאריך בזה. ואין זו אלא מצות הצבור לכבר ולפאר את הכהנים העובדים עבודתם במקדש בבגדים אלו. ומהר"א ב"ע ז"ל שם כתב בזה שם ע"פ מה שאמרו בע"ז (פרק אין מעמידין) דמשה בימי המלואים שימש בחלוק לבן שאין בו אמרא עיי"ש. שמתבאר מזה שאין הבגדים אלא לכבוד ולתפארת להכהנים שהבדיל אותן המקום ב"ה לעבודתו במקדש. ואינן מעכבין אלא לאהרן ולבניו. אבל זולתם העבודה רצויה גם בלא בגדים אלו. שמצד העבודה עצמה גם בחלוק לבן בעלמא סגי עיי"ש בדבריו. ויותר היה לו להביא ממשנה ערוכה (סוף זבחים) דבבמה אין כיהון ואין בגדי שרת עיי"ש. הרי דבבמה בשעת היתר הבמות אע"פ שגם שם עבודת המקום היא כבמקדש. מ"מ כיון דלא בעי כהונה וזר כשר לה. אינה צריכה בגדי כהונה. וכן העלה מהר"א אליגרי ז"ל (בלב שמח שם) בדעת הרמב"ם ז"ל. והאריך שם להוכיח כן מכמה צדדים עיי"ש בדבריו. וזה מדוקדק בלשון רבינו הגאון ז"ל כאן שכתב <b>השמונה בגדים לתפארת.</b> דעיקר מצות עשיית הבגדים אינה אלא כדי לכבדם ולפאר אותם בכבוד וברב פאר והדרת מלכים. כראוי למשרתי המקום ב"ה. והיא מצות הצבור. ומקומה במנין הפרשיות. ומצוה מצד עצמה היא ולא הכנה בעלמא למצוה אחרת ואתו שפיר בזה גם דברי הרמב"ן ז"ל. ועפ"ז ניחא נמי שפיר מה שלא כתב רבינו הגאון ז"ל כאן אלא שמונה בגדים. אע"פ שכולל בזה בין בגדי כהן גדול ובין בגדי כהן הדיוט. וכמו שנתבאר לעיל. ושם באזהרותיו שע"פ עשה"ד כתב מגבעות של כהנים הדיוטים בפ"ע כמשכ"ל. ומה שביארנו בזה לעיל אינו מספיק כ"כ. אבל לפ"ז נראה דשם הוה ס"ל כדעת הראב"ד ז"ל וסייעתו דגם במעשה יש חילוק בין מצנפתו של כהן גדול למגבעת של כהן הדיוט. וכיון דמצוה זו לא נמנית אלא משום המצוה שמוטלת על הצבור לעשות ולהכין לצרכי הכהנים בגדים אלו כמו שביארנו. א"כ ודאי חובת הצבור היא להכין מלבד מצנפות לכהנים גדולים. גם מגבעות לכהנים הדיוטים. שאין המגבעות ראויים לכהן גדול. ולא המצנפות ראויים לכהנים הדיוטים. אבל כאן חזר בו מזה. וס"ל כדעת הרמב"ם והרמב"ן ז"ל וסייעתם שאין שום חילוק במעשה בין המצנפת להמגבעת. אלא באופן הלבישה בלבד. וא"כ אין מצוה על הצבור להכין ולעשות אלא מצנפות או מגבעות לבד. דמצנפת ומגבעת אחד הם. ולכן יפה עשה שלא כתב כאן כ"א שמונה בגדים. כן נראה נכון: 
@00פרשה סג. 
<b>ושמן זך למאור דבורי.</b> כבר ביארנו לעיל (פרשה נ"ד) דכוונת רבינו הגאון ז"ל כאן למנות מעשה השמן והמנורה והדלקתה והטבתה. שכולל כולן במצוה אחת. משום שעיקר מעשה המנורה והשמן אינם אלא לצורך ההדלקה. והיא עיקר המצוה הנמנית בחשבון. וכן הוא דרכו בכל כיו"ב. ובאזהרותיו שע"פ עשה"ד מנה פרשת עשיית המנורה לבד. וכולל בה גם עשיית השמן וההדלקה. וכאן ראה יותר למנות פרשת שמן המאור. וכולל בה המנורה והדלקתה. משום שהשמן הוא העיקר בהדלקה. וגם השם של עיקר המצוה נקרא עליו. דהיינו ההדלקה. שנקרא שמן המאור. וזו היא ג"כ דרכו של הרמב"ם ז"ל. כמו שביאר בשרשיו (שורש עשירי) עיי"ש ובמש"כ עליו האחרונים ז"ל בזה. אלא דלשון רבינו הגאון ז"ל כאן צ"ע. שכתב שמן סתם והרי כתיב בקרא שמן זית זך. ואין כשר למנורה אלא שמן זית דוקא. מיהו הא לק"מ דגם שמן סתם הכתוב בכל התורה אינו אלא שמן זית. ומהאי טעמא לא הוכשר גם למנחות אלא שמן זית דוקא. כמבואר בכל דוכתי. אע"ג דבשום דוכתא לא אשכחן בקרא במנחות אלא שמן סתם. וגם בדברי רז"ל לא אשכחן בזה שום ילפותא להצריך במנחות שמן זית דוקא. ואעפ"כ פשוט ומבואר בכל דוכתי דבעינן בהו שמן זית דוקא. וע"כ היינו משום דסתם שמן אינו אלא שמן זית. ומאי דכתיב במנורה שמן זית. מידריש בברייתא (פ"ט דמנחות פ"ו ע"א) שמן זית מזיתו עיי"ש. והיינו משום דזית הוא מיותר. דגם שמן סתם אינו אלא שמן זית. ולא איצטריך זית אלא לדרשא. איברא דבספרא (פרשת אמור פי"ז) לא משמע הכי. דקתני התם שמן זית ולא שמן שומשמין ולא שמן אגוזים ולא שמן צנונות עיי"ש. ומשמע מזה דבסתם שמן גם כל השמנים הללו בכלל. ומאי דדריש התם גם דרשא דשמן זית מזיתו עיי"ש. משמע דתרתי משמע ליה לתנא ממשמעותא דהך קרא. ומשום דאם לאפוקי שאר שמנים לחוד הוא דאתי. הו"ל למיכתב שמן זיתים. וכמו שפי' הר"ב ק"א שם עיי"ש בדבריו. ובפסיקתא זוטרתא שם לא הביא הך דרשא דדריש שמן זית מזיתו כלל. אלא דרשא קמא למעוטי שאר כל השמנים בלבד עיי"ש. וא"כ ודאי משמע דס"ל דשמן סתם כל מיני שמנים במשמע. ובפירש"י נוסחת כת"י (שנדפס בש"ס וילנא) פירש ההיא דשמן זית מזיתו דהיינו לענין שאם אמר הרי עלי שמן זית חייב להביא שמן שנתבשל בעודו בזית. דדריש מדכתיב שמן זית זך שיהא זך בעודו בזית עיי"ש. ומשמע מדבריו דדרשינן זית דקרא למעלה ולמטה. ודריש שמן זית למעוטי שמנים אחרים שאינם של זית. וגם דריש זית זך שיהא זך בעודו בזית. וא"כ גם לפ"ז משמע דשמן סתם כל מיני שמנים במשמע. ותמיהני למה פירש"י בנוסחא זו דנפק"מ לנודר. ואמאי לא פירש כפשוטו לענין שמן המנורה גופי' דבעינן שיתבשל בעודו בזית. והכי משמע בהדיא מברייתא שם דקתני שמן זית מזיתו. מכאן אמרו זית ראשון מגלגלו בראש הזית וכו'. הראשון למנורה והשני למנחות עיי"ש. הרי דלענין מנורה גופא דריש לה. ואולי אפשר דמשמע ליה הכי מדקאמר עלה מכאן אמרו זית ראשון וכו'. ומאי מכאן אמרו. והרי היינו הך דקאמר מזיתו. ולא הו"ל לומר אלא כיצד. זית ראשון וכו'. שמפרש כיצד הוא מזיתו. אלא ודאי רישא דקתני זית מזיתו. לא לענין מנורה מיירי. אלא הוא דין כולל גם לעלמא. דהיינו לנודר הרי עלי שמן זית. ועלה שפיר קאמר מכאן אמרו גם לענין מנורה גופא. וכדמפרש ואזיל. ועכ"פ מבואר דהך דרשא דריש לה מדסמיך זך לזית. דמשמע ליה שבעודו בזית בעינן שיהא זך. וכן משמע גם מפירש"י שלפנינו שכתב וז"ל שמן זית דכתיב בקרא שמן זית זך כתית. מזיתו שיהיו הזיתים באילן עד שיהיה בהם שמן עכ"ל עיי"ש. משמע דבעי למימר דהכי דריש לה לא מדכתיב שמן זית. אלא מדכתיב זית זך כתית וכמו שביארנו. וא"כ שפיר משמע דגם מאי דממעט שאר כל השמנים שאינן של זית לא נפק"ל אלא מדכתיב שמן זית בהדיא. וכן כתב רבינו בחיי (פרשת תצוה) עיי"ש. וכדמשמע בהדיא מלשון הברייתא דספרא שם. ובמדרש רבה ויקרא (פרשת אמור סו"פ ל"א) עיי"ש. והכי נמי משמע מדהמתין בספרא בהך דרשא ולא דריש לה עד הכא (בפרשת אמור). ואם איתא דלא מדכתיב שמן זית דריש לה אלא מדכתיב שמן סתם. הו"ל לאקדומי הך דרשא מיד לעיל (בפרשת ויקרא). לענין מנחות מדכתיב במנחה ויצק עליה שמן. ולמעוטי שמן אגוזים ושמן שומשמים ושמן צנונות ושאר שמנים שאינם של זית. אלא ודאי לא משמע למעוטי שמנים שאינם של זית אלא מדכתיב בהדיא הכא במנורה שמן זית. אבל שמן סתמא שאר שמנים נמי בכלל אע"פ שאינם של זית: 
<b>וכן</b> מתבאר בהדיא ממה שאמרו במדרש תנחומא הנדפס מכת"י (פרשת בהעלותך) ילמדנו רבינו מהו להדליק וכו' וחכמים מתירין בכל השמנים בשמן שומשמין בשמן אגוזים בשמן צנונות בשמן דגים בשמן פקועות וכו'. רבי טרפון אומר אין מדליקין אלא בשמן זית בלבד. עמד רבי יוחנן בן נורי על רגליו ואמר מה יעשו אנשי בבל שאין להם אלא שמן שומשמין. ומה יעשו אנשי מדי שאין להם אלא שמן אגוזים וכו'. א"ל ר"ט הרי מצינו שחיבב הקב"ה שמן זית מכל השמנים בנר ויותר מכל המנחות הנקרבות תדע שהרי כל המנחות הנקרבות לא נאמר בהן אלא ונתת עליה שמן. ובהדלקת הנר כתיב שמן זית זך. לכך אמר ר"ט אין מדליקין אלא בשמן זית בלבד. ואנו מוצאין כי בכמה מקומות הזהיר הקב"ה על הנרות להדליק בשמן זית זך. וכן הוא אומר ויקחו אליך שמן זית זך וכו' עיי"ש. הרי מבואר דאינו ממעט שאר כל השמנים שאינם של זית אלא מדכתיב בהדיא בקרא שמן זית. אלא דלפ"ז ודאי הדבר תמוה מנ"ל במנחות דצריך שמן זית. כיון דבמנחות לא אשכחן בקרא בשום דוכתא אלא שמן סתמא. ולכאורה היה אפשר לומר בזה ע"פ מאי דתנן במתניתין דמנחות שם (פ"ו ע"א). אף כל המנחות היו בדין שיטענו שמן זית זך. מה מנורה שאינה לאכילה טעונה שמן זית זך. מנחות שהן לאכילה אינו דין שיטענו שמן זית זך. ת"ל זך כתית למאור ואין זך כתית למנחות עיי"ש. הרי דאי לאו מיעוטא דלמאור. הוה ילפינן בק"ו למנחות ממנורה שיהיו צריכין אפי' זך וכתית כמנורה. אלא דלענין זה מיעטינהו הכתוב מדכתיב למאור. וא"כ היינו דוקא לענין זך וכתית דוקא דגלי קרא. אבל לענין דניבעי שמן זית דוקא. ולאפוקי שאר כל השמנים שאינם של זית. שפיר שמעינן מהך ק"ו. כיון דלזה ליכא מיעוטא בקרא. ואין לומר דמיעוטא דלמאור קאי אכולה מילתא. דאפילו שמן זית לא בעינן במנחות. וסגי להו בכל שאר שמנים אע"פ שאינם של זית. דזה ליתא דמהיכא תיתי לן לבטל הך ק"ו לגמרי. כיון שאפשר לאוקמי מיעוטא דקרא דלמאור רק לענין זך וכתית בלבד. אבל לענין שמן זית שפיר דרשינן ק"ו למיפסל גם למנחות כל שאר השמנים שאינם של זית. אבל זה ליתא. דכיון דעכ"פ אימעיטו מנחות לענין זך וכתית ממיעוטא דלמאור. ממילא בטל ליה הך ק"ו לגמרי. ולא מצינן למילף מיניה לענין מנחות אפי' לשמן זית. משום דהשתא איכא למיפרך מה למנורה הקפיד הכתוב על שמן זית שכן הקפיד בה ג"כ על זך וכתית. תאמר למנחות שכמו שלא הקפיד בהן על שמן זך וכתית איכא למימר דהכי נמי לא הקפיד בהן על שמן זית. ובכל שאר השמנים סגי להו אע"פ שאינם של זית. וא"כ הדבר תמוה מנ"ל דשמן של מנחות אינו אלא שמן זית דוקא: 
<b>איברא</b> דלא אשכחן בשום דוכתא בהדיא דלא הוכשר למנחות אלא שמן זית בלבד. ואדרבה מדברי המדרש תנחומא שהבאתי משמע דלמנחות לא בעינן שמן זית דוקא. אלא גם כל שאר השמנים ראוים למנחות דהא בהדיא אמרו שם. אמר להם רבי טרפון הרי מצינו שחיבב הקב"ה שמן זית מכל השמנים בנר. ויותר מכל המנחות הנקרבות תדע שהרי כל המנחות לא נאמר בהן אלא ונתת עלי' שמן ובהדלקת הנר כתיב שמן זית זך וכו'. עיי"ש. הרי בהדיא דדוקא למנורה בעינן שמן זית כדכתיב בהדיא בקרא. משא"כ במנחות דלא כתיב בהו אלא שמן סתם. לא בעינן בהו שמן זית. וכן הוא ביותר ביאור בתנחומא שנדפס מכבר. דאיתא שם תדע שהרי כל המנחות לא נאמר בהן אלא ונתת עליה שמן. ובנר הדלקת (צ"ל ובהדלקת הנר) כתיב שמן זית ולא שאר שמנים עיי"ש. אלא שבאו שם הוספת דברים מהמדפיס במנטובא כידוע. והדברים שם מגומגמים עייש"ה. והעיקר כגירסת תנחומא כת"י שהבאתי. ועכ"פ מתבאר משם דשמן המנחות לא בעינן של זית. וכן מתבאר מדברי התנחומא (פ' תצוה) שאמרו שם. שמן זית זך כתית למאור. ולמה לא שמן אגוזים ולא שמן צנונות ולא שמן דגים ולא שאר שמנים. אלא שמן של זית. לפי שהזית סימן אור לעולם עיי"ש. ובתנחומא הנדפס מכת"י יש שם קצת שינוים. אבל הענין אחד עיי"ש. ופי' בזית רענן על הילקוט שם מפני שאורו צלול. ולא כן שאר השמנים שאין אורן צלול כדאי' פ"ב דשבת עיי"ש. וא"כ מתבאר מזה דהיינו דוקא להדלקת המנורה. אבל למנחות שאינן לאורה הוכשרו גם כל שאר השמנים. וכן נראה מדאמרינן (בפ"ה דמנחות נ"ד ע"א) אמר רבי אילא אין לך הקשה לקמיצה יותר ממנחת חוטא. רב יצחק בר אבדימי אמר מנחת חוטא מגבלה במים וכשירה. ומסקינן התם דבהא קמיפלגי דמר סבר מאי חריבה חריבה משמן. ומר סבר חריבה מכל דבר עיי"ש. ואם איתא דסתם שמן האמור בתורה אינו אלא שמן זית דוקא. ומהאי טעמא שמן האמור לענין מנחות לא הוכשר בהן אלא שמן זית בלבד. וא"כ גם מה שאמרה תורה במנחת חוטא ובמנחת קנאות לא ישים עליה שמן. היינו דוקא שמן זית. אבל שאר כל השמנים מותרין בהן. א"כ לרב יצחק בר אבדימי כיון דס"ל דמאי חריבה חריבה משמן. א"כ ודאי היינו רק לומר שחריבה משמן של מנחות בלבד. דכיון דשמן של מנחות אינו אלא שמן זית בלבד. ע"כ גם אזהרה דלא ישים עליה שמן לא הזהיר הכתוב אלא על שמן זית בלבד. וא"כ אמאי קאמר דמגבלה במים וכשירה. ותיפוק ליה דאפי' בשמן שפיר דמי. ובלבד שלא בשמן זית. אלא בכל שאר השמנים שאינם מזית. אלא ודאי מוכח מזה דשמן שכתוב אצל מנחות כיון דלא כתיב בהן אלא שמן סתם. אין חילוק בין שמן זית לשאר כל השמנים שאינם של זית. בין לענין יציקה ובלילה דשאר המנחות. ובין לענין אזהרת לא ישים עליה שמן דמנחת חוטא ומנחת קנאות. ובירושלמי (פ"ק דערלה ה"א) מיבעיא ליה זית שנטעו להדליק בו את המנורה אם חייב בערלה עיי"ש וברמב"ם (פ"י מהלכות מע"ש ה"ז). ומדלא נקט אלא למנורה ולא נקט למנחות משמע דלמנחות לא בעינן זית. ודברי הרמב"ם ז"ל בזה סתומין (פי"ב ופי"ג מהל' מעה"ק). ולא הזכיר אלא שמן סתם. ומה שהביא (סוף הלכות איסורי מזבח) ההיא דפ"ט דמנחות שם (פ"ו ע"א). אין מזה שום משמעות לפסול שאר השמנים. דהתם לקולא מיירי. להכשיר אף ע"פ שאינו זך וכתית עיי"ש. אבל דניבעי דוקא של זית לא מיירי התם כלל. אלא שבהקדמתו לפיה"מ דמנחות כתב בהדיא דלמנחות בעינן שמן זית עיי"ש. וצ"ע בזה ואכמ"ל בזה יותר: 
<b>ועכ"פ</b> מדברי רבינו הגאון ז"ל כאן ע"כ מתבאר לכאורה דס"ל דסתם שמן אינו אלא של זית. ולכן לא כתב כאן בשמן דמנורה אלא שמן סתם. ולא כתב שמן זית כלישנא דקרא. אלא דבלא"ה דבריו צ"ע במה שלא הזכיר ג"כ כתית. ובפרט לפי מאי דקיי"ל התם כרבי יהודה דאמר (במנחות שם) אין כתית אלא כתוש במכתשת. דסתם לן תנא כוותי' התם. דאף ע"ג דגם בטחינה הוא זך. מ"מ לר"י גזה"כ הוא דלא הוכשר אלא בכתישה. וכמש"כ בק"א שם עיי"ש. וכן כתב הרמב"ם (סוף הלכות איסורי מזבח) אין כשר למנורה אלא היוצא מן הכתוש עיי"ש. ועכצ"ל דבמצוה זו וכיו"ב המפורשת בתורה קיצר רבינו הגאון ז"ל ביותר. ואין דבריו אלא כרמז למש"כ בתורה. דבלא"ה הרי לא הזכיר כאן לא מנורה ולא עיקר המצוה. שהיא ההדלקה. וכמו שביארנו לעיל. וא"כ גם ממה שלא כתב שמן זית אין שום הכרח כלל. דאפשר שסמך בזה על לשון הכתוב שמפורש בו שמן זית. וא"כ מדבריו אלו אין לעמוד על דעתו ז"ל בזה: 
<b>ואמנם</b> מש"כ <b>למאור דבורי.</b> צריך ביאור. ולכאורה היה נראה שהוא ע"פ לשון הכתוב (מלכים א' ז'). דכתיב ואת המנורות חמש מימין וחמש משמאל לפני הדביר וגו'. וכן כתיב (דבה"י ב' ד') ואת המנורות ונרותיהם לבערם כמשפט לפני הדביר. וא"כ היה נראה עפ"ז דט"ס יש כאן. וצ"ל <b>למאור דבירי.</b> אבל זה לא יתכן. דהא הדביר היינו קדשי הקדשים. ושם מקום הארון. והמנורה לא היתה אלא בהיכל מחוץ לפרוכת. ובהנך קראי כתיב לפני הדביר. ולא בתוכו. וא"כ לא שייך בזה לשון למאור דבירי. ועי' מש"כ הרד"ק והרלב"ג ז"ל (מלכים א'. ו' כ'). ועכ"פ כאן ודאי פשיטא דמה שכתוב לפני הדביר. דוקא הוא. ולא בתוכו וכמשמעו. שהרי בהדיא מפורש בתורה דמקום המנורה אינו אלא מחוץ לפרוכת. כדכתיב (פ' תרומה) ושמת את השולחן מחוץ לפרוכת. ואת המנורה נוכח השולחן. וקצת היה מקום לומר בזה ע"פ מה שאמרו בפסיקתא רבתי (ריש פ"ח) אריב"ח מן המנורה שהיתה בבית קדשי הקדשים למדו וכו'. מה אם המנורה שהיתה לפני ולפנים. אם מצאו נר שכבה וכו'. אמר הקב"ה כשם שבעה"ז היו הנרות דולקות בבית קדשי הקדשים. כך אני עתיד וכו' עיי"ש. הרי שאמרו ג"כ בהדיא שהמנורה היתה דולקת לפני ולפנים בבית קדשי הקדשים. ועכצ"ל שלכל ההיכל קראו כן. על שם בית קדשי הקדשים שהיה שם וכדי להגדיל מעלת קדושת ההיכל לנגד מקומות שבחול. וכעין זה כתבו קצת מפרשים שם עיי"ש. והכי נמי עכצ"ל בההיא דתניא (פרק תפלת השחר ל' ע"א) היו. עומד בבית קדה"ק יכוון את לבו וכו' עיי"ש. והרי לא משכחת לה אלא לכהן גדול ביוה"כ. והא בהדיא מבואר במשנה דיומא (פרק הוציאו לו נ"ב ע"ב) דאותה תפלה קצרה שהתפלל כה"ג ביוה"כ לא היה מתפלל אלא בבית החיצון. דהיינו בהיכל מחוץ לפרוכת עיי"ש. והיכי קרי ליה בהך ברייתא קדשי הקדשים. וכזה ראיתי בסדר רב עמרם גאון ז"ל (דף י"ב ע"א) שכתב ג"כ בהדיא דתפלת כה"ג ביוה"כ היתה בבית קדשי הקדשים עיי"ש. וכן הוא ג"כ במחזור ויטרי (סי' ק'). ובספר חסידים השלם (סי' תצ"ה). וגם בטור (או"ח סי' קל"א) הביא דברי רב עמרם גאון ז"ל שם. וכל זה תמוה טובא ונגד משנה ערוכה ביומא שם. והפרישה שם הלך לתומו ופירש דברי הטור בשם רב עמרם גאון ז"ל כהווייתן. ולא הרגיש כלום עיי"ש בדבריו. וכן כתב ג"כ בתשב"ץ (ח"ג סי' ל"ג) עיי"ש: 
<b>איברא</b> דההיא דפרק תפלת השחר שם בגירסת רוב הראשונים ז"ל ליתא הך בבא דהיה עומד בבית קדה"ק. כמבואר ברי"ף שם וברמב"ם (פ"ה מהלכות תפלה). ובטור (או"ח סי' צ"ד) ובשאר ראשונים. וגם בעיקר הך ברייתא שהיא בתוספתא (פ"ג דברכות). וגם בירושלמי (ברכות שם) ליתא עיי"ש. ומ"מ לגירסא שלפנינו ודברי הראשונים ז"ל קשה טובא. ועכצ"ל כדכתיבנא דלגבי חול קרי להיכל לפני ולפנים ובית קדשי הקדשים. על שם בית קדשי הקדשים שהיה שם. וא"כ יש מקום לומר דעל דרך זה מתפרש ג"כ לשון רבינו הגאון ז"ל כאן. וגם היה אפשר לומר קצת ע"פ פירש"י (בקרא דמלכים שם) דעיקר הדביר אינו אלא מחיצת אמה טרקסין שהבדילה בין היכל לבית קדשי הקדשים. ולכן נקרא בית קדשי הקדשים לפני הדביר. וכן ההיכל נקרא מה"ט לפני הדביר עיי"ש. וזה שלא כדברי הרד"ק והרלב"ג ז"ל שם. וכן פירש"י (פ"ק דמגילה י' ע"ב. ד"ה לפני הדביר) עיי"ש. וכן מבואר ביומא (פרק הוציאו לו נ"ב ע"א) עיי"ש. ולפ"ז מה שקראו לבית קדה"ק דביר. היינו רק על שם הכותל שבינו ובין ההיכל. ועל דרך השאלה בלבד. ואין זה שמו באמת. וא"כ היה אפשר לומר עפ"ז בכוונת רבינו הגאון ז"ל ע"פ מאי דאמרינן (בפרק שתי הלחם צ"ח ע"ב) אל מול פני המנורה יאירו שבעת הנרות. מלמד שהיו מצדדין כלפי נר אמצעי. ונר אמצעי נטוי כלפי מערב לצד בית קדה"ק. דהיינו הדביר. מדכתיב יערוך אותו לפני ה' עיי"ש. והיינו כמ"ד דמנורה צפון ודרום קיימא. וכן פסק הרמב"ם ז"ל (פ"ג מהלכות בית הבחירה ה"א) עיי"ש ובכ"מ שם. ועפ"ז אפשר לומר דזהו שכתב רבינו הגאון ז"ל <b>למאור דבירי.</b> כלומר שהיה אור גופה של מנורה. דהיינו נר האמצעי. נטוי כלפי הדביר. שנראה כאילו דולקת כדי להאיר את הדביר. אלא דמלבד דכל זה הוא דחוק. ובפ"ב דע"ז (כ"ד ע"ב) משמע דעיקר שם דביר אינו אלא לבית קדה"ק עייש"ה. וההיא דיומא שם אפשר ליישב. ועי' מש"כ הריטב"א ז"ל שם ובפסיקתא זוטרתא (פ' ויקהל). גם צריך לשבש ולהגיה בלשון רבינו הגאון ז"ל: 
<b>ויותר</b> נראה לומר בכוונתו בזה ע"פ מה שאמרו (פ"ב דשבת כ"ב ע"ב) מחוץ לפרוכת העדות יערוך. וכי לאורה הוא צריך וכו'. אלא עדות היא לבאי עולם שהשכינה שורה בישראל וכו' עיי"ש. והנה אע"פ שכבר הבטיח המקום ב"ה לישראל ועשו לי מקדש ושכנתי בתוכם. מ"מ רצה הקב"ה להראות בחוש לכל באי עולם שמקיים הבטחתו. ואמרינן ביומא (סו"פ בא לו ע"ג ע"ב) למה נקרא שמם אורים שמאירין את דבריהם עיי"ש. וזהו שכתב <b>שמן זך למאור דבורי.</b> כלומר לברר ולאמת את דבורי. שאמרתי ועשו לי מקדש ושכנתי בתוכם. וגם יתכן לומר דכוונתו בזה ע"פ מה שאמרו (במדרש רבה תצוה פל"ו) כיון שבאו לעשות משכן. קרא למשה ואמר לו ויקחו אליך שמן זית זך. אמרו ישראל כי אתה נרי. ואתה אומר שנאיר לפניך וכו'. ראה איך דברי תורה מאירים לאדם בשעה שעוסק בהן וכו' שנאמר נר לרגלי דבריך ואור לנתיבתי וכו'. אמר הקב"ה יהי נרי בידך ונרך בידי. ואיזו נרו של הקב"ה. זו תורה שנאמר כי נר מצוה ותורה אור וכו' עיי"ש. וזהו שכתב <b>שמן זך למאור דבורי.</b> והדברים מבוארים. גם אפשר ע"פ מה שאמרו בתנחומא (פ' תצוה) באהל מועד מחוץ לפרוכת שלא יטעה אותך יצרך לומר צריך הוא אורה. ראה מה כתיב מחוץ לפרוכת וגו'. לא היתה המנורה צריכה להנתן אלא לפנים מן הפרוכת אצל הארון. והיא נתונה מחוץ לפרוכת. להודיעך שאינו צריך אורה. למה אמר לך בשביל לזכותך למאור עיי"ש. וזהו שכתב <b>שמן זך למאור דבורי.</b> שעיקר מקום המנורה ראוי להיות אצל הארון לפני ולפנים. להאיר על ארון העדות שבו התורה ולוחות העדות. ונראה דזהו מה שאמרו (פרק הרואה נ"ז ע"א) הרואה שמן זית בחלום יצפה למאור תורה שנאמר ויקחו אליך שמן זית זך עיי"ש. שהמנורה היא מאור תורה. ושפיר כתב רבינו הגאון ז"ל <b>למאור דבורי</b>: 
@00פרשה סד. 
<b>ושמן רוקח.</b> פרשת שמן המשחה. מדכתיב (פ' תשא) ואתה קח לך בשמים ראש וגו' ועשית אותו שמן משחת קודש רוקח מרקחת וגו'. ובאזהרותיו שע"פ עשה"ד (דבור אנכי) כתב <b>שמן משחת קודש</b> עיי"ש. ובאמת דלא אשכחן בקרא שנקרא שמן זה אלא שמן משחת קודש. או שמן המשחה. ובשום מקום לא מצינו שנקרא בשם שמן רוקח. אף שמצינו בקרא לשון זה דכתיב (קהלת י' א') זבובי מות יבאיש יביע שמן רוקח. אבל לא מיירי שם בשמן המשחה. ואולי לדעת רבינו הגאון ז"ל גם שם בשמן המשחה מיירי. ומשום שכתוב בו רוקח מרקחת מעשה רוקח. ופי' הכתוב הוא. יבאיש יביע אפי' שמן כשמן המשחה. שהוא שמן רוקח. ואין להאריך בזה. גם הבה"ג וסייעתו מנאוה במנין הפרשיות. ובנוסחת הבה"ג שלפנינו משמע שהוא מונה אותה יחד עם פרשת הקטורת בפרשה אחת. והוא תמוה דמאין הרגלים למנותן מצוה אחת. אבל בנוסחת הבה"ג כת"י רומי נמנו פרשיות חלוקות בפ"ע עיי"ש. וגם באזהרות אתה הנחלת מנאה. אלא שקראו <b>שמן ממולח</b> עיי"ש. וזה תמוה מאוד מאי ענין ממולח לשמן המשחה. ורק בקטורת הוא דכתיב ממולח טהור קודש. אבל בשמן המשחה אין שום רמז בקרא כלל שיהא ממולח. איברא שראיתי להכ"מ (פ"א מהלכות כלי מקדש ה"ב) שהעלה לדעת הרמב"ם ז"ל שגם שמן המשחה צריך להיות ממולח. דילפינן לי' מקטורת שכתוב בה ממולח עיי"ש בדבריו. אלא דגם לפ"ז הדבר תמוה לקרותו ממולח משום זה. כיון דבקרא לא נקרא כן בשום מקום. ולא כתיב בי' בהדיא ממולח כלל. והקטורת שמפורש בה בהדיא בקרא ממולח. לא קראה ממולח אלא קטורת הסמים עיי"ש. וגם עיקר הדבר לא ידענו מקורו מהיכא נפק"ל להרמב"ם ז"ל לומר דבר מחודש כזה בשמן המשחה. ואע"ג דבפ"ק דכריתות (ה' ע"א) גמרינן שמן המשחה וקטורת מהדדי בגזירה שוה דמתכונתו מתכונתה עיי"ש. מ"מ לא אשכחן כלל בשום דוכתא לומר דגם לענין זה ילפינן להו מהדדי. ואפשר דמאיזה טעם לענין זה לא ילפינן שמן המשתה מקטורת. וזה מוכרח ע"כ לדעת הסוברין דממולח דגבי קטורת היינו שיתנו בה מלח בעשייתה. וכדתניא (פ"ק דכריתות ו' ע"א) בברייתא דפטום הקטורת מלח סדומית רובע הקב. כמו שפירשו בפסיקתא זוטרתא (פ' תשא). והראב"ע והרמב"ן ז"ל שם עיי"ש. והשתא כיון דלא קתני מלח סדומית אלא בברייתא דפטום הקטורת. אבל לעיל שם בברייתא דמעשה שמן המשחה (שם ה' ע"א). לא נזכר מלח כלל. עכצ"ל דשמן המשחה אינו טעון מלח. והיינו ע"כ משום דלא כתיב בי' ממולח כדכתיב בקטורת. ולא גמרינן להו לענין זה מהדדי. וכן נראה מוכרח מלשון רבינו הגאון ז"ל כאן שכתב <b>שמן רוקח והממולח.</b> ובממולח כוונתו לקטורת כמו שיתבאר. ומזה מבואר דשמן לא צריך להיות ממולח. דאל"כ לא הוה קרי לקטורת ממולח סתמא אצל שמן המשחה. אם איתא שגם שמן המשחה דינו להיות ממולח כמו קטורת. ואע"ג דבלא"ה כל הקרב על גבי המזבח טעון מלח משום על כל קרבנך תקריב מלח. וא"כ היכי קרי לקטורת ממולח סתמא. מ"מ משום זה ליכא קושיא. דאיכא למימר דקרבנות אחרים משום מליחתן בשעת הקרבה לא מיקרו ממולח. אלא קטורת. משום דמיד בעשייתה טעונה מלח הוא דנקראת ממולח. כדכתיב בה בהדיא בקרא. וגם אפשר דס"ל דממולח היינו מעורב יפה יפה. כמו שתרגם אונקלס וכמש"כ בפסיקתא זוטרתא בפירושו השני ובפירש"י והראב"ע והרמב"ן ז"ל שם עיי"ש. ואין זה אלא בקטורת שכתוב בה בקרא ממולח. ולזה שפיר קראה בשם ממולח סתמא. אבל אם איתא דגם שמן המשחה ישנו בדין ממולח דגמרינן ליה מקטורת. ודאי לא הו"ל למיקרי קטורת בשם ממולח סתמא. אלא ודאי ס"ל דאין לנו אלא קרא כדכתיב. בקטורת ולא בשמן המשחה. ולענין זה לא גמרינן להו מהדדי. ולכן דברי האזהרות שם צ"ע אצלי אם איננו ט"ס. ובמקום <b>ושמן ממולח וקטורת הסמים.</b> צ"ל <b>ושמן וממולח קטורת הסמים.</b> וקאי ממולח על קטורת הסמים שאחריו. ולא על שמן דלעיל מיני'. וזה קרוב ללשון רבינו הגאון ז"ל כאן. אלא שהאריך שם יותר וביאר בהדיא דממולח היינו קטורת הסמים. ונקט בזה לשון רבינו הגאון ז"ל ולשון הבה"ג ז"ל כאחד. דרבינו הגאון ז"ל קרא פרשה זו ממולח. והבה"ג קרא אותה קטורת הסמים. ובעל האזהרות שם נקט שני הלשונות יחד כאחד. ועי' מש"כ עוד בזה לקמן בסמוך: 
@00פרשה סה. 
<b>והממולח</b> כבר נתבאר לעיל בסמוך דהכוונה בזה לפרשת הקטורת דכתיב בה ממולח טהור קודש. וכולל בזה גם מצות ההקטרה על מזבח הזהב בכל יום בבוקר ובין הערבים שהיא עיקר המצוה. ואין ספק דזו היא ג"כ כוונת הבה"ג ז"ל שמנה פרשת קטורת הסמים. ודברי הרמב"ם ז"ל (שורש עשירי) שהשיג בזה על הבה"ג. וחשד את הבה"ג שכוונתו בזה למנות מעשה הקטורת מצוה בפ"ע עיי"ש בדבריו. תמוהים אצלי טובא. שהרי לא מנה הבה"ג בקטורת אלא פרשה זו בלבד. וא"כ הדבר פשוט ומבואר שכולל בזה גם ההקטרה עם המעשה כאחת. וזו היא ג"כ דרכו של הרמב"ם ז"ל גופי' בכל כיו"ב. וכמו שביאר לנכון מהר"ח קזיז ז"ל בקנאת סופרים שם עיי"ש בדבריו. אלא שלא הרגיש שא"כ דברי הרמב"ם ז"ל בהשגתו בזה על הבה"ג ז"ל הם תמוהים מאוד. והנה גם באזהרותיו שע"פ עשה"ד (דבור אנכי) מנה רבינו הגאון ז"ל פרשה זו. ושם קראה <b>פרשת קטורת הסמים.</b> כלשון הבה"ג ז"ל. ובודאי לשון זה הוא מבורר יותר. שכן קראה הכתוב בכל מקום. אבל נראה דלא לחנם שינה רבינו הגאון ז"ל כאן לשונו. ובדקדוק היטב נטה בזה מלשון הבה"ג ז"ל. משום דכיון דמצוה זו דהקטרת הקטורת. כוללת גם מצות הקטרה דלפני ולפנים ביוה"כ. שאינה נמנית כאן בפרשה זו. משום שהיא בכלל פרשת סדר היום של יוה"כ. וכל סדר יוה"כ נמנה מצוה אחת בפ"ע. וכבר מנאה רבינו ז"ל לעיל (פרשה מ"ב) עיי"ש ובמה שנתבאר שם בזה. ולזה שינה כאן ולא כתב לשון <b>קטורת הסמים</b> כמש"כ שם וכלשון הבה"ג ז"ל. משום שכמו שבמצות הקטרה שבכל ימות השנה כתיב בה (פ' תצוה) והקטיר עליו אהרן קטורת סמים בבוקר בבוקר וגו'. הכי נמי בהקטרה דיוה"כ לפני ולפנים כתוב בה (פ' אחרי) ולקח מלא המחתה גחלי אש וגו' ומלא חפניו קטרת סמים דקה וגו'. ואי הוה נקט לשון קטרת הסמים. הוה משמע שכוונתו לכלול בזה גם הקטרה דלפני ולפנים דיוה"כ. וזה אינו. דזו מצוה בפ"ע היא וכמש"כ. ולא שייכא הכא כלל. ולכן שפיר דקדק ונקט בלשון הפרשה <b>ממולח.</b> משום דלא כתיב ממולח אלא בפרשה זו של הקטרה דכל ימות השנה בלבד שנמנית כאן. כדכתיב (פ' תשא) ועשית אותה קטרת וגו' ממלח טהור קודש וגו' ונתתה ממנה לפני העדות באהל מועד וגו'. והיינו קטורת של כל ימות השנה. כמבואר בספרא (פ' אחרי). וביומא (פרק טרף בקלפי מ"ה ע"א) ובפ"ק דכריתות (ו' ע"ב). וכן פירש"י והראב"ע ז"ל במקומו עיי"ש. ובהכי מדוקדקים ג"כ דברי אזהרות אתה הנחלת שם. וכמו שהגהתי לעיל שצ"ל <b>ממולח קטרת סמים.</b> דלהכי הוסיף ממולח. כדי לרמז שאינו מונה כאן אלא מצות הקטורת של כל ימות השנה. דהקטרה דיוה"כ היא בכלל סדר חובת היום של יוה"כ. שכבר מנה שם בפ"ע עיי"ש. ומ"מ כתב ג"כ <b>קטורת הסמים.</b> משום דשם ממולח בלבד אינו מבורר כ"כ על קטורת. כיון שכל הקרב על המזבח מצוה למלחו וכמשכ"ל. ובכל מקום לא נקראת אלא בשם קטורת הסמים. ומ"מ טעמו של רבינו הגאון ז"ל שלא חשש להזכיר אלא שם ממולח בלבד. כבר ביארנו לעיל. שלא נקרא ממולח אלא קטורת. דאפי' להסוברין דממולח היינו כמשמעו מלח ממש. מ"מ בעשייה רק הקטורת טעונה מלח. אבל שאר כל הקרבים על המזבח אינן טעונין מלח אלא בשעת הקרבה משום על כל קרבנך תקריב מלח. ובקטורת איכא למ"ד (פרק הקומץ רבה כ"א ע"א) שאינה טעונה מלח בשעת הקרבה עיי"ש ובדברי הרמב"ם ז"ל (פ"ה מהלכות איסורי מזבח הי"א) ובמש"כ בכ"מ ולח"מ שם. ובמש"כ הר"ב באר שבע (פ"ח דכריתות ו' ע"א). ואפי' למ"ד שגם היא טעונה מלח גם בשעת הקרבה. מ"מ לא משום זה תקרא ממולח. אלא משום שמתחילה בשעת עשייתה צריכה מלח. וכתיב בה בקרא ממולח טהור קודש. והנה מה שלא מנה רבינו הגאון ז"ל מצות הקטורת אלא במצוה אחת. אע"פ שמצותה בבוקר ובין הערבים. ובק"ש מנה של שחרית ושל ערבית בשתי עשין חלוקות בפ"ע. כבר נתבאר לעיל (עשין ג' ד') ובמנין הפרשיות (פרשה מ"ג) עיי"ש. ונשלמו בזה הששים וחמש הפרשיות שהן חקים ומשפטים המסורים לצבור כפי שיטת רבינו הגאון ז"ל כאן. והשלמנו בזה מנין כל תרי"ג מצות בס"ד: 
<b>ועדיין</b> ראוי לבאר כאן מה שראיתי לרבינו הגאון ז"ל באזהרותיו שע"פ עשה"ד (דבור אנכי) שמנה שם <b>פרשת חצוצרות.</b> ועוד מנה (דבור לא תגנב) <b>פרשת נסכים. ופרשת תרומת המכס</b> עיי"ש. וכל אלו נמנו במנין הפרשיות להבה"ג ז"ל וסייעתו. וכאן רבינו הגאון לא הזכירן ולא פקדן כלל. ותחתיהן בחר למנות פרשיות אחרות במניינו כאן. והדבר צריך ביאור מעיקרא מאי סבר. ולבסוף מאי סבר שחזר והשמיטו אחר שמנאן שם כהבה"ג וסייעתו ז"ל. ולענין <b>פרשת חצוצרות. ופרשת נסכים.</b> כבר ביארנו לעיל (עשה ט"ז) טעמו בזה עיי"ש. אבל עדיין צריך ביאור לפרשת תרומת המכס שמנאה שם. ומה ראה לחזור בו ולהשמיטה כאן מן המנין. איברא דלכאורה הדבר פשוט שהרי כבר השיג הרמב"ם ז"ל (שורש שלישי) על הבה"ג ז"ל שמנה מצוה זו. וכתב כדבר הפשוט שהיא מצוה שאינה נוהגת לדורות. ואין למנותה במנין תרי"ג מצות עיי"ש. אלא שהרמב"ן ז"ל שם כדרכו. עמד לימין הבה"ג ז"ל והעלה לתרץ. וז"ל ואולי סובר בעל הלכות בפרשת תרומת המכס שהיא פרשה מלמדת לדורות בכל מלחמות הרשות להקריב מן הבא בידם תרומה לה'. כענין שנאמר בדוד ומטבחת ומכון ערי הדרעזר לקח דוד נחושת רבה מאוד וגו'. וכתיב גם אותם הקדיש המלך דוד לה' עם הכסף והזהב אשר נשא מכל הגוים. ולכן נאמר בקרבן שרי האלפים ושרי המאות. ויקח משה אלעזר הכהן את הזהב מאתם ויביאו אותו אל אהל מועד זכרון לבני ישראל לפני ה'. ואילו היתה נדבת שעה מן האנשים היחידים ההם. לא היה ענין ראוי לומר בו זכרון לבני ישראל לפני ה'. אלא שעשו בנדבה ההיא כלי שרת. והוא חק וזכרון לדורות לעשות כן עכ"ל עיי"ש. ואין ספק דזו היתה גם דעת רבינו הגאון ז"ל כשמנה מצוה זו באזהרותיו שע"פ עשה"ד שם. אבל ראיתי להרשב"ץ ז"ל (זה"ר עשין סי' ע"ג) שכתב על דברי הרמב"ן ז"ל אלו וז"ל ואני לענ"ד אומר שאין כל זה אמת. שהרי בפירוש אמרו רז"ל כי תרומת המכס אינה נוהגת לדורות. דבמנחות (פרק התודה ע"ז ע"ב) שנינו מכולן היה נוטל אחד מעשרה תרומה שנאמר והקריב ממנו אחד מכל קרבן תרומה לה'. ובברייתא בגמרא ילפינן לה מתרומת מעשר דגם תרומה זו היא אחד מעשרה. ואקשינן ונילוף מתרומת מדין. כלומר שהיתה אחד נפש מחמש מאות. ודחו זה ואמרו דנין תרומה הנוהגת לדורות מתרומה הנוהגת לדורות. ואל תוכיח תרומת מדין שאינה נוהגת לדורות וכו'. למדנו שאין תרומת המכס נוהגת כלל בתורת חובה ואינה באה במנין עכ"ל עיי"ש. עוד כתב הרשב"ץ ז"ל שם. וז"ל ואני תמה מהרמב"ן ז"ל שהביא ראיה לתרומת המכס שהיא נוהגת לדורות ממש"כ ויקח משה ואלעזר הכהן את הזהב וגו'. שזה לא נאמר בתרומת המכס. אלא בקרבן שהקריבו פקודי החיל איש אשר מצא כלי זהב. ואותו זהב היה זכרון וכו'. אבל תרומת המכס לאלעזר הכהן היתה כשאר מתנות כהונה. ומזה תצא לנו קושיא על הגאון (בה"ג) ז"ל שמנה תרומת המכס. שהרי לא מנו תרומת המכס בכלל מתנות כהונה. שא"כ היו כ"ה מתנות כהונה. וזאת היה להם למנות. שהיא יותר גדולה מלוג שמן של מצורע וכו' עיי"ש. ובמג"א שם הביא כל דבריו אלו כדי לסייע במו דעת הרמב"ם ז"ל עיי"ש בדבריו: 
<b>ואמנם</b> ראיתי בתשו' נו"ב תנינא (חיו"ד סי' ר"א) שכתב שזו היא תמיהא גדולה על הרמב"ן ז"ל. אלא דמ"מ כתב שם להעמיד דבריו. משום דודאי אין מקום לומר שתרומת מדין נוהגת לדורות אלא בתרומת חלק אנשי הצבא לחוד. אבל תרומת חלק העם אחד מחמשים. אי אפשר כלל לומר שנוהגת לדורות. משום דעיקר הדבר שיהא להעם היושב בביתו חלק בביזה אינו נוהג לדורות. וכדחזינן בימי דוד שגם להיושבים על הכלים היה צריך לשום חק ומשפט ליתן להם חלק בביזה. ובלא"ה לא היה דינם ליטול כלום. וע"כ אין מקום לומר שנוהגת לדורות אלא תרומת אחד מחמש מאות מחלק אנשי הצבא. והשתא נראה ע"פ מאי דפריך נילוף מתרומת מדין. והדבר קשה מאי פריך. והא לעיל בברייתא דיליף מתרומת מעשר קאמר או כלך לדרך זו. נאמר כאן תרומה ונאמר בביכורים תרומה. מה להלן אין לה שיעור אף כאן וכו'. ת"ל ממנו תרומה לה' וכתיב בתרומת מעשר ממנו תרומת ה' וכו' עיי"ש. וא"כ מאי פריך דנילוף מתרומת מדין. כיון דהתם לא כתיב ממנו. ועכצ"ל דלא דנילוף מתרומת מדין בגז"ש קפריך. אלא כדאמרי' בירושלמי (פ"ד דתרומות) כתיב אחד אחוז מחמישים כל מה שתאחז ממקום אחר הוא כזה. והשתא על זה שפיר קא משני אל תוכיח תרומת מדין שאינה נוהגת לדורות. משום דודאי חלק העם אחד מחמישים אינו נוהג לדורות. אבל מחלק אנשי הצבא. בלא"ה אין ללמוד. דהרי שם לא כתיב אחד אחוז. והילכך אע"פ שנוהג לדורות ליכא למילף מהתם. וא"כ דברי הרמב"ן נכונים. ועפ"ז מתרץ שם גם מה שפירש"י שם ונילוף מתרומת מדין דהויא אחד מחמשים עיי"ש. ואמאי לא פירש דנילוף ממה שלקח אלעזר מחלק אנשי הצבא אחד מחמש מאות. אבל לפ"ז ניחא עיי"ש בדבריו. ואמנם הנני רואה שאין בדבריו שום תשובה כלל לדברי הרשב"ץ ז"ל. שהרי להדיא מבואר בדברי הרשב"ץ ז"ל שהוא מפרש דמאי דפריך ונילוף מתרומת מדין. היינו ממה שלקח אלעזר הכהן מחלק אנשי הצבא אחד מחמש מאות. ותמיהני איך לא השגיח בדברי הרשב"ץ ז"ל שהוא בא להשיב עליו. ונראה שהרשב"ץ ז"ל כתב כן ע"פ נוסחת פירש"י שהיה לפניו (והיא נוסחת פירש"י כת"י שנדפס בדפוס וילנא). וכבר כתבתי לעיל (פרשה מ"ט) דנוסחא זו היתה לפני הרשב"ץ ז"ל עיי"ש. ובנוסחא זו פירש"י כמו שפירש הרשב"ץ ז"ל. ולא כפירש"י שלפנינו עיי"ש. ומה שהכריחו לרש"י ז"ל בנוסחא זו ולהרשב"ץ ז"ל לפרש כן. הדבר ברור אצלי דהיינו משום שמחלק העם שנטלו הלוים אחד מחמשים ליכא למיפרך דנילף. משום דשם לא כתיב לשון תרומה כלל. וליכא למילף מהתם בגז"ש. ואי משום ילפותא דירושלמי שם דדריש ממה שכתוב אחד אחוז מחמשים. כל שאתה אחוז ממקום אחר יהא כזה. על זה לא שייך כלל מאי דקמשני אל תוכיח תרומת מדין שאינה נוהגת לדורות. דהא לפום ההיא דרשא בהדיא גלי קרא שבא ללמד על כל מה שאתה אוחז ממקום אחר. אם איתא דדרשא גמורה היא כדקס"ד השתא לפום הך פירושא. ומה שהקשה בנו"ב שם מאי פריך נילוף מתרומת מדין. כיון דכבר אסיק בברייתא דלעיל בריש סוגיא דהתם דהך גז"ש ילפינן מדכתיב ממנו תרומה לה'. ובתרומת מדין לא כתיב ממנו. ומזה הכריח דע"כ לא פריך אלא מדרשא דירושלמי שם. כבר הרגיש בנו"ב גופי' דבלא"ה יש להקשות כן גם במאי דפריך תו התם לקמן ונילף מתרומת חלה עיי"ש. והרי בתרומת חלה נמי לא כתיב ממנו. ומה שהשיב על זה בנו"ב שם דזהו גופא מאי דקמשני ליה התם. תנא דבי ר"י וכו'. ואע"פ שכבר מבואר כן בההיא ברייתא דלעיל. מ"מ מייתי מההיא דתנא דבי ר"י משום דבהך ברייתא קתני הכי על תרומת חלה גופא עיי"ש. דבריו מתמיהים בעיני ואין להם שחר. דהא אכתי קשה טובא דקארי לה מאי קארי. דהא עלה דהך ברייתא גופא קאי. ועלה הוא דקפריך. ובהך ברייתא גופא מבואר בהדיא דמדכתיב ממנו ממנו הוא דיליף גז"ש זו. וא"כ מעיקרא מאי קס"ד דפריך נילף מתרומת חלה. אבל באמת הדבר ברור בלא ספק כלל דנפל ט"ס בהך ברייתא. דבמקור ההיא ברייתא שהוא בספרא (פ' צו פרשתא ז') ליתא במסקנא דהך ברייתא ממנו תרומה לה'. אלא הכי גרסינן התם תלמוד לומר תרומה לה' לגזירה שוה. מה תרומה לה' האמור להלן אחד מעשרה אף תרומה לה' האמור כאן אחד מעשרה עיי"ש. וגירסא זו בלא"ה מוכרחת. דהא לענין דמיירי ביה לומר דעדיף טפי למילף מתרומת מעשר מדנילף מביכורים. סגי ליה בתרומת ה' לחוד. דבביכורים לא כתיב תרומת ה'. אלא תרומה לחוד הוא דכתיבא התם. ובתרומת מעשר הוא דכתיב תרומת ה'. כמו בתודה דכתיב בה הכי. וכן מבואר להדיא בחידושי הרשב"א למנחות שם עיי"ש. וכבר כתב בדקדוקי סופרים שם שכן הגירסא בגמרא בכל הכת"י כבספרא שם עיי"ש. וא"כ אתי הסוגיא שפיר ולק"מ. וגם פירש"י בנוסחת כת"י ורשב"ץ ז"ל נכונים היטב. דשפיר פריך דנילף מתרומת מדין מחלק אנשי הצבא אחד מחמש מאות לאלעזר הכהן. דכתיב בי' תרומת ה' כמו בתודה. משא"כ אחד מחמשים מחלק בני ישראל לא כתיב בי' תרומה כלל. וליכא גז"ש למילף מיניה. ויפה תמה הרשב"ץ ז"ל לשיטתי' על הרמב"ן ז"ל. דודאי פי' הרשב"ץ ז"ל. שהוא מפירש"י כת"י. הוא מוכרח מסוגיא דתלמודא התם. וא"כ מתבאר מההיא סוגיא דהתם דאפי' המורם מחלק אנשי הצבא הו"ל תרומה שאינה נוהגת לדורות שלא כדברי הרמב"ן ז"ל: 
<b>ובלא"ה</b> עיקר דברי הנו"ב שמחלק בין המורם מחלק אנשי הצבא ובין המורם אחד מחמשים ממחצית בני ישראל ללוים. אינו נכון כלל. דכיון שאין לנו מיעוט בקרא לענין זה שלדורות אין להעם הנשאר בביתו חלק בביזה. וא"כ אם באנו לומר שאין זה נוהג לדורות. ע"כ מגופי' דקרא הכי משמע להו גם בלא שום מיעוטא מקרא. וא"כ מההיא משמעותא גופא אית לן למימר שכל האמור בפרשה זו אינו נוהג לדורות. ואפי' תרומת אלעזר הכהן מחלק אנשי הצבא. דאם איתא דכל שאר הפרשה נוהגת לדורות. מהיכא תיתי לן למימר דרק המורם מחלק העם אינו נוהג לדורות. ועוד זאת נראה דאפי' לפי' רש"י שלפנינו וכן פירש רגמ"ה ז"ל שם. דמאי דפרכינן ונילף מתרומת מדין. היינו מחלק אחד מחמשים. מ"מ ע"כ ודאי לא ממה שנתנו ללוים ממחצית בני ישראל קפריך. אלא מהמורם ממחצת אנשי הצבא דכתיב בה תרומת ה' כמו בתודה הוא דקא פריך. דהא בהדיא קאמר ונילף מתרומת מדין. הרי דמההיא דכתיב בה תרומה הוא דקפריך. והיינו רק המורם מחלק אנשי הצבא דקריי' קרא תרומה. אבל מה שנתנו ממחצת בני ישראל לא אשכחן בי' לשון תרומה כלל. וא"כ אין זו תרומת מדין. אלא ע"כ ביאור דבריהם ז"ל הוא דכיון דחזינן דממחצת בני ישראל צוה הכתוב ליתן אחד מחמשים. ודאי גם ממחצת אנשי הצבא אית לן למימר דמעיקר דינא נתחייבו ליתן לא פחות מאחד מחמשים. אלא משום שהם הלכו במלחמה והכניסו עצמן בסכנה. מיחס הוא דחס רחמנא עלייהו. ונתן להם שכרן שלא יתנו יותר מאחד מעשרה מכפי מה שהיה ראוי להם ליתן מעיקר דינא. וא"כ לפ"ז כי אתינן למילף מינה לעלמא. ודאי אית לן למילף שלא להרים פחות מאחד מחמשים. שכך הוא דינם גם הם כמו כל ישראל. וזו היא כוונת רש"י ורגמ"ה ז"ל שכתבו ונילף מתרומת מדין דהויא אחד מחמשים. דכל תרומת מדין אחד מחמשים הוא דהויא. ואפי' של אנשי הצבא כך היא מעיקר דינא. ומעתה א"כ גם לפירש"י שלפנינו ורגמ"ה ז"ל ראייתו של הרשב"ץ ז"ל קמה וגם נצבה. וגם מה שכתב בנו"ב שם בפשיטות כ"כ דמה שנטלו העם חלק בביזה ודאי אינו נוהג לדורות. אשתמיטתי' מש"כ בפסיקתא זוטרתא (פרשת לך ובפרשת מסעי) דמה שאמר דוד כחלק היורד במלחמה וכחלק היושב על הכלים יחדיו יחלוקו מן התורה עשה. שהיה חק לישראל מימות משה אלא שנשתכח וחזר דוד וחידשו מחדש עיי"ש. וא"כ מתבאר מזה דס"ל דמה שכתוב בקרא וחצית את המלקוח בין תופשי המלחמה היוצאים לצבא ובין כל העדה. היינו היושבים על הכלים עיי"ש. וא"כ מצד זה ליכא שום הכרח כלל לומר דמה שנתנו ממחצת כל העדה אחד מחמשים. אינו נוהג לדורות יותר מתרומת מחצת היוצאים לצבא. ואין לנו אלא לומר שכל האמור בפרשה זו נוהג לדורות. או שהכל אינו נוהג לדורות. ותמיהת הרשב"ץ ז"ל לא סרה ולא זזה עפ"ז ממקומה כלל: 
<b>אמנם</b> עיקר דברי הרשב"ץ ז"ל שם נפלאים מאוד בעיני שכל דבריו לא נגעו ולא פגעו כלל בדברי הרמב"ן ז"ל. שהרי להדיא מבואר באר היטב בדברי הרמב"ן ז"ל שהמצוה הנוהגת לדורות בפרשת תרומת המכס. היינו רק מה שנתנו פקודי הצבא כלי זהב אשר בביזה תרומה לה' לבדק הבית. ומשום דבזה בהדיא גלי קרא שנוהגת לדורות מדכתיב ויקח משה ואלעזר הכהן את הזהב מאתם ויביאו אותו אל אהל מועד זכרון לבני ישראל. וכמו שהכריח הרמב"ן ז"ל וז"ל שם ואילו היתה רק נדבת שעה לא היה בו ענין ראוי לומר בו זכרון לבני ישראל לפני ה'. אלא שעשו בנדבה ההיא כלי שרת. והוא חק וזכרון לדורות לעשות כן עכ"ל עיי"ש. הרי להדיא דרק משום שבזה גלי קרא שתנהוג לדורות. הוא שכתב לדעת הבה"ג שהיא מצוה הנוהגת לדורות. ועל זה הביא עוד שם ממה שעשה דוד שהקדיש את הנחושת והכסף והזהב לצורך בנין הבית. אבל תרומת המכס מן המלקוח באדם ובהמה שנצטוו ליתן לאלעזר הכהן וללוים. ודאי גם להרמב"ן ז"ל אינה נוהגת לדורות. ולא הזכיר מזה הרמב"ן ז"ל כלום. ומתבאר מזה דגם לדידי' פשיטא ליה שאינה נוהגת לדורות. וכדאמרינן בסוגיא דמנחות שם. ואין מקום כלל לכל תמיהות הרשב"ץ ז"ל בזה. שוב מצאתי למהר"ח קזיז ז"ל (בק"ס סוף שורש ג') שהרגיש בזה. וכתב על הרשב"ץ והמג"א שנמשך אחריו שנשתבשו בהבנת דברי הרמב"ן ז"ל עיי"ש בדבריו. ולפ"ז ממילא שוב אין מקום כלל למה שתמה הרשב"ץ ז"ל על הבה"ג ממה שלא מנו תרומת המכס בכלל עשרים וארבע מתנות כהונה. שהרי לפ"ז באמת גם לדעת הבה"ג מה שנצטוו אז להרים מכס לאלעזר הכהן וללוים. אינה מצוה הנוהגת לדורות. ולא נצטוו לדורות אלא להרים מכס לצרכי המקדש בלבד. וזה אינו ענין למתנות כהונה. וכן משמע ג"כ מלשון רבינו הגאון ז"ל באזהרותיו שע"פ עשה"ד שם במצוה זו שכתב וז"ל <b>אלפי למטות חלוצי מדון בשובם להרים מכס לשדי.</b> משמע בהדיא שלא בא למנות בזה מצוה לדורות אלא מה שכתוב בפרשה זו ויקרבו אל משה הפקודים אשר לאלפי הצבא וגו' ונקרב את קרבן ה' איש אשר מצא כלי זהב וגו'. שהרימו מכס לה' לצרכי המקדש. וכדברי הרמב"ן ז"ל: 
<b>ומיהו</b> גם לפי מה שהבין הרשב"ץ ז"ל בכוונת הרמב"ן ז"ל אליבא דהבה"ג ז"ל אין קושייתו מכרחת לדעתי כלל. דמה שלא מנאוה במנין כ"ד מתנות כהונה איכא למימר כדאמרינן בעלמא תנא ושייר. אף ע"ג דקתני מניינא. וכמש"כ התוס' ובתוס' הרא"ש (פ"ק דקידושין ט"ז ע"ב) ד"ה והא ארבעה וכו' עיי"ש. וכ"כ בתוס' (פ"ב דסוטה ט"ז ע"א) ד"ה תנא ושייר עיי"ש. וכן כתבו התוס' בכתובות (נ"א ע"ב ד"ה חמשה) ובשאר דוכתי. ואע"ג דידוע דמשום חדא מילתא לחוד לא אמרינן תנא ושייר. דאמרינן מאי שייר דהאי שייר. מ"מ הרי הכא איכא נמי חזה ושוק של שלמים דשייר. ולא קחשיב להו התם במנין מתנות כהונה. וכבר הרגיש בזה רש"י ז"ל בחולין (פרק הזרוע קל"ג ע"ב). ומה שתירץ שם דחה בתוס' רי"ד בב"ק (פרק הגוזל עצים ק"י ע"ב). ולזה הניחה בקושיא עיי"ש. וגם הרמב"ם ז"ל (פ"א מהלכות בכורים הט"ו הרגיש בזה עיי"ש מש"כ לתרץ זה בדוחק כעין פירש"י בחולין שם. וכבר דחה תי' זה בתוס' רי"ד שם. ועי' מש"כ הרמב"ם ז"ל גופי' שם לעיל (הלכה ה') דמבואר דס"ל שראוי למנותן. וכדברי תוס' רי"ד שם. וא"כ ע"פ דעת הבה"ג מתורצת קושית רש"י והרמב"ם ותוס' רי"ד עם קושית הרשב"ץ חדא באידך. ולפ"ז אדרבה מההיא דהתם לא לבד דליכא קושיא לדעת הבה"ג ז"ל. אלא סייעתא נמי איכא. דאם לא כן תקשה קושית רש"י ז"ל וסייעתו. דהא ודאי חזה ושוק ע"כ ליכא למימר דתרתי חשיבי. וגם בלא תרומת המכס שייך לומר בהו תנא ושייר. דזה ליתא. וכמבואר בסוגיא דחולין שם דזרוע ולחיים וקיבה לא חשיבי אלא חדא. ואפי' מורם מתודה ומאיל נזיר חדא חשיב להו משום דדמיין להדדי עיי"ש. אע"פ שיש בכללן גם חזה ושוק דידהו עיי"ש. וא"כ חזה ושוק דשלמים נמי. נהי דלא דמו למורם מתודה ואיל נזיר. משום דהני אין נאכלין אלא ליום ולילה אחד. והני נאכלין לשני ימים ולילה אחד. ולכך אין למיחשבינהו בחדא וכמו שכתב בתוס' רי"ד שם. מ"מ החזה והשוק פשיטא דלא חשיבי אלא חדא כזרוע לחיים וקיבה. וכחזה ושוק דתודה ואינ נזיר. וא"כ לקושית רש"י וסייעתו ודאי ליכא למימר תנא ושייר. אלא ודאי מוכח מזה כדעת הבה"ג וסייעתו ז"ל דשייר נמי תרומת המכס. ושפיר איכא למימר תנא ושייר: 
<b>ומיהו</b> חוץ מזה בלא"ה אפשר לומר לתמיהת הרשב"ץ ז"ל דהתם בברייתא דכ"ד מתנות כהונה לא קחשיב אלא כל הנך שנאמרו בכלל ופרט וכלל וברית מלח. כדקתני בההיא ברייתא דהתם וכולן ניתנו בכלל ופרט וכו' עיי"ש. אבל תרומת המכס לא כתיבא התם בההיא פרשה עם שאר מתנות כהונה. ולא ניתנה להם בכלל ופרט וכלל וברית מלח כהנך. ולהכי לא קתני לה בהדייהו. והכי משמע קצת מלשון התוספתא (פ"ב דחלה). דקתני התם עשרים וארבעה מתנות כהונה ניתנו לאהרן ולבניו בכלל ופרט וברית מלח אלו הן וכו' עיי"ש. משמע דאיכא עוד מתנות כהונה אחריני. אלא דעשרים וארבע הן אותן שניתנו בכלל ופרט וברית מלח. ועי' עוד בירושלמי (פרק בתרא דחלה ה"ד) ובתנחומא (פ' במדבר) עיי"ש היטב. ועי' ג"כ במש"כ הרשב"א ז"ל (פרק גיד הנשה צ"ג ע"א) עייש"ה. ואין להאריך בזה יותר. דבלא"ה גם להרמב"ן ז"ל אין כוונת הבה"ג לתרומת המכס של כהנים כמו שנתבאר: 
<b>איברא</b> דאכתי דברי הרמב"ן ז"ל צ"ע אצלי מצד אחר. דלפי דבריו ז"ל הא דכתיב (פרשת קרח) ועשו אותם ריקועי פחים צפוי למזבח וגו' ויהיו לאות לבני ישראל וגו' זכרון לבני ישראל. ג"כ ראוי למנותה מצוה לדורות שיעשו כן תמיד גם בדורות הבאים כשיחלקו על הכהונה ויעשו כמו שעשו עדת קרח. ואמאי לא מנו הבה"ג וסייעתו עשה זו במנין המצות שלהם. כמו שמנו תרומת המכס. וראיתי להרמב"ן ז"ל (שורש שמיני) על מה שהשיג הרמב"ם ז"ל שם על הבה"ג ז"ל שמנה לאו דלא יהיה כקרת וכעדתו במנין הלאוין. וכתב שאינו אזהרה אלא שלילה. וכתב על זה שם הרמב"ן ז"ל. וז"ל פשט הכתוב עיקרו שצוה ברקוע פחים צפוי למזבח זכרון לבני ישראל. בשני דברים. שלא יקרב זר להקטיר ולהקריב קרבן. ושלא יחלוק ג"כ שום אדם על כהונת אהרן. לאמר כי לא היתה מאת ה'. ושני אלה עם היותם אמורים כדרך הזכרון. הם מניעות וכו'. ולא ימנה לא יקרב איש זר בעבור וכו'. וימנה ולא יהיה כקרח וכעדתו עכ"ל עיי"ש. מתבאר מדבריו אלו דזכרון לבני ישראל על שתי האזהרות קאי שיהיו זכרון לבני ישראל. שלא יקרב עוד איש זר להקטיר. ושלא יהיה עוד כקרח וכעדתו לחלוק על כהונת אהרן. ולפי שלפ"ז אין כאן מניעה ואזהרת לאו. דהא לא קאמר קרא אלא דרקוע פחים יהיו זכרון לב"י שלא יבואו לידי כך. אבל אזהרה ומניעה שלא לעשות כן לא כתיב בהדיא. לזה כתב דמ"מ הם מניעות כדרך על כן לא יאכלו וגו' ואשר לא יעבד וגו' ולזה מנה הבה"ג לאו זה. אבל הדבר תמוה א"כ אמאי לא מנה הבה"ג גם העשה המפורשת בקרא בהדיא בלשון ציווי דכתיב ועשו אותם רקועי פחיס. דהא לפי דברי הרמב"ן ז"ל גופי' אליבא דהבה"ג כיון דכתיב זכרון לבני ישראל אינה מצות שעה לבד. אלא נוהגת לדורות. דאל"כ לא שייך בה זכרון לבני ישראל. ואם מנה הלאו אע"פ שאין לשון מניעה מפורש בו. כ"ש שהיה לו למנות העשה המפורשת. ויותר יש לתמוה שהרי כאן בתרומת המכס של פקודי החיל לא אשכחן בקרא שום ציווי כלל. אלא הם מעצמם נתנו כלי זהב אשר מצאו בתוך הביזה. ומדכתיב זכרון לבני ישראל לא שמענו שום לשון עשה כלל. ואם שם שמפורש לשון עשה בקרא לא מנאה. אע"ג דכתיב בה ג"כ זכרון לבני ישראל. כ"ש כאן שאין לנו שום לשון ציווי ועשה בקרא כלל. ולכן דברי הרמב"ן ז"ל נפלאים בעיני. ותמיהני על האחרונים ז"ל שלא הרגישו בזה: 
<b>וראיתי</b> להר"ב שלטי הגבורים (פרק כ"א). והביאו ג"כ בק"ס למהר"ח קזיז ז"ל שם. שרצה להכריע ממקרא מלא דתרומת המכס אינה נוהגת כלל לדורות. דכתיב (פרשת שפטים) רק הנשים והטף והבהמה וכל אשר יהיה בעיר כל שללה תבוז לך ואכלת את שלל אויבך וגו'. הרי בהדיא שהתיר הכתוב לקחת לעצמם כל המכס מבלי הרמת שום תרומה כלל. וע"כ דתרומת המכס שנתנו במלחמת מדין לא היתה אלא הוראת שעה ולא לדורות עיי"ש. ועוד הוכיח כן שם מכמה מקראות בנביאים ראשונים. ודוד ושלמה שהביאו מן השלל לאוצר בית ה' כסף וזהב. לא משום שהיו חייבים בכך. אלא מנדבת לבם ומרצונם הטוב עיי"ש בדבריו שהאריך הרבה בזה. ואע"פ ששאר ראיותיו אינן מוכרחות כ"כ. אבל ראייתו הראשונה ודאי קשה טובא לכאורה לדעת הבה"ג ז"ל. אלא שראיתי בספרי (פרשת שפטים פיסקא ר') שאמרו שם. רק הנשים והטף וגו' יכול תהא ביזתם אסורה לך. ת"ל תבוז לך ואכלת את שלל אויביך עיי"ש. נראה מזה שלא בא הכתוב אלא לומר שאין כל הביזה אסורה להם. ומדברי רש"י ז"ל (פ"ק דחולין י"ז ע"א) מבואר דס"ל דהך קרא בא להתיר להם אפילו דברים אסורים שנמצאו בתוך השלל. וכן פירשו קצת מפרשים דברי הספרי שם. ועי' מש"כ הרמב"ן ז"ל (פ' ואתחנן ובפרשת מטות) ובדברי הרמב"ם ז"ל (רפ"ח מהלכות מלכים) עייש"ה. וא"כ אין שום הכרע כלל מהך קרא לענין זה. דלא מיירי קרא כלל בהכי. דאפי' את"ל דאיכא חיובא להרים מן השלל תרומת מכס. מ"מ איכא למימר דאתי הך קרא לומר שאין תרומה זו אוסרת את השלל שיהא כטבל עד לאחר הרמה. אלא הו"ל כמעשר בהמה וכזרוע לחיים וקיבה וראשית הגז שאינן טובלין. כמבואר בבכורות (נ"ז ע"ב) ובחולין (קל"ב ע"ב וקל"ו ע"א) עיי"ש. וכ"ש לפירש"י שהכתוב בא להתיר להם אפי' דברים האסורים. איברא דלפי מה שפי' הגר"א ז"ל (א"א פ' שפטים) דברי הספרי שם. דהא דקאמר יכול תהא הביזה אסורה לך. היינו לומר שתהא הביזה כולה לשמים. ועל זה מסיק ת"ל תבוז לך. שלא תהא לשמים אלא לך עיי"ש. ודאי משמע דאתי קרא למעוטי שאין בה חלק לשמים אלא כולה לכם. כדכתיב בקרא כל שללה תבוז לך ואכלת וגו'. ושלא כדעת הבה"ג ז"ל לפי מה שביאר דעתו הרמב"ן ז"ל. אלא שאין פי' זה מוכרח בדברי הספרי. וא"כ אין מזה הכרע נגד דעת הבה"ג ז"ל וסייעתו: 
<b>אלא</b> דבלא"ה כבר ביארנו דלענ"ד אין יסוד מוכרח לדברי הרמב"ן ז"ל אליבא דהבה"ג. וגם נראה עוד דגם מעיקר סוגיא דמנחות שם איכא למישדי נרגא בדברי הרמב"ן ז"ל. דהרי אפי' את"ל דתרומה שהרימו פקודי החיל שרי האלפים ושרי המאות היא מצוה שנוהגת לדורות. מ"מ הרי עכ"פ לא נתבאר בקרא שום שיעור כלל לתרומה זו. וא"כ ודאי אין לה שום שיעור קצוב. ואע"ג דכתיב בקרא כמה היה סכום הזהב אשר הרימו. מ"מ הרי לא הודיע לנו הכתוב כמה נשאר בידם אשר לקחו לעצמם. מבואר שאין שיעור לתרומה זו. ומעתה א"כ קשה במאי דפריך התם ונילף מתרומת מדין. ומשני דנין תרומה הנוהגת לדורות מתרומה הנוהגת לדורות ואל תוכיח תרומת מדין שאינה נוהגת לדורות עיי"ש. והרי אכתי נהי דלא מצינן מהאי טעמא למילף מאותה תרומת מדין שניתנה לכהנים וללוים. כיון שאינה נוהגת לדורות מ"מ אכתי נילף מאותה תרומה שהרימו פקודי החיל שרי האלפים והמאות לעשות ממנה כלי שרת. שנוהגת לדורות להרמב"ן ז"ל אליבא דהבה"ג ז"ל. ונילף מינה מה להלן אין לה שיעור אף כאן אין לה שיעור קצוב. ואע"ג דכאן בתרומת תודה כתיב תרומה לה'. וגבי תרומת מדין שהרימו פקודי החיל כתיב תרומה אשר הרימו לה'. ואין הלשונות שוין. מ"מ הרי השתא נמי דיליף מתרומת מעשר נמי אין לשון הכתובים של שניהם שוה. דבתרומת מעשר כתיב תרומת ה'. ובתרומת לחמי תודה כתיב תרומה לה'. ואדרבה לשון הכתוב בתרומה זו של מדין קרוב יותר ללשון הכתוב בלחמי תודה. דעכ"פ בשניהם כתיב תרומה לה'. אלא שבתרומת מדין הפסיק בינתים במלות אשר הרימו. דכתיב בה תרומה אשר הרימו לה'. משא"כ בתרומת מעשר דלא כתיב בה כלל תרומה לה' אלא תרומת ה'. אלא ודאי ע"כ מוכרח מזה דגם תרומת פקודי הצבא אינה נוהגת לדורות. וא"כ אפילו לפי מה שביארנו כוונת הרמב"ן ז"ל. אכתי תמיהת הרשב"ץ ז"ל במקומה עומדת. ומהר"ח קזיז לא הרגיש בזה. ולחנם דחה לגמרי דברי הרשב"ץ בזה. וגם בלא"ה ודאי מדסתם וקאמר אל תוכיח תרומת מדין שאינה נוהגת לדורות. משמע דליכא בתרומת מדין כלל שום מצוה שנוהגת לדורות דאל"כ ודאי לא הוה קאמר סתם תרומת מדין. אם איתא דאית בה נמי מה שנוהג לדורות. אלא ודאי כל התרומות שבמדין כולן אין בהן מצוה לדורות. ונראה דהיינו טעמא דרבינו הגאון ז"ל שחזר בו מדעתו באזהרותיו שע"פ עשה"ד. שנמשך שם אחר הבה"ג ז"ל. ועלתה הסכמתו כאן שאין זו מצוה הנוהגת לדורות ואינה באה במנין המצות. וגם הרמב"ן ז"ל אע"פ שהליץ על הבה"ג כדרכו ז"ל. מ"מ הוא גופי' לא הסכים עמו. ולא מנה מצוה זו. והסכים בזה להרמב"ם ז"ל: 
<b>דבר הגדתי ליעקב</b> וכו'. זהו ע"פ לשון הכתוב (תהלים קמ"ז י"ט) מגיד דבריו ליעקב וגו' לא עשה כן לכל גוי וגו'. ומש"כ <b>באשרי.</b> הוא עפ"מ דתנן אמר רחב"ע (סוף מכות וסוף אבות) רצה הקב"ה לזכות את ישראל לפיכך הרבה להם תורה ומצות וכו'. <b>פנות שמים וארץ לא יכילוהו. </b> קאי על הדבר. שהוא התורה. וכוונתו עפ"מ שאמרו (עירובין כ"א ע"א) לכל תכלה ראיתי קץ רחבה מצותך מאד. אמרו דוד ולא פירשו. אמרו איוב ולא פירשו. דכתיב ארוכה מארץ מדה ורחבה מני ים וכו'. עד שבא זכריה בן עידו ופירשו וכו'. נמצא כל העולם כולו אחד משלשת אלפים ומאתים בתורה עיי"ש. <b>אל תפירהו אתה בחרי. </b> נראה דהכוונה עפ"מ דאמרו בירושלמי (פ"ב דביצה סוף ה"ו) אמרו לו וכו' ומקילין על כל ישראל להיות אופין פיתן גריצין. וחרי. ואמרינן שם עלה ורבנן שמעין לה מן הדא והנה שלשה סלי חרי על ראשי עיי"ש. ופי' הערוך (ערך תר השני) וז"ל כלומר חררות גדולות הראויות למלך עכ"ל עיי"ש. ורצה לומר לבל תפר תורה ומצותי' מרב עונג וטובה. כדכתיב (דברים ח') השמר לך וגו' לבלתי שמר מצותיו ומשפטיו וחקתיו אשר אנכי מצוך היום. פן תאכל ושבעת וגו' ורם לבבך ושכחת וגו'. <b>גוי אחד בארץ. </b> ע"פ הכתוב (דה"י א' י"ז) ומי כעמך ישראל גוי אחד בארץ וגו'. <b>נטעתיך. </b> ע"פ הכתוב (ישעי' ס' כ"א) נצר מטעי. - העטתיך כליל הוא בהדרי. </b> ע"פ הכתוב (יחזקאל ט"ז י"ד) כליל הוא בהדרי אשר שמתי עליך וגו'. וכוונתו ע"פ מה שאמרו (במדרש שוחר טוב מזמור צ') והדרך על ביניהם. זה יצחק ורבקה וכו' ראתה אותו הדור ביותר לבוש ומעוטף בציצית וכו'. ואין הדרך אלא טלית הדור הדומה להדור שלך שנאמר הוד והדר לבשת וכו'. אמר רבי חזקיה בזמן שישראל מתכסין בציצית לא יהיו סבורין שמא תכלת הן לובשין אלא כך יהיו ישראל מסתכלין בציצית כאילו הדר שכינה עליהן שנאמר וראיתם אותו. אותם לא נאמר אלא אותו להקב"ה הוי והדרך על בניהם עיי"ש. ומובא ברוקח (סי' שס"א) עיי"ש. ועי' מנחות (מ"ג ע"ב). וזהו שכתב רבינו הגאון ז"ל <b>העטתיך כליל הוא בהדרי. - פארי בך אתפאר.</b> ע"פ לשון הכתוב (ישעי' שם) מעשה ידי להתפאר. וכתיב (שם מ"ד כ"ג) ובישראל יתפאר. ועוד (שם מ"ט ג') ישראל אשר בך אתפאר. וכוונתו למה שאמרו (פ"ק דברכות ו' ע"א) א"ל רנב"י לרחב"א תפילין דמרי עלמא מה כתיב בהו. א"ל ומי כעמך ישראל גוי אחד בארץ. ופריך ומי משתבח קב"ה בשבחייהו דישראל. ומשני אין דכתיב את ה' האמרת היום וה' האמירך היום וכו'. אתם עשיתוני חטיבה אחת בעולם וכו' ואני אעשה אתכם חטיבה אחת בעולם שנאמר ומי כעמך ישראל גוי אחד בארץ עיי"ש. ויותר נראה שכוונתו למה שאמרו במכילתא (בשלח פ"ג) על הכתוב עזי וזמרת וגו'. והובא בילקוט (ישעי' רמז תס"ז) בנוסחא מתוקנת יותר. והכי איתא התם. ישראל אשר בך אתפאר אמר הקב"ה אתם עשיתוני חטיבה אחת בעולם וכו' ישראל אומר שמע ישראל ה' אלקינו ה' אחד. ורוח הקדש אומרת אשריך ישראל מי כמוך ומי גוי גדול וכו'. ישראל אומר כי תפארת עוזמו אתה. ורוח הקודש אומרת ישראל אשר בך אתפאר וכו' עיי"ש. - <b>כמלאכי עבדי יעקב וישראל בחירי. </b> לשון הכתוב (ישעי' מ"ה ד') למען עבדי יעקב וישראל בחירי וגו'. וזש"כ בך אתפאר כמו שאני מתפאר בישראל בחירי שכתוב בו ובישראל יתפאר. וכתיב ישראל אשר בך אתפאר. והנה לא מצינו בפירוש ביעקב שנקרא מלאך. אלא דכיון שמצינו דיעקב אבינו היה מכלל הנביאים שנתנבאו לישראל. כדפירש"י ז"ל (פ"ק דמגילה י"ד ע"א) בשם בה"ג ע"פ ברייתא דסדר עולם עיי"ש. וידוע דהנביאים נקראו מלאכי ה'. כדפירש"י שם עיי"ש. והוא מבואר במדרש רבה ותנחומא (ריש ויקרא). וכן הוא בבראשית רבה (פרשה ס"ח) ובמדרש שוחר טוב (מזמור ק"ג) עיי"ש. וא"כ גם יעקב אבינו עה"ש בכלל מלאך ה' הוא. וזש"כ רבינו הגאון ז"ל כאן <b>מלאכי עבדי יעקב.</b> ויותר מזה מצינו (פ"ק דמגילה י"ח ע"א) שהקב"ה קראו ליעקב אל עיי"ש. ובודאי לא שייך אלקות ביעקב אבינו. אלא הכוונה שהיה נקרא כן כמו שנקראו מלאכי עליון ששמם כשם רבן. כמש"כ הרמב"ן ז"ל (ריש פ' וירא י"ח ג') עיי"ש. ועי' מש"כ הראב"ע ז"ל (תהלים קל"ו ב'). ובראשית רבה (פרשה ע"ח). ובמדרש שו"ט (מזמור צ"א) על קרא דכי מלאכיו יצוה לך עייש"ה. ובחולין (צ"ב ע"א) וישר אל מלאך יעקב נעשה שר למלאך עיי"ש. ועי' פסיקתא זוטרתא (בראשית ל"ב כ"ט) כי שרית עם אלהים ועם אנשים. איקונין שלך עם העליונים ועם התחתונים: 
