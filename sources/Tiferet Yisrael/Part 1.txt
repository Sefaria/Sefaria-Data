"וזאת התורה אשר שם משה לפני בני ישראל" (דברים ד, מד). הכתוב הזה רוצה לומר, כי התורה חפץ מונח 1, כל הרוצה לזכות בה - יזכה בה 2. ולכר לא אמר 'אשר שם לבני ישראל' 3, רק "לפני בני ישראל". כמו דבר המונח לפני[הם] 4, כל הרוצה לזכות זוכה בה 5. ולא יאמר האדם כי התורה לא נתנה רק 5א לגדולי החכמים, שהם רחוקים מן הטעות 6, אבל התורה נתנה לכל 7. ולא יאמר גם כן אולי אשגה בתורה 8. ודבר זה פירשו במדרש (שיהש"ר ב, ד), "הביאני אל בית היין ודגלו עלי אהבה" (שיה"ש ב, ד), רבי יונה אמר, שני חברים העוסקים בהלכה, זה אומר בית תב של הלכה 9, וזה אינו אומר בית אב של הלכה, אומר הקב"ה "ודגלו עלי אהבה". אמר רב אחא, עם הארץ שקורא לאהבה איבה, כגון "ואהבת" (דברים ו, ה) 'ואיבת', אמר הקב"ה "ודגלו 10 עלי אהבה", עד כאן. פירוש 'בית אב של הלכה', שרש הלכה וטעמה. 
ומפני זה נראה כי הברכה על למוד התורה 'לעסוק בדברי תורה' 11, ואין מברכין 'ללמוד תורה' 12. ועם שיש לפרש שלכך אנו מברכין 'לעסוק בדברי תורה', מפני שהברכה הזאת היא ברכת המצות, שחייב לברך על כל מצות עשה 13. ואין מצות עשה רק בדבר שיש בו מעשה, שהרי נקרא 'מצות עשה', שחייב לעשות 14. ולכך יש לברך 'לעסוק', דהיינו למוד תורה במעשה. וזה כאשר הוא מוציא הדבור, זה נקרא עסק בתורה, שהדבור נחשב מעשה 15. אבל 'למוד' נקרא הבנת הדבר מה שלמד, ואין הברכה רק על מעשה המצוה. ואם למד בעיון לבד, אין לו לברך 'לעסוק בדברי תורה' 16, שזה נאמר על 17 המעשה 18. 
אמנם נראה לומר 19 כמו שאמרנו, כי לכך מברכין 'לעסוק בדברי תורה', כי 'ללמוד תורה' לא שייך רק על מי שלמד תורה ומכוין ההלכה לאמתתה, שבזה שייך למוד תורה. אבל מי שאינו מכוין ההלכה על אמיתתה, אין זה למוד 20. לכך מברכין 'לעסוק בדברי תורה', בין שהוא מכוין ההלכה, או שאינו מכוין ההלכה, רק שיכוין ללמוד האמת 21, אף על גב שהוא שוגג* 22. הרי כי למוד התורה לעצמו נקל מאד, ואין צריך לחוש לשום דבר 23. 
אמנם לשום דברי תורה לפני זולתו הוא קשה מב' פנים; האחד, כי אם אינו מכוין ההלכה להאיר עיני זולתו בדבר אמת, למה לו. כי תכלית מה שיכוין המניח דברי תורה לפני זולתו, להחכים אותו בדברי אמת ויושר 24. ודרך האמת רחוק משימצא 25, ומכל שכן בדורות האלו, שאבדה חכמה מבני אדם 26. השני, אף אם הוא מכוין ההלכה, מי יודע אם יהיו לרצון אמרי פיו לזולתו 27. ואם לא יהיו לרצון, עדיין לא הועיל דבר. ואין ספק כי כל פעולה אשר רחוק שיגיע הפועל אל תכלית כוונתו, אין ראוי שיפעל אותה פעולה, שלא יהיה פעולתו לריק ולבטלה 28. 
והדבר הזה אשר אמרנו 29, אף בדורות השלמים היה צריך לאדם זירוז יתירה שלא יהיה נכשל בזה 30. בפ' ד'* דברכות (כח:), בכניסתו לבית המדרש מתפלל, יהי רצון שלא אכשל בדבר הלכה, ולא אומר על טהור טמא, וישמחו בי חברי, ולא יכשלו חברי בדבר הלכה, ואשמח בהם, עד כאן. הרי שאף בתלמיד חכם גדול 31, לב האדם נוטה לשמוח כאשר ימצא בדברי זולתו חסרון 32. כי כל אדם בטבעו (ש)שמח בשלימות 33 אשר יש לו על זולתו 34, ולכך מתפלל שלא ילך אחר טבעו וישמח כשחברו נכשל בדבר הלכה, והוא אינו נכשל. ועם כי יש לפרש ההפך מה שאמר 'וישמחו חברי בי', תפלה שישמחו חבריו בו כאשר לא יכשל הוא בדבר הלכה 35. אין המאמר סובל זה, שעדיין לא אמר שיאמר דבר הלכה, רק שאמר בדרך שלילה 'שלא אכשל בדבר הלכה'. ואולי לא יאמר דבר הלכה כלל, כי לא כל אדם יאמר דבר הלכה בבית המדרש. והיה לו לומר 'יהי רצון שאומר על טהור טהור, ועל טמא טמא, וישמחו חברי בי'. ופירוש רש"י ז"ל יוכיח 36. ואם הדבר הוא כך בשלמי המעלה, מכל שכן בדור הבלתי שלם, אשר כל דברי זולתו אינם לו לרצון, כי לא ילמוד זכות על האומר 37. והרי הקושי מצד שני פנים 38. 
אמנם להנצל מזה, כאשר יכוין מעשיו אל השם יתברך, אשר הוריש אל האדם התורה והחכמה 39, גם עתה יתן לו תורתו 40, וידריך אותו בנתיבות אמת 41, כי מאתו תצא תורה 42. 
ובפרק אלו נדרים (פא.), אמר רב יהודה אמר רב, מאי דכתיב (ר' ירמיה ט, יא) "מי האיש החכם ויבין את זאת על מה אבדה הארץ וגו'". דבר זה נשאל לחכמים ולנביאים ולמלאכים, ולא פירשוהו, עד שפירשו הקב"ה בעצמו, שנאמר (שם שם יב) "ויאמר ה' על עזבם תורתי [ולא שמעו בקולי] ולא הלכו בה". היינו "ולא שמעו בקולי" היינו "ולא הלכו בה", אמר רב, שלא ברכו בתורה תחלה, עד כאן. ודבר זה מן התימה שיהיה חרבן הארץ בשביל שלא ברכו בתורה תחלה, ולא בשביל עכו"ם וגלוי עריות ושפיכת דמים שהיו בבית ראשון 43. 
אמנם ביאור זה, כי הדבר שהוא סבה אל מציאות דבר אחר, הוא גם כן סבה אל קיום מציאותו. ואל יקשה לך כי הנגר הוא סבה לבנין הבית, ועם כל זה בהעדר הנגר ישאר הבית קיים. דבר זה אינו, כי אין הנגר סבה לבית, רק שהוא מקרב העצים יחד. ודבר זה הנגר פועל, לא עצם הבית 44, והבית נעשה מן הנגר במקרה 45. אבל דבר שהוא סבה בעצם אל מציאות דבר אחר, כל שכן שהוא סבה לקיום* שלו. שהרי היה סבה שיהיה נמצא, וכן גם כן הוא סבה לקיום שלו 46, ודבר זה מבואר במופת 47. 
ולפיכך אם היו מברכין על התורה תחלה* לומר 'ברוך נותן תורה לישראל', והיה אהבה אל השם יתברך במה שנתן תורה לישראל 48, כי זה ענין הברכה על התורה שהוא יתברך מבורך על זה, ואוהב השם יתברך בשביל הטוב שנתן לו התורה 49. ואז היה זה סבה גם כן שתהיה התורה מתקיימת בישראל. שהיה השם יתברך נותן בלבם לשמור ולעשות ולקיים. אף אם היו עוברים לפעמים מצוה אחת, היו חוזרים מיד לשמור ולעשות ולקיים. וזה היה מן השם יתברך, אשר הוא סבה לתורה, והוא גם כן סבה שלא תתבטל 50. דומה לזה, כאשר הגיע נזק אל ענף היוצא מן האילן, אז העיקר 51 שממנו יצא, חוזר וגורם* גדולו מן השרש, אשר היה סבה לגדול שלו שיצא 52. ובלא השורש אין קיום לאילן כלל 53. ולפיכך אילו היו מברכין בתורה תחלה, מה שהוא יתברך סבה לתורה ונתן להם התורה, והיו דבקים בו יתברך באהבה במה שנתן תורה לישראל, ומצד* הדבקות הזה היה השם יתברך סבה גם כן שלא תתבטל התורה. אבל מפני שלא ברכו בתורה תחלה, שלא היו דבקים בו יתברך באהבה במה שנתן תורה לישראל, לא היה כאן סבה מקיימת את התורה בישראל, ובאו לידי זה שעברו על התורה 54, ודבר זה גורם שאבדה 55 הארץ 56. 
ואמרו 'דבר זה נשאל וכו'' 57. פירוש שג'* מדרגות הם; המדרגה האחת היא מדרגת החכמה שיש לאדם בתחתונים, מה שיכול האדם להשיג 58. המדרגה השניה* היא מדרגת הנבואה, שהיא על הנביאים, שהם בני אדם שהם בעולם הזה, ובא להם רוח הקודש מעליונים 59. המדרגה הג' היא ההשגה שהיא בעליונים, כי המלאכים הם עליונים 60. וזה שאמר 'דבר זה נשאל וכו''. כי מה שהוא יתברך סבה לתורה, הוא יותר עליון מן מדרגת חכמים נביאים ומלאכים. כי אלו כולם הם עלולים ומסובבים, ואינם מגיעים אל דבר שהוא מצד העלה דוקא, ומצד העלולים אין ידיעה לזה 61. כי אף אם היו נותנים הסבה שאבדה הארץ בשביל שחטאו 62, לא היה זה סיבה לאבוד הארץ, כי אם חטאו היה השם יתברך מקיים התורה בהם, והיו חוזרים למוטב 63. רק הסבה היה שלא ברכו בתורה תחלה, ובזה בא להם אבוד הארץ. ואילו* היו דבקים בו יתברך במה שנתן תורה, אז היה השם יתברך עמהם במה שנתן התורה להם 64. וכמו שהיה הוא יתברך הסבה למציאות התורה בהם, היה גם כן סבה לקיום התורה בהם 65, ולא אבדה הארץ. אבל עתה שלא היו מברכים בתורה תחלה, ולא היו דבקים בו יתברך במה שנתן תורה לישראל, גם כן לא היה השם יתברך עמהם לקיים התורה, וזה היה גורם שאבדה הארץ. 
ואל יקשה לך, למה לא היו מברכין בתורה תחלה 66. שאין פירוש הברכה הדבור בפה בלבד, דודאי הדבור בפה היו מברכים. אבל הכוונה על הברכה בעצמה, היא האהבה הגמורה והדבקות אל השם יתברך, לאהוב השם יתברך במה שנתן תורה, וזהו ענין הברכה 67. ואין כל האהבות שוות 68, כי האהבה האמתית היא האהבה בכל לב ובכל נפש, וכדכתיב (דברים ו, ה) "ואהבת את ה' אלהיך בכל לבבך ובכל נפשך ובכל מאדך" 69. ולא היה להם האהבה הגמורה אל השם יתברך במה שנתן התורה לישראל, ובפרט על הטובה הגדולה, שהיא התורה, שהיא טובה על הכל 70, שיש לברך השם יתברך ויתעלה שמו על זה בכל לבו. וכפי הטובה העליונה, לא היו מברכים בכל לבם 71. 
וזה שאמרו שם (נדרים פא.) גם כן 'מפני מה אין תלמידי חכמים מצוים שיוצאים מהם תלמידי חכמים, מפני שאין מברכין בתורה תחלה*'. כי אף אם היו מברכין בפה, מכל מקום דבר הזה - שהוא נתינת התורה - צריך לברך השם יתברך בכל לבו, ובזה יש לו האהבה הגמורה אל השם יתברך. ואף אם הוא תלמיד חכם והוא צדיק גמור, רחוק הדבר הזה שיברך השם יתברך בכל לבו על נתינת התורה כפי הראוי 72. 
ועוד כי 73 התלמיד חכם לבו דבק אל התורה, כי חביבה התורה על לומדיה 74. ובשביל אהבתם לתורה, דבר זה מסלק אהבת המקום בשעה זאת שבאים ללמוד. כי כאשר באים ללמוד תורה, ואהבתם אל התורה, אין בלמוד שלהם האהבה אל השם יתברך במה שנתן תורה, כי אין האהבה לשנים. כי כל אהבה היא דבקות בנאהב 75, ואם דבק בזה - אינו דבק באחר 76. ולפיכך אהבת התורה, שהיא חביבה עליהם, דבר זה מסלק שאין הברכה בכל לבו אל השם יתברך במה שנתן התורה. וזה ש'אין מברכים בתורה תחלה' 77. 
ולפיכך אין יוצאים* מהם תלמידי חכמים. כי אלו* היו אוהבים אותו במה שהתורה נמצא מאתו יתברך, היה השם יתברך גם כן סבה לתורה לצאת מהם תלמידי חכמים. ועתה שהם דבקים ורודפים אחר התורה עצמה בלבד, ואינם דבקים בו יתברך במה שהוא יתברך סבה לתורה, לא היה יוצא מאתם תלמיד חכם שיש בו תורה. שאין כאן הסבה המשפיע את התורה, הוא 78 התלמיד חכם 79. וזה שאמר הכתוב (ירמיה ט, יא) "ולא שמעו בקולי" נגד התורה עצמה, "ולא הלכו בה" שלא לקחו התורה עם סבתה, כי לקיחת התורה עם סבתה נקרא הליכה בתורה לגמרי 80. 
ומפני זה 81 לא היו יודעים דבר זה 82 לא חכמים ולא נביאים ולא המלאכים. כי דבר זה מגיע אל הסבה הראשונה בפרט, ואין מגיע אל המסובב. וכל אלו הם עלולים ומסובבין, ולכן פרשה הקב"ה בעצמו 83. וכן אם אין תלמיד חכם מברך בתורה תחלה, אין לוקח את התורה עם סבת התורה, ויש כאן הסרה והפסק, ואין יוצאין* ממנו תלמידי חכמים. כמו מי שלקח אילן בלא שרש אשר ממנו האילן, אז אין נמשך פרי ממנו 84. ולפיכך אם מברך בתורה תחלה, יוצא מהם תלמיד חכם, ועושה פרי 85. 
ומפני כך 86 כאשר האדם מכוין בתורה להשם יתברך אשר נתן התורה, גם כן השם יתברך מציל אותו מן השגיאה, ויאיר עיניו בתורתו. 
וכאשר ראה דוד לפניו שני דברים אלו אשר זכרנו; האחד* - שהיה ירא פן יכשל בדברי תורה. והשני - שלא יהיו דבריו לרצון לזולתו, נגד זה סדר דבריו במזמור (תהלים פרק יט) "השמים מספרים כבוד אל וגו'" 87. הקדים תחלה לספר מעלת התורה, שאמר (תהלים יט, ח) "תורת ה' תמימה משיבת נפש פקודי ה' וגו'", עד (שם שם יב) "גם עבדך נזהר בהם בשמרם עקב רב". ולפי מעלת הדבר צריך שיהיה נזהר שלא יכשל* בו 88. וזכר ששה דברים, ובכל אחד זכר השם 89, לומר כי התורה מצורפת אל השם יתברך, שנקראת "תורת ה'" "עדות ה'" 90, וכן כולם 89, לומר כי על ידי התורה קונה האדם דבקות בו יתברך 91. ומפני שבא לומר שהדבקות הזה הוא דבקות גמור, לא דבקות בצד מה, כמו מי שהוא בעל מדות, על ידי המדות קונה דבקות בו יתברך, ואינו קונה רק הדבקות בצד מה, כפי המדה אשר דבק בה 92. אבל על ידי התורה דבק בו יתברך לגמרי בכל צד 93. ומפני שהצדדין המחולקים הם ששה, והם; ימין ושמאל, פנים ואחור, מעלה ומטה, וכנגד זה זכר ששה שמות, שהוא דבק בו יתברך בכל צד 94, ואינו נוטה מן השם יתברך לשום צד*, לא לימין ולא לשמאל 95, ולא* לשום צד 96. 
והתחיל לומר "תורת ה' תמימה משיבת נפש", כי כאשר התורה תמימה 97, על ידי זה האדם גם כן תמים 98. וכאשר הוא תמים, האדם הוא עם השם יתברך לגמרי, וכדכתיב (דברים יח, יג) "תמים תהיה עם ה' אלהיך", ופירשו ז"ל במסכת נדרים (לב.) כל המתמים עצמו הוא עם השם יתברך 99. ולכך אמרו ז"ל (עיין חולין צא:) צורת תם חקוקה בכסא הכבוד. כי יעקב עליו נאמר* (בראשית כה, כז) "ויעקב איש תם" 100. ולכך אמר "משיבת נפש", כלומר שהיא משיבת נפש להחיותו. כי התמים הוא עם השם יתברך כמו שאמרנו, וכתיב (דברים ד, ד) "ואתם הדבקים בה' אלהיכם חיים כלכם היום", כי מצד הדבקות בו יתברך אתם חיים 101. ולכך כתיב "תורת ה' תמימה משיבת נפש". 
ואחר כך אמר (תהלים יט, ח) "עדות ה' נאמנה מחכימת פתי". פירוש, כי מה נחשב האדם שאין בו רק שכל האנושי 102. אבל "עדות ה' נאמנה מחכימת פתי", שעל ידי התורה נעשה חכם 103. כי התורה מעידה על הנמצאים לברר כל דבר 104, והיא נאמנה, מחכימת הפתי, עד שנחשב שכלי ביותר 105. 
ואחר כך אמר שעוד מביאה התורה את האדם אל המדרגה שהיא "משמחי* לב". פירוש, שנחשב האדם שהוא מציאות שלם על ידי התורה 106, ולכך היא משמחת לב האדם. שכאשר האדם הוא בשלימות, הוא בשמחה 107. והפך זה כאשר הוא בחסרון, הוא באבילות 108. ולכך כאשר קרה לו המיתה מן שאר בשרו, הוא באבילות 109. 
ועוד אמר (תהלים יט, ט) "מצות ה' ברה מאירת עינים". רוצה לומר כי התורה מלמדת לאדם את המעשה אשר יעשה 110, ולא נחשב שהולך בחושך. ולפני זה אמר "מחכימת פתי" על החכמה המחכמת אותו, וכאן אמר "מצות ה' ברה מאירת עינים", שלא ילך במעשיו בחושך, רק יעשה המצוה 111, עד שהאדם הוא שלם לגמרי בין בשכלו ובין במעשיו 112. 
ואחר כך "יראת ה' טהורה עומדת לעד" (תהלים יט, י). פירוש, שעל ידי התורה יקנה הנצחיות. ודבר זה רמזו בפרק במה מדליקין (שבת לא.) כי על ידי היראה יקנה הקיום הנצחי 113, על פסוק "יראת ה' היא אוצרו*" (ישעיה לג, ו), ויתבאר זה בפרקים הבאים בעזרת השם יתברך 114. 
ואמר "משפטי ה' אמת צדקו יחדיו" (תהלים יט, י), דבר זה עוד יותר על הכל, שעל ידי התורה מתדמה אל השם יתברך במה שאפשר להתדמות אל בוראו. כי חותמו של הקב"ה אמת (שבת נה.) 115, ומשפטי התורה ודרכיה אמת 116. ואומר "צדקו יחדיו", כי כל הדברים יש בהם אמת בצד מה 117, ו"משפטי ה' אמת צדקו יחדיו", כלומר שכולם שוים באמיתות. וזה מורה שהם אמת לגמרי, לכך כולם שוים באמיתות. שאם לא כן, לא היו כולם שוים באמיתות, רק זה יותר מזה, אבל מפני שהם אמת לגמרי, לכך כלם שוים באמיתות 118. 
ואמר "הנחמדים מזהב ומפז רב". פירוש, כי המצוה יש בו שני דברים; האחד - שהמצוה טוב לאדם הגופני, שדבר זה מבואר לכל, שכל המצות שהם בתורה הם להשלים תקון האדם, עד שהאדם הוא בטוב. והשני - שהשכל גם כן מחייב המצות, מצד סוד שכלי 119. ועל זה אמר כי מה שהמצוה יש בה סוד שכלי אלהי, הם "נחמדים מזהב ומפז רב". שהם 120 נחמדים לראיית העין*, ומצות התורה הם יותר נחמדים לראיית השכל 121. שכמו שיפול לשון ראייה על העין, כך יפול ראייה על השכל, כי לשון 'ראה' משמש כאחד לשניהם, כמו שאמר 'רואה אני דברי פלוני' 122. לפיכך אמר כי השכל האלהי בתורה יותר נחמד לראיית השכל - מן* זהב ומפז שהוא נחמד לראיית העין. ועל טוב הגופני, שהתורה מעמיד* הכל בטוב, כי התורה תקרא "טוב" 123, ועל* זה אמר "ומתוקים מדבש ונופת צופים", שזה עריבות גופני 124. ומה שכפל הדבר אצל כל אחד ואחד לומר "מזהב ומפז", "ומתוקים מדבש ונפת צופים", שאם אמר 'הנחמדים מפז', אפשר לומר שאינם נחמדים רק יותר מפז. ועתה שכתיב "הנחמדים מזהב ומפז" יש ללמוד כמו שאין פירוש "מזהב" ולא יותר, שהרי גם כן נחמד מפז 125, וכן* פירוש "מפז" לא שהוא נחמד מפז בלבד, רק שהוא נחמד יותר על כל. וכך פירוש "ומתוקים מדבש ונופת צופים". 
ועל זה אמר (תהלים יט, יב) "גם עבדך נזהר בהם", לפי מדרגתם ומעלתם ראוי שיהיה נזהר בהם 126. "ובשמרם עקב רב" לעולם הבא 127. ואחר כך אמר (תהלים יט, יג) "שגיאות מי יבין וגו'". כלומר כי לפי מדרגת ומעלת הדבר צריך שיהיה האדם נזהר שלא יחטא 126. ולכך אמר "שגיאות מי יבין" נגד אם יטעה בדברי תורה, שאי אפשר לגודל עומק שלהם שיבין כל הדברים על אמיתתם 128, ולכך אמר "מי יבין" 129. ואחר כך אמר "מנסתרות נקני" על שגגת מעשה, שלא ידע מן העבירה 130. ואחר כך אמר (שם שם טו) "יהיו לרצון אמרי פי" כדי שיהיה לו זכות שישפיע תורה לאחרים, ועל זה אמר "יהיו לרצון אמרי פי", שיהיו מקבלים את דבריו 131. 
ובמדרש (ילקו"ש ח"ב רמז תרעח) "יהיו לרצון אמרי פי", שיעשו לדורות ויחקקו לדורות, ואל יהיו קורין בהם* כקורין בספר המירוס. פירוש ספרי המינים, כמו 'ספרי המירוס אינם מטמאים' דמסכת ידים (פ"ד מ"ו) 132, רק יהיו קורין בהם ונוטלים עליהם שכר כנגעים ואהלות. אמר רבי ירמיה בשם רבי יוחנן, "אגורה באהליך עולמים" (תהלים סא, ה), וכי סלקא דעתך שדוד מבקש דירה בשני עולמים. אלא יהיו קורין ומזכירין אותי בבתי כנסיות ובבתי מדרשות כאילו אני קיים 133. ולכך אמר "יהיו לרצון אמרי פי" אל הבריות 134, "והגיון לבי לפניך" רוצה לומר "כי כל לבבות דורש השם יתברך" (ר' דה"י א כח, ט), וידעת שכוונתי לשם ה', ולכך ידריך אותי בדרך אמת 135. "ה' צורי וגואלי", כלומר כי אחר שאתה יצרתני 136, אין אתה מואס ביצוריך 137. ואם אחר שיצרתני מעשי גרמו להרחיק אותי 138, הרי אתה גואלי מכל דבר, אף כי רוחקתי 139, עד שאני לרצון 140. 
ובכן התפלה אל מי שאינו מואס בשפלים, ואינו מרחיק לשהיו רחוקים, שיהיו לרצון אמרי פי לפני כל 141, ויורני דרך אמת, ויסעדני בימין צדקו נצח אמן 142. 
ושם החבור הזה נקרא תפארת ישראל, כי הוא חבור על התורה, שהיא תפארת ישראל 143, כדכתיב (דברים ד, ח) "ומי גוי גדול אשר לו חקים ומשפטים צדיקים וגו'", "ואמרו רק עם חכם ונבון הגוי הגדול* הזה" (שם שם ו) 144. וכבר בארנו בהקדמה של חבור גבורות ה' (הקדמה שלישית) שבשביל כך אמרו במסכת ברכות בפרק הרואה (נח.) "והתפארת" (דה"י א כט יא) זו מתן תורה 145: 
הנבראים אשר ברא ה' יתברך בעולמו, כלם הם פועלים בעולם אשר נבראו בו, וכל אחד - לפי מעלתו וחשיבותו - גודל פעולתו 1. הנה השמים וכל צבא השמים, כולם פועלים; מסבבים הרקיע 2, ופועלים בתחתונים כמו שבראם השם יתברך וסדר אותם 3. וכן התחתונים כולם פועלים; הארץ היא שפועלת ומוציאה צמחה, וכל אשר הוא יוצא מן הארץ - היא פועלת 4. וכן המים פועלים - מרוים ומצמיחים האדמה. והרוח גם כן מגדל הכל, כמו שהוא ידוע 5. וכן האש, כמו החמה 6, מחמם ומגדל הכל 7. וכן כל בעלי חיים וכל המינים שבעולם, "לא לתוהו בראם" (ר' ישעיה מה, יח) 8, רק נאמר עליהם (בראשית א, כח) "פרו ורבו ומלאו את הארץ" 9. עד שאין אחד בטל, והכל פועלים בעולם אשר נבראו בו 10. וכל פעולה היא מתיחסת אל הפועל 11; כי החמימות - אשר הוא פעולת האש - מתיחס אליו 12. וכן הקרירות מתיחס אל המים, אשר פועלים הקרירות 13. וכן בכל הדברים מתיחסת הפעולה אל הפועל 14. 
ומעתה האדם אשר הוא נבדל מכל שאר בעלי חיים מצד הנפש, שאין נפשו נפש בהמית, רק נפשו נפש שכלית, לא כמו שאר בעלי חיים הטבעיים, שאין נפשם רק טבעית 15, מחויב שיהיה לו פעולות מתיחסות אל נפשו השכלית האלוהית, ויהיו לו פעולות שכליות אלהיות. שכבר אמרנו כי כל פעולה צריך שתהיה מתיחסת אל הפועל. ומפני שתמצא האדם משתתף עם שאר בעלי חיים הטבעיים בהרבה פעולות 16, ודבר זה בודאי מצד הנפש החיוני אשר באדם, אשר בו משתתף עם שאר בעלי חיים הטבעיים 17. אבל אי אפשר שלא יהיו לו פעולות גם כן מתיחסים אל נפשו השכלית האלהית, כי לא יגרע כחו 18. כי מה שהאדם הוא בנאי, ונגר, ועושה מלאכת האפיה והבישול, וכיוצא בזה מתיקון הבגדים, שודאי אף כי דברים אלו צריכים לו נפש השכלית 19, מי הוא ערב לי שהדבר הזה הוא מצד שלימות שבו. והרי ראוי ומחוייב שיהיו לו פעולות אלהיות שיפעול בעולם אשר בראו כפי מעלת נפשו האלהית 20, ואולי כל הדברים האלה אשר זכרנו הם מצד חסרון שבאדם 21. 
ובסוף קדושין (פב:), תניא רבי שמעון ברבי אלעזר* אומר מימי לא ראיתי צבי קיץ 22, וארי סבל 23, ושועל חנוני. והם מתפרנסים שלא בצער, והם לא נבראו אלא לשמשני, ואני נבראתי לשמש את קוני. ומה אלו שלא נבראו אלא לשמשני, מתפרנסים שלא בצער, ואני שנבראתי לשמש את קוני, על אחת כמה וכמה. אלא שהריעותי את מעשי, וקפחתי את פרנסתי, שנאמר (ירמיה ה, כה) "עונותיכם* הטו אלה וגו'" 24, עד כאן. הרי שבארו כי הפעולות והמלאכות שעושה האדם לצורך פרנסה, אינם מצד מעלת האדם, אבל הם לו* מצד פחיתות וחסרון 25. וכשנברא האדם לא נבראת עמו המלאכה ותקון בגדים ובנין הבתים, רק בגן עדן היה בלא דברים אלו 26. ואם כן אין אלו פעולות* לאדם מצד השלמות. ולא* נמצא בבעלי חיים אלו הפעולות, והם מתפרנסים בלא דברים אלו 27. אם כן פעולות אלו הם לאדם מצד חסרון, שחטא וקפח פרנסתו. ולולי* זה, לא היה צריך לדברים אלו. 
וזכר ג' דברים 28, כי באדם ג' דברים; הגוף, והנפש, והשכל 29. ובכל שלשתן משמש האדם בהם לצורך חיותו. ואמר כי אין שלמות האדם במה שהוא משמש לצורך פרנסתו - הן בגופו, הן בנפשו, הן בשכלו. וזה כי הארי יש לו גוף חזק, כאשר נודע מענין הארי 30, והרי אין משמש בכח גופו שיש לו לצורך פרנסתו 31. לכך אין לחשוב מה שעושה האדם בגופו הוא שלמות לו, שהרי* בבעלי חיים לא נמצא דבר זה שיהיה צריך אליו. וכנגד הכח הנפשי, שהתנועה מן הנפש 32, על* זה אמר שהצבי שיש בו מהירות התנועה מאד, הרי יש לו כח זה ביותר 33. והרי אינו משמש בכח זה לצורך פרנסתו. ולפיכך אמר 'ולא ראיתי צבי קיץ', דהיינו שיהיה מתקן מזונותיו בקיץ, וצריך לזה כח התנועה להכניס את פירות הקיץ לבית 34. וכנגד השכל אמר 'לא ראיתי שועל חנוני'. כי השועל הזה יש בו חכמה מכל חיות השדה 35, ואין משמש בכח זה לצורך פרנסתו, להיות חנוני בעל משא ומתן. 
וכיון שלא נמצא בבעלי חיים שישמשו* בכחות אלו לצורך פרנסתן*, אם כן מה שהאדם פועל בכח גופו וזיעת אפו ונושא משא גדול לצורך פרנסתו 36, אין זה מצד שלמות האדם, שהרי אין צריך דבר זה לבעלי חיים, שהם* יותר פחות מן האדם, ודבר זה התחייב לו מצד חטאו 37. וכן מה* שאין לאדם מנוח* ביום ובלילה, רץ אחר פרנסתו כצבי, ומשמש לזה כח נפשי שלו, ואין זה מצד השלמות, שהרי לא נמצא זה בבעלי חיים שהם* למטה הימנו. וכן אין שלמות השכל של אדם לשמש בו אל פרנסתו, כיון שלא נמצא שצריך דבר זה הבעל חי שהוא פחות מן האדם 38. ואם כן מה שהאדם משובח מכל שאר בעלי חיים, וראוי שיהיו לו פעולות מיוחדות, אין הפעולות המיוחדות ההם הפעולות שהם המלאכות והבנינים, כי דבר זה אינו לו* לשלמות, רק לחסרון ולפחיתות בשביל שחטא ונעשה בעל חסרון, ולכך צריך לכל הדברים האלו 39. 
וכבר בארנו כי אי אפשר שלא יהיו לאדם פעולות אשר הם מתיחסים אל נפשו, אשר יש לו נפש אלקית. ואם כן נשארה השאלה, איזה הם הפעולות המיוחדות לו, המתיחסות אל מעלתו במה שיש לו נפש שכלי. לא ישאר לומר רק כי הפעולות המתיחסות אל מעלת נפשו הם הפעולות האלקיות, והם מצות התורה 40. והם הם מיוחדים אל האדם לפי מעלת נפשו האלקית. ודבר זה בודאי הם פעולות המיוחדים לו* וראוים לו. 
ואם תשאל ותאמר, אם כן 41 הרי כל הפעולות המיוחדות לכל אחד ואחד מן הנבראים, הפעולות מתחייבות ממנו מעצמו, ואינו משנה פעולותיו 42. ולמה לא נמצאו גם כן פעולות האלקיות - הם המצות - מן האדם מעצמו. דבר זה אין שאלה, כי אם ראוי שיהיו אלו הפעולות באות מן האדם, הלא יצר הרע שברא באדם הוא מביאו אל הפעולות הרעות, שבאות ממנו מצד יצר הרע שבו 43. ועל זה הוכיח משה רבינו עליו השלום את ישראל, ואמר [דברים לב, א] "האזינו השמים וגו'", כמו שיתבאר בפרקים הבאים (פרק ד), להודיע שאין זה לפי הסדר כלל 44. כי לפי הסדר השכלי, ראוי שיתחייבו הפעולות מן כל נברא ונברא כפי מה שראוי. ואל האדם שנפשו אלקית שכלית, ראוי לו פעולות מיוחדות, והם פעולות המצות שבתורה, רק כי היצר הרע מעכב 45. 
אמנם כל המין מבני אדם אי אפשר שיהיו שוים כלם במעלת נפשם 46. ועם שכל מין בני אדם שוים בתאר פניהם ובעניניהם, אינם שוים במה שיש חלק מהם יותר אלקי מזולתם, כמו שידוע 47. כי הנבואה ורוח הקודש והשכינה היו מיוחדים בו העם אשר בחר בו ה' יתברך מזולת שאר* העמים עכו"ם 48, ואין ספק כי הנבואה הכנה בנפש האדם 49. ותמצא הכנה הזאת מיוחדים בה העם אשר בחר השם יתברך. ומזה תראה כי העם הזה היה יותר נפשם אלקית מצד ההכנה הזאת 50. 
וגם זה מוכרח לומר 51. וזה כי העולם הזה, אשר בו מין בני אדם, הוא עולם הטבע 52. ולפיכך הדבר אשר הוא טבעי, ראוי שימצא בכל המין בשוה, במה שהעולם הזה הוא טבעי בכללו 53. ואם ימצא שנוי בהם מפני שנוי המקומות 54, דבר זה אינו נחשב שנוי כלל 55. אבל האלקיות לא ימצא בשוה לכל המין. שאם היה נמצא לכל המין בשוה, בשוה היה עולם הזה עולם נבדל, מאחר כי בכללותו נמצא האלקיות. אבל העולם הזה הוא עולם הטבע, ואינו עולם הנבדל. ודבר זה מחייב שאין נמצא האלקיות לכל המין בשוה, כי אם בחלק ממנו 56. 
ומפני כי עכו"ם הם מן העולם הטבעי 57, לכך הם* שבעים אומות 58, כי עולם הטבע נברא בשבעת ימי בראשית 59. וכנגד שבעה ימי עולם הטבע הם* שבעים אומות, כנגד כל יום - עשרה 60. והאומה היחידה> <JFהיתה על הטבע, והיא כנגד השמיני 61, כי> <JFהשמיני הוא על הטבע 62. ולכך ראוי> <JFלישראל התורה, שהיא על עולם הטבע 63. והתורה נבראת קודם שנברא העולם הטבעי 64, וישראל נבראו גם כן קודם שנברא העולם הטבעי 65. לכך כל ענין התורה שהיא בשמיני 66, כי הטבע היא תחת מספר שבעה, ומה שהוא על הטבע הוא שמיני, כמו שיתבאר בפרק שאחר זה (ר"פ ב). ולכך האומה הישראלי*, אשר בחר ה' יתברך לחלקו 67, (ו)הם הם נתיחדו בפעולות האלקיות, שהם מצות התורה, לפי מדריגת נפשם האלקית, במה שהיו מוכנים לנבואה ורוח הקדש ולהיות השכינה ביניהם 68. ועכו"ם לפי מעלתם נתן להם ז' מצות, שהם שבע מצות בני נח (סנהדרין נו:) 69. 
ובפרק קמא דע"ז (ב:), "ה' מסיני בא וזרח משעיר למו הופיע מהר פארן" (דברים לג, ב), מאי בעי בשעיר, ומאי בעי בפארן 70. מלמד שהחזיר הקב"ה התורה על כל העולם, ולא רצו לקבלה, עד שבאו ישראל וקבלוה. ובמדרש (ספרי דברים לג, ב) אמר, מלמד שהחזיר הקב"ה את התורה לבני עשו, ואמר להם, רוצים אתם לקבל התורה, ואמרו לו מה כתיב בה. אמר להם "לא תרצח" (שמות כ, ג). אמרו לו, כל ברכות של אותו איש "ועל חרבך תחיה" (בראשית כז, מ), אין אנו רוצים* לקבלה. אמר לבני ישמעאל, רוצים אתם לקבל התורה. אמרו לו, מה כתיב בה. אמר להם* "לא תגנוב" (שמות כ, יג). אמרו לו, כל ברכותיו של אותו איש "והוא יהיה פרא אדם ידו בכל ויד כל בו" (בראשית טז, יב), אין אנו רוצים* לקבלה, עד כאן. 
בארו בזה הדברים אשר אמרנו. כי מצות* התורה, שהם הפעולות האלקיות, מתיחסות אל ישראל, שלפי* מעלת נפשם הם מוכנים אל הפעולות האלקיות, והם ביחוד להם. אבל עכו"ם, מצד חסרונם ופחיתותם, אינם ראויים לפעולות האלקיות, שהם המצות. וזהו שהיה* מחזיר התורה על כל אומה ולשון, ועצם נפשם ממאן לקבל הפעולות האלקיות 72, כי אם ישראל היו מוכנים לתורה מצד מעלת נפשם 73. 
אמנם במדרש ביאר 74, כי לא בלבד שהם אינם מוכנים לתורה, שהם פעולות אלקיות, אבל יש בהם הכנה אל הפך זה. ורצה לומר כי עשו וישמעאל היו מוכנים אל פעולות שהם הפך התורה 75, וזהו* מצד ההכנה שבהם. כי אין ספק שברכתם* 76 לפי מה שהם היו מוכנים אליה* בעצמם 77. ומה שזכר הכתוב הזה עשו וישמעאל 78, לומר כי עכו"ם ההם* נפשם נוטה אל הקצה, וכל שנוטה הכנת נפשם* אל הקצה - הוא רע 79. וזהו "ה' מסיני בא וזרח משעיר למו הופיע מהר פארן". כי השם יתברך ראה כי פעולות התורה, הם הם הדרכים הישרים 80, הם דרכי ה' 81, ראוים לאשר להם הכנה ממוצעת, והיא התכונה הישרה 82. לא אל אשר תכונת נפשם* נוטה אל הקצה, ופעולות שלהם אינם ישרים 83. 
וזכר בשביל כך 84 עשו וישמעאל. שיש בכל אחד קצה אחד. כלומר, כי אלו שתי אומות עכו"ם, תכונת נפשם נוטה מן האמצע, כל אחת לקצה אחד, לכך הם ממאנים לקבל התורה. וזהו שאמר כי האחד ברכתו "על חרבך תחיה" לרצוח. וישמעאל "ידו בכל" בכח ובחזקה על הבריות. ואלו שניהם תכונות רעות מחולקות, כל אחת ואחת* נוטה לקצה אחד, כאשר ידוע לחכמי אמת 85. ובשביל כך היה* תכונתן ממאן לקבל התורה 86. אמנם בגמרא (ע"ז ב:) לא אמרו רק שהם לא רצו לקבלה 87. והכונה בזה כי אין ראוי להם התורה והמצות, שהם הפעולות והמעשים האלקיים, שאין נפשם מוכן לזה, כי אם ישראל מצד נפשם האלקית. ומפני זה ראוי להם הפעולות האלקיות, והם מצות התורה. 
והוא עצמו מה שאמרו ז"ל (יבמות סא.) אתם קרוים 'אדם', ואין עכו"ם קרוים 'אדם'. וביאור* ענין זה, שההבדל המיוחד אשר בין האדם ובין שאר בעלי חיים, מה שהאדם יש לו נפש אלקית 88. והנה אותם אשר יש להם נפש אלקית, הם מוכנים לדברים אלקיים, כמו הנבואה ורוח הקדש, ודבר זה לא תמצא רק בעם אשר בחר בו השם יתברך 89. לכך הם קרוין 'אדם' בפרט בשלימות 90, במה שיש בהם כל אשר ראוי להיות לאדם 91, שנקרא 'אדם' בפרט שיש בו מעלה אלקית ואינו טבעי, ולפיכך 'אתם קרוים אדם'. ומפני זה, המצות - שהם הפעולות האלקיות - מתיחסות בפרט לישראל בשלימות, כאשר יתבאר עוד 92. 
ואל יקשה, אם כן הגר איך אפשר שיהיה מקבל התורה, כאשר יש לו תכונה נפשית שאינה טובה 93. ואין* זה קשיא כלל, כי מאחר שבא להתגייר, הנה יש לו תכונה ישראלית 94. וכאשר נתגייר נעשה טפל 95 לאומה הישראלית, והרי הוא כמוה 96. ועם כל זה אמרו (יבמות מז:) קשים גרים לישראל כמו ספחת. כי הספחת מזגו אינו טוב, ומקלקל הבשר שיש לו מזג טוב 97. 
ואל יקשה הרי נמצא כי ישראל היו העם הנבחר עם התכונה הטובה שהיתה להם*, היו להוטין ביותר אחר עבודה זרה מכל האומות 98. כי דבר זה יתבאר עוד באריכות בפרקים הבאים 99. 
התבאר לך (פרק א) כי הפעולות האלקיות, שהם מצות התורה 1, הם ראוים לאדם לפי מדריגת נפשו האלקית שהיא בקרבו. והפעולות האלו הם השלמת האדם, שבהם יושלם, עד שהוא הבריאה אשר בה רצון בוראו 2. ויתבאר בפרקים הבאים דבר זה באריכות 3, בעזרת נותן התורה. ובזה הפרק* יתבאר דרך כללות בקצור, שהאדם יציר כפו של הקב"ה 4, מבחר התחתונים 5, חסר* 6. עד שהוא יושלם* על ידי מעשה עצמו 7. ועל ידי מצות התורה יגיע האדם אל ההשלמה. כי מצד שיש בו נפש אלקי שיש בו הכנה אלקית 8, לכך אין השלמתו בדבר שהוא טבעי 9, אבל* השלמתו בתורה ובמצוה, שהוא על הטבע 10. 
ודבר זה מבואר במקומות הרבה שמצות התורה הם יותר במדריגה ובמעלה מן הטבע 11. ובמזמור (תהלים יט, ב) "השמים מספרים כבוד אל וגו'", ואחר כך התחיל לומר (שם פסוק ח) "תורת ה' תמימה", עד סוך המזמור 12. ויש מן תחלת המזמור עד 13 "תורת ה' תמימה" שבעה פסוקים, ואחר כך "תורת ה' תמימה". כי הנהגת הטבע נברא בשבעת* ימי בראשית 14, ואילו התורה היא על הטבע, והיא מדריגה שמינית 15. ועל פי טעם זה מזמור "אשרי תמימי דרך" (תהלים פרק קיט) שהוסד על התורה 16, יש* בו שמונה אלפ"א בית"א 17. שהתורה היא מדריגה שמינית 18, שהיא על הטבע שנברא בשבעה* ימי בראשית 19. וכן כל דבר שהוא על הטבע, והוא תיקון מה שחסר הטבע*, הוא אחר השבעה 20. וזה הוא* טעם מילה בשמיני, כי האדם מצד הטבע נברא עם הערלה, והוא פחיתות הטבע 21. והמילה היא תיקון הטבע, ולפיכך תיקון הזה הוא ביום השמיני, לפי שהוא אחר הטבע שנבראת (בששת) [בשבעת] ימי בראשית 22. 
ומעתה תדע כי המצות שהם הפעולות האלקיות, והם מעשה האדם 23, יגיע בהם האדם למדריגה שהיא* על הטבע 24. וראוי שיהיה כך 25. כי מעשה האדם במה שהוא בעל שכל, הוא יותר במעלה מן הטבע. שהרי הטבע הוא כח חמרי בלבד 26, ואילו האדם הוא שכלי 27. ואם יאמר כי כח הטבע פועל בכח שהוא מן השם יתברך 28, נאמר גם כן כי האדם שהוא שכלי פועל בכח השכל שנתן לו השם יתברך 29. ולפיכך ראוי אל האדם - שהוא שכלי, והשכל הוא על הטבע - המצות האלקיות, שהם המעשים שאינם טבעיים. ועל ידם יגיע האדם אל מעלה עליונה, שהיא* למעלה מן הטבע, הוא עולם הנבדל 30. 
ובמדרש (תנחומא תזריע אות ה), שאל טורנוסרופס הרשע 31, איזה מעשים נאים 32, של הקב"ה או של בשר ודם. אמר לו, של בשר ודם. אמר לו טורנוסרופס הרשע, ראית השמים והארץ, יכול האדם לעשות כיוצא בהם. אמר לו רבי עקיבא, לא תאמר לי בדבר שהוא למעלה מן הבריות, שאין שולטים עליו, אלא אמור דברים שהם מצוים בבני אדם. אמר לו, למה אתם מולים. אמר לו, אני הייתי יודע שעל דבר זה שואלני, ולכך הקדמתי ואמרתי לך שמעשה בני אדם נאים משל הקב"ה. הביא לו רבי עקיבא שבלים וגלוסקאות 33. אמר לו טורנוסרופס הרשע, אם הקב"ה רוצה במילה, למה אינו יוצא הולד מהול ממעי אמו. אמר לו רבי עקיבא, ולמה טיבורו יוצא עמו והוא תלוי בבטנו, ואמו חותכתו. ומה שאתה אומר למה אינו יוצא מהול, שלא נתן הקב"ה המצות אלא לצרף האדם בהם, לכך אמר דוד (תהלים יח, לא) "כל אמרת אלוה צרופה", עד כאן. 
וביאור זה, כי טורנוסרופס היה סבור כי מעשה האדם פחותים מן מעשה הטבע, במה שהטבע פעל אלקי. לכך אמר שהמילה היא יותר פחותה מן הערלה, שהיא 34 מעשה הטבע שפעל השם יתברך, ואילו המילה מעשה האדם 35. והשיב לו שאין הדבר כך, כי מעשה האדם - במה שהוא פעל האדם שהוא בעל שכל - יותר במדרגה מן הטבע, שהוא כח חמרי בלבד. וכמו שהוכיח לו מן החטים שהוא פעל הטבע, והוא חסר עד שיושלם על ידי אדם השכלי. שמזה תראה כי פעל השכל הוא על הטבע 36. 
והוסיף עוד לשאול, אם כן 37 למה אין התינוק יוצא מהול, אחר שהשם יתברך חפץ במילה, ואינו רוצה כלל בערלה. כי עדיין חשב אף כי פעל האדם הוא יותר במעלה, במה שהוא פעל האדם בעל שכל, מכל מקום אין לומר שפעל הטבע הוא בחסרון. ואם היה חפץ במילה, והערלה היא רע 38, אם כן למה לא השלים השם יתברך את הטבע, ויצא התינוק ממעי אשה* מהול. ודבר זה לא יספיק התשובה מן החטים. שאף כי הגלוסקא פעל בעל שכל יותר נבחר, מכל מקום גם השבלים שהם מעשה הטבע טובים, רק שפעל בעל השכל יותר משובח. אבל אין לומר שפעל הטבע הוא חסר. ועל זה השיב, כי בודאי פעל הטבע הוא חסר גם כן. כמו שתראה כי התינוק יוצא עם הטיבור, והאם צריכה לחתכו. עד שתראה מזה כי הטבע אין בו השלמה. ואם כן אין זה קשיא מה שיוצא התינוק עם הערלה, כי אין פעל הטבע בשלמות. כי אילו היה פעל הטבע בשלימות, לא היה במעשה הטבע שנוי 39, שהדברים אשר בהם השלימות אין שנוי בהם 40. אבל אין בו השלמה, בפרט אל האדם השכלי 41, שיש לו מעלה על הטבע מצד השכל. 
ובמדרש עוד (תנחומא שמיני אות ט), כל מעשה ששת ימי בראשית צריכים עשיה אחרת, כגון חטים צריכים לטחון, החרדל צריך להמתיק, התורמוס צריך להמתיק, עד כאן. וכל זה מפני כי אין פעל הטבע בעל השלמה בעצמו 42 אל האדם, שיש בו השכל שהוא על הטבע, וזהו 43 מדרגת הטבע כמו שאמרנו. ולפיכך כל אשר נברא בששת ימי בראשית אין השלמה בו אל האדם 44. ולכך אין זה שאלה אם נברא התינוק בלא מילה, שזה שייך אל פעל הטבע במה שהוא פעל חסר, ואינו* במדרגת ההשלמה אל האדם השכלי. ואילו נברא האדם בשלמות כאשר יצא מבטן אמו, אם כן היה האדם טבעי בלבד 45. ולכך נתנה לו המילה - שהיא השלמתו - ביום השמיני, כי כל השלמת האדם על הטבע* 46, לכן המילה - שהיא השלמתו והיא על הטבע - שקולה כנגד כל התורה (נדרים לב.) 47. ואל תאמר כי יהיה חס ושלום בפעל השם יתברך דופי 48, אין זה כך, רק הכל הוא בחכמה. לפי אשר ראוי לעולם אשר יש בו הויה והפסד, אשר אינו בעל השלמה 49, ובפרט אל האדם השכלי. שהשכלי הוא על הטבע, ולכך אל האדם אין הטבע בעל השלמה, כי צריך לתקן מזונות שלו - החטים לטחון, והטבור לחתוך, והערלה למילה. 
ועוד השיב לו 50 אף כי בודאי אין זה קשיא מה שאין יוצא התינוק מהול, כמו שנתבאר. מכל מקום בזולת זה אין דבר זה ראוי לשאלה 51, כי המצוה שציוה השם יתברך לבני אדם, רוצה הוא יתברך לצרף את האדם 52. כי מצד פעל השם יתברך אין מילה, וזהו מצד הבריאה, שהשם יתברך ברא הכל על ידי הטבע 53, ולפי הטבע ראוי הערלה. רק שנתן השם יתברך המילה לאדם, שיהיה צירוף לאדם עד שיהיה בלתי טבעי. שכאשר עושה המצוה, הוא צירוף אל אדם מן הטבע, וזה אשר חפץ השם יתברך במילה 54. ואם היה נברא מהול, לא היה צירוף אל האדם. כי היו כל בני אדם כך, שהטבע היא אחת לכל בני אדם 55, ולא היה זה צירוף, שאין הצירוף רק בדבר שאינו טבעי, שהצירוף הוא הוצאה מן הטבע. וזהו הצירוף כמו שיתבאר 56. וכן כל המצות שנתן השם יתברך הם צירוף לאדם, שיהיה האדם פעולותיו ומעשיו הוצאה מן הטבעי, ולא יהיו המעשים* של אדם שוים עם הבעלי חיים הטבעיים 57. כי מצד הטבע נחשב ונראה האדם כבהמה שהיא טבעית 58. ואין כל אדם ראוי למעלה זאת, כי אם העם אשר בחר בהם השם יתברך 59. ודבר זה עוד יתבאר 60. 


האדם עם מעלת נפשו האלקית אשר כבר אמרנו, כי יש לו נפש אלקית בפרט שלא נמצא בכל נפשות התחתונים 1, אל יקבל אונאה בעצמו לומר כי יש לו מעלתו האחרונה בפעל 2, ויחשוב בנפשו שלום יהיה לי* אף אם* אני יושב בטל מבלי עמל כלל, הרי המעלה שלו ומדרגתו יגין עליו, על מקומו ישיבנו, ועל כנו יחזירנו 3, כי משלו יתן לו 4, ואין צריך לקנות לו שום מעלה. דבר זה מחשבת פגול לא ירצה, ולא יחשוב כך, כי הוא טעות בנפשו. כי אין מעלת נפשו האחרונה בפעל, והוא מיוחד מבין כל הנמצאים עליונים ותחתונים, שאין מעלתו האחרונה בפעל. וכי יעלה על דעת האדם שיהיה נמצא לאדם מעלתו האחרונה בפעל, כי זהו מדרגת העליונים שהם בפעל 5, אבל התחתונים שהם בעלי חומר, אינם בפעל 6. ודבר זה 7 יכריח כי אין לאדם מעלתו האחרונה עד שנחשב מדרגתו בין העליונים ויהיה לו מהלכים בין העומדים האלה 8, רק שנברא בכח, ואינו בפעל, שאין לו מעלתו האחרונה בפעל 9. ונמצא לך ההפרש שיש בין האדם ובין כל הנמצאים התחתונים ועליונים; כי העליונים שלימותם בפעל, ואינם צריכים להוציא שלימותם אל הפעל. והתחתונים - זולת האדם - אין להם גם כן יציאה אל הפעל, כי מה שנבראו עליו, אין השתנות ויציאה לפעל בהם 10. אך האדם הוא בכח ויוצא אל הפעל 11. 
ויראה ששמו מורה על דבר העצמי לו 12, שהוא מיוחד בו האדם מכל 13. וזה שהוא נקרא 'אדם' על שהוא עפר מן האדמה 14. ועתה יש לשאול, וכי כל שאר הנמצאים אינם מן האדמה 15, שיקרא האדם ביחוד בשם 'אדם' על שם שנברא מן האדמה 16. אבל ענין האדם מתיחס ביותר אל האדמה. וזה כי האדמה היא מיוחדת בזה שהיא בכח, ויש בה יציאה לפעל כל הדברים אשר יוצאים ממנה; צמחים, ואילנות, ושאר כל הדברים, והיא בכח לכל זה 17. וזהו ענין האדם שהוא בכח, ויוצא שלימותו אל הפעל. ולפיכך שמו ראוי* לו שיהיה משתתף עם האדמה, שהיא מיוחדת לצאת מן הכח אל הפעל בפירות וצמחים וכל אשר שייך אליה, וכן הוא האדם יוצא כחו אל הפעל 18. 
ולכך שלימות האדם נקרא גם כן בשם 'פרי' 19, וכדכתיב בקרא (ישעיה ג, י) "אמרו צדיק כי טוב כי פרי מעלליהם יאכלו". הרי שהזכות והשלימות יקרא 'פרי', וכמו שאמרו בפרק קמא דקידושין (מ.). ובפרק עגלה ערופה (סוטה מו.), "והורידו את העגלה אל נחל איתן" (ר' דברים כא, ד), אמר רבי יוחנן בן שאול, מפני מה אמרה תורה הבא עגלה בנחל, אמר הקב"ה, יבוא דבר שלא עשה פירות 21, ויערף* במקום שאינו עושה פירות 22, בשביל מי שלא הניחו אותו 23 לעשות פירות. מאי 'פירות', אילימא פריה ורביה, אזקן ואסריס הכי נמי דלא ערפינן 24, אלא מצות, עד כאן. הרי בשביל שלא הוציא שלימות שלו אל הפעל, הוא כמו האדמה שלא עשתה פירות, ולא הוציאה דבר אל הפעל, ונשאר בכח. ולפיכך שמו שנקרא בשם אדמה*, נאה לו, והוא נאה לשמו 25. 
והבהמה נקראת בשם 'בהמה', על שם ב"ה מ"ה. רצה לומר כי שלימות דבר שנברא עליו - נמצא בה, אף על גב שאינו שלמות גמור 26, מכל מקום דבר זה נמצא עמה. וזהו 'בה מה', כי דבר מה נמצא עמה 27. הרי שכל אחד יורה שמו עליו 28. 
אמנם אל תטעה בדברים אלו 29 לשלול השלמות ממי שאי אפשר לו שיוציא שלימותו אל הפעל, אשר הלך לעולמו קודם שהוציא שלמות שלו אל הפעל 30. אין אנו שוללים העולם הבא ממנו כלל, אם יש בו הכנה אל השלמות ומת, שאנוס היה שלא הוציא שלמות שלו לפעל 31. כאמרם ז"ל (ברכות ו.) חשב לעשות מצוה ונאנס, יש לו* על זה שכר כאילו עשה המצוה. וזה מצד כי השכר לעתיד הוא לנשמה 32, וכאשר הוא אנוס*, לא היה עכוב זה מצד הנשמה, רק לגוף. ולכך נותנין לנשמה שכר כאילו עשה המצוה 33. רק אם עשה* במזיד בדעתו ובשכלו 34, וזה היה מצד הנשמה 35. רק* הכונה במי שאפשר לו יציאת* שלמותו אל הפעל, ולא הוציא שלמות שלו אל הפעל. ודבר זה יתבאר עוד בביאור רחב ובדברים ברורים (להלן פרק ה). 
והתבאר לך כי מעלת האדם שהוא* בכח, וכמו שיתבאר אחר זה. ולפיכך לא יהיה אונאה בנפשו לומר שישב בטל ויצליח בהצלחה נצחית, רק הצלחתו בקיום התורה והמצות 37. 
ולהורות כי האדם חסר, וצריך אליו השלמה, לכך* אמרו בפרק חלק (סנהדרין צט:) "אדם לעמל יולד" (איוב ה, ז), אמר רבי אליעזר, איני יודע אדם לעמל פה, אם לעמל מלאכה. כשהוא אומר (משלי טז, כו) "נפש עמלה עמלה לו כי אכף עליו פיהו", הוי אומר לעמל פה. ועדיין איני יודע אם לעמל תורה, אם לעמל שיחה*, כשהוא אומר (יהושע א, ח) "לא ימוש ספר התורה הזה מפיך והגית בו יומם ולילה", הוי אומר לעמל תורה, עד כאן. 
ובארו בזה הדברים אשר אמרנו. כי האדם הזה לא נברא בשלמותו האחרון, והוא נברא להוציא שלמותו אל הפעל. וזה "אדם לעמל יולד", שהוא נולד ונמצא אל תכלית העמל, דהיינו להוציא השלמות אל הפעל. ולא יגיע להיות נמצא בפעל לגמרי לעולם, אבל תמיד יהיה עמל להוציא שלימותו אל הפעל, וזה שלימותו האחרון 38. ולפיכך "אמר אדם לעמל יולד", והעמל הוא היציאה אל הפעל 39. ותמיד הוא בכח עוד לצאת אל הפעל. כי זה האדם הוא בכח, ויוצא אל הפעל. וכמה שהוא יוצא אל הפעל, נשאר בכח לצאת עוד אל הפעל תמיד 40. 
ואמר 'ועדיין איני יודע אם לעמל פה או לעמל מלאכה'. כי אף אם נברא האדם בכח ולא בפעל, אולי הכח הזה הוא שייך לכח הגופני, שאין ספק שהוא בכח, ויש בו יציאה אל הפעל, ובו שייך עמל. אבל כח הדברי, שהוא יותר נבדל במה שלא נמצא בשאר בעלי חיים, כי אם באדם, לכך הכח הזה הוא יותר נבדל 41. ואפשר כי די הוא שיוציא מן הכח אל הפעל הכח הגופני, ואין צריך להוציא כח הדברי אל הפעל, שאין האדם נברא על זה 42. ועל זה אמר, כיון דכתיב (משלי טז, כו) "נפש עמלה עמלה לו כי אכף עליו פיהו", הרי כי עמל הזה הוא עמל פה, שהוא כח הדברי, שכח זה צריך שיוציא אל הפעל, ועל זה נברא האדם 43. 
ואמר עוד 'ועדיין איני יודע אם עמל שיחה או עמל תורה'. כי אולי לא צריך שיוציא מן הכח אל הפעל רק כח הדברי, שאינו שכל גמור 44. אבל לא כח השכלי, שהוא דבור של תורה, וזהו שכל גמור 45. כשהוא אומר (יהושע א, ח) "לא ימוש ספר התורה הזה מפיך", מזה נלמוד כי האדם על זה נברא, שיוציא אל הפעל כח הדברי השכלי, שהוא שכל התורה. ולפיכך אמר "לא ימוש ספר התורה הזה מפיך" 46, כי אחר שהאדם שלמותו בכח, צריך שיהיה כל עמלו ופעלו בדבר שהוא שלמותו האחרון אשר נברא בשבילו. כמו שאמר הכתוב "אדם לעמל יולד". שרוצה לומר כי תכלית מעלתו הוא אל העמל, שהוא יציאה אל הפעל, וזהו "לא ימוש וגו'" 47. 
אמנם אל תאמר, כי עם יציאת שלמות האדם אל הפעל, אפשר שיהיה יוצא שלמותו לגמרי אל הפעל 48. שזה אינו כלל, כי זהו בריאתו, שעם* שהוציא שלמותו אל הפעל, נשאר עוד בכח, כמו שהתבאר לפני זה 49, כמו שאמר "אדם לעמל יולד". כי האדם נברא לעמל, שאין לו שביתה והשלמה כלל 50. ועם שהוא יוצא אל הפעל, נשאר עוד תמיד בכח 51. שאם היה נמצא שלמותו בפעל, לא היה נקרא זה 'עמל'. כי לשון 'עמל' בא על דבר שאין לו הנחה, ולא יבוא אל תכלית הנחה 52. וכן האדם כל זמן היותו מחובר עם החומר, אינו בשלימות בפעל 53, עד אשר הוא נפרד מן החומר, ואז נמצא בפעל 54. 
ובמדרש (ויק"ר ד, ב), "גם הנפש לא תמלא" (קהלת ו, ז), לפי שהנפש יודעת שכל אשר תיגע לעצמה תיגע, לפיכך אינה שבעה מצות ומעשים טובים. אמר רבי לוי, משל לעירוני שהיה נשוי בת מלכים, אף על פי שמאכילה כל מעדני מלך, אינו יוצא חובתו, למה, לפי שהיא בת מלכים. כך כל מה שיפעול האדם עם נפשו אינו יוצא ידי חובתו, למה, לפי* שהיא מלמעלה, עד כאן. 
וביאור ענין זה, כי הנפש הזאת שהיא מלמעלה, ועומדת בתחתונים, תמיד היא משתוקקת אל התורה ואל המצות, במה שהיא בתחתונים 55. ודבר זה 56 לה* לחסרון מדרגה נחשב לה, שהיא עצם נפש אלקי מלמעלה, עומדת בתחתונים 57. וכל דבר שהוא חסר, משתוקק אל השלמה 58. והתורה והמצוה הם השלמה אל הנפש 59. ובשביל כך משתוקקת הנפש אל התורה ואל המצות, לצאת אל הפעל ולהיות מושלם 60. אמנם לא תשבע מצות ומעשים טובים, במה שהיא עומדת בתחתונים בגוף האדם. שדבר זה ממדרגת עצם הנפש שהיא מלמעלה 61, ולכך אינה מושלמת בתחתונים בגוף החמרי. וכיון שאינה מושלמת, אינה שבעה מצות ומעשים טובים, רק היא משתוקקת תמיד להיותה מושלמת לגמרי, ואינה מושלמת עד שתבא אל התכלית, במה שהיא עצם אלקי מלמעלה 62. 
וזה שהוא מדמה אותה אל בת מלך שנשאת לעירוני. ועם* שהוא נותן לה כל מעדני עולם, אינו יוצא ידי חובתו עמה, מפני שהיא בת מלך, והיא מתחברת אל עירוני* הזה, ואם כן תמיד היא חסרה כאשר היא עם העירוני הזה. וכל אשר נותן לה - סוף סוף היא עם העירוני, שאינו זוג* שלה. ולכך לא יכול לעשות כפי הראוי לה, שהיא בת מלך, שעל כל פנים היא מתחברת לעירוני, ולא מלך, ולכך אינו יוצא ידי חובתו עמה 63. וכן כאשר הנפש היא מלמעלה, ואף כי המצות והתורה הם יציאה לה אל השלימות, מכל מקום במה שהיא עומדת בתחתונים בגוף האדם, והיא עצם נבדל מן העליונים, לא תקבל השלמה. לכך אינה שבעה מן המצות, והיא נחשבת בכח כל ימי היותה עם הגוף 64. וזה מה שרצינו לבאר 65. 
ודבר זה מחייב תורה מן השמים למי שיודע ענין הנפש ומדריגתה, שהיא מן השמים, והיא עצם בלתי מושלם 66, ולכך השלמתה על ידי התורה ומצות 67, כמו שיתבאר בעזרת השם יתברך 68. כי נתן לה 69 המעלה היותר על כל, היא התורה 70 להשלים חסרונה, בעבור שהנפש משתוקקת תמיד אל ההשלמה, מפני שעומדת בתחתונים, והיא מן השמים, ומה שאפשר להשלימה - נשלמה 71. 
הדרכים והפעולות אשר הם מביאים אל ההצלחה, הם מצות התורה 1, שבשזולתם היה נשאר בכח 2, כמו שיתבאר עוד. והם הם כמו החבל שמעלין את האדם מבור התחתיות, הוא העולם השפל, אל עולם העליון 3, להושיב אותו עם המלך ה' צבאות, עין בעין, וכמו שיתבאר ענין זה 4. כי המצות הם צירוף האדם מן הגשמי 5, עד שאין האדם טבעי חמרי בעל הויה והפסד, כמו שהם הדברים הטבעים החומרים 6. כי כל המצות מחייב אותם השכל שכך וכך יעשה 7. וכאשר האדם עושה המצוה שהשכל מחייב, הרי בזה יוצאה נפשו מן הטבע החמרית, ודבקה בשכלי, כי השכל האלקי מחייב המצוה. וזהו צירוף וזיכוך נפשיי, כמו שיתבאר 8. 
ומספר המצות שבהם נפשו יוצאה מאפילה לאורה, כמו שאמרו ז"ל בסוף מכות (כג:), דרש רבי שמלאי, שש מאות ושלש עשרה מצות נתנו לו למשה, שס"ה לא תעשה* כמנין ימות החמה, רמ"ח עשה* כמנין אבריו של אדם. אמר רב המנונא מאי קרא, (דברים לג, ד) "תורה צוה לנו משה מורשה", 'תורה' בגימטריא הכי הוי 9, 'תורה' שית מאה וחד סרי הוי 10, "אנכי" (שמות כ, ב) ו"לא יהיה לך" (שם שם ג) מפי הגבורה שמענום, עד כאן. ואין ספק שאין מספרם ומנינם של* המצות האלקיות היו* במקרה, כי אין מקרה לכמו דברים אלו האלקיים 11. ועוד, שלא תלה המספר במקרה קרה, רק שאמר על מצות לא תעשה שהם כמנין ימות החמה, ומספר מצות עשה כמספר איבריו של אדם, ומה ענינם לדברים אלו. ואם נאמר כי מספר מצות לא תעשה שס"ה, שמזהירין את האדם בכל יום שלא לעבור לא תעשה, ומצות עשה רמ"ח, שמזהירים את האדם שבכל איבריו יעשה המצות 12, אם כן גם היה אפשר שיהיה בהפך זה; מצות לא תעשה רמ"ח, שמזהירים כל איבריו של אדם שלא יעבור לא תעשה. ומצות עשה שס"ה, שמזהירין כל יום שיעשה המצות 13. ומכל שכן 14 שלא יהיה דבר זה רק רמז 15, ואין ראוי בדברים האלקיים 16, שנמצאים כך לעצמם 17. ולכך המאמר הזה מן המאמרים העמוקים. 
דע כאשר רצה השם יתברך לזכות את האדם שיקנה הנצחיות על ידי מצות האלקיות 18, אי אפשר שיקנה אותו רק על ידי שני מיני מצות; החלק האחד - שלא יהיה משנה את מציאותו אשר נברא עליו. כי אם משנה את מציאותו אשר נברא עליו, הרי יש לו שנוי מה שהוא ראוי למציאות האדם, ויבא הפסד למציאותו 19. ואלו הם מצות לא תעשה, שכל אלו המצות הם שלא יצא האדם מן מה שהוא ראוי אל מציאותו; כבעילת איסור, וגזל גניבה, וכיוצא בהם מן המצות 20. אף כי אנחנו לא נדע טעם המצות 21, מכל מקום נדע בהם שכל מצות לא תעשה הם יציאה מן היושר המציאות מה שהשכל מחייב, והיציאה מן היושר המציאות הוא הפסד ואבוד אליו 22. החלק השני - הם מצות עשה. שכבר אמרנו (פרקים ב, ג) כי אין האדם במדריגתו האחרונה האלקית, וכאילו הוא בכח בלבד, וצריך שיקנה השלימות בפעל על ידי המצות האלקיות. וכמו שהתבאר לך למעלה בפרקים הקודמים (שם), שאף אם האדם קונה העולם הזה הטבעי החמרי, לא קנה עולם הבא - שאינו גשמי - כי אם על ידי הפעולות האלקיות, ועל ידם יזכה לעולם הנבדל 23. 
וכאשר תתבונן 24 במציאות עולם הזה, נחלק לב' חלקים, כוללים כל המציאות; האחד - הוא המציאות התחתון, והוא בכללו מסודר תחת השמש, והשמש כולל אותו 25. כי השמש מלך עולם הטבע 26, ועולם הטבע מסודר תחתיו 27. וכמו שתמצא מבואר מן הכתוב, שכאשר ירצה להזכיר כל העולם יאמר "תחת השמש", וכדכתיב (קהלת א, ג) "מה יתרון לאדם בכל עמלו שיעמול תחת השמש". "וראיתי כל אשר נעשה תחת השמש" (קהלת א, יד), וכן תמיד 28. והשמש היא שמירת סדר עולם הטבע במהלכה ובתנועתה, במה שהיא מושלת בעולם הטבע. וכמו המלך שהוא השומר את הסדר לבלתי יצא אחד מן הסדר הראוי 29, כך השמש שהוא המושל על עולם הזה, וכדכתיב (תהלים קלו, ח) "את השמש לממשלת ביום" 30, והוא השומר סדר העולם לבלתי יחליף וימיר את סדר הראוי, ויעמוד על עמדו. ודבר זה ידוע מאד ואין ספק בזה 31. זהו חלק האחד. 
החלק השני הוא האדם בלבד, שהוא חלק שני נגד כל המציאות. שהוא בפני עצמו, אינו נכלל עם שאר הנמצאים, שהרי בשביל האדם נברא הכל 32, ואיך יהיה נכלל העבד עם אדוניו 33, דבר זה לא יתכן כלל, ולפיכך הוא חלק בפני עצמו. והוא גם כן נחלק מן חלק המציאות הראשון, אשר לא ישנו סדרם אשר נברא עליו, אבל לא יקנו גם כן דבר מעלה נוסף על עצמם, רק הם נשארים בהווייתם כמו שנבראו, וכמו שנתבאר בפרק ג' 34. והאדם הזה, שהוא החלק השני, אפשר שיצא מן הסדר הראוי, אבל האדם הוא קונה מעלה יותר ממה שהיה לו 35. וכמו שהשמש הוא מלך, גם כן האדם הוא מלך, שהרי הכל נתון תחתיו 36. ומלכות האדם היא* שהוא מוליך שלימות אל כל התחתונים, כי הכל נברא לעבוד האדם ולשמשו 32, ובזה הוא צורה אל כל התחתונים 37. ומוליך שלימות אל הכל, כמו המלך שהוא המשלים את הכל 38. והאדם הפך הנמצאים 39; שכל הנמצאים תחת השמש אינם קונים מעלה על מה שנבראו, אבל לא יצאו גם כן מסדר הראוי. והאדם קונה מעלה יותר ממה שהיה, אבל הוא יוצא מן הסדר 40. 
וכאשר הנביאים 41 היו מוכיחין את ישראל, היו מוכיחים אותם בדברים הטבעים, כמו שאמר הנביא ישעיה (ישעיה א, ג) "ידע שור קונהו וגו'" 42. ומשה אדון כל הנביאים 43 אמר (דברים לב, א) "האזינו השמים". ואמרו בספרי (דברים ל, יט) על זה, אמר להם, הסתכלו בשמים ובארץ* וכל אשר בם אשר בראתי לשמש אתכם, ואין להם שכר ועונש, והם לא שנו מדתם. ראיתם השמש הולך למזרח, או שמא זרעתם את האדמה חטים, והיא העלתה שעורים. ואם אתם מקיימים תקבלו שכר, ואם לאו תקבלו עונש, על אחת כמה וכמה 44. אמנם מעלתו על ידי המעשים האלקיים, וכמו שהתבאר למעלה (פרק ב) ממעשה ידיו של אדם, שהם יותר נאים ומשובחים ממעשה הטבע 45, שהם מעשה* אלוקיים, ודבר זה מיוחד באדם 46. 
וכאשר רצה השם יתברך לזכות את ישראל בב' מיני מצות, שהם לא תעשה ועשה*. שהמצות לא תעשה הם שישמור הסדר, שלא יהיה לאדם יציאה מן הסדר 47, נתן לישראל מנין* המצות כמספר ימות החמה. כי כבר אמרנו (ד"ה וכאשר תתבונן) כי החמה היא שמירת סדר הנמצאים, וימיה הם שס"ה. ואלו שס"ה ימים הם משלימים* אמיתת מלכות החמה 48, כמו האברים לאדם 49. כי על ידי [ימות] החמה, שהם שס"ה, גומרת ממשלתה. עד שמספר זה, שהוא שס"ה, מסוגל בעצמו לשמירת הסדר, ובלתי יציאה מן סדר המציאות. ולפיכך כאשר נתן השם יתברך תורה לישראל 50, אשר ישראל נחשבו כל המציאות 51, כמו שהחמה והאדם הם כל המציאות 52. נתן להם שס"ה מצות לא תעשה, כמספר ימות החמה, שהיא שמירת סדר המציאות. כי מאחר שסדר המציאות בכללו הוא על ידי מספר שס"ה, שהם מספר ימות החמה, נתן לישראל גם כן מספר שס"ה לא תעשה, ועל ידם שמירת הסדר. ובשמירת מצות לא תעשה אין יציאה מן הסדר 53. 
ונתן להם עוד רמ"ח מצות עשה, שהם קנין מעשה, שעל ידם קונה מעלה ושלימות, כנגד חלק המציאות השני, שהוא האדם 54. שנמצא באדם קנין מעלה, שלא תמצא בחלק הראשון, שאין בו 55 קנין כלל, רק נשאר על מה שנברא עליו. והאדם בלבד יש בו קנין מעלה 56. והאברים של אדם הם שלימות צורת האדם 57. כי אל תחשוב כמו שחשבו קצת בני אדם, והם הרופאים, כי האברים של אדם הם טבעיים כמו שאר בעלי חיים. כי אין הדבר כך כלל, כי רופאי אליל המה 58, לא ידעו באמת תאר האדם ואיבריו, שכולו אלהי 59. ולפיכך האיברים שלו הם שלימות האדם, ועל ידי אבריו - שהם רמ"ח - נברא בצלם האלהים 60, ומצד הזה הוא מלך בתחתונים, שנאמר (בראשית א, כו) "נעשה אדם בצלמנו וגו' וירדו בדגת הים ובעוף השמים" 61. ולפיכך מספר המצות - שהם שלימות האדם 62 - כמספר אבריו, שהם גם כן שלימות ומעלת האדם, עד שהוא בצלם אלהים על ידי רמ"ח אבריו. ושלימות ומעלת המצות נמשך אחר השלימות הזה מה שהאדם נברא בצלם אלהים, שעל ידי זה האדם הוא שלימות כל התחתונים 63. 
ותעמיק יותר בענין זה ותדע ותבין 64, שהשמש והאדם שני מלכים. כי השמש הוא מושל בעולם, כמו שאמר הכתוב (בראשית א, טז) "לממשלת היום" 65. והאדם מושל בנמצאים גם כן, כדכתיב (בראשית א, כו) "וירדו בדגת הים ובעוף השמים", ודבר זה מבואר 86. והמושל האחד הוא מושל הגשמי, כי השמש היא גשמית 67. והמושל השני הוא נבדל, כי האדם אינו גשמי גמור, הן* בנשמתו האלהית, שיש לו נשמה קדושה 68, והן מצד שנאמר בו (בראשית ט, ו) "כי בצלם אלהים עשה את האדם" 69. כי יש בצורתו ענין אלהי, למי שיודע ברזי החכמה 70. מכל מקום על כל פנים יש האדם ענין נבדל 71. הרי כי אלו שני דברים מחולקים; האחד 72 - הוא המושל, ויש לו חשיבת גוף. והשני - יש לו ענין בלתי גשמי, והוא נבדל. יהיה הפירוש* מה שיהיה בלשון "צלם אלהים" 73, סוף סוף יש באדם דבר אלהי נבדל. 
והנה השמש והאדם היותר עליון בעולם הזה 74. כי העולם הזה יש בו חומר וצורה נבדלת. והחומר היותר עליון הוא לשמש, כי יש לו חומר זך 75. ומעלת הצורה הנבדלת לאדם 76. ולכך אלו שנים הם נחשבים מלכים, מצד שהם עליונים בנמצאים בעולם הזה 77. והאדם נחשב צורה אל הנמצאים כלם, אף אל השמש 78. וידוע כי החטא הוא מצד החומר, לא מצד הצורה 79. ולפיכך מצות לא תעשה, שלא יעשה חטא, הוא כנגד ימות החמה, שאין בה יציאה מן הסדר 80, אף כי היא גשמית. ודבר זה יתבאר עוד בפרק י"ג, עיין שמים 81. 
ולפיכך כל מצות לא תעשה מחויבים בהם הנשים גם כן, כמו האנשים (קידושין כט.), אף כי מדריגתם חמרי 82. כי מצות לא תעשה מצד החומר גם כן, ובדבר זה הארכנו במקום אחר 83. ואלו מצות עשה שהזמן גרמא פטורין מהם הנשים (שם), כי מצות עשה המצוה היא מצד הצורה 84, כי הצורה היא שלימות האדם, והשלמתו היא מצד מצות עשה 85. 
ולא יהיה לך ספק, כי מספר ימות החמה, שהם שס"ה, מתיחסים מספר ימיה אל החמה כפי מה שהוא 86. וכן מה שמספר אברי האדם הם רמ"ח, מתיחסים מספר אבריו של אדם כפי מה שהוא אדם, ואין בזה ספק 87. 
וכבר אמרנו, כי אלו שנים - השמש והאדם - הם ביותר עליון בעולם הזה, והם בלבד נחשבים מלכים ומושלים בעולם; השמש הוא מושל ומלך ושומר הסדר שלא ישתנה, כמו שהוא ענין המלך 88. והאדם גם כן מלך*, המשלים את העם 89, כך האדם משלים את המציאות. 
אמנם אשר הוא עוד יותר עליון, אשר "בה מלכים ימלכו" (ר' משלי ח, טו), היא התורה, שהיא עוד יותר עליון בעולם, ובה מלכים ימלכו 90. ולפיכך התורה מתיחסת אל אלו שני מיני מלכים, אשר האחד ענינו בלתי יציאה מן הסדר במדרגת* לא תעשה, והשני* ענין השלמות, שהוא משלים המציאות במצות עשה*. כי דבר זה ראוי לתורה שיהיו בה מצות לא תעשה, אשר שומרים את הסדר שלא יהיה עובר החוק*, כמו שראוי למלך שהוא שומר העם שלא יצא מן הסדר. וגם יש בה מצות עשה, המשלימים את העם*, כמו המלך שהוא השלמת העם 91. ואלו שני דברים מתיחסים אל החומר והצורה. והדברים ברורים כשמש למי שמבין, והארכנו במקום אחר בפירוש זה 92. כלל הדבר, כי השם יתברך נתן לאדם התורה, שיהיה לאדם המעלה היותר עליונה שהיא בעולם; אם שיהיה בו המעלה היותר עליונה שלא יסור מן אשר נברא* עליו אל הרע ואל הפחיתות. ואם שיקנה השלמות היותר עליון על ידי מצות עשה 93. 
ובמדרש (זוה"ק ח"א קע:) אמרו, כי רמ"ח מצות עשה נתן השם יתברך לישראל נגד אבריו של אדם, ושס"ה מצות לא תעשה נגד שס"ה גידין שבאדם*. וגם המדרש הזה פירושו כך. רק המדרש הזה נותן הכל באדם. כי האדם הזה יש בו דבר נבדל אלהי, ודבר שהוא בלתי נבדל, הוא הגוף. ולפיכך אמר שנתן רמ"ח מצות עשה - המשלימים את האדם - נגד אבריו של אדם, כי האברים הם צורתו, שצורתו צלם אלהים נבדל, כמו שהתבאר למעלה 94. וכנגד זה נתן לו רמ"ח מצות עשה, המשלימים האדם. ונתן לו שס"ה מצות לא תעשה נגד גידין שלו, שהגידין אינן צורתו של אדם, אבל הם נותנים קיום לגוף האדם 95, עד שהוא מקוים מבלי שינוי* 96. ולפיכך הם שס"ה מצות לא תעשה, שלא יצא האדם מצד גופו מן הסדר הראוי, ואין זה שלימות האדם. 
ואין חלוק בין רבי שמלאי ובין זה המדרש. רק כי לדעת רבי שמלאי כל המציאות נחשב אחד 97, וכל העולם נחשב כמו החומר אל אדם, והאדם הוא שלמות וצורת כל המציאות. ולפיכך התורה היא נגד השמש והאדם. ולדעת המדרש האדם מציאות נבדל לעצמו, שקול נגד הכל 98. ולכך שס"ה לא תעשה ורמ"ח עשה, הכל נגד האדם. 
וראוי להבין דברים אלו, שהם דברים גדולים מאד, כי אי אפשר לכתוב יותר, ועם שהם* יותר עמוקים 99. אבל הדברים האלו אין ספק בהם למי שידע להבין דברי אמת ויושר. והתבארו עוד במקום אחר 100, והכל שורש אחד אמת 101, וגזע צדק, יוצא מפרדס החכמה 102. ועוד יתבאר 103. 
המצות שנתן השם יתברך לישראל, יש לשאול עליהם; אם רבוי המצות לטוב להם כמשמעות פשט הכתוב, שנאמר (ר' דברים ו, כד-כה) "ויצונו ה' אלהינו לעשות החקים האלה לטוב לנו כל הימים וצדקה וגו'". ועם כי יש לומר שאין* הכתוב מדבר ברבוי המצות, רק שהמצות הם לטוב אל האדם 1, שבקיום המצוה זוכה לחיים הנצחיים 2. מכל מקום כך מוכח פשט המאמר המפורסם (מכות כג:) 'אמר רבי חנניה בן עקשיא, רצה הקב"ה לזכות את ישראל לפיכך הרבה להם תורה ומצות, שנאמר (ישעיה מב, כא) 'ה' חפץ למען צדקו יגדיל תורה ויאדיר"'. ומעתה יש לשאול, כי איך יאמר שה' חפץ לזכות את ישראל לכך הרבה להם מצות. ודבר זה נגד השכל, שהיה לו למעט במצות, כדי שלא יהיה צריך לשמור הרבה מצות, ואז היה זוכה לעולם הבא על ידי מיעוט מצות, ממה שהוא מוסיף להם מצות, שאז אי אפשר לזכות כל כך לעולם הבא 3. 
והרמב"ם ז"ל פירש במסכת מכות (בפיהמ"ש שם), וזה לשונו; מעיקרי האמונה בתורה כי כשיקיים אדם מצוה מן תרי"ג מצות כראוי וכהוגן, ולא שתף עם כונתה* מכונות העולם, אלא שיעשה אותה מאהבה כמו שביארתי לך, הנה זכה לחיי עולם. ועל זה אמר רבי חנניא כי המצות בהיותם הרבה, אי אפשר שלא יעשה האדם בחייו אחת מהנה* על מתכונתה ועל שלימותה. ובעשיית אותה המצוה תחיה נפשו באותו מעשה. וממה שיורה על עיקר זה, מה ששאל רבי חנינא בן תרדיון (ע"ז יח.) 'מה אני לחיי עולם הבא', והשיב המשיב 'כלום מעשה בא לידך' (שם), כלומר עשית מצוה כהוגן. והשיב* כי נזדמנה לו מצות צדקה על השלימות, וזכה* בה לחיי עולם הבא, עד כאן דבריו*. 
ותימה על זה, כי איך יסבלו דבריו הא דאמרינן גמרא דראש השנה (טז:) בהדיא, דאליבא דכולי עלמא ברוב עבירות ליום הדין נדון בגיהנם 4. והתם איירי לעולם הבא, דהא קאמר (שם) 'צדיקים גמורים נכתבים לחיי עולם הבא וכו'' 5. ואיך יסתור גמרא* ערוך 6. ואם יאמר דהא דאמרינן 7 שאפילו במצוה אחת זוכה לעולם הבא, היינו שעושה מצוה אחת, אבל לא עשה שום עבירה. אם כן אין כאן 8 להגדיל שכר כלל, דסוף סוף כאשר יש להם הרבה מצות אפשר שיעשה הרבה חטאים, יהיו החטאים מכריעים 9. ואם רצה הרמב"ם ז"ל [לומר] כאשר עושה מצוה ולא עשה שום חטא כנגד זה 10, בודאי כדבריו כן הוא. ודבר זה משנה פשוטה בפרק קמא דקידושין (לט:) 'כל העושה מצוה אחת מטיבין לו, ומאריכין לו ימיו, ונוחל הארץ'. ואף על גב דמוקי ליה שם כשעשה מצוה אחת יתירה על מחצה עונות, כל שכן שיש ללמוד מזה שאם עשה מצוה אחת ולא עשה שום חטא שזוכה לעולם הבא 11. אך אם כן אין צריך לדבר זה מה שכתב שעשה מצוה אחת ולא שתף עמה כונה אחרת 12. סוף* סוף למדנו כי אין הדבר כמו שפירש הרמב"ם ז"ל דבמצוה אחת זוכה לחיי עולם הבא 13. 
והא דרבי חנינא בן תרדיון* הכי איתא התם (ע"ז יח.); כשחלה רבי יוסי בן קסמא, אמר לו רבי חנינא בן תרדיון, מה אני לעולם הבא. אמר לו, כלום מעשה בא לידך. אמר לו, מעות של פורים נתחלפו לי במעות של צדקה, וחלקתים לעניים. אמר לו, אם כן מחלקך יהא חלקי, ומגורלך יהא גורלי, עד כאן 14. ונראה לא שבשביל מצוה זאת יזכה לעולם הבא, רק שראה בקיום מצוה אחת כתקנה מאד שהיה מחמיר בה, וכמו שכתב הרמב"ם ז"ל בעצמו, שמזה המעשה ראה שקיים מצוה אחת כתקנה, ומזה* היה יודע שהוא צדיק גמור בקיום כל המצות 15, והוא בן עולם הבא 16. 
ועוד אני אומר כי מה שאמר 'כלום מעשה בא לידך', לא שהיה רצונו לומר ממעשה מצוה אחת יזכה לעולם הבא, שאין הדבר כך. רק היה שואלו 'כלום מעשה בא לידך', שמן המעשה יש להבחין סימן בן עולם הבא 17. ואמר 'מעות פורים נתחלפו במעות צדקה, וחלקתי אותו לעניים'. והדבר רמז מופלג, כי* מעות של פורים אינם עומדים רק לרבוי אכילה ושתיה 18. ואילו היה יום הזה יום שיש בו קדושה, לא היה הסעודה ענין גשמי לגמרי, שהיה זה לכבוד היום ולמעלת קדושתו 19. אבל אין ביום זה קדושה כלל 20, והאכילה* והשתיה הוא דבר גשמי מענין העולם הזה 21, שהוא כולו גשמי 22. ונתחלף מעות אלו במעות עניים. שמעות עניים הפך זה, כי העני ידוע שאין לו עולם הזה כלל, ואין נהנה מטובת עולם הזה 23. ונתחלפו לו מעות פורים - שהוא הכל עולם הזה - במעות עניים*, שאין להם חלק בעולם הזה, וחלק הכל לעניים. ודבר זה רמז שהוא יחליף העולם הזה בעולם הבא, ולא יהיה לו חלק כלל בעולם הזה, וכל חלקו שהיה* ראוי לו בעולם הזה - שמור לו לעולם הבא. וכמו שהיה באמת לרבי חנינא בן תרדיון הצדיק הקדוש, שהיה נשרף וספר תורה עמו (ע"ז יח.), ולא היה חלקו בעולם הזה, רק הכל שמור לו לעולם הבא. ועל זה אמר 'אם כן מחלקך יהא חלקי' 24, כי סימן יש לו שחלקו שהיה ראוי לו בעולם הזה - הוא שמור לו לעולם הבא 25. ומעתה אין ראיה כלל 26. וחזרה קושיין למקומה במאמר המפורסם 'רצה הקדוש ברוך הוא לזכות את ישראל, לפיכך הרבה להם מצות' 27. 
ואני אומר כי לא קשיא כלל. כי מה שישראל הם מוכנים אל התורה, היא מדרגה בפני עצמה 28. כי מפני שהם מוכנים אל תורה, כמו שהתבאר למעלה 29, ואינם כמו שאר אומות* עכו"ם שאין מוכנים לתורה 29. ואם נתן להם מעט מצות, לא היה הזכות שלהם כל כך כמו שיש להם זכות במה שיש להם תורה שיש בה מצות הרבה, ומוכנים אל הרבה מצות. ואם לא היה מעלת ישראל במה שהם מוכנים אל התורה, באיזה צד נוכל לומר שאותם שלא היו יכולים לקיים מצות התורה, שמתו כשהם קטנים, שיהיו בני עולם הבא (סנהדרין קי:). אבל הענין הוא במה שהם העם שיש להם תורה, ומוכנים לתורה ומצוה, בשביל* הכנתם לתורה יזכו לחיי עולם הבא 30. וכן חס ושלום לומר שאנחנו בני גלות, ואין אנו יכולים לקיים הרבה מצות*, שלא יהיה לנו חלק באותן מצות שלא נוכל לקיים. חס ושלום לומר דבר כזה, למעט משלמות הדורות שמתו 31. אבל במה שאנו בני תורה, ויש לנו הכנה אל התורה, יש לנו שכר בכל התורה כולה. ודבר זה ברור 32, ויתבאר דבר זה באריכות בעזרת השם 33. 
ועל זה אמר רבי חנניא דבריו כי 'רצה הקדוש ברוך הוא לזכות את ישראל, ולפיכך הרבה להם מצות הרבה', והם מוכנים אל מצות הרבה מאוד. וזהו זכות ישראל כאשר יש להם מצות הרבה ביותר, ולכך שכרם גדול יותר 34. ואל יקשה לך סוף סוף יהיה שכרם יוצא בהפסדם, שאם לא יקיים רוב התורה יהיה רשע. זה אינו, דסוף סוף מרויח בזה על ידי שיש לו הכנה אל התורה שיש בה מצות הרבה. כי הדבר הזה שאפשר שיקיים המצות או לא יקיים - דבר זה הוא שקול, כי אולי יזכה ויקיים המצות. וכיון שהדבר הוא שקול, דבר זה מכריע מה שהוא מוכן אל תורה של רבוי מצות, ודבר זה הוא זכות גדול מאד 35. ודבר זה יתבאר לקמן כי זה מסגולת נפשם של ישראל שהם מוכנים אל המצות 36. ואם היצר הרע מתגרה בהם 37, מכל מקום מצד עצם נפשם מוכנים אל התורה 38. ולפיכך אמרו (סנהדרין צ.) 'כל ישראל יש להם חלק לעולם הבא', מפני הכנתם אל התורה 39. ויותר מזה אמרו (סנהדרין קי:), שאפילו קטן שנולד יש לו חלק לעולם הבא, כמו שיתבאר* 40. ואין זה רק מצד שלמות בריאתו בעצמו, שהוא מוכן אל התורה, ולכך זוכה לעולם הבא. ולפיכך אמר 'רצה הקדוש ברוך הוא לזכות את ישראל לפיכך* הרבה להם תורה ומצות', שבמה שיש להם רבוי מצות הוא זכות להם בודאי 41. 
ואפילו אם תאמר כמשמעו 42, לא קשיא מידי, שהרי אין לומר שיתן להם מעט מצות ויהיה להם השכר הגדול, שדבר זה לא יתכן כלל, שלא היה זה משפט ישר, כי 'לפום צערא אגרא' (אבות פ"ה מכ"ב) 43. ומכל שכן לפי מה שנתבאר כי התורה הוא צרוף וזיכוך ישראל 44, ולפי רוב המצוה הוא צירוף וזיכוך שלהם 45, אם כן בודאי רבוי המצות טובה להם. ואם אתה אומר הרי יצא שכרן בהפסדן, שכאשר לא יקיים המצוה יהיה לאדם עונש 46. בודאי אילו אמר 'רצה הקדוש ברוך הוא לזכות את האדם', היה זה שאלה, שאפשר שאין זה זכות לאדם. אבל אמר 'רצה לזכות את ישראל', כי אף אם היה יותר טוב לאדם הפרטי שלא יהיה לו הרבה מצות, אבל לכלל ישראל - כבר אמרנו למעלה בפרק א' 47 כי כלל ישראל מוכנים ומסוגלים לתורה. והוא יתברך נותן התורה לכל ישראל 48, והוא זכות להם. ואם יש אחד פורה ראש ולענה (עפ"י דברים כט, יז), העולם נדון אחר הכלל 49, וכלל ישראל מוכנים לתורה ומצות מצד עצמם 50. ומכל שכן שאין במציאות זה היחיד שלא היה חפץ במצות. כי דור התורה אמרו "נעשה ונשמע" (שמות כד, ז), והדורות הבאים אחריהם - אותו אשר יאמר שאינו חפץ, אינו נחשב מן המציאות 51. ואם כן בודאי חפץ ה' לזכות את ישראל ברבוי מצות. 
ועוד כי עיקר הפירוש ש'רצה השם יתברך לזכות את ישראל', היינו שרצה לזכות אותם בעל כרחם ברבוי המצות. ואף אם יש לחוש שלא יקיימו המצות, מכל מקום השם יתברך רצה לזכות אותם בעל כרחם ברבוי מצות 52. והשואלים שהיה ראוי למעט במצות, חושבים כי אפשר לזכות במעוט מצות כמו ברבוי מצות. ודבר זה לא יקבל הדעת וימאן* השכל. והוא דבר מוסכם 'לפום צערא אגרא' 53. ויתבאר בפרק שאחר זה 54 כי המצות הם צירוף וזיכוך האדם, ויותר יש לו צירוף ברבוי המצות ממה שיש לו במעוט המצות 55. כי זהו עיקר מה שנתנה תורה ומצות, שיהיו לאדם פעולות ומעשים אשר מצרפים נפשו החמרית, ולעשות הנפש זך ונבדל. ואם לא כן, "מותר האדם מן הבהמה אין" (קהלת ג, יט), כי היה האדם חמרי טבעי כמו הבהמה 56. ואם כן איך לא יהיה הדבר הזה ברור, כי רבוי המצות הם זכות לאדם, עד שהוא דבר פשוט בתכלית. והוא יתברך רצה לזכות אותם, כמו האב שהוא מייסר ומוכיח את בנו לזכותו, ואם הבן אומר שאינו חפץ בזה, מכל מקום האב מזכה אותו בעל כרחו. וכך ה' רצה לזכות את ישראל 57, לכן נתן לו* עול מצות כדי לזכות ביותר. והוסרה* השאלה במה שאמרו 'רצה הקדוש ברוך הוא לזכות את ישראל ולפיכך הרבה להם תורה ומצות' 58. 


יש מבני אדם, והם אנשי חקרי לב ההולכים בדרכי הפילוסופים, חוקרים מדעתם ושכלם על כל הדברים 1. תמוה בעיניהם מאד בענין המצות המעשיות, שיזכה האדם הצלחה נצחית בעולם הנבדל על ידי המצוה שהיא גשמית 2. ואמרו 3, כי מה יועיל מעשה הגשמי אל הנפש לקנות על ידי זה שתחיה נצח בעולם הנבדל, במקום שאין שם מעשה גשמי 4. ויותר מזה הם מתמיהים; כי אילו היו המצות כלם תכונות טובות בנפש האדם, כמו מצות צדקה (דברים טו, ח), ומצות "לא תשנא אחיך בלבבך" (ויקרא יט, יז), ו"לא תעמוד על דם רעך" (שם שם טז), וכיוצא בהן מן המדות הטובות, שהן תכונות טובות בנפש העושה, אפשר לומר דמכל מקום יקנה האדם על ידיהן תכונות טובות, ומתרחק מן הרע. ונאמר כי השם יתברך נותן שכר טוב למי שנמצא בו הטוב, ומשלם רע לעושה הרע 5. אבל מצות שעטנז (ויקרא יט, יט), וכלאי זרעים (שם), ומצות שחיטה מן הצואר ולא מן העורף, ובמקדש מליקה מן העורף ולא מן הצואר (חולין יט:) 6, אם מן העורף הוא מעשה רע, למה נאסר השחיטה מן הצואר במקדש (שם). ואם מן הצואר הוא טוב, אם כן למה במקדש נמצא הפכו. והנה הם חתרו דרכים הרבה לתת סבה וטעם כפי דעתם, אשר הוא רחוק מדרכי התורה ומדרכי החכמים 7. ויודעי התורה, אליהם* בלבד נגלו מצפוני החכמה והאמת 8. 
ואף כי מן הראוי שלא להשיב על שאלתם כלל. כי דבר זה מה שרוצים לתת סבה מחייבת בכל הדברים, אילו היינו רואים שנתנו לנו סבה בכל הדברים הטבעיים הפחותים מאד 9, היה מוטל עלינו לתת לב על שאלתם. ועם כי הבדל יש כגבוה שמים מעל הארץ 10, כי הדברים הטבעיים הם בארץ, והתורה לא תמצא אף בשמים, כי אם מעולם העליון 11, מכל מקום היה מוטל עלינו לתת לב על השאלה. 
אך אין הדברים כך. כי הדברים הטבעיים, כמו הבעלי חיים, ואף הצמחים, אין נותנים לנו סבה וטעם. כי איך יעלה על הדעת שיתנו סבה מספקת לכל בעל חי; מספר גידיו ואבריו, לכל אחד סבה ותארו המיוחד, וכן לצמחים. ואל תשגיח ברופאים ובחכמי הטבע, שאם נתנו סבה - הוא לאחד מני אלף. ואף אשר נתנו - אין כן האמת הברור, כמו שידוע למי שיעיין בדבריהם 12. ואם הדבר הזה הוא בדברים הטבעיים, כל שכן בדברים אלקיים והם המצות האלקיות אשר חייב האדם לפעול 13, למה יעשה פעולה זאת ולא יעשה פעולה אחרת*. כשם שלא נדע גופו ותוארו - אשר הוא קיומו בעולם הזה 14 - לא נדע על השלמות 15. ואם לא היה נברא על זה התאר, לא היה לו חיותו ושלמותו הגופני שיהיה מקוים 16. ומכל* שכן פעולות האלקיות המביאים את האדם אל החיים הנצחיים 17, אף אם לא נדע באיזה ענין ולמה הם בענין הזה, אין זה פלא. והנה לא היתה זאת שאלת החכמים שמחויבים אנחנו בתשובתה 18, אם לא שהיו נותנים לנו סבות בכל הדברים הטבעיים באדם ובצמחים, ודבר זה אינו נמצא. אבל דרכי החכמים יודעי התורה ומצפוניה לא נעלים, ובזה תעמוד על דרכי התורה 19. 
תנן בפרק אין עומדין (ברכות לג:), האומר על קן צפור יגיעו רחמיך 20, ועל טוב יזכר שמך 21, 'מודים' 'מודים', משתקין אותו, עד כאן. וקאמר בגמרא (שם), בשלמא 'מודים' 'מודים', מחזי כשתי רשויות 22. 'ועל טוב יזכר שמך' נמי, דמשמע על הטובה, ולא על הרעה, ותנן (ברכות נד.) חייב לברך על הרעה 23 כשם שמברך על הטובה 24. אלא 'על קן צפור יגיעו רחמיך', מאי טעמא לא. פליגי בה תרי אמוראי במערבא, רבי יוסי בר אבין, ורבי יוסי בר זבידא; חד אמר, מפני שמטיל קנאה במעשה בראשית 25. וחד אמר מפני שעושה מדותיו רחמים, ואינם אלא גזרות 26, עד כאן. וביאור ענין זה, שאין לומר 'על קן צפור יגיעו רחמיך' 27, דמשמע כי המצוה הזאת צוה השם יתברך מצד שהוא מרחם על קן צפור. ובזה עושה חלוק ופרוד בין הנמצאים, עד שאין העולם אחד 28. כי למה ירחם על קן צפור, ולא ירחם על מינים אחרים. דודאי אם הם גזרות שגזר בחכמתו כך, אין זה קושיא, כי כך ענין הגזרה, שגזר בזה דוקא, ולא באחר. כמו שהמינים מחולקים בעצמם, שזה מין זה, וזה מין אחר, כך יש לומר במין זה נוהג דבר זה, ובמין זה נוהג דבר אחר. אבל מדת הרחמים, כל מעשיו ראוים לרחמנות בענין אחד, ואם כן למה ריחם על זה דוקא 29. והיה זה פרוד וחלוק במינים, שיש דבר במין זה אצל השם יתברך, מה שאין כן במינים אחרים. 
ולמאן דאמר 'שעושה מדותיו רחמים, ואינם אלא גזרות', פירוש שאין ראוי שיהיו מדות השם יתברך, אשר הוא מנהיג עולמו בתמידות, על ידי רחמים, רק בדין ובגזרה. כי הגזרה הוא לפי חכמתו יתברך, ודבר זה ראוי למלך אשר מולך על הכל, להנהיג באמת וביושר. אבל הרחמנות אין בו מדת אמת, כי מרחם אף שאינו ראוי 30. ועם* כי הוא יתברך עושה בודאי רחמים עם הבריות, מכל מקום עיקר המדה שהיא בתמידות הוא מדת הדין, שבה מנהיג את עולמו. ולכך תמצא בכל מעשה בראשית (בראשית פרק א) שם "אלהים", לפי שבראו בדין, ומנהיגו בדין 31. רק ראה הוא יתברך שאי אפשר לעולם לעמוד בדין, שתף עם הדין מדת רחמים (רש"י בראשית א, א) 32. ומכל מקום הנהגה התמידית היא דין, לפי שהוא יושר 33, ודבר זה ראוי 34. והאומר 'על קן צפור יגיעו רחמיך', הוא עושה מדותיו - שהוא יתברך מנהיג בהן עולמו 35 - רחמים, שהוא מנהיג עולמו בתמידות ברחמים, ודבר זה הוא יציאה מן היושר, מה שאין ראוי 36. 
והרמב"ם ז"ל כתב בספר מורה נבוכים (ח"ג פמ"ח), כי טעם שלוח הקן (דברים כב, ז), כי הביצים ששוכבת אמם עליהם, והאפרוחים הצריכים לאמם, על הרוב יהיה* סבה להניח הכל. כי מה שלוקח ברוב הפעמים אינו ראוי לאכילה 37. ואם אלו הצערים הנפשיים 38 חסה התורה עליהם בבהמות ועופות, כל שכן בבני אדם. ולא תקשה על אמרם 'האומר על קן צפור יגיעו רחמיך וכו'' 39, כי הוא לאחד מב' דעות אשר זכרנו, רצה לומר דעת מי שחושב שאין טעם לתורה, אלא רצון הבורא יתברך 40. ואנחנו נמשכנו אחר הדעה הב' 41, עד כאן. האמת כי יש להפליא הפלא ופלא על דברים אלו, לומר על משנה שנויה בלי מחלוקת, והאמוראים פרשוה בטעמא, ולא ראינו ולא שמענו פוצה פה ומצפצף נגדה. וגם היא שנויה בלשונה במסכת מגילה* (כה.). ולומר על הכל שאינו הלכה, ומכל* שכן דבר שהוא מגיע לאמונה 42. 
והרמב"ן ז"ל בפרשת תצא (דברים כב, ו) האריך מאד בענין זה, ואמר כי טעם שלוח הקן שלא נתאכזר, כמו שהאריך שם. וכן פירש טעם "אותו ואת בנו" (ויקרא כב, כח), שלא נתאכזר 43. וזה דעתו במצות שצוה השם יתברך להעם אשר בחר, לקבוע בהם מדות טובות להטיב להם, מבלי שהוא יתברך מקבל דבר טובה מזה, רק להטיב לנו וגו', זהו יסוד דעתו 44. ועם כי אין ראוי להשיג על הרב הגדול ז"ל 45, מכל מקום תורה היא, וללמוד אנו צריכים 46. כי גם בזה לא נחה דעתי, ולא שקטה רוחי בקרבי. כי לא יתורץ 47 למאן דאמר שלא יטיל קנאה במעשה בראשית, שלא יעשה חלוק ופירוד בין הנמצאים 48, שציוה שלא נתאכזר עם זאת ולא ציוה עם זאת 49. ואם* כי יכול לומר שאין זה קנאה במעשה בראשית, כיון שאין זה מצד השם יתברך, רק מצד האדם, שציוה על האדם שלא להתאכזר עם זאת, ולא ציוה על זאת 50. אבל מכל מקום לא יצאנו ידי קושיא זאת, כי למה ציונו על בריה זאת, ולא צונו על אחרת. 
וכן באותו ואת בנו, שגם כן נתן הרמב"ן* ז"ל הטעם כדי לקבוע בנו מדת הרחמנות, שלא נתאכזר עם בעלי חיים 51. אם כן קשיא, דלמה אסר לנו בשור ושה, והתיר לנו בחיה לשחוט אותו ואת בנו (חולין עט:) 52. והנה אין טעמו עולה בכל. וכן ציוה אותנו שלא נתאכזר לשחוט (ויקרא כב, כח) "אותו ואת בנו ביום אחד", ואם שחט אחד בסוף היום, ואחד בתחלת הלילה, מותר 53. ויש בזה אכזריות יותר מאחד שחרית והשני במנחה, שאסור* (חולין פג.). וציוה אותנו שלא נתאכזר אם האם יושבת על האפרוחים או על הביצים, והתיר אם היא מעופפת על הקן (חולין קמ:). ועוד, באותו ואת בנו, אם הטעם שלא נתאכזר, למה התיר לנו בן פקועה, כדאיתא במסכת חולין (עד.) 54. וכי האכזריות מותר בו יותר. וכן חלב* בן פקועה מותר, ושאר חלב אסור (ויקרא ז, כג) 55. הא למדת כי הטעמים האלו, שהם סברת הלב, כאילו מצות התורה האלקיות כספר המדות בלבד, אין בו ממש 56. כי לטעם אשר פירש הרמב"ן* ז"ל אין טעם לחלק. 
ומה שאמר* שאין מדות השם יתברך רחמים, פירש הרמב"ן ז"ל כי אין מונע מאתנו לקיחת בעלי חיים לצרכנו 57. דבר זה אין סובל הגמרא כלל 58 מה שאמר* 'שעושה מדות השם יתברך רחמים ואינם אלא גזרות', והוה ליה למימר ש'עשה ה' לרחם על הבהמה, במקום שאינו מרחם'. אמנם מה שאמרו ז"ל 'שעושה מדות השם יתברך רחמים ואינם אלא גזירות', לא קשיא כלל אף לפירושו 59. וגם הרמב"ם ז"ל שהקשה מדבר זה 60, ונדחק לומר כי המשנה אינה הלכה, כמו שתראה מדבריו שדחה משנה ערוכה 61. אבל לא קשיא, כי יש לפרש כי מה שאמרו חכמים ז"ל 'שאין מצות השם יתברך רחמים ואינם רק גזירות', כלומר מה שציוה השם יתברך עלינו המצות, לא שיהיה השם יתברך מרחם על קן צפור, וציוה בשביל כך שישלח האם. וכן אפילו באדם כאשר ציוה השם יתברך על הצדקה (דברים טו, יא), לא שהיה מרחם השם יתברך על העני, וצוה לפרנסו. זה אינו, שאם היה השם יתברך מרחם, אפשר לו שירחם בעצמו, ואין צריך לצוות את האדם. רק המצוה גזר בגזירתו על האדם 62. 
ומעתה נוכל לומר שהשם יתברך גזר בגזרתו שלא יתאכזר האדם, רק האדם ירחם. כי לא היה כונת רז"ל רק שלא יעשה מדות השם יתברך רחמים, לומר כי המצוה על האדם בשביל שהיה הוא יתברך מרחם על קן צפור, או שמרחם על העני. ומכל מקום אפשר הוא, ויכול להיות, שגזר בגזירתו על האדם שלא יתאכזר האדם, ולא קשה כלל. וכך פרשנו גם כן בחבור גור אריה בפרשת חקת (במדבר פי"ט אות א) 63. ולפיכך אין אנו נוטים מפירוש הרב ז"ל 64 מפני שקשה עליו המשנה 'האומר על קן צפור יגיעו רחמיך משתקין אותו', דזה לא קשיא כלל. רק כי פירושו אינו עולה, כמו שהתבאר למעלה 65. וכך 66, מה שפירש הרב ז"ל שטעם המצוה לקבוע בנו הטוב שלא נתאכזר, וכל המצות הם לקבוע בנו מדות טובות, וזהו ענין המצות, גם כן אינו עולה 67. 
אבל מדברי חכמים נראה שאין לומר כי המצות שנתן השם יתברך בשביל המקבל - שהוא האדם, רק הם גזירות מצד השם יתברך, הגוזר על עמו גזירות, כמו מלך הגוזר גזירה על עמו 68. אף כי האמת כי* ימשך מזה - מצד שהוא מקיים הגזירה שגזר עליו - הטוב וההצלחה שאין אחריה הצלחה 69. מכל מקום אין התחלת הגזירה שנתנה* לטוב אל המקבל. ומה שאמר הכתוב (ר' דברים ו, כד) "ויצונו ה' אלהינו לעשות החקים האלה לטוב לנו", אין הפירוש שהוא יתברך צוה המצות בשביל להטיב לנו, שאין זה כך. רק הוא יתברך צוה עלינו כמלך הגוזר, רק שהגזירה הזאת היא לטוב לנו לחיותנו כיום הזה אם נקיים המצות, ולא שתחלת הגזירה הוא לטוב לנו 70. ומה שאמר (מכות כג:) 'רצה הקב"ה לזכות את ישראל לפיכך הרבה להם [תורה ומצות] וכו'' 71, פירושו* כי בשביל שיש להם הרבה גזירות, בשביל כך יש הרבה זכות 72. ודבר זה מוסכם בגמרא בכמה מקומות, והוא עיקר שורש גדול בגמרא, עליו נבנו כמה הלכות. שאמרו במקומות הרבה 73 'מצות התורה לאו ליהנות נתנו', אלא בשביל גזירות נתנו 74. ולפיכך אמרו (ר"ה כח.) המודר הנאה מן השופר, מותר לתקוע בו. והמודר הנאה מחבירו, מותר לתקוע לו (שם). והמודר הנאה מן המעין, טובל בו טבילת מצוה (שם). וכהנה רבות בגמרא 73. והטעם בכולם, מפני שמצות התורה לא נתנו ליהנות, רק לעול על האדם. ואל תאמר כי פירוש 'לאו ליהנות' בעולם הזה, רק לטוב לנו לעולם הבא 75. דאם היה תחלת נתינת המצוה לישראל להטיב להם בעולם הבא, אם כן מצות ליהנות נתנו. ואם הדבר הוא כמו שפירש הרמב"ן ז"ל (דברים כב, ו) שתחלת המצוה היא לטוב לנו, אם כן לא היה הדין הזה כך - שיהיה מותר לתקוע לו תקיעה של מצוה, והוא היה* מודר הנאה ממנו. אבל בודאי המצוה עלינו כמלך הגוזר על עמו, וכמו שבארנו, ולכך אמר שמותר בכל אלה 76. 
ואם נכספה נפשך לומר כי מצות השם יתברך עלינו לטוב לנו* כל הימים, כפשט הכתוב (ר' דברים ו, כד) "ויצונו ה' אלהינו לעשות את כל החקים האלה לטוב לנו כל הימים לחיותנו כהיום הזה" 77. נוכל לומר כך, אבל באופן הזה שיהיה דבר זה גם כן בגזירה, ולא כמו מי שרוצה להטיב לאחד, ואם אינו רוצה לקבל הגזירה אז המקבל יכול להפטר, על דרך* (יומא סט:) 'כלום נתת לנו רק לקבל שכר, לא איהו בעינא, ולא שכרו בעינא' 78. שדבר זה אינו, רק שהטוב ההוא בעצמו גזירה על ישראל 79. ויהיה פירוש "ויצונו ה' אלהינו לעשות את כל החקים האלה לטוב לנו וגו'", כי השם יתברך גזר עלינו המצות, מפני שגזר עלינו הטוב 80. ומכל מקום כיון שהטוב הזה הוא גזירה בעל כרחו של אדם, יאמר בזה 'מצות לאו ליהנות נתנו', כי לא נתנו על דעת המקבל, ובשביל כך המצות הם עול על* האדם 81. ובודאי דעת הרמב"ן* ז"ל תבין* על ענין זה, כי המצות שלא נתאכזר. המדה הזאת גזר ה' על האדם, וכן שאר המצות, כלם הם לקבוע באדם מדות טובות, והם גזירות על האדם. 
אבל מה שפירש הרמב"ן* ז"ל טעם מי שאומר 'שעושה מדות הקב"ה רחמים, ואינן אלא גזירות', לומר שלא חס האל על קן צפור, ולא הגיעו רחמיו על אותו ועל בנו, שאין רחמיו* מגיעים בבעלי נפש הבהמית למנוע ממנו צרכנו, שאם כן היה אוסר השחיטה. אבל טעם המניעה ללמד אותנו מדת הרחמנות שלא נתאכזר וכו' 82. ומדבריו אלה משמע שדוקא במין בעל חי אין לומר כך 83. אבל האדם, כגון הצדקה, אפשר לומר שהשם היה מרחם על העני, ולכך צוה לתת צדקה. דבר זה אינו גם כן, כי אין מדת הצדקה דרך רחמנות. כי כל הדברים הם בגזירת הדין, ולא מצד הרחמים שהוא יתברך מרחם על העני. רק כי גזר על האדם כך שיהיה האדם מרחם, לא שיהיה ה' מרחם על העני, וצוה בשביל כך שיפרנס אותו האדם. כי לא הביט אל העני מצד דחקו כלל 84. ומזה הטעם אין לומר גם כן כי השם יתברך היה מרחם על קן צפור, כי גזירות שלו דין על האדם, והם גזירות התמידיות שהוא מנהיג בהם עולמו 85. ואם* אפשר לומר כי השם יתברך מרחם על האדם 86 לעשות צדקה 87, כך אפשר לומר כי השם יתברך מרחם על הבעלי חיים שלא נתאכזר, אף אם מונע אותנו מצרכינו 88. רק כי לא ניתנה לאדם המצוה בשביל שהיה מרחם, רק כי המצוה גזירה עלינו, ולא הביט השם יתברך מה שהמקבל חפץ ורוצה, רק הכל גזירה עלינו. וכמו שברא השם יתברך את העולם, ועם שכל אשר ברא הכל הוא בטוב, וכדכתיב (בראשית א, לא) "וירא אלהים את כל אשר עשה והנה טוב מאוד" 89, מכל מקום לא ברא את העולם להטיב אל העולם, רק בגזירת הדין נברא, וכדכתיב בכל מעשה בראשית שם "אלהים" 90. וזה עצמו בתורה; עם שכל דרכיה דרכי נועם (משלי ג, יז), מכל מקום נתינתה לעולם הכל בגזירת דין 91. 
ולא היה צריך אל הרמב"ן ז"ל לדחוק כלל 92. דאף לפי סברתו שסובר כי השם יתברך רצה לקבוע בנו מדת הרחמנות, יש* לפרש מה שאמרו 'על קן צפור יגיעו רחמיך משתקין אותו, מפני שעושה מדות השם יתברך רחמים', כאילו השם יתברך הוא מרחם על קן צפור. ואין מדות השם יתברך רק גזירות, ולא רחמים. רק שגזר עלינו הרחמים, שלא נתאכזר. ואם אומר 'על קן צפור יגיעו רחמיך', כאילו הוא יתברך מרחם על קן צפור, ודבר* זה אינו. 
ועם כל זה שהמצות הם גזירות על ישראל, הם לטוב לנו. כי לא יבא מאתו יתברך רק הטוב הגמור, כי כל מעשיו הם הטוב הגמור 93. כי הטוב הזה גזר עלינו, ולא שיש כאן שום צד רחמנות, רק הכל דין. וזה בעצמו תשובת רבי יוחנן בן זכאי לבייתוסים, כדאיתא במנחות פרק רבי ישמעאל (סה.), שהיו בייתוסים אומרים עצרת אחר השבת. נטפל להם רבי יוחנן בן זכאי ואמר להם, שוטים, מנין זה לכם. ולא היה אדם אחד שהיה משיבו, חוץ מזקן אחד 94 שהיה מפטפט כנגדו 95, ואמר, משה רבינו אוהב ישראל היה, ויודע* שעצרת יום אחד, הוא ותקנה לאחר שבת, כדי שיתענגו שני ימים. קרא עליו מקרא זה (דברים א, ב) "אחד עשר יום מחורב דרך הר שעיר", ואם משה אוהב ישראל היה, למה איחרן במדבר ארבעים שנה 96, עד כאן. 
וביאור ענין זה, כי הבייתוסי הזה היה סובר כי החגים והמועדים והשבת גם כן כולם לטובת ולעונג ישראל, ואינו גזירת דין 97. ואמר, כי משה היה אוהב ישראל 98, ועל ידו נתנה התורה לישראל שיהא לטוב להם, ולפיכך יש להם להתענג ב' ימים*. וראה והבן דברי* הבייתוסי, שאמר 'משה אוהב ישראל היה', ולא תלה הדבר כי הקב"ה אוהב ישראל, ונתן להם שיתענגו שני ימים. ואין* הבייתוסים כופרים בתורה, שלא מצאנו זה, רק שהם כופרים בתורה שבעל פה 99. אבל גם הבייתוסים היו יודעים כי מדות השם יתברך וגזרתו - דין. רק אמר, בשביל שהתורה נתנה על ידי משה רבינו עליו השלום, ולכך נתנה על ידו כמו שהמקבל מוכן, והוא היה אוהב ישראל, ונתן על ידו שיתענגו ב' ימים 100. 
ועל זה השיב רבי יוחנן "אחד עשר יום מחורב". ורצה בזה כי מעשה משה היה מדתו היושר, והיה אצלו הכל בדין ויושר 101. ולכך ניתנה תורה של דין על ידו 102. ואם היה מוכן משה לטובת ישראל, שתנתן תורה על ידו שהיא לטובת המקבל, ולא במדת הדין, למה הוליכן במדבר ארבעים שנה, והוא היה מנהיג שלהם. נמצא שלא היה משה מוכן לענג אותם ולהנאותם, רק משה היה מוכן אל היושר והאמת. וכאשר לא זכו בדין, היה מאחר ומנהיג אותם במדבר ארבעים שנה, כי כל הנהגתו בדין. וכן התורה שנתן השם יתברך על ידי משה, הכל במדת הדין וביושר, לא יאמר בזה שהוא להנאת המקבל. ודבר עמוק מאד השיב רבי יוחנן בן זכאי. 
אמנם אין הכונה פה חס ושלום שאין עם דברי* התורה הטוב והנועם, כי כל דרכיה דרכי נועם, וכל נתיבותיה שלום (משלי ג, יז), שזה דבר ברור וכמו שיתבאר 103. רק הכונה פה כי לא מצד הזה ניתנה תורה להנאתם, רק ניתנה תורה בדין וביושר. ועם זה, הכל לטוב לנו. כי אין ראוי אל אשר הוא הטוב האמתי 104, שיבוא ממנו רק טוב 105. ולפיכך התורה היא לטוב לנו, אך הצואה 106 היא גזירה שגזר עליהם המצות. וזה שאמר 'שעושה מדות השם יתברך רחמים, ואינם אלא גזירות'. ועוד יתבאר 107. 
אחר שבארנו לך 1 כי מדות השם יתברך גזרות על ישראל, כמלך הגוזר על עמו. אין עליך לחשוב כמו שחשב הרמב"ם ז"ל (מו"נ ח"ג פמ"ח) בפירוש המאמר הזה 2, שדעת חז"ל שגזר עלינו המצות, ואין להם טעם, רק שהם 3 גזרה לנסות ישראל ולצרף אותם אם ישמרו את מצותיו. והביא לזה מאמרם (במו"נ ח"ג פכ"ו) בב"ר 4 וכי מה אכפת להקב"ה אם שוחט מן הצואר, או שוחט מן העורף, הרי לא ניתנו המצות אלא לצרף בהן הבריות, שנאמר (משלי ל, ה) "כל אמרת אלוה צרופה", עד כאן 5. ופירש הרמב"ם ז"ל בזה, כי השם יתברך נתן המצות לנסות ולצרף בהן הבריות. ודעתו ז"ל בהמשל* 6, כי לכל מצוה ומצוה אין ספק שיש בה טעם למה ציוה במצוה זאת. אבל לדברים הפרטיים שהם במצוה, כי כל מצוה ומצוה יש בה דברים פרטיים 7, אין להם טעם. ועל זה אמר 'וכי מה אכפת להקב"ה אם שוחט מן הצואר או מן העורף', כי שחיטת צואר דבר פרטי. כי מצות שחיטה שישחוט ולא ימלוק - יש בו טעם, אבל שישחוט מן הצואר ולא ישחוט מן העורף - לדבר הזה אין לו טעם. כך הם דבריו 8. 
ובודאי אין טעם לפירוש הזה. כי על כל התורה אמר הכתוב (ר' דברים ד, ח) "כי מי גוי גדול אשר לו חקים ומשפטים צדיקים ככל התורה הזאת" 9. ואמר עוד (שם שם ו) "ושמרתם ועשיתם כי היא חכמתכם ובינתכם לעיני כל* העמים אשר ישמעון כל החוקים האלה וגו'". והרי כי כל דבר שבתורה, בכלל ובפרט, הכל דברי חכמה. ולא כמו שחשב הוא (הרמב"ם) כי לדברים הפרטיים אין טעם כלל, כי לא היה זה תורה של חכמה 10. 
והרמב"ן פירש בזה (דברים כב, ו) כי מה שאמר 'וכי מה אכפת להקב"ה וכו'', רצה לומר על דרך (ר' איוב לה, ז) "ואם צדקת מה תפעל לו", אבל בודאי הקב"ה צוה המצות* לתועלת ולטוב להם כל הימים 11. ומדרש חכמים 12 בילמדנו (תנחומא שמיני אות ח) פרשה "זאת החיה" (ויקרא יא, ב), וכי מה אכפת להקב"ה בין שוחט בהמה ואוכל, או נוחר ואוכל. כלום אתה מועילו, או כלום אתה מזיקו. וכי מה אכפת להקב"ה אם אוכל טהרות או טמאות, "אם חכמת חכמת לך" (משלי ט, יב). הא לא ניתנה תורה אלא לצרף הבריות, שנאמר (תהלים יב, ז) "אמרות ה' אמרות טהורות וגו'". ונאמר (משלי ל, ה) "כל אמרת אלוה צרופה". כמו שלא יצטרך הוא לאורה של מנורה ולקטורת וכיוצא בזה 13. רק נדע האמת ונזכה בו, עד שנהיה* ראויים להיות הוא יתברך מגין עלינו. כי רוב כבודנו וספורנו בתהלותנו, לאפס ותהו נחשבו 14. על זה מביא ראיה מן השוחט מן הצואר או מן העורף, לומר שכולם לתועלת לנו, ולא להקב"ה. כי 'מה אכפת ליה וכו'', אלא לנו הם להדריכנו בנתיבות הרחמים אף בשעת שחיטה 15. והביא (הרמב"ן) ראיה אחרת (תנחומא שם) 'או מה אכפת אם אוכל טהרות', והם המאכלים המותרים לאכול, 'או טמאות', והם המאכלות האסורות, שאמרה בהם התורה (ר' ויקרא יא, כח) "טמאים הם לכם". רק שהוא להיותנו נקיי הנפש חכמים משכילים האמת וכו'. ועוד במדרש בילמדנו בפרשת זאת החיה (תנחומא שם אות ז) 16, כך אמר דוד (תהלים יח, לא) "האל תמים דרכו אמרת ה' צרופה", בשביל לצרף את בריותיו. מה אכפת להקב"ה שיאכל ישראל בלא שחיטה, או שיהא ישראל נוחר ואוכל, שוחט מן הצואר ומן העורף. תדע שלא נצטוו על השחיטה אלא לצרף את ישראל, כי לעתיד לבא עושה סעודה לצדיקים, ואין שם שחיטה וכו'. עד אלא בשביל לבדוק ולצרף את ישראל 17, עד כאן. 
וכבר אמרנו שאי אפשר לומר שיהיו מצות התורה - על דרך שפירש הרמב"ן ז"ל - לקבוע בנו מדות טובות, כי לא תוכל לפרש כך, כי רוב מצות לא נדע טעמם 18. ואם כן איזה דרך ישכון אור המצות. 
אמנם מה שאמר (ב"ר מד, א) 'לא ניתנה תורה רק לצרף הבריות', אין הפירוש כי המצות הם מצרפים האדם במה שידריך האדם עצמו במדות הטובות וההגונות. שבזה יקשה כמו שכתבנו למעלה, כי דבר זה היה הגון במצות אשר נדע טעמם, אבל במצות שנעלם מאתנו טעם שלהם, לא נוכל לומר כך. אבל המצות בעצמם מצרפים נפש האדם להשיב אותה אל ה' 19. ולכך סדר השם יתברך אליו* מצות לא תעשה, כי על ידי סדר הזה האדם אינו יוצא מן הסדר כלל 20. ולהורות כי מצות לא תעשה נותנים לאדם סדר שלא יצא מן הראוי, נתן לאדם מיד ז' מצות 21, כולם מצות לא תעשה 22, כמו שבארנו ענין אלו שבע מצות בחבור גבורת ה' (פרק סו), עיין שם 23. וזה כי 24 כבר אמרנו שהאדם יש לו סדר בעצמו 25. וכל אשר הוא מסודר, היציאה מן הסדר שלו הוא בו'* פנים. כמו שתאמר הנקודה הזאת המיוחדת במקום זה, יש לה יציאה שיוצאת מן היחוד והסדר שלה לימין או לשמאל, או לפנים או לאחור, או למעלה או למטה. ואלו ו' דברים הם מה שיש לה נטיה מן היחוד והסדר שלה 26. אבל הבטול לגמרי הוא דבר זולת זה, והוא ענין שביעי 27. נמצא שהדבר יש לו יציאה בשבעה דברים. ואם כי זה שייך ברחקים הגשמיים, שיש אל הגשם ששה צדדים אלו אשר אמרנו 28. אבל בדברים הנבדלים לא שייך כל זה, מכל מקום תמצא גם כן ימין ושמאל בדבר שאינו גשמי, כמו שכתוב (ר' דברים יז, יא) "לא תסור מכל הדברים אשר יורוך ימין ושמאל". הרי תמצא ימין ושמאל אף שלא בדבר הגשמי 29. רק הוא נאמר בבחינת הדבר המיוחד והמסודר, שלא יהיה יציאה לו מן היחוד והסדר. וכמו כן שייך לומר בכל הששה צדדין 30, עד שיהיה נשאר בסדר וביחוד שלו. ואין לו יציאה בשום בחינה מן היחוד והסדר לשום צד על ידי אלו ז' מצות בני נח, שהם לא תעשה. כי פעם יוצא בדבר זה מן יחודו, ופעם בהפכו 31, ופעם הוא בטול אליו לגמרי 32. ומי שהוא מבין, יבין באלו ז' מצות אשר הם שומרים ומעמידים את האדם על יחודו ועל סדר שלו, כמו שהתבאר בחבור גבורת השם (פרק סו), כי יחודו וסדר שלו עומד על ידי שבעה, כי אי אפשר בפחות, לכך היו לו ז' מצות מעמידים אותו על יחוד שיש לו 33. 
אמנם ישראל עם ה', אשר בחר בהם 34, ונתיחדו אל השם יתברך יותר ויותר, שיש להם נפש מיוחדת אלהית ביותר, נתיחדו עוד במצות לא תעשה שהם שס"ה (מכות כג:), כפי אשר הם מיוחדים, נתיחדו יותר שלא יצאו מן הסדר הראוי 35. ועוד נתיחדו במצות עשה, שהם רמ"ח מצות (שם) 36. כי הנפש שהיא עומדת בגוף נוטה עצמה* אל הטבע 37, והיא באמת נפש אלהית מלמעלה, רק שהיא עומדת בגוף 38. צריך להוציא אותה* מן הטבע, ולהיות לה דביקות בו יתברך. וזהו על ידי המצות, אשר מעשה המצות* הוא לפי השכל אשר מסודר לאדם. ועל ידי שעושה המצוה, שהיא סדר שכלי 39, יש לאדם דביקות בשכלי, ויוצא מן הטבע שהאדם עומד* בו, ואז יש לו דבקות בו יתברך 40. 
וזה שאמר (ב"ר מד, א) 'ומה אכפת להקב"ה בין שוחט מן הצואר, ובין שוחט מן העורף, בין אוכל טהרות, ובין אוכל טמאות'. ורצה לומר כי אין השם יתברך חפץ בשחיטה מצד השחיטה בעצמה שהוא דבר טוב, כי מה אכפת להקב"ה בשחיטה בעצמה, כי אחר שהוא מפסיד הבעל חי - מה לי אם מפסידו מן הצואר, או מן העורף. אלא ניתנה תורה רק לצרף הבריות, כדי שיהיה מעשה האדם כאשר נותן הסדר השכלי שלו מן השם יתברך. ודבר זה הוא צרוף וזכוך הנפש, כאשר דבק בשכלי, ואז יש לו דבקות בו יתברך 41. וזה שאמר (תהלים יח, לא) "אמרת אלוה צרופה מגן הוא לכל החוסים בו", ואמרו (תנחומא שמיני, אות ח) למה, שיהא מגין עליך. כלומר כאשר יהיה צרופה נפשו מן הטבע החמרית 41א, ובזה יש אל נפש האדם דבקות אל השם יתברך, וגם השם יתברך עם האדם, והוא מגן עליו סוכך עליו 42. 
ודע עוד 43, כי הגרעין אשר נזרע באדמה 44, הוא מוציא אילן ופירות ועלין והענפים. והעלין והפירות הם בצורה מיוחדת, שראוי אל הגרעין מצד טבעו המיוחד לו. ואל תאמר שאם היה מוציא הענפים והעלין בצורה אחרת, שהיה זה רע, רק כי כך גזר הטבע של הגרעין. ובצורה זאת התאר הזה יוצא הגרעין הזה אל הפעל הגמור, והוא בשלמות כאשר מוציא העלין והפירות, כפי מה שראוי אל טבע הגרעין. וכמו כן עצמו הנפש, שהיא מלמעלה, היא זכה וטהורה, וניתנה בגוף האדם למטה 45. וצריך שיוציא אותה אל הפועל, כמו שהגרעין יוצא אל הפעל מן האדמה שנזרע בו. והיא יוצאת אל הפעל כפי מה שראוי לנפש 46. וכאשר יוצאת* הנפש אל הפעל היא בשלמות 47, ומצד* השלמות שלה היא דבקה למעלה עם ה', כמו שהיא באה מלמעלה 48. 
רק כי זהו ההפרש 49; כי האילן, הוצאת תואר הענפים והעלין וצורת הפירות, הכל הוא טבעי. אבל האדם, הכל מצד הנפש 50. כי אין מעלתו האחרונה טבעית כלל, רק יש לאדם נפש אלהית מיוחדת 51. וכפי נפשו האלהית, נתן לו גם כן מצות מיוחדות אשר ראוים לו. ולכך נתן לו* השם יתברך התורה, והיא בלתי טבעית, ועל ידה יצא אדם לפעל השלמות, כמו שיצא האילן לפעל השלמות 52. והוא אשר רמז הכתוב (דברים כ, יט) "כי האדם עץ השדה", כמו שנתבאר במקום אחר 53. וכמו שבאילן הוצאת הענפים והפירות שלו לצרף את טבעו כאשר ראוי, ואם לא היה מוציא הענפים והעלין וצורת הפרי בודאי היה מקולקל, כאשר ראינו שאינו מוציא שלמות אל הפעל 54. כך הוא דבר זה 55; אם לא היה מוציא פעולת המצות אל הפעל, היה נשאר בכח מוטבע בחומר, ודבר זה קלקול אליו, כאשר נפשו מלמעלה, והוא מוטבע בגוף, אם כן הנפש הוא נשאר בכח 56. וצריך שתצא נפשו אל הפעל מן החמרית, ואין זה רק על ידי מצות אלקיות, כמו שיצא לפעל זרע הנטוע בארץ, ודבר זה צירוף נפשו כאשר יוצאת לפעל. 
ולכך אמרו ז"ל בכל מקום כאשר היו רוצים לדבר על שכר המצות, אמרו 57 'אלו דברים שאדם אוכל פירותיהם בעולם הזה, והקרן קיימת לעולם הבא' 58. מפני שהאדם על ידי המצות יוצא אל הפעל השלמות, במה שהיא נפש אצולה מלמעלה, כמו שיוצא* האילן לפעל השלימות שלו, עד שקונה האדם המעלה העליונה ולהיות דבק בו יתברך 59. ולכן אין לך לשאול למה על ידי מצוה הזאת האדם בשלימות בפעל. שודאי אין זה קשיא, כמו שאין עליך לשאול למה אילן זה בפעל השלימות כאשר צורתו ותוארו כך, ולא היה צורתו ותוארו בענין אחר. רק כי דבר זה מתחייב לפי העצם הגרעין. כך מתחייב לפי נפשו אשר היא אלהית מלמעלה, שהוא בעל השלימות כאשר הוא עושה מצות אלו. והכל הוא לפי מה שנותן השכל* 60, שיהיה האדם בפעל מצד שיש לו נפש אלהית, ומה שגוזר ענינו 61, וזהו צירוף נפשו 62. ומפני כי 63 האדם הושלם ברמ"ח אברים, והעולם - שלא יצא מן הסדר, רק יעמוד בסדר שלו ולא ימוש - הושלם בשס"ה ימים 64, ובשביל כך נתן לאדם גם כן רמ"ח מצות עשה אל השלמתו. ונתן לו שס"ה מצות לא תעשה, שיעמוד בסדר שלו, שלא יצא מן הסדר שנברא עליו 65. 
ובמקום אחר פרשנו עוד 66, כי האדם שהוא עיקר בנבראים 67, ומקומו בעולם הזה תחת השמש, וזהו ביתו ומקומו 68, כמו שאמרנו (לעיל פ"ד ד"ה וכאשר תתבונן), שעל כל הדברים שהם בעולם יאמר שהם "תחת השמש" (קהלת א, יד). וכל דבר בעולם יש לו מקום, כמו שאמרו (אבות פ"ד מ"ג) 'אין לך דבר שאין לו מקום'. כאילו היה המקום שייך לאדם, עד שהמקום נכנס בגדר של כל דבר. ולכך צריך לכתוב בגט שם המקום (גיטין לד:). ובדבר זה הארכנו במקום אחר, כי המקום שייך לאדם ונכנס בגדרו 69. ולפיכך מצות התורה אשר נתן לאדם, כנגד האדם - ועולמו אשר דר בו האדם, והוא מקומו. והאדם בעצמו יש לו רמ"ח אברים שהם שלימות האדם, וכנגד זה נתן לו רמ"ח מצות עשה שהם שלימות האדם 70. ויש לו מקום ויש לו מקום אשר הוא בו, אשר המקום מגביל הדבר שלא יצא. וכבר אמרנו כי מקומו של אדם הוא תחת החמה, וכך נתן לאדם שס"ה מצות לא תעשה, כנגד החמה שיש לה שס"ה ימים. ואלו שס"ה מצות מגבילין את האדם שלא יצא חוצה ויעבור אלו שס"ה מצות, והם מקומו, כמו שהחמה שס"ה ימי(ם) שנה הוא מקומו של אדם 71. והבן הדברים האלו 72, ופרשנו אותו במקום אחר 71. 
כלל הדבר, כי האדם יוצא לפעל על ידי אלו המצות עד שהוא בשלימות הגמור. ועם* כי בודאי כל דברי תורה "דרכיה* דרכי נועם וכל נתיבותיה שלום" (משלי ג, יז) 73, כלומר כי כל דרכיה של תורה הם טוב בעצמם 74, וזה כנגד מצות עשה 75. "וכל נתיבותיה* שלום", וזה כנגד לא תעשה. שכאשר ישאר* האדם (החוק) [בחוק] שנתן לו השם יתברך, שלא יעבור שס"ה מצות לא תעשה, ולא יצא האדם מן החוק המוגבל 76, ואז יש לו שלום. וכאשר יעבור החוק, ונכנס בגבול אחר שאינו ראוי לו, אין שלום לו. רק השלום כאשר ישאר ישאר כל אחד בגבול שלו 77. מכל מקום 78, אין מה שציוה השם יתברך את האדם המצוה מפני שהוא טוב, ורצה שיעשה הטוב. רק שהמצות הם צירוף הבריות, שיצא מן הטבע החמרית כמו שאמרנו. 
ולכך כמה מצות שאם עשאן אחר* חייב מיתה, כמו שאמרו* (סנהדרין נח:) גוי ששמר את השבת חייב מיתה. ואילו היה המצוה משום שהדבר הזה והמעשה הזה טוב בעצמו, סוף סוף עשה הגוי מעשה טוב 79. רק שהמצות הם אל המקבל כפי סדר השכלי אשר ראוי. ולזה נותן סדרו כך, ולזה אין נותן לו סדרו כך* 80. אבל אם סדר השם יתברך המצות כפי הטוב, סוף סוף היה המעשה ההוא טוב בעצמו. ולכך המצות הן מצרפים אדם זה, ואת זה ממיתים, כי הכל לפי הסדר השכלי 81. וזהו פירוש (ב"ר מד, א) 'ומה אכפת להקב"ה בין שוחט מן הצואר, ובין שוחט מן העורף'. כי בודאי מצד עצם* הפעולה אין חילוק, רק שכך ראוי אל המקבל לפי סדר השכלי. 
והתבאר לך שאל יאמר האדם כי המצות הם שהשם יתברך רוצה שחיטה בעצמה. רק מפני שהשחיטה 82 הוא מעשה שראוי אל האדם סדר הזה, לא מצד עצם* השחיטה, וזהו בודאי זכוך נפש, כמו שבארנו. ולפיכך לעתיד 83, כאשר השם יתברך יעשה סעודה לצדיקים, לא תהא שום שחיטה כלל. מאחר כי השחיטה היא לצרוף האדם, ולעתיד לא יהיה צריך צירוף, כי האדם יהיה* אז בשלמות מעלתו 84. ואילו היה השחיטה טובה וראויה מצד עצמה, אם כן למה תהא השחיטה בטילה. כי הדבר שהוא טוב מצד עצמו, אין בטול לו 85. רק כי השחיטה היא לצרף האדם, מצד כי מעשה השחיטה השכל מחייב זה שכך יעשה האדם, ובזה האדם הוא בפעל השלמות. ולפיכך המצוה הזאת היא צירוף נפשו, שהיא מלמעלה 86. אבל מצד עצם השחיטה לא אכפת להקב"ה אם נוחר או מעקר 87 - שיהיה הנוחר רע בעצמו - זה אינו. ולכך לעתיד, שאין עוד צרוף, אין שחיטה. ודבר זה מבואר ביותר, ועוד יתבאר זה 88. 
התבאר לך 1 כי התורה היא צרוף וזכוך נפש האדם. ובמדרש (במדב"ר יט, ח), שאל גוי* אחד את רבי יוחנן בן זכאי, אילן עובדיא* דאתון עבדין 2 נראים כמין כשפים. אתם מביאים פרה ושורפים אותה (במדבר יט, ה), וכותשין אותה ונוטלין את אפרה, ואחד מכם מטמא למת 3, מזין עליו שנים ושלשה טיפין, ואתם אומרים לו 'טהרת'*. אמר לו, נכנס בך רוח חזזית 4 מימיך, אמר לו לא. ראית אדם שנכנסה בו רוח חזזית, אמר לו הן. אמר לו 5 ומה אתם עושים. אמר לו מביאים עיקרים 6 ומעשנין תחתיו, ומרביצין עליה מים, והיא בורחת. אמר לו ישמעו* אזניך מה שאתה מוציא מפיך. כך הרוח הזה 7 רוח טומאה, דכתיב (זכריה יג, ב) וגם את ה"נביאים ורוח הטומאה אעביר מן הארץ", מזין עליו והוא בורח. לאחר שיצא, אמרו לו תלמידיו, לזה דחית בקנה 8, לנו מה אתה* אומר. אמר להם חייכם, לא המת מטמא, ולא המים מטהרים, אלא אמר הקב"ה חקה חקקתי, גזירה גזרתי, אי רתה קשאי לעבור גזרותי*, דכתיב (במדבה יט, ב) "זאת חקת התורה" 9, עד כאן. הנה רבי יוחנן בן זכאי השיב לגוי, כי מצות התורה הם תועלת בעצמם 10, על דרך זה שאמר כי פרה אדומה היא מעברת רוח הטומאה. וכמו שחשבו קצת בני אדם 11, כי התורה אסרה מאכלות האסורות מפני שהם מולידים מזג רע 12. וכן נתנו טעם בדם ובחלב, וכמו* שכלם הם מולידים מזג רע 13. וכל הדברים האלו אין בהם ממש לענין אסור שלהם 14. 
ובפרק אמר להם הממונה* (יומא לט.), "ונטמתם 15 בם" (ויקרא יא, מג), תנא רבי ישמעאל, עבירה מטמטם 16 לבו של אדם, שנאמר (שם) "אל תטמאו בהם ונטמתם בם", אל תקרא* 'ונטמתם', אלא 'ונטמטם בהם'. הרי כי לא אמרו רק עבירה מטמטם לבו של אדם 17. ואמר כי הטמטום הזה מצד עבירה, כי מפני שעבר המצוה, אשר ראוי לאדם 18 מצד אשר נפשו נפש אלהית כמו שאמרנו 19, ולכך העבירה מטמטם לבו של אדם, אבל אין זה מצד הטבע של השרצים 20. ואם כי האמת הוא* שכל הדברים האסורים מולידים מזג רע 21, אין זה טעם האסור. רק כי מה שאסרה התורה אותם, בזה נראה כי הם דברים יש בהם שנוי, ויוצאים מכלל שאר המאכלים שהם טהורים 22. ובשביל השנוי שבהם ימשך אחריהם טבע זר משונה גם כן 23, וכמו שכתבנו זה גם כן למעלה 24. אבל אין זה טעם באיסור והיתר, שאם כן היתה התורה ספר רפואות או ספר הטבע 25. וכאשר השיב רבי יוחנן בן זכאי לגוי כי מצות פרה אדומה על דרך זה, והיא כמו פעולות הטבע או סגולה מן הסגולות, אמרו לו 26 'לזה דחיתו בקנה', לומר לו כי מצות התורה על דרך זה. אבל אנו, שאנו יודעים כי אין מצות התורה על דרך זה, אם כן מה אתה אומר לנו. והשיב, 'חייכם שאין המת מטמא ואין המים מטהרים'. פירוש, כי אין בטבע שיהיה המת מטמא או שיהיו המים מטהרים. שאין כאן דבר טבעי במצוה זאת, רק גזרה גזרתי, אי אתה רשאי לעבור עליה. 
והפירוש הוא, כי הכל מצד הסדר שנתן השם יתברך לנו* מצוה שכלית, מתחייב כך 27. ובשביל כך המת מטמא אל* האדם, והמים מטהרים אליו*, והכל מחייב החכמה - היא התורה - שנתן השם יתברך לאדם 28. אבל שיהיה דבר זה טבעי, דבר זה אינו. רק כי כך הסדר של השם יתברך לאדם בחכמתו, ומצד החוק שהוא שייך לאדם, המת מטמא והמים מטהרים 29.. ומפני כך אין להרהר אחר זה, כי "עמוק עמוק מי ימצאנו" (קהלת ז, כד) 30. כי אין התורה טבעית. שאילו היתה התורה טבעית, היה זה קשיא מה ענין הטומאה והטהרה 31. אבל אין זה דבר טבעי כלל, רק הוא סדר שכלי 32. ואם כי אינו יודע ואינו מבין ענין החוק הזה, הלא התורה לא ניתנה רק לצרף הבריות (ב"ר מד, א), והצירוף הזה הוא לאדם בין יודע טעם של מצוה או לא ידע, רק כאשר מעשיו הם נמשכים אחר הסדר השכלי מה שראוי לו, ובזה מעשיו כמו שראוי לפי השכלי, והא צירוף חכוך נפשו מן הטבעי, כמו שהתבאר 33. כי התורה היא סדר השכלי אשר ראוי לאדם במה שהוא אדם 34. ועל ידי המצות דבק בשכלי, ועל ידי זה דבק בו יתברך 35. וזהו דכתיב (במדבר יט, ב) "זאת חקת התורה וגו'" 36. וכבר אמרנו 37, שאף אם אין ידוע לנו טעם וסבה על* כל דבר ודבר שנמצא באדם למה הוא כך, מכל מקום ידוע לנו שאין דבר אחד לבטלה 38. וכך סדר השם יתברך בחכמתו כל הנבראים עליונים ותחתונים 39. וכן ענין המצות למה הם כך; בודאי ידענו שכך נותן הסדר שסדר השם יתברך התורה, וכך מתחייב ממנו. ולכך אין לשאול על טעם המצות למה הם כך, כי כך גזר השם יתברך הסדר לפי חכמתו, ואין דבר אחד לבטלה, וכך חקק השם יתברך 40. והאדם העושה והשומר 41 הסדר הזה אשר סדר השם יתברך, דבר זה צירוף וזכוך נפש האדם. כי על ידי עשיית המצות, שהם הסדר השכלי, הוא דבק בשכלי, ועל ידי זה דבק בו יתברך 35. והעובר על המצות, הוא יוצא מן הסדר השכלי שסדר השם יתברך. וכל אשר יוצא מן הסדר, מביא לו זה אבוד הנפש לגמרי 42. 
ולפיכך כל מי שנותן במצות טעם על פי הטבע, לומר כי לכך אסרה תורה חזיר (ויקרא יא, ז-ח), מפני שהוא מוליד בגוף מזג רע 43, וכן הוא בודאי האמת 43א. וכן נתנו טעם באיסור חלב, שהוא מוליד מזג רע, וכן בדם 44. ומכל שכן בשקצים ובעופות הטמאות, בכולם נתנו טעם על פי הטבע 45. וכאילו היתה התורה ספר מספרי הרפואות או ספר הטבע, חס ושלום לומר כך 46. ואם היה הדבר כמו שאמרו הם, הרי אמרו בפרקא* קמא דחולין (יז.), "ובתים מלאים כל טוב" (דברים ו, יא), אמר רבי ירמיה אמר רב, כתלי דחזירי התיר לבם 47. ואם שורש האסור בשביל מזג רע, האסור להיכן הלך. וכן חלב, אם מזגו* רע, אם כן בן פקוע 48 למה חלבו מותר, כדאיתא בפרק (גיד הנשה) [בהמה מקשה] (חולין עד.), מה טעם בזה. וכן אם אסר השחיטה שלא נתאכזר 49, למה התירה התורה בן פקוע בלא שחיטה (שם) 50. לכך אין ראוי לומר כך 51. ואף אמנם כי האמת הוא כי כל אלו יש בהם מזג* רע, דבר* זה ימשך בודאי במה שיש בהם שנוי רע גם כן 52. אבל אין זה עיקר טעם המצוה, רק* שאינם ראוים אל האדם כפי הסדר אשר סדר השם יתברך, לכך הרחיקה אותם 53. ולפעמים לא הרחיקה* התורה. וזה אשר הבטיח 54 השם יתברך "ואכלת את כל העמים" 55, לא היה ראוי הרחקה, מצד שעתה ראוי שיהיה מקוים (דברים ו, יא) "ובתים מלאים כל טוב", ולפיכך לא הרחיקה התורה דברים אלו 56. וכמו שהתורה אסרה כאשר היה ראוי לאסור לפי הסדר השכלי, כך התורה התירה* אותו כאשר הוא להתיר. והכל לפי השכל אשר ראוי שיהיה בו הנהגת האדם. 
וזה אמרם ז"ל (תו"כ ויקרא כ, כו), 'לא יאמר האדם* אי אפשי בבשר חזיר, אי אפשי בדבר פלוני. אלא אפשי, ומה אעשה שאבי שבשמים גזר עלי' 57. הורו בזה שאין לומר כי התורה היא* טבעית*. שאם היתה טבעית, לא היה בה קבול שכר אלהי 58 על דבר שהוא טבעי 59. ולכך יאמר 'אפשי' מצד הטבע, רק השם יתברך גזר עלי בחכמתו מה שאין ראוי אל האדם ומיוחד בו נפשו 60. 
ואם יאמר האדם, למה נותן הסדר השכלי שיעשה האדם אלו המצות. בודאי מצות שנדע טעמם, כמו מצות צדקה (דברים טו, ח), ותפלה 61, ומצות כבוד אב ואם (שמות כ, יב), והרחקת גנבה וגזלה (ויקרא יט, יא-יג), דבר זה יש לומר כי ראוי שיהיה האדם מיוחד במעשים אלו, כי הם ראויים לאדם. אבל המצות שאין טעמם ידוע ונגלה 62, הלא הם ידועים למשה ולשאר חכמים לפי מעלתם ומדרגתם 63. עד שכל המצות הם לפי סדר השכלי ראוים לאדם, ולכך הם מזכים ומצרפים את נפשו עד שהיא צרופה וזכה 64. 
והתבאר לך בירור הדברים מה שאמר (רבי יוחנן) כי לא המת מטמא, והפרה מטהר טמאים. כלומר שאין זה דבר טבעי למת שהוא מטמא, ודבר טבעי 65 למי הנדה* שהוא מטהר. רק השם יתברך חקק וסדר לאדם מעשיו כפי מה שחייב השכל, שכך יקח לטהרתו, אבל אינו דבר טבעי, רק הכל שכל אלהי. ואל האדם הוא חוק וגזרה כאשר אינו עומד על טעם המצוה, שהוא שכל אלהי. וכך הם כל המצות 66, שהם שכל אלהי, ולא שכל אדם. ולפיכך האדם אשר יש לו נפש אלקית, והיא עומדת בחומר, על ידי מצות השכליות האלקיות - כאשר הוא דבק בהם ועושה אותם - הוא דבק בו יתברך, ומוציאים את נפשו מן הטבע. ואף שלא ידע טעם המצוה, הלא כאשר הוא עושה המצוה, ודבק* במצוה שהיא השכל אלהי, נדבק בו יתברך 67. והבן בדברים האלו, ודי בזה 68. 
פרק תשיעי 
אחר שנתבאר לך דברים אלו 1, נבאר עוד השאלה הראשונה 2 איך* יקנה האדם ההצלחה על ידי מעשה התורה 3. אשר הלכו בדרך חכמי המחקר, והם הפילוסופים אשר זכרנו למעלה 4, יתנו שם ותפארת אל השכל, ועל ידי המושכלות יקנה האדם הנצחיות 5, ויעשו המעשים הישרים והטובים כמו תכונה וסולם, אשר יגיע בהן אל המושכלות 6. ומזה הסולם נפלו. ואנחנו תלמידי משה רבינו עליו השלום 7, קמנו ונתעודד על ידי תורת ה' ומצותיו. והעיקר אשר הביאם לזה, שהיה רחוק מהם שיהיה המעשה הגשמי הצלחת הנפש הנבדל 3. ולכך עזבו את המעשה האדם, ונשענו על השכל. 
והנה לא רחוק 8 הוא לאדם* שאפשר לקנות ההצלחה הרוחנית על ידי המעשים הטובים, כמו התפילה והבקשה, ולרחם על הבריות בצדקה, ולעשות דין ומשפט, ולאהוב את עמיתו, ושלא לעבוד אלהים אחרים, ושלא לברך את השם, ושלא לגזול ולחמוס ולשפוך דם, ושלא ליקח שוחד ולגלות עריות, וכיוצא בהם 9. שהמצוה שהיא לעבוד השם יתברך, כתפלה ובקשה 10, והתרחק מלעבוד אלהי נכר, כלם תכונה לנפש לזכך אותה לטהר אותה מפחיתות החומר. וצריך להשיב הנפש בפעל, ולעשות אותה רוחנית על ידי זכוך הנפש 11, ולהדבק בו יתברך על ידי העבודה אליו 12. שזהו תכלית ההצלחה 13, כמו שמעיד עליו הכתוב (ש"א כה, כט) "והיתה נפש אדוני צרורה בצרור החיים את ה' אלהיך" 14. והפך זה - האבדון - הוא הכריתה והפירוד ממנו יתברך, כמו שאמר בכל מקום על האבדון (במדבר טו, לא) "הכרת תכרת" 15, ופירשו חכמים (שבועות יג.) "תכרת" בעולם הבא 16. נמצא השכר 17 הדבוק בו יתברך, והעונש הוא הכריתה והפירוד ממנו 18. 
ודבר זה ברור בלי ספק לכל אדם בעל דעת, כי הנפש הזאת שהיא מן השם יתברך, צריך להשיבה אל השם יתברך אשר נתנה. וכמו שאמר הכתוב (קהלת יב, ז) "וישוב העפר על הארץ כשהיה והרוח תשוב אל האלהים" 19. ודבר זה אינו כי אם בטהרה מפחיתות החמרי, ומצרף ומזכך נפשו מן החמרי 20. וזהו על ידי המעשים שסדר השם יתברך אל האדם בסדר השכלי 21, והם זכוך נפשו, ומקרבים אותו אל השם יתברך, עד שהאדם דבק בו יתברך 22. 
וכל הדברים הטובים, כמו הצדקה ולעשות משפט, דבר זה אין צריך לפרש כי על ידם הוא זוכה אל הצלחה אחרונה. וזה כי בדברים ההם יש לו ההתמדות וההתיחסות אל השם יתברך, במה שאלו הדברים הם דרכי השם יתברך, שהוא עושה חסד ומשפט וצדקה בארץ 23. וההתיחסות הזה הוא הדבוק בו יתברך, וכמו שאמרו בפרק קמא דסוטה (יד.) "אחרי ה' אלהיכם תלכו" (דברים יג, ה), וכי אפשר להדבק בשכינה 24, אלא הלוך אחר מדותיו. הרי כי ההתדמות אליו במעשים מה שאפשר נקרא 'הליכה אחריו', וההליכה אחריו הוא דבוק בו יתברך 25. כי ראוי ההתדמות באין ספק להביא החבור, כאשר תמצא דברים הדומים יש להם חבור יחד 26, והדברים אשר הם הפכים זה לזה אי אפשר שימצאו* יחד 27, ודבר זה אין צריך 28 ראיה 30. 
וכמו כן הגזל והגנבה והרציחה והעריות, באין ספק שהוא מביא העונש הנצחי מצד הזה, שכל אלו הם רחוקים ומתועבים בעיני השם יתברך. שהוא יתברך עצם היושר 30, ובכל אלו - שהם גזל וגנבה והרציחה - הוא העולה, אשר הוא מתועב בעיני השם יתברך 31. ואם כן אין ספק כי המעשים האלו מביאים ההרחקה* מן השם יתברך. וכן העריות, שהוא זנות, והוא ענין חמרי 32, ואין לו גדר קדושה 33, הוא רחוק מן השם יתברך, אשר הוא קדוש בתכלית הקדושה 34, ולכך ראוי אליו הכריתה והפירוד ממנו יתברך 35.והנה המצות האלו 36, ועם* שהם מעשים גשמיים, באין ספק שהם קונים אליו ההצלחה אחרונה מצד הדבוק בו יתברך, כי הם צירוף הנפש כאשר יש לאדם ההתמדות לבוראו. והחוטא בהם מביא אליו עונש הכריתה והפירוד ממנו יתברך 37. 
והנה אלו המעשים הטובים מיחדים נפש האדם האצולה מן השם יתברך, להוציא אותה מן הטבע אשר משותף האדם עם שאר בעלי חיים 38, כאשר יש לו על ידי מעשים אלו דבקות בו יתברך ויתעלה. ולכך אין בהם תמיה כלל איך המעשים האלו מביאים אל האדם הצלחה עליונה, ועל ידי מעשה הרע מביא עליו עונש נצחי. וכן המצות שלא נדע טעמם באיזה צד הם הצלחת נפשו ויקנה בהם הצלחה עליונה, כי* כבר אמרנו 39 כי המצות האלו ראוים אל האדם, מצד כי המצות כלם שכליות אלהיות. שכך סדר השם יתברך, לא מה שחייב שכל האדם, רק מה שסדר השם יתברך בחכמתו. ולכך הדבק במצות, דבק בשכלי, והוא השכל האלקי העליון, ועל ידי זה יש לו דבקות בו יתברך, ומוציאין אותו מן הטבע המשותפת 40, ובזה נפשו צרופה, ואז דבק בו יתברך 41. 
וראוים מעשה האדם בפרט להוציא את האדם מן הטבע החמרית 42. וכמו ששאל טורנוסרופוס הרשע לרבי עקיבא (תנחומא תזריע אות ה) איזה מעשים יותר יפים; מעשה השם יתברך, או מעשה האדם, כמו שהתבאר למעלה 43. שהשיב רבי עקיבא אליו שמעשה האדם יותר נבחרים מן הטבע, וכמו שהארכנו למעלה 43 כי האדם הוא על הטבע במה שיש לו נפש אצולה מן העליונים 44. ושוב לא יקשה כלל איך אפשר שיקנה האדם הצלחה העליונה על ידי מעשה המצות. כי אין מעשה האדם* מעשים טבעיים, אבל מעשיו הם על הטבע, ולפיכך על ידי מעשים אלו דבק בסדר השכלי 45. 
ובזה הוסרה* שאלתם לגמרי, איך אפשר שיקנה האדם המדרגה הרוחנית על ידי המעשים הגשמיים. כי לא כמחשבותיהם מחשבותינו. כי אנחנו אומרים כי הנפש הזאת היא אצולה מן השם יתברך, והיא בת מלך שנשאת לעירוני 46. ומפני שעומדת בחומר, צריכה השבה אל המלך, שהוא אביה, ואין צריכה השלמה אחרת 47. ועל ידי המצות היא שבה אל בית אביה, שאין חסר לה רק זה, אחר שהיא בת מלך העצמה. כי המצות שהם הסדר השכלי מוציאים אותה אל הפעל, עד שתצא מן החומר המוטבע, ושבה אל בית אביה, הוא המלך העליון כמו שאמרנו 48. כי הנשמה היא מלמעלה, והיא אלהית נבדלת 49. וכאשר האדם עושה המצוה, שהיא מעשה השכלי*, הנה מתקרב בזה אל המעלה הנבדלת, וומצרף נפשו 50 מן הטבע החמרית, הן גופו הן נפשו 51. כי המעשה של המצוה הוא מעשה אלהי שעושה על ידי גופו 52. ומכל שכן כאשר הוא עוסק בתורה השכלית, שבזה מתדבק נפשו בשכלי לגמרי, ובזה נפשו יוצאת מן הטבע החמרית 53. ובודאי לדעתם שאינם מודים שהנפש בעצמה עצם אלהי 54, הוקשה להם איך אפשר שעל ידי המצות תשוב אלהית 55. אבל דעת התורה כמו שאמרו ז"ל (ויק"ר ד, ב) שהיא בת מלך נשאת לעירוני, והנפש מוטבעת בחומר, ועל ידי המצות יש לנפש דבוק וחבור בו יתברך, ותשוב אל אביה 56. 
ואיך לא יקנה מדרגה אלהית על ידי המצות, כי המצות כולם - במה שהם מצות השם יתברך על האדם - אין ספק שזה התיחסות וחבור בין השם יתברך ובין האדם, כמו מלך הגוזר גזירה על עמו. ואין* ספק כי יש יחוס וחבור בין המלך ועבדיו המקבלים את הגזרה, מצד שהוא מלכם גוזר עליהם, והם מקבלים 57. ומאחר שכך הוא, איך לא נאמר מה שמקבלים ישראל מצותיו וגזרותיו עליהם, שהוא יתברך יש לו יחוס אליהם וצירוף, מצד שהם מקבלים גזרותיו אשר השכל מחייב אותם 58, שבזה* הצד מתקרבים ומתדבקים אל השם יתברך, אשר הוא נבדל מהכל 59, ויקנו בשביל כך ההצלחה העליונה בשביל החבור והדבוק הזה. כי אין ספק שזהו ההתדבקות בו יתברך, כמו שאמר הכתוב (דברים יא, כב) "ולדבקה בו" כאשר האדם עושה רצונו 60, ומקבל גזרת המלך והוא עבדו. זהו עצמו החבור והדבוק בו יתברך, ומוציא את האדם מן החמרי, ולהיות דבק בו יתברך 61. 
ועתה הבן בחכמה וחקור בבינה 62, כי התורה מוציאה את* האדם מן הטבע, ומביא את האדם* אל הדבקות בו יתברך. דמיון זה שני דרכים לפני האדם, ויאמר תלך בדרך הזה. ואין הטעם שדרך הזה דרך יותר טוב ויותר ראוי מצד עצמו, רק בשביל שזה הדרך שבו יגיע אל מחוז חפצו ומעמידו נוכח דרכו 63. וכן אין ענין המצוה רק שהמצוה היא בירור הדרך הנכון והישר, שבדרך התורה יבא להתדבק בו יתברך, כמו שהתבאר למעלה 64, וכמו שיתבאר לקמן 65. וכמו שאין כל הדרכים מביאין את האדם אל מקום חפצו המיוחד לו, כך אין כל הדרכים והמעשים מביאים אותו אל הדבקות המיוחד, רק דרך המצות הם מצרפים ומבררים את דרך הישר המיוחד אשר הוא נוכח ה' מבין שאר דרכים. וזהו שאמר (ב"ר מד, א) 'לא ניתנה תורה רק לצרף הבריות' 66, שיהיה להם דביקות בו יתברך, אבל שיהיה חפץ בעצם השחיטה - זה אינו, רק שהמצוה צירוף האדם להעמיד את האדם על דרך שהוא נוכח ה', עד כי יש לו דבקות עם השם יתברך. 
ויש לך להבין כי בשביל כך נקראת ה"תורה" בשם הזה 67, ולא נקראה בשם 'חכמה ותבונה ודעת', שהרי על התורה נאמר (דברים ד, ו) "כי היא חכמתכם ובינתכם לעיני כל העמים" 68. אבל לומר, כי התורה אף שיש בה החכמה, אין החכמה שהיא בתורה היא חכמה מחקרית, אבל החכמה שהיא בתורה, שהתורה היא מלמדת ומורה לך דרך החיים שהאדם יקנה הצלחה האחרונה, היא הדבקות בו יתברך, שנפשו תהיה צרורה בצרור החיים את ה' 69. ודבר זה שיבוא אל הדבקות הזה, הוא על ידי עשיית התורה. וזהו ההפרש שיש בין התורה ובין שאר החכמות; כי שאר החכמות אינם מביאין את האדם אל הדבקות הזה 70, אף כי בודאי על ידי החכמה גם כן האדם הוא שכלי 71, מכל מקום מה שקונה מן השכל אינו כדאי שיהיה דבק עם השם יתברך, שהוא נבדל לגמרי מהכל 72. אבל מה שמביא האדם אל הדבקות היא התורה, שהיא מורה הדרך אל השם יתברך, שעל ידי זה יהיה דבק בו יתברך 73. 
ואין ספק כי האדם ראוי לזה 74, מצד כי האדם נברא בצלם אלהים בדמותו (בראשית א, כו-כז), וזה הקירוב היותר. כמו שאמר התנא האלהי (אבות פ"ג מי"ד) 'חביב האדם שנברא בצלם אלהים' 75. והדבקות הזה הוא על ידי התורה, שמורה לאדם הדרך שהוא הדבוק 76. ולכך מספר מצות עשה הם כמספר אבריו של אדם, שהם רמ"ח (מכות כג:), כי אבריו של אדם הם צורת צלמו 77, שבשביל מעלה זאת ראוי אל הדבוק בו יתברך 78. 
ובפרק קמא דשבועות (יג.), רבי אומר, כל העבירות שבתורה, בין עשה תשובה ובין לא עשה תשובה, יום הכפורים מכפר, חוץ מפורק עול 79, ומגלה פנים בתורה שלא כהלכה 80, ומפר בריתו של אברהם אבינו 81, שאם עשה תשובה - יום הכפורים מכפר, ואם לא עשה תשובה - אין יום הכפורים מכפר. והטעם באלו דוקא 82, שהאדם יש לו חבור אל השם יתברך באמצעות התורה, כמו שהתבאר 83. וכאשר המקבל אין מוכן לקבל החבור, או שאין לו אמצעי שעל ידו החבור, או אינו מודה בעלה שבו החבור, הרי הוא נפרד מן העלה, ואין לו קשור עם העלה 84. וכאשר הוא מפר בריתו של אברהם אבינו, אין האדם מקבל בריתו של הקב"ה 85. וכאשר מגלה פנים בתורה שלא כהלכה, הרי הוא כופר באמצעי שעל ידו החבור 86. וכאשר הוא פורק עול, הוא כופר באותו אשר החבור בו - השם יתברך - שבו החבור 87. ולכך אין יום הכפורים מכפר רק מי שלא נפרד בעצמו מן העלה 88, וכאשר הוא לא נפרד לגמרי, רק שהוא נפרד במקצת, על ידי יום הכפורים יש לו כפרה 89. 
למה הדבר דומה; לפרי המחובר בענף, והענף מחבר הפרי לאילן. ואם יגרע דבר מה לפרי, מכל מקום מה שהפרי הוא מחובר לענף - והענף לאילן - לכך הוא מעלה ארוכה 90. אך אם נכרת, עד שאין הפרי מקבל החבור, אז נפסד הפרי. וכן אם* הענף הוא נכרת באמצעיתו, הרי אינו מעלה ארוכה. ואף אם לא נכרת באמצעיתו, והוא שלם, רק נבדל מן העיקר, עד שאין לו עיקר, הרי אין תרופה לאתו פרי 91. וכן זה בעצמו, כאשר מפר בריתו של אברהם אבינו, הרי נבדל האדם - שהוא המקבל - מן השם יתברך. וכאשר מגלה פנים בתורה שלא כהלכה, הרי אין לו אמצעי שעל ידו החבור בו יתברך. וכאשר הוא פורק עול, אין לו מי שהחבור בו. ולפיכך דרש שם (שבועות יג.) "הכרת תכרת" (במדבר טו, לא), אחת קודם יום הכפורים, ואחת אחר יום הכפורים 92. 
הרי הדבר ברור כי התורה היא שעל ידה החבור בין השם יתברך ובין האדם 93. ולפיכך הוסרה הקושיא לגמרי באיזה צד יש לאדם הצלחה האחרונה על ידי עשיית המצוה. והרי הדבר ברור כי ההצלחה היא על ידי עשיית המצוה, במה שהם הקירוב והדבוק בו יתברך, והוא ההצלחה האמיתית 94. ואלו בני אדם השואלין, היו רוצים שיהיה לאדם הצלחה בעצמו, והם המושכלות שהאדם קונה 95. ולא שמו דעתם שעיקר הצלחה הוא הדבוק בו יתברך. ואף אם אמרו כי על ידי המושכלות הוא דבק בשכל הפועל 96, עד ששכל האדם ושכל הפועל הוא אחד 97, אלו הם דברי הבאי. כי לפי דבריהם לא תהיה רק לאחד או לשנים בדור, וכי בשביל אלו העולם נמצא 98. לכן אלו דברים הם דברים שאין להם שורש ויסוד, ויתבאר עוד בפרק הסמוך 99. והכל בשביל כי היה שפל בעיניהם שיהיה הצלחה אלהית על ידי מעשה האדם 100, והם לא עמדו בסוד ה', כי מעשה האדם הם למעלה מן הטבע, וכמו שהשיב רבי עקיבא (תנחומא תזריע אות ה) בעומק חכמתו, איזה מעשה יפה יותר 101, כמו שהתבאר 102. והתורה היא כמו אמצעי בין העלה ובין האדם. וכבר אמרנו כי התורה היא סדר השם יתברך 103, וכאשר האדם דבק בסדר הזה שסדר השם יתברך, הוא דבק בו יתברך, שמאתו הסדר הזה. וזה הסדר נתן השם יתברך אל האדם אשר יש לו נפש אלהי, ועל ידי שהוא שומר סדר הזה אשר סדר השם יתברך, דבק בו יתברך 104. ולפיכך ראוי שיהיה בזה הצלחת האדם, במה שהיא דבקות* בו יתברך, וזהו תכלית ההצלחה, כאשר יתבאר עוד (להלן פרק יג) בעזרת ה' נותן התורה. 
כמו שהיו שואלים בני אדם באיזה צד יזכה האדם להצלחה הרוחנית על ידי מצות הגשמיות 1, כך הם שואלים על למוד התורה במצותיה ודקדוקיה, ובנזק השור והבור, וכיוצא בזה 2. שהיה נראה בדעתם, כי יותר יצליח כאשר ישיג בענין היסודות, ובמהות הגלגלים, ובשכלים הנפרדים 3. לכך דעתם כי הצלחת האדם בהשגת הדברים האלו. ודעתם בהשארת הנפש, שנשאר השכל אשר קנה האדם בחייו, וזהו* אחר המות 4. 
ואתה דע כי נוסף על דבר שהוא כפירה גמורה כמו שיתבאר, הוא דבר שלא יסבול הדעת כלל, והוא כנגד שכל האדם. וזה כי הם אומרים כי המקבל המושכלות הוא הכנה בנפש המדמה 5, והוא מקבל המושכלות 6. ומאחר שאין כאן רק הכנה בלבד 7, אם כן אם נאמר כי ההשארות הוא מצד השכל שקנה, לא יהיה השארות לאדם עצמו. שאין ספק כי כאשר ימצא באדם המושכלות, ובמציאות המושכלות 8 לא תמצא ההכנה, ואם כן לא תמצא ההשארות לאדם עצמו. ואם יאמרו מה בכך, סוף סוף יהיה השארות לשכל שקנה האדם 9. אם כן נאמר גם כן שיהיה האדם נחשב נשאר בעולם הזה כאשר נשאר ביתו ושאר קנינו, ומכל שכן בניו ובני בניו 10. ולמה יהיה נחשב שיש השארות לאדם כאשר נשאר דבר שאינו עצם האדם. כי אלו המושכלות אינם עצם האדם, ויהיה* נעשה האדם אלהי, שעל ידי השגתו קונה השכל, והוא ישאר נצחי, היש שבוש גדול מזה 11. 
ויותר מזה, כי יהיה הנצחיות נקנה במקרה, שהרי אלו המושכלות נקנים לאדם במקרה כאשר קנה אותם, ודבר זה במקרה, ואפשר היה בלא מושכלות 12. ואם כן קנין הנצחי יהיה במקרה. ודבר זה הסכימו עליו שאין ראוי שיהיה המציאות מקרה קרה כלל 13. ואף מציאות שהוא לשעה 14. ואיך יהיה דבר זה, שיהיה ההצלחה האחרונה, שהיא נצחית, נעשה המקרה, עד שיהיה דבר שהוא עיקר הכל במקרה. וכי יש שבוש יותר מזה. 
אך* הדברים האלו אינם רק להוסיף על חרון אף ה' בדברים אלו, אשר אין להם שרש אמת וענף יושר 15. ותדע כי הטוב שבדבריהם הוא הכפירה בתחיית המתים. שלדעתם שהשארות הוא לשכל, לא יהיה כאן מיתה 16, ואין כאן תחיה כאשר אין כאן מיתה. לכך בני, אם יפתוך חטאים בדברי חלקלקות לשון להחניף לבעלי מדע, לתת להם לבד שם ושארית 17, אל תאבה ואל תשמע להם לאבד דם נפשות נקיים וצדיקים. בני, אל תלחם לחם כזבים, ואל תתאוה למטעמותיהם, כי נופת תטופנה שפתותיהם כאילו דבש וחלב תחת לשונם. אכן בתוכם מר המות הכפירה בהשארות הנפש, ובתחית המתים, בעולם הבא 18, ובתורה 19. על כן בני הרחק מפתח ביתם, ואל תבא בשעריהם, כי יפרקו מאיתך האמונה האמיתית. ולדבריהם אם היה קונה המושכלות, ואף אם יעשה מעשים הבלתי רצוים אל ה', היה קונה השארות 20, ובזה פקרו עול יראת שמים 21. 
וכדי לעקור השורש פורה ראש ולענה, אמרו בפרק שני דשבת (לא.), אמר ריש לקיש, מאי דכתיב (ישעיה לג, ו) "והיה אמונת עתך חוסן ישועות חכמת ודעת". "אמונת" זה סדר* זרעים 22. "עתך" זה סדר מועד. "חוסן" זה סדר נשים 23. "ישועות" זה סדר נזיקין 24. "חכמת" זה סדר קדשים. "ודעת" 25 זה סדר* טהרות. ואפילו הכי (שם) "יראת ה' היא אוצרו" 26. משל לאדם אומר לשלוחו העלה לי כור* חטין לעליה, והעלה לו*. אמר לו, ערבת בהם קב חומטין, אמר לו, לאו. אמר לו*, מוטב אם לא העליתה, עד כאן. 
הנה חכמים ז"ל בששה סדרי משנה חלקו כל המציאות. ואף אם נראה לאדם שהם דברים קלים מאד, אין הדבר כך 27. ומפני שהמציאות בכלל נחלק לחלקים אלו; החלק האחד, המציאות אשר הם גשמיים. השני, שהם גשמיים ובלתי גשמים ביחד, כאילו הם מורכב. השלישי, המציאות הבלתי גשמיים. וכל חלק נחלק לשנים; האחד קרוב יותר מן השני אל המדרגה הנבדלת, עד שבזה הם ששה חלקים 28. ולפיכך אמר "אמונת" זה סדר זרעים. וידוע* כי סדר זרעים הם סדר צמחי הארץ, וכל אשר שייך להם, וזהו המדרגה הראשונה 29. וקרא זה "אמונת", מפני שאין משנים פעלם, וכאשר הוא* זורע הארץ חטה, מגדלת מה שראוי לה לגדל, ואינה משנה מה שנפקד בתוך הארץ 30, כמו שהאדם שהוא נאמן, ומה שמפקידים הבריות אליו הוא מחזיר לבעליו 31. החלק השני, סדר מועד, שהוא בשמים. שהרי השמש והירח, שעל ידיהם* אנו מונים המועדים 32, שהם צבא השמים 33, וזהו החלק השני 34. וידוע כי הארץ וכל אשר בה יותר החמרית ממה שנחשב השמים, ודבר זה אין צריך ביאור 35. 
והחלק השלישי הוא סדר נשים. כבר ידוע דבר זה כי האדם הוא גשמי מצד גופו, ובלתי גשמי מצד הנשמה האלהית 36. וידוע כי האשה יותר חמרית מן הזכר 37. ולפיכך אמר "חוסן" זה סדר נשים 38. ואמר "ישועות" זה סדר נזיקין. והנה הסדר שלפני זה הוא סדר נשים, לנקבה החמרית בלבד. ואילו סדר נזיקין הוא כולל האדם בכללו, שהעיקר הוא הזכר 39. וכמה דברים שאינם שייכים לגמרי רק לזכרים, כמו דיינים ועדות 40. וכלל אמרו, האיש הוא בעל משא ומתן, ולא האשה, כך אמרו רבותינו זכרונם לברכה (ב"ק טו.). ולכן צריך בפרק קמא דבבא קמא (שם) רבוי שתהיה האשה חייבת בנזיקין. שאמרו, איש דבר משא ומתן - אין, אשה דלאו בת משא ומתן - לא, קא משמע לן 41. ואם האשה בעלת משא ומתן במקצת, הוא בטל אצל האיש, שהוא בעל משא ומתן. וידוע כי הנקבה והזכר ב' מדרגות, והם נחשבים כמו הארץ והשמים, למי שמבין את זה 42. 
ואחר כך אמר "חכמת" זה סדר קדשים. ידוע כי הקדשים היא העבודה אל השם יתברך. וקרא זה "חכמת" מה שלא קרא הראשונים, כי אין ראוי שיקרא מי שהוא חכם וידע בדברים הגשמיים, כמו שאין נקרא 'חכם' מי שהוא חכם במלאכת הרצענות, אף שהיא חכמה גם כן. ולכך דוקא החכם המעיין בענין הקדושה, וזה נקרא חכמה 43. וזה שאמר "חכמת" סדר קדשים, שכל סדר קדשים מדברים בענין הקדושה, וכל קדושה בלתי גשמית 44, ודבר זה נקרא חכמה. וכן הוא האמת, כי הדברים בקדשים הם דברי חכמה, וכמו שאמרו (ב"מ קט:) כי מטית לשחיטת קדשים תא ואקשי 45. וסדר טהרות נקרא "דעת". שכבר אמרנו כי אין ראוי שיהיה נקרא חכמה רק לפי מה שהוא נושא החכמה 46. וכך הדעת, שהוא יותר עוד במדרגה 47, שהדעת הוא מופשט לגמרי יותר מן החכמה. ולכן אמרו במסכת ברכות (לג:) גדולה דעה* שנתנה בין ב' אותיות השם 48, שנאמר (ש"א ב, ג) "כי אל דעות ה'". ורצו בזה, כי מי שיש בו מדרגת הדעת, הוא שיש לו דבקות לגמרי אל השם יתברך. 
ודבר זה ידוע למי שיודע הפרש שיש בין החכמה והדעת, ואין כאן מקום זה 49. מכל מקום, כשם שראוי שיהיה נקרא סדר קדשים "חכמה" לפי מדרגת הקדושה והחכמה, בזה דוקא ראוי שיהיה נקרא חכמה, לא החכמה בדבר שהוא למטה ממנו, כך ראוי שיהיה נקרא "דעת" הידיעה בענין הטהרה, שהטהרה היא עוד מדרגה יותר בהשגה. ודבר זה אמרו במקומות הרבה (סנהדרין לח: וש"נ) 'מה לך אצל אגדות, כלך אצל נגעים ואהלות' 50. שדבר זה מורה כי סדר טהרות הם דברים עמוקים 51. שהטהרה הוא דבר נבדל, ואינו ענין גשמי, והטהרה היא דבוק בו יתברך לגמרי 52. ולכך נקרא הידיעה בזה בפרט, הוא שקנה מדרגת הדעת, לא מי שקנה הידיעה בדבר שהוא למטה מזה. ובזה תדע כי אלו ב' דברים, שהם החכמה והדעת, גם כן דרך הראשון 53. כי הדעת יותר שכלי, ודבר זה ידוע למי שמבין דברים אלו 54. והנה הכתוב 55 עולה מלמטה למעלה, עד השנים האחרונים הם החכמה והדעת, שניהם חכמה מופשטת 56. ועל סדר זה מיוסדים שיתא סדרי, שדברו בכל חלקי המציאות 57. 
ואמר (שבת לא.), אף כי יש בידו כל החכמות, אין החכמות בעצמם הם עיקר בהשארות וקיום הנפש. אף כי הם הכשר לקנות מדרגה יותר עליונה, מכל מקום אין זה עצם הקיום הנצחי בעצמו. כי עצם הקיום הוא השם יתברך בלבד, אשר הוא נותן המציאות לכל על ידי הדבקות בו יתברך 58. וזה שאמר (שם) שהוא משל למי שאמר לשלוחו העלה לי חטים לעליה לתת אותם באוצר, והעלה לו. ואמר לו אם* ערבת שם קב חומטין, אשר הוא המעמיד ומקיים את התבואה 59 - מוטב, ואם לאו - מוטב שלא העליתה. וכך מי שאין בו יראת שמים, שעל ידו הוא הקיום בו יתברך 60. ולא האהבה 61, כאשר דבר זה ידוע למשכילים. 
כי מי שיש בו יראת שמים הוא דבק לגמרי בו, ולא כן האהבה, אף כי הוא הדבוק בו יתברך, אין מחשיב עצמו כאילו אין לו מציאות, רק שהוא מתחבר אליו כמו שני אוהבים שמתחברים זה לזה. אבל היראה, מפני שהירא מאחר אין מחשיב עצמו לכלום, ומבטל מציאותו אצל אחר, וכאשר הוא מבטל מציאותו אצל השם יתברך, נמצא שאין לו מציאות מצד עצמו, רק מה שיש לו מן השם יתברך 62. וזהו קיומו בודאי, כי אין לנמצאים שום קיום אם לא בו יתברך 63. 
ומי שיש בו חכמה, ואין בו יראת שמים, הוא יותר רע 64. שהחכמה היא סבה להפסד כאשר מכיר בוראו ואינו ירא מפניו. ודבר זה מבואר במקומות הרבה בדברי חכמים 65. והדעת נותן כי מי שיש בו חכמה ואין בו יראת שמים, הרי יש לו הפרש והבדל מן השם יתברך, אחר שראוי להיות לו דבקות בו, שהרי הדבקות בו מכח החכמה 66. אבל אם אין בו חכמה, והולך אחר יצרו, הנה הוא נפרד מן השם יתברך כאשר יש לו ריחוק בעצמו מן השם יתברך. אבל* מה שראוי מצד החכמה שיהיה לו קירוב אל השם יתברך, והוא סר מאתו, ודבר זה בודאי יותר רע, ואין להאריך כאן בזה 67. 
ואמר עוד שם (שבת לא.), אמר רב כהנא, מי שיש בו חכמה ואין בו יראת שמים, למה הוא דומה, לגזבר שנמסרו בידו מפתחות הפנימיות, ולא נמסרו בידו מפתחות החיצוניות 68. ביאור זה, כי מי שאין בו יראת שמים, הרי הוא נפרד ונבדל מן השם יתברך 69. ואחר שהוא נפרד ונבדל מאתו, מה מדרגה עליונה פנימית יקנה. שהחכמה יקנה על ידה מדרגה עליונה פנימית 70, ואחר שיש לו ריחוק ממנו יתברך, מה יקנה. ולכך מדמה אותו למי שיש בידו מפתחות הפנימיות, ואין בידו מפתחות החיצוניות. כי כאשר אין בו יראת שמים, הרי הוא מתרחק מן השם יתברך לגמרי, ואין לו התחלה לכנוס 71. ואם כן למה יקנה מדרגה פנימית שקונה האדם על ידי החכמה 72. 
מכריז רבי ינאי (שבת לא:), חבל על דלית ליה ביתא, ותרעא לביתא עביד 73. פירוש, כי יראת שמים עושה לו בית אצל השם יתברך, שעל ידי יראה הוא עם השם יתברך, ושם ביתו ומשכנו. כי השם יתברך הוא מקום ובית לכל* הנמצאים אשר הם דבקים בו יתברך 74. וכאשר אין לו בית דירה כלל, אחר שהוא יתברך מקום הכל 75, והוא עושה שער לבית, וזהו* החכמה, שנקרא שער, שעל ידי החכמה מתעלה האדם אל מקומו ומדרגתו אשר יש לו אצל השם יתברך, אשר הוא ביתו 76. לכך הוא דומה למי שאין לו בית, ועושה לו שער, שהוא הכשר הבית, כי למה לו ההכשר, אחר שעיקר הבית אין לו 77. 
הרי בארו בחכמתם שהחכמה* הוא הכשר בלבד, ואין* קונה בזה הנצחיות בעצמו. אבל המציאות הנצחי הוא ביראת שמים, וכדכתיב (ישעיה לג, ו) "יראת ה' היא אוצרו", שעל ידי יראת שמים הוא דבק בו יתברך. וזהו* אמתת דעת התורה, ואין צריך ביאור יותר. 


לא בשמים ולא רחוקה מאתנו תשובה* שאלה זאת 1, אחר שהתבאר לך בפרק הקודם כי לא יקנה האדם ההצלחה האחרונה על ידי החכמה, רק עם הדבוק בו יתברך. ולפיכך השאלה למה לא יקנה האדם ההצלחה הנצחית על ידי ידיעת החכמה שעומד על ענן הטבע, ומהות הגלגלים, והמלאכים שיקראו 'צורות הנפרדות' 2. ויהיה קונה 3 ההצלחה בידיעת משפט היזק ארבעה אבות נזיקין (ב"ק ב.), ובחילוק תנור וכיריים (סנהדרין ז:) ושאר משפטי התורה. שזה היה* שאלה אם היה קונה ההצלחה על ידי חכמה, ראוי לומר שכל אשר הוא יותר חכמה 4 ראוי שתהיה על ידו ההצלחה הנצחית. אבל אין הדבר כך, רק ההצלחה מה שעל ידי החכמה יקנה הדבקות בו יתברך 5. ומעתה נבקש, איזה מן הדברים הם יותר ראוים אל הדבוק האלהי; אם הידיעה בגלגלים ובמהות ארבעה היסודות 6, או הידיעה במשפטי התורה. והרי הגלגלים בעצמם אין להם דבקות בו יתברך 7, ואם כן איך יקנה בזה ההצלחה האחרונה. 
והנה מן הדברים אשר הם ידועים, כי אין דבר שהוא יותר ראוי להתדבק בו יתברך רק* היושר 8, ואשר הוא יוצא מן היושר הוא מתרחק. כי על היושר לא נקרא שם יציאה ולא שם רחוק כלל, רק שם יציאה נקרא על היוצא מן היושר, ובזה שייך יציאה ורחוק 9. והיושר הוא בתורה 10. ולפיכך על ידי התורה הוא שקונה הקירוב והחבור בו יתברך, כי אין ליושר יציאה כלל. וכן על ידי עשיית המצות 11. מפני שהתורה היא היושר בעצמו, והיושר אין בו הריחוק, ולכך הוא קרוב אל השם יתברך 12. הרי ההפרש שיש בין ישראל 13, לאשר* הוא עוסק בשאר חכמות. כי התורה היא היושר בעצמו, אשר היושר הוא קירוב וחבור אליו יתברך. ואילו שאר חכמות אין בהם היושר, שאף "שמים לא זכו בעיניו" (איוב טו, טו) 14, ואף "במלאכיו ישים תהילה" (איוב ד, יח), שכולם מחוסרי היושר 15. ולפיכך ההשגה באלו הדברים, אין בהשגה הזאת היושר, באשר ההשגה היא בנמצאים שהם מחוסרי היושר 16, ולכך אינם מביאים הקירוב אל השם יתברך. כי אף אם תאמר שהתורה תעיין בדברים הגשמיים 17, הלא בארנו דבר זה פעמים הרבה 18 כי אין דבר זה דומה. כי אין התורה מעיינת במהות הגשמיים עצמם 19. רק המעשים שיעשה האדם מה שגזר השם יתברך, וגזרות שלו יש בהם מן היושר. אבל העיון במהות הדברים 20 יש בהם מן החסרון בודאי, שכל הנמצאים יש בהם מן החסרון 21. ודבר זה עוד יתבאר בסמוך. 
ודבר זה ענין מופלג* להבין איך על ידי התורה, היא היושר, והוא הדרך אל הדבוק בו יתברך. ועל מדרגה ומעלה זאת אמרו בפרק רבי עקיבא (שבת פח.), דרש ההוא* גלילאי עליה דרב חסדא 22, בריך רחמנא דיהיב לן* אוריין תליתאי 23, לעם תליתאי 24, על ידי תליתאי* 25, ביום תליתאי 26, בירחא תליתאי 27. וביאור ענין זה, שבא לתת שבח אל הקב"ה על התורה שנתן לנו השם יתברך*. שכל הנבראים, מצד שיש בהם חסרון, כי אין נברא בלא חסרון 28, וכל בעל חסרון יש בו יציאה מן היושר, שהרי יש בו חסרון 29. ולכך האדם המעיין בדברים כמו אלו 30, אינו קונה המעלה והשלמות, במה שכלם הם בעלי חסרון בעצמם. ולא כך התורה, שהיא גזרת השם יתברך, שהוא היושר לגמרי 31. וזה שאמר 'בריך רחמנא דיהיב אוריין תליתאי'. שכל דבר המשולש הוא שיש בו היושר בעבור השלישי, שהוא באמצע, אין נוטה מן היושר לא לימין ולא לשמאל. וכאשר יש ב' בלא ג', אין כאן יושר, שאין כאן האמצעי, שהוא היושר 32. וקאמר 'בריך רחמנא דיהיב לון אוריין תליתאי', שדברי התורה אינם יוצאים מן היושר 33. 
ונתן אותם לעם תליתאי, לאשר יש בהם היושר. ומפני כי יעקב היה השלישי לאבות, נקרא יעקב "ישרון" (ישעיה מד, ב), מלשון ישר, שהוא אמצעי בין אברהם ובין יצחק 34. וישראל שהם עם תליתאי, מורה שיש בהם היושר, ונקראים ישראל "ישרים" (במדבר כג, י), וגם "ישורון", "ויהי בישרון מלך" (דברים לג, ה) 35. 
ונתן אותם 36 על ידי תליתאי, שהוא משה. כי מה שהיה משה שלישי, מורה שיש בו היושר 37. וכאשר תעמוד על מדת משה, תדע שהיה בו ביותר מדת היושר. כי תחלת יציאתו ראה איש מצרי מכה איש עברי (שמות ב, יא), והיה עושה בו דין (שם שם יב). ודבר זה מצד היושר. ואחר כך ביום השני אמר לרשע "למה תכה רעך" (שם שם יג), שכל זה ממדת היושר שהיה במשה. ואחר כך כשבא למדין "ויבאו הרועים ויגרשום ויקם משה ויושיען" (שם שם יז), וכל זה ממדת היושר 38. 
ואמר בירח תליתאי. שהחודש הוא השלישי, בשביל שהחודש הוא שלישי לניסן, שוה וממוצע. כי מיד אחר כך מתחיל היציאה מן השווי בתגבורת החום 39. אבל בחודש הזה הזמן הוא בשווי מאד, ולא יצא חוץ לקצה בשום דבר, וזה ידוע 40. וביום תליתאי, מיום שדבר הקב"ה 41. בעבור כי השלישי יש בו סגולת היושר כמו שאמרנו. ולפיכך אמר (שמות יט, יא) "והיו נכונים ליום השלישי". והכל הוא בשביל מעלת התורה, שהיא היושר בעצמה. ולפיכך אם לא היו ישראל ישרים, לא היה אפשר שתנתן להם התורה שהיא היושר הגמור. וכן אם לא היה משה מסוגל ליושר, לא היה ראוי שתנתן התורה על ידו. וכן הזמן גם כן צריך שיהיה מוכן לו 42. 
כי מעלת התורה מצד היושר, שלא תמצא בכל הנבראים. וראוי שיתן שבח והודאה אל השם יתברך שנתן לו תורה תליתאי, כי זהו מעלה העליונה על הכל שיש לתורה, במה שהיא היושר 43. ולא כן הנבראים כולם, יש להם יציאה מן היושר. כי מכחישי התורה אין להם היושר. ואף אם יודעים כל החכמות, הרי התבאר (ד"ה הנה מן) כי אף "שמים לא זכו בעיניו" (איוב טו, טו), "ובמלאכיו ישים תהילה" (איוב ד, יח), ואין זה השגת היושר 44. כי היושר הוא ההשגה בפרט שראוי שעל ידי זה יהיה* חבור בהשם יתברך. ולכך כל דבר שמשיג בזה, הן גדול הן קטון, הוא היושר האמיתי, וראוי שיהיה על ידי זה הדבקות בו יתברך, לא בידיעת שאר החכמה 45. וכמו שרמזו בזה (נדה עג.), כל ששונה הלכות מובטח שהוא בן עולם הבא 46, וכמו שפרשנו למעלה 47. לכך* התורה והמצות על ידם ראוי שיקנה עולם הבא, ולא זולת זה, נוסף על הדברים שפרשנו למעלה 48. ואין חלוק בין שהעיון הוא בדבר גדול או בדבר קטון 49, רק דבר זה הוא חשיבות ומעלת השגה כאשר עוסק בגזירת השם יתברך על ברואיו, שיש בהם 50 היושר. וזהו תכלית המעלה העליונה, וראוי שיהיה השבח הגדול על זה 51. 
ואם כן, מהו התמיהה על זה לומר שההצלחה נקנית לאדם על ידי התורה, מפני היושר שבתורה. אחר שידוע כי אין דבר ראוי שיבוא אל הדבוק בו יתברך כי אם היושר. שכל דבר ישר אין בו יציאה ורחוק 52. אבל שאר הדברים, מפני שהם מחוסרים היושר, יש בהם יציאה ורחוק, ודבר זה מבואר ביותר. והיא אפשר שיהיה היושר בשום נמצא בצד עצמו, אם כן ההשגה בו אין בזה השגת היושר 53, חוץ מן התורה שהיא היושר. הרי לך ענין התורה, שראוי שתהיה ההצלחה על ידי התורה דוקא, ולא בזולת זה, הן במעשה מצות התורה שהם היושר, או בהשגת התורה שהיא היושר בעצמו 54, והם הקירוב והדיבוק בו יתברך 55. 
הענין השני אשר יותר ראוי שתהיה ההצלחה על ידי התורה, ממה שתהיה בזולת זה. כאשר נודע כי מעלת ההשגה לפי מעלת הנושא 56. שאם היה מרבה חכמה וכונה 57 במלאכת הרצענות*, והיה מוסיף דברי חכמה מאד, אין זה נחשב לכלום, כי אין הנושא של כלום 58. וכן אם הוא למוד* חכמה ובינה בענין היסודות והגלגלים, אין הנושא מצד עצמו נחשב, שכל הנבראים בעולם אין בהם השלימות הגמור 59. ולפיכך כאשר קונה הידיעה באלו דברים שאין מעלתם בעצמם כל כך, אי אפשר שיהיה זה הצלחתו של אדם האחרונה. אבל התורה שהיא דרכי השם יתברך, וגזירותיו אשר גזר השם יתברך. ואל* יחשוב כאשר קונה הידיעה בארבע אבות נזיקין, שהוא קונה הידיעה בשור ובור, או שקנה ידיעה בענין האדם ובהנהגתו בלבד. ויקשה לך כי היה* יותר במדרגה כאשר יקנה ידיעת הגלגל, וכיוצא בזה מן הנמצאים 60. דבר זה היה קשיא אם היה קונה ידיעה באדם עצמו, והמגיע אל האדם, אז היה אפשר לשאול קשיא זאת. אבל התורה 61 היא גזרה מן השם יתברך ויתעלה שמו, והיא לעול על האדם, כמו שהיא כל התורה כולה, שהיא גזרה ועול על האדם 62. לכך כאשר יקנה האדם הידיעה בהיזק ד' אבות נזיקין, וכיוצא בו ממשפטי התורה, נחשב זה שקנה הידיעה בגזרת השם יתברך ויתעלה שמו, אשר גזר על האדם הנהגתו. 
וזהו ההפרש הגדול שיש בין ידיעת התורה, והידיעה בענין הגלגלים והיסודות עצמן. כי עצמן של דברים אלו אינם כל כך במדרגה, כי אף "שמים לא זכו בעיניו", וגם "במלאכים ישים תהלה", ואם כן לא קנה דבר מעלה כלל. אבל הידיעה בתורה, אף אם הידיעה בשור וחמור, ובשאר הדבריה* אשר אינם חשובים בצד עצמם, אין המדרגה* של השגה הזאת בצד עצמם, [רק] בצד* שדברים אלו הם גזרת השם יתברך ויתעלה שמו על הברואים, וזהו מדרגת* הידיעה הזאת. ואף כי אמרנו כי התורה כולה ומצותיה הם חקים ומשפטים אשר לאדם שייכים, אף כי אמרנו כי* לא אכפת אל השם יתברך ויתעלה שמו אם שוחט מן הצואר או מן העורף, רק כי כך ראוי אל האדם 63. מכל מקום הכל מסדר השם יתברך ויתעלה שמו, אשר סדר מאתו יתברך*. ומצד הזה, העוסק בתורה הוא העוסק בסדר אשר סדר השם יתברך, ואין זה דבר מצד האדם. ואדרבה, הגזרה היא עול על האדם. אם כן אין הידיעה הזאת מתיחסת שיקנה ידיעה באדם, רק הידיעה בגזרת השם יתברך וסדר שלו 64. ודבר זה הפוך כאשר יקנה הידיעה בגלגלים, שהוא בידיעת עצמן, ואין זה מדרגת מעלת כלל. 
ומה שהאדם חושב כי כאשר עומד על מהות היסודות והצמחים ובעלי חיים, שקנה מדרגה גדולה. זה הוא בשביל שהדבר הזה נעלם מבני אדם, וחושב כאשר השיג ההשגה שאינה קלה, השיג לדבר גדול מאוד, להעלם ההשגה. ואין הדבר כך. שאם כן, מי שהשיג השגה עמוקה בנגרות, שלא היו יכולים לעשות שאר בני אדם, יאמר גם כן בזה שהגיע לדבר גדול, וזה אינו. 
ומעתה מה דמיון יש לדברי* תורה אל הידיעה בנבראים כלם. וכי מתדמה הפעול אל אשר פעלו 65. כי הידיעה בכל הנבראים הוא ידיעת הנברא ההוא ומהותו, שאין בזה מדרגה של כלום, רק אם קנה הידיעה בהן לעמוד על הפועל שברא הכל. וסוף סוף הידיעה בנברא 66, במה שהוא נברא מן הבורא יתברך ויתעלה שמו. אבל ידיעת התורה היא הידיעה בגזרת המלך ה' צבאות עצמו. ואם כי היא תורת האדם, זהו מצד המקבל הגזרה. אבל הגזרה עצמה, גזרת השם יתברך ויתעלה שמו תקרא, והנה זה לא נקרא הידיעה בנברא כלל 67. לכן אנו אומרים שאם יקנה הידיעה במהות האדם ובאבריו, ובכל אשר מגיע אל האדם, אין הידיעה של כלום, אם לא יהיה רק כדי לדעת פועל יוצר הכל. וכאשר ישיג הידיעה במשפט תנור וכיריים (סנהדרין ז:), הוא יקנה הצלתה נצחית. והפרש דב 68ר זה ידוע לכל איש חכם משכיל. כי ידיעת האדם בעצמו אינו נחשב כל כך. והידיעה במשפטי האדם הוא הידיעה בגזרותיו יתברך, אשר אין זה מתיחס אל האדם, כי אם אל המלך ה', אשר גוזר גזירה זאת כמלך הגוזר מצד מלכותו, ואליו מתיחס, וזהו מעלת הידיעה במצות. 
לכן במה שכל השגת החכמה הוא מצורף אל החומר אשר השיג בו 69, ואין זה מושכל גמור, שהרי הוא נסמך אל החומר 70. ואף כאשר הוא משיג במלאכים, שהם נבדלים מן הגשמות, אי אפשר שלא יהיה אף למלאכים שום צירוף אל החומר. כי מדרגה זאת - שהיא הפשיטות מן החומר לגמרי - אינה כי אם אל השם יתברך, שהוא קדוש נבדך מן החומר לגמרי 71. ולכך מקדישין את השם יתברך לומר "קדוש" (ישעיה ו, ג), כלומר שהוא יתברך בלבד נבדל וקדוש מן החומר 72, וזהו ענין הקדושה בכל מקום 73, ולפיכך אף ההשגה במלאכים אינו שכל גמור פשוט שלא יהיה צירוף אל החומר. כי אף אם אינם בגוף, יש להם בחינה מה מצורפת* אל הגוף. ואם היו המלאכים נבדלים לגמרי מן הגוף, חס ושלום לומר כך, שאם כן מה היה הבדל ביניהם ובין העלה יתברך 74. 
אבל התורה במה שהיא גזרת השם יתברך, אינה נסמכת אל שום דבר, והיא חכמה בלבד, והיא תורה קדושה 75. ואף כי התורה נסמכת אל הדברים הגשמיים 76, זה אינו כלום. כי אילו היה מצות התורה בענין זה שהיה משפט* השור מתחיב מן השור, כמו שמתחייב מושכל השור מן השור בעצמו 77, היה אפשר לומר כך. אבל משפטי התורה מתחייבים מן השם יתברך, הגוזר גזירת התורה על האדם שינהג כך וינהג כך. דבר זה אינו נסמך אל* דבר גשמי, רק שהם גזירות על האדם מן השם יתברך, לא מן הדבר* הגשמי בלבד, כמו שהתבאר למעלה 78. כי מצות התורה גזירה מן השם יתברך מצד אמיתתו, וכמו שהארכנו למעלה 78. והרי התורה שכל בלתי נסמך אל דבר, לפי שהיא גזירת השם יתברך. ולפיכך אף כי המצות הם בדברים הגשמיים 79, אין להם יחוס אל הגשמי, אחר שהם אינם מצד הדבר הגשמי, רק שהוא גזרת המלך לעול עליו. 
ואף אם אתה אומר שגם כן אפשר שיהיה מעיין ומשיג בסדר אשר סדר השם יתברך את הנמצאים כלם, ואם כן גם כן כאשר משיג בשאר דברים הוא משיג גם כן בסדר השם יתברך 80. חילוק יש, כי אותו סדר 81 אותו הוא בעצמו הם הדברים התחתונים אשר ברא השם יתברך וסדר אותם. וסוף סוף ההשגה היא באותם הדברים וסדר קיומם. אף כי השם יתברך סדר אותם, הרי הסדר הזה שייך לעצמם של אותם דברים 82. מה שאין כך בתורה, אף ודאי שהתורה היא סדר האדם 83, אין סדר הזה שכך ראוי לעשות לאדם שהוא בעל חומר וגשם. אדרבא, כל התורה היא לעול על האדם. ומאחר שהתורה היא לעול על האדם גשמי, אם כן אין הסדר מתיחס אל הגשמי כלל 84. רק כי הסדר הזה הוא* שכך ראוי אל השכלי מצד השכל, שבו הוא מקבל גזרת השם יתברך עליו, ולא נקרא זה 85 סדר זאת 86. 
וכבר אמרנו לך 87 כי התורה שהיא סדר מעשה* האדם אשר יעשה האדם, הם שכליים 88. כי עם* שהאדם הוא מתיחס אל הטבע, מכל מקום* מעשיו בלתי מתיחסים אל הטבע, כמו שהארכנו מאד, והבן דבר זה 89. ואם כן, התורה היא שכל גמור, ובשביל טעם זה תקרא התורה "אור", שנאמר (משלי ו, כג) "כי נר מצוה ותורה אור" 90. פירוש, כי המצוה הפרטית היא כמו נר, שהוא פרטי. והתורה בכללה היא אור גדול 91. והאור הוא רחוק מן הגשמי יותר מן הנר, מפני קטנותו שהוא נר יחידי, אין בו מדרגת האור כל כך. אבל האור שאינו דבר פרטי, יש לו מדגה יותר 92, והוא פשוט יותר 93. ולכך התורה בכללה שכל פשוט יותר, שאין התורה השגות מחולקות כל מצוה ומצוה בפני עצמה, רק כל המצות שבה מתחברים אל מושכל אחד פשוט 94. ולפיכך כל התורה תקרא "אור", שהוא פשוט יותר 95. אבל המצוה, שהיא השגה יחידית, ואין מושכל המצוה היחידית פשוט כל כך, [כי] לפי גודל המושכל הוא פשיטותו, ולכך המצוה נקרא "נר", והתורה "אור". אף כי פרשנו פירוש אחר בזה בסמוך (פרק יד), והוא עיקר 96. מכל מקום מה* שנקראת התורה "אור" יורה זה, כי התורה מושכל פשוט יותר מכל, שלכך נקראת התורה "אור" 97. ובדבר זה היא מיוחדת מבין שאר השגות. והרי לך ג' דברים ברורים 98 כאשר תבין* הדברים האלו, כי אין קנין ההצלחה רק על ידי התורה, ולא זולת זה. ועוד יתבאר 99. 
התבאר לך בפרק שכבר על פי עדים נאמנים, כי ידיעת התורה יותר מסוגל לקנות ההצלחה הנצחית, ממהה שיקנה האדם בידיעות החכמה 1. עם שנודה להם 2 כי הם עמדו על נקודת האמת, ועם* שהאמת אינו כך 3, כי רחקו ממש כרחוק קו הסובב מן הנקודה שבתוכו 4. אבל אף אם נודה בכל זה, הלא דבר זה ראוי לקנות הצלחה הנצחית, רק בידיעת התורה, כמו שהתבאר. ובזה הפרק נוסיף לך טוב טעם ודעת, ולהודיע עוד טעות האנשים האלו. 
דע כי יראו 5 כי האדם ראוי לו לקנות הצלחה הנצחית בידיעת הנמצאים*, כמו המלאכים והגלגלים ושאר הדברים אשר הם במציאות העולם 6. ודבר זה נמשך לדעת חיצוני 7 שיש להם, מה שהם ומרים כי האדם פחות היצירה, שפל הבריאה מן הגלגלים, ומכל שכן מן המלאכים, כמו שהאריכו הם בספור שבח המלאכים ובגלגלים, ובגנות הבריאה של אדם 8. והמשיכו לזה פשטי הכתוב (תהלים ח, ה) "מה אנוש כי תזכרנו ובן אדם כי תפקדנו" 9. ושאר ראיות פשטי הכתוב 10. והמושכל הראשון כי האדם בעל חומר ובעל הויה והפסד 11, ומפני זה חושבים כי ראוי לאדם השפל לקנות מעלה והצלחה בידיעת החשוב, המה המלאכים 12 והגלגלים 13. וכאשר ידע אלו, יש לו מעלה. 
וכבר התבאר בחבור גבורות ה' 14 כי אין רוח חכמים נוחה בזה, והוא הפך האמונה לגמרי. ולא תמצא דבר זה בדברי חכמים, רק ההפך, כמו שהתבאר בחבור גבורות ה' 15. וגלו דבר זה במקומות הרבה מאד, ודרשו זה (ב"ר עח, א) מן הכתוב (תהלים צא, יא) "כי מלאכיו יצוה לך לשמרך בכל דרכיך", מי הוא גדול - השומר או הנשמר. וזהו באמת דעת חכמים. וקראו המלאכים והגלגלים שהם עבדים משמשים אל הנבראים 16, וכדכתיב בקרא (בראשית א, יז) "ויתן אותם אלהים ברקיע השמים להאיר על הארץ", הרי כי תחלת בריאתם היה כדי לשמש את העולם, ולא נבראו לעצמם כלל 17. והאדם הוא עיקר הבריאה, שהכל נברא בשבילו 18, והוא בלבד כל המציאות 19, לא זולת זה 20. ועם שהאדם הוא בעל חומר, הנה מצד צלם אלהים שנברא בו (בראשית א, כז) יש לו מעלה 21, מושגח מן העליונים 22, וכמו שמבואר במקום אחר 23, אשר בשביל מעלת צלם הזה שייך אליו התורה, שהרי מצות עשה רמ"ח (מכות כג:) כמספר אברי האדם 24. 
ולפיכך התורה, שהיא תורת האדם אשר יש לו צלם אלהים, כדוגמת המלאכים 25, הוא השלמת האדם, לא בזולת זה. כי אין ראוי שיושלם הגדול - בפחות. ואם יושלם האדם בידיעת החלאכים, ומכל שכן בידיעת הגלגלים 26, ואף בידיעת היסודות, ומה שהוא עוד יותר פחות מזה 27, היה זה השלמת הגדול - בפחות. ולפיכך הידיעה בתורה, שהוא השלמת האדם 28, שהוא היותר חשוב, והוא עיקר המציאות מצד צלמו, שהוא צלם אלהים, בדבר זה אפשר שיקנה ההצלחה, לא בדבר שאין עיקר המציאות. ולכך הגדילו חכמים על כל ידיעת התורה 29, לא הידיעה בנבראים זולת התורה, מאחר שאין עצם הבריאה רק האדם, וכאילו האדם הוא צורה אל הנבראים בעבור חשיבות צורתו שנברא בצלם אלהים 30. ולכך ראוי הוא מצד חשיבות צורתו שיהיה צורה אל הנבראים. ופירשנו 31 כי מטעם זה לא נאמר "טוב" אצל האדם, רק אצל (בראשית א, לא) "וירא אלהים את כל אשר עשה והנה טוב מאד", ודרשו ז"ל (ב"ר ח, ה) "מאד" זה אדם. ולא נאמר בפירוש "כי טוב" אצל בריאת האדם 32. כי האדם הוא הכל, ולכך נאמר "וירא אלהים את כל אשר עשה והנה טוב מאד", אותיות 'אדם', לומר כי האדם הכל 33. והתורה היא צורה משלמת האדם שהוא הכל, עד שהתורה היא צורת השלמה אל כל העולם 34. 
וזה אמרם בפרק חזקת הבתים (ב"ב נח.), נסתכלתי בעקביו של אדם 35, והם כמו שני גלגלי חמה. וביאור זה, כי עקביו, שהוא סוף שפלותו של אדם, ולהם מדרגה חמרית, שהוא שפל 36. ואלו הם 37 כמו גלגלי חמה. ואלו הפנים יש להם מדריגה בצורה 38. כי כבר אמרנו שהאדם נחשב כמו צורה לנמצאים, והנמצאים כלם - אף החמה שהוא ראש לעולם - הוא כמו מדרגת החומר אליו 39. ולפיכך אמר 'נסתכלתי בשני עקביו של אדם הראשון, והם כמו גלגל חמה'. ודבר זה בארנו במקום אחר 40. 
כלל הדבר, כי מספר מצות עשה, ומספר מצות לא תעשה, הוא* להשלים האדם 41. אשר האדם הוא כמו צורה אל העולם, ובשביל זה התורה היא השלמת כל העולם. ומפני כך התנא (אבות פ"ג מי"ד) זכר אלו שניהם ביחד 42; 'חביב האדם שנברא בצלם אלהים', ואמר 'חביבין ישראל שנתן להם כלי חמדה שבו נברא העולם' 43. להורות כי האדם מצד צורת צלמו, שהוא בצלם אלהים, הוא חביב 44, עד שהוא צורה אל כל העולם. הפך בני אדם שממעטין מדרגת האדם 45. ואם לא היה דעת רז"ל לומר כי חביבות שלו על כל העולם, אף מן המלאכים, לא היה צריך לומר כי האדם חביב, דודאי חביב מן כל בעל חי. אלא שרצו בזה לומר, מצד שהוא בצלם אלהים, חביב אף מן המללאכים. ואמר כי יש כאן חבה על חבה במה שנתן להם כלי חמדה 46, שהתורה היא השלמת האדם. 
והוא שאמרו (יבמות סא.), 'אתם קרוים אדם, ולא אומות* העולם, מכחישי התור קרוים אדם' 47. ולמה לא נקראו האומות* עובדי כוכבים 'אדם'. רק בשביל שאין להם התורה, שהיא השלמת האדם בעצמו. שיש בתורה רמ"ח מצות עשה, להשלים האדם שיש לו רמ"ח אברים. וכן שס"ה מצות לא תעשה, להשלים האדם מצד החומר 48. עד שעל ידי התורה הוא "אדם" לגמרי 49, כמו שהתבאר 50. 
ומזה יתבאר לך, כי אין השלמת האדם רק כאשר הוא מושלם בתורה השכלית. לא בהשגת שאר הנבראים, רק השגת התורה השכלית, שהיא כמו צורה והשלמה לאדם, אשר האדם הוא כל הבריאה 51. וכאשר משיג בהשגתו התורה, שהיא השלמת האדם, הוא משיג בהשגת הכל, וזהו מדרגה היותר עליונה 52. והנה כאשר יתבאר לך זה, לא יהיה לך ספק שאין ראוי בשום ידיעה לקנות ההצלחה, רק בהשגת דבר שעל ידו יושלם הכל, ודבר זה הוא הצלחתו, ואין זה רק בידיעת התורה 53. 
ובמסכת מנחות (נג:), יבא טוב ויקבל טוב, מטוב לטובים 54. 'יבא טוב' זה משה, דכתיב (שמות ב, ב) "ותרא אותו כי טוב". 'ויקבל טוב' זו תורה, דכתיב (משלי ד, ב) "כי לקח טוב נתתי לכם תורתי אל תעזובו". 'מטוב זה הקב"ה, דכתיב (תהלים קמה, ט) "טוב ה' לכל". 'לטובים אלו ישראל', דכתיב (תהלים קכה, ד) "הטיבה ה' לטובים וגו'". יבא זה ויקבל זאת מזה לעם זו 54. 'יבא זה' זה משה, דכתיב (שמות לב, א) "כי זה משה האיש"*. 'ויקבל זאת' זו תורה, שנאמר (דברים ד, מד) "וזאת התורה". 'מזה' זה הקב"ה*, דכתיב (שמות טו, ב) "זה אלי ואנוהו*". 'לעם זו' אלו ישראל, שנאמר (שם שם טז) "עם זו קנית", עד כאן. 
הנה בא לבאר שני דברים גדולים; האחד אשר אמרנו בפרק שלפני זה 55, כי התורה מיוחדת מכל הנבראים. שכל הנבראים יש בהם בחינה שמתיחסים אל החמרי. והתורה מצד שהיא גזרת השם יתברך, אינה מתיחסת אל החמרי*, רק אל גזרת השם יתברך. ומצד הזה אין בה בחינה חמרית כלל, וכמו שהתבאר. והשני, במה שהתורה היא השלמה וצורה אל האדם, שהוא נחשב צורה אל העולם. וכמו שנתן שבח והודאה 56 על המעלה במה שיש בתורה האמיתית והיושר ביותר, כמו שהתבאר למעלה 57, ועל זה אמר (שבת פח.) 'בריך רחמנא דיהיב לן אוריין תליתאי', בא עתה לבאר שתי מעלות האחרונות 58. 
ולכך אמר 'יבא טוב'. לשון 'טוב' מורה על הדבר שהוא נבדל מן החמרי. וזה ידוע, לפי שדבק מחומר ההעדר והחסרון, שהוא רע. ואין ספק בדבר זה כלל, ובארנו באריכות במקום אחר 59. ולכך אמר כי לא היה מוכן לקבל התורה השכלית - שאין לה בחינה חמרית כלל - רק מי שיש לו מדרגה זאת גם כן, שהוא נבדל בלתי חמרי 60. כי לקבל התורה צריך הכנה 61. ולפיכך אמר 'יבא טוב, זה משה'. כי מדרגת משה נבדל לגמרי מן החמרי. ודבר זה ידוע מאד, שזהו מעלת משה, ולכך היה מתנבא באספקלריא המאירה 62. וכבר הארכנו בזה בחבור גבורות ה' (פי"ח) אצל "כי מן המים משיתהו" (שמות ב, י), ובכמה מקומות 63, שזה עיקר עצם משה, שהיה נבדל מן החומר 64. ולכך הוא בלבד היה פורש מן האשה (שבת פז.), ונקרא "איש אלהים" (דברים לג, א) 65. 
'ויקבל טוב'. כבר התבאר כי התורה בפרט יותר מכל אין לה התיחסות אל החמרי, במה שיא גזרת השם יתברך בלבד, כמו שהתבאר 66. וכל הנמצאים בצד עצמם הם מתיחסים אל החומר 67. ולפיכך תקרא התורה (משלי ד, ב) "לקח טוב" 68. 'מטוב הוא הקב"ה'. שהוא קדוש ונבדל מן החומר בלי תכלית, כאשר מקדישין אותו מלאכי השרת (ישעיה ו, ג) "קדוש קדוש קדוש" 69. 'טובים, אלו ישראל'. שהם* קדושים נבדלים מפחיתות החמרי שיש לאומות העולם. ודבר זה התבאר גם כן במקומות הרבה, עד שהוא ידוע מאד, כי מדרגת ישראל שאין להם פחיתות החומר, כמו שיש לאומות העולם 70. ולפיכך נקראו 'טובים', שכל אשר נבדל מפחיתות החומר הוא טוב, שהרע הוא בחומר 71. 
ועל המדריגה השניה שיש לתורה, כי התורה היא צורת המציאות 72, אמר 'יבא זה'. פירוש, לשון "זה" נאמר על הצורה, כי הצורה הוא הכרת הדבר, עד שיאמר על הדבר כי זה הוא 73. וזה שאמר 'יבא זה, הוא משה'. כי כבר אמרנו, ונתבאר במקום אחר, כי משה נקרא "זה" בשביל שהיה צורת ישראל, והוא המשלים את ישראל 74. ולכך אמרו (שמות לב, א) "כי זה משה האיש" 75, כלומר כי משה הוא כמו צורה אל ישראל, ו"לא ידענו מה היה לו" (שם), ואי אפשר להיות בלא משלים הכל. ולכך רצו לעשות אלהים אשר ילכו לפניהם (שם) 76. וזה שאמרו "כי זה משה האיש", כי משה נקרא "איש" מטעם זה גם כן, כמו שהתבאר במקום אחר 77. ובשביל טעם זה עצמו נקראו ישראל 'עם זו', שגם הם צורה אל כלל העולם. כי ישראל משלימים הכל ונותנים צורה אל כל העולם, ובלא ישראל אין [העולם] נחשב כלל*, וכבר בארנו זה גם כן במקום אחר 78. ותראה שכן הוא, כי יש לישראל מדרגת הצורה, שכבר אמרנו כי ישראל היו נקראים 'אדם' בפרט, כמו שאמרו (יבמות סא.) 'אתם נקראים אדם, ואין מכחישי התורה נקראים אדם'. והאדם הוא צורה והשלמה אל כל העולם 79. 
ולכך תמצא הסגולה של צורה באדם, וכמו כן בישראל. כי כל הדברים - הצורה באה באחרונה, והחומר קודם. כי הצורה הוא המשלים, ראוי שיהיה באחרונה 80. ולפיכך נברא האדם באחרונה לכל מעשה בראשית, וכמו שבארנו זה במקומו, כי יש על האדם משפט הצורה שהיא באה באחרונה 81. וכן תמצא בישראל, שכל האומות נבראו קודם 82. כי שבעים אומות היו בדור הפלגה, כחז"ל (פרקי דר"א פרק כד) 83. ואף עמון ומואב ואדום* תמצא כי היו לעם קודם שהיו ישראל 84. כי כאשר יצאו ממצרים, והיו לעם 85, כבר ישבו עמון ומואב ואדום* בארצם 86. שמזה תראה, כי היו לאומות ונתישבו בארצם קודם ישראל 87. כי יש על ישראל משפט הצורה, שהיא יוצאת באחרונה 88. והנה ישראל ראוים שיקראו 'עם זו', שהם צורת השלמה לעולם 89. 
והתורה גם כן ראויה שתקרא 'זאת', כי היא צורה לישראל, כמו שהתבאר איך התורה היא כמו צורה לאדם 90. ולכך ראוי שתקרא התורה 'זאת' בפרט. והשם יתברך על הכל, שהוא צורה אחרונה אל הכל 91, משלים הכל 92, ולפיכך נקרא 'זה'. והדברים אלו מבוארים וידועים. 
הרי לך כל דברינו אשר אמרנו בפרק הקודם, ובפרק הזה, אשר רצו חכמים לבאר כי העסק בתורה הוא תכלית האדם. ועל זה אמר הכתוב (יהושע א, ח) "והגית בו יומם ולילה" 93. וביאור ענין זה, אחר שהתורה היא צורת כל המציאות 94, ראוי שיהיה עמל בתורה יומם ולילה, ויום ולילה הם כל המציאות 95. כי איך יקח דבר שהוא של תורה 96, ויתן לאחרים. כי מאחר שהתורה היא להשלמת הכל, יתן לתורה הכל, הוא כל זמן 97, שהוא יום ולילה 98. והתבאר לך כי מחשבת האנשים האלו הוא הבל, אשר רדפו אחר המושכלות. והנה סכלו ורחקו מן דרך האמת, הוא דרך העולה אל הר ה', ואל מקום קדשו. ועוד יתבאר 99. 
בזה הפרק נבאר לך, כי אותם שחשבו כי יתרון החכמות החיצוניות על התורה במה שהחכמות החיצוניות מעיינות בדברים החשובים, כמו הגלגלים, והם נמצאים החשובים 1. ואילו דברי תורה מעיינת בדברים השפלים הפחותים, ולפיכך חשבו כי ההצלחה היא בהשגת הנמצאים החשובים 2. וכבר אמרנו (לעיל פרק יא) כי מה שחשוב בעיניהם ובדעתם אינו כך, אבל החשיבות היא התורה, במה שהיא גזרות השם יתברך הישרים והברורים, כמו שהארכנו. ובזה הפרק נוסיף לך ביאור. 
דע כי התורה התמימה תקיף גם כן בכל ההשגות, ולא תחסר כל בה 3. ועם* כי נראה בעיני האדם כי דברי התורה 4 הם כדברים פחותים ושפלים 5, אין בזה תמיה. כי קרה לתורת האדם מה שקרה אל האדם. כי האדם עומד בתחתונים, עם שיש לו נשמה שהיא חצובה מתחת כסא כבודו יתברך ממדרגה עליונה 6. גם זורח עליו צלם אלהים, שהיא המעלה העליונה 7. כך הם מצות התורה, עם שהם דברים גשמיים, יש להם סוד פנימי שהוא עומד ברומו של עולם 8. ומעתה אל יתמה האדם איך יזכה האדם לעולם הבא על ידי התורה, שהיא בדברים הקטנים והפחותים. כי השאלה הזאת גם כן כמו השאלה על האדם, איך יזכה בעל חומר לחיים הנצחיים. שהתשובה בזה, עם שהאדם הוא בעל גוף וחומר, 'אל תסתכל בקנקן אלא במה שיש בו' (אבות פ"ד מכ"א). כי יש בו רוח אלהים נשמה קדושה, אשר הנשמה הזאת חצובה מתחת כסא הכבוד 9. ובשביל הנשמה הזאת זוכה האדם אל חיים הנצחיים 10. וכך, עם* שמצות התורה נראה שהם בדברים הפחותים, יש במצות דברים עליונים על הכל, מגיעים עד עולם הבא. עד שמצות התורה שמחויב* האדם לפעול, הם דומים לגמרי אל האדם ונשמתו. ולפיכך כמו האדם עצמו, אשר הוא עומד בעולם הזה, ונשמתו מגיע עד עולם הבא. וכך* התורה והמצות שמחויב האדם לפעול, הם בדברים שהם בעולם הזה, ותכלית מדרגתם עומדים* ברומו של עולם 11. 
ולכך סבירא ליה לתנא (קידושין לט:) שכר מצוה בהאי עלמא ליכא. כי למעלת מדרגת המצות ופנימית שלהם, אין ראוי שיהיה תשלום שכר מצות בעולם הזה 12. זולת מצוה שהוא טוב לבריות, כמו כל אותם שאמרו (פאה פ"א מ"א) כבוד אב ואם, גמילות חסדים, והבאת שלום. מתוך שהם טובות האדם שהוא בעולם הזה, ראוי שיאכל פירות בעולם הזה* 13. ולא כן שאר מצות, שאין שכרם רק בעולם הבא. 
במדרש הנעלם (זוהר בהעלותך קנב.), אמר רבי שמעון*, ווי לההוא בר נש דאמר דהא אורייתא אתא לאחזאה ספורין בעלמא ומלין דהדיוטי 15. דאי הכי, אפילו בזמנא דא אנן* יכלין למעבד באורייתא, מלין דהדיוטי ובשבחא יתיר מכלהו 16. אי לאחזאה מלה דעלמא*, אפילו אינון קפסירי דעלמא, אית בינייהו מלין עלאין יתירה 17. אי הכי נזיל אבתרייהו, ונעביד מנייהו אורייתא כהאי גוונא*. אלא כל מלין דאורייתא מלין עלאין ורזין עילאין 19. תא חזי, עלמא עלאה ועלמא תתאה בחד מתקלא אתקלו 20. ישראל לתתא, מלאכי עלאי לעילא 21. מלאכי עלאי כתיב בהו (תהלים קד, ד) "עושה מלאכיו רוחות", האי באתר עלאה. בשעתא דנחתין לתתא, מתלבשי בלבושא דהאי עלמא 22. ואי לא מתלבשי בלבושא כגוונא דהאי עלמא, לא יכלין למיקם בהאי עלמא, ולא סביל לון עלמא 23. ואי במלאכי כך, אורייתא דברא להו וברא עלמין כלהו, וקיימין בגינה, על אחת כמה וכמה, כיון דנחתת להאי עלמא, אי לאו דמתלבשא בבלבושא דהאי עלמא, לא יכיל למסבל 24. ועל דא האי ספורא דאורייתא, לבושא דאורייתא איהו 25. מאן דחשיב דהאי לבושא איהו אורייתא ממש, ולא מילי אחריתי, תיפח רוחיה, ולא יהא ליה חולקא בעלמא דאתי 25. בגין כך אמר דוד (תהלים קיט, יח) "גל עיני ואביטה נפלאות מתורתך", מה דתחות לבושא דאורייתא 26. תא חזי, אית לבושא דאתחזי כלא, ואינון טפשין כד חמאן לבר נש בלבושא דאיתחזי לון שפירא, לא מסתכלין יתיר. חשיבו דהאי לבושא גופא חשיבותא דגופא נשמתא 27. כהאי גוונא אורייתא, אית לה גופא, ואינון פקודי אורייתא דאקרון 'גופי תורה'. האי גופא מתלבשא בלבושין, דאינון ספורין דהאי עלמא 28. טפשין דעלמא לא מסתכלי אלא בהאי לבושא, דאיהו ספור באורייתא, ולא ידעי יתיר, ולא מסתכלי במה דאיהו תחות האי לבושא. אינון דידעין יתיר, לא מסתכלין בלבושא, אלא בגופא דאיהו תחות האי לבושא 29. חכימין עבדי דמלכא עלאה, אינון דקיימו בטורא דסיני, לא מסתכלי אלא בנשמתא, דאיהו עיקרא דכלא אורייתא ממש, ולעלמא ולזמנא דאתי זמינין לאסתכלא בנשמתא דנשמתא דאורייתא 30. תא חזי, הכי נמי לעילא אית לבושא, וגופא ונשמתא, ונשמתא לנשמתא. שמייא וחיליהון, אלין אינון לבושא. וכנסת ישראל דא גופא, למקבלא לנשמתא, דאיהו תפארת ישראל. ועל דא איהו גופא לנשמתא 31. נשמתא דמארן דא תפארת ישראל, דאיהו אורייתא ממש. ונשמתא לנשמתא דא איהו עתיקא קדישא, וכלא אחיד דא בדא 32. ווי לאינון חייביא דאמרי דאורייתא לאו איהי אלא ספורא דעלמא, ואינון מסתכלי בלבושא דא ולא יתיר. זכאין אינון צדיקייא למסתכלי באורייתא כדקא יאות. חמרא לא יתיב אלא בקנקן. כך אורייתא לא יתיב אלא בלבושא דא 33. ועל דא לא בעי לאסתכלא אלא במה דאית תחות לבושא, ועל דא כל אינון מילין, וכל אינון ספורין לבושין אינון 34, עד כאן לשונו. 
ואף על גב דהוא לא אמר שהתורה היא לבוש למלין עלאין רק בשביל הספורין שהם בתורה, שלא יבזה אותם האדם 35. מכל מקום בכלל הזה גם כן מצות התורה. שאי אפשר שיהיה בעולם החמרי הזה רק בגוף, והם המצות הגשמיות 36. וכמו שברא האדם שיהיה בו הצלם האלהי הנבדל, כך זאת תורת האדם, עם שכל דבריה דברים עליונים, הם עומדים בדברים הגשמיים 37. וכאשר משיג בדברים הגשמיים, הלא הדברים ההם נמשכים אל הדברים שהם סודי התורה, וכאילו האדם דבק באותו שכל האלהי 38, כי התורה היא אחת 39. 
ובפרק בני העיר (מגילה לב.), אמר רבי פרנך, האוחז ספר תורה ערום 40, נקבר ערום. ומוקי ליה שם 'ערום' בלא אותה מצוה 41. ויש לשאול, למה נקבר ערום בלא אותה מצוה בהא מלתא דוקא 42. אבל הטעם, כי כשם שהתורה בעצמה לא באה בעולם אלא במלבוש, ולא היה אפשר שיהיה האדם אוחז בתורה כי אם על ידי מלבוש התורה 43. כשם שהנשמה אי אפשר שתהיה בעולם כי אם על ידי גוף, שהוא מלבוש הנשמה 44. גם כן האוחז ספר תורה הכתובה בלא דבר אמצעי, אין אחיזה לאותה מצוה, כיון שאין אחיזה לתורה כי אם על ידי מלבוש גשמי. ולכך נקבר ערום בלא אותה מצוה. שהאחיזה לתורה בלא מלבוש גשמי - אין זה אחיזה. כיון שהתורה שהיא בעולם 45, אינה עומדת רק על ידי מלבוש, ועל ידי זה הוא האחיזה. וכך התורה שהיא לפנינו 46, אין ראוי שיהיה לה אחיזה כי אם על ידי המלבוש. ואם אוחז בתורה ערום בלא מלבוש, נקבר ערום בלא מצוה 47. והנה הדברים האלו כמו דברי המדרש הזה 48, שיש לתורה לבוש שהיא מתלבש בה 49. וכל דברי תורה הם דברים פנימים, עומדים ברומו של עולם 50. 
ובפרק קמא דברכות (ח.), אמר רב הונא ברבי יהודה אמר רבי אמי, לעולם ישלים אדם פרשיותיו 51 עם הצבור, אפילו "עטרות ודיבון" (במדבר לב, ג) 52, שכל המשלים פרשיותיו עם הצבור מאריכין לו ימיו ושנותיו. וביאור ענין זה, שיש לתורה ג' מדרגות; המדרגה האחת, מדרגה הנגלית לכל אדם. המדרגה השנית, הוא הנסתר בתורה, שאינו מובן רק לחכמים ולנבונים. המדריגה השלישית, הוא שיש בתורה דברים מורים על עולם הבא, ודבר זה לא יושג לשום אדם, כי "עין לא ראתה אלהים זולתך" (ישעיה סד, ג), וכל (הנבראים) [הנביאים] לא ראו רק עולם הזה, לא עולם הבא, שהוא עוד יותר במעלה 53, שעליו נאמר "עין לא ראתה אלהים זולתך" 54. ולפיכך יש לקרות התורה שנים מקרא ואחד תרגום. תרגום הוא הנגלה, שהרי התרגום הוא לשון שהכל יודעים 55. ושנים מקרא; האחד, על מדרגה שהיא לחכמים, ולפיכך הוא בלשון הקודש 56. השני, הוא על מעלה יותר עליון, והוא* הפנימי, שאין לשום אדם השגה עד* עולם הבא 57. וזהו שאמר 'כל המשלים פרשיותיו שנים מקרא ואחד תרגום מאריכין לו ימיו ושנותיו', כי מן עולם הבא, ששם אריכות ימים ושנים, באים לו אריכות ימים ושנים 58. 
וכן האדם גם כן יש לו מדרגות אלו; האחד, הגוף הנגלה. השני, הנשמה הנעלמת 59. השלישי, המדרגה שיש באדם, שהוא מוכן לעולם הבא. וזה שאמרו חכמים (ב"ר יד, ה) "וייצר ה' אלהים" (בראשית ב, ז), שתי יצירות 60; אחת בעולם הזה, ואחת בעולם הבא. וזהו מדרגה אחרונה. והכל בכח בריאה זאת 61, והוא צלם אלהים שנברא* בו האדם (בראשית א, כז), ועל ידי זה יש בו המעלה האחרונה, היא עולם הבא 62. ודבר זה בארנו במקום אחר ביותר 63. 
ויותר נראה, והוא נכון, כי מלמטה למעלה נאמרו 64. כי התרגום הוא למעלה העליונה, היא מדרגת עולם הבא. וזה כי התרגום אינו נחשב לשון כלל, כמו שאמרו (מגילה י:) "והכרתי לבבל שם ושאר" (ישעיה יד, כב), אלו כשדים, שאין להם כתב ולשון. ובארנו זה במקומו 65, כי לשון ארמי, שהוא לשון בבל 66, אינו נחשב לשון 67. וכאשר אינו נחשב לשון, המחשבה הוא עיקר 68. והמחשבה היא המדרגה היותר עליונה, היא מדרגת עולם הבא 69. לכך 'אחד תרגום'. 
ועוד, שאין מלאכי השרת מבינים זה הלשון, כחז"ל, שהרי אמרו (שבת יב:) ישראל ששואל צרכיו בלשון ארמי אין מלאכי השרת נזקקין לו, שאינו לשון המלאכים 70. ולכך פעם שלישית הוא תרגום, כי הוא כנגד עולם הבא, שאין שייך למלאכים עולם הבא 71, כי אם לישראל, כמו שהוא ידוע 72. והוא דבר מבואר ברור למשכילים, שאין ספק בזה כלל למי שיודע ברזי תורה, ונתבאר במקום אחר 73. 
מכל מקום הדברים מבוארים, כי התורה הזאת גבוה על גבוה 74, ומדרגה על מדרגה יש לה, עד עולם הבא. והרי התבאר כל הדברים, שאף אם נראים דברי תורה כדברים פחותים מאד, עם כל זה מגיעים עד עולם הבא. והרי למוד התורה* מתיחס אל האדם; כי כמו שהאדם, אף שהוא בעולם הזה הגשמי, [ו]הוא בשר ודם, זוכה לעולם הבא שהוא מסולק מן הגשמי 75. כך התורה, עם שהאדם מתעסק בדברים שהם גשמיים, והם המצות 76, יגיע על ידי זה אל המעלה העליונה, שהוא פנימית התורה, ודבק בשם הזה, הם סודי התורה 77. ולפיכך העוסק בתורה, העסק הוא בדברים גדולים. כי אין לך לומר כי כאשר יעסוק בדברים הגשמיים, כמו נזק שור ובור וכיוצא בזה, שאין לו עסק בדברים הפנימים. שאם כן 78 האדם שהוא עומד בעולם התחתון, אין* לו חלק בעולם העליון הנבדל 79. רק שצריך לומר כי הנשמה הנבדלת עומדת בגוף, ומכל מקום יש לה דביקות למעלה עד עולם העליון. וכך כאשר עוסק בדברים הגשמיים, יש לו דבקות בפנימיות התורה, ומגיע עד עולם העליון. 
ועם כי* לפי מחשבותיהם 80 שיש יתרון לחכמות מה שהם מעיינים בדברים הגדולים והחשובים, ואילו התורה אינה מעיינת בדברים החשובים. הרי התבאר הפך זה, כי התורה עם שנראים דבריה* בדברים השפלים, הרי התורה הזאת מתקשרת עם פנימיות התורה, והנה עיון התורה בדברים הגדולים על כל שאר החכמות. ואף אם אין הדברים הגדולים ידועים אל המשיג, מכל מקום המלבוש קרוב אל הגוף, והגוף הוא קרוב אל הנשמה, עד שהכל מתחבר ומתדבק בהשגה עליונה 81. ובזה יש דבקות לאדם במדרגה היותר עליונה, היא מדרגת עולם הבא 82. ויש לאדם למוד 83 כפי ערך האדם; אשר הוא* גם כן האדם* גשמי, ועם כל זה מצד הנשמה יש לאדם דבקות למעלה למעלה. וכן כאשר עוסק בדברים שהם גוף, מתחבר תורה זאת בהשגה עליונה, ובזה הותרה השאלה גם כן 84. הרי לפניך דברים נכבדים ויקרים מאד, ששוב לא יהיה לך ספק כי מה טוב חלקנו ומה נעים גורלנו אשר נתן השם יתברך לנו העסק בתורה. 
אך הדבר הברור אשר בו יודע לך מעלת למוד התורה ביותר, הוא אשר התבאר לך ראשונה 85. כי התורה הזאת מוציאה את האדם מן הטבע, עד שיש לו דבקות בו יתברך. שאם לא היו המצות מן השם יתברך, היה האדם משותף עם שאר הנבראים הטבעיים. והמצות הם מוציאים את האדם ממדרגת הטבעיים. והוא צירוף וזיכוך נפשו, עד שיקנה האדם הדבקות בו יתברך, כמו שהתבאר למעלה 86. כי המצות הם צירוף וזיכוך נפש, עד שהוא דבק בו יתברך. ומפני זה למוד התורה, שהוא קנין השכל מן המצות שהם צירוף נפשו, הוא עוד יותר, עד שהוא דבק בו יתברך 87. לכן חכמי המשנה, וחכמי האמוראים, ואחריהם כל חכמי לב, האחרונים, לא בחנם טרחו בהוויות דאביי ורבא, בדבר שנראה קל אצל בני אדם 88, כי המצות כלם הם צירוף נפש האדם, ולפיכך החכמה בהם הוא הצירוף הגמור. ולא כך הדבר שאינו מגיע לשום מצוה, אף אם הוא השגה גדולה בדברים הגדולים ועליונים, הרי הדבר הזה אין צירוף הנפש שעל ידו ידבק בו* יתברך כמו שהוא המצוה, וכדכתיב (משלי ל, ה) "כל אמרת אלוה צרופה", כמו שאמרנו למעלה 89. וכמו שהמצוה בעצמה היא צירוף נפשו עד שעל ידי זה הדבקות בו יתברך, כל שכן הלמוד בתורה הוא צירוף הנפש יותר, עד שיקנה הדבקות בו יתברך 90. שכל חכמה היא צירוף הנפש 91. 
וזה אמרם בסוף נדה (עג.) ובפרק בתרא* דמגילה (כח:), תנא דבי אליהו, כל השונה הלכות בכל יום מובטח לו שהוא בן עולם הבא, שנאמר (חבקוק ג, ו) "הליכות עולם לו", אל תקרי "הליכות" אלא 'הלכות עולם', עד כאן. וביאור ענין זה, כי ההלכה הוא בירור וצירוף הדין 92. ומפני זה ראוי שההלכה היא צירוף האדם גם כן 93, עד שהוא בן עולם הבא, וכמו שיתבאר בפרק שאחר זה (ס"פ יד). ואם יש לך לב להבין, אז תבין מה* שרמזו במה שאמרו 'זה ששונה הלכות', הם הדברים שאמרנו. כי השונה הלכות, אף כי שונה בדבר קטון, דבר זה הולך ועולה עד למעלה. ולכן אמרו 'זה ששונה הלכות', ואי אפשר לפרש יותר 94. 
ולכך בני שמע בקולי לאשר איעצך, תלך בעקבות אבות העולם 95, שהם עשו עיקר - למוד התורה ומצותיה, ודקדוקי המצוה, ודקדוקי דקדוקיה. ושאר חכמות, אף כי כל ראתה עיניהם*, ולא נעלם מהם דבר 96, מכל מקום דבקו בדרכי התורה, בדיניה ובמשפטיה, קטון וגדול שם הוא. כי אמרת השם יתברך במצות בם הצירוף, עד שיגיע האדם אל הדבוק בו יתברך. ולפיכך כתוב (תהלים יח, לא) "מגן הוא לכל החוסים בו" 97, ודרשו (תנחומא שמיני אות ח) מגין עליו סוכך עליו, והוא הדבוק בו, כמו שנתבאר למעלה 98. והידיעה במצות הוא הצירוף הנפש עוד יותר. והבן הדברים האלו, וקשרם על לבך, ועשה אותם עטרה לראשך, ואל ילוזו מהם עיניך, כי הם דברי אמת ויושר ברורים מאד. 
בפרק היה נוטל (סוטה כ.), תנן, אם יש לה זכות תולה לה וכו'. פירוש, אם יש זכות לסוטה 1. ובגמרא (סוטה כא:), זכות דמאי, אילימא זכות התורה 2, הא אינה מצווה ועושה 3. ואי זכות דמצוה, מי מגנא כולי האי, והתניא את זו דרש רבי מנחם ברבי יוסי, "כי נר מצוה ותורה אור" (משלי ו, כג), תלה הכתוב את המצוה בנר, ואת התורה באור. לומר לך, מה נר אינו מגין אלא לפי שעה, אף מצוה כן. ומה אור מגין לעולם, אף תורה מגינה לעולם. ואמר (שם שם כב) "בהתהלכך תנחה אותך" בעולם הזה, "בשכבך תשמור עליך" זו מיתה, "והקיצות היא תשיחך" 4 זה לעולם הבא 5. משל למהלך בדרך באישון לילה ואפילה, ומתירא מן הקוצים, ומן הברקנים 6, ומן הפחתים 7, ומן הלסטים, ומן חיה רעה, ואינו יודע באיזה דרך הוא מהלך. נזדמנה לו אבוקה [של אור], נצול מן הקוצים ומן הברקנים [ומן הפחתים] 8. ועדיין הוא מתיירא מחיה רעה, ומלסטים 9. כיון שעלה עמוד השחר, נצול מחיה רעה ומלסטים 10. ועדיין אינו יודע באיזה דרך הוא מהלך 11, כיון שהגיע לפרשת דרכים נצול מכולם 12. דבר אחר, עבירה מכבה מצוה 13, ואין עבירה מכבה תורה 14, שנאנר (שיה"ש ח, ז) "מים רבים לא יוכלו לכבות את האהבה" 15. אמר רב יוסף 16, מצוה - בעידנא דעסיק בה מגנא ומצלא 17, בעידנא דלא עסיק בה אגוני* מגנא, אצולי לא מצלא 18. תורה - בין בעידנא דעסיק בה, בין דלא עסיק בה, מגנא ומצלא. אמר ליה רבא, דואג ואחיתופל מי לא הוו עסקי בתורה, אמאי לא הגינה עלייהו 19. אלא אמר רבא, תורה בעידנא דעסיק בה מגנא ומצלא, בעידנא דלא עסיק בה אגוני מגנא, ואצולי לא מצלי. מצוה - בין בעידנא דעסיק בה, בין בעידנא דלא עסיק בה, אגוני מגנא, ואצולי לא מצלי. 'הגיע לפרשת דרכים', מאי פרשת דרכים 20. רב חסדא אמר, זה תלמיד חכם ויום המיתה 21. רב נחמן אמר, זה תלמיד חכם ויראת חטא 22. מר זוטרא אמר, זה תלמיד חכם* דמסיק שמעתתא אליבא דהלכתא 23. אמר רב יוסף, דרש רבי מנחם בר יוסי להאי קרא כי סיני 24, ואילמלי דרשו דואג ואחיתופל להאי קרא, לא רדפו בתר דוד. דכתיב (תהלים עא, יא) "לאמר אלהים עזבו רדפו ותפשוהו כי אין מציל" 25. מאי דרוש 26, (דברים כג, טו) "ולא יראה בך ערות דבר ושב מאחריך" 27. ולא הוו ידעי דעבירה מכבה מצוה, ואין עבירה מכבה תורה, עד כאן. 
וביאור ענין זה, כי המצוה תקרא "נר", מפני שהנר האור שלו נתלה בגוף השמן והפתילה, ומפני כך אינו אור גמור. וכן המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה 28. אבל התורה שאינה נתלה בגוף, והוא שכל נבדל בלבד, לכך תקרא התורה "אור", כי הוא הוא נבדל לגמרי, אינו נתלה בגשם 29. וידוע שכל דבר שהוא בגוף הוא בזמן, וכל דבר שאינו בגוף אינו תחת הזמן 30. ולכך אמר שהמצוה לפי שעה, דהוא הזמן, שהוא אלהי הוא נתלה בגוף, כמו האור שהוא בנר הנתלה בגוף, שהוא השמן והפתילה, והוא לזמן. אבל התורה היא* מיוחדת לאור, שאין אור גשמי, שאין בו דבר ממש. וכך התורה היא שכל נבדל, ולפיכך התורה מגינה לעולם, שהרי הדבר הנבדל מן הגשמי אינו נתלה בזמן 31. 
ואמר 'בהתהלכך תנחה אותך'. פירוש, כי יש דבר בא על האדם בעולם מן הפורענות, ואין צריך אל זה הצלה גמורה. רק להזהיר* אותו שלא ילך לשם, ומראה* לו הדרך אשר ילך בו שלא יהא נזוק. ומדבר* זה מצלת אותו המצוה, שנקראת 'אבוקה' מטעם אשר התבאר למעלה 32. ולכך אמר 'נזדמנה לו אבוקה, נצול מן הקוצים והברקנים' 33. ויש דבר שבא על האדם בכח, ורודף אחריו ביותר, כמו הלסטים וחיה רעה, שרודפים אחרי האדם 34. ומדבר זה אין המצוה מגינה עליו, אבל התורה שנקראת "אור" מגינה עליו. וזה שאמר 'עלה עמוד השחר נצול מן הלסטים ומן חיה רעה' 35. כי העמוד השחר הוא אור גמור, והתורה שהיא אור גמור נקרא 'עמוד השחר' 36. ומה שאמר 'ואינו יודע באיזה דרך מהלך', פירוש שאינו עומד על המדרגה האחרונה, שהיא נוכח השם יתברך, אבל הוא נוטה ממנה. וזה שאמר 'שאינו יודע באיזה דרך מהלך', כלומר שאינו על דרך שהוא נוכח השם לגמרי 37. 
ויראה עוד, כי ההפסד שיגיע לאדם, יש במקרה, ויש שאינו במקרה 38. היזק שהוא במקרה, כמו האדם שעובר בגשר, ונפחת הגשר, וכיוצא בזה, דבר זה הוא במקרה. שאילו לא הלך לשם, לא נעשה זה. והמצוה מולכת* אותו שלא יבא לשם. ומדמה זה לקוצים וברקנים, שאלמלא לא הלך, לא קרה לו. ודבר שהוא במקרה, אינו מזיק כמו דבר שאינו במקרה 39. ואשר הוא במקרה, המצוה מגינה. והיזק שאינו במקרה, כמו שיבואו חלאים על האדם לפי טבעו, שדבר* זה אינו תולה במקרה. ודבר זה נקרא 'לסטים וחיה רעה'. כי דבר שאינו במקרה, רודף אחר האדם יותר, כמו חיה ולסטים 40. ודבר זה בודאי הוא יותר היזק. לכך אין המצוה מגינה, רק התורה מגינה על זה. וזה שאמר 'עלה עמוד השחר נצול מלסטים וחיה רעה' 41. 
וקאמר, 'דבר אחר, עבירה מכבה מצוה, ואין עבירה מכבה תורה'. פירוש, כל עבירה הוא מצד הגוף, שעל ידו באה העבירה 42. ולכך מבטלת העבירה המצוה שעושה בגוף 43. אבל אין העבירה, שהיא מעשה הגוף, מכבה ומקלקלת למוד התורה, שהוא השכל, שהוא למעלה, ואין הגוף מגיע עד שם 44. ומקשה מרישא, דקתני שהמצוה מגינא לפי שעה, ומשמע רק בשעת מעשה המצוה מגינא 45. 
ומתרץ רב יוסף, מצוה בעידנא דעסיק בה מגנא. פירוש, במקום שאין צריך רק הגנה 46. כי בעידנא דעסיק במצוה, שהיה פועל פעל אלקי, ראוי להגנה והצלה 47. אבל בעידנא דלא עסיק בה, הגנה הוא דמגינה, אבל אינה מצלת, מטעם אשר התבאר למעלה. כי המצוה כיון שהיא בגוף, היא לזמן 48. והא דאמר שהמצוה היא לפי שעה, לענין הצלה קאמר 49. והתורה כיון שאינה גשמית, היא מצלת לעולם 50. ורבא מוקי לה דתורה בעידנא דעסיק בה מצילה ומגינה. ובעידנא דלא עסיק בה, כיון שפנה דעתו מן התורה השכלית, אגוני מגנא, אבל לא אצולי 51. ומצוה, בין בעידנא דעסיק בה, ובין בעידנא דלא עסיק בה, אגוני היא דמגינה, אבל אינה מצלת. והא דאמר שהמצוה אינה אלא 'לפי שעה' 52, מפני שאינה עושה המצוה רק הגנה, ואפשר שיבוא פורענות גמור עליו אחר כך, דבר זה נקרא 'לפי שעה', אחר שאינה מצלת לגמרי 53. 
וקאמר 'הגיע לפרשת דרכים וכו''. פירוש, 'פרשת דרכים' נקרא המדרגה המיוחדת שאין לה הסרה ונטיה כלל מן השם יתברך. ובשביל כך נקרא 'פרשת דרכים', רצה לומר הדרך המיוחד והנבדל משאר דרכים, אשר בו יגיע למחוז חפצו, ושוב לא יטה לימין ושמאל 54. ופירש רב חסדא, זה תלמיד חכם ויום המיתה. [כי] כאשר האדם בגופו החמרי, אינו עומד במדרגה המיוחדת האחרונה, והוא נוטה מן השם יתברך, כיון שהוא עם גופו החמרי. אבל כאשר הוא יום* המיתה, בהסתלק הגוף, אז נפשו עומדת על המדרגה המיוחדת, שהיא נוכח ה' לגמרי, וזהו 'פרשת דרכים' 55. 
ולרב נחמן, 'פרשת דרכים' זה* תלמיד חכם ויראת חטא. כי אף שיש בו חכמה ומצות, צריך שיהיה זה עם השם יתברך, וזהו נקרא 'פרשת דרכים', והוא הדרך המיוחד שהוא נוכח ה'. וזהו יראת שמים, שהוא עם השם יתברך לגמרי, מבלי נטיה ממנו. לכך נקרא פרשת דרכים 'יראת שמים' 56. 
ולמר זוטרא, 'פרשת דרכים' - דמסיק שמעתתא אליבא דהלכתא, שהוא הדרך אשר הוא נוכח ה'. כי ההלכה היא הדרך הישר ודרך האמת. אבל אם אינו מסיק שמעתתא אליבא דהלכתא, אף על גב שגם הוא תורה 57, אין זה מדרגה אחרונה מיוחדת, רק כאשר מסיק שמעתתא אליבא דהלכתא 58. ולפי דברי הכל נקרא 'פרשת דרכים' המדרגה שהיא נוכח ה', מבלי נטיה ימין ושמאל. 
והתבאר בזה איך התורה היא המורה הדרך להביא את האדם לחיי עולם הבא 59. כי התורה היא המצרף את האדם להוציאו* מן הטבע, ומורה לו דרך הנבדל, שהוא נוכח ה' להתדבק בו יתברך 60. ובפרט מי ששונה הלכות (מגילה כח:), הם הפסקים והדינים שהם הלכה. כי מעלת התורה היא היושר באמת 61, וההלכה היא דרך הישר בתורה. ולכך היא מוליכה את האדם בדרך היושר נכחו להתדבק בו יתברך 62, לא שאר חכמות 63. ואלו דברים עמויקם מאד 64, ודי בזה למי שמבין דברים אלו על אמיתתם 65. 
בפרק בתרא דסנהדרין (צ.), כל ישראל יש להם חלק לעולם הבא. ואלו שאין להם חלק לעולם הבא; האומר אין תחיית המתים מן התורה 1, ואין תורה מן השמים 2, ואפיקורוס 3. רבי עקיבא אומר, אף הקורא* בספרים החיצונים 4, והלוחש על המכה ואומר (שמות טו, כו) "כל המחלה אשר שמתי במצרים לא אשים עליך כי אני ה' רופאיך". אבא שאול אומר, אף ההוגה את השם באותיותיו 5, עד כאן. באור המשנה הזאת קשה מאד, איך הזכירו אלו דברים 'הקורא בספרים חיצונים, והלוחש על המכה', אבל שאר החטאים לא הזכירו 6, וזה קשיא עצומה. 
מן הדברים אשר הם ידועים לכל, שלא יקנה האדם שום מדרגה רק אם הוא מוכן לאותה המדרגה 7. ומכל שכן אם הוא מתנגד לגמרי לאותה המדרגה, שאין ראוי שיקנה אותה 8. ולפיכך כאשר עיינו חכמים במהות מדרגת עולם הבא, אמרו 'אלו שאין להם חלק לעולם הבא'. וזה כי עולם הבא הוא על ידי שלשה דברים; האחד, הוא הפועל עולם הבא 9. כי לא נמצא דבר מעצמו, וצריך אל זה פועל, וזה הוא האחד 10. השני, עולם הבא עצמו, שנמצא מן העלה שהוא הפועל, וזהו השני. השלישי, המקבל שמקבל עולם הבא, הוא האדם, וזהו דבר שלישי. הרי שלושה דברים; העלה, והמקבל, ומה שמקבל 11. 
ולכך אמרו אלו ג' 12. כאשר יאמר שאין תחיית המתים מן התורה, הרי זה מתנגד לעולם הבא מצד המקבל. כי אין עצם עולם הבא רק העולם שיבא אחר התחיה 13. וכשיאמר* שאין האדם חוזר להיות חי כאשר כבר מת, ואין חוזר המת לחיים, והרי אין כאן מקבל שיקבל העולם הבא. ולפיכך מי שמכחיש התחיה, הרי הוא נאבד מן העולם הבא 14. וכן אם אומר שאין התורה מן השמים, זה שהוא מתנגד לעצם עולם הבא. כי כבר אמרנו כי התורה מוציאה את האדם מן הטבע, ונותנת לו מדרגה נבדלת 15. וכאשר אין תורה מן השמים, אין כאן מדרגה נבדלת, ואיך יקנה העולם הבא. שאין עולם הבא רק קנין העולם הנבדל מן הגשמי 16. ולפיכך כאשר אין תורה מן השמים, אין כאן עולם הבא הנבדל 17. ועוד, כי עולם הבא הוא החיים הנצחיים 18. וכאשר אין תורה, אין כאן חיים נצחיים, דכתיב (דברים ל, כ) "כי היא חייך ואורך ימיך". ולכך התורה היא עצם עולם הבא 19. וכן אפיקורוס. כי האפיקורוס הוא מי שאינו מאמין שיש כאן עלה וסבה ראשונה 20. ולפיכך נקרא 'אפיקורוס' מלשון הפקר 21, כי אין עליו עול השם יתברך שהוא סבה הראשונה, וזהו על ידי מינות 22. 
ומה שאמרו ז"ל (סנהדרין צט:) 'איזה אפיקורוס, זה המבזה את החכם', או 'שמבזה חבירו בפני החכם'. רצה לומר, כי אין צריך שיהיה כופר לגמרי בעלה ובסבה ראשונה. רק אם אין יראת ה' על פניו, ואין עליו עול שמים - לבזות את החכם, או לבזות חבירו בפני תלמיד חכם, זהו אפיקורוס. ודבר זה פריקות עול הסבה הראשונה. כי אילו היה עול שמים עליו, היה נכנע מן העלה ומן אשר הם* חכמיו, ולא היה מבזה התלמיד חכם, או שלא היה מבזה את חבירו בפני תלמיד חכם, כי זהו גנאי לתלמיד חכם גם כן 23. ואמרינן "את ה' אלהיך תירא" (דברים י, כ) לרבות תלמידי חכמים, כדאמרינן בפרק ב דפסחים (כב:), ובבבא קמא* (מא:) 24. ולפיכך כל זה נכלל בכלל אפיקורתא, ונקרא אפיקורוס. וכאשר אין עלה, אין כאן עולם הבא, שנמצא מאתו עולם הבא. וכל אלו שלשה מסלקים מהם* עולם הבא. 
ותוכל לומר גם כן, כי העולם הבא שיחזור האדם ויקבל החיות מן השם יתברך, אשר הוא משפיע החיות 25. הרי גם כן ג' דברים; האדם שחוזר להיות חי, והחיות, והשם יתברך אשר הוא משפיע החיות 26. והכופר בתחיית המתים, שאין המתים חיים, הרי זה כופר שאין כאן מקבל החיים. והאומר 'אין תורה מן השמים', הוא כופר בחיים עצמן, כי התורה היא החיים, וכדכתיב (דברים ל, כ) "כי היא חייך ואורך ימיך" 27. ואפיקורס הוא כאילו לא היה כאן משפיע ונותן החיים 28, ולפיכך נאבד מן עולם הבא. 
אמנם רבי עקיבא הוסיף עוד שתים 29. ורצה בזה, כי לא לבד* אלו ג' דברים שהם סילוק עולם הנבדל לגמרי מכל וכל, רק אף הנוטה מן עולם הבא לימין ולשמאל נאבד מן עולם הבא. וזה שאמר רבי עקיבא 'אף הקורא בספרים חיצונים, והלוחש על המכה'. וביאור זה, כי ספרים חיצונים סרים מן תורת אמת, כי התורה מלמדת דרך אמת ודרך הישר 30. ואילו ספרים חיצונים מלמדים לאדם דברים שאין בהם ממש. ודבר הזה הוא הסרה מן עולם הבא, בפרט מן העולם השכלי לגמרי 31. שכאשר הוא קורא בספרים חיצונים, והם דברים שאין בהם ממש, בדבר זה סר מן עולם הבא. ולכך אין לו עולם הבא. וכן הלוחש על המכה, הוא משתמש בתורה לדבר שהוא הפך לתורה, שתהיה התורה רפואה לגוף. כי התורה היא שכלי, והוא משתמש בתורה לדבר גופני. וזהו הסרה ממעלת התורה השכלית אל ענין גופני שהוא הפך השכלי 32. וכבר אמרנו כי התורה היא העולם הבא בעצמו, כאשר ידוע למבינים ולחכמים 33. וכאשר הוא נוטה מן התורה השכלית שהיא עולם הבא, אז הוא נאבד מן העולם הבא 34. ואלו שני דברים, האחד הקורא בספרים חיצונים, והשני הלוחש על המכה, הם הסרה מן התורה ימין ושמאל. כי הקורא בספרים חיצונים, אינו מחשיב התורה כלל. שאילו היה מחשיב התורה, לא היה קורא בספרים חצונים שאין בהם ממש, והם דברי הבאי. והלוחש על המכה הפך זה, שהוא מחשיב אותה, ולוקח התורה אף לדברים הגופנים לרפאות המכה. והבן הדברים האלו, ואי אפשר לכתוב מזה יותר, כי הדברים אשר רמזנו פה עמוקים מאד 35. 
ואבא שאול הוסיף 'ההוגה השם באותיות שלו', זהו גם כן שיוצא מן עולם הבא. כי השם הזה, הוא השם המיוחד 36, ראוי להעלים אותו, כמו שדרשו ז"ל (פסחים נ.) הכתוב (שמות ג, טו) "זה שמי לעולם", 'לעלם' כתיב. כי ראוי להעלים את השם, כי יש לשם המיוחד מדרגה נעלמת וצפונה 37. ומי שהוגה השם באותיותיו, יוצא מן מדרגה הנעלמת והצפונה 38, ולכך אין לו עולם הבא. כי העולם הבא יש לו מדריגה נעלמת וצפונה, דכתיב (תהלים לא, כ) "מה רב טובך אשר צפנת ליראיך" 39, והוא היין המשומר לצדיקים לעתיד 40. ודברים אלו ברורים, ואי אפשר לכתוב מזה יותר להעלם ולהסתר אלו דברים. רק החכם ישכיל אלו דברים, כי הם דברי חכמה מאד מה שרמזו כאן במשנה הזאת 41. ודי בזה לבאר המשנה החמורה 42. 
אנשים חקרי לב, ההולכים אחר שכלם מעצמם, והם חכמי האומות* הנקראים פילוסופים 1, רוצים להתחכם על המציאות ובסדר שלו, עד שידמו שעמדו על האמת. והם סכלו רחקו, לא ידעו ולא יבינו, בחשיכה יתהלכו. שאם היו נותנים לב לדעת, היו נותנים הודאה לשורש זה - יסוד* תורה מן השמים, והיו יוצאים מאפילתם ומחשיכתם. כי עיקר זה שהוא תורה מן השמים, כאשר האדם יפשיט בגדים הצואים הרעות 2, ויטהר רעיונו, אזי יעמוד על הבירור במופת חותך, כי אי אפשר רק שהתורה מן השמים 3. 
והנה אלו האנשים בעצמם 4, כאשר היו חוקרים על המציאות הסבה הראשונה, היו מביאים מופת חותך על מציאות הסבה הראשונה מסודר* ממנו הכל, במה שנראה בנמצאים טוב סדרם ויושר פעלם. וכל הדברים אשר נראו לעין, הכל בחכמה נפלאה 5. ודבר זה אי אפשר שיהיה במקרה, כי המקרה לא יתמיד 6 ואינו הרבה 7. אבל כאשר נראה בכל הנמצאים כלם הסדר והחכמה, גזרו במופת חותך שאי אפשר שלא יהיה זה רק ממסדר ממציא הכל, הוא האל אשר סדר הכל בחכמתו, וברא הכל בתבונתו 8. ומעתה נשאל להם, אחר שהם מודים בשני דברים; האחד - שכל המציאות מסודר. והשני - שאין ראוי לומר שיהיה מציאות העולם וטוב סדרו במקרה קרה, כי המקרה אינו תמיד ואינו רב מאד. וכל הנמצאים עם רבוים הם מסודרים ועומדים תמיד כסדרם, ולפיכך סדר הנמצאים אינו במקרה קרה. 
והנה נשאל להם, אם היה בעולם הרציחה והניאוף והגזל והחמס, אם היה זה מציאות יושר מסודר. הרי הדבר הזה אי אפשר לומר שדבר זה הוא מסודר ביושר 9. ואם נאמר כי אין התורה מן השמים, רק הוא שכל האדם ומדעתו, והוא משיג שאין ראוי שיהיה בעולם הרציחה והניאוף. הרי הוא מבואר כי כל חכמה ודעת אשר יקנה האדם מעצמו הוא מקרה קרה, שאפשר שישכיל, או לא ישכיל, ויהיה נשאר בכח. כי השכל בעת בריאתו הוא בכח 10. 
ואחרי כי* אי אפשר לומר שיהיה העולם רק במקרה קרה, וכבר הרחיקו העצמם לומר שיהיה סדור העולם במקרה קרה, לכן לפי דבריהם בעצמם אי אפשר לומר רק שמיד שברא השם יתברך את האדם, וביום ברא אלהים את האדם, סדר את מעשיו. וכמו שדרשו ז"ל (סנהדין נו.) על הכתוב (בראשית ב, טז) "ויצו ה' אלהים על האדם", שמיד נצטווה האדם בשבע מצות בני נח 11, וכמו שיתבאר עוד 12. ודבר זה מחייב השכל 13, כדי שיהיה סדר העולם הזה לא במקרה קרה. 
לכך החכמים, היודעים סדור העולם באמת 14, סדרו וגזרו שנצטוה האדם מן השם יתברך כמו שיתבאר, שלא יהיה סדר העולם על ידי שכל האדם שהוא במקרה - אם ישכיל או לא ישכיל. כי השכל הוא בכח ולא בפעל. כי אין מעצם האדם ומבריאתו שיהיה משכיל בודאי. גם אפשר שישכיל הדברים בחלוף מה שהוא 15. והרי ספרו על אחד מחכמיהם, שהיה נקרא אפלטון, שאמר כי היה ראוי שכל אשר הם בעלי מלאכה אחת שיהיה להם נשים ביחד, ולא יהיה לכל אחד אשה מיוחדת 16. שהלך אחר הדמיון שהיה מטעה אותו 17, אל דבר שהוא בחלוף מה שהוא אל הכל. ואיך ראוי שיהיה נסמך סדר העולם אל שכל האדם, אשר הוא חוטא 18. ואיך* דבר זה אפשר, שיהיו מעשיו הטבעיים - דהיינו תקון גופו - מסודר בתכלית הסדור מן השם יתברך, כאשר נראה כי הכל מסודר בחכמה 19, ואילו מעשים שהם מצד השכל לא יהיו מסודרים מן השם יתברך 20. 
ועוד המציאות הזה 21 הוא אפשרי מצד עצמו, והוא מחויב מצד עלתו 22. כי מצד השם יתברך הוא מחויב ומוכרח שיהיה נמצא, שהוא גוזר מציאותו 23. ומאחר כי מציאות האדם הוא מחויב מן השם יתברך, ואם אתה אומר כי סדר הזה הוא נמשך אל שכל האדם, היה מציאות אינו מחויב מצד העלה כלל. שהרי סדר שלו נמשך אל שכל האדם, שהוא אפשר 24. ובודאי אם אין סדר למציאותו, הרי מציאותו בטל 25. לפיכך אי אפשר רק שיהיה האדם מסודר מן השם יתברך לגמרי מצד העלה. כי איך אפשר לומר שיהיה העולם מחויב מצד העלה מצד המציאות שלו, ומצד סדרו - שהוא צריך אל הסדר - אינו מחויב מצד העלה 26. ודבר זה מחייב בגזרה מחויבת שהאדם מצווה מן העלה, ובזה הוא מסודר מצד עלתו במציאותו ובסדרו כאשר ראוי 27. 
מופת שני; כי כל הדברים אשר בראם השם יתברך הכל הוא בשלמות, ולא נמצא דבר חסר בעולם 28. ודבר זה העיד עליו החוש כאשר אנו חוקרין על כל נמצאים, שהם שלמים לפי שהם. וכמו שאמרו רז"ל גם כן (ראש השנה יא.) כל מעשה בראשית בצביונם נבראו, בדעתם נבראו, בקומתן נבראו. ואין ענין מקום זה לבאר 29*. גם הוא מוסכם מפי הכל, אף חכמי האומות מודים בזה 30. וכאשר אנו חוקרין על גדר ההשלמה, הנה ענין ההשלמה שאין בו תוספת וחסרון כלל. שאם יש בו תוספת, לא היה זה שלמות 31. וכן אם היה בו חסרון, הרי אינו שלם. והאדם הזה הוא חסר, כי מעלת האדם מצד השכל 32, ומצד הזה האדם חסר, שהוא חסר השכל 33. ואף אם ימצאו פרטיים שהם בעלי שכל 34, מכל מקום אין בדבר זה השלמה כלל. כי האדם נברא בכח על השכל, ואף אם הוציא שכלו אל הפעל, עדיין אין כאן שלמות, כי תמיד הוא עוד* בכח יותר לצאת אל הפעל, ואין כאן השלמה כלל 35. כי השלמה הוא כאשר אין כאן תוספת, ודבר זה אינו באדם, כי תמיד אפשר לו* להוסיף על השכל. והרי כל הנבראים יש להם השלמה. 
אמנם כאשר נתן השם יתברך לעולם התורה, דבר זה השלמת השכל לגמרי 36. ואף כי האדם אין משיג כל התורה 37, מכל מקום יש לאדם השלמה בצד הזה שנתן לו התורה שבה הכל, ויש לו השלמה, כמו שאמרו (אבות פ"ה מכ"ד) 'הפוך בה דכולה בה' 38. ודבר זה שמוציא האדם שלמותו אל הפעל תמיד להתחכם 39, דבר זה אינו עיקר, כי אין זה השלמת הכלל 40. רק מה שנתן התורה לכלל ישראל, דבר זה הוא השלמת הכלל 41. ומה שהאדם משיג בתורה, שזה משיג הרבה, וזה מעט 42, אין זה חדוש. כי אף בשאר הנמצאים אף שהם כולם מין אחד, יש בהם שנוי בדבר שאינו מגיע לעצמו 43, שזה גדול וזה קטון, לזה יש כח גדול, וזה אינו בעל כח. אבל הם שוים בדבר שמגיע לעצמו, ואין בהם שנוי. וכן נתן התורה אל הכלל ביחד, והוא השלמה אחת בכלל, מבלי תוספת ומבלי חסרון. לכך אי אפשר לומר רק השלמה אחת שיש אל הכלל, וכדכתיב (במדבר טו, כט) "תורה אחת" 44, ודבר זה השלמת המין עד שיהיה הכל שוה, וכדכתיב (שם) "תורה אחת יהיה לכם וגו'" 45. ומפני זה נתנה התורה במדבר (שמות יט, ב), שהוא מקום הפקר 46, שתהיה התורה השלמת מין האנושי בכלל. ועם* כי לא היו האומות רוצים לקבל התורה (ע"ז ב:), דבר זה מצד המקבל בלבד 47. ודבר זה מחייב התורה מן השמים, עד שיהא השלמה אחת שכלית אל המין בכלל. ואם לא היה תורה מן השמים, היה השלמה מיוחדת לכל פרטי ופרטי, והכל לפי השכל שלו, ודבר זה אי אפשר, כמו שאמרנו 48. 
ועל חלוק זה 49 תקנו הברכה על התורה. כי ברכה ראשונה 'אשר קדשנו במצותיו וצונו לעסוק בתורה' (ברכות יא:). וברכה זאת היא כמו שאר ברכות המצות, שמברך על המצות 50. וגם זה שעוסק בתורה מצוה עושה 51, ומברך עליו. ומפני כי אין די בברכה זו, כי השם יתברך הוא שמוציא שכל האדם אל הפעל. ואין דומה זה לשאר מצוה שהאדם עושה מעצמו 52, אבל התורה - השם יתברך הוא המוציא* שכל האדם אל הפעל, ואין זה לאדם מעצמו 53. לכך יש לו לברך 'ברוך המלמד תורה לעמו ישראל' (שם), וזה כנגד שהשם יתברך מוציא שכל האדם אל הפעל, ומלמד תורה לעמו ישראל. וכך מוכח לשון 'המלמד', דמשמע לשון הוה. ודבר זה כי עתה מלמד תורה לעמו, ומוציא שכל האדם אל הפעל 54. ומפני כי דבר זה אינו רק מה שמוציא שכל האדם הפרטי אל הפעל, ולא הזכיר השלמת הכלל. ודבר זה מחויב ומכרח להיות, כמו שהתבאר. ולכך תקנו ברכה שלישית (שם) 'אשר בחר בנו מכל העמים ונתן לנו את תורתו, ברוך אתה ה' נותן התורה' 55. וזהו מפני שהשם יתברך השלים את הכלל בתורה שנתן השם יתברך על הר סיני 56. ואמרו (שבועות לט.) כי אף הדורות שעתידים לעמוד. וכל זה מפני כי התורה היא השלמת הכלל, כי אי אפשר זולת זה. והארכנו בזה במקום אחר 57. ודבר זה הוא מופת חותך ברור שאין לספק בו* מי שיש בו חכמה 58. 
מופת שלישי, והוא מופת ברור חיוב תורה מן השמים. וזה כי "ראש עפרות תבל" (משלי ח, כו) הוא האדם 59, ובשבילו נברא הכל 60. וצריך שיהיה האדם, שהוא ראש בתחתונים 61, מסודר תחת השם יתברך, שהוא עלת הכל. שאם* לא כן, יהיה האדם בפני עצמו מסולק מן השם יתברך; הוא ראש בתחתונים, כמו השם יתברך שהוא אלוה בעליונים 62. רק* שצריך אתה לומר במה שמקבל האדם גזרת העלה, היא התורה מן השמים, שהוא לעול על האדם 63, ובזה* הוא מסודר תחת רשות העלה מה שיעשה ומה שלא יעשה. כי האדם מיוחד מכל הנמצאים שהוא בעל בחירה רצונית לעשות מה שירצה 64. ואינו כמו העליונים, שהם עושים רצון קוניהם בלא שינוי וחלוף כלל, רק עומדים על מתכונתם אשר נבראו 65. זולת האדם, אשר הוא בעל בחירה רצונית לעשות. ולכך אם לא היה מצווה במעשיו, היה הוא חלוק בתחתונים, כי היה רשות לעצמו, ולא היה לו קשור וסדר בעלתו 66. ודבר זה אי אפשר שיהיה האדם נבדל מן העלה ויהיה ברשות עצמו 67. 
ובאולי יאמר כי האדם וכל הנמצאים תחת רשות העלה מצד שיכול לעשות בהם כרצונו, להמית ולהחיות, ובדבר זה האדם תחת רשות העלה. דבר זה אין לומר כלל. כי אם האדם תחת רשות השם יתברך מה שיש בידו להמיתו ולהפסידו, אין זה מצד במה שהאדם הוא שכלי. כי כל הנבראים משותפין בזה. אבל במה שהוא אדם שכלי, מצד הזה ראוי שיהיה תחת רשות העלה. ואי אפשר שיהיה זה רק כאשר נתן לו התורה. שעל ידי התורה האדם במה שהוא שכלי תחת רשות העלה 68, אשר צוה עליו שיהיה הנהגה שלו בענין זה. ואם לא כן, אין האדם - במה שהוא מיוחד בעל שכל - תחת רשות העלה, רק הוא תחת העלה במה שהוא משותף עם שאר התחתונים, לא במה שהוא מיוחד מבין שאר הנמצאים 69. ולכך כאשר הוא בן י"ג שנה, שאז האדם בעל שכל ודעת והוא בעל מעשים, נצטוה (אבות פ"ה מכ"א), והוא תחת רשות העלה מצד זה 70. 
ובאולי יאמר עם כל זה, הרי הבחירה היא באדם לעשות רצונו כאשר ירצה 71. אין זה שאלה, כי דבר זה מצד היצר שבו 72. וכבר אמרנו כי גופו - שבו יצרו 73 - הוא תחת העלה להמיתו ולהפסידו, ובזה משותפין כל הנבראים 74. אבל מה שהוא תחת רשות העלה מצד שהוא אדם שכלי, אי אפשר לומר כן רק מצד שגזר על האדם גזרת מצותיו. ולפיכך מלבד* כי התורה מן השמים הוא מבואר בתורה, ועל ידי הנביאים 75, בארו חכמים בחכמתם לכל באי עולם כי התורה* מן השמים במופת חותך, כמו שיתבאר בסמוך 76, והם דברים אשר אמרנו. 
ואם יאמר, כי אף בלא נתינת תורה מן השמים, הרי האדם תחת רשות העלה מצד שהאדם מכיר את האלהים בשכלו, ומקבל אלהותו 77. לא נקרא דבר זה שהוא תחת רשות השם יתברך כאשר האדם מקבל מעצמו, אם לא שגזר עליו העלה. וזהו עיקר הפירוש מה שאמרו ז"ל (שבת פח.) שכפה עליהם השם יתברך הר כגיגית, ואמר להם, אם אתם מקבלים התורה - מוטב, ואם לאו - שם תהא קבורתכם. ולמה הוצרך, הרי כבר קדמו "נעשה" ל"נשמע" (שמות כד, ז) 78, וכמו שיתבאר עוד דבר זה 79. אבל אין ראוי שיהיה קבלת התורה מעצמו של אדם, שבזה לא היה לגמרי תחת רשות העלה 80. והאדם הזה ראוי מצד שכלו שיהיה תחת רשות העלה, עד שיהיה העולם אחד לגמרי 81. ואי אפשר שיהיה זה רק בגזרה ובהכרח. ודבר זה הוא מופת ברור לתורה מן השמים, שאי אפשר בלא זה. כי על ידי זה האדם הוא מסודר תחת העלה, ועל דבר זה סובב כל נתינת התורה, וכמו שיתבאר 82. 
ולכך אמרו בפרק (נגמר הדין) [אחד דיני ממונות] (סנהדרין לח:), אמר רבי אחא, שתים עשרה שעות הוי יום 83. שעה ראשונה, הוצבר עפרו. שניה, נעשה גולם. שלישית, נמתחו איבריו. רביעית, נזרקה בו נשמה. חמישית, עמד על רגליו. ששית, קרא שמות. שביעית, נזדווגה לו חוה. שמינית, עלו למיטה שניהם*, וירדו ארבעה 84. תשיעית, נצטווה 85. עשירית, סרח. אחד עשר, נדון. שתים עשרה, נטרד והלך לו, שנאמר (תהלים מט, יג) "אדם ביקר בל ילין נמשל כבהמות נדמו", עד כאן. 
בא לבאר מציאות האדם ומהותו, לומר שהאדם הוא הכל. ולפיכך אילו לא היה בריאתו כל שנים עשר שעות, שהם כל היום, שהיום הוא המציאות, ולילה הוא העדר, כמו שהתבאר פעמים הרבה 86, לא היה האדם רק חלק ומקצת. ודבר זה אינו, כי האדם הוא הכל. ומפני זה היה נמשך בריאתו אל כל היום, שהוא כל המציאות 87. וההעדר שדבק באדם, שאי אפשר שלא יהיה העדר דבק בו 88, ודבר זה הוא נגד הלילה, שהוא העדר האור, שהוא 89 עיקר המציאות, כמו שבארנו זה במקום אחר 90. 
ואמר שעה ראשונה הוצבר עפרו. וזה כי כל דבר יש לו חומר מוכן לקבל הצורה, כי אין כל חומר מוכן לקבל 91. והנה המדרגה הראשונה היה לו חומר מוכן. וזה שאמר 'שעה ראשונה הוצבר עפרו'. כי הצובר העפר הוא המכין הדבר לקבל מה שירצה לעשות. שעה שניה נעשה גולם. פירוש, המדרגה הב' שיש לו, שקבל החומר התמזגות, וזהו מדרגה שנית. ולפיכך אמר שנעשה גולם, רוצה לומר ההתמזגות שקבל העפר, והיה מורכב 92. שעה שלישית נמתחו אבריו. כי אחר המורכב, הוא הצומח 93, הוא התפשטות הגידול. וזה שאמר 'נמתחו אבריו', הוא כח הגידול והצומח. שעה רביעית נזרקה בו נשמה, הוא החיוני 94. 
חמישית עמד על רגליו. דבר זה המדרגה החמישית. כי אלו המדרגות; הא' מדרגת הגולם, הוא שתמצא בדומם. והצומח תמצא בצומח, בכל דבר שיש צמיחה. והחיוני תמצא בבעל חי. אבל דבר זה שעמד על רגליו לא תמצא רק באדם. כי כל הנבראים כולם הולכים כפופים, פניהם יורד למטה. אבל האדם הולך קומם, מפני שהוא מלך הנמצאים התחתונים,, והמלך ראוי שיהיה הולך בזקיפה. ובתחתונים אין על האדם. ולפיכך כל בעלי חיים הולכים כפופים, כמו העבד שהוא כפוף מפני המלך 95, ואדם בלבד הוא עומד בזקיפה 96. ויש* בזה עוד דברים מופלאים בצורתו שהיא זקופה, והכל נרמז במה שאמרו (אבות פ"ג מי"ד) 'חביב האדם שנברא בצלם אלהים', ונתבאר בחבור דרך החיים, עיין שם 97. כלל הדבר, כי מה שהולך בקומה זקופה הוא מיוחד לאדם למעלתו יותר על בעלי חיים 98. 
שעה ששית קרא שמות. דבר זה מדרגה יותר עליונה, והוא השכל שקנה 99. כי קריאת השמות מורה זה על החכמה ודעת שנתן השם יתברך בו לקרא שמות 100. ואין ספק כי השכל הזה מדרגה נוספת. שביעית נזדווגה לו חוה. דבר זה מדרגה יותר נוספת מה שיש לאדם זווג, והוא השלמתו 101, עד שהוא אדם לגמרי. שכך אמרו (יבמות סג.) כל ישראל* שאין לו אשה אינו אדם. ודבר זה אין כאן מקומו, אבל הדבר הוא ברור, כי אין האדם ישראלי נחשב אדם שלם בלא אשה 102. 
שעה שמינית עלו למיטה שנים, וירדו ארבעה, הוא פריה ורביה. שדבר זה באין ספק מדרגה נוספת לאדם. כי האדם הוא פרטי בעצמו בלבד, ומה שיש בו התולדה ופריה ורביה אינו נחשב פרטי, שהרי בכחו הרבוי בלי גבול, ומזה הצד אינו פרטי 103. ודבר זה הוא מדרגה יותר עליונה, מה שהאדם 104 כללי 105. 
שעה תשיעית נצטווה, אחר שהושלם בכל, נצטוה מן השם יתברך בשבע מצות. כי כבר אמרנו כי נצטוה האדם ונתיחד במעשים שהם צירוף נפשו 106, כמו שהתבאר למעלה 107. ועוד, אם היה בלא גזרה מן השם יתברך, היה האדם לעצמו, ולא היה עליו עול מלכות שמים, והיה הוא אלוה חס ושלום 108. ולפיכך ענין* הבריאה 109, שהאדם הוא ראש בעולם התחתון, ויש לו עלה. צריך שיקבל הוא גזרת העלה, שבזה אינו לעצמו לעצמו 110, ונצטוה בז' מצות. וכבר התבאר למעלה (פרק ז) למה דוקא בשבע מצות. כי על ידי שבע* מצות יש קבלת מלכות שמים וגזרותיו בשלמות, כמו שנתבאר למעלה 111, וזהו המדרגה הגדולה. ולכך נצטווה בתשיעית, כי אז היום בתכלית שלימותו 112. 
ומן תשיעית ואילך היום מתחיל לירד, ונוטה אל החושך והעדר האור 113. וכן האדם יש בו נטיה אל העדר גם כן 114, ולפיכך בעשירית חטא. כי יש באדם נטיה אל החסרון 115. (באחד עשר נדון) 116. וגם זה נכנס בגדר הבריאה. "כי [אדם] אין צדיק בארץ אשר יעשה טוב ולא יחטא" (ר' קהלת ז, כ) 117. ולכך מה שחטא בעשירי שייך לבריאתו. וכמו שנכנס גם כן בגדר היום שעה עשירית, שאז האור מתחיל להיות כהה, וכך החטא של אדם גם כן נכנס בגדר האדם, שדבק ההעדר בעצם האדם 118. וכן הדין, שודאי כיון ש"אין צדיק בארץ אשר יעשה טוב ולא יחטא", אם כן אי אפשר שיהיה בלא זה 119. בשנים עשרה נטרד והלך לו. אחר שנדון* נטרד ממעלתו אשר היה לו מקודם, ונשאר עומד על מדרגה פחותה ממה שהיה לו, כמו שראוי לאדם במה* שהוא בעל חטא. וזהו שנשאר לאדם בסוף. 
הרי בארו ז"ל בחכמתם, כי תכך ומיד בבריאת האדם, אי אפשר שלא יצטווה האדם. כי הצווי מן השם יתברך נמשך לבריאה, כי אין ראוי שיהיה לאדם סר מן העלה, רק יהיה עומד מסודר תחת רשות העלה 121. 
וכנגד אלו המופתים הנאמנים שחייב להיות תורה מן השמים; האחד, כי ראוי שיהיה האדם העלול מסודר תחת רשות העלה 122. והשני, כי ראוי שיושלם האדם על ידי תורה מן השם יתברך, כמו שהתבאר למעלה 123. ולפיכך שני דברים בתורה; עשרת הדברות בפני עצמם, והשני, כל התורה בפני עצמה 124. וזהו כי עשרת הדברות הם קבלת מלכותו יתברך, ועל* ידי אלו המצות האדם עומד תחת רשות העלה 125. ולפיכך היו כתובים עשרת הדברות על שני לוחות בפני עצמם 126, ונקראו "לוחות הברית" (דברים ט, ט), שהם קבלת מלכותו 127. והתחלתו (שמות כ, ב) "אנוכי ה' אלהיך", לומר כי הוא יתברך מלכם, ואחר כך גזר גזרותיו על ישראל 128, וכמו שיתבאר הכל באורך מאד 129. ובאלו עשרת הדברים יש קבלת גזרות העלה על העלול. ושאר התורה הוא להשלמת האדם, כמו שיתבאר לקמן באורך (פרק לה) 130. 
ועוד יש מופת. הנה כל החוקרים מדעתם ושכלם כולם הסכימו, שאי* אפשר להיות רק כי השכל של אדם שיוצא אל הפועל - אשר היה קודם שהשכיל בכח והוא יוצא אל הפועל - אין* דבר זה מעצמו, כי אם שהשכל יוצא אל הפעל על ידי השכל הפעל 131, שהוא משפיע השכל, כמו שידוע מדבריהם 132. אמנם אנחנו תלמידי משה רבינו עליו השלום* 133 אומרים כי השם יתברך מוציא אל הפעל הכל, לא שכל הפעל, אשר לדעתם הוא אחד מן המלאכים 134. סוף סוף הסכמת הכל שהשכל אשר הוא בפעל 135, מוציא השכל של אדם שהוא בכח* אל הפעל. ודבר זה הוא בפרטי המין, שכל שכל ושכל מן האדם הוא פרטי 136, ומוציא שכלו אל הפועל. ובודאי* כי יותר ראשון ויותר קודם השפעת השכל אל הכלל 137, שהוא יותר ראשון מן הפרט 138. ומדבר זה מתחייב בחיוב גמור כי הוא יתברך משפיע השכל ההכללי, והיא התורה, שהיא השפעת השכל השייך אל הכלל, במה שהוא כלל, לא במה שהוא פרטי, וכמו שבארנו למעלה 139. ודבר זה הוא קרוב למה שהתבאר 140. ודבר זה מחייב תורה מן השמים 141. ודי בזה אל מי שנתן לו השם יתברך עינים לראות ואזנים לשמוע ולב לדעת האמת. 
השאלה אשר יש לשאול, למה לא ניתנה התורה בכללה בתחלת העולם, כאשר ברא וסידר הנבראים, אחר שהתורה היא סדר הנבראים 1. ואין דבר שהוא סדר הוא במקרה 2, ולכך אין לומר בזה כי כך מקרה קרה 3. והתשובה על זה אינה רחוקה ממנו כלל. אחר שהתבאר בפרקים הקודמים* 4 כי התורה הזאת בלתי מוכנים אליה כי אם ישראל 5. ואם כן הוסר* השאלה למה לא נתן התורה בתחלת העולם כאשר עדיין לא היו עם ישראל*. 
ואם אתה השאלה היא שיהיו ישראל בתחלת העולם - העם אשר ראוים לקבל התורה - ותנתן להם התורה. גם דבר זה אינו שאלה כלל. כי האבות, שהם אבות האומה, וכן ישראל בעצמם, אין ראוי שיהיו נבראים בתחלת הבריאה. כי ישראל מצד עצמם אין ראוי בריאתם בהתחלה. ודבר זה נתבאר למעלה 6 כי אין ראוי לישראל רק הבריאה בסוף, אחר כל האומות. ודבר זה נמשך אל טבע הבריאה. כי האדם שהוא מבחר המינים התחתונים 7, ובשבילו הכל נברא 8, הוא נברא באחרונה. ולא תמצא שום אומה בעולם שנבראת אחר ישראל, רק כלם קודמים להם 9. שאף אדום וישמעאל, וכן עמון ומואב, היו אומות גדולות קודם שהיו ישראל לעם 10. כאילו טבע הבריאה חייב דבר זה. כי בדבר שהוא שלמות הכל, ראוי שבו יושלם הכל 11. וכמו האדם שהוא שלמות כל מעשה בראשית, ובו נשלם כל מעשה בראשית 12. כך ישראל היו שלמות כל העולם, בהם יושלם הכל 13. וזה אמרם (יבמות סא.) אתם קרוים אדם, ואין מכחישי ה'* קרוים אדם. וזה נראה בישראל, אחר* שענין האדם יש לישראל בבריאתם, שהרי הם נבראו באחרונה, אם כן הם היו האדם, ולא מכחישי ה'* 14. ואין כאן מקומו, כי כבר בארנו זה למעלה גם כן 15. סוף סוף, אין כאן שאלה למה לא נבראו ישראל בתחלת בריאת העולם, שהכל הוא כסדר הראוי 16. 
אבל דבר זה הוא שאלה; אחר שהתורה היא ראויה אל זרע אברהם 17, למה לא ניתנה התורה לאברהם עצמו. ויותר מזה, אחר שנתנה לאברהם מצות מילה (בראשית יז, יא), וגיד הנשה ליעקב (בראשית לב, לג), למה לא נתן להם התורה בשלמות 18. 
ובמדרש (שמו"ר ל, ט), "מגיד דבריו ליעקב חקיו ומשפטיו וגו'" (תהלים קמז, יט), אמר רבי אבהו אמר רבי יוסי בר בר חנינא, משל למלך שהיה לו פרדס נאה, והיה נוטע כל מיני אילנות, ולא היה נכנס [אדם] לתוכו, אלא הוא שהיה משמרו. משעמדו בניו על פרקן, אמר להם, בני, הפרדס הזה אני הייתי משמרו, ולא הנחתי לאדם לכנוס בו. עכשיו* אתם תהיו משמרים אותו, כדרך שאני הייתי משמרו. כך אמר הקב"ה לישראל, עד שלא בראתי העולם בראתי התורה, שנאמר (משלי ח, ל) "ואהיה אצלו אמון", מה "אמון", 'אומן', שנאמר (במדבר יא, יב) "כאשר ישא האומן את היונק". ולא נתתיה לאחד מן האומות, אלא לישראל, שכיון שעמדו ישראל על הר סיני ואמרו (שמות יט, ח) "כל אשר דבר ה' נעשה", מיד ניתנה להם. הוי אומר "מגיד דבריו ליעקב וגו' לא עשה כן לכל גוי וגו'", [אלא] למי, ליעקב, שבחרו מכל [העובדי כוכבים], ולא נתן להם אלא מקצת; נתן לאדם שש [מצות] 19, לנח שבע 20, לאברהם שמונה 21, ליעקב תשעה 22. אבל לישראל נתן הכל. אמר רבי סימון בשם רבי חנינא, משל למלך שהיה לפניו שולחן ערוך. נכנס עבדו, נתן לו 23 חתיכה. שני, נתן לו ביצה. שלישי, נתן לו ירך. וכן לכל אחד ואחד. נכנס בנו, נתן כל השלחן לפניו. אמר אליו, לאלו נתתי מנה מנה, אבל אתה - הכל נתתי ברשותך. כך הקב"ה לא נתן להם רק מקצת מצות. וכשעמדו ישראל נתן להם כל התורה, שנאמר (תהלים קמז, יט) "לא עשה כן לכל גוי ומשפטים בל ידעום". אמר רבי אלעזר, משל למלך שיצא למלחמה, והיו הלגיונות עמו. והיה שוחט בהמה, והיה מחלק להם לכל אחד ואחד כדי שיגיע 24. בא בנו ואמר, מה אתה נותן לי. אמר לו, ממה שהתקנתי לעצמי. ולפיכך הקב"ה נתן לאומות עכו"ם מצות גלומות 25, שיגעו בהן, ולא הפריש בהן בין טומאה לטהרה. באו* ישראל, ופירש להם המצות כל אחת ואחת עונשה ומתן שכרה, שנאמר (שיה"ש א, ב) "ישקני מנשיקות פיהו", לכך נאמר "חוקיו ומשפטיו 26 לישראל וגו'", עד כאן. 
באורו כי כמו שהשם יתברך מחוייב המציאות 27, כן התורה דבריה* מחוייבים ומוכרחים מן השם יתברך, אשר סדר וגזר כך 28. ולפיכך לא היה נכנס לתוכו 29 שום בריאה בעולם, רק השם יתברך אשר הוא מחוייב המציאות. וכל הנבראים הם אפשרים מצד עצמם, כי לא נבראו כי אם לשמש זולתם, אבל מצד עצמם אפשריים 30. ולא כך התורה, שהיא מסודרת מן השם יתברך בעצמו. וכן ישראל הם מחויבים מצד העלה בעצמה 31. כי כל עלול אף שהוא אפשרי מצד עצמו, הוא מחויב מצד עלתו יתברך 32. אבל שאר הנבראים ומכחישי ה'* אינם מחויבים מצד העלה, כי הם נבראו לשמש זולתם, ואין זה דבר שהוא מחויב 33. ולפיכך אמר שלא היה מניח אחד לכנוס לשם, כי אינם שייכים לזה. עד כי באו ישראל, אשר הם מחויבים מצד העלה יתברך, כמו התורה שהיא מחויבת מצד העלה יתברך. כי ישראל נקראו 'בנים' למקום, כדכתיב (דברים יד, א) "בנים אתם לה' אלקיכם". כי הבן אינו נברא לשמש את אחר 34. ולכך על ישראל משפט העלול, שהוא מחויב מצד העלה. ולא כן המלאכים, אשר שמם יורה עליהם שהם 'מלאכים', שלוחים משמשים לזולתם 35. ולכך ראויה התורה לישראל בפרט, ולא לזולתם. ודבר זה מבואר 36. 
ואמר רבי סימון משל למלך שיש לפניו שלחן ערוך וכו' 37. ביאור זה, כי אף שנתן לאומות מקצת מצות, במה שיש בהם מדרגת האדם במקצת 38, וכפי מדרגתם נתן להם מקצת מצות*. אבל ישראל שהיו אדם בכל, לא במקצת, נתן להם הכל כפי הראוי 39. והוסיף רבי אלעזר לומר, שאין ראוי לומר כי החלוק שיש בין ישראל למכחישי ה'* שלהם* מקצת, ולישראל הכל. ולפי זה לא* יהיה החלוף* רק בכמות המצות, ולא באיכות המצות. רק באיכות המצות גם כן החלוף*. כי למכחישי ה'* לא נתן להם המצות רק גלומות, ולא הפריש בין טומאה לטהרה 40. וזה יורה על שאין ראוי להם התורה בבירור החכמה והשכל לגמרי 41. ולכך אף אם נתן להם מצות, לא היו המצות להם להבדיל בין דבר לדבר, שזהו בירור השכל שבתורה כאשר מבדיל בין דבר לדבר 42. ולפיכך מדמה למלך שנתן לעבדיו לאכול מן הבהמה, שהוא בשר גס ועב 43, ולבנו נתן ממאכלים השייכים למלך 44. וכן לא היה ראוי לאומות התורה, השכל הבירור, והוא ההבדל בין דבר לדבר, רק בענין גס לבד. אבל לישראל נתן אמתת דרכי ה' בבירור. וזה נרמז בכתוב (תהלים קמז, יט) "מגיד דבריו ליעקב חקיו ומשפטיו לישראל". פירוש מגיד כל דבריו ליעקב, חקיו ומשפטיו בבירור הגמור לישראל. "לא עשה כן לכל גוי" (שם שם כ), שלא הגיד להם התורה בשלמות. כי מצות "ומשפטים בל ידעום" (שם), היינו בבירור הדבר מה שצוה לישראל 45. 
ובמאמר הזה התבאר לך, כי אף נתן לאברהם המילה, וליעקב גיד הנשה לדעת* רבי יהודה בפרק גיד הנשה (חולין ק:) 46, דבר זה נתן להם מצד אשר המצוה ההיא שייך להם בפרט, וכמו שהתבאר בסמוך דבר זה (פרק כ). ולכך נתן להם מצות פרטיים דוקא, דהיינו במצוה שהיא שייך להם בפרט. אבל לישראל נתן המצות מצד כי התורה ראויה להם מצד עצמה. וזה היה כאשר יצאו ממצרים, שאז שם "ישראל" עליהם 47. וזה השם נשאר להם בלי שנוט לעולמי עולמים 48. וראויה להם התורה התמידית הנצחית, אשר אין לה שנוי כלל 49. 
ואיך יהיה ניתן הסדר התמידי, אשר אין שנוי לו*, לאברהם* ליצחק וליעקב. כי במה שהם פרטיים, והפרט יש לו שנוי. כי כאשר מת אברהם - אין כאן אברהם. וכן יצחק, וכן יעקב, אין ראוי להם דרכי ה' אשר אין שייך שנוי בהם כלל. כי לא שייך התורה, שהיא סדר השם יתברך אשר הוא תמידי, רק אל המקבל אשר עומד בלי שנוי, כי שם הכללי שמו נשאר תמיד 50. ואין שם עם שהוא עם כללי על אברהם ויצחק ויעקב. רק כאשר יצאו ממצרים אז היו לעם 51. 
ובשביל זה לא נתנה התורה עד שהיו ששים רבוא, כי מפני כי מספר ששים הוא מספר שלם, כמו שהתבאר בחבור גבורות ה' באריכות 52. ובחלק יש שנוי, לא בדבר שאינו חלק*. וגם נתבאר בחבור באר הגולה בכמה מקומות מספר ששים, שהוא מספר כללי 53. 
ודבר זה ראיה ומופת חותך על נצחיות התורה שלא תשתנה אצלנו לנצח נצחים. כי אם היה לתורה שנוי, למה לא נתנה לאברהם ויצחק ויעקב. ואין מספיק לך שום טעם וסברא בזה הענין, רק כי מפני שאברהם יצחק ויעקב הם פרטיים 54, ולא נתנה התורה שהיא תמידית נצחית בלי שנוי, רק כאשר יש מקבל שהוא בלי שנוי כלל 55. ולא יסתכלו ראיה ברורה זאת אם לא עורי לב, ולא ראו מאור החכמה מעולם 56. סליק פרקא* 57. 
פרק שמנה עשר 
האדם אשר הוא בעל חומר והוא גשמי, צריך לברר לו הדבר כפי מה שהוא אדם גשמי, כדי שיקנה הידיעה כפי אשר ראוי לאדם 1. ולכך כדי שידעו הכל מציאות השם יתברך, עשה הקב"ה כל הנסים והנפלאות והמופתים במצרים, כמו שמבואר מן הכתוב, כדי שיוודע הדבר בראות העין הגשמי, אשר זהו ראוי לאדם אשר הוא גשמי 2. וכדכתיב [ר' שמות ז, ג] "ואני אקשה את לב פרעה וגו' למען רבות מופתי" 3. וכן קדושת המשכן למען שידעו הכל קדושתו, אמר (שמות כט, מג) "ונקדש בכבודי", ואמרו ז"ל (זבחים קטו:) אל תקרי "בכבודי", אלא 'במכובדי', אלו נדב ואביהו, שיעשו חטא ויתקדש הבית על ידם. ולא היה של[הם] הבית*, שהוא יתברך השוכן בבית הזה נבדל מכל הנמצאים, וזהו קדושת הבית 4. וזה נראה, כי אף לצדיקים אינו מתאחד עמהם, ואין לו צירוף עמהם, וזהו קדושתו 5. שאם היה מצורף לנמצאים, אין ספק שיהיה צירוף אל אוהביו מכובדיו 6. ואם היה מצורף אליהם, לא היה עושה דיו בהם. כי הדין אשר עושה בצדיק מורה זה כי הוא יתברך נבדל לגמרי אף מאוהביו 7. וכן כאשר נתן השם יתברך התורה על ידי משה, עוד היה* בלב האדם הגשמי ספק בתורה מן השמים. ולפיכך על ידי קרח ועדתו נתלבן ונצרף תורה מן השמים, שידעו הכל דבר זה בבירור גמור 8. 
כי דבר זה היה חטא קרח ועדתו, שהיו כופרים בתורה מן השמים, כמו שמוכיח הכתוב 9. ולפיכך היה עונש קרח ועדתו ונבלעו חיים שאולה (במדבר טז, לג). וזה כי התורה היא "תורת אמת" (מלאכי ב, ו) 10. לא כמו שאר דברים, כי עם שהם אמת, כמו אם יאמר אחד 'ראובן הוא בבית זה', והאמת שהוא בבית, מכל מקום לא נקרא דבר זה שהוא אמת, מצד כי אפשר שלא יהיה בבית. ועם שהוא אמת, דבר זה הוא במקרה 11. וכאשר יאמר האדם 'ראובן אינו בבית' 12 הוא שקר, אבל הוא שקר במקרה, כי היה אפשר שיהיה בבית 13. אבל האמת שהיא אמת בעצם, היא תורת משה, שהיא אמת בעצם. שכל דבריה הם מוכרחים, ואי אפשר בענין אחר 14. וזה כי כאשר אמרה תורה אהרן הוא כהן (ויקרא פרק ח), ודבר זה אמת בעצם, לפי שהוא הכרחי שכך יהיה, שאי אפשר שיהיה בענין אחר. לכך מציאות זה העצם והוא הכרחי שיהיה כך, ולא בענין אחר 15. וכן כל דברי תורה הם כך שמציאותם הכרחי, וכמו שהתבאר שפרק שלפני זה 16. 
ובמדרש (במד"ר יח, ז), "בוקר ויודע ה'" (במדבר טז, ה), אמר משה, גבולות חלק הקב"ה בעולמו, יכולים אתם לעשות יום ולילה 17. והכתיב* (בראשית א, ד) "ויבדל אלהים בין האור ובין החשך". וכן "הבדיל אהרון להקדישו קודש קדשים" (ר' דהי"א כג, יג). לכך אמר "בקר ויודע ה'". פירוש דבר זה, כמו בקר שאין לשנות אותו. והן הן הדברים אשר אמרנו. כי כל דברי תורה הם מוכרחים להיות, ואינם מציאות* במקרה. כמו שסדר העולם בעצם ואינו במקרה, שדבר זה הכל מודים שאין העולם מציאותו במקרה 18. כך הם כל דברי תורה 19. 
וכאשר היו חולקים על דבר שמציאותו הכרחי, אי אפשר שיהיה אדם כזה נמצא. כי המוכרח במציאות, הדבר* שהוא כנגדו הוא מוכרח שלא יהיה נמצא 20, אחר שהפכו מוכרח 21. ולכך כאשר היו חולקים על התורה, שכל דבריה מוכרחים במציאות, המתנגד לזה מוכרח שאין לו מציאות כלל. ולכך כתיב (במדבר טז, לג) "ויאבדו מתוך הקהל וירדו הם וכל אשר להם חיים שאולה", שהיו מוכרחים להיות בלתי נמצאים כלל, וירדו חיים שאולה, שהוא האבדון 22. ואילו ירדו מתים, לא נקרא זה שאין ראוי להם המציאות כלל, אחר שהיו מקבלים מיתה טבעית כדרך כל הארץ, והיה להם חיים טבעיים. אבל משה אמר (במדבר טז, כט) "אם כמות כל אדם ימותון", ויהיה להם המציאות אשר ראוי לנמצאים, "לא ה' שלחני" לתת התורה 23. כי התורה שהמציאות שלה מוכרח, אין ראוי להתקיים החולק על המוכרח. ודבר זה ברור מאד 24. 
ובפרק הספינה (בבא בתרא עד.), אמר ליה ההוא טעייא 25, תא ואחוי לך בלועי דקרח 26. אזלי וחזאי תרי בזעי 27, נפק מנייהו קוטרא 28. שקל גבבא דעמרא ומשי מיא 29, ואנחי ברישא דרומחא 30, ועיילי להתם 31. וכי אפיק הוה מחריך 32. אמר ליה 33, אצית מאי שמעת 34, ושמעית דהוו אמרי 35 'משה אמת ותורתו אמת, והן בדאין'. אמר ליה 33, כל תלתין יומין מהדרי להו גיהנם כבשר בקלחת 36, ואמרי הכי 'משה אמת ותורתו אמת והן בדאין' 37, עד כאן. 
באור זה, כי לחולקים על התורה, שהיא שכל אמת, אין ראוי להם מציאות, כמו שאמרנו.ולכך אמרו ד'אמר ליה ההוא טעייא'. קרא השכל 'טעייא'. וזה כי השכל הוא החוקר על הדברים, ומשוטט בעולם לארכו ולרחבו. ואף בדברים הנבדלים הוא חוקר ועומד עליהם 38. וזהו ענין הטעייא, כי הטעייא הוא סוחר ישמעאל 39, שהוא סוחר ומסבב כל הארץ לארכה ולרחבה, ולכך נקרא השכל טייעא, כי הטייעא גם כן הוא סוחר סובב ומקיף הארץ*, וקונה הסחורה 40. ונקרא מה שקונה הסוחר 'לקח'* 41, כך השכלי הוא שקונה המושכלות, והם קנין שלו. ולכך נאמר על החכמה (משלי ד, ב) "כי לקח טוב נתתי לכם תורתי אל תעזובו". ובפרק קמא דקידושין (לב:) דרשו "והדרת פני זקן" (ויקרא יט, לב) 'אין זקן אלא מי שקנה חכמה' 42. אי נמי* כי שם 'חכם' על שם קנין החכמה, והוא הרבה מאד 43. ולפיכך שם העצמי הראוי אל השכל הוא שם 'טייעא', שהוא סוחר, חוזר על הדברים שקונה 44. 
ואמר 'תא ואחוי לך בלועי קרח'. אין הפירוש שהראה לו בראיה* חושיית גשמית. שאין הדבר כך כלל, רק שהשכל מראה לו הכל בראיה שכלית, לא גשמית 45. ואמר 'חזא תרי בזעי ונפיק קוטרא מנייהו'. פירוש, כי התחלת יסוד הגיהנם נמשך מן מדרגה השניה. ודבר זה בארו חכמים בחכמתם במה שאמרו (ב"ר ד, ו) כי לכך לא נאמר "כי טוב" בשני של בריאת עולם שבו אברא* גיהנם. וזה כי הגיהנם אין בו שלמות 46. שאילו היה בו שלמות, לא באו שם הרשעים שאינם שלמים בעצמם 47. וכל מספר בעולם יש בו שלמות, חוץ ממספר שנים. וזהו כי האחד הוא שלם בעצמו, שאין באחד חלוק כלל. ודבר שאין בו חלוק, הרי הוא שלם, ודבר זה מבואר 48. והשנים אין בו שלימות כלל, כי אי אפשר לחבר קצה אל קצה על ידי שני קוים, שזה נקרא שלמות כאשר תתחבר הראש בסוף, שאז הוא שלם, בעבור שלא תוכל להוסיף עליו דבר 49. אבל בשלשה קוים נעשה שלם, שתחבר הסוף בראש> <JFכזה .S ומכל שכן למעלה ממספר זה. אבל שנים לא תוכל לחבר הסוף בראש שיהיה שלם, ונמצא פגם כזה <. לפיכך השנים חסר שלמות 50, ומזה נמשך הגיהנם, שהוא הבלתי שלם 51. ואין ספק בפירוש זה למי שיודע בסתרי החכמה. ובשביל כך לא נאמר בשני "כי טוב", שלא נאמר "כי טוב" רק על דבר השלם*. ודבר שאינו מושלם אינו טוב 52. ולפיכך אף מלאכת המים התחיל ביום שני, ולא הושלם 53. כי זהו ענין השניות, שאין בו השלמה למי שיבין את זה 54. ולכך אמרו גם כן (ב"ר ד, ו) כי לכך* לא נאמר "כי טוב" ביום השני, לפי שנבראו בו המים, ולא נגמרו. כי אין הדבר טוב* רק כאשר הוא שלם 55. ולכך אמר 'דחזי תרי בזעי', כי הגיהנם הוא מן השניות, שאין בו השלמה כלל. 
ואמר דנפק קוטרא מנייהו. בא לומר כי לאלו האנשים ראוי להם הגיהנם לגמרי מכל וכל. לא כמו שאר עבירות, אף אם חטא, אין הגיהנם מתיחס לו לגמרי כמו זה, שראוי לו הגיהנם לגמרי 56. ולכך אמר 'דעלה קוטרא משם, ושקל גבבא וכו'' 57. הכל להורות כי עצם הגיהנם ראוי להם. ומה שאמר 'דנפיק קוטרא מנייהו', פירוש עשן* נמשך מן האש של גיהנם. וקרא הגיהנם שפועל ברשעים 'אש' 58, מפני כי האש יש לו תוקף וגדול כחו. וכך הגיהנם שהוא דין רשעים, יש לו חוזק ותוקף. ולכך הגיהנם, שהוא דין רשעים, נקרא 'אש' 59. והתולדה קרא 'עשן' גם כן, לפי שהעשן מתילד מן חוזק האש גם כן. ואין ספק כי הגיהנם שהוא דין הרשעים, מתפשט כחו בעולם הזה, כי שולט דין הגיהנם אף בעולם הזה בכמה דברים 60. וזה שאמר דעלה קוטרא מנייהו 61. ואין כל הדברים האלו גשמיים כלל, רק הכל מושכל. וכן מה שאמר 'דשקל גבבא וכו'', הכל ענין מושכל. כי דבר ברור הוא כי הגיהנם, שהוא חוזק דין הרשעים, הוא נגד המציאות. וזהו ענין הגיהנם, שהוא* הפסד ואבוד לנמצאים 62. ולפיכך אמר דמחריך המגיע לשם 63. 
ומפני כי לאלו הרשעים ראוי הגיהנם בפרט, יותר מכל יורדי שאולה*, לטעם אשר התבאר למעלה (ד"ה וכאשר היו) מפני שהיו חולקים על התורה, שהוא השכל האמתי המחויב. וכך ראוי להם ההעדר לגמרי עד שאין להוסיף על זה 64. כי התורה היא מציאות מחויב, והגיהנם העדר גמור 65. ולכך אמר* דשמע שהיו אומרים 'משה ותורתו אמת, והם בדאים'. כי דין הגיהנם היה פועל בהם לגמרי. ודבר זה הוא מברר האמת, ולכך היה פועל בהם דין הגיהנם, שהוא העדר 66. ובשביל פעל זה שהיה הגיהנם פועל בהם, בשביל שהיו חולקים על האמת שהוא מחוייב מוכרח להיות נמצא, עד שהתורה היא מחוייב המציאות, לכן היה פועל בהם הגיהנם, שהוא הפך זה, שהוא ההעדר הגמור 67. וזהו מדברר אמתת התורה, עד שהיו אומרים 'משה* ותורתו אמת' 68. 
ואמר כי כל תלתין יומין מהפך להו גיהנם כבשר בקלחת, ואמרי הכי 69. וביאור ענין זה, כי שלשים יום* מסוגלים לחזרה. וזהו כי בשלשים יום מסבב הירח כל גלגלו, וחוזר להקיף כמו בראשונה. ולא תמצא ההקף וחזרת גלגל בפחות. כי שאר גלגלים יש להם זמן יותר להקפתם 70. ומפני כי אלו רשעים ראוים לגיהנם לא מצד מה 71, וכך אמר כי מתחדש להם הגיהנם כל שלשים יום. פירוש, שפועל בהם כל הגיהנם, ולא מקצת גיהנם. וזה כמו שאמרנו, כי ראוים היו בני קרח בפרט לגיהנם, כאשר היו חולקים על התורה. וכל דבר שהוא כל, יש לו השלמה 72. והשלמתו הוא כאשר הוא חוזר חלילה, כי אז נשלם וחוזר חלילה. ואם אינו חוזר חלילה, אין לו השלמה, ואם אין לו השלמה, אינו הכל. ודבר זה מבואר מאד 73. 
ועוד כי כל דבר המתחדש, כמו הירח שמתחדש אחר שלשים יום, חדוש שלו הוא אמתת עצם הויתו. כמו האדם שנולד, הלידה היא אמתת הויתו 74. ולא כך כאשר כבר נמצא והוא מוסיף עליו, כגון האדם שהוא מוסיף בגידול, אין זה אמתת הויתו 75. ולזה אמר דמהפך ליה גיהנם כבשר בקלחת כל שלשים יום, שמתחדש להם הגיהנם, וזהו אמתת הוית הגיהנם שפועל בהם. ואומרים 'משה אמת ותורתו אמת', כי עצם הגיהנם היה פועל בהם, בשביל שהם היו חולקים על התורה. וראוי להם אמתת הגיהנם כמו שאמרנו 76, וזה מברר כי משה ותורתו אמת 77. 
ואם יקשה לך מה שאמר 'כל שלשים יום*', ואין שייך ימים בשאול 78. אין זה קשיא למבין, ויתבאר דבר זה במקום אחר, שכמו שיש ימים ממש לבני אדם גשמיים, כך שייך ימים לדברים בלתי גשמיים 79. ואין כאן מקומו, ויתבאר במקום אחר 80. 
יש עלינו לבאר, אחר שאמרנו שהתורה היא ראויה בפרט לישראל, וכמו שהתבאר בפרק שעבר 1, אם כן למה נתן לאברהם המילה (בראשית יז, ט-יד) 2. השאלה הב', כי כפי דעת חז"ל שאמרו במסכת יומא (כח:) קיים אברהם כל התורה כולה, שנאמר (בראשית כו, ה) "עקב אשר שמע אברהם בקולי וישמור משמרתי מצותי חקותי ותורתי". וקאמר (יומא שם), ואימא שבע מצות ומילה 3, "חקותי ותורתי" למה לי 4. וקאמר* (יומא שם), קיים אברהם אפילו ערובי תבשילין 5, שנאמר "ותורתי", אחת שבכתב ואחת שבעל פה. ומדבר זה משמע כי אברהם בפרט קיים כל התורה כולה 6. ולמה הוא בפרט, ולא שאר אבות. 
ובמדרש אמרו (ב"ר סה, יג) על יצחק שהזהיר את עשו שישחוט יפה. שכן אמרו "שא נא כליך" (בראשית כז, ג), שחוז מאני זינך 7, שלא תאכילני נבלות. ובפרק גיד הנשה (חולין צא.), אמר רבי יוסי בר חנינא, מאי דכתיב (בראשית מג, טז) "וטבוח טבח והכן", פרע להם בית השחיטה 8. "והכן" טול גיד הנשה בפניהם 9. כרבי יהודה, דאמר גיד הנשה אסור לבני נח 10. 
ושם בתוספות (ד"ה כמאן), ואם תאמר, דלמא לא נאסר 11, ואפילו הכי היו מקיימים, כמו שחיטה 12. ויש לומר, מדקאמר "והכן", משמע דבלאו הכי לא אשתריא. אי נמי, 'פרע להם בית השחיטה' היינו נחירה, שנצטוו על הנחירה 13, עד כאן. ונשאלנו על זה מה שכתבו התוספות שנצטוו על הנחירה, ואיך נצטוו על הנחירה, והרי נבלה גמורה מותרת לבני נח 14. והשבנו, כי דעת התוספות, כי חשב יוסף שלא יאכלו משחיטתו, שיאמרו דשמא חתך מן הבהמה קודם שתצא נפשה, ולבן נח אסור משום אבר מן החי (סנהדרין נו:). ולפיכך אמר 'פרע להם בית השחיטה', והיינו נחירה 15. והנחירה מתרת לבני נח, כמו שמתרת השחיטה לישראל 16. דתניא (חולין לג.) 17, הרוצה שיבריא, חותך כזית בשר מבית השחיטה קודם שתצא נפשה 18, ומדיחה יפה יפה 19, וממתין לה עד שתצא נפשה. ואחד ישראל ואחד גוי מותר בו, משום דהשחיטה מתרת 20. והכא נמי הנחירה מתרת לבני נח, ואפילו אם חתך ממנה קודם שתצא נפשה מותר. שמעינן מינה שהיו מקיימין המצות 21, אף על גב שלא נצטוו 22. 
ובמדרש אמרו (ב"ר עט, ו) על יעקב, "ויחן את פני העיר" (בראשית לג, יח), נכנס עם דמדומי חמה וקבע תחומין לשבת מבעוד יום. הדא דאת אמרת ששמר יעקב אבינו את השבת קודם שנצטווה. ומעתה ישלשאול; אם כולם היו שומרים את המצות 23, למה אמרו (יומא כח:) על אברהם בלבד ששמר כל התורה כולה יותר מיצחק ויעקב. ועוד 24, הרי מצאנו שהיו שומרים יצחק ויעקב גם כן מצות כמו שאמרנו, ולמה לא שמרו כל התורה כולה 25. ולמה נשא יעקב ב' אחיות 26, ועמרם דודתו 27, ולא היה נזהר בדבר שקבל האסור מאבותיו 28. ובאגדה בפרק ערבי פסחים (פסחים קיט:) אמרו, שלא היה רוצה יעקב לברך, מפני שנשא ב' אחיות 29. שאם כן 30, למה נשא אותן, אחר שלא היה ראוי שישא ב' אחיות בחייהן. ומה שהשיב בזה הרמב"ן ז"ל בפרשת ויגש 31 כי האבות שמרו את התורה בארץ דוקא, ויעקב נשא שתי אחיות בחייהן בחוצה לארץ 32. עם כי* הדבר הזה קשה לקבל, כי המצוה שהיא חובת הגוף, אין הפרש בין בארץ בין בחוצה לארץ 33. 
ומעתה נשיב* על השאלה הראשונה 34. כאשר תעיין במצות שנתן השם יתברך לבני נח, שנתן לאדם שש מצות 35, ולנח שביעית - אבר מן החי, ולאברהם המילה. ולדעת רבי יהודה (חולין ק:) נתן מצות גיד הנשה ליעקב 36. והיה כל דבר כפי הראוי. וזה כי נתן לאדם שש מצות; ברכת השם, עבודה זרה, עריות, דינין, גזל, שפיכות דמים (ב"ר טז, ו). כי דבר זה בארנו בחבור גבורות השם 37. 
וכאשר בא אברהם, נצטווה במילה. ידוע* כי הערלה נקראת* על שם כסוי ואטימה, וכל דבר נכסה ונבדל נקרא 'ערלה'. וזהו בכל מקום שנאמר (דברים י, טז) "ערלת לב", שאינו נכנס הדבר בלבו, ונבדל ממנו. וכן "ערלת אזן" (ר' ירמיה ו, י), כסוי אזן. וכל דבר מופרש ומובדל מדבר, יש לו אטימה וכסוי המבדיל, שהוא הערלה 38. וכל הדורות עד אברהם, כל הדורת ההם היו תחת הטבע*, ולא היו נבדלים מן הטבע 39. עד שבא אברהם, ובחר השם יתברך בו, כדכתיב (נחמיה ט, ז) "אתה הוא ה' האלהים אשר בחרת באברם". והוציא* אותם מן הטבע, עד שלא היה הטבע מבדיל בין השם יתברך ובין הבריות 40. כי הטבע שהיא חמרית 41, היא מבדלת בין השם יתברך ובין הבריות 42. עד שבא אברהם, ואליו היה חבור עם השם יתברך, שבחר בו*, והוציא אותם מן הטבע, שלא היה כאן הבדל ואטימה עוד בין השם יתברך והאדם. ואז צוה להסיר הערלה, היא האטימה. והמילה היא הברית והחבור שיש עם השם יתברך, מפני שהוציא השם יתברך אותו מן הטבע 43. ולכך הערלה, שהיא האטימה שנולד באדם בטבע, צוה השם יתברך להסיר אותו ביום השמיני (בראשית יז, יב), שהוא אחר ז' ימי הטבע, וכמו שבארנו זה למעלה באריכות 44. לכן נתנה המילה לאברהם בפרטות 45. 
ודבר זה גלו חכמי האמת בפרק קמא דברכות (ז:). אמר רבי יוחנן משום רבי שמעון בן יוחאי, מיום שברא הקב"ה את העולם, לא היה אדם שקראו 'אדון', עד שבא אברהם וקראו 'אדון', שנאמר (בראשית טו, יח) "ויאמר אדני ה' במה אדע כי אירשנה". בארו ז"ל בחכמה, כי לא היה אל הקב"ה צירוף וחבור אל העולם, עד שבא אברהם. כי היה הטבע החמרית מפסיק וחוצץ בין השם יתברך ובין העולם, עד שבא אברהם. ולכך קרא להשם יתברך 'אדון', כי האדון מצטרף ומתחבר אל אשר הוא אדון לו, ואינו נבדל הימנו 46. ודבר זה ידוע למי* שיודע בסתרי החכמה והתבונה*. לכך עד אברהם לא נקרא 'אדון', עד שבא אברהם 47. וזהו הסרת הערלה שנצטוה לאברהם, שהוא ההבדל והכסוי בין השם יתברך שהוא העלה, ובין האדם 48. והדבר הזה ברור מאד, שלכך נתנה המילה לאברהם. 
בא יעקב נצטוה על גיד הנשה. דבר זה נתבאר בחבור גבורות ה' (פרק סז) למה נצטוה יעקב בפרט בגיד הנשה, ואין ראוי לכפול בדברים אשר התבארו שם. כי יעקב בפרט היה ראוי למצות גיד הנשה, עיין שם ותמצא מפורש 49. כלל הדבר, ראוי היה יעקב להיות מצווה במצוה זאת, כי הגיד היה רחוק ממדרגת האדם וממעלת קדושתו של יעקב, הוא הגיד שהוא על הירך*. ובשביל כך לא יכול לו המלאך ליעקב (בראשית לב, כו), כי האדם הוא נברא בצלם אלקים, ובפרט ליעקב היה לו מעלת הצלם הזה. חוץ מן הירך שהוא רחוק מן הצלם, כמו שבארנו בחבור גבורות ה', עיין שם 49. ומפני כי היה ליעקב בפרט מעלת הצלם אשר צורתו חקוקה בכסא הכבוד ( ר' חולין צא:), כמו שבארנו שם באריכות, לכך לא היה יכול לו כי אם בגיד הנשה. ועיין שם תמצא דברים גדולים 50. כלל הדבר, כי המצות שנצטוה כל אחד ואחד היתה המצוה שייכת אליו*, ומתיחסת אליו המצוה*. ולכך היה ראוי שתנתן לו המצוה הזאת בפרט 51. 
ומעתה הוסרה השאלה הראשונה; כיון שלא נצטוה בכל התורה, ויעקב גם כן לא נצטוה בכל התורה, למה נתנו לו מצות פרטיות. כי דבר זה הוא לסבה שראוין להם אותם המצות הפרטיות. וכיון ששייך להם המצות*, נצטוו בהם. ודי בזה בתשובת שאלה ראשונה 52. 
כבר התבאר לך שאלה ראשונה 1. ומה שנראה לנו בתשובת שאלה שניה 2, כי חלוקי מדרגות היו בענין זה. כי אברהם היה מקיים כל התורה כולה על פי דעת חכמים (יומא כח:), אשר אין לזוז מקבלתם ומחכמתם 3. וזה כי אברהם היה מיוחד ביותר לקיים כל התורה. וזה* כי מעלת אברהם דבקה בחכמה העליונה, לכך היה אברהם בפרט מיוחד אל התורה, שהוא השכל העליון, כאשר ידוע 4. כי בן ג' שנה הכיר אברהם את בוראו (נדרים לב.) 5. ומאחר שהיה אברהם מיוחד בזה, ולא כן יצחק ויעקב, רק כי קבלו מאברהם, לכך היה אברהם גם כן מקיים מה שנותן השכל העליון הזה 6. ולכך היה אברהם מיוחד לקיים את* כל התורה 7. 
ועוד יש לך להבין בחכמה, כי מדת אברהם היא מדת התורה. כי התורה תקרא "תורת חסד", דכתיב (משלי לא, כו) "ותורת חסד על לשונה". וזה מצד כי התורה "דרכיה דרכי נועם וכל נתיבותיה שלום" (משלי ג, יז) 8. ואף כאשר תמצא בתורה מיתות וכריתות, אין תכלית התורה רק להעמיד הטוב בעולם, שלא יהיה נמצא שום רע 9. ודבר זה רמזו חכמי האמת בפרק קמא דסוטה (יד.), תניא רבי שמלאי אומר, התורה תתלתה גמילות חסדים, וסופה גמילות חסדים. תחלתה גמילות חסדים - "ויעש ה' לאדם ולאשתו כתנות עור וילבישם" (בראשית ג, כא). וסופה גמילות חסדים, דכתיב (דברים לד, ו) "ויקבור אותו בגי". בארו בזה דבר גדול, כי כל ענין התורה כדי להעמיד הטוב שיהיה בעולם. ולפיכך התחלתה גמילות חסדים, שהוא עשיית הטוב לבני אדם, ותכלית התורה הטוב הגמור 10. 
וזהו אמרם במדרש (ירושלמי שקלים פ"ו סה"א) "מימינו אש דת למו" (דברים לג, ב), התורה שנתן הקב"ה לישראל אש לבנה חרותה באש שחורה. באור זה, כי האש דבר שאינו גשמי, כי אין באש גוף גשמי. ולפיכך כל דבר שאינו גשמי נקרא 'אש' 11. ורצה לומר כי אין מצות התורה נושא שלה ענין גשמי 12, כאשר יראה האדם בתחלת המחשבה, שהתורה כל עניניה סדר ונמוס קיום האדם הגשמי בלבד. ובשביל כך היה נושא של תוה גשמי, הוא קיום קיבוץ בני אדם, כמו שחשבו מקצת בני אדם. אבל אין הדבר כך, כי אין התורה נושא שלה ענין גשמי 13. ולכך אמר שהיא כתובה על אש לבנה, שהאש אינו גשמי. והלובן מורה על הזכות והטוב 14. וזה כי כל ענין התורה הוא לקיים הטוב האלקי. וזהו היסוד שעליו נבנה הכל, להעמיד הטוב האלהי 15. 
ומפני כי יש טוב, ואין בו מושכל אמת. אבל התורה יש לה מדרגה זאת, שיסוד שלה הכל נבנה עליו הוא הטוב האלקי, והוא אמת וברור מאד 16. ולפיכך אמר 'כתובה באש שחורה'. כי אין דבר יותר ניכר ומבורר מן אש שחור, שהוא ניכר לגמרי. לכן ענין התורה יש בה שני דברים; שיסוד שלה הטוב האלקי, ומכל מקום דבריה מבוררין וניכרין מאד. ולקמן יתבאר עוד 17. ולכן שתי שמות יש לתורה; "תורת חסד" (משלי לא, כו), מפני שכל ענין התורה לעשות הטוב האלקי, וכנגד זה אש לבנה. ונקראת "תורת אמת" (מלאכי ב, ו) מפני אמתת הדברים, שהם ברורים בתורה. ולכן היא חרותה באש שחורה, שהוא ניכר לגמרי 18. 
ומפני זה אברהם, שהיה מדתו החסד 19, ראוי מצד עצמו אל התורה, שהתורה היא "תורת חסד", וזהו מדתו של אברהם 20. ולכך קיים אברהם כל התורה מעצמו, מפני שזה מדתו מעצמו, הוא הטוב והחסד כאשר ידוע ממדתו שהיה גומל חסד, לכך התורה היה* מדתו 21. אבל יעקב, אף כי היה מדתו האמת, וכדכתיב (מיכה ז, כ) "תתן אמת ליעקב חסד לאברהם" 22. הלא אי אפשר לאדם, במה שהוא אדם, להיות דבק במדרגה זא., כי האמת חותמו של הקב"ה (שבת נה.) 24, ואין המדה הזאת - היא מדת אמת - בעולם הזה 25, שהוא עולם השקר 26. ולכך מצד מדת האמת אין ראוי העולם הזה אל התורה, שהיא אמת. רק אברהם שהיה מדתו החסד, והוא ראוי אל העולם הזה דוקא 27. ולכך אברהם מצד המדה הזאת ראוי להיות דבק בתורה לגמרי. לכך קיים אברהם כל התורה כלה. 
אבל במדרש אמרו בזכות יעקב נתתי תורה לישראל, כמו שאמרנו בחבור גבורות ה' 28. וזהו ענין אחר, ואין להאריך בזה 29. אמנם עוד יתבאר בסמוך 30. 
ואצל יצחק נאמרה מצות השחיטה, שאמר (בראשית כז, ג) "שא נא כליך" 31. וידוע כי השחיטה הוא נוטה אל מדת הדין 32. ולכך היה מדת יצחק לקיים המצוה הזאת, כמו שהיה מדת אברהם לכל התורה - כך היה מדת יצחק למצות שחיטה 33. ומדת יעקב למדת השבת 34, כי השבת הוא ראוי אל מדתו, שנאמר (ר' ישעיה נח, יג-יד) "אם תשיב משבת רגליך ביום השבת וקראת לשבת עונג והאכלתיך נחלת יעקב אביך". ואמרו ז"ל (שבת קיח.) כל המענג השבת נותנים לו נחלה בלי מצרים, שנאמר "והאכלתיך נחלת יעקב אביך". לא כאברהם שנאמר בו [(בראשית יג, יז) "קום התהלך בארץ לארכה ולרחבה". ולא כיצחק שנאמר בו (בראשית כו, ג) "כי לך וזרעך אתן את] כל הארצות האל". אלא כיעקב שנאמר בו (בראשית כח, יד) "ופרצת ימה וקדמה וגו'". הרי כי השבת הוא ראוי אל מדת יעקב, ולכך מי שמענג אותו נותנים לו נחלת יעקב. והדבר הוא מבואר לחכמים במה שאמר לפני זה "וקראת לשבת עונג וקדוש ה' מכובד". והקדושה הוא הוא בפרט ליעקב, דכתיב (ישעיה כט, כג) "והקדישו את קדוש יעקב" 35, וענין זה אין כאן מקומו 36. ולכך כל אחד קיים המצות הראויים לפי מדתו. 
ולא שתאמר כי לא קיים יצחק רק מצות שחיטה, ויעקב מצות שבת. שזה אינו, דודאי היו מקיימים שאר מצות גם כן. רק מפני כי אלו המצות ראוים לכל אחד ואחד מצד עצמו, דהיינו מצד מדתם, נחשבת המצוה כאילו היו מצווין עליה, והשכר יותר גדול. שכאשר הוא מצווה מן השם יתברך, דבר זה יותר במדרגה, שהרי היא מצוה* מן השם יתברך אשר רוצה וחפץ שיעשה המצוה. ודבר זה אין ספק, כי המצוה היא יותר במדרגה ובחשיבות כאשר הוא מחויב בה. וכאשר היא רשות אינה נחשבת כל כך. וזהו אמרם (קידושין לא.) גדול המצווה ועושה ממי שאינו מצווה ועושה 37. ואין פירושו רק מה שאמרנו, כי הדבר שהוא חוב ומוכרח, הוא יותר במדרגה ממה שהוא רשות, שאם לא היה יותר במדרגה, לא היה מחויב 38. ועל כל פנים יותר יש מעלה כאשר המצוה מחויבת, או קרוב לחיוב. ויעקב היה מקיים שבת שכך ראוי לפי מדתו, דבר זה קרוב לחיוב, והמדרגה יותר בזה. ולכך נכתב אצל כל אחד ואחד המצוה הראויה לפי מדתו, אף על גב שהיו מקיימין כל המצוות. המצות האלו שרמז הכתוב שהיו מקיימים היו קרובים אל החיוב, ומדרגת אלו המצות יותר 39. כי לפי מדתו של אברהם ראוי לעשות כל התורה, כמו שהתבאר 40. ולכך שכרו יותר ממה שהיה אצל אחרים, אף שהיו מקיימין המצות, כיון שלא היה זה לפי מדתם, ואין המעלה כל כך. 
אמנם כל זה הוא במצות עשה, לפי שמצות עשה היא לקנין מעלה והשלמה, ולא היו מחסרים עצמם מן קנין השלמות 41. אבל מצות לא תעשה, שאין בהם קנין מעלה כלל, רק שהוא מחויב שלא יעשה, דבר זה אין בזה קנין מעלה 42. רק אם באה עבירה לידו ונצל, מקבל על זה שכר, כדאיתא בפרק קמא דקדושין (לט:). מכל מקום בעצם מצות לא תעשה אין בהם שכר 43. ואם לא היה מחויב כלל, אם כן למה יקיים שלא לצורך, כיון דאמרינן בפרק קמא דקדושין (שם) שאין מקבלין על לא תעשה שכר כעושה מצוה, רק אם באה עבירה לידו 44. ובשום מקום לא מצינו שיש שכר כאשר מקיים מצות לא תעשה. וראיה לזה, נשים פטורות ממצות עשה שהזמן גרמא (קידושין כט.), ואם מקיימות המצוה יש להן שכר על זה כמי שאינו מצוה ועושה 45. ואצל מצות לא תעשה שהנשים פטורות, אם מקיימות המצוה אין בזה שכר כלל. כי הנשים פטורות מלטמא למתים (קידושין כט.), ומבל תקיף (שם). ואם מקיימות המצות, אין כאן שכר כלל 46. אלא כמו שאמרנו, כי אין בקיום מצות לא תעשה שום שכר. וכך איתא בהדיא בפרק קמא דקדושין (לט:), והא דאמרינן 'ישב ולא עבר עבירה נותנים לו שכר כעושה מצוה' מוקי לה כשבאה עבירה לידו ונצול 47. ואם כן למה יקיימו 48 המצות בחנם. וזה אינו בקיום מצות עשה, שיש במצוה קנין מעלה 49. ולפיכך אברהם שאליו ראויה כל התורה כולה, כמו שהתבאר, היה מקיים מצות עשה ומצות לא תעשה. כי היה הדבר אצלו קרוב להיות חיוב. אבל שאר אבות - מצות עשה היו מקיימין, אבל מצות לא תעשה לא היו מקיימין, אחר שלא היו מחויבים בדבר - למה להם לקיים 50. ולכך יעקב נשא ב' אחיות, ועמרם דודתו 51, כי אלו דברים הם לא תעשה (ויקרא יח, פסוקים יב, יח), וכיון שלא היו מחויבים, לא היו מקיימים 52. 
ומה שאמרו בערבי פסחים (דף קיט:) כי יעקב לא היה רוצה לברך, מפני* שנשא ב' אחיות 53. זהו ענין אחר, כי יעקב שנשא ב' אחיות, ידע כי היה ראוי שישא ב' אחיות 54. ואין ספק כי כל זיווג האבות לא היה במקרה, רק מאת ה' היה זה 55. ובשביל שהיה ראוי יעקב שישא דוקא אחיות, ודבר זה יהיה אסור בסוף, דבר זה קצת חסרון מה שהיה מסוגל ומוכן לדבר כזה. אבל יצחק, אף שהיה מותר גם כן לישא ב' אחיות, מכל מקום לא היה מוכן לזה שישא ב' אחיות, דבר שיהא אסור בסוף, כמו יעקב שהיה מוכן לדבר שיהיה אסור בסוף, ובשביל כך לא* היה רוצה לברך 56. 
ומעתה יתורץ לך הא דקאמר (חולין צא.) "וטבוח טבח" (בראשית מג, טז) פרע להם בית השחיטה, "והכן" (שם) שיטול גיד הנשה בפניהם, כמאן דאמר נצטוה יעקב על גיד הנשה 57. והקשו בתוספות (שם ד"ה כמאן) שמא* אף על גב דלא נצטוו, שמא מעצמם היו מקיימים 58, כמו שחיטה* 59. כי לפי זה אין קשיא, כי חלוק והפרש גדול יש בו 60; כי גיד הנשה מצות לא תעשה הוא 61, ואם לא היו מחויבים - לא היו מקיימים. אבל שחיטה מצות עשה 62, בודאי היו מקיימים, אף על גב שעדיין לא נצטוו, כמו שהתבאר למעלה, ואין ספק בפירוש זה. 
ועוד יתורץ בזה קושיא גדולה בפרק כל שעה (פסחים מ:) אצל בגדי כלאים, שמותר לעשות מהן תכריך למת. והקשו שם בתוספות (ד"ה אבל) דזה הוי לועג לרש, דהא אסור לכנוס בטלית שיש בו ציצית לבית הקברות, משום דהוי לועג לרש (ברכות יח.), הכי* נמי הוי לועג לרש, לבישת כלאים 63. ולפי דברינו לא קשיא כלל, כיון שמת פטור מן המצות 64, אם לא יקיים מצות לא תעשה 65 - אין כאן הלעגה על המת, כי מי שמחויב במצות ומקיים מצות לא תעשה, ומי שאינו מחויב במצות - כגון זה שאין צריך לקיים מצות כלאים, ואינו מקיים מצות לא תעשה, שניהם הם שוים. כי המחויב כאשר קיים המצוה ולא עבר, לא עשה חטא ולא קנה שלמות. אף הפטור כאשר לא קיים המצוה, כיון שהוא פטור, לא עשה חטא ולא קנה שום שלמות. ולפיכך אין כאן לועג לרש. אבל כאשר לא קיים מצות עשה, אף על גב שהוא 66 פטור, אינו דומה פטור למי שהוא חייב בדבר וקיים המצוה. שזה קנה שלמות, וזה - אף שהוא פטור - לא קנה שלמות כלל. ובזה שלא קנה שלמות דבר זה הוי לועג לרש. והרי הדבר הזה ברור, ואין ספק בפירוש זה 67. 
יש במדרש 68 שיעקב אמר לעשו "עם לבן גרתי" (בראשית לב, ד), אף על פי כן תרי"ג מצות שמרתי. אם כן מוכח שיעקב שמר כל התורה כמו אברהם. ולפי זה צריך לומר כי יעקב היה* מוכן גם כן לכל התורה כמו אברהם. והטעם כמו שאמרנו, שהתורה תקרא "תורת חסד", דכתיב (משלי לא, כו) "ותורת חסד על לשונה". ובשביל כך זכה אברהם, שמדתו החסד, אל התורה, כמו שהתבאר 69. וכך* תקרא התורה "תורת אמת" (מלאכי ב, ו), על שם שיש בה האמת הברור 70. ולכך זכה יעקב, שמדתו האמת, אל התורה, כדכתיב (מיכה ז, כ) "תתן אמת ליעקב חסד וגו'" 71. לכך היה כל אחד, הן אברהם, הן יעקב, ראוים אל כל התורה; אברהם מצד החסד והטוב שבתורה, ויעקב מצד האמת שבתורה 72. 
ולפי זה מה שאמר 'תרי"ג מצות קיימתי', והרי נשא ב' אחיות. רצה לומר כי אלו שתי אחיות נשא על ידי רוח הקודש, דכמו שקיימו כל התורה על ידי רוח הקודש, כך הותרו* להם גם כן איזה מצות על ידי רוח הקודש 73. ובזה שלא נשא יעקב ב' אחיות זולת אלו שתים, קיים (ויקרא יח, יח) "אשה אל אחותה לא תקח" 74. רק אלו ב' אחיות שהיה על ידי רוח הקודש, כי אין ספק כי זיווג של אבות היה מן השם יתברך 75 על ידי רוח הקודש. 
ולפי זה 76 ראוי לומר כי גם יצחק אבינו, שהיה אחד מן האבות 77, שהיה להם 78 המעלה העליונה, והיו קרובים אל מעלת התורה, לכך גם כן היה מקיים כל התורה 78. רק שעל כל פנים יש חלוק והפרש ביניהם; כי אברהם שהיה מוכן לגמרי אל התורה, וכאילו היה מצווה 80, ולפיכך כתיב אצלו (בראשית כו, ה) "עקב אשר שמע אברהם בקולי וישמור משמרתי חקותי ותורתי". אבל יעקב לא היה כל כך מסוגל אל התורה שיהיה נחשב כאילו היה מצווה מן השם יתברך 81. ויצחק לא היה מוכן גם כן אל התורה שיהיה כמו יעקב, כמו שאמרנו 82. ומכל מקום היו מקיימים התורה מעצמם. והרי התבאר לך הכל על נכון, ואין ספק באמיתת אלו הדברים. וכבר הארכנו בזה בפרשת ויגש בחבור גור אריה (בראשית פמ"ו אות ה) 83. 
התבאר לך 1 כי ראוי שתנתן התורה על ידי אחד שהוא מיוחד ונבדל מן הכלל. ודבר זה למדרגת התורה, שיש אל התורה המדרגה העליונה המיוחדת, עד שלא ישתתף לה דבר 2. ולכך ראוי שתנתן התורה על ידי מי שהיה* מיוחד במדרגה מכל באי עולם, הוא משה 3. ואף כי התורה היא תורה אל הכלל 4, נתנה על ידי משה. והענין הוא כמו שהענין בנפש האדם, אשר הלב מקבל החיות למעלתו ולחשיבותו, הוא שולח החיות לכל האברים 5, ואין בכל אבר ואבר החיות בפני עצמו 6. 
ומה שאמר בפרק בתרא דמכות (כג:) תרי"ג מצות נאמרו למשה מסיני, שנאמר (דברים לג, ד) "תורה צוה לנו משה", 'תורה' בגימטריא תרי"א, "אנכי" ו"לא יהיה לך" (שמות כ, ב-ג) מפי הגבורה שמענום, עד כאן. ויקשה לך, למה שמעו "אנכי" ו"לא יהיה לך" מפי הגבורה 7. ודבר זה בודאי ראוי שיהיה כך, כי בדבור "אנכי" הוא שקבלו השם יתברך לאלוה 8. וכן "לא יהיה לך", שלא* יהיה להם אלוה זולת השם יתברך 9. שאם היה להם אלוה זולת השם יתברך, היו מבטלים מלכותו יתברך חס ושלום 10. והנה דבר זה שהוא קבלת מלכותו עליהם אינו לכל יחיד ויחיד, רק לכלל ישראל. שאין השם יתברך מיחד שמו יתברך על יחיד לומר "אנכי ה' אלהיך", רק על כל האומה 11. ואי אפשר לומר באלו שתי מצות שהמצוה היא לכל יחיד ויחיד בעצמו. שאין השם יתברך מלך על יחיד, שאין מלך בלא עם 12. ולפיכך באלו ב' דברות, שהם לכלל ישראל ביחד, היה במה שהם עם אחד, והשם יתברך מלך עליהם, ובכלל זה משה עם כל ישראל, ומשה נכלל עמהם 13. רק שאר הדברות אינם מצד שהם כלל אחד 14. 
ודבר זה אין ראוי למעלת התורה ומדרגתה, כי אם שתנתן התורה על ידי משה רבינו עליו השלום, ש"לא קם נביא בישראל כמשה עוד" (דברים לד, י). וזה מפני שאין ראוי שתנתן התורה, שהיא יחידה במדרגה העליונה 15, כי אם על ידי מי* שהוא מיוחד במדרגת הנבואה 16. 
ומה שאמרו בספרי (דברים לד, י) "ולא קם נביא בישראל כמשה עוד", אבל באומות קם 17. שלשה דברים היו במשה מה שלא היו בבלעם 18; משה היה מדבר עמו פה אל פה, שנאמר (במדבר יב, ח) "פה אל פה אדבר בו כו'" 19. משה היה מדבר עמו פנים אל פנים כו' 20. משה היה מדבר עמו עומד, שנאמר (דברים ה, כח) "ואתה פה עמוד". בלעם היה מדבר עמו "נופל וגלוי עינים" (במדבר כד, ד) 21. בלעם היה יודע מה הקב"ה עתיד לדבר עמו, שנאמר (במדבר כד, טז) "ויודע דעת עליון". משל לטבח של מלך שיודע מה המלך קרב על שלחנו 22. כך* בלעם היה יודע מי מדבר עמו, שנאמר (במדבר כד, ד) "אשר מחזה שדי יחזה" 23. בלעם היה מדבר עמו כל שעה, שנאמר (שם) "אשר מחזה שדי יחזה נופל וגלוי עינים" 24, עד כאן. ואם כן יקשה לך, הרי לא נתיחד משה בנבואתו, כי אף באומות קם. אבל חס ושלום שלא יהיה מיוחד משה בנבואה, כי מה שאמרו 'אבל בנביאי אומות עכו"ם קם', מכל מקום היה נבואתו דרך נביאי אומות עובדי כוכבים 25. 
ובמדרש (ויק"ר א, יג), מה בין נביאי ישראל לנביאי אומות העולם עכו"ם; נביאי אומות עולם אין הקב"ה נגלה עליהם רק בחצי דבור, שנאמר (במדבר כג, ד) "ויקר אלהים אל בלעם". אין לשון 'ויקר' אלא לשון טומאה, כמו דאת אמר (ר' דברים כג, יא) "כי יהיה בך איש לא טהור מקרה לילה". אבל לישראל בלשון טהרה, בלשון קדושה, בלשון ברור, "ויקרא אל משה" (ויקרא א, א) בלשון שמלאכי השרת מקלסין, שנאמר (ישעיה ו, יג) "וקרא זה אל זה", עד כאן 26. 
וביאור זה, כי נבואת אומות העולם עכו"ם אינה נבואה בבירור גמור. ולפיכך כתיב "ויקר", שהוא חצי דבור בלבד, כפי מה שהיא הנבואה שאינו בירור גמור 27. והנבואה היא בטומאה. אף שהשם יתברך קדוש ודבריו קדושים 28, נביאי אומות העולם מקבלים הדבור, אף אם הם טמאים, ואין צריכים קדושה וטהרה. המשל* למי שמשליך ממנו דינר זהב, אינו מקפיד אף אם נופל לאשפה, כי אין כונתו רק להשליך ממנו הדינר, יפול בכל מקום. כך השם יתברך אינו חפץ כאשר מדבר עם נביאי אומות העולם רק שיצא הדבור ממנו, יבא אל המקבל אף בטומאה 29. אבל כאשר מדבר עם נביאי ישראל, נתיחד עמו הדבור. וזה עיקר דבורו יתברך*, שמדבר הוא יתברך אל הנביאים, ונתיחד עמהם הדבור 30. אין ראוי שיהיה עצם דבורו יתברך בטומאה. ולכך אין מקבלים נביאי ישראל הנבואה - שהיא דבור השם יתברך - רק בקדושה 31. ומעתה מה שאמרו 'אבל בנביאי אומות העולם עכו"ם קם', היינו דמכל מקום היתה הנבואה שלו בחסרון ובטומאה 32. ואף אם היה גדול בנבואה מאד, כיון שנבואתו היתה בחסרון ובטומאה, אין זה מעלת הנבואה. כי מעלת הנבואה כאשר היא בקדושה ובטהרה ובבירור 33. ולא אמרו 'בנביאי אומות העולם עכו"ם קם' רק שהיה יודע דברים עליונים 34. 
וכאשר תבין דברי אמת, תדע כי מה שהיה יודע משה בנבואה 35, ומה שלא היה יודע, הכל נמשך אחר עצם המעלה בנבואה שהיה למשה. ומה שהיה יודע בלעם בנבואה 36, ומה שלא היה יודע, הכל נמשך ממה שלא היה לבלעם המעלה העליונה שהיה למשה. וזה כי מה שהיה מדבר עם משה פנים אל פנים (שמות לג, יא), שהיה משה עומד עם השם יתברך, הכל הוא הקירוב והדיבוק עמו. ובלעם שלא היה לו זה, מורה על הריחוק מן השם יתברך 37. ומה שלא היה יודע משה הדבור קודם שבא אליו הדבור, וכן מה שלא היה מדבר עמו כל שעה שירצה, ומה שלא היה יודע מי מדבר עמו, נמשך אל מעלת משה. שכל נבואת משה נבואה ברורה, כמו שהיה הדבור עמו פנים אל פנים, ופה אל פה 38. לכך לא היתה נבואתו רק נבואה ברורה. ואין בירור הנבואה רק כשבא הנבואה אל הנביא 39. שכל דבר שיוצא מפי הקב"ה אין לו חזרה, כדאיתא במסכת ברכות (ז.) 40. ודבר זה נקרא 'בירור הנבואה' כאשר יוצא הדבור מפיו. אבל שידע הדבור קודם שנדבר ונתבררה הנבואה, אין זה ראוי למשה ולמעלתו, שהיתה כל נבואתו בענין הבירור הגמור. אבל בלעם שלא היתה מדרגת נבואתו בענין הברור הזה, אפשר לו לדעת דבר זה, שכן כל נבואתו בענין זה 41. 
וזה שהביא משל מן הטבח וכו'. וזה כי מה שיודע הטבח מה שיאכל המלך, ואותו אשר נקרא לשלחן המלך אינו יודע, מפני שאין הנקרא* אל המלך מצטרף אל המלך לדעת שלחנו רק כאשר השלחן ערוך בפעל, וזה כבודו ותפארתו של האורח. ולא יצטרף אל המלך זולת זה. ולכך אינו יודע קודם זה מה יאכל המלך. וכך משה לא היה נבואתו רק כאשר הדבור בפעל יוצא מפי השם יתברך מעצם כבודו יתברך, ודבר זה הוא נבואה ברורה, ובמדרגה זאת דבק משה בו יתברך, וזהו מעלתו וכבודו של משה 42. אבל בלעם לא היה לו מעלה זאת, ולכך ידע הנבואה קודם שבא הדבור, ודבר זה מבואר. 
וכן מה שלא היה* מדבר עם משה כל שעה, הכל נמשך אחר מדרגתו ומעלתו. וזה כי הענין נותן כך, כי היה הדבור עם משה פנים אל פנים. ואין לאדם כמדרגה זאת שיהיה עם השם יתברך תמיד פנים אל פנים 43. אבל עם בלעם היה הנבואה כמו שאמרנו למעלה (ד"ה וביאור זה), שהיה משליך ממנו הדבור, והיה בלעם מקבל אותו, ולא היה כאן דבור פנים אל פנים, ולכך היה תמידי. וכן מה שלא היה יודע משה מי מדבר עמו, היינו "כי לא יראני האדם וחי" (שמות לג, כ), כי אי אפשר להתחבר עם השם יתברך. ודבר זה היה למשה שנסתכל באספקלריא המאירה (יבמות מט:), והיה לו דבקות אל השם יתברך, ולפיכך אי אפשר שיהיה יודע מה שידבר השם יתברך עמו 44. ושהיה מדבר עמו 45 כל שעה אינו* מורה שהיה גדול בנבואה מאד שלא היה נמצא דבר זה במשה, רק שלא היה אפשר שיהיו אלו דברים במשה למעלת נבואתו. ומאחר שלא היה בו 46 הידיעה הזאת בשביל מעלת נבואתו, אין זה חסרון, כי המעלה נותן זה 47. ומה שהיה לבלעם דבר זה, מפני שלא היה לו מעלת נבואתו של משה, שהיה לו 48 דבקות גמור בו יתברך כמו שאמרנו (ד"ה וכאשר תבין), רק בענין הידיעה היה גדול בנבואה 49. ודברים אלו ברורים מאד. 
ומה שאמרו בפרק קמא דראש השנה (כא:) "ולא קם נביא עוד וגו'" (דברים לד, י), רב ושמואל; חד אמר בנביאים לא קם, אבל במלכים קם 50. אין זה קשיא 51. כי פירוש דבר זה, כי בודאי ראוי שיהיה משה מיוחד בנבואתו. ואם היה לו שתוף בנבואה, לא נתנה התורה - שהיא מיוחדת - על ידי משה. רק שהוא היה מיוחד בנבואה, ולא קם כמוהו, ולכך נתנה תורה על ידו, שאין כמוהו 52. ומה שאמר 'במלכים קם', דכיון דלא קם בבני אדם כמוהו, הרי היה משה מיוחד בנבואתו. אף כי במלכים קם, דהיינו מפני גודל מדרגתו ומעלתו של שלמה, שהיה מלך על עליונים ותחתונים, כדאמרינן שם (סנהדרין כ:) 53, ולכך נבואתו גם כן במדרגה עליונה, עד שיאמר 'בישראל לא קם, אבל במלכים קם' 54. ועם זה לא יצא משה ממה שהיה מיוחד במעלתו מצד הנבואה, כי אין המלך בכלל שאר בני אדם 55. ולפיכך אף אם קם במלכים, לא יצא משה ממה שהיה מיוחד בנבואה 56. 
ואין הפירוש גם כן כי היה לשלמה נבואת משה רבינו עליו השלום 57. כי אין הדבר כן, רק כי היה למשה בודאי מדרגה בנבואה עד שנמסרו למשה כל מ"ט שערי בינה (ר"ה כא:) 58. ובודאי אין* דבר זה לשלמה. רק מה שאמר 'אבל במלכים קם', שהגיע בנבואתו לדעת דברים עליונים נעלמים, כמו משה שהיה משיג דברים הנעלמים. והנה היה מדרגתו בנבואה כל כך גדול, כמו שהיה גדול משה רבינו עליו השלום 59. אבל שיהיה יודע מה שהיה משה רבינו עליו השלום - דבר זה אינו. כי למשה נמסרו כל מ"ט שערי בינה 60. ובידיעה הכללית שהיה למשה רבינו עליו השלום - שידע משה רבינו עליו השלום הכל* - בודאי אינו מדבר מזה בגמרא כלל 61. 
ולפיכך היה נתינת בתורה על ידי משה. ולא נתנה תורה לכלל ישראל, כי ראוי שתנתן התורה - שהיא מיוחדת, ואין לתורה שום שתוף אל כל שאר השגות - ראויה שתנתן דוקא על ידי משה רבינו עליו השלום, שהיה מיוחד, דכתיב (דברים לד, י) "ולא קם נביא עוד וגו'" 62. 
ומפני גודל מעלת משה, ויחודו בנבואה, מורה עליו שמו 63. כי "זה משה האיש" (שמות לב, א) הוא מהתחתונים, והיה מתעלה מעלה מעלה עד שנאמר עליו (תהלים ח, ו) "ותחסרהו מעט מאלהים" 64. ועליו נאמר (משלי ל, ד) "מי עלה שמים וירד" 65. ומפני כי משה היה מן התחתונים ומן העליונים, כמו שאמרו (דב"ר יא, ד) שנקרא משה "איש האלהים" (דברים לג, א), מחציו ולמטה היה "איש", ומחציו ולמעלה היה "אלהים". ולכך אי אפשר לומר רק שהיה כמו אמצעי בין העליונים ובין התחתונים 66, והאמצעי מצורף לשניהם 67, ולפיכך "עלה שמים וירד" 68. והיה למשה משפט האמצעי, שנאמר (ר' דברים ה, ה) "אנכי עומד בין ה' וביניכם להגיד לכם דבר ה' וגו'" 69. ולפיכך בשם 'משה' אות המ"ם, שהיא אמצעית בסדר אלפ"א בית"א 70. ואחר כך השי"ן, שהיא מדרגה האחרונה חוץ מן האחת, שנאמר (תהלים ח, ו) "ותחסרהו מעט מאלהים". וזה נאמר על משה, כדאיתא במסכת ראש השנה (כא:) 71. ואות ה"א מורה שיורד לתחתונים. וידוע כי האדם מדרגה חמישית. כי הפשוטים מדרגה ראשונה, והמורכבים מדרגה שניה, והדוממים מדרגה שלישית, והבעלי חיים רביעית, והאדם מדרגה חמישית 72. והרי משה עולה עד המדרגה האחרונה חוץ מאחת, ויורד לתחתונים עד המדרגה החמישית, ודבר זה מבואר 73. הרי נתבאר לך כי נתיחד משה בנבואה, ולכך ראוי שעל ידו נתנה התורה 74. ועוד יתבאר לקמן (פרק כג) יחודו של משה 75, שבשביל אותו היחוד נתנה על ידו התורה המיוחדת. ודי בזה 76. 
כאשר תעיין בדברי* קרח ועדתו, שהיו חולקים כל התורה 1, תמצא שהיו מספקים על משה; אחר שהתורה היא לכלל ישראל 2, ראוי שתהיה התורה לכלל ישראל לא על ידי אדם פרטי כמו משה. וזה שאמר (במדבר טז, ג) "רב לכם כי כל העדה כלם קדושים ובתוכם ה' ומדוע תתנשאו על קהל ה'". ובארו במדרש (במד"ר יח, י) "כל העדה כלם קדושים" - כלם שמעו בסיני "אנכי" ו"לא יהיה לך" (שמות כ, ב-ג), "ומדוע תתנשאו על קהל ה'" 3. בארו בזה רשעה שלהם, שהיו כופרים בתורת משה. שאמרו אחר כי "אנכי" ו"לא יהיה לך" שמענום מפי הגבורה (מכות כד.), אם היה רוצה השם יתברך לצוות מצות על ישראל, היה מצוה לישראל בעצמו. 
ובמדרש עוד (במד"ר יח, ג), מה כתיב למעלה מן הענין 4, "ועשו להם ציצית" (במדבר טו, לח). אמר ליה קרח למשה רבינו עליו השלום, טלית שכולה תכלת, מהו שתהא פטורה מן הציצית. אמר ליה, חייבת בציצית. אמר ליה קרח, הטלית אינה פוטרת עצמה, וארבעה חוטין פוטרות אותה. בית מלא* ספרים, מהו שיהא פטור מן המזוזה. אמר ליה, חייב. אמר ליה, כל התורה יש בה רע"ה פרשיות 5, ואינן פוטרות את הבית, וב' פרשיות שבמזוזה 6 פוטרות הבית. אמר לו, על אלו דברים לא נצטוית, אלא מלבך אתה בודאם, עד כאן. 
ומה בא הכתוב 7 לומר אם יצאו כופרים מפרשת ציצית, או מפרשה אחרת. ועוד, אם מסמיכת הפרשה למדנו כי היה* כופר בפרשת ציצית, מנא לן שהיה כופר במזוזה, והיכן מצינו זה 8. דע, כי כל כונת קרח להפליג ולהחזיק הקושיא, כי אחר שהשם יתברך עם ישראל, אם היה רוצה השם יתברך לתת התורה - ראוי שתנתן בלא אמצעי. כי אי אפשר שלא היו ראוים ישראל לשמוע דבר ה', שהרי שמעו בסיני "אנכי" ו"לא יהיה לך". ואם כן למה לא* נתנה התורה להם. והיה קרח חושב להפיל את משה בטעותו, לשאול אותו 'טלית שכולה תכלת פטורה מן הציצית או חייבת בציצית' 9. וסבר היה כי בודאי ישיב משה שהיא פטורה, כיון שכולה תכלת. שכך היה סברת קרח, כי המצוה כדי שיהיה בטלית תכלת. וטעם התכלת בארו ז"ל (סוטה יז.), מפני שהתכלת דומה לכסא כבוד, ועל ידי שיראה את התכלת יזכור ויעשה את כל מצות ה' 10. כי ראיית התכלת - שהוא דומה לכסא כבוד - מביא לידי מעשה, שעל ידי המעשה מקבל עליו גזירת המלך שגזר עליו 11. לכן התכלת הוא דומה לכסא, כי הכסא הוא עצם המלכות, כמו שאמר (בראשית מא, מ) "רק הכסא אגדל ממך" 12. ודבר זה מסודי התורה, ואין כאן מקום זה 13. והיה סובר 14 כיון שהטלית כולה תכלת, למה לו חוט. ואז יהיה משיב לו קרח, אם כן כל ישראל כולם היו קדושים, למה להם כהן מיוחד לכפר בעדם, אחר שכולם ראוים לכהנים, למה להם כהן אחד נבדל 15. 
וקרח אשר רצה להפיל את משה בטענתו, חרבו באה בלבו 16. כי אדרבה, זה ראיה 17, כי גם שם אין הדין כך. כי צריך שיהיה דומה לכסא הכבוד, וכסא הכבוד הוא מיוחד 18. לכך צריך חוט מיוחד שאינו מן הטלית, רק נבדל לעצמו. וכאשר הטלית כולה תכלת, אין דמיון התכלת הזה אל כסא הכבוד שהוא מיוחד, ולכך צריך חוט מיוחד שאינו מן הטלית 19. וכך ישראל, אף על גב שכל ישראל כולם קדושים, צריכים אל כהן מיוחד נבדל מהם. לא שיהיו הכל כהנים, כי צריך שיהיה כאן כהן מיוחד. זהו שהשיב להם משה (במדבר טז, ו) "זאת עשו קחו לכם מחתות וגו'". ובמדרש (במד"ר יח, ח), אמר להם משה, הגוים נמוסים הרבה וכהנים הרבה יש להם, וכולם מתקבצים בבית אחד. ואנו אין לנו אלא ה' אחד, ותורה אחת, וכהן גדול אחד. ואתם מאתים וחמשים (במדבר טז, ב) מבקשים כהונה גדולה. אף אני רוצה בכך. לכך נאמר (שם שם יא) "אתה וכל עדתך וגו'" 20. 
ויראה כי על זה מורה שם אהרן 21. כי מתחלה נבחרו ישראל מן האומות 22. ואחר כך נבחרו הלוים מתוך ישראל 23. ואחר כך נבחרו הכהנים מן הלוים 24. ואחר כך כהן גדול כהן הראש 25. והנה היה לאהרון ג' בחירות אלו 26. ולכך אמר משה (במדבר טז, ה) "בקר ויודע ה' את אשר לו ואת הקדוש והקריב אליו ואת אשר יבחר בו יקריב אליו". כלומר שיש באהרן ג' בחירות; נגד הראשון, מה שהובחרו ישראל מן האומות, נאמר "ויודע ה' את אשר לו". ולא הזכיר כאן "יקריב", מפני שאין ישראל משמשים לפניו. אבל נגד מה (שאמרו) שנבחרו הלוים אמר "ואת הקדוש והקריב אליו" 27, 'יקריב לשמושיה' (אונקלוס שם) 28. ונגד מה שנבחרו הכהנים אמר "ואת אשר יבחר בו יקריב אליו" 29. 
ומפני שהאמצעי לעולם נבחר 30, שהרי ארץ ישראל - שהיא באמצע הישוב - נבחרה לקדושה. וירושלים - באמצע ארץ ישראל - נבחרה יותר. ובית המקדש - באמצע ירושלים - נבחר יותר לקדושה. ולפיכך האמצעי מורה על הבחירה 31. ולכך בשם 'אהרן' הרי"ש, כי אות הרי"ש הוא אמצעי במאות. כי שי"ן הוא אות ג' 32, והוא רוב אותיות המאות, ואין זה אמצעי. אבל הרי"ש הוא חצי אותיות המאות, והאמצעי עומד בחצי הדבר 33. וכבר אמרנו כי האמצעי מורה על הבחירה מתוך הכלל. וזהו נגד הבחירה הראשונה שהובחרו ישראל מן האומות. ואחר כך הנו"ן, אות אמצעי באתיות העשרות* 34, והוא נגד בחירה שניה שהובחרו הלוים מן ישראל. והה"א בשם 'אהרן', והיא אות אמצעי באותיות היחידים 35, נגד מה שהובחרו הכהנים מן הלוים שנבחרו 36. והאל"ף שיש בשם 'אהרן', שהוא כהן גדול, כהן הראש על הכהנים, ולפיכך יש בו אל"ף 37. ומכל מקום לא נקרא זה בחירה כלל, כי מה שנבחרו הכהנים מן הלוים הוא שם אחר לגמרי. אבל מה שנבחר הכהן גדול לראש, אין זה שם אחר, רק שהוא כהן הגדול. ולפיכך בשם 'אהרן' אות אל"ף 38. הרי לך כי שם 'אהרן' הוא שנבחר ונתיחד לגמרי 39. 
הרי כי כל טענות קרח היה שרצה שיהיו הכל כהנים 40. ומשה היה מוכיח להם שאין ראוי רק שיהיה אחד, במה שהעבודה היא לאל אחד 41. ומפני כי שני דברים 42, שהם הלמוד והמעשה, היו לשני אחים הנכבדים 43; כי משה היה מקבל התורה, ולמדה לכל ישראל. ואהרן כהן גדול מביא לידי מעשה, כי היו עובדין הקב"ה על ידי אהרון בעבודת הקרבן 44. לכך היה מדמה אהרן אל חוט של תכלת, כי חוט של תכלת מביא לידי מעשה, דכתיב (במדבר טו, לו) "וראיתם אותו וזכרתם את כל מצות ה' ועשיתם אותם" 45. וכן אהרן, על ידו היו עובדים במעשה אל השם יתברך, וזהו עבודת הקרבנות. ולכך אהרן דומה לחוט של תכלת לגמרי, המביא לידי מעשה 46. 
וכנגד משה שהיה מקבל תורה מן השמים ולמדה לישראל, היה מביא משל מן בית מלא ספרים. כי התורה צותה לנו לקבוע מזוזה על הבית, כדי לקבוע בנו תורת השם יתברך. וכדכתיב במזוזה (דברים ו, ז-ט) "ודברת בם בשבתך בביתך וגו' וכתבתם על מזוזות ביתך ובשעריך" 47. והיה סובר כי בית מלא ספרים בודאי פטור מן המזוזה, אחר שמצות המזוזה כדי לקבוע בנו תורת השם יתברך, והרי הבית כולו מלא ספרים. וכאשר ישיב לו משה כי בית מלא ספרים פטור מן המזוזה, שכך היה לפי דעת קרח, יאמר אם כן למה לנו אדם מיוחד לקבל התורה על ידו להשלים ישראל בתורה. שהרי אפשר לנו להגיע אל מדרגת התורה בלא משה, שהוא יחיד. כי כלנו קדושים, שמענו בסיני "אנכי" ו"לא יהיה לך" (שמות כ, ב-ג), ואין אנו צריכים שתקבע בנו התורה על ידי משה, שהוא יחיד. כמו שאין בית שהוא מלא ספרים צריך שתקבע בו התורה על ידי מזוזה יחידית 48. 
וגם בזה נפל, שאדרבא, בית מלא ספרים חייב במזוזה יחידית נבדלת מן הבית. שהרי המזוזה חוץ לבית, כמו ציצית גם כן חוץ לבגד 49. כי אין כל הבית מוכן מה שמוכן לו חלק אחד, שהוא נבדל מן הבית 50. ולפיכך בית מלא ספרים חייב במזוזה, כי לא יקבל כל הבית הקדושה כמו המזוזה, שהוא דבר קדוש, והוא דבר במקצת מן הבית 51. וכן לא יקבל התורה כל ישראל כאחד, רק אחד, הוא משה רבינו עליו השלום, אשר הוא נבדל מן ישראל במעלתו ובמדרגתו 52, והוא מקבל התורה ומגיע אותה אל הכלל כלו, כמו שהוא במזוזה 53. לכך צריך אל משה, שהיה מיוחד נבדל מכלל ישראל בפני עצמו, והוא ראוי לקבלת תורה מן השם יתברך. והרי בפירוש שהיו קרח ועדתו מספקין על משה מהקושיא* שבארנו 54. ומשה השיב פרוקה 55. והוא נראה ברור. 
התבאר לך כי אפשר לומר רק שהיה משה מיוחד לתורה 1. והנה יש לשאול שאלה עצומה מאד, איך היה* אפשר שיתיחד משה עד שראוי לו התורה. וזה כי לפי מדרגת התורה ומעלתה, שהיא שכל פשוט 2, איך אפשר לומר שיתיחד אדם אל מדרגת התורה 3. 
ובפירוק קושיא זו בארו חכמים בפרק רבי עקיבא במסכת שבת (פט.), אמר רבי יהושע בן לוי, בשעה שירד משה מלפני הקב"ה 4, בא שטן ואמר לפניו, רבונו של עולם, תורה היכן היא. אמר, נתתיה לארץ. הלך אצל הארץ 5, ואמרה לו "אלהים הבין דרכה כו'" (איוב כח, כג) 6. הלך אצל הים, אמר "אין עמדי כו'" (איוב כח, יד). הלך אצל תהום אמר "לא בי היא*", שנאמר (שם) "ותהום אמר לא בי היא" 7. הלך אצל אבדון ומות 8, אמרו "באזנינו שמענו שמעה" (שם שם כב) 9. חזר לפני הקב"ה ואמר, חפשתי בכל העולם ולא מצאתיה. אמר לו לך אצל בן עמרם. הלך אצל בן עמרם*, אמר לו, תורה שנתן לך הקב"ה היכן היא. אמר לו*, וכי מה אני שיתן הקב"ה תורה על ידי. אמר לו הקב"ה, משה בדאי את 10. אמר לפניו 11, רבונו של עולם, חמדה גנוזה יש לך שאתה משתעשע בה בכל יום, אני אחזיק טובה לעצמי. אמר לו הקב"ה למשה, הואיל ומעטת את עצמך תקרא על שמך, שנאמר (מלאכי ג, כב) "זכרו תורת משה עבדי", עד כאן 12. 
בארו בזה, כי השטן שהוא מקטרג על כל מעשה 13, היה מקטרג על קבלת התורה 14. שאין מקבלים, שהם בתחנונים, ראוים לתורה 15. ויש לאדם ב' בחינות; כי האדם הזה יש לו דבקות אל העליונים מצד הנשמה הנבדלת. ויש לו חבור אל התחתונים מצד גופו החמרי 16. ומצד הדבקות שיש לו* אל העליונים, אין לו מקטרג על התורה, כי האדם נחשב מן העליונים. ולפיכך כל זמן שהיה למשה חבור עם הקב"ה 17, לא היה כאן קטרוג על תורה, שמזה הצד אין התורה בתחתונים רק בעליונים 18. אבל כאשר הפריד החבור הזה, וירד לתחתונים, אז יש כאן קטרוג, כי אין התחתונים ראוים אל התורה. ולפיכך אמר אחר שירד משה בא השטן. כלומר אחר שירד משה, ושוב יש לו חבור לתחתונים, בא השטן וכו'. ופירוש זה, כי השטן הוא המקטרג, והיה מקטרג 'תורה היכן היא' 19. כלומר מה ענין יש* לתחתונים אל התורה, שהיא שכל פשוט. ומה שאמר 'תורה היכן היא', כלומר איזה מקום שלה לפי מדרגתה בעצמה שהיא שכל פשוט, ואיזה מקבל מוכן יש לה. 
ואמר הקב"ה שנתן אותה אל הארץ. כי התחתונים יש להם יחוס אל התורה, שהיא שכל פשוט 20. וכאשר היה מעיין בארץ, אז היא אמרה* "אלהים הבין דרכה". פירוש, כי הארץ, אף שהיא יסוד פשוט 21, מכל מקום אין לה יחוס אל התורה 22. לכך אמרה "אלהים", שהוא נבדל לגמרי 23, יודע דרכה. ואין לארץ שום יחוס אל התורה, שהיא שכל פשוט 24. ואז הלך אל הים. כי הארץ בודאי, מפני שהארץ ממנה הויית כל הדברים המורכבים 25, ולכך אין בה הפשיטות מכל וכל* 26. ולפיכך הלך אל הים, שיש בו פשיטות יותר, במה שאין בים דבר זה 27. ועם כל זה אמר הים "אין עמדי". דמכל מקום גם הים אינו פשוט, לפי שגם בים שייך בו הרכבה, שיש בו דגים 28. ועם שאינו כמו הארץ, שהיא ישוב העולם, ובו כל הנמצאים, לכך אינו פשוט כמו הים 29. ועם* שהים בודאי יותר פשוט מן הארץ, מכל מקום הים אינו פשוט לגמרי, מפני שיש בו הויית הדגים 30, שהם מורכבים. ולכך הלך אצל התהום שהוא תחת הארץ (דברים לג, יג), ובו אינו שייך כל זה 31. לכך הוא יותר פשוט, ומתיחס יותר אל התורה, שהיא שכל פשוט. ועם כל זה אמר "לא בי היא", כי מכל מקום אין כאן פשיטות מכל וכל. שאי אפשר שלא יהיה לו רוחק מוגבל, ואין זה פשיטות, כי כל אשר הוא מוגבל אינו פשוט לגמרי 32. 
אבדון ומות אמרו "באזנינו שמענו שמעה". פירוש, אבדון ומות הוא סלוק הנברא המורכב, וחוזר לפשיטות שלו 33. וזה נאמר על חומר הראשון, והוא נקרא "אבדון ומות", בשביל כי חומר הראשון שהוא נעדר כל צורה, והוא פושט צורה ולובש צורה 34, ולכך נקרא החומר הראשון "אבדון ומות". כי הוא סבת האבדון והמות, כאשר דבר זה ידוע 35. והחומר הזה אינו בעל רחקים מוגבלים, ומיתחס לזה התורה השכלית 36. ועל זה אמר כי אבדון ומות אמרו "באזנינו שמענו", כלומר בשביל שאין רחקים מוגבלים אל החומר הראשון, ולכך שייך לומר בו "באזנינו שמענו שמעה" 37. ומכל מקום בודאי אין שייך לומר החומר הראשון מקבל התורה, כי התורה נבדל מן החמרי 38. 
ומתחלה זכר הארץ עצמה, ואחר כך זכר הים שהוא על הארץ. ואחר כך זכר התהום, שהוא מתחת לארץ. ובזה זכר כל העולם התחתון 39. ואחר כך זכר החומר הראשון, שממנו מוסד הכל, והוא נקרא 'אבדון ומות'. 
ועוד יש לפרש "שאול ואבדון" הוא הגיהנם 40. ואמרו בפרק קמא דתענית (י.) גיהנם אין לו שעור, כדאיתא שם 41. ולכך אמרו "באזנינו שמענו שמעה", כלומר כי יש התיחסות לגיהנם, כמו שהגיהנם גם כן אין לו שיעור, ובדבר זה יש כאן דומה 42. אבל אין שייך הגיהנם לתורה לומר כי התורה היא בגיהנם. כי התורה היא עצם המציאות 43, והגיהנם הוא העדר המציאות 44. והרי התורה מצילה מדינה של גיהנם 45, ודבר זה נתבאר 46. ואיך יהיה שייך לשאול ואבדון התורה. רק אמרו "באזנינו שמענו שמעה", והבן זה מאד 47. 
ועוד יש לפרש כמשמעו מה שאמר 'אבדון ומות אמרו באזנינו שמענו שמעה'. היינו ההעדר הדבק בנמצאים. כי בנמצאים דבק ההעדר בהם 48, והוא נקרא "שאול ואבדון". ואין ההעדר בעל רוחק מוגבל 49. ולפיכך אמרו "באזנינו שמענו שמעה" 50. אבל אין* בתורה, שהיא המציאות 43, שייך* בה ההעדר, שהוא הפך זה. והנה זכר מה ששייך אל העולם, דהוא ארץ וים ותהום. ועתה זכר ההעדר שהיא דבק בהם. וגם זה נכון כאשר תבין 51. ועוד יש בזה דבר מופלג, אין להאריך 52. 
ולכך אמר הקב"ה, שהוא נותן התורה, 'לך אצל בן עמרם'. וכאשר אתה מעיין מה ענינו של משה אל התורה, תמצא* כי מדרגת משה שהוא אומר 'מה אני שתנתן התורה' - שהיא השכל הפשוט - 'על ידי'. ובשביל שהיה ממעט עצמו, הוא ראוי אל התורה, שהיא שכל פשוט. וכמו שאמר 'הואיל ומעטת עצמך תקרא על שמך'. כי מצד הזה יש למשה יחוס אל התורה. וזה כי לא היה הקטרוג רק מה התיחסות יש בתחתונים אל התורה, שהיא השכל הפשוט, אבל התחתונים אין בהם פשיטות גמור. אבל משה, מפני הענוה עד שאמר 'מה אני', הרי אינו מייחד עצמו כלל, וזה ענין הענוה 53. כי ההמתגאה הוא הפך הענוה. שהמתגאה הוא שמייחד עצמו בחשיבות ובמעלה. ואיש כזה אין לו מעלת הפשיטות כלל. אבל מי שיש בו הענוה, עד שאינו מחשיב עצמו לדבר כלל, הרי הוא פשוט לגמרי, שאינו מיוחד בדבר מה 54. וזה שהוא ראוי ומיוחד אל התורה, שהיא שכל פשוט 55. וכבר בארנו בחבור גבורות ה' (פס"ז) ענין הפשיטות שהוא במדת הענוה, והם דברים ברורים מאד מאד 56, עד שאים ספק בהם למי* שמבין דברי חכמים וחידותם 57. 
ואז דע כי כך רצו חכמים להתיר השאלה במה היה מיוחד משה לתורה, בשביל מדת הענוה המורה על פשיטות, שהיה מיוחד בה. שנאמר (במדבר יב, ג) "והאיש משה ענו מאד מכל האדם אשר על פני האדמה". וזה היה עצם יחוד משה לתורה 58. וכבר בארנו בחבור גבורות ה' (פס"ז) כי מדה זאת מיוחדת לתחתונים, והיא על כל המעלות, בעבור הפשיטות. ובשביל מדרגה זאת מיוחדים תחתונים לקבל המעלה שאינה לעליונים. כמו שהיה משה זוכה לתורה שהיא המעלה העליונה, וזה זכה בשביל הענוה שהיה מיוחד בה משה 59. ודבר זה בארו חכמים במקומות הרבה מאד 60, ואין כאן להאריך יותר בדברים האלו, כי עצם הכנת משה לתורה מה שהיה פשוט לגמרי מכל. 
והבן כי כל אחד מוסיף על הראשון 61. כי הארץ שאין בה פשיטות לגמרי, היתה אומרת "אלהים הבין דרכה", כלומר שאין התורה שייכת לתחתונים כלל 62. והים אמר "אין עמדי", ולא היה אומר שאינו שייך לתחתונים, כמו שאמרה הארץ. והתהום אמר "לא בי היא". כי פירוש "אין עמדי" כמו שדרשו חכמים בכל מקום, כמו (יבמות כב:) "ובן אין לו" 'עיין עליו'. כלומר שאין לו כלל, לא בן, ולא שום זרע 63. הרי מלת "אין" משמע שלילה גמורה, שאין לו שום דבר. ו"לא בי היא" שאמר התהום אינו כל כך שלילה. אבל שאול ואבדון אמרו "באזנינו שמענו שמעה", כמו שנתבאר 64. ולפיכך אמר שתקרא התורה על שמו. כי בדבר זה התורה ראויה למשה, ומתיחסת לו ומיוחדת אליו, עד שתקרא (מלאכי ג, כב) "תורת משה". כלומר התורה שהיא ראויה למשה בפרט, ושלו היא*, ולא לאדם בעולם, מצד הכנתו זאת 65. ודברים אלו דברים ברורים למבין דברי חכמה. והחכם יוסיף חכמה ודעת 66, כי אי אפשר לפרש הכל בכתב 67. אמן כן יהי רצון. 
יש לשאול, התורה שהיא שכל הפשוט העליון 1, איך יהיה דבר זה שיהיה לאדם שהוא בעל גשם וחומר 2, מה שאינו נמצא למלאכי מרום 3. ודבר זה הוא ספק. 
ותשובה על זה אמרו בפרק רבי עקיבא (שבת פח:), אמר רבי יהושע בן לוי, בשעה שעלה משה למרום, אמרו המלאכים 4, מה לילוד אשה בינינו. אמר להם, לקבל תורה בא. אמרו לו, חמדה גנוזה יש לך* שגנוזה קודם ששת* ימי בראשית תתקע"ד דורות 5, אתה מבקשה לתת לבשר ודם. "מה אנוש כי תזכרנו ובן אדם כי תפקדנו" (תהלים ח, ה), "תנה הודך על השמים" (שם שם ב). אמר הקב"ה למשה, חזור להם תשובה. אמר לו, מתירא אני שלא ישרפוני בהבל פיהם. אמר לו, אחוז בכסא כבודי והחזר להם תשובה, שנאמר (איוב כו, ט) "מאחז פני כסא פרשז עליו עננו". ואמר רבי תנחום, מלמד שפירש שדי מזיו שכינתו ועננו עליו 6. אמר לפניו, רבונו של עולם, תורה שאתה נותן לי מה כתיב בה (שמות כ, ב) "אנכי ה' אלהיך אשר הוצאתיך מארץ מצרים". אמר להם, למצרים ירדתם, לפרעה נשתעבדתם, תורה למה לכם. שוב מה כתיב בה (שם שם ב) "לא יהיה לך אלהים אחרים", בין ערלים* אתם שרוים, שעובדים עבודה זרה. שוב מה כתיב בה (שם שם ח) "זכור את יום השבת", מלאכה אתם עושים שאתם צריכים שבת. שוב מה כתיב בה (שם שם ז) "לא תשא", משא ומתן יש ביניכם 7. שוב מה כתיב בה (שם שם יב) "כבד את אביך ואת אמך", אב ואם יש לכם. שוב מה כתיב בה (שם שם יג-טו) "לא תרצח", "לא תגנב", קנאה יש ביניכם 8, יצר הרע יש ביניכם. מיד הודו 9, שנאמר (תהלים ח, י) "ה' אדונינו מה אדיר שמך [בכל הארץ] וגו'", ואילו "תנה הודך על השמים" לא כתיב. מיד כל אחד נעשה לו אוהב, ומסר לו 10 דבר אחד. שנאמר (תהלים סח, יט) "עליות למרום שבית שבי לקחת מתנות באדם*", בשביל שקראוך "אדם" לקחת מתנות 11. ואף מלאך המות מסר לו דבר 12, שנאמר (במדבר יז, יב-יג) "ויתן הקטרת ויכפר על העם ויעמוד בין המתים ובין החיים", ואי לאו דאמר ליה, מנא ידע 13, עד כאן 14. 
במאמר הזה בא לבאר תשובה לשאלה הראשונה 15. כי אי אפשר שלא היה למשה הכנה ובחינה שהיה מתעלה בין העליונים, ועל ידי זה היה מקבל התורה. ודבר זה נתבאר כבר 16 כי היה משה כמו אמצעי בין העליונים והתחתונים, והיה משה מתעלה אל* העליונים, עד שהיה ראוי לקבל התורה, שהיא מתיחסת אל העליונים 17. ומפני כי משה היה ילוד אשה, ואין לילוד אשה שתוף עם העליונים ומדרגתם, שאין שייך בהם ילוד אשה, רצה לומר בעל חומר, שהוא נקרא 'ילוד אשה' 18, והמה נבדלים 19. ולכך אמרו 'מה לילוד אשה בינינו'. והשיב להם 'לקבל תורה', וראוי מצד קבלת התורה שיהיה נכנס במדרגת עליונים 20. 
ואז אמרו 'חמדה גנוזה קודם ששת ימי בראשית כו''. פירוש, שכל הדברים הטבעיים נבראים בששת ימי בראשית 21. והתורה שהיא שכל גמור, ומעלתה ומדרגתה על הטבע, ולפיכך היא מסודרת מן השם יתברך בסדר קודם העולם הטבעי 22. ומה שאמרו 'תתקע"ד דורות' דוקא קודם שנברא העולם, דבר זה מבואר בחבור באר הגולה, ואין כאן מקומו 23. סוף סוף כמו שהתורה שכל גמור, רחוקה היא מן הטבע עד שהיא בסדר קודם העולם, אין ראוי לתת אותה לבשר ודם, שהוא טבעי 24. 
"מה אנוש כי תזכרנו [ובן אדם ותפקדנו] וגו'" (תהלים ח, ה). רצה לומר כי יש באדם שני דברים; הגוף והנפש 25. ואמר "מה אנוש" נגד הנפש, "ובן אדם" נגד הגוף, שהוא אדמה 26. ולשון זכירה אמר אצל הנפש 27, כי סתם זכירה היא לטובה, (בראשית ל, כב) "ויזכור אלהים את רחל" 28. כלומר 29, אף אם יש בו נפש, אין חשיבות הנפש שיהיה נזכר לפני השם יתברך לטובה להטיב לו 30. והפקידה היא 31, שאין האדם מצד גופו - שהוא שפל ופחות 32 - ראוי שיהיה נפקד לרעה 33, כמו שאר בעל חי 34. "תנה הודך על השמים וגו'" (תהלים ח, ב), פירוש כי העליונים משיגים שיש סדר מסודר מן ה' 35. ומפני מדרגת ומעלת המלאכים 36, ראוי שיהיה כל חשיבות וכל מעלה בעליונים, כמו שהם חשובים במדרגתם 37. 
ואמר הקב"ה למשה 'החזר להם תשובה'. כל הדברים אשר נאמרו כאן מה שאמר הקב"ה, ושאלת המלאכים, ותשובת משה, אינו ויכוח דברים. רק מה שמתחייב מן השם יתברך נקרא שכך 'אמר' השם יתברך. ומה שמתחייב מן המלאכים נקרא שכך 'אמרו' המלאכים. ומה שמתחייב מצד משה נקרא שכך 'אמר' משה 38. ומפני כי מן הסדר אשר השם יתברך סידר - הכל באמת 39, יסולק כל שאלה אשר יש לשאול עליו 40, לפיכך* אמר שהקב"ה, שהוא מסדר הכל, ונותן סדר לנמצאים* 41, וסדר את משה שיקבל את התורה. והוא מן התחתונים - בסדר הזה עצמו השם יתברך מסלק* מאתו כל דבר שאלה. ולכך אמר כי הקב"ה אמר למשה שיסלק מאתו מה שיתחייב מן מדרגת המלאכים לומר "תנה הודך על השמים", שהוא מן הסדר שסידר השם יתברך שעל ידו 42 תנתן התורה 43. 
ואמר משה 'מתירא אני שמא ישרפוני בהבל פיהם'. כי 'הבל פיהם' הוא הדבר המתחייב מן הנבדל 44, כי ההבל יוצא מן הפה 45. ולכך אמר משה 'מתירא אני שמא ישרפוני בהבל פיהם'. ורצה לומר, כי אחר שמצד הנבדל מתחייב שתהיה התורה בעליונים, שאליהם ראוי כל מעלה 46. ואף כי מצד משה מתחייב הפך זה, שתהיה התורה בתחתונים, הלא הנבדל מבטל הדבר הגשמי 47. וזהו מה שאמר 'שמא ישרפוני בהבל פיהם'. שהאדם אינו נחשב לכלום נגד העליונים. שאם היה לו מדרגה מיוחדת אל משה בין העליונים, לא שייך לומר 'שמא ישרפוני בהבל פיהם'. כי אחר שיש לאדם מקום מיוחד לעצמו, מורה זה על חשיבות מיוחד שיש לו, ולמה ישרפו אותו בהבל פיהם כאילו היה משה בטל אצלם. אבל כאשר יש לו מקום מיוחד, מורה על מעלה מיוחדת, כי נזכר שם 'מקום' על המעלה בכל מקום 48. 
ולפיכך אמר הקב"ה 'אחוז בכסא כבודי והחזר להם תשובה'. רצה לומר, כי יש לאדם מדרגה בין העליונים מיוחדת לעצמו, ובפרט בכסא הכבוד. שכשם שהמלאכים הם סובבים כסא כבודו יתברך לשרת לפני השם יתברך אשר הוא יושב על הכסא, כך יש לאדם מקום תחת כסא הכבוד בעצמו 49. ודבר זה מבואר מאד ממה שכתוב (יחזקאל א, כו) "ועל הכסא דמות כמראה אדם וגו'". ולכך שייך אל הכסא עצמו דמות אדם 50. וישראל בפרט שנקראו 'אדם', שנאמר (יחזקאל לד, לא) "ואתנה צאני צאן מרעיתי אדם אתם", 'אתם אתם קרוים אדם וכו'' (יבמות סא.) 51. ומפני כך מדרגת האדם תחת הכסא, ומדרגה הזאת היא למעלה מן המלאכים. כי המלאכים הם סובבים את כסא כבודו, ובזה הם נבדלים מן השם יתברך. אבל האדם מצד אשר נברא בצלם אלהים (בראשית א, כז), מה שאין למלאכים 52, הוא תחת כסא הכבוד, שנאמר עליו "ועל הכסא דמות כמראה אדם". ואלו דברים ברורים מאד 53. וכאשר האדם בעל חומר, אז החומר מפסיק בינו ובין הכסא 54. אבל מדרגת משה כאשר בא לקבל התורה, והיה מסולק מאתו הגשמות, היה מגיע עד שאוחז בכסא 55. לכך היה למשה מעלה מיוחדת, ולא שייך לומר 'שמא ישרפוני בהבל פיהם'. ובפרק אין דורשין (חגיגה יב:) אמרו כי נשמתן של צדיקים הם תחת כסא כבודו; הנשמות שעתיד לבראות, ושנבראו - שאחר מותם עוד שם שבים, כי מקומם למעלה תחת כסא הכבוד 56. ולכך אמר 'אחוז בכסא כבודי', שכאשר היה לו מקום מיוחד, אז היה אפשר לו התשובה. כי אין שייך תשובה רק כאשר יש לאדם גם כן מדרגה בין העליונים, כי אין אדם יכול לדון עם שתקיף ממנו 57. ולכך אמר 'אחוז בכסא כבודי וכו'', וזהו מקומו המיוחד לו בעליונים. וכל אחד יש לו מדרגה בפני עצמו 58, ושייך מאתו התשובה 59. והבן זה 60. 
ומה שאמר 'שפירש זיו שכינתו ועננו עליו'. רצה לומר, כי כאשר היה דבק במדרגתו - בכסא הכבוד בין העליונים, אז בא מן אשר יושב על כסא הזיו וענן למשה, שמדרגתו היה דבק בכסא 61. ופירוש 'הזיו' אל הנפש, ששייך אליו זיו והוד 62. 'וענן' הוא שייך לגוף, שהוא כמו ענן כלה 63. ורצה לומר שזהו מדרגת האדם ומעלתו יותר מן העליונים, שאין לו בעצמו המדרגה העליונה, אבל הוא מיוחד לקבל, וזורח עליו כבוד השם יתברך. ואילו העליונים כולם יש להם מדרגה עליונה בעצמם, אבל אינם מקבלים כבוד ה', כמו שהאדם דבק בו כבוד ה' 64. ודבר זה עצמו הוא תשובה מה שראויה התורה אל האדם דוקא, ולא אל המלאכים, כמו שיתבאר*. כלל הדבר, כי האדם כלי מוכן לקבל כבוד ה'. וכאשר היה משה דבק בכסא הכבוד, אשר שם מקומו כמו שהתבאר, אי אפשר שלא יהיה מקבל מן השם יתברך בעצמו כבוד השם יתברך, הן גופו הן נפשו, עד שהיה האדם מקבל מן הזיו אשר הוא לפני ה', ומן הענן אשר לפניו. כי האדם שהוא מקבל, וזהו מעלתו, כך ראוי כאשר הוא מגיע אל מקום מעלתו, שיהיה מקבל זיו שכינה ועננו 65. ודבר זה עצמו גורם שזכה לקבלת התורה 66. 
ואז אמר להם 'תורה שאתה נותן לי כו''. פירוש כי העליונים משיגים מצד עצמם שיש סדר מסודר מן השם יתברך 67. אבל הסדר עצמו שייך אל האדם דוקא. כי התורה, עם מעלתה שהיא נבראת קודם שנברא העולם, היא ראויה אל האדם דוקא 68. ואל יקשה לך, וכי סדר של אדם ראוי שיהיה מסודר קודם שנברא העולם. כי כבר אמרנו (ד"ה ולפיכך אמר) כי זה מצד כי האדם נברא בצלם אלהים (בראשית א, כז),ומצד זה יש לאדם מעלה עליונה. והרי המצות שבתורה הם רמ"ח כנגד אבריו (מכות כג:), שהוא צלמו של אדם 69. ולפיכך משה אמר 'מה כתיב בתורה וכו''. כלומר כי הסדר של התורה, עם מדרגתה שהיא קודם העולם, אי אפשר רק על ידי האדם, שהתורה סדורה לפי אנושית שלו. וזה, כי כמו האדם אשר יש לו המעלה העליונה שהוא נברא בצלם אלהים, והצלם הזה מקבל אותו גוף הגשמי. וכך התורה בעצמה, עם מעלתה העליונה על כל, הרי היא נתלית ועומדת בדברים הגשמיים 70, הם המצות המעשיות 71. וכמו שאין למלאכים הצלם האלהי שיש לאדם 72, כי הצלם הזה לפי מעלתו העליונה צריך אליו נושא 73, והוא גוף האדם, שהוא נושא לצלם הזה 74. והמלאכים שאין להם נושא מקבל, רק האדם שיש לו הגוף, יש לו נושא מקבל, לכך הוא מקבל הצלם הזה. וכן התורה, לפי מעלת השכל הזה, צריך לזה נושא גשמי, הוא האדם. כי מפני שהמצות כל כך הם שכליים 75, אין עומדים בעצמם, רק צריך שיהיה להם מקבל גשמי, כמו שהוא בצלם אלהים שבו נברא האדם, שלא נתן למאכי השרת, למעלת ודקות הצלם הזה צריך אליו נושא מקבל. ודבר זה עוד יתבאר בראיות ברורות 76, והוא דבר עמוק מאד. וזה שאמר למשה 'החזר להם תשובה' 77. כי משה שכבר הוא אצל בשר ודם 78, דבר זה הוא תשובה למאכים 79. וזה כמו שכתבתי (לעיל ד"ה ואמר הקב"ה) כי סדר השם יתברך - ממנו הוא התשובה למלאכים. לכך 'הודו וכו'' 80. 
ואמר שכולם נעשים אוהבים אליו 81. וביאור זה, כי לפי מדרגת משה, שהיה תחת כסא הכבוד, וזה בשביל שהוא אדם 82, ובשביל כך ראוי אל התורה, נעשו כולם אוהבים אליו. כי הכל מתחבר אל המדרגה הזאת. לזה אמר שכל אחד ואחד מסר לו דבר, כי כולם הם מתחברים למדרגת משה. וכל אשר מתחבר עם אחר, הרי אותו אחר 83 מקבל הימנו, כיון שיש להם חבור ביחד 84. ולמדרגת המלאכים אשר מדרגתם שסובבים הכסא, ומדרגת משה תחת הכסא, הרי מדרגת משה אמצעי ביניהם 85. והאמצעי יש בו כח הכל, ומקבל מן הכל, בעבור שהוא תוך הכל, ומתחבר הכל אליו 86. ולכך כל אחד מסר לו דבר. ואף מלאך המות, שהוא מתנגד אל המציאות 87, אינו* מתנגד אל מדרגת משה. שהכל מתחבר אל האמצעי, ואין לאמצעי שום התגדות כלל 88. ודבר זה ידוע כי לכל דבר יש התנגדות, חוץ מן האמצעי, והכל מתחברים עם הנקודה האמצעית. ויש לך להבין אלו הדברים הגדולים 89. 
וגם בשביל התורה שהיא שייכת למשה דוקא 90, והתורה היא סדר כל הנמצאים, כמו שאמרו ז"ל (ב"ר א, א) שהיה מביט בתורה וברא העולם. וכמו שהתבאר זה פעמים הרבה 91. ולפיכך כל המלאכים יש להם חבור אל משה, מצד התורה שהיא סדר כל הנמצאים 92. ומצד אותו חבור וצירוף מסר מדבר שיש לכל אחד ואחד למשה. כמו כל שני דברים אשר הם מתחברים ומצטרפים, מגיע מצד החבור והצירוף דבר משלו אל אשר מתחבר ומצטרף אליו 93. ואף מלאך המות מסר לו דבר. כי אף מלאך המות יש לו חבור וצירוף אל התורה, מפני שהכל מסודר מן התורה, אף המלאך המות, שהוא העדר הנמצאים, מכל מקום הוא* מסודר מן התורה, שהיא סדר העולם 94. והבן הדברים האלו. 
קאמר בשביל שקראוהו 'אדם' כל אחד מסר לו דבר 95. וזה מפני כי יש לאדם צד בחינה שאין לאדם שתוף עם המלאכים, שהוא אדם בעל חומר 96. וכנגד זה יש למלאכים צד חבור גמור אל האדם, עד שכל אחד מסר לו דבר אחד. שאם לא כן 97, לא היה כאן חבור, שהרי מצד* שהאדם הוא בעל חומר, הוא נבדל מן המלאכים. והרי מה שמקומו תחת כסא הכבוד בין העליונים, דבר זה מורה על חבור. ולכך כנגד זה שקראו אותו 'אדם' 98, מסר לו כל אחד ואחד דבר*, וזה מורה על חבור. והבן זה 99. 
ובמדרש בארו בצד אחר מאיזה צד היה אפשר אל משה לבא במחיצת המלאכים, וגם הוא נכון. אמרו (שמו"ר כח, א) כשעלה משה למרום, בקשו מלאכים לדחותו. מה עשה הקב"ה, צר קלסתר פניו של משה כדמות אברהם. אמר להם, וכי אין אתם מתביישים, וכי לא זה הוא* שאתם אכלתם בביתו, שנאמר (תהלים סח, יט) "עלית למרום שבית שבי לקחת מתנות באדם". בשביל אותו שנקרא 'אדם', שנאמר (יהושע יד, טו) "האדם הגדול בענקים", עד כאן. בארו שהבדל והפרש יש בין עליונים לתחתונים, ולא היה ראוי שיבא האדם במחיצת עליונים 100. וכאשר קבל משה התורה, אי אפשר שלא בא למחיצת המלאכים, כמו שהתבאר 101. אבל יש צדיקים והם נוטים אל המלאכים, ומצד הזה בא במחיצת העליונים. כי העליונים הם הטוב, ורחוקים מן הרע. ומדת אברהם, שהיה גומל חסד 102, היה בו ביותר מדת הטוב. וזה שאמר שעשה קלסתר פניו כדמות אברהם. כי למי שיש בו מדה זאת, יש לו פנים מיוחדים, והוא פני הטוב 103. הפך מי שיש בו הרע, ניכר הרע בפניו גם כן, דכתיב (ש"א א, יח) "ופניה לא היו לה עוד". ונאמר (בראשית מ, ז) "מדוע פניכם רעים*" 104. ולכך מי שיש בו מדת הטוב, הוא הפך זה, שפניו טובים. ולכך אמר שנעשה פניו כדמות פניו של אברהם, שהיה מדתו הטוב, והיו לו פנים מיוחדים בטוב, וכך היה למשה. וזה שאמר 'וכי לא אתם מתביישים, לא זה הוא שירדתם לביתו ואכלתם אצלו'. כי בשביל גודל מדרגת הטוב שהיה באברהם כדוגמתם, עד שהמלאכים באו לביתו, והיו נמשכים אחר מדרגת אברהם 105. ולכך אמר כי משה נתלבש עתה במדת אברהם אביו. ויש לבן כח אביו כאשר היה צריך לו משה 106. ומזה הצד היה בא משה במחיצת המלאכים. 
ומה שאמר כי אברהם נקרא 'אדם'. מפני כי היה לאברהם ענין מלאך 107, והיה עם זה בצורת אדם, לכך נקרא אברהם 'אדם' 108. והוא גם כן התחלת האדם, כי ישראל נקראו אדם (יבמות סא.) כמו שהתבאר 109, ואברהם היה התחלת ישראל 110. 
והבן הדברים האלו מאד איך בארו תשובת השאלה אשר אמרנו, כי באיזה צד ובחינה ראויה התורה אל התחתונים, הוא האדם. ולפי מה שהיו חושבים 111 כי אין ראוי לאדם התורה, שהיא שכל עליון. והדבר הזה הוא הפך זה, כי התורה שהיא שכל עליון, צריך שיהיה לה נושא גשמי. וכמו שהוא ענין צלם אלקים שנמצא באדם, שאינו למלאכים, והוא לאדם. כי צריך אל צלם הזה מקבל גשמי. וכמו שהצלם צריך שיהיה לו מקבל גשמי, כך צריך לכל דבר שהוא עליון לגמרי* מקבל שהוא גשמי 112. והבן הדברים האלו, ואין להאריך בזה יותר, כי אלו דברים עמוקים מאד 113. ועוד יתבאר בפרק שאחר זה. 
"בחדש השלישי לצאת בני ישראל מארץ מצרים וגו'" (שמות יט, א). במדרש (קה"ר ג, א) "לכל זמן ועת לכל חפץ תחת השמים" (קהלת ג, א). זמן היה לאדם הראשון שנכנס לגן עדן, שנאמר (בראשית ב, טו) "ויניחהו בגן". וזמן היה לו שיצא משם, שנאמר (ר' בראשית ג, כד) "ויגרשהו מגן עדן". זמן היה לו* לנח לבוא אל התיבה, שנאמר (בראשית ז, א) "בא אתה אל התיבה". וזמן היה לו שיצא משם, שנאמר (בראשית ח, טז) "צא אתה וגו'". זמן היה לאברהם שיהיה נמול, שנאמר (בראשית יז, ט) "ואתה את בריתי תשמור". וזמן היה לבניו שימולו בשני מקומות; אחת במצרים, ואחת במדבר, שנאמר (יהושע ה, ה) "כי מולים היו כל העם היוצאים". "ועת לכל חפץ", זמן היה שתנתן תורה לישראל. אמר רבי ברכיה, זמן היה לאותו חפץ שהוא נתון למעלה מן השמים שתנתן למטה מן השמים, ואיזה זה, תורה, שנאמר (שמות כ, א) "וידבר אלקים את כל הדברים האלה לאמר", עד כאן 1. 
הדבר שהוא מוסכם שלא היה בריאת עולם המקרה קרה. שכאשר האדם מתבונן בבריאה הזאת, ימצא אותה שהיא מסודרת בחכמה בתכלית הסדר. ודבר כזה אי אפשר שיהיה קרה במקרה דבר שהוא מסודר בתכלית הסדר. וכבר נתבאר זה למעלה 2. וכן דבר שהוא שלמות העולם, והוא כמו צורה לעולם, כמו שהתבאר כי התורה צורה אל העולם 3, אי אפשר שתהיה במקרה קרה 4. 
ודבר זה באו חכמים לגלות, ואמרו "לכל זמן וגו'". כלומר, כאשר נכנס האדם לגן עדן, שזהו* תכלית שלמות האדם 5, אל תאמר כי היה הענין הזה במקרה - דבר שהוא עיקר העולם. שדבר זה לא יתכן. שאילו היה במקרה, אין זמן מיוחד לו 6. אבל לא היה הדבר כך, רק היה בזמן מיוחד, שלא היה הדבר במקרה 7. ולא בלבד כניסתו לגן עדן שלא היה במקרה, שזהו היה שלמות העולם, ולא שייך זה במקרה. רק אף יציאתו משם לא היה במקרה. שלא תאמר כי בשביל שחטא האדם במקרה גורש מגן עדן 8, שדבר זה אינו גם כן 9. שמאחר שעל ידי שחטא האדם היה בעולם דבר חדש, שהגיע המיתה לבני אדם 10, ודבר זה לא יתכן שיהיה במקרה, כמו שהתבאר 11. ולכך אף היציאה מגן עדן לא היה במקרה 12, רק מוכן היה האדם לחטוא 13. 
וכן מה שבא המבול, והגיע הפסד לעולם בכללו (בראשית ז, כג), אין לומר שהיה במקרה, ולא היה זמן לדבר זה. שדבר זה אינו, שכשם שאי אפשר שיהיה הוית העולם במקרה, כי אם בסדר מסודר. כן הפסד העולם, אי אפשר במקרה 14. וזה שאמר זמן היה שיכנס נח אל התיבה ויבא המבול לעולם. כי אף שבודאי המבול היה בשביל החטא 15, מכל מקום היה הכנה לנבראים שיחטאו ויקבלו הפסד 16. לכך היה זמן לדבר הזה, ולא היה במקרה. וכן זמן היה לנח שיצא מן התיבה. ולא תאמר כי כאשר גמר העונש, יצא מן התיבה. דבר זה אינו, כי יציאתו מן התיבה הוא קיום העולם וישוב שלו 17, ואין ראוי שיהיה ישוב העולם במקרה 18. 
וכן המילה שנתנה לאברהם, כאילו היה בריאה אחרת ממה שהיה קודם. כי קודם זה היה האדם בעל ערלה, ואחר כך נמול. אל תאמר שהיה זה במקרה, בשביל שאברהם היה אוהבו של השם יתברך לכך נתנה לו המילה. כי דבר זה אינו, כי אף בודאי שאברהם היה אוהב השם יתברך 19, מכל מקום מוכן היה הזמן אל בני אדם שיקבלו המילה באותו זמן, ולא יהיו הבריות עוד ערלים כמו שהיו עד אברהם 20. ודבר זה גם כן כמו בריאה אחרת 21. ולכך אמר שזמן היה שנתנה המילה לאברהם, ולא קודם, ולא אחר כך. וכן בניו היה זמן להם שיקבלו המילה 22, ולא היה הדבר במקרה קרה. 
וכן התורה כאשר נתנה לעולם, הנה זה סדר חדש שלא היה עד עתה 23. אין ראוי שתהיה התורה, שהיא צורת כל הנבראים, במקרה. שדבר זה התבאר פעמים הרבה, כי התורה היא צורת כל הנבראים 24. ולפיכך עת מיוחד היה לדבר זה שתנתן התורה לאדם. 
והבן מה שאמר "לכל זמן ועת לכל חפץ" 25. כי הדברים שהם גופניים, כמו כניסת אדם לגן עדן, ויציאתו משם. וכן הפסד העולם (וחורבן) [וישוב] העולם, והמילה, שהם דברים גופניים, והגוף נופל תחת הזמן, שייך לומר "לכל זמן" 26. אבל דבר שהוא שכל בלבד, והוא קבלת התורה, שהיא אינה דבר גופני, ודבר זה אינו תחת הזמן. על זה אמר "עת לכל חפץ" 27. כי העתה שהוא המחבר העבר והעתיד אינו זמן. ורצה לומר כי הדבר שהוא מושכל שאינו נופל תחת הזמן, הוא נעשה בעתה 28. 
ומה שנתנה דווקא באותו זמן, ולא קודם זה ולא אחר זה, דבר זה נתבאר למעלה (פי"ז) כי לא היה ראוי שתנתן התורה קודם שיצאו ממצרים, שכבר* הארכנו בזה 29. אך מה שנתנה "בחודש השלישי לצאת בני ישראל מארץ מצרים" (שמות יט, א), ולא קודם, צריך לתת טעם לזה. אמנם הסבה מבוארת גם כן למעלה (פי"א ד"ה ואמר בירח). כי מפני שהתורה שכלית, ואינה תחת הזמן, ראוי לה השלישי. כי כבר אמרנו כי העתה שאינו זמן, הוא שייך דוקא לתורה. ומפני כי העתה הוא שלישי, כי העתה מחבר הזמן, והוא שלישי, ולכך בחודש השלישי נתנה התורה. כי השלישי בשביל שהוא שלישי הוא כמו העתה, שאינו זמן נחשב, לכך הוא שייך לתורה, כדכתיב "ועת לכל חפץ" 30. ומפני כך החדש הזה בפרט מזלו תאומים 31, כי השלישי אשר הוא בין שנים, והוא מחבר השנים. הרי בכח השלישי יש שנים, כי הוא מתחבר לזה ולזה, כאשר הוא ביניהם 32. ולכך השלישי מזלו תאומים. וראוי שתנתן בו התורה, שהם 33 נחשבים אחים כמו תאומים 34. ודברים אלו עמוקים וברורים מאד, כאשר תבין כי התורה מוכן לה השלישי, כמו שהיה כל ענין התורה על ידי שלישי, כמו שדרש ההוא גלילאי 35, כמו שהתבאר למעלה (פי"א). ובשביל זה הובחר השלישי לתורה, עיין שם 36. וכאשר יצאו ממצרים 37, הזמן הזה תחלת מנין ישראל 38, ואין זמן מוכן רק השלישי. 
אבל במדרש אמרו בדרך אחר. וזה אמרם במדרש 39 "בחדש השלישי" (שמות יט, א), ולמה בחדש השלישי, ולא בחדש השני, ולא בחדש הרביעי. אמר רבי הושעיא, שנה לי רבי חייא הגדול, גיורת שפחה 40 ומשוחררת לא ינשאו ולא יתארסו עד ג' חדשים 41. כך ישראל נקראו "גרים", שנאמר (שמות כג, ט) "כי גרים הייתם בארץ מצרים". שבוים היו, שנאמר (ישעיה יד, ב) "והיו שובים לשוביהם". משוחררים היו, שנאמר (ויקרא כו, יג) "אני ה' אלהיכם אשר הוצאתי אתכם מארץ מצרים מהיות להם עבדים". אמר הקב"ה, אמתין להם ג' חדשים, ואחר כך אתן להם התורה, עד כאן. 
מענין זה משמע כי צריך ג' חדשים להרחיק ממה שהיו תחלה משועבדים תחת רשות מצרים. ולפי מדרגת ומעלת התורה, אין ראוי שתנתן לישראל רק בהרחקה מן הזמן אשר היו משועבדים תחת רשות מצרים. כמו שאין ראוי שתנשא* הגיורת לישראל, רק בהרחקת שלשה חדשים 42. ואף כי נתן להם תורה תוך שלשה חדשים, והגיורת לא תתארס עד אחר ג' חדשים 43. דבר זה ענין אחר, כי תכף שהיה חדש הג', נחשב שעברו ג' חדשים, דמקצת ככולו 44. וזה שייך דוקא כאשר יצאו ממצרים, שבחדש הראשון יצאו, ותכף שהיה חדש שני נקרא חדש שני, והחדש ג' נקרא חדש ג', דמקצת ככולו 45. אבל גבי גיורת, דלא תלה מידי בחדש 46, לא שייך לומר רק חדש שלם, ולא אמרינן 'מקצת ככולו'. 
ואף על גב דהתם טעמא הוי משום הבחנה 47, דלא שייך הך טעמא בכאן. מכל מקום רצה* לומר כי מצינו שזמן ג' חדשים הוא מחולק לעצמו, ומותרת להנשא אחר ג' חדשים שהיתה שפחה וגיוה, יהיה הטעם מה שיהיה, סוף סוף זמן ג' חדשים מחולק לעצמו 48. וכמו שמחולק השלשה לעצמו לענין הבחנה, כך אצל ישראל זמן שלשה חדשים זמן מחולק לעצמו, שיהיו נכנסים לרשות שכינה 49, כאשר היו ג' חדשים אחר שהיו תחת רשות מצרים. ואין ראוי להם הדבקות בו יתברך עד ג' חדשים. כי הזמן הוא מדובק ומחובר 50, ועד ג' חדשים נחשב הזמן אחד. אבל יותר משלשה חדשים לא נחשב אחד, רק מחולק לעצמו. והטעם, כי כל דבר שהוא מחובר, יש בו ראשון ואמצע וסוף. ולפיכך הזמן שהוא מחובר, חבור שלו הוא בשלשה, דהיינו ראש ואמצע וסוף 51. ולפיכך היה צריך ג' חדשים מיום שיצאו בו, [כי] עד זה הזמן נחשב הזמן אחד מדובק, ואין ראוי שתנתן התורה רק בזמן שאין לו חבור ודבוק אל זמן השעבוד 52, שיהיו עתה דבקים בו יתברך 53. ודבר זה מבואר מאד. הנה נתבאר לך הזמן אשר ראוי להנתן התורה 54. 
אמנם ממצות הספירה 55 נראה שלא היה אפשר להנתן התורה עד אותו היום. וזה שכאשר יצאו ממצרים, היו ישראל כמו התינוק היוצא ממעי אמו, שנולד בגופו 56, כמו שהתבאר בחבור גבורות ה' באריכות, עיין שם (ר"פ ג) 57. ואין השכל משתתף ומתחבר עם הגוף, רק הוא נבדל מן הגוף 58. ולפיכך צריך הספירה עד חמשים, כי אז בא הוא למדרגת התורה, שהיא שכל נבדל. כי התורה היא משער החמשים 59, שהוא נבדל מן האדם 60. ולפיכך מספר החמשים ראוי אל המעלה הנבדלת השכלית. כי מספר זה, שהוא חמשים, נבדל מן המספר הקודם, וראוי לקבל אז התורה השכלית, שהוא נבדל מן הגוף. ודבר זה ברור אין ספק למי שמבין דברים אלו. ולפיכך צריך לספור עד החמשים, ואין החמשים בכלל הספירה 61. כי אם היה גם כן בכלל הספירה, היה משותף עם התשע והארבעים, ודבר זה אינו, כי לא היה בכלל התשע וארבעים, רק הוא נבדל לעצמו 62, כמו השכל שהוא נבדל 63. 
לכך היה הקרבת עומר בט"ז ניסן מן השעורין 64. שהשעורין הם גופניים, כי הם מאכל בהמה 65. וקרבן זה ביום ראשון של ספירה, כי הגוף הוא מוכן לקבל מדרגת השכל, וכמו שהתבאר לפני זה 66, כי אי אפשר לתורה רק שיהיה לה מקבל גשמי. ומעלת השכל (ש)אי אפשר שלא יהיה בלא מקבל כלל, רק צריך לו מקבל גשמי. ולכך היום הראשון מן חמשים, יש כאן הקרבת העומר מן השעורים, שהוא מאכל חמרי, כנגד נושא התורה 67, שהוא התחלה לתורה 68. 
וביום חמישים שהוא עצרת, ואז הקרבת שתי הלחם מן החטים (רש"י ויקרא כג, טז). ומאכל חטים הוא ראוי לאדם השכלי בפרט, כמו שאמרו במסכת הוריות (יג:) חמשה דברים יפים לתלמוד, האוכל פת חטין, ואין צריך לומר חטים עצמם 69. ושתי הלחם היו של חמץ (ויקרא כג, יז) 70. ודבר זה להורות על מעלת ומדרגת התורה, שהכל תחת מדרגת[ה] (ה'), ומסודר ממנה, אף החמץ הוא היצר הרע 71. וכבר בארנו זה למעלה בפרק* שלפני זה 72 במה שאמרנו* אף מלאך המות מציאתו מסודר מן התורה. והשטן מלאך המות הוא יצר הרע 73. וזה שיש להקריב שתי הלחם מן החמץ 74. 
ובמסכת קידושין (ל:) "ושמתם" (דברים יא, יח), סם תם* 75. נמשלה תורה בסם חיים. משל לאדם שהכה את בנו מכה גדולה, והניח* רטיה על גבה. ואמר לו, בני, כל זמן שרטייה זו על גבי המכה, אכול מה שהנאתך 76, ורחוץ בין בחמין ובין בצונן. ואם אתה מעבירה, הרי היא מעלה נומי 77. כך אמר הקב"ה, בני, בראתי יצר הרע, ובראתי לו* תורה תבלין. כל זמן שאתם עוסקים בתורה, אין אתם נמסרים ביד יצר הרע, שנאמר (בראשית ד, ז) "הלא אם תטיב שאת" 78. ואם אין אתם עוסקים בתורה, אתם נמסרים בידו, עד כאן. 
ופירוש זה, כי לא יכול יצר הרע לשלוט על התורה, שהיא סדר הנמצאים אשר הם נבראים עליו 79. ולפיכך התורה היא תבליו ליצר הרע, שאינו יכול למשול על האדם ולהוציא את האדם עד שיצא האדם חוץ מן הסדר אשר ראוי, שזה אינו יכול. ומפני זה מעלת התורה שאין יצר הרע שולט עם התורה 80. ואם לא היתה התורה, שהיא רטייה ליצר הרע, שלא יוכל להוציא את האדם חוץ מן הסדר, לא היה נברא היצר הרע, שלא היה יכול האדם לעמוד נגדו 81. אבל התורה שהיא שמירה מן היצר הרע 82. ולכך ביום מתן תורה היו מביאים שתי הלחם, שהיו של חמץ, אשר* היצר הרע הוא שאור שבעיסה, ומצד התורה נמצא יצר הרע. ואם לא כן, לא היה נמצא, מפני שאין יכול לעמוד נגדו* 83. 
ועוד מורה זה 84, כי אין צריך להרחיק אותו עם התורה 85. ולכך המצוה להקריב החמץ בים מתן תורה 86. 
ועוד רמז בזה מה שאמרו 'כל הגדול מחבירו יצרו גדול ממנו', כדאיתא במסכת סוכה (נב.) 87. ולכך ראוי שיהיו שני לחמי תודה בעצרת חמץ, וזהו עיקר הטעם. אך צריך אל הבנתה חכמה ועומק מאד בענין זה 88. ולא כמו שאר הקרבנות שאסור להקריב חמץ אל המזבח 89, כי היצר הרע מרוחק מן עבודת השם יתברך 90. אבל ביום מתן תורה, שהתורה שומרת מן יצר הרע עד שאינו מושל באדם, אין הרחקה אליו. ולפיכך היו מביאין שתי הלחם של חמץ בעצרת דוקא 91. וקצת רמזנו למעלה (פכ"ד) כי משה השיב למלאכים כי מפני הקנאה והשנאה שיש בתחתונים (ו)לכך ראוי להם התורה (שבת פט.), כמו שמבואר למעלה 92. לכך היו שתי הלחם של חמץ, כי דבר זה הוא הגורם שיבוא התורה לתחתונים, הוא החמץ שביניהם* 93. 
אמנם יש עוד טעם למה* שהיו שתי הלחם חמץ, רמזוהו חכמים בפרק (ב' דביצה) [ששי דפסחים] (פסחים סח:), הכל מודים בעצרת דבעינן "לכם" (במדבר כט, לה), שהוא יום שנתן תורה לישראל 94. וזה כי היום הזה התחתונים הם עיקר, במה שירד השם יתברך עם כל העליונים לתחתונים לתת תורה לתחתונים 95. והנה שאר הימים התחתונים פונים אל העליונים, כמו שראוי 96. ויום הזה היו פונים העליונים לתחתונים, כדכתיב (שמות יט, כ) "וירד ה' על הר סיני". ולפיכך ביום הזה נבחר החמץ, שהאדם - שבו החמץ - עיקר ביום הזה 97. והיו שתים 98, ועמהם שני כבשי עצרת (וזבח) [לזבח] שלמים (ויקרא כג, יט). מפני כי יום הזה הקב"ה היה פונה אל עולם הזה 99. ולא נמצא בכל הקרבנות שלמי צבור, כי אם בעצרת 100. וזה מפני כי יום הזה יש שלום וחבור לעליונים עם התחתונים. ויש אכילה למזבח, וזהו לגבוה, ואכילה לאדם, כי ביום הזה בעינן "לכם" 101. ופרושים הראשונים ברורים 102. 
וצריך לספור יום אחר יום 103, כי כל יום ויום הוא קירוב יותר 104. וכאשר יצאו ממצרים ביום ט"ו [ניסן], וקנו מדרגתם 105, ולא היה להם מעלת השכל, שהיא התורה. ולכך מיד למחרת היה התחלה להגיע אל מדרגת התורה, שהיא שכל לגמרי 106. וכל יום קירוב יותר, עד יום חמשים. הנה היום שנתנה תורה אין לאחר ולא להקדים 107. ומכל מקום גם הטעם הראשון צריך לומר 108, כי כך מוכח מן הכתוב, שהרי אמר (שמות יט, א) "בחדש השלישי לצאת בני ישראל מארץ מצרים", תלה זמן הנתינה בחדש השלישי 109. מוכח בפירוש שגם תלוי* נתינת התורה בחדש שלישי, כמו שאמרנו למעלה 110. 


כאשר התבאר למעלה (פכ"ה) שזמן התורה אינו במקרה, כך מה שנתן התורה במדבר אינו במקרה, כי הזמן והמקום ענין אחד, כאשר ידוע למבינים 1. 
ובמדרש במדב"ר א, ב), "ישאו מדבר ועריו חצרים תשב קדר ירונו ישבי סלע" (ישעיה מב, יא), לנשיא שנכנס למדינה, וראו אותו בני המדינה, וברחו מלפניו. נכנס לשניה, וברחו מלפניו. נכנס לעיר חריבה, וקדמו אותו, והיו מקלסין אותו. אמר הנשיא, זו העיר טובה מכל המדינות. כאן אני בונה כסא 2, וכאן אני דר. כך כשבא הקב"ה לים, ברח מלפניו, שנאמר (תהלים קיד, ג) "הים ראה וינוס", וכן "ההרים רקדו כאלים" (שם שם ד). בא למדבר חריבה, קדמו אותו, שנאמר "ישאו מדבר ועריו חצרים תשב קדר ירונו יושבי סלע". אמר, זו העיר טובה מכל המדינות, כאן אני בונה, ודר בתוכו. התחילו שמחים, שנאמר (ישעיה לה, א) "ישושם מדבר וציה", עד כאן. 
הנה נתנו טעם באי זה צד ראויה שתנתן התורה במדבר. ורצו בזה, כי הים והירדן הם חמריים, שגדילים בו הנבראים החמריים, ושם משכנם 3. ולפיכך אין להם קיום ועמידה עם השם יתברך, שהוא קדוש, נבדל מן החמרי 4. ולפיכך בים נאמר (תהלים קיד, ג) "הים ראה וינוס הירדן יסוב לאחור", שלא היו יכולים אלו דברים לעמוד עם השם יתברך 5. אבל המדבר, מפני שאין בו דבר חמרי, שהרי אין בו מציאות חמרי, ואין דרים בו הנבראים החמריים 6, רק היא שממה וציה 7. ומפני זה היה שמחה אל המדבר. כי הנמצאים משתוקקים אל העלה מצד עצמם, כאשר אין להם המונע החמרי 8. ובשביל כך נתנה התורה, שהיא השכל הגמור, במדבר. כי המדבר משולל מן הדברים החמריים*, בעבור שלא נמצא בו דברים הגשמיים. הנה המקום המיוחד לתורה היא המדבר 9. 
ובמדרש עוד במדב"ר א, ז), בשלשה דברים נתנה התורה; במדבר, באש, ובמים. במדבר, דכתיב (שמות יט, ב) "ויבואו מדבר סיני". באש, דכתיב (שמות יט, יח) "והר סיני עשן כולו כי ירד עליו ה' באש". במים, דכתיב (שופטים ה, ד) "גם עבים נטפו מים". מה אלו בחנם לעולם, אף דברי תורה בחנם לעולם, עד כאן. 
וביאור ענין זה, כי ראוי שתנתן התורה באלו שלשה, כי התורה אינה מתיחסת לאדם, כי האדם בעל גשם, ואילו התורה היא שכלית 10. ולפיכך אין לתורה התיחסות לאדם כלל, לריחוק מעלתה מן האדם, והיא מובדלת מן האדם 11. ולכך נתנה התורה באלו שלשה דברים, כי כל אלו דברים הם הפקר לעולם, וזה מורה שאינם מיוחדים לאדם. וכל דבר שאינו מיוחד לאדם, נבדל הוא ממנו 12. 
וזה כי ג' בחינות יש לתורה, שמצד אלו שלשה בחינות אין התורה מתיחסת לאדם 13; הבחינה האחת, השכר והטוב שיש בתורה. כי הטוב שהשם יתברך נותן על ידי שמירת התורה הוא טוב אלהי, ואינו טוב טבעי שהוא ראוי לאדם, רק טוב אלהי 14. אשר הטוב אלהי הוא נבדל מן האדם לגמרי 15. וכמו שתמצא בתורה כי השכר שנותן השם יתברך הוא שלא בטבע ושלא כמנהגו של עולם כלל 16. ולפיכך נתנה התורה במים, שמים הם טוב בכל מקום, וכדכתיב (דברים לב, ב) "יערוף כמטר לקחי תזל כטל אמרתי", ואמרו ז"ל (ספרי שם) מה מטר חיים לעולם, אף התורה חיים לעולם 17. ומאחר שהתורה היא החיים, אין זה דבר טבעי* 18. 
והפך זה גם כן העונש על התורה אינו טבעי, רק עונש אלהי. שכל עונש שבא בתורה הוא שלא בטבע ושלא כמנהגו של עולם 19. ולכך נתנה התורה באש, כי הוא נאמר על העונש, (דברים ד, כד) "כי ה' אלהיך אש אוכלה", כאשר בא להפרע מאויביו (רש"י שם) 20. הרי לך כי השכר שהוא בתורה אינו טבעי, והפך זה העונש שהוא בתורה אינו טבעי, שלא כמנהגו של עולם. 
ומה שנתנה התורה במדבר, מורה על עצם התורה, כי המצות שבה הם דברים שאינם טבעיים, וכמו שאמרנו. כי יש שהיו אומרים כי התורה לפי הטבע, ומה שאסרה החלב והדם בטבע 21. ודבר זה אינו 22, כי לכך נתנה התורה במדבר, כי המדבר אינם גדלים בו הדברים הטבעיים, וכמו שבארנו לפני זה (ד"ה הנה נתנו). כי לכך אמר (במדב"ר א, ב) כי הים ברח, ההרים רקדו, כמו שנתבאר למעלה (ד"ה הנה נתנו). וזה מורה כי אין התורה טבעית כלל. ודבר זה עצמו מה שנתנה במדבר, לומר כי אין התורה דת טבעי. וזהו מה שנתנה במים ובאש. כי מאחר שאין התורה דת טבעית, ולכך השכר על התורה גם כן אינו טבעי 23. וכן מפני שהתורה אינה דת טבעי, ולכך נתנה באש, לומר שאין העונש על התורה טבעי, רק שלא בטבע 24. כלל הדבר, כי אלו ג' דברים הם מורים על עצם מצות התורה 25, והשכר והעונש 26, שכל אלו שלשה דברים אינם טבעיים 27. 
ויש לפרש גם כן כי יש לתורה ג' בחינות מחולקות, שאין בחינה זאת כמו האחרת. וזה כי התורה, כל דבר שבה* הוא טוב בעצמו. כי נאמר (שמות כ, יב) "כבד את אביך ואת אמך", ודבר זה הוא בודאי טוב מאד* 28. ומכל מקום אל תחשוב כי דבר זה מה שנאמר בתורה "כבד" הוא טוב ואינו מחויב בעצמו, כמו מי שעושה לאחר דבר שהוא טובה, אבל אינו מחויב. דבר זה אינו, אבל מצות התורה אינם כך, שהטוב שהוא בתורה, כל דבר מחויב לגמרי 29. כי "לא תגנוב" (שמות כ, טו), הדבר הוא טוב, שלא יקח את של אחר 30, והוא דבר מחויב ומוכרח להיות 31. ועוד דבר שלישי, שכל מצות התורה הם אלקיים, ואין התורה דת טבעית, או דת נימוסית, או דרץ ארץ לקיום הישוב, כמו שאמרנו כי* קצת אנשים שחשבו* כי התורה היא נימוס בני אדם 32. אבל התורה היא אלהית, שכל דבריה אלהיים. ומפני כך על ידי זה זוכה לעולם הבא 33. ואם היו דבריה נמוסיים, לא היה זוכה על ידם לעולם הבא 34. 
ולפיכך באלו ג' דברים נתנה התורה; במים, כמו שאמר (שופטים ה, ד) "גם העבים נטפו מים". וזהו הטוב, כי הם גשמי ברכה לעולם 35. וכך התורה היא הטוב הגמור, וכמו שאמר על זה (דברים לב, ב) "יערוף כמטר לקחי", ואמרו ז"ל (ספרי שם) מה מטר חיים לעולם, אף התורה חיים לעולם, כמו שאמרנו 36. ונתנה באש, שכל דברי תורה הם מחויבים מוכרחים בחוזק ותוקף, לכך נמשך אחר זה האש, שיש בו כח חזק 37, וכדכתיב (ירמיה כג, כט) "הלא כה דברי כאש נאם ה' וכפטיש יפוצץ סלע". מדמה התורה לאש, לחוזק שיש בדברי תורה 38. והחוזק הזה, כי הדברים שבה מוכרחים, ודבר זה מבואר. 
ומפני שהתורה היא אלהית שכלית, ואינה נימוסית, לכך נתנה במדבר. שהמדבר הוא מיוחד לדברים אלהיים השכליים, כמו שהתבאר למעלה 39. וגם בחבור גבורות ה' (פכ"ב) באריכות, אצל "וינהג את הצאן אחר המדבר" (שמות ג, א) 40, וכמו שמוכיח מן המדרש של מעלה 41. ולכך התורה היא ראויה בפרט במדבר, ולא בישוב, כי* בישוב הדברים הטבעיים, והתורה אינה לפי הטבע 42. ודבר זה מבואר למי שמבין דברי חכמה, וגם זה נכון. ומצד כל ג' בחינות אלו, התורה היא נבדלת מן האדם 43. ולכך אמר (במדב"ר א, ז) 'מה אלו הם הפקר לעולם, אף דברי תורה הם הפקר לעולם' 44. 
ובפרק רבי עקיבא (שבת פט.), מאי "הר סיני" (שמות יט, יח), שירדה שנאה למכחישי ה'* 45. דאמר רבי יוסי, ה' שמות נקרא לו; "מדבר צין" (במדבר לג, לו), שנצטוו ישראל עליו. "מדבר קדש" (תהלים כט, ח), שנתקדשו ישראל עליו. "מדבר פארן" (במדבר י, יב), שפרו ורבו עליו 46. "מדבר סיני" (שמות יט, יח), שירדה שנאה למכחישי ה'. "מדבר קדמות" (דברים ב, כו), שנתנה קדומה עליו. ומה שמו, "חורב" (דברים א, ב) שמו. ופליגי דרבי אבהו, דאמר רבי אבהו "הר סיני" שמו, למה נקרא שמו "הר חורב", שירד חורבן למכחישי ה' עליו, עד כאן. 
ואף על גב דלא מקום אחד הוא* שנקרא בכל אלו שמות 47, אין זה קשיא, כי דעת רז"ל כי כל המדבר - משעה שבאו ישראל מדבר סיני - הכל מדבר אחד, שאין מקום מיושב ביניהם 48. ופרשו גם כן הטעם למה בחר הוא יתברך במדבר דווקא, יותר מן הישוב. ואמרו שהמדבר שהלכו בו ישראל נקרא בה' שמות. שם של המדבר שהוא שם העצמי הוא "חורב" 49. כי הכל הוא חורבן ושממה שם 50. ולכך המדבר הוא ראוי שיהיה שם הגזרה והמצוה 51 אשר גוזר השם יתברך על הנבראים בכח הדין. כי כל המצות הם גזרות על ישראל, כמו שאמרנו 52. והמדבר מקום מיוחד למדת הדין, והדבר הזה ידוע 53. 
השם השני "מדבר קדש", שנתקדשו ישראל עליו. כבר התבאר זה למעלה גם כן (ד"ה הנה נתנו) כי ראוי היה* כל דבר קדושה במדבר, מפני שאין שם הדברים הטבעיים החמריים הרחוקים מן הקדושה. וכל הדברים אשר הם* אלהיים ראוים במדבר, כמו שהתבאר לפני זה 54. וכאשר רצה השם יתברך לקדש אותם, קדש אותם במדבר, כי שם ראויה הקדושה בפרט, כמו שכל הדברים האלקיים הקדושים, ראוים אל המדבר. ולפיכך נקרא "מדבר קדש" 55. 
עוד נקרא "מדבר פארן", שפרו ורבו עליו. פירוש, כאשר רצה השם יתברך להרבות את ישראל, כי כאשר יצאו ממצרים מתו הרבה מהם 56, ורצה להרבות אותם* להקים בניהם תחתם 57, לא היה ראוי לזה רק המדבר. ודבר זה ידוע למבינים בחכמה, כי המדבר הוא מיוחד למדת הדין, כמו השתבאר. וכל הוצאת תולדות הוא בכח גבורת מדת הדין. ודבר זה בארנו גם כן בחבור גבורות ה' (פכ"ג) אצל "וכאשר יענו אותם כן ירבה וכן יפרוץ" (ר' שמות א, יב), שכאשר היה מדת הדין כנגדם, היו פרים ורבים ביותר 58. וכמו שתמצא בכל הבריאה שיצאת לפעל בכח שם "אלהים" (בראשית פרק א), שהוא מדת הדין (ב"ר לג, ג) 59. ואחר מעשה בראשית נשתתף רחמים עם שם "אלהים" 60. כי שם (בראשית ב, ד) מזכיר הבריאה ותיקון הבריאה גם כן 61. כי עצם התולדה והיציאה לפעל בלבד נזכר בששת ימי בראשית, וכתיב שם (בראשית פרק א) "אלהים" בלבד. אבל עתה מזכיר היציאה לפעל וגם תיקון הבריאה, ולכך נשתתף* עם שם "אלהים" שם רחמים 62. ומן "ויצו ה' על האדם" (בראשית ב, טז) כבר גמר כל הבריאה ותיקון הבריאה, מזכיר שם ה' בלבד 63. ולפיכך מדת הדין הוא מיוחד לרבוי התולדות, ואין כאן מקום זה, כי הוא דבר חכמה, נתבאר במקום אחר 64. 
"מדבר סיני" שירדה שנאה לאומות מכחישי ה'*. פירוש, כי ראוי היה המדבר לישראל 64א. כי התורה היא המעלה העליונה, והיא הקרובה אל השם יתברך 65. ומי שמרחיק אוהבו וקרובו של אחד, מרחיק גם כן אותו שהוא קרוב לו 66. ולכך התורה, שהיא קרובו ואוהבו של השם יתברך 67, כאשר רחקו אותה עכו"ם (ע"ז ב:), נתרחקו מן השם יתברך ריחוק גמור 68. ולכך בכל מקום נקרא "מדבר סיני", וזה השם ראוי יותר למדבר. ולכן הזכיר הכתוב זה השם בכל מקום. כי כבר אמרנו כי המדבר מקום מדת הדין, ומביא מדת הדין. וירדה שנאה לאומות*, שהרחיקו את התורה. ולכן מזכיר תמיד "מדבר סיני", כי מה שירדה שנאה לעכו"ם* הוא מיוחד למדבר ביותר 69. 
"מדבר קדמות" שנתנה קדומה עליו. פירוש, כי ראוי המדבר לתורה, כמו שהתבאר. כי מה שהיתה קדומה לעולם 70, יורה זה על שהתורה אלהית, שהרי היא קודם העולם הטבעי הגשמי 71. ולכך היתה התורה ראויה לתת במדבר, כי המדבר אין שם דברים הטבעיים החמריים, וראוי שתנתן שם התורה, כמו שהתבאר למעלה (ד"ה ומה שנתנה). 
ומה שמו "חורב" שמו 72. כי הכל נמשך אחר זה, במה שכל מדבר הוא מקום חרב, ומשה נמשכו כל חמשה שמות. וכאשר תשכיל בחכמה תמצא, כי המדבר הזה יש לו ה' שמות בעבור כי המדבר ראוי לחמש, מצד עצם* כח המדבר, כמו שאמר הכתוב (דברים א, יט) "המדבר הגדול והנורא וגו'". ולכך שמות המדבר חמשה, והבן זה היטב 73. 
אמנם רבי אבהו סבר כי שמו עצמי "סיני", ונקרא "חורב" על שם כי משם ירדה חורבן לאומות מכחישי ה'* 74. נראה לרבי אבהו, כי יותר ראוי שנקרא על שם חורבן אומות מכחישי ה', כי זה ענין המדבר שהוא חורבן, ולכך נמשך ממנו חורבן. ומפני כי קודם מתן תורה היו האומות עיקר המציאות בעולם 75, וכאשר היה מתן תורה היו חרבים כל האומות שהיו, כאילו* חרב כל העולם, ולפיכך נקרא "חורב" 76. הרי הוא מבואר כי ענין קבלת התורה הוא ראוי דוקא במדבר, ולא זולת זה. והוא מה שרצינו לבאר. 
בפרק רבי עקיבא (שבת פו:) תנו רבנן, בששה בחודש נתנו עשרת הדברות לישראל. רבי יוסי אומר, בשבעה בו 1. אמר רבא, דכולי עלמא בראש חדש אתו למדבר סיני, כתיב הכא (שמות יט, א) "ביום הזה", וכתיב התם (שמות יב, ב) "החדש הזה" 2, מה להלן ראש חדש, הכא נמי ראש חדש. ודכולי עלמא בשבת נתנה תורה לישראל, כתיב התם (שמות כ, ח) "זכור את יום השבת לקדשו", וכתיב התם (שמות יג, ג) "זכור את היום הזה", מה להלן בעצומו של יום, אף הכא נמי בעצומו של יום 3. כי פליגי בקביעא דירחא 4; רבי יוסי סבר בחד שבא אקבע ירחא, ובחד בשבא לא אמר להו ולא מידי, משום חולשא דאורחא 5. בתרי בשבא אמר להו "ואתם תהיו לי ממלכת כהנים" (שמות יט, ו), בתלתא אמר להו מצות הגבלה, בארבע עביד פרישה 6. ורבנן סברי, בתרי בשבא אקבע ירחא, בתרי בשבא לא אמר להו ולא מידי, משום חולשא דאורחא. בתלתא אמר להו "ואתם תהיו לי ממלכת כהנים", בארבע אמר להו מצות הגבלה, בה' עביד פרישה. מיתיבי, "וקדשתם היום ומחר" (שמות יט, י), וקשיא לרבי יוסי* 7. אמר לך, יום אחד הוסיף משה מדעתו 8. דתניא*, ג' דברים עשה משה מדעתו, והסכים הקב"ה על ידו; הוסיף יום אחד מדעתו, ופירש מן האשה מדעתו 9 [ושבר את הלוחות]. מאי דרוש 10, "היום ומחר", מה "מחר" לילו עמו, אף "היום" לילו עמו 11. ולילא דהאידנא נפק ליה, שמע מינה תרי יומי לבד מהאידנא 12. ומנא לן דהסכים הקב"ה על ידו, דלא אתא שכינה עד צפרא בשבתא וכו' 13. 
הנה בארו חכמים איך היה סדר הנתינה באופן ראוי. כי היה ביאתם למדבר סיני בראש חדש, בעבור כי הזמן של חדש שלישי ראוי לתורה, ויש לו הכנה לתורה, כמו שהתבאר למעלה (פרק כה). וכן המקום של מדבר סיני, שהוא מוכן גם כן לתורה (למעלה פרק כו). ולכן "בחדש השלישי באו מדבר סיני". ובראשון 14 אמר להם אם הם רוצים לקבל מצותיו וגזרותיו 15, שדבר זה בודאי צריך ראשון 16. ואחר כך מצות הגבלה, וביום של אחריו מצות פרישה. ולא הקדים מצות פרישה ואחר כך מצות הגבלה, כדי כדי לקבוע בנפשם שלא יהרסו לעלות. והרי הדבר הזה צריך אזהרה יתירה, וכמו שאמר הקב"ה (שמות יט, כא) "רד העם בעם פן יהרסו וגו'" 17. ומפני כי צריך אזהרה יתירה, הקדים הדבור, ואחר כך מצות פרישה 18. ועוד, כדי שיהיה מצות פרישה בזמנה, ובזמן עביד פרישה 19. אבל מצות הגבלה, אי אפשר לומר בזמנו כאשר כבר היו עומדים לפני הר סיני, ולכך הקדים מצות הגבלה 20. אבל בדבור הקב"ה היה מצוה כסדר; קודם מצות פרישה (שמות יט, י), ואחר כך מצות הגבלה (שם פסוק יב), ולא שייך בזה 21 ש[י]אמר להם הדבר בזמנו 22. 
ומה שאמר רבי יוסי ש'הוסיף יום אחד מדעתו', יש לדקדק על זה, למה הוסיף יום זה מדעתו. ואם בשביל הדרש שדרש "היום ומחר", קשיא אם כן לא הוסיף דבר, רק שפירש הכתוב. וכי דרש אחד הוציאו חכמים מן מדרש הכתובים, ולא יאמר בזה שהוסיף אותו מדעתו 23. אבל פירוש זה, דודאי כל מה שהוציאו חכמים מן הכתוב על ידי דרשה שלהם, נקרא הכל דברי חכמים ודעתם, אף שהוא נרמז בתורה, והוא מן התורה, מכל מקום הם הוציאו הפירוש מחכמתם ודעתם 24. ודבר זה יתבאר עוד בעזרת השם יתברך 25. רק כי אלו שלשה דברים הסכים הקב"העם משה. 
והבדל גדול יש בין דבר זה, לשאר דברים שהוציאו חכמים מן המדרש; כי שאר דברים שהוציאו חכמים מן הכתובים נקראו 'דברי חכמים', ולא שהם מדרבנן, רק שהם דברי תורה כמו שאר דברים, אבל נקראו בשם 'סופרים' 26. כדמוכח מתניתין דפרק הנחנקין (סנהדרין פח:), דתנן חומר בדברי סופרים מדברי תורה 27. ושם הוא מדבר במצות התורה 28, רק שנקרא 'דברי סופרים' לפי שהוציאו חכמים מדעתם דברים אלו 29. ואלו שהסכים הקב"ה על ידי משה, כאילו כתבם בתורה, והוא גוף המצות, ולא שהוא פירוש בלבד 30, כמו שהוא כל דברי חכמים שאינם אלא פירוש 31. 
ואל יקשה לך, אם כן למה לא נצטוה משה בפירוש על זה, כמו שנצטוה בשאר מצות. כי דבר זה לא קשיא, כי הפרש יש בין הדברים שנצטוה משה מפי השם יתברך, ובין אלו דברים* שהסכים הקב"ה על ידו; כי שאר דברים הם באים מן השם יתברך בכח גזרה שנצטוה עליו בצווי 32. אבל אלו דברים לא באו מצד הגזרה, רק שהיה מסכים לומר שיפה הוא וראוי הוא לעשות, ואין זה גזרה 33. ומעתה שהסכים השם יתברך עם משה, הרי הם דברי ה' כמו שאר התורה 34. 
והראב"ע 35 הוציא מכיסו שני עדים נאמנים להעיד לו כי לא הוסיף משה יום אחד 36. והביא (בראשית מב, יז) "ויאסף אותם אל משמר שלשת ימים", וכתיב (שם פסוק יח) "ויאמר להם ביום השלישי". והעד השני, (בראשית מ, יט) "בעוד שלשת ימים ישא פרעה את ראשך וגו'", וכתיב (שם פסוק כ) "ויהיה ביום השלישי". אלו שני עדים נאמנים הביא 37. 
הנה העדים ראינו ושמענו מעידין, אבל בעל הדין לא ראינו ולא שמענו ממנו, כי הראב"ע מדיין עם עצמו. כי רז"ל מעולם לא הביאו ראיה ממה דכתיב (שמות יט, טו) "היו נכונים לשלשת ימים". דודאי אין הפרש בין "יום השלישי" (שמות יט, יא) או שלשת" ימים" כמו שאמר הוא. ואילו היה ראיה זאת להם, לא היו אומרים כי משה דרש "היום ומחר" 38. רק כי דעתם ז"ל על פי קבלתם וחכמתם, שהוסיף יום אחד מדעתו. והוא דבר מופלג מאד למדרגת התורה ומעלתה. 
כבר התבאר לך 39 כי היו הימים מתעלים מדרגה אחר מדרגה, עד יום חמשים, שהוא ראוי אל התורה. אמנם דבר זה שיום החמשים ראוי אל התורה, הוא מצד השם יתברך, אשר הוא הנותן 40. אבל קבלת התורה, שהוא מקבל אותה המקבל, הוא אחר כך, וצריך יום בפני עצמו אל קבלת התורה. ולכך לא היה יום קבלת התורה ביום חמשים, רק ביום חמשים ואחד. משל למלך שנתרצה לתת מתנה לאוהביו. הרצוי הזה הוא זמן בפני עצמו, והגעת המתנה אל האוהב הוא זמן בפני עצמו 41. ולפיכך, אף שיום חמשים הוא יום שראוי אל התורה, מכל מקום צריך עוד יום אחד אל הגעת התורה אל המקבל, שהוא דבר בפני עצמו 42. 
ואל תאמר כי דבר זה דוקא למאן דאמר בשבעה* נתנה תורה, ולא למאן דאמר שנתנה תורה בו' בו 43. כי אף למאן דאמר שנתנה תורה בו' בסיון, היה קבלת התורה ביום נ"א. דקאמר התם (שבת פז:) ופסח שיצאו ישראל ממצרים היה ביום ה'. צא וחשוב, תמצא ביום השבת, שבו נתנה התורה לדברי הכל (שבת פו:), הוא ביום נ"א. לפיכך קאמר שם (שבת פז:) דאייר דההוא שתא עברוהו 44. והרי בין לרבי יוסי ובין לרבנן היה נתינת התורה ביום נ"א 45. וזה כמו שאמרנו, כי קבלת התורה בפני עצמה. ועוד 46, כי היה צריך נ' יום* קודם מעשה נתינת התורה לעולם 47. ואם נתן התורה ביום נ', נתנה התורה קודם שעברו נ' יום. וצריך להוסיף יום אחד 48. 
ובין לרבנן ובין לרבי יוסי קבלת התורה ביום השבת (שבת פו:). וזה מפני כי הקבלה יותר ראויה ביום השבת. וזה מפני שהוא יום שבאה בו* הברכה מעליונים לתחתונים, דכתיב (בראשית ב, ג) "ויברך אלהים את יום השביעי וגו'" 49. הרי יום השביעי מוכן שתבא הברכה מעליונים לתחתונים 50. ומפני זה הוא מוכן שתבא התורה מן עליונים לתחתונים גם כן, שאין לך יותר מן התורה, שכולה ברכה 51. ואין לך יום שראוי שתבא לעולם רק יום השבת, שהוא יום מיוחד להגעת הברכה אל התחתונים 52. ועוד, כי יום השבת הוא קדוש ונבדל מן הגשמי, במה שאין בו מלאכה, וכמו שהתבאר למעלה 53. ולפיכך ראוי שתנתן בו* התורה, שהיא שכל גמור, מופשט מן הגשמי 54. ומכל שכן כי יום השבת הוא השלמת העולם 55, ונתינת התורה לעולם הוא הוא השלמת העולם 56. 
ואנו אומרים 57 בחג העצרת (תפילות החג) 58 'זמן מתן תורתינו'. ובודאי לרבנן הוי שפיר, משום דלדידהו הוי יום ו' בסיון זמן מתן תורה. אבל לרבי יוסי, דבז' בסיון נתנו עשרת הדברות לישראל, ואם כן לא היה זה* 'זמן מתן תורה' 59. אבל ביאור זה כמו שכתבתי, כי בודאי מצד השם יתברך הנותן, 'זמן מתן תורה' ביום חמשים. רק שלא הגיע התורה אל המקבל רק ביום נ"א. ומכל מקום 'זמן מתן תורה' הוא ביום החמשים 60. וכן קדושת חג העצרת שנתקדש, לא נתקדש רק יום חמשים. וזה מפני שיום מתן תורה בעצמו הוא יום חמשים, והקדושה ליום מצד השם יתברך, אשר הוא מקדש היום 61. ולפיכך יום טוב הוא ביום חמשים, רק קבלת המקבל ביום חמשים ואחד. ומזה תבין על דעת רבי יוסי מה שאמר (שמות יט, יא) "והיו נכונים ליום השלישי", דאין משמע זה רק ששי בסיון 62, מפני כי מצד הנותן ראוי ליום השלישי. ומשה שהוא המקבל, צריך יום יותר. לכך הוסיף יום אחד כפי אשר ראוי, כמו שהתבאר. ורמז לו הכתוב מה שראוי אל המקבל במלת "היום ומחר" (שמות יט, י), כמו שהבתאר למעלה 63. ומעתה התבאר לך שדברי חכמים הם דברים בנוים על יסוד החכמה 64, כאשר תבין אמתת דברים אלו. 
אמנם מה ששואלים בני אדם, כי אם חג השבועות הוא בשביל שנתן לנו התורה, למה כתב (במדבר כח, כו) "וביום הבכורים בהקריבכם מנחה", ולא כתב 'ביום מתן תורה', מאחר שעיקר היום טוב הוא בשביל התורה, כמו שאנו אומרים 'זמן מתן תורתנו'. אין זה שאלה כלל, כי השם יתברך נתן למועדים זמן אשר הם שמחת ישראל אשר זכו אל הטוב 65. כמו שאמר בחג המצות, שבו יצאו ישראל מבית עבדים (שמות כג, טו). וסוכות (ר' ויקרא כג, מו) "כי בסוכות הושבתי אתכם". וביום הכפורים (ויקרא טז, ל) "כי ביום הזה יכפר עליכם" 66. ובחג השבועות, התורה שנתנה בו - נתנה מהשם יתברך, והיא לעול על ישראל 67. והרי אומות העולם מכחישי ה'* לא היו רוצים לקבל התורה (ע"ז ב:). ואף כי אנו אומרים 'זמן מתן תורתינו', היינו משום שקבלנו התורה בעצמנו, ואמרנו (שמות כד, ז) "נעשה ונשמע". אבל מכל מקום השם יתברך, הנותן התורה, היה כופה ההר עליהם שיקבלו התורה בעל כרחם (שבת פח.), מפני שהיא עול עליהם 68. ואיך יכתוב בתורה 'זמן מתן תורה', שנתן השם יתברך בגזרתו על האדם. 
ומזה הטעם לא נכתב גם כן בראש השנה הטעם שהוא יום הדין (ר"ה טז.) 69. מפני כי הדין מצד עצמו אינו מקובל ואינו נוח לאדם. ולכך לא תלה המועד בזה, רק נכתב (ויקרא כג, כד) "זכרון תרועה". והזכירה שנזכר על ידי תרועה לפני הקב"ה לטובה 70, וכן הוא הזכירה בכל מקום 71. 
ותלה שלש מועדים; הפסח בחדש האביב (שמות כג, טו), ושבועות חג הקציר (שם פסוק טז), וסוכות חג האסיף (שם) 72. ועוד יתבאר ענין אלו שלשה זמנים אל המועדים השלשה 73. והתבאר לך מה שלא קבע זמן חג השבועות שבו נתנה תורה לישראל 74. 


"כה תאמר לבית יעקב ותגיד לבני ישראל" (שמות יט, ג) 1. במדרש (שמו"ר כח, ב) "כה תאמר לבית יעקב*" אלו הנשים, אמור להן ראשי דברים. "ותגיד לבני ישראל" אלו האנשים*, אמור להם דקדוקי דברים שהם יכולים לשמוע. ולמה לנשים תחלה, שהם מזרזות במצות. דבר אחר, שהם מנהיגים את בניהם לתלמוד תורה. אמר רבי תחליפא דמן קסרין, אמר הקב"ה*, כשבראתי העולם לא צויתי אלא לאדם הראשון, ואחר כך נצטווה חוה 2, ועברה וקלקלה את העולם 3. עכשיו אם איני קורא לנשים תחלה, הן מבטלות התורה, לכך "כה תאמר לבית יעקב". ורבי יוחנן אמר, "לבית יעקב" אלו סנהדרין, שנאמר (ישיעה ב, ה) "בית יעקב לכו ונלכה וגו'", עד כאן. 
ביאור מדרש זה, שהשם יתברך היה נוהג עם כל אחד ואחד כפי הראוי 4. ולפיכך הנשים, שנקראו "בית" בכל מקום 5, כתיב "תאמר", שהוא לשון רכה (רש"י במדבר יב, א), שלא יאמר להם דקדוקי דברים 6. אבל לאנשים יאמר דקדוקיהן, וזהו אמירה שלמה 7. ולכך כתיב "ותגיד" ביו"ד, רצה לומר אמירה שלמה 8. 
ולנשים תחלה, מפני שהם ראשון לקבל יותר מן האנשים. כי הקרוב אל החומר הוא מקבל, כאשר ידוע, כי החומר מוכן לקבלה, וכמו שבארנו כמה פעמים 9. והנשים הם חומריים ביותר 10, ולכך הם מוכנים אל הקבלה 11. ובשביל זה סדר הענין נותן כי אשר הוא ממהר לקבל, הוא יותר קודם ממי שהוא מאחר 12, לכך הקדים הנשים תחלה. וזה שאמר שהם 'מזרזות במצות', דהיינו שמקבלים המצות עליהן 13. 
דבר אחר, בשביל שהנשים הם התחלה לתורה. ועם שאינן בני תורה 14, הם התחלה לתורה, שהם מוליכין את בניהן לתורה. והרמז בזה, כי האשה הכנה לתורה, כי האשה נותנת לבן חחומר 15. וכאשר תתן לו חומר טוב, הוא בעל תורה ושכל זך. וכאשר החומר אינו טוב, אז החומר מונע אותו מן התורה והשכל 16. הרי האשה היא הכנה, מוליכתו לתורה, שהיא מביאתו על ידי הכנתה לתלמוד תורה. וכל הכנה הוא התחלה והוא קודם, ולפיכך הקדים הנשים 17. 
ואמר רבי תחליפא, ראוי להקדים הנשים תחלה, וזה כי הגזרה והצווי שבא מן השם יתברך אל האדם* המקבל, דבר זה הוא הברית והחבור שיש אל השם יתברך עם האדם, אשר מקבל הגזרה. ודבר זה התבאר בכמה מקומות 18. מפני שהאיש הוא יותר ראוי לברית וחבור עם השם יתברך מאשר האשה שהיא חומרית 19, ואין המדרגה כל כך של הנקבה כמו הזכר, ולפיכך נצטוה האדם תחלה (בראשית ב, טז), לפי שמדרגתו קרוב אל השם יתברך 20. ומפני כך קלקלה האשה (בראשית ג, ו), כי אחר שהחבור של האשה עם השם יתברך אינה במדרגת האיש, הרי חבור שלה חבור חסר. וכאשר החבור חסר, יבוא מזה קלקול שיוסר החבור 21. ודבר זה היה דוקא אצל האדם 22, כי לא היה מקבל החבור בשלמות 23, כמו שהיו מקבלים ישראל החבור בשלמות. ולפיכך אצל האדם היה חבור לפי המדרגה; קודם האיש, ואחר כך האשה, הכל לפי המדרגה של כל אחד ואחד 24. 
אבל ישראל קבלו החבור כאשר נתנה להם התורה 25. וראיה, שנתן לאדם הראשון מקצת מצות בלבד 26, ולכך לא היה החבור בשלמות. אבל ישראל שהיה להם תורה שלמה, חבור שהיה להם [הוא] שלם 27. ולכן ראוי שיהיה הצווי לאשה תחלה במתן תורה, שדבר זה היה החבור בשלמות. כי האשה שאינה כל כך במדרגה, כאשר היא תקבל הגזרה, הרי החבור בשלמות. ואחר כך נצטוה האיש בחבור ובמדרגה יותר מן האשה. ולכן הקדים הצווי לאשה קודם האיש, כי קבלת הנשים התורה מורה זה על הקבול שהיה לישראל בתורה, [ש]היה בשלמות, ודבר זה יותר מעלה, ולכן הזכיר אותה תחלה 28. ודבר זה מבואר מאד, והוא ענין נפלא ודקדוק עמוק מאד למה הקדים הנשים לאנשים. שדבר זה יורה על חבור בשלמות אשר קבלו במתן תורה, אשר לא יוסר. וראוי לך להבין אותו, והוא עדות על חבור ישראל בו יתברך, שהיא בשלמות בלי הסרה 29. 
ורבי יוחנן אומר "בית יעקב" אלו סנהדרין, שנקראים "בית יעקב" 30. וזה כי הבית מקבל כל דבר, ומאסף את הכל לתוכו 31. כך הסנהדרין מכניסין ומאספין כל ישראל אליהם 32, ונקראו "בית"* 33. ועל ידי הסנהדרין יש להם חבור אל השם יתברך. ודבר זה ידוע למביני מדע, כי הסנהדרין כוללים את ישראל במה שכל ישראל תחתיהם, ועל ידיהם השם יתברך בא אל ישראל לתת להם התורה. והוא ידוע מה שאמר הכתוב (תהלים פב, א) "אלהים נצב בעדת אל בקרב אלהים ישפוט", ומלמד* שהשם יתברך עם הדיינים 34. וכאשר בא לתת גזרותיו על ישראל, וזהו החבור הגמור שיש אל השם יתברך עם ישראל 35, היה יותר ראשון ויותר קודם במה שיש בישראל הדין והמשפט המחויב. שהמשפט יש לו חבור אל השם יתברך בראשון, ואחר כך כלל ישראל 36. וזהו דעת מי שאומר "בית יעקב" אלו סנהדרין, שהם ראשון וקודם אל החבור להשם יתברך עם ישראל. ודבר זה מבואר 37. 
במכילתא שמות יט, ד), "אתם ראיתם את אשר עשיתי למצרים ואשא אתכם על כנפי נשרים ואביא אתכם אלי" (שם). רבי אליעזר אומר, זה 38 יום שנתקבצו ובאו לרעמסס לשעה קלה. "ואביא אתכם אלי" להר סיני. רבי עקיבא אומר, זה 38 מתן תורה, לפי שהיו ישראל נרתעים לאחריהם י"ב מיל 39. "ואביא אתכם אלי" זה בית הבחירה, עד כאן. וביאור זה, כי לדעת רבי אליעזר, יציאת מצרים התחלת הלקיחה שלקח השם יתברך את ישראל אליו, ומתן תורה סוף הלקיחה 40. ולדעת רבי עקיבא, לא היה מתן תורה תכלית הדבקות בו, רק בנין בית הבחירה 41. ולפיכך סבר כי התחלת הלקיחה היא מתן תורה, ותכלית הלקיחה היה* בנין בית המקדש 42. 
ושמרתם את בריתי (שמות יט, ה). במכילתא (שם), רבי אליעזר אומר, זה ברית שבת. רבי עקיבא אומר, זה ברית מילה ועבודה אלילים, עד כאן. פירוש מחלוקת שלהם, כי לפי דברי הכל בא להזהיר שלא יסורו מן השם יתברך ולבטל הברית שיש בינם לבין השם יתברך. וסבר רבי אליעזר, כי הברית והחבור הוא ברית שבת. וזה כי חלקי האדם הם שלשה; הגוף, והנפש, והשכל 43. וידוע שהנפש יש לו חבור אל הגוף ואל השכל 44. וסבר רבי אליעזר כי כאשר הנפש יש לו דבקות בו יתברך, ונזהר מן החטא אשר הם שייכים לנפש, כמו הנקימה והנטירה והשנאה, ודברים הרבה אשר הם פעולות הנפש 45. ואמר הכתוב כי כאשר ישמור הברית שלא יבטלו החבור על ידי החטאים שמתיחסים אל הנפש 46, רק ישמרו את ברית הנפש שיהיה עם השם יתברך. ואז הגוף אשר הוא משותף אל הנפש, והשכל אשר הוא מצטרף אל הנפש גם כן 47, עם השם יתברך, כאשר הנפש יש לו דבקות עם השם יתברך 48. ולזה אמר 'זו ברית שבת', כי השבת הוא לנפש, כמו שאמרו ז"ל (ביצה טז.) נפש יתירה נתנה באדם בשבת 49. 
ועוד כי השבת שהוא מנוחה שהוא לנפש, כי התנועה היא לנפש 50, וכן המנוחה היא לנפש, לכך כתיב (שמות לא, יז) "שבת וינפש" 51. וכאשר ישמרו השבת בשלמות, ואז יהיה לנפש דבקות עם השם יתברך, ימשך אחר זה הגוף והשכל גם כן, שיהיו עם השם יתברך 52. 
ולרבי עקיבא אדרבא 53, אם ישמרו המילה שהיא בגוף, עד שאין לגוף סלוק מאתו יתברך 54. וכן אם ישמרו ברית עבודת אלילים, כי העבודת אלילים הוא לשכל האדם. ודבר זה ידוע, שאמר הכתוב (יחזקאל יד, ה) "למען תפוש את בית ישראל בלבם" 55. ואין הקב"ה מצרף מחשבה למעשה רק אצל עבודת אלילים (קידושין מ.) 56. ונראה שרצה לומר שישמרו גם כן משאר חטאים שהם שייכים לגוף, כמו התאוות וכיוצא בזה 57. וכן שאר החטאים שהם שייכים אל השכל. ואז האדם, כאשר יש לגוף ושכל חבור אל השם יתברך, אז גם הנפש, אשר יש לו חבור אל הגוף ואל השכל גם כן, עם השם יתברך 58. 
ויש לך לפרש גם כן, לדעת [רבי אליעזר] שישמרו את ברית השבת, כי השבת הוא לנפש כמו שאמרנו. וראוי שיהיה החבור שהוא לנפש עם השם יתברך ברית 59, כי הנפש יש לו דביקות וחבור גמור עם השם יתברך, ואין לו הסרה כלל 60, לזה אמר 'ברית השבת'. ולדעת רבי עקיבא הוא ברית מילה וברית עבודת אלילים. מפני שישראל שאין לו ברית המילה, הוא מסולק מן השם יתברך כאשר הוא ערל 61. וכן אם לא ישמרו עבודת אלילים, הוא מסולק לגמרי מן השם יתברך 62. לדעת* רבי אליעזר השמירה שיהיה לו ברית וחבור עם השם יתברך לגמרי 63. ולדעת רבי עקיבא שישמרו שלא יסולק החבור 64, וזה שייך אצל ברית המילה וברית עבודת אלילים, שכאשר לא ישמרו, הוא הסרה לגמרי מן השם יתברך. וזה נכון 65. 
"ויענו כל העם יחדיו כל אשר דבר ה' נעשה ונשמע" (ר' שמות כד, ז) 1. בפרק רבי עקיבא (שבת פח.), דרש רבי סימאי, בשעה שהקדימו ישראל "נעשה" ל"נשמע" באו ששים רבוא של מלאכי השרת, ו[ל]כל אחד ואחד קשרו לו שני כתרים 2; אחד כנגד "נעשה", ואחד כנגד "נשמע". וכיון שחטאו ישראל 3, ירדו מאה ועשרים רבוא של מלאכי חבלה, ופרקום 4. שנאמר (שמות לג, ו) "ויתנצלו בני ישראל את עדים מהר חורב". אמר רב חמא בר חנינא, בחורב טענו 5, ובחורב פרקו, דכתיב "ויתנצלו את עדים" 6. אמר רבי יוחנן, וכלן זכה משה ונטלן, דסמיך ליה (שם פסוק ז) "ומשה יקח את האהל וגו'" 7. ועתיד הקב"ה להחזירם לנו, שנאמר (ישעיה לה, י) "ופדויי ה' ישובון ובאו ציון ברינה ושמחת עולם על ראשם וגו'" 8. אמר רבי אלעזר, בשעה שהקדימו ישראל "נעשה" ל"נשמע", יצאה בת קול ואמר, מי גלה לבני רז זה שמלאכי השרת משתמשין בו, דכתיב (תהלים קג, כ) "ברכו ה' מלאכיו גבורי כח עושי דברו לשמוע בכל דברו", ברישא "עושי", והדר "לשמוע" 9. אמר רבי חנינא*, מהי דכתיב (שיה"ש ב, ג) "כתפוח בעצי היער", למה נמשלו ישראל לתפוח, לומר לך מה תפוח פריו קודם לעליו 10, אף ישראל הקדימו "נעשה" ל"נשמע". ההוא מינא דחזיא לרבא דקא מעיין בשמעתא 11, ויתיב אצבעתא דידיה תותי כרעא וקא מייץ בהוא, וקא מבען אצבעתא דמא 12. אמר ליה 13, עמא פזיזא, דקדמיתא פומא לאודנייכו 14, אכתי בפחזותא קיימיתו 15. ברישא איבעי לכו למשמע אי מציתו קבליתו, ואי לא, לא* קבליתו 16. אמר ליה, אנן דסגינן בשלמותא 17, כתיב בן (משלי יא, ג) "תומת ישרים תנחם". הנך אנשי דסגיין בעלילותא 18, כתיב בהו (שם) "וסלף בוגדים ישדם", עד כאן. 
פירוש דבר זה 19, כי המעשה 20 הוא שעושה מה שגוזר עליו השם יתברך שיעשה 21. ודבר שהוא מצד השם יתברך, הוא קודם מן השמיעה, אשר הוא השכל, שהוא מצד המקבל 22. ולכן המלאכים מקדימים "נעשה" ל"נשמע", וכן ישראל, מפני כי גזרת השם יתברך על ישראל לעשות מצותיו 23. וישראל נבראו על דבר זה לעשות גזרת השם יתברך אשר הוא גוזר עליהם 24, כמו המלאכים שהם נבראו לעשות שליחות בוראם. ולפיכך מקדימים "נעשה" ל"נשמע", דבר שהוא מצד העלה 25. כלל הדבר, מה שהוא מחויב ומוכרח, הוא קודם לדבר שאינו מחויב ומוכרח 26. ולכך קודם העשיה, לפי שהעשיה היא גזרה מן העלה מוכרחת, ואילו השמיעה שהיא מצד המקבל היא אפשרית 27. ולכך מקדימים המלאכים "נעשה" ל"נשמע". וכן ישראל, גזרת השם יתברך עליהם מוכרחת, ולכן מקדימין "נעשה" ל"נשמע". ויש לך להבין דבר זה 28. 
ועוד יש לך לדעת 29, כי מה היו מקדימים ישראל "נעשה" ל"נשמע", דבר זה בודאי, כי אצל האדם 30, מן* הידיעה שיודע שדבר זה טוב לו לעשות, נמשך המעשה. ואם לא היה יודע שטוב לו לעשות, אינו עושה 31. ולא כן ישראל, במה שהם עובדים השם יתברך, עיקר עצם שלהם מה שנבראים עליו הוא לעבוד השם יתברך במעשה, והידיעה בפעולה זאת נמשך אחר המעשה 32. אבל אצל כל האדם, המעשה נמשך אחר הידיעה, מפני שמן הידיעה בא המעשה, ואם לא ידע - אין כאן פעולה, ולפיכך צריך להקדים השמיעה אל הידיעה. ואצל ישראל שהם נבראים לעבוד את בוראם, הרי בבריאתם הוא המעשה 33, והידיעה לפועל הזה נמשך אחר המעשה שיש לו לעשות. ודבר זה משתמשים בו המלאכים, שכל אחד ואחד הוא נברא על דבר שהוא פעולתו. שאינו כמו האדם שהוא בעל בחירי, ולא יתכן עליו 34 לומר שהוא נברא על פועל זה, שהרי בחיריי הוא לעשות איזה פועל שירצה, הן לטוב הן לרע. ודבר זה אינו במלאכים, רק הם נבראים על פעולתם, ולפיכך בבריאתם* הוא הפועל, והידיעה בפועל שלהם נמשך אחר העשיה 35. ולפיכך כתיב קודם (תהלים קג, כ) "ברכו ה' מלאכיו גבורי כח עושי דברו", ואחר כך כתיב (שם) "לשמוע בקול דברו". שזה מורה כי הפועל קודם להם מן השמיעה. וכל זה כמו שאמרנו, כי נבראו המלאכים כל אחד על פעולתו המיוחדת. ובבריאה עצמו נמצא מהם המעשה 26, והידיעה נמשך אחר המעשה 27. 
וזהו שאמרו שם (שבת פח.) שנמשלו ישראל לתפוח וכו'. הן הן הדברים אשר אמרנו לך למעלה, כי קודם הוא המעשה, כי על זה נבראו. ודבר שעליו נבראו, בודאי קודם. ולפיכך נשמלו לתפוח, אשר העיקר קודם, ואחר זה נמשכו העלין, שהם אינם עיקר, רק טפלים 38. ובשאר האילנות העלים קודמים. וזה מפני כי העלים קלים ליציאה, והפרי אינו קל להוציא, ולפיכך העלין קודמים 39. אבל התפוח יש בו כח הוצאה ביותר 40. ולכן מוציא פריו קודם, כמו שראוי אל דבר שהוא (קודם) [עיקר] 41, ואחר כך הטפל, שהם עליו, שהם שומרי הפרי 42. ודבר זה ראוי להבין. ודבר זה נרמז במה שאמר הכתוב (שיה"ש ח, ה) "תחת התפוח עוררתיך שמה חבלתך אמך שם חבלה ילדתך". וכבר התבאר דבר זה בחבור גבורות ה' בביאור רחב 43. ועוררתיך אותך עליו 44, כי תראה כי כל דברי חכמים מעידים זה על זה 45, כי ישראל נבראים לעבוד את בוראם, ולכן הם מקדימים "נעשה" ל"נשמע". שדבר שהוא עיקר אשר הם נבראים עליו, הוא קודם לדבר שאינו עיקר, הוא ההשכלה 41. שהעיקר* הוא המעשה, שחפץ השם יתברך במעשה 46, ועל זה נבראו. 
ומפני שהיה המין סובר כי אין דבר זה ראוי לפי הסדר, כי ראוי לפי הסדר שישמע האדם דבר קודם, ואחר כך ידע לעשות, והם הקדימו "נעשה" ל"נשמע", היה אומר שדבר זה מפני פחזות שלהם, שאינם מסודרים בפעולתם. והשיב לו רבא, כי הדבר הוא הפך כמו שחשב. כי דרכיהם בעלילות דברים יוצאים מן הסדר. אבל ישראל הולכים לפי תומם, וכל תם אין פעולתו יוצא מן הסדר הראוי 47. כי לפי הסדר הראוי ראוי שיוקדם העשיה, כי על זה נברא האדם. הנה הדברים האלו כלם הולכים אל מקום אחד, וממקום קדוש אחד יצאו. 
ואמר שבשעה שהקדימו "נעשה" ל"נשמע", באו ששים רבוא מלאכי השרת וכו'. באור זה, כי בכל אדם יש שני דברים; כח האחד הוית הנפש, שהוא פועל המעשה 48. והשני הוא השכל 49. וכאשר השכל הוא מוטבע בגוף, אין אחד בן חורין כלל 50; אם הנפש - מפני כי מושל עליו השכל, ומנהיגו כפי דעתו ושכלו, הרי אינו בן חורין 51. וכן אין השכל בן חורין, שהוא מוטבע בגוף, ואין זה בן חורין 52. וכאשר הקדימו "נעשה" ל"נשמע", הרי אמרו "נעשה" מיד, בלי הנהגת השכל אם יעשה 53. וכן אין השכל מעתה מוטבע בחמרי, שכיון שהנפש היה בשלמות, ולא היה צריך להנהגת השכל 54, כל שכן השכל שהוא יותר במעלה 55. ולפיכך שניהם הם מלכים, שאין צריך זה לזה 56. ולפיכך ירדו ק"כ רבוא של מלאכי שרת וקשרו ב' כתרים לכל אחד ואחד 57. ודוקא ק"כ רבוא של מלאכי שרת 58, כי במה שהיה מנין ישראל ששים רבוא (שמות יב, לז), אי אפשר בפחות 59. ולכך צריך לומר שהיה לכל אחד ואחד מישראל מעלה בפני עצמו, שלא היו שוים במעלתם 60. ולכן ק"כ רבוא של מלאכי שרת. שאין מלאך אחד עושה שתי שליחות (ב"ר נ, ב). ולכן היה לכל אחד ואחד שני מלאכים, וקשרו להם הכתר הזה בראשם 62. ודבר זה מורה על שאינם מוטבעים בחומר, רק הם בני חורין, כמו שהתבאר 63. 
וכאשר חטאו, ולא היו ראוים אל הכתרים האלו, שאין בכתר הזה חטא. כי החוטא הוא משועבד אל חומרו ויצרו, ואינו מלך 64. שאילו היה מלך, היה מושל על יצרו. ולכן בשעת החטא לא היו ראוים אל הכתר, ולפיכך נסתלק מהם 65. 
ונטלם משה 66. כי מתחלה היה הכתר לכל אחד ואחד. וכאשר לא היו ראוים שיהיה להם מדרגה זאת, ראויה מדרגה זאת למי שהוא נחשב כמו כלל ישראל, וזהו משה. ודבר זה מורגל בפי חכמינו, כי משה עומד נגד כל ישראל 67. ופירשנו אותו בחבור גור אריה בפרשת יתרו 68. והעיקר הוא 69, כי מה שהיה משה מדרגתו* נבדל, כמו הצורה שהיה משלים כל ישראל, וכמו שהתבאר למעלה 70, כי נחשב משה כמו צורה אל כלל ישראל. ולפיכך אי אפשר לומר רק שהיה משה שקול נגד הכלל כולו 71. ודבר זה מבואר מאד למי שיש בו חכמה. ומפני זה היה נוטל משה כולם 72. ודי בזה במקום הזה באלו דברים 73. 
"ויהי ביום השלישי ויהי קולות וברקים וענן כבד וגו'" (שמות יט, טז) 1. מן הדבר אשר הוא שנוי 2 ימשך אחר זה שנוי 3. ולפי גודל השנוי ימשך אחריו שנוי גדול 4. 
ובמדרש* (זבחים קטז.) 5, "ה' למבול ישב וגו'" (תהלים כט, י), כשהקב"ה נתן תורה לישראל, היה קולו הולך מסוף העולם עד סופו, וכל מלכי עולם אחזתן רעדה בהיכליהן. נתקבצו אצל בלעם, אמרו לו, מה קול ההמון הזה ששמענו, שמא מביא מבול לעולם, שנאמר "ה' למבול ישב וגו'". אמר להם* כבר נשבע הקב"ה שלא יביא מבול לעולם, שנאמר (ישעיה נד, ט) "כי מי נח וגו'" 6. אמרו לו, שמא מבול של מים אינו מביא, אבל מבול של אש מביא, שנאמר (ר' ישעיה סו, טז) "ה' נשפט באש". אמר להם, כבר נשבע הקב"ה שאינו מביא מבול כל עיקר, שנאמר (בראשית ט, טו) "ולא יהיה עוד המים למבול וגו'" 7. אלא חמדה טובה יש לו בבית גנזיו גנוזה אצלו תתקע"ד דורות קודם שנברא העולם, ונותנה לעמו, שנאמר (תהלים כט, יא) "ה' עוז לעמו יתן". ענו כולם ואמרו (שם) "ה' יברך את עמו בשלום", עד כאן. 
בארו במדרש, כי ראוי שאחר השנוי הזה שנתן* תורה מן השמים, והוא דבר חדש שיצא לפועל התורה, שהיא השכל הנבדל שבא לעולם הגשמי 8, שיהיה נמשך [שנוי] אחר דבר זה, שהוא שנוי גדול 9. ולכך אמר 'חמדה טובה גנוזה בבית גנזיו' 10. ואמר 'תתקע"ד דורות קודם שנברא העולם', לומר שהתורה נבדלת מן עולם הגשמי 11. והוא יתברך חפץ לתת דבר זה לעולם 12, לכך אחר ענין זה היה נמשך שנוי. 
ומפני כי התורה כל דבריה מחויבים מוכרחים 13, וכל דבר שהוא מוכרח הוא חזק 14. ולפיכך כאשר באה התורה לעולם השפל 15, אשר כל דבריה ומצותיה הם מוכרחים ומחויבים בחוזק, היה נמשך עם זה דברים שהם באים בחוזק, כמו קולות וברקים. שהדומה ימשך אחר הדומה, כמו שאמרנו לך פעמים הרבה 16. וכך מוכח במדרש הנזכר, שאמרו "ה' עוז לעמו יתן" (תהלים כט, יא), כלומר שאלו הקולות בשביל שהוא יתברך נותן התורה לעמו, שנקראת התורה "עוז" 17, לפי שיש לתורה כח ועוז, מפני שכל דבריה של התורה הם מחויבים 18. ולכן נמשך אחר זה החוזק והכח של קולות וברקים. 
ואמר (ר' שמות יט, טז) "ויהי קולות וברקים וענן כבד וקול השופר חזק מאד" 19. כי מפני שהתורה הכל 20, ולכך נמשך אחר זה שנוי בכל 21. ואלו ארבעה דברים שנזכרים 19 הם הכל. כי הקולות בהם הרוח 22, וברקים בו האש 23, והענן בו המים 24. כי אלו שלשה יסודות, שהם אויר, מים, אש, הם למעלה 25. כי המטר מן מים עליונים הוא בא 26. ולפיכך כאשר נתנה התורה מעליונים, ימשך שנוי בכל, דהיינו בכל היסודות שהם למעלה. חוץ מיסוד הארץ, כי התורה נתנה לארץ, ולא באה מן הארץ 27. ואלו שלשה יסודות נחשבים עליונים, ולכך נמשך השנוי בהם 28. 
והרביעי שהוא "קול השופר הולך וחזק", דבר זה מה שאלו כל השלשה משתתפים ביחד בשם מציאות. כי כל אלו השלשה נבדלים זה מזה בצורה שלהם; כי זה האש, וזה רוח, וזה מים. הרי שהם מחולקים בצורה שלהם. והם משותפים, שיש לכלם ביחד שם המציאות בשוה 29. ולכך אמר "וקול השופר", הוא היציאה לפעל, שמשותפים בהם כל השלשה. והיציאה לפעל נחשב קול שופר, שהקול יוצא לפעל המציאות. ודבר זה בארנו במקום אחר 30. ולפיכך אמר שהיו קולות, כי הקול הוא הרוח בלבד 31. כי אי אפשר שיהיה קול כי אם על ידי רוח 32. ואחר כך דיבר בברקים, והוא האש. ואחר כך "ענן כבד", והוא מענין המים, כמו שידוע מענין הענן 24. ואחר כך השופר, הוא היציאה לפעל המציאות. כי אין קול השופר רק להשמיע קול, וכל השמעת קול שופר הוא היציאה* [של] הדבר לפועל, ועל זה משמש קול השופר 33. והוא כנגד הרביעי, הוא היציאה לפעל בלבד, שבו משתתפים כל אלו השלשה, ונחלקים ונבדלים זה מזה בצורה של כל אחד ואחד 34. 
וכאשר נתנה תורה לישראל, והיה יוצא למציאות התורה שהיא הכל, היה נמשך שנוי בכל. והיו "קולות וברקים וקול השופר חזק מאד", כמו שהתבאר. ואיך לא יהיו קול השופר וקולות וברקים וענן כבד, הרי התורה השכלית היא על העולם הגשמי 35. ואיך התורה באה אל העולם התחתון, שהיא למעלה מן העולם הזה, ולא יבוא גם כן אותו שהוא למטה ממנו*, והרי למטה מן התורה לפועל* 36. ולכך היה קול השופר, שדבר זה רמז על המציאות שיצא אל הפועל. וגם חלקי העולם הראשונים, שהם אש, אויר, מים 37. ולכך היו אלו דברים במתן תורה. והבן הדברים האלו מאד. 
ובפרק קמא דברכות (ו:) משמע שהתורה נתנה בחמשה קולות. והכי איתא התם; אמר רבי חלבו, כל הנהנה מסעודת חתן ואינו משמחו, עובר בחמשה קולות 38. שנאמר (ירמיה לג, יא) "קול ששון וקול שמחה קול חתן וקול כלה קול אומרים הודו". ואם משמחו, זוכה לתורה שנתנה בחמשה קולות, שנאמר (שמות יט, טז-יט) "ויהי קולות וברקים וקול שופר ויהי קול השופר והאלהים יעננו בקול". והא כתיב (שמות כ, יח) "וכל העם רואים את הקולות" 39, אותן קולות* דקודם מתן תורה הוו 40. רבי אבהו אומר כאילו הקריב תודה*, שנאמר (ירמיה לג, יז) "ומביאים תודה בית ה'" 41. רב נחמן אמר, כאילו בנה חורבה אחת מחורבות ירושלים, שנאמר (שם) "כי אשיב שבות הארץ כבראשונה אמר ה'", עד כאן. 
וביאור דבר זה, כי אף שהיה במתן תורה ברקים, וענן כבד, לא היה אחד מהם חמשה. רק הקולות - על פי דעת רז"ל - היו חמשה. ודבר זה, מפני כי הקול מורה על המציאות, שזה ענין הקול, שהוא יוצא אל המציאות, והוא נמצא ונשמע אל אחר. ודבר זה מבואר מעצמו 42, ובחבור באר הגולה נתבאר בכמה מקומות 43, עד שהדבר הזה אין צריך ראיה. כי דברים שאין להם מציאות בשלמות, הוא יושב דומם, כדתיב (איכה ג, כח) "ישב בדד וידום כי נטל עליו" 44, ודבר זה מבואר 45. וכאשר נתנה התורה, ויצא הסדר השכלי לפעל, שקודם זה לא יצא סדר השכלי אל המציאות בפעל, ועתה יצא לפעל 46, היה עם זה קולות, שהקול מורה על היציאה לפעל אשר לא היה קודם, שזה ענין הקול כאשר אמרנו 47. ואין כל הדברים שוים 48, כי יש מציאות חסר, ואינו מציאות שלם. אבל התורה היא מציאות שלם, ואינה מציאות חלק, לפי שהתורה היא צורת כל העולם והשלמתו, כמו שאמרנו 49. ולכך נתנה התורה בחמשה קולות, ולא נתנה בשנים ושלש. כי חמשה קולות הוא ההתפשטות המציאות לכל צד, והאמצעי שבתוכם, שאינו נוטה לא לימין ולא לשמאל 50. הנה מורים חמשה קולות על יציאה לפעל שלם, שהוא מתפשט בכל צד, כמו שהיא התורה השלמת כל העולם 51. ולפיכך אמרו (ברכות ו:) מי שנהנה מסעודת חתן ואינו משמחו, עובר בחמשה קולות. כי ראויה השמחה לחתן. כי כשם שהאבל הוא בהפסד ובהעדר, כך ראויה השמחה כאשר יש מציאות שלם 52. ואין לך מציאות יותר שלם מזווג חתן וכלה. כי האדם עם שהוא השלם בנבראים התחתונים, לא יהיה מציאות שלם עד שישא אשה אליו, כמו שהתבאר למעלה 53. ודבר זה התבאר בחבור באר הגולה 54. וכאשר יש להם זיווג ביחד, הרי הוא שלם כל ידי זיווג שלהם. והאדם הוא השלמת העולם 55, ולפיכך ראוי השמחה בזיווג שלהם, המורה על המציאות. הפך האבל, המורה על ההפסד. וכאשר אין כאן שמחה 56, כאילו אין כאן מציאות שהוא בשלמות בעת הזיווג 57. ולכך הוא עובר בחמשה קולות. כי הקול המורה על יציאת הדבר אל הפועל, כמו שידוע מענין הקול. וחמשה קולות מורה על מציאות שלם, עד שמציאותו מתפשט בכל צד. כי האדם השלמת כל העולם, והנה מתפשט מציאותו בכל צד, כמו שאמרנו מענין חמשה קולות. וראוי שיהיה שמחה כאשר יש מציאות שלם 58, ודבר זה מבואר 59. 
ורבי אבהו אומר שהוא כאילו הקריב תודה וכו'. ביאור זה, כי התודה הוא שיש בו חמץ ומצה (ויקרא ז, יב-יג), ואין לך קרבן שיש בו חמץ ומצה כמו קרבן זה 60. אף על גב שלא היה קרב על מזבח 61, מכל מקום 'קרבן' נקרא 62. ולכן אמרו (ויק"ר ט, ז) כל הקרבנות יהיו בטלים לעתיד, חוץ מקרבן תודה. מפני שיש בו חמץ ומצה, שהם שני דברים חלוקים שאין זה כזה. להודיע כי כל הכחות אשר הם מחולקים, הכל הוא אליו יתברך 63. ודבר זה ראוי שיהיה הקרבן 64, כאשר נעשה לו נס והציל אותו מן המיתה 65, ובזה מודה לו כי האדם הוא אל השם יתברך, שהרי הציל אותו,ושעל זה מביא קרבן תודה. ולא שהוא לבד אל השם יתברך, רק כל הנמצאים וכל חלופי המציאות, הכל הוא אליו יתברך 66, עד שהוא יתברך הוא אחד, ואין זולתו. ודבר זה יהיה לעתיד, כי יהיה השם יתברך אחד 67 ואין זולתו 68. ולכך קרבן תודה לא יהיה בטל, כי קרבן תודה מורה כי כל חלופי וחלוקי המציאות אל השם יתברך. וכאשר הכל אל השם יתברך, אז הוא אחד ואין זולתו. ולכך קרבן זה לא יהיה בטל לעתיד 69. 
ולכך אמרו המשמח חתן וכלה כאילו הקריב קרבן תודה. כי החתן והכלה ב'* מציאות מחולקים, שזה איש, וזאת אשה, ולכך הם מחולקים לגמרי 70. וזיווג שלהם הוא מן השם יתברך, אשר הוא מזווג אותם, ו"מושיב יחידים ביתה" (תהלים סח, ז) 71. ובפרק אלו מגלחין (מו"ק יח:), בתורה בנביאים בכתובים שזווג האדם מה'; בתורה, דכתיב (בראשית כד, נ) "כי מה' יצא הדבר". בנביאים, (שופטים יד, ד) "ואביו ואמו לא ידעו כי מה' היא". ומן הכתובים, (משלי יט, יד) "בית והון נחלת אבות ומה' אשה משכלת" 72. וכאשר משמח החתן, אז הזווג בשלמות 73. ואשר הוא מאחד הזיווג שלהם הוא השם יתברך. וזה מורה כי כל חלופי המציאות, כמו שהם זכר ונקבה, הם אל השם יתברך. ודבר זה כאילו הקריב תודה, שכבר אמרנו כי אין הקרבן של תודה רק להורות שכל חלופי המציאות הם אל השם יתברך 74. 
ומה שאמר כאילו בנה חורבה אחת מחרבות ירושלים. פירוש, כי הזווג של חתן וכלה על ידו שלמות בנין האדם. שהיה נחשב קודם בנין חסר, נחשב עתה בנין שלם 75. ודבר זה נחשב כמו בנין חורבות ירושלים. כי הזוג הזה של חתן וכלה הוא בנין אלהי. ולכך אמר מי שמשמח חתן וכלה, עד שהבנין הזה בשלמות, נחשב כבנין חרבן ירושלים, שהוא בנין אלהי. כי חתן וכלה הוא בנין אלהי, כמו בנין חורבות ירושלים 76, ודבר זה ברור מאד 77. 
ואמר שאם היה משמחו, זוכה לתורה שנתנה בחמשה קולות. כי כבר אמרנו (ד"ה וביאור זה) כי התורה נתנה בה' קולות מפני שהיא סדר האלהים שנתן לעולם, ומשלים כל העולם, כמו שהתבאר 78. ולכך מי שמשמח חתן וכלה להשלים זווג חתן וכלה, עד שיש כאן מציאות שלם 79. והאדם נחשב כל העולם, כמו שהתבאר למעלה כי האדם צורת כל העולם 80. וכן התורה צורת כל העולם 81. וכאשר משמח חתן וכלה, שזהו השלמת האדם, אשר הוא כל העולם 82, ולכך זוכה לתורה שהיא מציאות שלם של כל העולם גם כן, שלכך נתנה התורה בה' קולות, כמו שהתבאר 83. ופירוש זה אמת וברור בלי ספק למי שמבין דברי חכמה 84. והנה התבאר לך ענין ה' קולות שבהן נתנה תורה. אמנם יש במדרש 85 שהתורה נתנה בשבעה קולות. ויתבאר גם כן בעזרת השם יתברך 86. 
בפרק רבי עקיבא (שבת פח:), אמר רבי יוחנן, מאי דכתיב (תהלים סח, יב) "ה' יתן אומר המבשרות צבא רב" 1, כל דבור ודבור שיצא מפי הגבורה נחלק לשבעים לשונות. תנא דבי רבי ישמעאל, "וכפטיש יפוצץ סלע" (ירמיה כג, כט), מה פטיש זה נחלק לכמה נצוצות, אף כל דבור ודבור שיצא מפי הקב"ה נחלק לשבעים לשונות 2. 
פירוש כי הדבור שהיה יוצא מן השם יתברך היה מתחלק לשבעים, כי כן הדבר שהוא יוצא מן השם יתברך בעולם הזה 3, הוא מתחלק לשבעים. כמו שהם שבעים אומות, והלשונות הם שבעים לשון 4. ולפיכך הדבור והלשון שהוא יוצא מן השם יתברך, היה מתחלק לשבעים. ודבר זה בארנו במקום אחר שאי אפשר רק כך, שמן השם יתברך שהוא אחד, מחייב הרבוי 5. הפך מה שאומרים הפילוסופים, כי מן האחד לא יבא הרבוי, ולכך היו באים לידי שבושים הרבה 6. אבל מן השם יתברך שהוא אחד, יבא הרבוי, כאשר הרבוי הוא מתדמה לאחד 7. ואילו היה באים שבעה מאתו 8, הרי הדבר הזה רבוי גמור 9, כדכתיב (ר' דברים כח, ז) "בדרך אחד יצאו ובשבעה דרכים ינוסו", כלומר בדרך אחד יצאו, וברבוי דרכים ינוסו 10. אבל מספר* שבעים שהוא מספר כללי 11, הוא רבוי שהוא מתאחד. כי החשבון הכללי הוא מתאחד, מה שאין כן במספר הפרטי 12. ולפיכך אמר שכל דבור ודבור שיצא מן השם יתברך היה מתחלק לרבוי של שבעים, שהוא רבוי שהוא מתאחד 13. ובדבר זה הארכנו במקום אחר, ואין כאן מקום לזה 14. כלל הדבר, מה שהיה נחלק לשבעים לשון, שכך הוא ראוי אל הדבור שבא מאתו יתברך. בפרט כאשר היה בא לתת התורה לישראל, שהיא במדרגה העליונה 15, שהיה הדבור מתחלק לשבעים. ודברים אלו ברורים 16. 
ובמדרש (ילקו"ש ח"ב תתקכא) מפרש עוד יותר 17. "ירעם אל בקולו נפלאות" (איוב לז, ה), מהו "ירעם". אלא בשעה שנתן הקב"ה את התורה בסיני, הראה בקולו לישראל פלאי פלאים. כיצד, הקב"ה היה מדבר, והיה הקול יוצא ומחזיר בכל העולם, וישראל שומעים את הקול. בא להם מן הדרום, והיו רצים לדרום לקבל את הקול משם. וכן* לכל ד' רוחות. ואחר כך נהפך להם מן השמים, והיו תולין עיניהם לשמים. והיה הקול נהפך להם מן הארץ, שנאמר (דברים ד, לו) "מן השמים השמיעך את קולו ליסרך ועל הארץ". והיו ישראל אומרים זה לזה "והחכמה מאין תמצא" (איוב כח, יב). "וכל העם רואים את הקולות" (שמות כ, יח), שהיה הקול נהפך לשבעה קולות, ומשבעה לשבעים לשון, כדי שימעו אומות העולם מכחישי ה'*. והיתה כל אומה ואומה שומעת קולו של הקב"ה, ונפשם יוצאה. אבל ישראל לא היו נזוקים. והוא שמשה אמר בסוף מ' שנה (ר' דברים ה, כג) "כי מי כל בשר אשר שמע קול אלהים חיים מדבר מתוך האש כאשר שמעת אתה ויחי". אתה היית שומע וחיה, אבל אומות העולם מכחישי ה'* שומעים ומתים. בא וראה האיך היה הקול יוצא לישראל, כל אחד ואחד היה שומע לפי כחו; הזקנים לפי כחן, והבחורים לפי כחן, והקטנים לפי כחן. ואף משה לפי כחו, שנאמר  (שמות יט, יט) "משה ידבר והאלהים יעננו בקול". מהו "בקול", בקול שהיה משה יכול לסבול. וכן הוא אומר (תהלים כט, ד) "קול ה' בכח בכח",ו של כל אחד ואחד; המעוברות לפי כחן, והכל לפי כחן. הוי "ירעם אל בקולו נפלאות". 
והרי ביארו בזה, כי מתחלה היה הקול יוצא מכל צד מארבעה צדדין, ומן השמים ומן הארץ. והיו אומרים "והחכמה מאין תמצא". כי מתחלה לא שמעו רק קול בלבד, ולא שמעו שום חתוך דבור 18. ואחר כך נהפך לשבעה קולות מחולקים. ואחר כך היה נהפך לשבעים לשון. וכאשר היה נהפך לשבעים לשון, אז היו מבינים הדבור. ומה שאמר הכתוב (איוב כח, יב) "וחכמה מאין תמצא", כלומר החכמה שבאה לעולם, שהיא התורה 19, אין לה מקום מוגבל כלל, כי היא חכמה עליונה. ולפיכך היה מחזיר בכל העולם הקול, ולא היה לו מקום מוגבל 20. ובא הקול מכל הרוחות ממעלה וממטה, והיה הקול אחד, ולא היו יכולים לשמוע ולהבין, עד שהקול נהפך ונחלק לשבעה קולות. ועוד אחר כך לשבעים לשון, אז היו מקבלים הדבור להבין אותו. וקודם* לא היו יכולין לקבל כח הדבור ההוא להבין אותו, אך שמעו בלבד 21. 
והבן דברי המדרש הזה, איך סדר בחכמה 22. כי מתחלה היה הקול יוצא ומחזיר בכל העולם, והיה הקול אחד, והיה יוצא ממזרח וממערב ומכל ששה קצוות. והיו ישראל שומעים את הקול בלבד, והם אומרים (איוב כח, יב) "והחכמה מאין תמצא" 23. אחר כך היה מתחלק לשבעה קולות, ועדיין היו אומרים (שם) "ואיזה מקום בינה" 24. עד אחר כך נתחלק לשבעים לשון, ואז היו מבינים הדבור והלשון 25. וכאשר תבין סדר דברים אלו, תדע להבין הדברים אל אמתתם 26. 
ומה שאמר כי העכו"ם שמעו ומתו, וישראל חיו. תבין ממה שאמר בפרק רבי עקיבא (שבת פח:), אמר רב חסדא, מאי דכתיב (משלי ח, ו) "שמעו כי נגידים אדבר", נמשלו דברי תורה לנגיד 27; מה נגיד יש בו להמית ולהחיות, אף דברי תורה יש בהם להמית ולהחיות. היינו דאמר רבא, למיימינים בה 28 סמא דחייא, ולמשמאילים בה סמא דמותא. דבר אחר, "נגידים אדבר" כל דבור ודבור שיצא מפי הקב"ה קושרין לו 29 שני כתרים 30, עד כאן. 
רצה לומר בזה, כי התורה היא מן השם יתברך 31. ומי שיש בו תורה, יש בו דבקות עם השם יתברך 32. וכאשר הוא מתדבק עם השם יתברך, אין ספק כי דבר זה הוא מביא החיים, וכמו שאמר אחר כך 'למיימינים בה סמא דחייא' 33. אבל מי שירצה להתקרב אל השם יתברך שלא כראוי, הרי המתדבק לדבר שהוא נבדל, ואין ראוי הדבוק אליו, הוא ממית אותו 34. ולפיכך מי שיש בו תורה, והתורה הוא הקירוב אל השם יתברך. ואם הקירוב הוא זר, ואין ראוי להיות, הוא ממית אותו. ולכך התורה היא סמא דמותא למי שאין ראוי לו הקירוב 35. 
וזה שאמר כאן 36 כי האומות היו שומעים קול אלהים, ומתו. כי איך יתחבר קול אלהים חיים אל אומות העולם מכחישי ה'*, שהם חמריים 37. ודבוק הזה אין ראוי להם*, ולכך מתו. אבל ישראל הם אינם חמריים, כמו שהם אומות העולם מכחישי ה'*, שהם נוטים אל החומר. אבל ישראל היה להם המעלה הנבדלת מן החומר, כמו שפירשנו בכמה מקומות 38, וראוי להם הדבוק עם השם יתברך. ומפני כך היו שומעים קול אלהים חיים, והיו חיים לעולם. שכל ששמעו קול אלהים חיים, היו חיים לעולם ולעולמי* עולמים. וזה מפני הדבקות שהיו דבקים בו יתברך, שהיו שומעים קול אלהים 39, והדבקות הזה היה מגיע להם החיים, כדכתיב (דברים ד, ד) "ואתם הדבקים בה' אלהיכם חיים כלכם" 40. 
ומה שאמר כי היו קושרים לו שני כתרים. רוצה לומר כי יש בדבור שני דברים; האחד הקול, והשני חתוך הדבור 41. ולהורות כי הקול הזה הוא קול אלהי, ואינו קול טבעי, כמו שיתבאר בפרק שאחר זה 42. גם הדבור אינו דבור* טבעי, רק דבור אלהים, ולפיכך היו קושרים לו שני כתרים. כי כל ענין הנוטה אל הגשמי יש בו שפלות ופחיתות 43, ודבר שהוא נבדל יש לו מלכות, והבן זה 44. 
ועוד שם אמר* (שבת פח:), כל דבור ודבור שיצא מפי הקב"ה יצאת נשמתן של ישראל, שנאמר (שיה"ש ה, ו) "נפשי יצאה בדברו". ומאחר שבדבור ראשון יצאת נשמתן, דבור שני האיך קבלו. הוריד טל שעתיד הקב"ה להחיות בו מתים, והחיה אותם, שנאמר (תהלים סח, י) "גשם נדבות 45 תניף אלהים נחלתך ונלאה אתה כוננתה", עד כאן. 
ביארו בזה, כי איך אפשר שיהיו ישראל מתחברים אל הדבור של הקב"ה. כי במדרגת מציאות השם יתברך, אין נמצא שום מציאות כלל 46. ולפיכך אי אפשר לומר שיהיה שום מציאות נמצא קיים עמו יתברך, ואיך יהיה נמצא הדבור פנים אל פנים 47. וכי יש שתוף חס ושלום עם הסבה הראשונה. ואל יקשה לך כי היה מדבר עם משה פנים אל פנים (דברים לד, י) 48. זהו ענין אחר, כי מה שהיה מדבר עם פנים אל פנים, לא היה כמו הדבור לישראל. כי הדבור למשה נאמר (שמות כה, כב) "ונועדתי לך", ולא לאחרים אתך 49. ולא היה זה שתוף, כי לא היה לשתוף הזה מציאות הפעל הגמור, דהיינו שיהיה נמצא בגלוי 50. אבל הדבור לישראל בגלוי, כי "לא בסתר דברתי מראש" (ר' ישעיה מח, טז) 51. וכיון שכך הוא, באיזה צד ימצא שתוף זה בפעל. ולכך אמר כי נפשם יצאה, עד שלא היו יכולין להתקיים. רק שהיו דבקים בו במדרגה העליונה, שמשם החיות בא למתים. ומזה הצד היו דבקים באותה שעה, במקום שמשם החיות בא לעולם 52. 
עוד שם (שבת פח:), אמר רבי יהושע בן לוי, כל דבור ודבור שיצא מפי הקב"ה חזרו ישראל לאחריהן שנים עשר מיל 53, והיו מלאכי השרת מדדין אותן 54. שנאמר (תהלים סח, יג) "מלאכי צבאות ידודון" 55, אל תקרי "ידודון", אלא 'ידדון' 56, עד כאן. 
רוצה לומר, כי מצד עצם הדבור מן השם יתברך, ראוי שיהיו ישראל נדחים ממנו 57. והיו חוזרים לאחריהם י"ב מיל, שהדבור היה יוצא י"ב מילין, כנגד מחנה ישראל 58. רק מה שמלאכים ממונים לעשות רצון השם יתברך 59, אשר היה רוצה בקבלת התורה, היו מביאים אותם לקבלת הדבור מן השם יתברך. וזולת זה, היו נדחים מן הדבור. ואין צריך לומר* שהיה החזרה הזאת בפעל, רק כמו שנתבאר פעמים הרבה דברים כאלו 60. שהיו נדחים ונבדלים מן השם יתברך לגמרי בעבור שאין שתוף עם השם יתברך, אבל לא היה לדבר זה מציאות בפעל. 
ושני דברים נאמרו בכתוב; (שמות כ, ח) "וירא העם וינועו ויעמדו מרחוק". ועוד כתוב (דברים ה, כב) "כי אם יוספים אנחנו לשמוע קול ה' ומתנו" 61. לכך בא רבי יהושע בן לוי לומר*, כי דבר זה מה שהיו חוזרין לאחריהן, כי איך ישמע האדם קול ה' וישתתף עם השם יתברך, והשמיעה הוא שתוף והתחברות 62, ודבר זה אינו ראוי מצד המקבל 63. ולכך מצד עצמם היתה החזרה י"ב מיל, שלא לשמוע הקול, והיו נדחים לגמרי. רק כי היו מחזירין אותם המלאכים, שהם שלוחי השם יתברך, שהיה רוצה בקבלת התורה. וכן מה שלא מתו בשמעם הקול הזה, מפני שבאה להם התחיה ממקור החיים 64. והבן זה 65. 
ובפרק רבי עקיבא*, אמר רבי יהושע בן לוי, מאי דכתיב (שיה"ש ה, יג) "לחייו כערוגת הבושם", כל דבור ודבור שיצא מפי הקב"ה 66, נתמלא כל העולם כלו בשמים. ומאחר שמן הדבור ראשון נתמלא כל העולם כלו בשמים, דיבור שני להיכן הלך. הוציא הקב"ה הרוח מאוצרותיו, והיה מעביר אותו 67, שנאמר (שם) "שפתותיו שושנים" 68, אל תקרי "שושנים", אלא 'ששונים' 69, עד כאן. 
והנה מה שאמר שהיה קול דברים יוצא מן השם יתברך, אין קשיא 70, כי דבר זה מצד המקבל 71. ודבר זה ברור, נתבאר במקום אחר 72. ומה שהיה כל העולם מתמלא בשמים מכח הדבור של השם יתברך, כי הדבור של הקב"ה בגזרת דין, כמו שהתבאר למעלה 73. ומפני שהדבור הוא גזרת דין, לכך נמשך כח הבשמים עמהם, כי כח הבשמים מתיחס אל מדת הדין 74. ולכך אמר שהיה כל העולם מתמלא בשמים, שיהיה נמשך אחר הדבור של הקב"ה 75. אך דבר זה אינם בשמים גשמיים, כי אין הדבר רק דבור אלהי 76. ויורה זה שעברו וחלפו אל גן עדן 67, הנאמר על כח אלהי בלתי גשמי שהיה עם הדבור 77, והם הם הבשמים הנאמרים כאן. ודברים אלו ברורים למבין. 
בפרק רבי עקיבא (שבת פח.), "ויתיצבו בתחתית ההר" (שמות יט, יז) 1, אמר רב אבדימי בר חמא בר מחסיא, מלמד שכפה עליהם הר כגיגית 2, ואמר להם; אם אתם מקבלים את התורה - מוטב, ואם לאו - שם תהא קבורתכם. אמר רב אחא בר יעקב, מכאן מודעה רבה לאוריתא 3. אמר רבא, אף על פי כ הדר קבלוה בימי אחשורוש 4, דכתיב (אסתר ט, כז) "קיימו וקבלו", קיימו מה שקבלו כבר, עד כאן 5. 
והתוספות הקשו (שבת ריש פח.), והלא כבר אמרו (שמות כד, ז) "נעשה ונשמע" 6. ותרצו, שמא כשיהיו רואים האש הגדולה יהיו חוזרין 7, עד כאן. ולפי הנראה אין הדברים האלו ברורים, שנאמר כי ישראל יחזרו מקבלת התורה, אשר לא יסוף זכות זה מזרעם וזרע זרעם עד עולם 8. ומה זכות הוא זה, שמא אם לא כפה עליהם ההר היו חוזרים 9. ועוד, יכפה עליהם ההר כשיהיו חוזרין, ולא עתה. ועוד, אם לא היה כפיות ההר רק שלא יהיו חוזרין, הא דאמרינן בעבודה זרה (ב:) 'כלום כפית ההר עלינו' 10, לימא להו 11 כלום אמרתם "נעשה ונשמע" קודם כפיית ההר. שאילו אמרתם "נעשה ונשמע" קודם, היה כופה עליהם ההר שלא יחזרו בשביל האש. אבל כיון שלא אמרו קודם זה "נעשה ונשמע", אין לכפות ההר 12. 
אבל מה שכפה עליהם ההר, שלא יאמרו ישראל אנחנו קבלנו התורה מעצמנו. ואם לא היינו רוצים, לא היינו מקבלים התורה. ודבר זה לא היה מעלת התורה. כי התורה כל העולם תלוי בה. ואם לא היתה התורה, היה העולם חוזר לתהו ובהו (שבת פח.). ולפיכך אין ראוי שתהיה קבלת התורה בבחירת ישראל 13, רק שהיה הקב"ה מחייב ומכריח אותם לקבל התורה, שאי אפשר זולת זה, שלא יחזיר* העולם לתהו ובהו 14. ואל יקשה, סוף סוף היה בחנם מה שכפה עליהם הר כגיגית, שהרי כבר אמרו "נעשה ונשמע". דזה לא קשיא, דודאי עיקר הדבר לא היה בשביל שלא יחזרו, דלמה יחזרו, כיון שכבר אמרו "נעשה ונשמע". רק שדבר זה ראוי מצד עצמו, כי איך תהיה התורה, שהיא שלמות כל המציאות, על ידי שכך בחרו ישראל לקבל התורה. ואם כן שלמות העולם היה תולה בדבר אפשרי, שהיה אפשר שיקבלו, ואפשר שלא יקבלו 15. ולכך כפה עליהם הר כגיגית, שאם לא היו מקבלים התורה, שם תהא קבורתכם* 16. 
ויש לומר גם כן שלכך כפה עליהם ההר כגיגית, שלא יאמרו ישראל כי יהיה חס ושלום בטול לקבלת התורה; כי מרצונם קבלו ישראל, ואפשר להפטר מדבר כזה, שהרי לא נעשה בהכרח, רק היה אפשר לקבל, ואפשר שלא לקבל. ולכך כפה עליהם הר* כגיגית, לומר שהם מוכרחים לקבל התורה 17. וכל דבר שהוא מוכרח ומחויב, אין כאן הסרה וביטול, אחר שהוא מוכרח 18. 
וכך מוכרח* במדרש 19 בפסוק (דברים כב, כט) "ולא תהיה לאשה לא יוכל שלחה כל ימיו". כשבא הקב"ה לתת תורה על הר סיני, כפה עליהם ההר כגיגית שיקבלו תורתו. וכיון שכך, הרי ישראל אנוסתו של הקב"ה, ואצל אנוסתו כתיב "ולו תהיה לאשה לא יוכל שלחה כל ימיו". ולא כן אצל מפתה 20. מפני שמשפט האונס כפי מה שהיה המעשה המאנס*. כי המאנס היה מכריח הבתולה על האישות. וכל דבר שהוא מוכרח, הוא מחויב*, ולכך "לא יוכל שלחה" 21. כפי אשר הוא עושה בעצמו האישות ההכרחי, לכך לא יסור כלל. ולכך כפה השם יתברך עליהם הר כגיגית, להיות החבור הזה הכרחי 22. וכל זיווג וחבור הכרחי, אין סלוק והסרה, כמו שהוא אצל המאנס אשה 23. 
ובמדרש 24, אתה מוצא כשבקשו לפרוק עול בימי יחזקאל, באו מזקני יהודה לדרוש (יחזקאל כ, א). אמרו לו, בן אדם, כהן הקונה עבד, מהו שיאכל בתרומה. אמר להם, יאכל 25. אמרו לו, אם חזר ומכרו לישראל, אם יצא מרשותו. אמר להם, הן 26. אמרו לו, אף אנו יצאנו מרשותו של הקב"ה, נהיה כאומות העולם מכחישי ה'*. אמר להם יחזקאל (יחזקאל כ, לב-לג) "העולה על רוחכם היה לא תהיה חי אני נאום ה' אם לא ביד חזקה ובחמה שפוכה אמלוך עליכם", עד כאן. 
הרי במדרש הזה בארו כי היו רוצים הרשעים לפרוק עול, שהיו חושבים כי חבור זה אינו מוכרח, רק אפשרי שיהיה, ואפשר שלא יהיה. והשיב להם יחזקאל כי חבור זה מוכרח, כי הוא יתברך מכריח אותם על זה 28. ולפיכך כפה עליהם הר כגיגית, במה שהחבור הזה הכרחי, ואינו דבר שאפשר שיהיה, ואפשר שלא יהיה 29. שאחר שקבלת התורה הוא שלמות כל העולם, איך יהיה בדבר זה אפשרית* כלל 30. 
ולפיכך מסיק שם אחר זה מיד; אמר ריש לקיש, תנאי התנה הקב"ה עם מעשה בראשית, אם יקבלו ישראל התורה - מוטב, ואם לאו - יחזרו לתהו ובהו. לומר כי לכך כפה עליהם ההר כגיגית, מפני שכך מעשה בראשית תלוים בקבלת התורה. שכשם שברא השם יתברך כל מעשה בראשית, ונתן לכל אחד טבעו אשר יהיה נוהג עליו. כך ראוי שיהיה לאדם השכלי הנהגה שכלית 32. ודבר זה הוא תורת האדם, אשר התורה היא הנהגתו השכלית, כמו שהתבאר למעלה 33. ולפיכך היה נתינת התורה על ידי הכרח 34. 
אמנם למעלה בארנו עוד עיקר הטעם 35. כי מחויב שיהיה האדם תחת העלה, מצד העלה אשר גוזר המצות עליו, ובזה האדם הוא תחת רשות העלה 36. אבל שיהיה תחת העלה במה שהאדם קבל מעצמו* עליו גזרת העלה, אין האדם בזה חבור העלה 37, כי ראוי שיהיה על האדם משפט העלול. ודבר זה מחייב תורה מן השמים, והוא אחד מן מופתים שמחייב תורה מן השמים. ועיין למעלה (פט"ז) כי הארכנו בזה 38. ועוד יתבאר אצל (שמות כ, ב) "אנכי ה' אלהיך וגו'" 39. 
ומה שאמר רב אחא 'מודעה רבה לאורייתא' 40. דסוף סוף היה קבלת התורה בהכרח, ואין זה קבלה גמורה. שצריך שיהיה קבלת התורה ברצון המקבל. וכאשר כפה עליהם הר כגיגית, היה זה הכרח, ולא רצון 41. 
ועל זה אמר, 'אף על פי כן הדר קבלוה בימי אחשורוש וכו''. ביאור ענין זה, כי בימי אחשורוש קבלו מצוה אחת מרצונם 42. ולא גזר השם יתברך דבר זה עליהם, רק הם קבלו מעצמם, והסכים הקב"ה עמהם 43. ומקרא מגילה היא מצוה אחת שנתחדשה, כמו שאמרו שם (מגילה יד.) ארבעים ושמנה נביאים ושבע נביאות עמדו לישראל, וכולם לא פחתו ולא הוסיפו על תורת משה חוץ ממקרא מגילה. שמזה נלמוד כי מקרא מגילה כמו תוספות על התורה 44. ושם מפרש כי גם מקרא מגילה נרמז בתורה 45. סוף סוף מקרא מגילה קבלת מצוה ממצוה* אחת ממצות התורה שקבלו מעצמם, ולא היה זה מצד ההכרח כמו שהיה מתחלה. רק שהיה זה מרצונם, והקב"ה הסכים על ידם 46. ובזה היו מקבלים כל התורה מרצונם. שאם המצוה שהיא אחרונה לכל התורה, שהיא מקרא מגילה, קבלוה מעצמם, כי מי הכריח אותם לדבר זה, מכל שכן שאר מצות שהם קודמים למקרא מגילה, שכלם הם ברצון 47. ובזה כאילו היה תחילה קבלת התורה ברצון, כי הוכיח הסוף על התחלה 48. 
ובזה די לבאר כי התורה לישראל ברצון מצד עצמם, אבל הכרחי היה להם מצד השם יתברך 49. כאשר ראוי לכל הדברים אשר הם שלמות העולם, שראוי שיהיה מוכרח ואינו אפשרי, כמו שהתבאר 50. 
"וירד ה' על הר סיני" (שמות יט, כ). בענין הירידה הזאת, וכיוצא בזה במה שבא בתורה ובנביאים 1, דעת הרמב"ם ז"ל בענין זה 2 כי הירידה והביאה הנאמר אצל השם יתברך מביא גשמות 3. ולפיכך דעתו ז"ל כי מה שתרגם אונקלוס "ארדה" (בראשית יח, כא) 'אתגלי', "וארד" (שמות ג, ח) 'ואתגלי', הכל להרחיק הגשמות 4. חוץ ממקומות מיוחדים, כגון (בראשית מו, ד) "אנכי ארד עמך מצרימה ואנכי אעלך גם עלה", שתרגם 'אנכי איחות עמך ואנא אסקנך' 5. והאריך הרמב"ם ז"ל בענין זה מאד 6. והרמב"ן ז"ל בפרשת ויגש (בראשית מו, א) השיב עליו 7, ודעתו ז"ל שכל זה לאונקלוס לטעם נפלא בסודו, יעיין בפרשת ויגש 8. 
אמנם אני אומר כי לא רצה אונקלוס להרחיק הגשמות 9. שכל אלו דברים אינם מביאים גשמות. שאם היו מביאים גשמות, חס ושלום שיהיה בתורה דבר המביא גשמות 10. ועם שהתורה דברה בלשון בני אדם (ברכות לא:) 11, גם דברה לשבר את האזן 12, אבל לדבר דברים שמביא אמונה בלתי שלימה 13 - דבר זה אינו כלל 14. רק כי כל הדברים אלו אינם מביאים גשמות. כי מה שאמר הכתוב "וירד ה' על הר סיני", וכיוצא בזה, הם נאמרים כלפי האדם. כי כך נמצא השם יתברך אצל האדם, שהיה יורד מן השמים על הר סיני. וכיון שכך הוא אצל האדם, אף כי באמתת עצמו אין הדבר כך, רק שכך נמצא אל האדם, יאמר עליו כפי מה שהוא נמצא אל האדם 15. 
וכבר הארכנו בזה בכמה מקומות 16. רק בכאן נאריך בקצת*, כדי שנדע תשובה אל דבר זה. כי ראוי שיהיה נאמר על השם יתברך כפי אשר הוא יתברך נמצא אל האדם, וכפי אשר מקבל האדם - כך נאמר עליו. כי כאשר תמצא כי האדם שקרא שמות לכל, וכדכתיב (בראשית ב, יט) "וייצר ה' מן האדמה כל חית השדה ואת כל עוף השמים ויבא אל האדם לראות מה יקרא לו וכל אשר יקרא לו האדם נפש חיה הוא שמו" 17. הרי כי השם יתברך הביא התחתונים אל האדם, והוא יקרא להם שמות. ודבר זה ענין מופלג, כי דוקא ראוי האדם שיקרא שמות. כי הנמצאים יקרא להם שמות מתחלפים לפי אשר הם מתיחסים אליהם 18. כי האויר נגד המים נקרא 'חם', ונקרא 'קר' בערך האש, שהוא חם יותר. וכן כל הדברים נקראים בשמות כפי ערך הדברים אשר הם מתיחסים אליהם. והנמצאים כלם הם מתיחסים אל האדם, אשר הוא עיקר בתחתונים 19. ולפיכך האדם קורא שמות, כפי אשר הם מתיחסים אל האדם, לא כפי אשר מתיחסים לדבר זולת זה. ויותר מזה, אף שמו יתברך נקרא כאשר הוא אל האדם 20. 
ובמדרש (ב"ר יז, ד), בשעה שאמר הקב"ה לברוא את האדם, נמלך במלאכי השרת, כמו שאמרו ז"ל* 21. אמר להם, נעשה אדם. אמרו לו, מה טיבו. אמר להם, חכמתו מרובה משלכם. הביא לפניהם חיה ועוף, אמר להם, זה מה טיבו, ולא היו יודעים. העבירן לפני האדם, וקרא להם שמות, אמר; זה שמו שור, וזה שמו חמור, וזה סוס, וזה גמל. אמר לו 22, ואתה מה שמך. אמר, לי נאה לקרוא 'אדם', שאני נבראתי מן האדמה. ואני מה שמי 23, נאה לקרואתך 'אדני', שאתה אדון הכל. אמר הקב"ה, אני הוא הוא שמי שקרא לי אדם 24, עד כאן. 
ביאור זה, ראוים הנבראים שיקרא להם האדם שם דוקא. וזה כי האדם הוא העיקר בעולם אשר הוא נברא מן השם יתברך. ומפני זה, ראוי שיהיו הדברים נקראים כפי הערך אשר הם אל אדם, שהוא עיקר. שכבר אמרנו לך פעמים הרבה מאד 25, כי אל תשגיח באנשים שאמרו כי הגלגלים והמלאכים הם יותר במעלה ממין האדם 26. שכבר בארו חכמים לא במקום אחד, רק בכמה מקומות, כי כל העליונים נבראו לשמש האדם, ולפיכך האדם עיקר בעולם הזה 27. ולכך קריאת השם ראוי לאדם. 
וגם אל השם יתברך היה קורא שם. שיש אל הקב"ה [שם] שיש לו* בעולם הנברא, כפי אשר השם יתברך מתיחס אל האדם 28. והוא יתברך מתיחס לאדם מה שהוא אדון לו ומנהיג אותו 29, ולכך קרא אותו בשם א"ד, ולא* בשם המיוחד 30, כי במה שהוא מיוחד הוא נבדל מן הנמצאים 31. וכבר בארנו זה בחבור גבורות ה' (פכ"ה) אצל "ואמרו לי מה שמו" (שמות ג, יג), עיין שם 32. ולכך אמר לו כי ראוי לקרא הקב"ה במה שהוא מתיחס אל האדם, שהוא 33 עיקר בעולם, לכך ראוי לקרא אותו בשם 'אדון', לפי שהוא אדון מנהיג האדם. ומפני שהאדם הוא עיקר המציאות, הנה כל הדברים ראוים שיהיו נקראים כפי אשר הם מתיחסים אל האדם 34. 
וזה שאמר 35 כי 'חכמתו יותר משלכם'. כי אף אם המלאכים משכילים 36, ושכלם בפעל 37, מכל מקום השם שהוא מורה על אמתת הדבר 38 יותר קרוב אל האדם, שאליו ראוי לקרא שם, כמו שהאדם עיקר המציאות בעולם. כמשל הנקודה שהיא בתוך העגול, מגבלת כל העגול; הימין והשמאל, הגבוה והמטה. וזה על ידי הנקודה שהיא עיקר ואמצע העגול, ולכך היא מגבלת הכל 39. וכך כל הנמצאים נקראים כפי אשר הם מתיחסים אל האדם, שהוא עיקר המציאות. ולכן אמר 'חכמתו היא מרובה משלכם', כי חכמת האדם שמשיג אמתת הדבר כפי מה שהוא 40. ואף כי בודאי המלאכים משיגים ויודעים, היינו כי יודעים זה מצד האדם גם כן, וקוראים* אל השם יתברך מצד שהוא אדון הבריות, אשר האדם קורא לו השם הזה. אבל מצד עצמם אין להם דבר. אבל האדם מצד עצמו קורא לו השם הזה. וכן לכל שאר הנמצאים, הכל האדם קורא השם, והמלאכים עצמם אומרים כן קרא האדם שמו 41. ולכך אמר למלאכים 'חכמתו מרובה משלכם', כאשר מצד האדם היה קריאת השם. 
ועוד יש בזה דבר גנוז מאד, וכאשר תבין ותדע, כי לגמרי מכל וכל יש לאדם משפט הנקודה שהיא בתוך העגול. וזה כי כמו שהנקודה היא תוך ואמצע העגול, כך האדם הוא אמצעי בין העליונים לתחתונים 42. ולפיכך האדם גם כן עיקר המציאות, כי אמצעי* הדבר הוא עיקר הדבר, ודבר זה ידוע 43. ולפי זה הכל מתיחס אל האדם, שהוא עיקר הכל. ודבר זה ברור ואמת, אין כאן להאריך, כי הוא דבר עמוק. עוד אולי יתבאר במקום אחר 44, כי הוא מסודי התורה ומסתרי החכמה. 
מכל מקום התבאר שהשם הוא מתחייב מן האדם. ואם כן מה היה הפלא והתמיה כאשר כתב (שמות יט, כ) "וירד ה'", וכיוצא בזה. כי האדם קורא שמות לכל. וכיון שהוא קורא שמות, ומצד האדם נאמר שירד או בא, כי כך מקבל כבוד ה' שבא על הר סיני. ומאחר שהשם יתברך נמצא אליו, לכך אין קשיא כלל. כי זהו עיקר הגדול שעליו נבנה דברים גדולים, כי השם יתברך נמצא לפי המקבל. ובדבר זה הארכנו מאד 45. 
ובאולי תאמר, כי מצד השכל לא שייך בו ירידה. הרי האדם הוא שכלי* לגמרי 46, ולפיכך יאמר בו יתברך ירידה, כפי מה שהוא מקבל הוא האדם 47, ואין להאריך כאן 48. וגם בארנו 49 שאין הכונה כי השם יתברך נראה בלבד אל המקבל באופן זה שהיה יורד, כי דבר זה אינו. רק הוא כך באמת נמצא, כי אל האדם הוא יורד על הר סיני 50, והאדם קורא שם כאשר הוא נמצא אליו 51. ודבר זה הוא יסוד גדול מאד מאד, ראוי לך שיהיה היסוד* הזה נגד עיניך תמיד 52. 
ולפיכך באו כל הדברים, כמו (בראשית ו, ו) "ויתעצב" 53, "ותקצר נפשו בעמל ישראל" (שופטים י, יז). כי כל הדברים האלו אינם באמתתו יתברך. כי באמתתו יתברך הוא במדרגתו ובמעלתו. רק הוא נמצא כך אל המקבל כאשר לא היו עושים רצונו 54. ורצה הקב"ה להפסיד אותם במבול, היה נמצא לאדם באותו זמן בהתעצבות. ועם שהשמחה במעונו* (ר' כתובות ח.), היה האדם מקבל כבודו בהתעצבות 55. וכן אמרו (ילקו"ש ח"ב תשמו) "עורה למה תישן ה'" (תהלים מד, כד), וכי יש שינה לפני הקב"ה 56, אלא בשעה שישראל אינם עושים רצונו של מקום, כביכול כאילו יש שינה לפניו. הרי כי נקרא שינה מצד המקבל, שכך נמצא השם יתברך אצל האדם המקבל שהוא בעולם הזה 57. והדבר ברור כי האדם שהוא בעולם הזה, קורא שמות כפי אשר נמצא השם יתברך אל המקבלים 58. 
ובמדרש (תנחומא ישן יתרו טז), "אנכי ה' אלהיך" (שמות כ, ב), אמר רבי חייא בר אמי, לפי כל עסק ועסק וכל דבר ודבר היה נראה להם; נראה להם* בים כגבור עושה מלחמה, ונראה להם בסיני כסופר מלמד תורה. ונראה להם בימי שלמה לפי מעשיהן (שיה"ש ה, טו) "מראהו כלבנון בחור כארזים", ונראה להם בימי דניאל כזקן מלמד תורה. הרי התבאר לך כי השם יתברך נמצא לפי המקבלים כאשר הם 59. 
ולפיכך כאשר הנמצאים הם בעלי הפסד, כמו שהיו בדור המבול, נאמר (בראשית ו, ו) "ויתעצב ה'* אל ליבו", כי אז השם יתברך נמצא להם כפי המקבלים. וכי דבר זה שייך לומר שהוא יתברך נמצא לעליונים ולתחתונים בענין אחד. בודאי הוא נמצא לעליונים כפי מה שהם, ולתחתונים כפי מה שהם 60. וכן נמצא לנמצאים כאשר הם בחסרון כפי מה שהם. וכאשר הם בשלמות, נמצא להם כפי מה שהם בשלמות 61. ונאמר בזה (תהלים קד, לא) "ישמח ה' במעשיו", הפך (בראשית ו, ו) "ויתעצב ה' אל לבו" 62. 
והנה מה שתרגם אונקלוס לפעמים (שמות יט, כ) "וירד ה' על הר סיני" - 'ואתגלי' 63. אין הטעם לאונקלוס בשביל זה נאמר בחלום, וזה נאמר שלא בחלום 64. אבל דעת אונקלוס כי ראוי לתרגם דרך כבוד. ולכך "וירד ה' על וגו'", שאין זה דרך כבוד שיהיה יורד מן השמים למטה 65, תרגם אותו דרך כבוד 'ואתגלי' 66. אבל "אנכי ארד עמך" (בראשית מו, ד), שאין זה ירידה מן השמים למטה, רק כי הבא מן ארץ ישראל למצרים נקרא 'יורד' 67, תרגם 'איחות עמך'. ובדבר זה אין צריך לתרגם דרך כבוד, וזה פירוש ברור. וכן בכל מקום כאשר היה צריך לתרגם דרך כבוד, היה מתרגם דרך כבוד 68. ולפיכך השמיעה 69, שאין דרך כבוד שיהיה קול דברים נכנסים באזניו 70, תרגם דרך כבוד. ולא כן הראיה, לא תרגם אותה דרך כבוד בכל מקום, ואין [כאן] מקום זה* 71. 
כלל הדבר, כי אין ראוי להרחיק זה מפני שמורה דבר זה גשמות. כי אין כאן הוראת גשמות, כי הכל הוא מצד המקבל. והנה תמצא עוד דבר זה בכמה מקומות ביותר 72. 
"וידבר אלקים את כל הדברים וגו'" (שמות כ, א). במכילתא (שם), "כל הדברים" - בדבור אחד נאמרו, מה שאי אפשר לבשר ודם לומר כך, שנאמר "וידבר אלהים וגו'". אם כן מה תלמוד לומר "אנכי" (שם פסוק ב) ו"לא יהיה לך" (שם פסוק ג), שאמר הקב"ה עשרת הדברות, ופרשן דבור ודבור בפני עצמו. שומע אני אף כל דברות שבתורה נאמרו כולם בדבור אחד, תלמוד לומר "את כל הדברים האלה", הדברים האלה* נאמרו בדבור אחד, ושאר דברות דבור ודבור בפני עצמו. "לאמר", שהיו אומרים על הן - הן, ועל לאו - לאו, דברי רבי ישמעאל. רבי עקיבא אומר, על הן - הן, ועל לאו - הן, עד כאן. 
ביאור דבר זה, כי אלו עשרת הדברות ראוים היו שיהיו נאמרים בדבור אחד. וזה כי התורה היא סדר העולם 1, וכל סדר מקשר דבר עם דבר, עד שהכל נעשה אחד 2. 
ובאותיות דרבי עקיבא אמר 3, אלו כ"ב אותיות בהן נתנה כל התורה, כלם הן חקוקין בעט שלהבת על כתר נורא של הקב"ה. ובשעה* שבקש לברא את העולם, ירדו ואמרו לפני הקב"ה. זה אומר לפניו, בי תברא את העולם. וזה אומר לפניו, בי תברא העולם. בתחלה נכנס תי"ו, ואמר לפניו, רבונו של עולם רצונך* שתברא בי העולם, שבי אתה עתיד ליתן תורה לישראל, שנאמר (דברים לג, ד) "תורה צוה לנו משה". השיב הקב"ה ואמר, לאו, מפני שאני עתיד לעשות בך רושם על מצחות האנשים, שנאמר (יחזקאל ט, ד) "והתוית תיו וגו'". מיד יצא תי"ו מלפניו בפחי נפש. ואחר כך נכנס שי"ן, וכן כל אות ואות. ואחרי כולם נכנס בי"ת, ואמר לפניו, רבונו של עולם רצונך שתברא בי העולם, שבי אומרים (תהלים פט, נג) "ברוך ה'" יום יום. השיב הקב"ה, הן, "ברוך הבא בשם ה'" (תהלים קיח, כ). מיד קבל הקב"ה, וברא העולם בבי"ת, שנאמר (בראשית א, א) "בראשית ברא". ואל"ף, כיון שראה שהקב"ה קבל לברא העולם בבי"ת, עמד לו לצד אחד ושתק. עד שקרא לו הקב"ה, ואמר לו לאל"ף, מפני מה אתה שותק ואין אתה אומר לי כלום. השיב אל"ף ואמר לפניו, רבונו של עולם, מפני שאין בי כח לומר לפניך כלום, שכל אותיות מחושבין במנין מרובה, ואני במנין מועט; ב' בשתים, ג' בשלשה, וכן כולם, ואני באחד. השיב הקב"ה ואמר לו, אל תתירא, שאתה ראש לכלם כמלך. אתה אחד, ואני אחד, והתורה אחת, שאני עתיד ליתן תורה בך לעמי ישראל, שנאמר "אנכי ה' אלהיך" עד כאן. ועוד יש במדרש (ב"ר א, י), למה בבי"ת, שהוא לשון 'ברכה'. ולא באל"ף, שהוא לשון 'ארור', עד כאן. 
והנה דברים אלו מגלים לך דברים גדולים. כי ראוי העולם שנברא בב'. וזה כי הבי"ת בפרט הוא התחלת הרבוי, שהרי האל"ף אין בו רבוי 4, ואילו הבי"ת הוא התחלת הרבוי 5, והוא ברכה 6. ולפיכך מלת 'ברך' כלם אותיות השניות, שהם לשון ברכה; הבי"ת באחדים, הכ"ף בעשיריות, הרי"ש במאות. שמן השני התחלת הרבוי, שהוא ברכה 7. ו'ארור' התחלתו באל"ף, כי האל"ף הוא אחד, ואין באחד רבוי, שהוא ברכה 8. וזה שאמר כי העולם נברא בבי"ת, מפני שהוא לשון ברכה, ולא נברא באל"ף, שהוא לשון ארור. כי בריאת עולם הוא הרבוי שהוא מן השם יתברך, ראוי שיהיה נברא בבי"ת, שהוא התחלת הרבוי והברכה, ולא באל"ף. שהבריאה* היא הברכה בעולם, ואיך יהיה נברה באל"ף, שאין בזה ברכה כלל, רק סימן ארירה 9. אף כי שאר האותיות יש בהן רבוי יותר, מכל מקום הב' הוא התחלת הרבוי, כאשר היה בתחלת בריאת העולם התחלת הרבוי 10. 
ולפיכך השיב כי אין לברוא העולם תי"ו. אף שהתי"ו אי אפשר שלא יהיה בה דבר טוב, שכל האותיות אין ספק שהם משמשים לטוב 11, מכל מקום משמשים לרע גם כן, ואם כן יצא שכרן בהפסדן. ומה שאמר התי"ו 'יש בה לעתיד ליתן התורה, שנאמר (דברים לג, ד) "תורה צוה לנו משה"'. פירוש זה, כי התי"ו הוא תכלית כל האותיות, והיא בסוף 12. ולכך אמר "תורה צוה לנו משה", כי משה עלה אל המדרגה האחרונה, שהיא סוף כל המעלות, והוריד לנו התורה 13. ולכך ראוי שיהיה התחלת בריאת העולם בתי"ו 14. ועם כל זה השיב לה השם יתברך, שבודאי יש לה תכלית שהוא טוב, כמו בתורה, שהגיע משה אל תכלית ההשגה אשר אפשר. ומכל מקום יש סוף ותכלית שאינו טוב, כמו שהוא כאשר נגזר על האדם המיתה. ולכך נאמר (יחזקאל ט, ד) "והתוית תיו על מצחות האנשים וגו'", לומר כי הגיע תכלית שלהם אל המיתה 15. ובריאת העולם שהוא הטוב בלי רע 16, אין* להתחיל בתי"ו, שמורה על התכלית. 
אבל הב', מפני שהיא מורה בצד עצמה ברכה, שהיא התחלת הרבוי. ואם הב' הוא משמש לרע 17, מכל מקום דבר זה עצם הב', שהיא אות שנית*, שהשני הוא התחלת הרבוי, והוא עצם הברכה. ואף כי הב' משמש גם כן לרע, אין זה רק במקרה, ואין מה שבמקרה מבטל מה שבעצם 18. ולפיכך אמר שבו ראוי לברוא העולם, שכל יום ויום אומרים (תהלם פט, נג) "ברוך ה' לעולם אמן", ולכך ברא (והשביע) [והשפיע] ממנו העולם, בשביל שהוא יתברך ברוך וממנו הברכה. ודבר זה 19 התבאר בחבור גבורות ה' (פס"ד) בפירוש ההלל אצל (תהלים קטו, טז) "השמים שמים לה' וגו'" 20. 
והראב"ע (בהקדמתו לתורה) הרבה דברים מאד כנגד הדרש הזה, ואמר כי יש דרש שהוא* טוב לאחרים, וידריך בדרך תבונה את הנערים 21. כי יש עוף שאינו רואה ביום בנוגה, ובלילה רואה מפני שעיניו כהות 22. כדרש שהעולם נברא בבי"ת בעבור ברכה. ואם דבר כזה, הרי (ישעיה כד, א) "בוקק ומבולקה", (ישעיה ה, ו) "ואשיתה בתה", (קהלת יב, ג) "ובטלו הטוחנות", (תהלים קמז, כ) "בל ידעום" 23. ובודאי הראב"ע בל ידעום דברי החכמים הנאמנים, כי דבריהם הם אמת בחכמה, הוא לא הבין דברי חכמה. כי דבר זה שהשיב הראב"ע, מה שהשיב הקב"ה לתי"ו 24, כי האותיות כולם בודאי משמשין לטוב ומשמשין לרע גם כן, כמו שאמרנו. אבל הב' לא בלשון לבד קאמר, אלא שהב' היא ברכה בעצם, שהיא התחלת הרבוי, כמו שהתבאר 25. ודרך זה החכם להשיב על דברי* חכמים, עם ריחוק שלו מדברי חכמים, ודי בזה 26. 
והנה האל"ף שתק. ואמר לה הקב"ה, למה אתה שותק, כאילו הדבר שאין בו רבוי הוא גרע*. ודבר זה אינו, כי יש לאל"ף מעלה מצד האחדות. ולכך אמר הקב"ה, אתה אחד, ואני אחד, והתורה היא אחת. וזה כי כבר אמרנו כי התורה כמו סדר העולם, עד שהעולם אחד, ולפיכך התורה היא אחת 27. וראוי שתבא התורה, שהיא אחת, מן השם יתברך אשר הוא אחד (דברים ו, ד) 28. ולכך התחלת התורה באל"ף, "אנכי ה' אלקיך וגו'". כי התורה הפך העולם; שהוא הרבוי, והתורה היא סדר העולם וקשור העולם, עד שהיא אחד, מורה על מסדר שהוא אחד, לכך בא מאתו סדר אחד 29. ולפיכך התחלת התורה באל"ף, ובריאת העולם בב' 30. 
ומפני זה עשרת הדברות נאמרו בדבור אחד, להורות על התורה שהיא אחת, וסדר אחד מקושר. כי מן עשרת הדברות יוצאים כל המצות. כי תרי"ג מצות נכללים בעשרת הדברות 31. ועשרת הדברות הם נאמרו בדבור אחד. מורה כי התורה היא אחת לגמרי, כאשר ראוי לדבר שהוא סדר אחד. ואל יקשה לך, כי גם העולם ממסדר אחד, כמו התורה, שהוא יתברך סדר את העולם ובראו 32. בודאי קושיא זו של כלום היא. כי הסדר בפני עצמו, והבריאה בפני עצמה. והתורה היא סדר המציאות 33, והיא ממסדר אחד. אבל עצם הבריאה אינו הסדר 34, וסדר בריאה היא התורה. ולכך התחלת התורה דוקא באל"ף 35. 
ועוד יש לך לדעת, כי ראוי שיהיו עשרת הדברות בפרט נאמרים בדבור אחד. כי התורה היא מן השם יתברך, אשר הוא אחד. ואין דבר קודם לתורה, והיא ראשונה 36. וכמו שאמר 'אתה אחד, והתורה שאני נותן לישראל אחת'. כלומר כי התורה היא קרובה אליו יותר מכל 37. ולכך התורה מתיחסת ביותר אל השם יתברך, שהוא אחד. ולפיכך עשרת הדברות בדבור אחד נאמרו, כי בזה התורה היא אחת לגמרי. כי כל שאר המצות נכללו בעשרת הדברות 31, ובזה התורה היא אחת 38. ולכך היו הדברות עשרה, כי עשרה נחשב כמו דבור אחד, כי עשרה הם* אחד במספר קטון, ובזה התורה היא אחד 39. ודברים אלו דברים ברורים מאד, באין ספק 40. 
וקאמר 41 'אם כן מה תלמוד לומר "אנכי" ו"לא יהיה לך" וכו' 42. יש מקשים על זה 42, איך לא יאמר "אנכי" ו"לא יהיה לך", דאם כן מנין היינו יודעים מה הם הדברים שנאמר להם 43. אבל כך פירושו, כיון שכולם בדבור אחד נאמרו, אם כן אין קודם, ואין כאן אחרון כלל. ואם כן למה כתב קודם "אנכי" ואחר כך "לא יהיה לך". וקיימא לן שאם הקדים לכתוב "לא יהיה לך", ואחר כך כתב "אנכי", הספר תורה פסולה. וכדאמרינן למעלה, כי התורה התחלתה באל"ף דוקא 44. ואם כולם נאמרו בפעם אחד, לא שייך בזה התחלה כלל 45. ומתרץ, כי חזר ופירשן כל דבור ודבור, והקדים "אנכי" ואחר כך ו"לא יהיה לך". וכאשר חזר ופירש להן כל דבור ודבור, שמעו ישראל "אנכי" ו"לא יהיה לך". ושאר דברות מפי משה שמעו, כדאמרינן בפרק בתרא דמכות* (כד.) 46. 
וקאמר רבי ישמעאל, שהיו אומרים על הן - הן, ועל לאו - לאו. באור זה, כי היו מקבלים כל דבור כפי מה שהוא. כי כאשר אמר "אנכי", היו מקבלים עליהם הדבור לומר כי יך נעשה 47. וכאשר אמר "לא יהיה לך", קבלו עליהם הדבור לא יהיה לנו אלהים אחרים. כפי אשר היה הדבור - היו מקבלים עליהם הדבור. אבל רבי עקיבא סבר, כאשר אמר להן "אנכי וגו'", היו מקבלין עליהן הדבור לומר כי כך נעשה. וכאשר אמר "לא יהיה לך" קבלו גם כן הם*, כלומר דבר זה כמו שגזרת עלינו 48. על דעת רבי ישמעאל היה הקבלה מחולקת לעשה ולא תעשה. ולדעת רבי עקיבא היה קבלה אחת - רק כך נעשה כמו שגזרת. וטעם רבי ישמעאל, כי צריך שתהיה קבלת הגזרה כאשר היא עצם הגזרה בעצמה; אם הגזרה לעשות דבר, כך הקבלה לעשות דבר זה. ואם הגזרה שלא לעשות דבר זה, קבלת הגזרה כך גם כן, שלא לעשות דבר זה 49. אבל רבי עקיבא סבר, שאין קבלת הגזרה רק 50 לקבל בלבד הגזרה, תהיה הגזרה מה שהיא הגזרה. ולכך היו אומרים על לאו ועל הן קבלת הגזרה בענין אחד. והיינו שאמרו 'הן', כי דבר זה הוא מצד המקבל, שהוא מקבל עליו כל מה שיאמר הגוזר לדבר שלא יעשה, או מה שיעשה, אין צריך רק שיקבל, שהוא מוכן לעשות רצון הגוזר, וזה שיאמר 'הן' 51. ודי בזה. 
התבאר לך בפרק שעבר ההפרש שיש בין עשרת הדברות שנאמרו לישראל, ובין שאר התורה 1. כי עשרת הדברות הם בראשונה מן השם יתברך לשאר מצות התורה, אשר הם אחר עשרת הדברות 2, ותוספות* עליהם 3. 
והנה יש לבאר, למה נתנה התורה בסיני בשני פנים; עשרת הדברות מפי השם יתברך לישראל 4, ושאר תורה נאמרה על ידי משה 5. ועוד יש לשאול, כי עשרת הדברות שנכתבו בלוחות, נראה דבר חסר, שיהיה מקצת התורה - שהם עשרת הדברים בלבד - יהיו נכתבים בלוחות, שדבר זה נראה דבר חסר, ו"תורת ה' תמימה" (תהלים יט, ח) 6. 
כבר בארנו 7 כי התורה מן השמים מתחייב מצד המופתים אשר זכרנו למעלה; האחד, שלא יתכן כלל שלא יבא גזרה ומצוה מן השם יתברך - אשר הוא העלה, על האדם - שהוא העלול. שאם לא כן, יהיה האדם ברשות עצמו, ודבר זה לא יתכן, כי אם שיקבל עליו עול העלה, ויהיה ברשות העלה, כמו שהארכנו שם 8. המופת השני, שלא יושלם האדם, כי צריך הוא השלמה על כל פנים, כמו שהארכנו גם כן 9. 
וכנגד אלו שתי בחינות המחולקות, היו עשרת הדברות ושאר מצות התורה. כי עשרת הדברות, במה שיש מצוה וגזרה מן השם יתברך אל האדם, שהוא העלול, ולענין זה היו עשרת הדברים. כי אלו עשרת הדברים במה שיש גזרה ומצוה מן העלה אל העלול, ולא יהיה העלול ברשות עצמו. כמו שיתבאר עוד 10, כי עשרת הדברות הם חבור העלה והעלול. ולכך היו שני לוחות; האחד כנגד העלה, והשני כנגד כנגד העלול 11. אבל שאר דברי תורה אינם רק להשלמת האדם, וזהו כנגד המופת השני שיחויב תורה מן השמים, שיהיה האדם מושלם. ולכך לא היה צריך שישמעו שאר התורה 12. 
והרי יש שתי בחינות באלו עשרת הדברים 13; הבחינה האחת מצד שאלו עשרת דברים הם מיוחדים, שהם בלבד במה שיש מצוה וגזרה מן השם יתברך אל האדם שהוא העלול. והוא הברית והחבור שיש לעלה עם העלול, שדבר זה שייך דוקא בעשרת הדברים 14. והבחינה השנית, מצד שהם בכלל כל מצות התורה שלמות האדם, ולכך היו אלו עשרת הדברים נכתבים התורה (שמות כ, ב-יד) עם שאר מצות. ונכתבו על הלוחות בפני עצמם, כי הם נבדלים משאר מצות התורה, שהם בלבד במה שיש מצוה וגזרה מן השם יתברך אל האדם. ואם לא כן 15, לא היה ראוי שיהיו אלו עשרת דברות נכתבים בלוחות בלבד. כי ראוי שתהיה "תורה ה' תמימה" (תהלים יט, ח), ואיך יהיה על הלוחות דבר חסר, שהם עשרת דברות בלבד. אבל הדברים הם כמו שכתבנו למעלה, כי יש תמימות בהם; שאלו מיוחדים במה שיש מצוה וגזרה מן השם יתברך אל האדם 16. 
ולהורות על שאלו עשרת דברות דבר שלם, אמר בירושלמי דמסכת שקלים (פ"ו ה"א), כיצד הלוחות היו כתובין, חנניא בן אחי רבי* יהושע אומר, ה' על לוח זה, וה' על לוח זה, שנאמר (דברים ד, יג) "ויכתבם על שני לוחות אבנים". רבנן אמרי, עשרה על לוח זה, ועשרה על לוח זה. ורבי שמעון בן יוחאי* אומר, עשרים על לוח זו, ועשרים על לוח זו. ורבי סימאי אומר, ארבעים על לוח זו, וארבעים על לוח זו, שנאמר (שמות לב, טו) "מזה ומזה הם כתובים", טטרוגא 17. חנניא בן אחי רבי יהושע אומר, בין דבור לדבור דקדוקיה ואותיותיה של תורה 18, "ממולאים בתרשיש" (שיה"ש ה, ד), כימא רבא* 19. ריש לקיש כי מטי להאי קרא אמר, יפה למדני חנניא בן אחי רבי יהושע; מה הים הזה בין גל גדול לגל גדול גלים קטנים*, כן בין דבור לדבור דקדוקיה ואותיותיה של תורה, עד כאן. 
וראשונה יש לדקדק, למה לכתוב 20 עשרה על לוח זו, ועשרה על לוח זו, דהא היו שתי לוחות, ודי היה כשהיו נכתבים חמשה על לוח זו, וחמשה על לוח זו 21. ומכל שכן לרבי שמעון, דאמר עשרים על לוח זו, ועשרים על לוח זו. ומכל שכן לרבי סמאי, דאמר ארבעים על לוח זו, וארבעים על לוח זו. 
ודע כי דעת כל החכמים המוסיפיים על חמשה דברות שהיו כתובים על כל לוח; כי אלו שתי לוחות אין ראוי שיהיו חסרים, ובפרט הלוחות שהיו מעשה אלקים (שמות לב, טז), ואיך יהיה מעשה אלקים חסר 22. וכיון שהדברות היו עשרה, סבירא להו לרבנן שהיו עשרה על לוח זו, ועשרה על לוח זו, כדי שלא יהיו הלוחות חסרים 23. אמנם מה שהיו הלוחות שתים ולא אחת 24, כי הלוחות יש בהם שתי בחינות 25; כי מצד כי אלו עשרה דברות הם ענין אחד יחד, מתחילין בו יתברך שהוא העלה, ומסיימין בעלול, שהוא האדם, וכמו שיתבאר דבר זה 26. והאדם שהוא העלול, יש לו צירוף אל העלה 27. ולפיכך ראויים שיהיו כל העשרה על לוח אחד, שלא יהיה מעשה ה' - שהם הלוחות - חסר 28. ומצד שיש הפרש בין העלה והעלול, שהרי חמשה הראשונות הם בין האדם ובין העלה, וחמשה אחרונות בין האדם לאדם 29, לכך היו מחולקין לשתים, להיות שני לוחות 30. 
ורבי שמעון בן יוחאי אומר, כי היו הדברות עשרים על כל לוח. כי היו כתובים מימין הלוח עשרה דברות, וכן בשמאל הלוח עשרה דברות, פניהם איש אל אחיו 31. הראשון היה נקרא מן הימין לשמאל, והשני מן השמאל לימין 32. ודבר זה ראוי, כי אם לא היה כך, היה חסרון בלוחות, שהם בריאה אלקית, כי היו מלאכת שמים מן השם יתברך 33. וזה, שכל שהוא שלם, שוה הימין והשמאל. כאשר תראה באדם, שיש לו ימין ושמאל, ושניהם שוים לגמרי 34. ואם היו הלוחות כתובים מן הימין לשמאל בלבד, הרי יש שנוי 35 בין ימין ושמאל, ודבר כזה חסר. שהרי ראוי דבר שהוא שלם שיהיה השמאל שוה לימין, וכאן אינם שוים, ויהיה חסרון במלאכת השם, הם הלוחות. וכאשר בכל הדברים הטבעיים הימין והשמאל שוים, ובזה 36 הדבר הוא שלם, ואיך לא יהיה דבר זה במעשה ה' 37. 
אמנם רבי סמאי סבר, כי צריך שיהיו הלוחות - שהם מעשה אלקים - שלמים. וכל דבר שהוא שלם, הוא שוה לגמרי 38. שאם אינו שוה לגמרי, הוא חסר, מפני שהוא חסר השלמה עד שיהיה שוה לגמרי 39. ולכך היו ארבעים על כל לוח ולוח; והיו עשרה דברות מימין לשמאל, ועשרה משמאל לימין. וראוי שיהיה שוה המעלה והמטה מן הלוח, כמו ששוה הימין והשמאל, עד שהוא שוה לגמרי 40. ולפיכך היו כתובים עוד עשרים; מצד המטה, דהיינו שהיו כתובים עשרה מלמטה למעלה, וכן עשרה מלמעלה למטה, כמו זה* 41 <JF><ME><ME><ME><ME><ME><ME>.עד שהיו כתובים עשרה> <ME><ME><ME><ME><ME><MEמימין, ועשרה משמאל,> <ME><ME><ME><ME><ME><MEעשרה מלמעלה, ועשרה> <ME><ME><ME><ME><ME><MEמלמטה, עד שהיו כל> <ME><ME><ME><ME><ME><MEהצדדין שוה. ובזה היה מעשה ה' שלמים בלי חסרון כלל, כאשר היה בהם השווי לגמרי מכל צד 42. 
ומה שדרשו 43 רבנן 'עשרה על לוח זו, ועשרה על לוח זו'. בודאי דרשו שפיר, מדכתיב (דברים ד, יג) "ויכתבם על שני לוחות אבנים", דמשמע כל הדברות היו על שני לוחות אבנים, ואם כן היו עשרה על לוח זו ועש,רה על לוח זו 44. ומאן דאמר 'עשרים על לוח זו, ועשרים על לוח זו', דרש (שמות לב, טו) "לוחות כתובים משני עבריהם", ופירוש* "משני עבריהם" דהיינו מצד הימין ומצד השמאל 45. ומאן דאמר 'ארבעים על לוח זו, וארבעים על לוח זו', דרש עוד (שם) "מזה ומזה הם כתובים", הרי ארבעים; "כתובים משני עבריהם" בכל עבר עשרה, הרי עשרים. "מזה ומזה הם כתובים", רוצה לומר עוד עשר ועשר, שכן משמע "מזה ומזה". הרי ארבעים על כל לוח ולוח, והכל עולה כהוגן מאד בלי קושיא. ומה שאמר כי היו 'בין דבור לדבור דקדוקיה', דבר זה גם כן מפני שאין ראוי שיהיה דבר חסר מה'*, שהוא "מעשה אלקים" (שמות לב, טז) 46. ולפיכך היו דקדוקיה בין דבור לדבור, עד היה מלא ושלם כאשר ראוי לדבר שהוא מעשה אלקים, שלא יהיה חסר דבר כלל, רק שלם בתכלית השלמות. הנה כל החכמים האלו, זה אחר זה 47, באו להוסיף שלמות על שלמות, עד שהיו הלוחות שלמים לגמרי, כמו שראוי אל מעשה אלקים. 
ולגודל* מעלת הלוחות הראשונות נשתברו (שמות לב, יט). וזה מפני כי לא היו ראוים* לעולם הזה דבר שהוא מעשה אלקים. וזה כי כאשר נתנה תורה לישראל, לא היו ישראל במדרגת בני אדם, רק במדרגת המלאכים. וכדאיתא בפרק קמא דע"א (ה.), אמר רבי יוסי, לא קבלו ישראל את התורה אלא כדי שלא יהיה מלאך המות ואומה ולשון שולט בהם 48, שנאמר (תהלים פב, ו) "אני אמרתי אלקים אתם ובני עליון כולכם", חבלתם מעשיכם 49 (שם פסוק ז) "אכן כאדם תמותון וכאחד השרים תפולון", עד כאן. פירוש, כי מה שאמר הכתוב "אלקים אתם", רוצה לומר שאין מיתה בבני אלהים 50. "ובני עליון" רוצה לומר כשם שהוא יתברך על כל, כך תהיו בתחתונים עליון על כל האומות עכו"ם שהם בתחתונים 51. וכאשר חבלתם, "כאדם תמותון", שלא תהיו חירות ממלאך המות 52. "וכאחד השרים" שהם נופלים ממדרגתם, כך תהיו אתם נופלים 53. ומפני כך כאשר נתנו להם לוחות הראשונות היו במעלה הזאת 54. ואפילו למאן דאמר שאף אם לא חטאו היה מלאך המות שולט בהם 55, היינו מפני שנגזרה גזרה כבר על כל החיים שימותו, ובלא זה 56 לא היו ראויים שימותו 57. וכך אמר שם (ע"ז ה.), 'אמר הקב"ה לישראל, לבטל מלאך המות אי אפשר, שכבר נגזרה גזרה, הא לא קבלו ישראל את התורה רק שלא יהיו אומה ולשון שולטין בהם', עד כאן 58. 
ובמסכת בבא קמא בפרק הפרה* (סוף נד:), שאל רבי חנינא בן עגיל לרבי חייא בר אבא, מפני מה בדברות הראשונות לא נאמר בהן "טוב", ובדברות אחרונות נאמר בהן "טוב" 59. אמר ליה, עד שאתה שואלני למה נאמר בהן "טוב", שואלני אם נאמר בהן "טוב" או לא, שאיני יודע אם נאמר בהן "טוב" אם לאו. כלך אצל רבי תנחום בר חנילאי, שהיה רגיל אצל רבי יהושע בן לוי, שהיה בקי באגדה. אזיל לגביה, אמר ליה, ממנו לא שמעתי 60, אלא כך אמר לי שמואל בר נחום, אחי אמו של רבי אחא בר חנינא. ואמרי לה אחי* אמו של רבי אחי בר חנינא, הואיל וסופן להשתבר. מאי הוי 61, אמר רב אשי, חס ושלום פסקה טובה מישראל, עד כאן. 
וביאור זה כמו שאמרנו 62, כי הלוחות הראשונות לא היו ראויים לפי העולם הזה, ולכך לא נאמר בהן "טוב". כי מלת "טוב" נאמר על המציאות, שהוא מציאות ראוי וטוב. ולכך תמצא בכל מעשה בראשית בכל יום ויום "וירא כי טוב" (בראשית א, ד), לומר כי המציאות הוא ראוי וטוב 63. ולוחות הראשונים, מפני מעלתם לא היו ראויים לפי המציאות העולם הזה 64, ולכך אין ראוי שיהיה נכתב בהן "טוב". ואי אפשר לומר כי הלוחות הם לפי מדרגת העולם הזה, רק אם נאמר שהמקבלים הם ראויים אל הלוחות 65. שאם היו המקבלים במדרגת המלאכים, אז היו ראוים אל הלוחות 66. ולכך אם נאמר "טוב" בלוחות הראשונות, שהיה מורה כי הלוחות הם לפי מדרגת עולם הזה לפי המקבלים 67. ואם היו משתברים הלוחות בשביל החטא, הרי פסקה טובה חס ושלום מישראל. כי מה שנשתברו הלוחות מורה כי אין לישראל המדרגה הראשונה שהיה להם כבר 68. והיה מורה 69 שאין לישראל עוד אחר החטא המציאות הראוי, שמורה עליו לשון "טוב". אבל עכשיו שלא נאמר בהם "טוב", ומורה זה כי הלוחות אינם לפי עצם מציאות העולם הזה, רק היו הלוחות במה שהיו ישראל 70 במדרגת המלאכים כשקבלו התורה, אשר אותה המדרגה אינה ראויה לפי מציאות עולם הזה, והיו ישראל גם כן במדרגת המלאכים 71. וכשנשתברו עתה מפני החטא, לא פסק מישראל שם המציאות הראוי לעולם הזה, אבל פסקה מהן המדרגה שאינה ראויה למציאות עולם הזה, שהיו ישראל במדרגת המלאכים 72. 
למה היו* ישראל דומים, לאדם הראשון. כי באמת קודם שחטא האדם, והיה בגן עדן (בראשית ב, ח), לא היה אותה מדרגה שיהיה בגן עדן ראויה לעולם הזה, ואינה בכלל המציאות עולם הזה 73. עד שחטא וגרשו מגן עדן (בראשית ג, כג), והוסרה מדרגתו העליונה שאינה ראויה לעולם הזה, ונשאר על המדרגה הראויה לעולם הזה 74. וכך ישראל, קודם שחטאו היו ישראל במדרגה שאינה ראויה לעולם הזה, ומצד הזה נתן השם יתברך אל ישראל לוחות, כאשר היו במדרגת המלאכים. עד אחר שחטאו, והיה מדרגת ישראל כאשר ראוי לפי המציאות אשר ראוי לעולם הזה 75. ולכך דוקא בלוחות השניות, שהיו מעשה משה 76, והוא ראוי לפי מדרגת עולם הזה. ודבר שהוא ראוי לפי המציאות, נאמר בהן "כי טוב" 77. וזה שאמר (תהלים פב, ו-ז) "אני אמרתי אלהים אתם ובני עליון כלכם אכן כאדם תמותון". וזה שאמר רב אשי, דלכך לא נאמר בהן "כי טוב", שיאמרו חס ושלום פסקה טובה מישראל. ורוצה לומר, אם כתב בלוחות ראשונות "טוב", וזה היה מורה כי הלוחות הם לפי המציאות של עולם הזה, ואם היו נשברים היה זה חס ושלום מורה שפסקה טובה מישראל. ודבר זה מבואר בלי ספק ובלי קושיא 78. 
ובפרק הבונה (שבת קד.), אמר רב חסדא, מ"ם וסמ"ך שבלוחות בנס היו עומדים. פירוש, שהיה הכתב מעבר אל עבר (שמות לב, טו), ולפיכך מ"ם וסמ"ך היו צריכין לעמוד בנס 79. וכל זה 80, מפני כי אין ראוי שיהיו הלוחות כתיבת חלק בלבד, רק כתיבת הכל, כי החלק אינו שלם 81. ואם לא היה החקיקה מעבר אל עבר, היה כאן רק כתיבה במקצת. ודבר זה אין ראוי לדבר שהוא אלהי, שיהיה חלק, רק הכל שלם. 
הרי שכל ענין הלוחות היה לפי מה שראוי אל דבר שהוא מעשה אלקים. וכן שעורן בעצמם, שהיו ששה טפחים על ששה טפחים (נדרים לח.). כי ששה טפחים אמה שלמה בלי תוספות ובלי מגרעת 82, ודבר זה מבואר 83. 
התבאר בפרק שלפני זה, שאלו עשרת הדברים הקדושים אי אפשר לומר רק שיהיו ענין אחד שלם מקושרים ביחד 1, כי בגדול החל ובקטן כלה 2. וזה כי המצוה הראשונה להאמין כי יש סבה והתחלה ראשונה נמצא במציאות, וזה שנאמר (שמות כ, ב) "אנכי ה' אלקיך וגו'" 3. ומי שאינו מאמין בדבר זה, הרי הוא כופר בעיקר 4. ואחר זה (שם פסוק ג) "לא יהיה לך אלהים אחרים", שלא ישתתף שום אלהות עמו 5, אף כי הוא מודה במציאות הסבה הראשונה שהוא התחלת הכל. ואם עובד אלהים זולתו, שיאמר אף כי יש סבה ראשונה, יש לאדם מנהיג זולת הסבה הראשונה, עובר בזה אזהרת "לא יהיה לך" 6. ודבר זה הוא למטה מן הדבור הראשון 7. כי העובד זולתו, אף כי אינו כופר במציאות הסבה הראשונה, מכל מקום הוא ממעט מן הסבה הראשונה, במה שהוא עובד זולתו, שהוא יתברך הכל ואין זולתו 8. ולכך העובד זולתו, אינו נותן אל השם יתברך מדרגה זאת, שהוא הכל ואין זולתו 9. 
ואחר זה "לא תשא" (שמות כ, ז). הנה "לא יהיה לך", ומכל שכן "אנכי ה' אלהיך", החוטא באלו שנים הוא כופר בעיקר לגמרי 10, או שמשתף עמו זולתו 11, והוא ממעט ממציאותו יתברך 12. אבל החוטא בזה שנשבע בשמו לשוא, אין כופר בעצם האלקות, אבל הוא חוטא בשמו הגדול, ומחלל כבודו יתברך. ודבר זה למטה ממי שכופר בעצם האלקות 13. 
ואחר כך "זכור את יום השבת לקדשו" (שמות כ, ח). כי השבת מעיד כי יש כאן פועל ובורא הכל 14. והחוטא בזה הוא למטה מן "לא תשא את שם ה' אלהיך לשוא". כי החחוטא ב"לא תשא את שם ה' אלקיך", הוא חוטא בשמו ומחלל כבודו יתברך. והשבת אשר הוא מורה כי הוא יתברך ברא הכל, וכאשר אינו מקים מצוה זאת, אינו מודה שהשם יתברך פעל הכל 15. הנה החטא בשבת הוא אחר "לא תשא", כי "לא תשא" חוטא בשמו, ומחלל כבודו יתברך. והמחלל השבת הוא חוטא בדבר אשר מורה על שהוא פעל זולתו ואשר* ברא הכל 16. 
ואחר זה "כבד את אביך ואת אמך" (שמות כ, יב). ודבר זה הוא אחר "זכור את יום השבת לקדשו", כי יום השבת הוא מורה על הפועל, שהוא פעל וברא הכל. אבל האב והאם אינם פועלים הכל, רק הם פועלים פרטיים, שכל אב ואם הם סבה לתולדה הבאה מן האב 17. וגם דבור "כבד את אביך" מגיע אל העלה, הוא השם יתברך, כמו שיתבאר 18. 
הרי חמשה דברות הראשונות כלם מדברים בעלה, הוא השם יתברך. ולפיכך היו אלו חמשה דברות על לוח מיוחד. ואף כי דבור "כבד" מדבר באדם, דהיינו באב ואם עצמו 19, הוא שייך אל העלה יתברך. דאמרינן במסכת קדושין (ל:) שלשה שותפין יש באדם; הקב"ה, אביו, ואמו 20. בזמן שהאדם מכבד אביו ואמו, דומה כאילו דר הקב"ה ביניהם, וכבדוהו. ובזמן שאין האדם מכבד אביו ואמו, אומר הקב"ה יפה עשיתי שלא דרתי ביניהם, שאילו דרתי ביניהם, כך היו עושים לי, עד כאן. ולכך אמר שם רב יוסף (קדושין לא:) כד שמע קול כרעא דאמיה דאתיא, אמר, איקום מקמי דשכנתא דאתיא, עד כאן 21. הרי כבוד אב ואם מגיע אל השם יתברך. כי אחר שהאב והאם משתתפים עם השם יתברך, שעל ידי שלשתן נולד האדם, אם מכבד את אביו ואת אמו, שהם שותפין עם הקב"ה ביצירה של אדם, הרי כבוד זה מגיע אל אשר הוא שותף עמו בבריאה, וכאילו כבד הקב"ה. והפך זה, המקל בכבודם, הוא מקל במי שהוא שותף עם האדם בבריאה, ושם 'עלה' יאמר על שלשתן 22. ולכך כבוד אב ואם מגיע לכבודו יתברך. שמי שמכבד אביו ואמו, כאילו דר הקב"ה ביניהם וכבדוהו, במה שהוא יתברך משותף בבריאה הזאת 23. ועוד יתבאר דבר זה בעשרת הדברות עצמם (להלן פמ"א). הרי לך חמשה דברות הראשונות, וכלם הם שייכים בעלה, מתחיל בעליון ומסיים בתחתון 24. 
אמנם חמשה דברות האחרונות 25 כולם מה שלא יעשה אל האדם במה שהוא אדם עלול מן השם יתברך 26. וגם בחמשה דברות אחרונות מתחיל בדבר שהוא יותר עליון, וכלה בדבר שהוא התחתון. ולפיכך "לא תרצח" (שמות כ, יג) הוא ראש חמשה דברות אחרונות, אחר חמשה דברות הראשונות שהם מדברים בעלה. והחוטא בזה הוא חוטא בעצם מדרגת העלול, שנברא בצלם אלהים 27. 
ואחר כך "לא תנאף" (שמות כ, יג). ואין החטא הזה במדרגת עצם העלול, אבל הוא חוטא בדבר שהוא השלמת האדם, שהוא העלול. כי האשה היא "עזר כנגדו" (בראשית ב, יח), והרי היא השלמת האדם 28. וכמו שדבור "לא תרצח" הוא מאבד עצם האדם, שהוא העלול, כך "לא תנאף" מאבד דבר שהוא השלמת האדם, שהוא העלול, נחשב כגופו, היא אשתו (ברכות כד.). ולפיכך "לא תנאף" אחר "לא תרצח". ודבר ידוע, כי הנקבה הנקבה היא הנכנסת בגדר האדם, דכתיב (בראשית ה, ב) "זכר ונקבה בראם ויקרא שמם אדם". הרי כי הזכר ונקבה ביחד נקרא "אדם", וכמו שאמרו ז"ל בפרק הבא על יבמתו (יבמות סג.) כל ישראל שאין לו אשה לא נקרא 'אדם', שנאמר "זכר ונקבה בראם ויקרא שמם אדם" 29. ולכך העובר על* "לא תנאף" הרי הוא מאבד ממנו דבר שהוא מגיע אל אנושיותו* 30. ומעתה ראוי שיהיה "לא תנאף" אחר "לא תרצח". כי העובר על* "לא תרצח" הוא חוטא בעצם האדם ומעלתו, הוא צלם אלקים. והחוטא בדבור "לא תנאף" הוא חוטא במדרגת דבר שהוא השלמת האדם, נכנס בגדר האדם 31. 
ואחר כך "לא תגנוב" (שמות כ, יג). הוא עוד למטה ממדרגה זאת. כי החוטא בדבור "לא תגנוב" חוטא שהוא לוקח לרשותו דבר שאינו שלו. ואין החטא הזה מתיחס שחוטא במדרגת האדם עצמו שהוא מפסיד אותו 32, וגם לא במדרגת דבר שהוא השלמתו, שהוא נחשב כגופו לאבד אותו 33. כי הנואף כאשר לוקח אותה* ומנאף עמה, בזה מאבד ומפסיד אשתו*, כי כאשר נתחברה לאיש אחר אינה עוד אשתו, ואסורה עליו (כתובות נא:) 34. אבל "לא תגנוב" החטא הזה במה שמוציא דבר מרשות אחר, ולוקח אותו לרשותו, ואין זה דומה אל "לא תנאף" 35. 
ואחר כך "לא תענה ברעך עד שקר" (שמות כ, יג). שהחטא הזה שלא יעיד שקר. ודבר זה הוא פחות מן "לא תגנוב", שלוקח לרשותו דבר שאין ראוי לו, ולכן הוא קרוב אל "לא תנאף" שהוא מאבד אשתו ממנו, שהיא כגופו 36. אבל "לא תענה ברעך עד שקר", שאין זה רק שהוא משנה הענין אשר מגיע לאדם, והעיד עליו מה שאינו, ואין לוקח דבר ממנו במעשה 37. 
ואחר כך "לא תחמוד" (שמות כ, יג). שהחמדה היא בלב, והוא עוד יותר מעט. כי הדבור כמו "לא תענה" יש בו מעשה בשעת הדבור, והוא עקימת שפתיו (ב"מ צ:) 38. אבל החמדה אינה רק בלב 39. ואף שאמרו במכילתא (שמות כ, יג) דאינו חייב על "לא תחמוד" רק אם נותן דמים, וחומס מה שהוא חומס 40. מכל מקום התחלת החטא הזה הוא בלב בלבד, הוא החמדה. ולפיכך נחשב חטא זה בלב, וההתחלה הוא עיקר החטא 41. 
ותבין אלו עשרת הדברים 42; החל "אנכי ה' אלקיך" הכופר בו*, כאילו אומר אין השם יתברך נמצא כלל. ואחר זה "לא יהיה לך", שאינו מבטל מציאות השם יתברך לגמרי, רק שממעט מציאותו כאשר משתף עמו אחר, כמו שהתבאר למעלה. ואחר כך "לא תשא", כי המחלל כבוד שמו ונשבע בו לשקר, אף על גב שאינו ממעט מציאותו כמו מי שהוא חוטא בדבור "לא יהיה לך", מכל מקום במה שנשבע לשקר ומחלל כבוד שמו, הוא ממעט מציאות כבודו, אשר הוא אל* השם יתברך 43. ואחר כך "זכור את יום השבת" ממעט הוא מן השם יתברך במה שלא פעל הוא יתברך הנמצאים. ועם* שאינו כמו "לא תשא את שם ה' אלקיך", שמחלל כבודו יתברך, שהוא שייך לעצמו יתברך. ואחר כך "כבד את אביך", שהוא חוטא בעלה הפרטית. כי השבת אינו מורה רק שהוא יתברך עלה כללית, ולא כן "כבד את אביך ואת אמך", מורה שיש כאן עלה פרטית, כמו שנתבאר למעלה. 
אמנם חמשה דברות אחרונות, הראשון "לא תרצח", שהוא חוטא בעצם מציאות האדם, שהוא שופך דם האדם. ואחר כך "לא תנאף", אין החטא הזה בעצם מציאות האדם, אבל הוא חוטא במה שהוא השלמת מציאות האדם, כי האשה היא "עזר כנגדו". ואחר כך "לא תגנוב", שלוקח לרשותו מה שאינו ראוי לו, והוא מדבר בגונב נפשות (רש"י שמות כ, יג). ומה שלוקח את אחר לרשותו, הוא דומה אל "לא תנאף", שלוקח אשתו ומאבדה ממנו. ואחר כך "לא תענה", שאין לוקח דבר, רק משנה בעדות של חבירו בדבור. ואחר כך "לא תחמוד", שהוא חומד את של חבירו בלבו, ולכך דבור זה אחרון לכל 44. והבן הדברים האלו מאד, כי* הנה לפניך דברים אמתיים, אין ספק בהם למי שמעיין בהם. והתבאר לך מה שרצינו לבאר בזה הפרק. 
הדבור הקדוש הראשון (שמות כ, ב) "אנכי ה' אלקיך וגו'". הרבה מבני אדם היה קשה להם (אם) [עם] הדבור הראשון "אנכי ה' אלהיך", הרי אין זה מצוה כלל. שאם היה מצוה, היה לכתוב מלשון צווי 'אנכי אשר הוצאתיך מארץ מצרים אהיה* לך לאלקים'. כי מה שאמר "אנכי ה' אלקיך אשר הוצאתיך מארץ מצרים", אין כאן מצוה כלל 1. ולפיכך הרבה בני אדם אשר לא ראו אור החכמה, והיו הולכים אחר סברת לבם, נשענים על דעתם מה שהיה נראה להם, ולא חפשו החכמה במטמוניות חכמים 2. והיו אומרים כי התחלת עשרת הדברים הוא מן (שם פסוק ג) "לא יהיה לך אלהים אחרים". והיו נותנים סברות בדויות למצא עשרת הדברים. זה אמר כי "לא יהיה לך" ו"לא תשתחוה להם" (שם פסוק ה) הם שנים 3. והנה שחו עד עפר ולא קמו, לטעות טעות כזה 4. ויש שהיו אומרים כי "לא תחמוד בית רעך" ו"לא תחמוד אשת רעך" (שם פסוק יד) הוא לשנים 5. ובודאי אין חמדה לפירוש הזה 6, ואין להזכיר דברים כאלו. 
אבל בודאי הדבר הברור כי "אנכי ה' אלקיך" הוא הראשון 7. ופירושו "אנכי ה' אלקיך אשר הוצאתיך מארץ מצרים", ולכך לא תכפור בי לומר שאיני אלקיך חס ושלום 8. ומה שלא אמר 'אנכי אהיה לך לאלקים', כי היה זה משמע כי מצוה זאת כמו שאר מצות, כמו שאמר "לא יהיה לך אלהים אחרים על פני", ואפשר שיעשה לו אלהים אחרים, וכן כל המצות. אבל "אנכי ה' אלקיך", אף אם לא יקבל אותו האדם לאלוה, הוא אלקים שלו, והוא מלכו מצד עצמו. וכמו שאמר הכתוב על אותם שרצו לפרוק עול של הקב"ה שלא יהיה הוא יתברך מלך עליהם, על זה אמר (יחזקאל כ, לג) "חי ה' אם לא בחמה שפוכה וגו'" 9. וכדי שלא יטעה האדם בטעותו לומר כי אפשר שיפרקו עולו מהם, וכמו מלך בשר ודם יכולים העם לפרוק עולו מאתו, עד שאינו מלך עליהם, אמר בלשון הזה "אנכי ה' אלקיך וגו'", כלומר על כל פנים אני אלקיך מצד עצמי*. ואלו אמר 'אנכי ה' אשר* הוצאתיך מארץ מצרים אהיה* לך לאלקים', היה משמע שאפשר להם לעבור ולפרוק עולו מאתם, כי הוא אלקיהם מצד הפועל 11 כאשר מקבל אותו לאלקים, אבל לא מצד עצמו. לכך אמר "אנכי ה' אלקיך" כי הוא אלקיהם מצד עצמו, לא מצד הפועל. ופירוש "אנכי ה' אלקיך אשר הוצאתיך מארץ מצרים מבית עבדים", כלומר שאני אלקיך, וכן תקבל עליך אלקותו 12. 
ועוד כי בדבור "אנכי ה' אלקיך", שהוא קבלת אלקותו ומלכותו עליהם 13, לא שייך בזה ציווי וגזרה. שאם אין הוא מלך ואלקיהם, לא שייך גזרה עליהם. כי אין גוזר גזירה עליהם אלא אם כן הוא מלך קודם, ואחר כך גוזר גזרה 14. ואם הוא מלך כבר עליהם, אם כן אין צריך לומר 'קבלו מלכותי'*, שהרי כבר מלך. ולכך לא יכול לומר המלך 'אני גוזר על הבריות שתקבלו* אותי למלך'; שאם אין הוא מלך שלהם, לא שייך אליו גזרה שיגזור על דבר. ואם הוא מלך כבר, אין צריך לגזור שתקבלו מלכותי*, שהרי* הוא כבר מלך 15. רק יאמר 'ידעתם שאני מלך שלכם, ולכך כן תעשו לקבל מלכותי'. לכך בא דבור ראשון בלשון זה "אנכי ה' אלקיך אשר הוצאתיך מארץ מצרים", וכיון שהוצאתיך מארץ מצרים, תקבלו מלכותי 16. 
ובמכילתא (שמות כ, ג) "לא יהיה לך אלהים אחרים", למה נאמר, לפי שנאמר "אנכי ה' אלקיך". משל למלך בשר ודם שנכנס למדינה, אמרו לו עבדיו, גזור עלינו גזרות. אמר להם, כשתקבלו מלכותי אגזור עליכם גזרותי, שאם מלכותי לא יקבלו, גזרותי לא יקבלו*. כך אמר להם הקב"ה לישראל "אנכי ה' אלקיך וגו'", וקבלתם מלכותי, קבלו גזרותי "לא יהיה לך אלהים אחרים" 17. רבי שמעון בן יוחאי אמר, הוא שנאמר להלן (ויקרא יח, ב) "אני ה' אלקיכם" שקבלתם מלכותי בסיני, קבלו גזרותי "כמעשה ארץ מצרים וגו'" (שם פסוק ג). הוא שנאמר כאן "אנכי ה' אלקיך אשר הוצאתיך מארץ מצרים" וקבלתם מלכותי, והן 18 קבלתם מלכותי באהבה, קבלו גזרותי, עד כאן. 
והנראה בזה, שבא ליישב מה שלא נאמר כאן ציווי בדבור הראשון של "אנכי". ועל זה אמר מפני כי כבר קבלו* מלכותי במצרים, ולכך אמר "אנכי ה' אלקיך אשר הוצאתיך וגו'", וקבלתם שם מלכותי 19. ואם תאמר, אם כן לא נצטוו עשרת הדברות בסיני, והכתוב אומר (דברים ד, יג) "ויגד לכם בריתו את עשרת הדברים". שאין זה קשיא, כי כאן חזר להזכיר מה שקבלו אותו לאלקים. ופירוש זה הוא קרוב לפירוש שלפני זה 20, דסוף סוף אין ציווי בדבור הראשון מפני שכבר קבלו מלכותו* במצרים 21. רק שחזר להזכיר דבר זה בסיני, שיהיה זה הברית בין השם יתברך ובין ישראל לעולם 22. 
ומעתה יתורץ הקושיא שנשאל אל הראב"ע, כמו שכתב בפרשת יתרו (שמות כ, ב), למה "אנכי ה' אלקיך אשר הוצאתיך מארץ מצרים", ולמה לא אמר 'אנכי ה' אלקיך אשר בראתי שמים וארץ' 23. כי דבר זה לא שייך לומר כלל, כי הכתוב רוצה לומר למה הוא אלקיהם, ועל זה אמר "אשר הוצאתיך מארץ מצרים", ועל ידי זה שהוצאתי* אתכם מארץ מצרים, קבלתם אותי למלך, ותהיו עבדים לי 24. ואם יקשה להם, כי הוא יתברך אלקיהם לא בשביל שהוציא אותם מארץ מצרים, רק בשביל שברא את האדם, והוא אלקי הכל. ולפיכך הוקשה להם, כי ראוי לומר 'אנכי אלקי השמים אשר בראתי שמים וארץ וגם אותך', ולמה תלה בהוצאה בלבד 25. אלו האנשים מבינים כי אין חלוק בין אלקותו יתברך על ישראל, ובין אלקותו על הכל. וכמו שהוא יתברך אלקי הכל, כך הוא אלקי ישראל. ודבר זה טעות. עי מה שאמר הכתוב "אנכי ה' אלקיך", רוצה לומר שאני אלקיך בפרט, שהוא יתברך שמו חל על האומה הנבחרת בפרט. אף כי הוא אלקי הכל, אין נקרא שמו רק על האומה הנבחרת, ואין מלכותו רק על האומה הנבחרת. וזהו "אנכי ה' אלקיך אשר הוצאתיך מארץ מצרים" 26. כי לא דבר הכתוב לענין הממשלה, כי דבר זה בודאי שהוא יתברך מושל על כל 27, רק כי הכתוב אומר כי על ישראל נקרא שמו, ומלכותו עליהם 28. 
ובמדרש (ילקו"ש ח"א רפ"ו)*, "רכב אלהים רבותים אלפי שנאן אדני בם סיני בקדש" (תהלים סח, יח), אמר ריש לקיש, טבלא* יש על* לבו של כל מלאך ומלאך, ושמו של הקב"ה כתוב עליו משותף בשמו של מלאך* מיכאל, גבריאל, רפאל 29. "אדני בם", אדנותו בהם. ואל תאמר בהם בלבד, אלא אף בשעה שבא ליתן תורתו, בלשון הזה נתנה, ופתח ואמר* "אנכי ה' אלקיך" 30. וזה* שאמר הכתוב "שמעה עמי ואדברה אלקים אלקיך אנכי*". אמר רב חמא בר יצחק, לשעבר* שמכם - ישראל 31 - עד שלא קבלתם התורה כשמות של אומות העולם; "סבא וחוילה סבתא ורעמא וסבתכא" (בראשית י, ז). משקבלתם התורה אתם "עמי", "אלקים אלקיך אנכי" 32, עד כאן. ובספרי (דברים ו, ד) "שמע ישראל ה' אלקינו" (דברים ו, ד), למה נאמר, והא כבר נאמר (שם) "ה' אחד", ומה תלמוד לומר " אלקינו", עלינו הוחל שמו ביותר. כיוצא בו אתה אומר (שמות לד, כג) "שלש פעמים בשנה יראה כל זכורך את פני האדון ה' אלקי ישראל", ומה אני צריך, והלא כבר נאמר "את פני האדון ה'" 34, אלא על ישראל הוחל שמו ביותר. כיוצא בו אתה אומר (תהלים נ, ז) "שמעה עמי ואדברה ישראל ואעידה בך אלקים אלקיך אנכי", אלהים אני לכל באי עולם, עליך הוחל שמי ביותר, עד כאן. 
בארו בזה 34, כי המלאכים הם מקבלים מלכותו יתברך ואלקותו 35, ודבר זה יותר ממדרגת עצמם מה שנקרא השם עליהם 36. והבן מה שאמר כי יש להם טבלא, ולא אמר כי השם חקוק על לבם 37. לומר כי המדרגה הזאת מה שמקבלים אלקותו יתברך, הוא נבדל מעצמם 38 שלהם, ואינו מעורב עמהם במדרגה העליונה הזאת אשר שמו יתברך חל עליהם. ולכך אמר שהוא על הטבלא, כי הטבלא נבדל מעצמם. ומפני זה בא השתוף של "אל" במלאכים כמו "מיכאל" "גבריאל" בסוף השם*, לומר כי אין דבר זה עצמם, רק מקבלים דבר זה מן השם יתברך 39. והבן גם כן מה שאמר שהטבלא הוא על לבם, ולא במקום אחר. כי הלב בכל הנמצאים נבדל מן הגוף, והוא מקבל החיות 40, והחיות אינו גוף הדבר 41. וכך המלאכים יש להם עוד מדרגה יותר עליונה, שהשם יתברך נקרא עליהם 42. כי במה שהם מלאכי מרום, יש להם צירוף אל השם יתברך 43. 
הנה הדבר מבואר 44, כי מה שאמר "אנכי ה' אלקיך", לומר כי מלכותו ואלקותו יתברך דבק בהם, והם מקבלים מלכותו ביותר מכל שאר הנמצאים. ולכך שייך בישראל בפרט "אנכי ה' אלקיך", ולא נכללו עמהם שאר הנמצאים, רק מלכותו על ישראל ביותר 45. ודבר זה מבואר בחבור גבורות ה' (פרק מד) 46. ושם* בארנו כי מה שאמר הכתוב (שמות כ, ב) "מבית עבדים", בא להודיע מאיזה טעם הוא אלקיהם, ומקבלים ישראל אלקהותו. כי דבר זה ראוי לנבדלים שמקבלים אלקותו, אבל איך אפשר דבר זה לבעלי גוף שיקבלו אלקותו. שהוא יתברך נבדל מן בעלי גשם וגוף 47. ולכך אמר "אשר הוצאתיך מארץ מצרים מבית עבדים", הוסיף "מבית עבדים", כי ההוצאה מבית עבדים מורה על המדרגה האלקית הנבדלת שיש לישראל, שהרי הוציאם מבית עבדים. 
כי כבר נתבאר פעמים הרבה מאד 48, כי* כל משועבד הוא חמרי, כי החומר הוא משועבד תחת הצורה. והפך זה הצורה, היא בת חורין 49. ודבר זה רמזו חכמים בברייתא דשנו חכמים* (אבות פ"ו מ"ג) 50, ובשאר מקומות 51, שאין לך בן חורין רק מי שעוסק בתורה, שנאמר (שמות לב, טז) "חרות על הלוחות", על תקרי "חרות" אלא 'חירות'. והרצון בזה, כי ראוי שיהיה שהשכל בן חורין בלתי משועבד, שאין ראוי שיהיה שעבוד רק אל החומר 52. וכן רמזה התורה כי העבדות הוא חמרי, כמה שאמרה תורה על העבד המשועבד (בראשית כב, ה) "שבו לכם פה עם החמור", עם הדומה לחמור (יבמות סב.). רמז לך כי העבד המשועבד הוא חמרי 53, כמו החמור שהוא חמרי 54. 
ולפיכך אמר "אנכי ה' אלקיך", שאני אלקיך במה שהוצאתיך ממדרגה פחותה החמרית, שהוא עבדות, ובזה אתה נבדל מן החמרי. וקבלתם מלכותי ואלקותי 55, בשביל זה עבדים* אתם אל השם יתברך 56. כי הכל במדרגה חמרית אל השם יתברך, שהוא יתברך נבדל מכל 57. 
ואולי תאמר, כי מה היא המדרגה שהוציא אותם מן הפחיתות החמרי שהיו עבדים, הרי יותר יש מעלה מי שלא היה עבד כלל. זה אינו, כי בודאי הפרישה מן הפחיתות (יותר) יש בזה מדרגה נבדלת, יותר ממי שלא לו כלל מדרגת הפחיתות, ולא הוציאו מזה כלל* 58. שאם לא היה לישראל מדרגה נבדלת לגמרי, לא היו ישראל יוצאים מן העבדות. אבל הפרישה מזה מורה על שקנו ישראל מדרגה נבדלת 59. 
ובפרק איזהו נשך (ב"מ סא.) 60, אמר רבי חנינא מסורא דפרת לרבינא, מאי שנא גבי שרצים דכתיב (ויקרא יא, מה) "המעלה אתכם מארץ מצרים", ולא כתיב "המעלה" אצל ריבית, משקלות, וציצית 61. אמר ליה, אלמלא* לא העליתי את ישראל ממצרים אלא* בשביל שאין מטמאין בשרצים, די 62. אמר ליה, ומי נפישי אגרייהו ממשקלות, מריבית*, מציצית* 63. אמר ליה, אף על גב דלא נפישי אגרייהו, מאיסי לאכלינהו 64, עד כאן. 
וביאור זה, כי לכך כתב לשון "המעלה" אצל שרצים, כי ראוי להעלות ישראל בעבור המדרגה הנבדלת שיש לישראל, שהרי אין מטמאין בשרצים. וכיון שאין מטמאים בשרצים האסורים והמתועבים, מורה זה כי יש להם מדרגה נבדלת*, ולכך אין מטמאים בשרצים המתועבים 65. ובשביל מעלה זאת הנבדלת ראוי להעלות אותם מפחיתות החמרי 66, הוא העבדות שהיה להם במצרים 67. ואל יקשה לך, שאם כן, לא היה ראוי שיהיו משועבדים כלל 68. שאין זה קשיא, כי מדרגה זאת קנו ישראל בעת יציאת מצרים, כמו שמבואר באריכות בחבור גבורות ה' 69. 
ובמכילתא (שמות כ, ב) "אנכי ה' אלקיך", בשעה שאמר הקב"ה "אנכי ה' אלקיך", היו ההרים מתרעשים, והגבעות מתמוטטות, ובא תבור מבית אל, וכרמל מאספמיא, שנאמר (ירמיה מו, יח) "חי אני נאם המלך ה' צבאות כי כתבור בהרים וככרמל בים יבא". זה אומר, אני נקראתי. וזה אומר, אני נקראתי. וכששמעו מפיו "אשר הוצאתיך מארץ מצרים", עמד כל אחד ואחד במקומו. אמרו, לא עסק אלא עם מי שהוציא אותם ממצרים, עד כאן. 
באו לבאר הדברים אשר אמרנו. כי כאשר נגלה כבוד השכינה לדבר פנים בפנים (דברים ה, ד) בעולם הגשמי 70. ולפיכך בתחלת המחשבה, תבור וכרמל אשר הם בעלי גשם היותר גדולים 71, מוכנים לזה וראוים לקבלת* הדבור, במה שהם הגשמיים היותר גדולים בעולם הגשמי 72. וכאשר אמר הקב"ה "אשר הוצאתיך מארץ מצרים", בזה נראה כי הדבר הזה הפך אשר עלה על דעתנו בתחלת המחשבה. כי אין ראוי לקבל הדבור רק מי שהוא מסולק ונבדל מן הגשמי 73, כמו שנאמר "אשר הוצאתיך מארץ מצרים". 
הנה התבאר לך דבור "אנכי ה' אלקיך אשר הוצאתיך מארץ מצרים מבית עבדים" בתכלית הקשור. כי לכך הוא יתברך לאלקים לישראל, מפני שהוציא אותם מפחיתות החמרי, ולכך ראוים ישראל שיהיה הוא יתברך לאלקיהם. וזהו בעצמו מה שאמר במדרש 74 כי לא זה בלבד במלאכים, אלא אף כשבא לתת להם התורה וכו' 75. הרי דומים ישראל למלאכים; כשם שהמלאכים - מלכותו ואלקותו עליהם*, מצד שהם נבדלים 76. כך אלקותו יתברך על ישראל, מפני שהם נבדלים מפחיתות החומר. כמו שאמר במדרש 77 'אלקים אני לכל באי עולם, עליך הוחל שמו ביותר'. מוכח כי מלת "אלקיך" הכתוב כאן, שהוחל שמו על ישראל בפרט, יותר מן המלאכים 78. 
וכדי שיוודע לך דבר זה 79 על אמתתו, ואף כי הוא רחוק מדעת* האדם 80, יש לבאר דבר זה. במדרש תנחומא (קדושים, ב) אמר הקב"ה לישראל, קודם שבראתי אתכם, היו המלאכים מקלסים אותי, ואמרו (דהי"א טז, לו) "ברוך ה' אלקי ישראל מן העולם ועד עולם". ובמדרש זה מבאר לך, כי הכתוב שאמר "אנכי ה' אלקיך", רוצה לומר שהוא אלקי ישראל. שהרי המלאכים עצמם הם מקלסים "ברוך ה' אלקי ישראל". ודבר זה בארנו בכמה מקומות למה המלאכים הם מקלסים שמו שהוא יתברך "אלקי ישראל", ואין השבח במה שהוא 'אלקי המלאכים' 81. ותמצא מבואר, כי עיקר אלקותו שהוא אלקי ישראל, ותמצא הדבר בפרקים הרבה 82. והוא הטעות של כמה בני אדם, שלא היה נכנס בהם דבר זה כי יהיו ישראל יותר במדרגה, בפרט בדבר זה ששמו יתברך חל עליהם ביותר מכל הנמצאים, מעלה ומטה 83. ובארו חכמים דבר זה במקומות הרבה 84, ובפרט במה שאמרו (חולין צא:) כי המלאכים מזכירין שמו יתברך אחר ג' תיבות 85, וישראל אחר ב' תיבות 86, כמו שהארכנו בזה בחבור גבורות ה' (פרק סח), עיין שם, כי אין להאריך בדבר שנתבאר שם 87. 
ובמדרש (ילקו"ש ח"א תרג), "והתקדשתם והייתם קדושים" (ויקרא כ, ז), רבי אבין אומר, העליונים שאין יצר הרע ביניהם, נתן להם קדושה אחת, שנאמר (דניאל ד, יד) "ובמאמר קדישין שאלתא". אבל התחתונים, לפי שיצר הרע מצוי בהם, נתן להם ב' קדושות, הלואי ויעמדו בב' קדושות. דכתיב "והתקדשתם והייתם קדושים". רבי אבא אמר, משל לבני מדינה שעשו ג' עטרות למלך. מה עשה המלך, נתן שתים בראש בניו, ואחת בראשו. כך כל יום העליונים מכתירים לפני הקב"ה ג' קדושות. מה עשה הקב"ה, נתן אחת בראשו, ושתים בראש בניו, שנאמר "והתקדשתם והייתם קדושים", עד כאן 88. 
דעת רבי אבין 89, כי שתי קדושות שנאמרו כאן 90. פירוש זה, כי יש לישראל הקדושה אחת במה שהם נבדלים בעולם הגשמי מן הדברים אשר הם חומרים, והשם יתברך הבדיל אותם מן האומות, וכדכתיב (ויקרא כ, כו) "ואבדיל אתכם מן העמים" 91. וזה מה שנתן להם המצות, וזהו קדושה אחת שיש להם 92. הקדושה השניה, מה שישראל יש להם התורה שהיא שכלית 93. ולכך אלו שתי קדושות; האחת, הם המצות, שבהם קדש השם יתברך את ישראל. הקדושה השניה, התורה השכלית האלהית, והיא יותר 94. 
ויש לפרש גם כן שתי קדושות שיש לישראל, הם; מצות לא תעשה, ומצות עשה. וקדושת מצות עשה יותר קדושה בהם ממצות לא תעשה, כמו שפירשנו זה במקום אחר 95. כי לכך כל מצות לא תעשה נשים חייבות (קידושין כט.), אשר* מציאות הנשים יותר נוטה אל החומר 96. אבל מצות עשה שהזמן גרמא נשים פטורות (שם) 97. ולכך מצות עשה דוחה מצות לא תעשה 98. והם שני קדושות שיש לישראל 99. 
והפירוש הראשון יותר נראה. כי הקדושה הא' הם המצות, כי המצות הם קדושה לישראל. וקדושה שניה היא התורה השכלית, שזהו קדושה לגמרי, במה שהיא שכלית 100. ולכן אמר 'הלואי שיעמדו בשני קדושות' כנגד היצר הרע. וכבר אמרנו כי התורה והמצות נותנים לאדם קיום מן היצר הרע, כמו שהתבאר למעלה 101. 
ושתי שמות שיש לישראל; "יעקב" ו"ישראל", הם הנגד אלו ב' קדושות. כי יעקב הוא הקדוש, שנאמר (ישעיה כט, כג) "והקדישו את קדוש יעקב", וכמו שבארנו בכמה מקומות דבר זה 102. ושם "ישראל" שהוא השם השני, כנגד הקדושה השנית* שהיה מנצח את המלאך 103. כי המלאך אין לו רק קדושה אחת. ולכך אמר (בראשית לב, כט) "כי שרית עם אלקים ועם אנשים ותוכל". "עם אנשים" מכח שם יעקב, שהוא קדושה אחת. ודבר זה, כי היה ליעקב קדושת המצות 104. ושם "ישראל" בו היה מנצח המלאך. ויש להבין דברים אלו 105. 
ודעת רבי אבהו 106, כי אלו ב' קדושות נאמרו למעלת ישראל 107. וזה כי הקדושות הם ג'. שכבר זה התבאר* פעמים הרבה שאין ענין הקדושה רק שהוא נבדל מן החומר, כי זהו ענין הקדושה 108. והמלאכים מכתירים שמו יתברך בשלש קדושות; קדושה אחת, שהוא יתברך אינו גשם. הקדושה השנית, שאינו כח בגשם. הקדושה השלישית, שאינו מקושר בקשר המציאות* עם גשם 109. דמיון זה באדם; הגוף הוא גשמי, והנפש הוא כח גשמי, והשכל אינו כח בגשם, אבל הוא נמצא עם הגשם בקשר* מציאות בלבד. ודבר זה ידוע ואין ספק בו 110. והוא יתברך נקי ומופשט מכל זה; שאינו גשם, ואינו כח בגשם, ואין לו קשר מציאות עם גשם. ונגד זה הם שלש קדושות שהמלאכים מכתירים שמו יתברך 111. והקב"ה לקח שתים, ונתן אותם בראש בניו. כי קדושת ישראל במה שהם אומה קדושה, כי אין דברינו רק בקדושת ובמדרגת העם במה שהם, ואין דברינו באדם פרטי 112. ומדרגה זאת שיש לישראל אינה גשמית, ולא כח גשמי. אבל בודאי מעלת ישראל וקדושתם נמצא עם גשם בקשר מציאות בלבד, במה שם בני אדם. הנה יש לישראל ב' קדושות. והשלישית נתן בראשו, כי הוא יתברך ויתעלה קדוש לגמרי, וכמו שנתבאר 113. ולכך אמר "אנכי ה' אלקיך וגו'" 114. 
ומה שאמר "אנכי ה' אלקיך אשר הוצאתיך מארץ מצרים", ולא אמר 'אני ה' אשר הוצאתיך מארץ מצרים וגו' 115. נראה כי מלת "אנכי" מורה על עצם המדבר בכל מקום, כאילו אמר אנכי בעצמי 116. ובא לומר כי השם יתברך בעצמו הוא אלהי ישראל. ואין השם יתברך אלהי ישראל מצד התואר, רק מצד עצמו יתברך הוא אלהיהם. כי אם היה אלהותו יתברך על ישראל מצד התואר בלבד, ואינו מצד עצמו, הרי התארים הם מצד הפעולות אשר יפעל, והפועל הוא בזמן מיוחד. כי פעם יפעל דבר זה, ופעם יפעל דבר זה 117. ולפיכך אילו אמר 'אני ה' אלהיך וגו'', היה משמע כי מצד שהוא יתברך רחום וחנון (שמות לד, ו) 118 הוא אלהיהם. ומדה זאת אינו פועל השם יתברך תמיד 119. ולכך אמר "אנכי ה' אלהיך וגו'", כי מצד עצמו הוא יתברך אלהיהם, ודבר זה אינו מצד התואר, ולכך הוא נצחי מבלי שנוי 120. 
ובארו ז"ל דבר זה בחכמתם 121. וזה אומרם בפרק אין עומדין (ברכות לב:), אמרה כנסת ישראל לפני הקב"ה, שמא תשכח לי מעשה סיני 122. אמר להם "ואנכי לא אשכחך" (ישעיה מט, טו). בארו בזה, כי ישראל יש להם חבור ודבקות עם השם יתברך בעצמו, ולפיכך אמר הכתוב "ואנכי לא אשכחך". כי אי אפשר לשכוח אותך, אחר שישראל דבקים בו יתברך בעצמו. שהרי בסיני כתיב "אנכי ה' אלהיך", שדבר זה הוראה כי ישראל - מצד עצמו מלכותו עליהם, והוא יתברך דבק בהם מצד עצמו. ומאחר שדבקים בו מצד עצמו, אין שכחה לדבר זה 123. ולפיכך "ואנכי לא אשכחך", רוצה לומר כי מה שמורה עליו מלת "אנכי", שמורה כי ישראל יש להם דבקות* בעצמו יתברך, ולפיכך "לא אשכחך" 124. ואין להאריך בזה, כי כבר הארכנו בזה מאד בחבור באר הגולה, עיין שם 125. 
ומכל מקום דבר זה מקהה שיני האומות מכחישי ה'*, אם נביט שמלת* "אנכי" בכל מקום אשר הוא בא על עצם המדבר. ומורה לך כי מלכותו יתברך מצד עצמו על ישראל, הוא מורה נצחית דבד זה, אשר לא תוסר* לנצח נצחים 126. גם מה שבארנו למעלה 127 שלא נאמר דבור "אנכי" בלשון פעל, לומר כי השם יתברך אלהיהם לא מצד הפועל, רק מצד עצמו, שכך הוא שהוא אלהים לישראל מצד עצמו. והפועל יש לו שנוי ותמורה, אבל הדבר שהוא כך מצד עצמו אין לו שנוי ותמורה כלל 128. ודבר זה גם כן מורה הנצחית 129. 
ומדברי המכילתא 130 נראה גם כן, כי מלת "אנכי" פירושו על עצם המדבר. ומפני שבא לומר כי הוא יתברך אלהים, ואין זולתו כי הוא יתברך אחד 131. ומפני כי התוארים אשר יש אל השם יתברך מצד הפעולות הם רבים 132, על זה אמר כי הוא יתברך מצד מצד עצמו אחד, ואין זולתו 133. ואם יש כאן רבוי תוארים, אין זה מביא רבוי ושנוי בעצמו, כי כל אלו התוארים מצד הפעולות. וכן אמרו במכילתא (שמות כ, ב) "אנכי ה' אלהיך", לפי שנגלה על הים כגבור עושה מלחמות, שנאמר (שמות טו, ג) "ה' איש מלחמה". ונגלה על הר סיני כזקן מלא רחמים, שנאמר (שמות כד, י) "ויראו את אלהי ישראל וגו'". וכשנגאלו 134 מהו אומר (שם) "וכעצם השמים לטוהר". ואומר (דניאל ז, ט) "חזי הות די כרסון רמיו" 135, ואומר (שם פסוק י) "נהר דינור נגיד ונפק מן קדמוהי" 136. שלא יהיה פתחון פה לעכו"ם לומר שתי רשויות הן, אמר "אנכי ה' אלהיך". אני הוא שעל הים, אני שעל היבשה, אני לשעבר, אני לעתיד, אני בעולם הזה*, אני לעולם הבא, עד כאן. הרי בארו כי לכך נאמר "אנכי ה' אלהיך", שרוצה לומר כי אף השוא יתברך יש לו שנוי תוארים מצד הפעולה, מכל מקום הוא יתברך בעצמו אחד. וזה שאמר "אנכי ה' אלהיך", ולא אמר 'אני'. כי מלת 'אני' לא יבא על עצם של המדבר 137. הרי גם לפי דברי המכילתא מלת "אנכי" מורה על עצמו יתברך. וגם נתבאר זה בחבור נצח ישראל (פמ"ח) 138. 
ובגמרא בפרק הבונה (שבת קה.) דקדקו גם כן על מלת "אנכי". וכך אמרו שם; רבי יוחנן אומר, "אנכי" נוטריקון 139; אנא נפשי 140 כתבית יהבית. רבנן אמרי, אמירה נעימה 141 כתיבה יהיבא. איכא דאמרי "אנכי" למפרע; יהיבא כתיבה נאמנין אמריה, עד כאן. 
ורצו בזה, מפני כי ההתחלה הוא עיקר הדבר, מפני שהוא התחלה אל הכל 142. ולכך ההתחלה הוראה על כל הדבר ומהותו, כי בכח ההתחלה הוא הכל, לפי שהוא התחלה אל הכל 143. רק כי אינו בענין קרוב, רק בענין רחוק, כי הכל הוא בכח התחלה, ואינו בפועל הנגלה 144. ולכך דרשו מלת "אנכי", שהוא התחלת הדברות, שהוא הוראה על הדברות בלשון נוטריקון, שהוא הוראה רחוקה, כאשר ראוי אל ההתחלה, שהוא מורה על הכל לא בדרך קרוב 145. 
לדעת רבי יוחנן, מורה על מהות התורה, שהוא הסדר האלהי, אשר היא מסודרת מן השם יתברך בעצמו, וזהו מהות התורה 146. ולפיכך דרשו נוטריקון 'אנא נפשי כתבית יהבית', שהוא יתברך בעצמו 147 סדר אותה ונתן אותה 148. ולדעת רבנן, אין להכניס במהות התורה רק מה שהוא שייך לעצם התורה, ואין להכניס בזה הפועל, הוא השם יתברך. ולכך דרשו נוטריקון 'אמירה נעימה כתיבה יהיבא', שדבר זה מורה על עצם מהות התורה 149. ולאיכא דאמרי, אין להקדים 'אמירה כתיבה' קודם 'יהיבא', שאם כן היה משמע כי התורה היתה כבר בפעל בעולם קודם נתינתה, וזה אינו, כי בנתינתה נמצאת בפעל בעולם 150. ומה שאמרו (שבת פח:) שהתורה נבראת תתקע"ד דורות קודם שנברא העולם, לא היה דבר זה בפעל כלל 151. לכך דרש 'יהיבא כתיבה וכו'', שהרי 'יהיבא' הוא קודם הכל*. ולפיכך דרש למפרע 'יהיבא כתיבה נאמנים אמריה'. ולא דרש 'אמירה נעימה כתיבה יהיבא'. שהיה משמע שהיתה התורה נמצאת קודם בפעל, ואחר כך נתנה לישראל. ולא היתה נמצאת התורה בפעל קודם נתינתה 152. 
ויש לפרש עוד, כי כל דבר נמצא על שלש סבות 153; האחד, הוא הפועל, שאם אין הפועל, לא היה הדבר יוצא אל הפעל. הנה הפועל הוא סבת מציאות הדבר, ודבר זה מבואר 154. השני, המהות מן הדבר אשר הוא רוצה לפעול 155. שאם לא היה המהות בציור הפועל, לא היה הפועל פועל 156. הנה ציור המהות הוא סבה למציאות הדבר בפעל. ואף כי החומר והצורה גם כן סבה שיהיה נמצא הדבר בפעל 157, הנה הדבר כזה שהיא התורה, לא שייך דבר זה כלל 158. השלישי, הוא התכלית, אשר הוא בכל פעולה יפעל לתכלית נאה, ולא יפעל הפועל אל לא תכלית 159. ולפיכך התכלית הוא סבת מציאות הדבר 160. ומפני כי כל התחלה יש לה סבה, כי אין התחלה בלא סבה 161, וראוי שיהיה נרמז הסבה בהתחלה דוקא. ולכך במלת "אנכי", שהוא התחלה* 162, [נרמז] הסבה ("אנא נפשי כתבית יהבית") 163. 
ורבי יוחנן סבר, כי עיקר סבת הדבר הוא הפועל, אשר הוא ראשון, וקודם לכל. וראוי שיהיה נרמז בהתחלה הסבה הזאת. ולכך דרש "אנכי" נוטריקון; 'אנא נפשי כתבית יהבית', שזה מורה על כי יש כאן פועל אל התורה הזאת. ולדעת רבנן, עיקר הסבה יותר המהות המושכל, מפני כי הסבה הזאת היא סבה מיוחדת, שהיא לדבר זה בפרט. אבל (בפועל) [הפועל] אינה סבה מיוחדת, שאפשר שיפעול כמה דברים 164. ולפיכך דרשו רבנן 'אמירה נעימה וכו'', שזהו צורת מהות התורה המושכלת, שכל דבריה טובים ונעימים. ודבר זה הוא סבת מציאות התורה בפעל מן השם יתברך המסדר, שסדר סדר טוב בעולם, היא התורה 165. ולאיכא דאמרי, עיקר הסבה התכלית מן הדבר, שבשביל התכלית יפעל הפועל, וזה הוא סבת מציאות הדבר. ודבר זה ראוי שיהיה נרמז בהתחלה. ולכך דרש 'יהיבא כתיבה וכו'', כי דבר זה הוא התכלית. כי התכלית מה שסדר השם יתברך את התורה מאתו כדי שתנתן התורה לבני אדם. כמו מלך שעושה עטרה כדי לעטר את בנו 166. וכן סדר השם יתברך את התורה כדי ליתן אותה לישראל, וזה הוא תכלית התורה 167, ולכך מקדים אותו 168. ואפשר שכל אחד ואחד אומר חדא, ולא פליגי. כי כל שלשתן הם סבת הדבר, ודבר זה מבואר. 
ועוד יש לך לדעת, כי דעת רבנן 169, כי רבי יוחנן דרש מלת "אנכי" מטעם אשר אמרנו, כי בהתחלה הוא הכל 170, וראוי שיהיה כל דבר שרמז בתיבת "אנכי" התחלה 171. וכאשר דרש 'אנא נפשי כתבית יהבית', הרי אין כל דבר שרמז בתיבת "אנכי" התחלה. כי 'אנא' אשר נרמז באל"ף של "אנכי", בודאי הוא קודם ל'נפשי', שהוא הנו"ן שבמלת "אנכי". כי צריך לומר 'אני בעצמי', ולא 'בעצמי אני' 172. ואין זה ראוי שיהיה כך, כי צריך שיהיה כל* אשר נרמז במלת "אנכי" הכל בהתחלה. ולכך דרשו "אנכי" 'אמירה נעימה כתיבה יהיבה'. כי עתה אין צריך שיהיה אחד קודם כלל, והוי כל מלת "אנכי" התחלה בלבד. ומפני כי עדיין קשה, דסוף סוף אין כל מלת "אנכי" התחלה, שאף שאין צריך להיות האחד קודם, מכל מקום כך הוא נקרא 'אמירה נעימה כתיבה יהיבא'. ולכך אמר 'איכא דאמרי וכו'', פירוש כי גם יש לדרוש מלת "אנכי" להפך; היו"ד קודם, 'יהיבא כתיבה נעימים 173 אמריה'. והרי אין כאן אחד מהם קודם, ואין אחד מאוחר. ויש לומר, כי לכך לא רצו רבנן לדרוש כמו רבי יוחנן 174. כי לרבי יוחנן שאמר 'אנא נפשי כתבית יהבית', אין לדרוש אחורנית 'יהבית כתבית נפשאי אנא', שאין זה משמעות לשון 175. ואם כן יש כאן קודם ומאוחר, ואין כל מלת "אנכי" הוא בתחלה. אבל דרשינן 'אמירה נעימה יהיבה', ודבר זה אפשר להפוך, כמו שאמר אידך לישנא 'יהבית כתיבה נעימה אמירה', ומעתה אין אחד* מוקדם, ואין אחד מאוחר. 
ודבור "אנכי" הוא ראשון וקודם. וזה כמו שאמרנו, כי מלכותו* על הנמצאים 176, והוא* ראשון וקודם אל הכל 177. 

