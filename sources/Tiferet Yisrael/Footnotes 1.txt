(1) קידושין סו. "תורה... כרוכה ומונחת בקרן זוית, כל הרוצה ללמוד יבוא וילמוד". וא"כ פירוש "חפץ מונח" הוא שהחפץ נמצא במצב של הפקר, ולכך הוא בהישג יד של כולם. וראה הערה הבאה. (2) יומא עב: "שלשה זירים הן; של מזבח ושל ארון ושל שלחן. של מזבח - זכה אהרן ונטלו. של שלחן - זכה דוד ונטלו. של ארון - עדיין מונח הוא, כל הרוצה ליקח יבוא ויקח". והרי זר של ארון מורה על כתר תורה [רש"י שמות כה, יא]. ובדר"ח פ"ד מי"ד [קפט.] כתב בזה"ל: "כתר תורה נבדלת מן האדם... השכל נבדל מן האדם... ודבר זה רמזה התורה במה שבכתר של שלחן כתיב [שמות כה, כד] 'ועשית לו'. ובזר המזבח כתיב גם כן [שמות ל, ג] 'ועשית לו'. אבל אצל הארון כתיב [שמות כה, יא] 'ועשית עליו'. וידוע כי לשון 'עליו' משמע שהוא נבדל ממנו. אבל מלת 'לו' הוא מלת קנין, שהוא שלו, אינו נבדל ממנו... וזהו שאמרו [יומא עב:] כתר כהונה זכה בו אהרן וזרעו, כתר מלכות זכה בו דוד וזרעו, כתר של תורה מונח, כל הרוצה לזכות בו יזכה. ופירוש זה, כי לכתר כהונה צריך הכנה מיוחדת, ולכך זכה בה דוקא אהרן וזרעו, שהם מוכנים דוקא לזה. וכן כתר מלכות, צריך לכתר זה הכנה מיוחדת, וזכה בכתר זה דוד וזרעו, כי הם מוכנים לזה. ומפני כך אשר מוכן לכתר זאת אינו מוכן אל האחרת... אבל כתר תורה, מפני שהכתר הזאת הוא השכל הנבדל מן האדם, אין צריך בזה הכנה. ומפני כך היא מונחת לפני כל, כי אין צריך הכנה. והכל נרמז במה שבכתר הזאת כתיב 'עליו'". (3) פירוש - לא נאמר "זאת התורה אשר שם משה לבני ישראל", ואז מילת "לפני" היתה מושמטת. (4) שמות כא, א "ואלה המשפטים אשר תשים לפניהם", ופירש רש"י שם: "אשר תשים לפניהם, כשלחן הערוך ומוכן לאכול לפני האדם". וביאר שם הגו"א סוף אות ד: "הכי פירושו, כמו שלחן הערוך לפני האדם ומוכן לאכול, שזה נקרא לגמרי לפני האדם, כיון שהוא ערוך ומוכן לאכול". וזו כוונתו כאן. (5) ופירושו, מפאת רוממות התורה, התורה נמצאת אל כל בני האדם. וכמו שאמרו בע"ז ב: שהקב"ה החזיר את התורה על כל האומות [ורק ישראל הסכימו לקבלה], וביאר שם בח"א [ד, כ.] בזה"ל: "כי התורה היא מצד הש"י, לכך היא שייכת לכל, כי התורה היא החכמה העליונה ושייכת לכל האומות, רק מצד המקבל שייכת לישראל דוקא, אבל מצד התורה עצמה - אין גבול אליה, והיא מונחת לפני הכל... אם יש כאן מקבל". וכן כתב בדר"ח פ"ה מכ"ב [ריש רעז:], וז"ל: "כי כ"כ מדריגת התורה עליונה כוללת הכל, עד שהכל משותפים בה, כי כוללת הכל אף האומות, שלכך ניתנה תורה במדבר, במקום הפקר, עד שאפילו האומות שייכים אל התורה. וכל זה מפני מדריגת ומעלת התורה העליונה שהיא על הכל והיא אל הכל, אם היו רוצים האומות לקבל התורה, רק הם לא רצו בתורה, אבל מצד נותן התורה היא שייכת אל הכל". ובגו"א שמות פ"כ אות ז כתב: "אבל נתינת התורה שייך לכל האומות, והקב"ה החזיר את התורה על כל האומות... כיון שהתורה שייכת אל כל האומות". ובנתיב העבודה פי"ג [א, קיח:]: "התורה שייך אל הכל, אך האומות לא היו רוצים לקבלה. וזהו מעלת התורה כאשר היא לכל". (5א) בלשון המהר"ל "רק" הוא כמו "אלא". (6) אודות שהחכם השכלי רחוק מהטעות, הנה אמרו בב"מ לג. "תלמידי חכמים ששגגות נעשות להם כזדונות", וכתב לבאר שם בח"א [ג, כ:]: "כי הת"ח הוא שכלי, ולכך נחשב השוגג אליו כזדון, לפי שקרוב להיות מזיד. שאילו שם אל לבו על זה כאשר ראוי, לא היה טועה. ודומה למי שהוא הולך ובידו נר מאיר, ונתקל, דודאי זה אפשר לו להיות נזהר". וכ"ה בדר"ח פ"ד מי"ד [קפה:] שכתב שם בתוך דבריו: "אבל בשכל אין שייך טעות". וכ"ה גבורות ה' פ"כ [צב:], ובנתיב התשובה פ"א הערה 31. (7) ועוד אודות שהתורה שייכת לכל, ולא רק לחכמים, הנה אמרו בשבת סג. "אין מקרא יוצא מידי פשוטו", וכתב לבאר שם בח"א [א, לח.], שאם לא כן, אלא התורה היתה נתפסת רק לפי הדרש, אזי "לא היתה התורה נתונה רק ליחידי הדור היודעים הדרש, לא לכל ישראל, והתורה נתונה לכל ישראל, גדול וקטון. לפיכך צריך שיהיה הפשט אמת, ואין מקרא יוצא מידי פשוטו". וראה עוד בריש נתיב התשובה פרק א, אודות שקריאתה של תורה מגיעה לכל בני האדם, ולא רק לחכמים. (8) לכאורה משמע מדבריו שזהו חשש שני שיהיה לבני אדם. כי החשש הראשון הוא "ולא יאמר האדם כי התורה לא נתנה רק לגדולי החכמים, שהם רחוקים מן הטעות". והחשש השני הוא "ולא יאמר גם כן אולי אשגה בתורה". וזה צ"ב, שהרי כבר בחשש הראשון ביאר שיחוד התורה לחכמים הוא משום "שהם רחוקים מן הטעות", ומשמע מכך שהתורה רחוקה משאר בני אדם מחמת האפשרות לטעות בה. וא"כ מה הוסיף החשש השני באומרו "אולי אשגה בתורה". אמנם כד מדייק בלשונו תראה, שהחשש הראשון עוסק בטעות ["רחוקים מן הטעות"], ואילו החשש השני עוסק בשגיאה ["אולי אשגה בתורה"]. ומשמע מדבריו ש"טעות" מתיחסת לשגגה עיונית, שטעה על ידי העיון והמחשבה. ואילו "שגה" מתיחסת לשגגה על ידי החושים והמעשה [עיין באילת השחר למלבי"ם, אות שסו]. וכנגד שני חששות אלו יעסוק המדרש שיובא מיד בסמיכות. (9) "שרש הלכה וטעמה" [לשונו בסמוך]. (10) לפנינו במדרש "ודילוגו עלי אהבה", מלשון דילוג אותיות. וראה תוספות ע"ז כב: ד"ה רגלא שביארו ש"דגלו" הוא לשון של טעות ומעילה, והובא ביפה קול במדרש שם. וכן הוא בנתיב התורה פ"ו [א, כח:]. (11) ברכות יא:, ובטור אור"ח סימן מז סעיף ה כתב שכך היא נוסחאת האשכנזים. וראה בדברי חמודות ברכות פ"א אות פא. (12) "כי 'ללמוד תורה' לא שייך רק על מי שלמד תורה ומכוין ההלכה לאמתתה... אבל מי שאינו מכוין ההלכה על אמיתתה אין זה למוד. לכך מברכין 'לעסוק בדברי תורה'" [לשונו בהמשך]. (13) פסחים ז: "כל המצות מברך עליהן עובר ["קודם" (רש"י שם)] לעשייתן". וכן כתב להלן פט"ז ד"ה ועל חלוק. ובנתיב התורה פ"ז [א, לב.] כתב: "כי יש לברך על ברכת התורה כמו שאר ברכות המצות, שמברכין על המצות כלם". ובב"י בטור אור"ח סימן מז כתב בשם תשובת הרשב"א "שאלה, כשאנו מברכין על התורה בכל בוקר, למה אין אנו מברכין לאחריה. תשובה, קריאת התורה מצוה, ואין מברכין על המצות לאחריהם". ובקהלות יעקב ברכות סימן כב, הביא שיטות שונות בגדר הברכה של "אשר בחר בנו מכל העמים", וכתב: "אבל ... ברכת אקב"ו לעסוק בד"ת... ברכה זו ודאי הוא ברכת המצוות". וראה במנ"ח מצוה ת"ל. (14) לשונו להלן פ"ד [ד"ה ונתן להם]: "רמ"ח מצות עשה, שהם קנין מעשה, שעל ידם קונה מעלה ושלימות". הרי שמצות עשה מתייחסות למעשה. וראה להלן פל"ח ד"ה ועוד קשיא. וא"ת, והרי ישנן מצות רבות שאינן במעשה, אלא במחשבה, וכמו מצות אהבת ה' ויראת ה', וכיו"ב. [וראה בביאור הלכה סימן א (ד"ה הוא כלל) בהעתקת לשון החינוך בהקדמתו, שהביא שישנן שש מצות תמידיות ש"כל רגע שיחשוב בהן קיים מצות עשה", עיי"ש]. וכיצד כתב כאן ש"אין מצות עשה רק בדבר שיש בו מעשה". אמנם הענין יוסבר על פי דבריו בגבורות ה' ס"פ סב [רפג.], שכתב שם: "ואם תאמר, למה אין מברכין על הגדה [של פסח]... ויראה כיון דעיקר הדבר הוא מחשבת הלב, דצריך להבין מה שאמר... וכיון שהעיקר הוא בלב, לא שייך ברכה אלא במצוה שעיקר שלה במעשה. ומברך 'אשר קדשנו' כי המעשה הוא עיקר. ולפיכך אין מברכין על הגדה. ובתלמוד תורה אנו מברכין 'לעסוק בדברי תורה', שכל עסק שיש בו תלמוד תורה הוא המצוה, אע"ג שאינו מבין מה שאמר, רק שגורס כך ואינו מבין, הוי נמי מצוה. לכן הברכה 'לעסוק בדברי תורה'... ולפיכך שם יש ברכה". ומדבריו שם מתבארים שלשת היסודות הבאים; (א) אע"פ שישנן מצות עשה המתקיימות בלב, מ"מ מצות עשה המתקיימות במעשה הן יותר עיקר מהן. ["המעשה הוא עיקר", ובביאור הדבר ראה בח"א לקידושין מ: (ב, קמד.)]. (ב) ברכות המצות נתקנה על העיקר שבמצות עשה. [ואודות שברכה נתקנה על ה"עיקר", ראה פחד יצחק חנוכה, מאמר ט אות ו.] (ג) ברכת המצות נתקנה על מ"ע שקיומן במעשה, ולא על מ"ע שקיומן בלב. ולכך, מה שקבע כאן "ואין מצות עשה רק בדבר שיש בו מעשה", כוונתו שאין עיקר מצות עשה אלא בדבר שקיומו במעשה, וממילא אין ברכת המצות אלא על מ"ע שהיא בגדר "עיקר", וכלשונו בסמוך "ואין הברכה רק על מעשה המצוה". ולכך לק"מ משש המצות התמידיות, כי בודאי שישנן מצות שקיומן בלב, אך אין ברכת המצות על מצות שקיומן בלב. וראה עוד במבוא לדרשות המהר"ל, עמוד 10. (15) כמבואר בסנהדרין סה: לדעת רבי יוחנן. וראה גו"א בראשית פ"כ אות ח, ושם הערה 10. ולהלן פל"ו [ד"ה ואח"כ לא תחמוד] כתב: "כי הדבור... יש בו מעשה בשעת הדבור, והוא עקימת שפתיו". וכן כתב בנתיב התורה פ"ז [א, לב.], ויובא בהערה הבאה. (16) לשונו בנתיב התורה פ"ז [א, לב.]: "כי למוד שייך גם במחשבה, וברכה זאת שמברכין על התורה היא כמו ברכת המצות, שהוא על מעשה, לכך מברך 'לעסוק בתורה'... עד כי נראה שאין צריך לברך כאשר למד תורה בעיון ובמחשבה בלבד, רק צריך שיעשה מעשה, והדבור הוא מעשה נחשב, כמו שאמרו [ב"מ צ:] עקימת שפתיו הוי מעשה, ולכך הברכה הוא לעסוק בתורה". אמנם שם נראה שהוא מסתפק בדבר, כי הוסיף שם: "ומ"מ אין מכאן ראיה, כי אפשר לפרש ההפוך, כי 'עסק' נקרא כל שמתעסק ופונה אל דבר, אף כי אין כאן מעשה, מ"מ פונה אליו ועוסק בו, ולכך מברכין 'לעסוק'". ושם בפ"ד [א, כג:] כתב: "ולפי הנראה אין צריך לברך כלל על התורה כאשר עוסק במחשבה". וגם מלשון זה משמע שאינו קובע כן בודאות, אלא כמסתפק. ובשו"ע אור"ח סימן מז סעיף ד כתב: "המהרהר בדברי תורה אינו צריך לברך". והוא מהאגור שהובא בב"י שם, וטעמו משום דהא קיי"ל הרהור לאו כדיבור דמי, וכמו שכתבו התוספות בברכות סוף כ: אכן דעת הגר"א שם בסק"ב היא שגם על הרהור ד"ת חייב לברך. ועיין בבאור הלכה שם ד"ה המהרהר. והשאגת אריה בסימן כ"ד כתב להוכיח דעל הרהור בד"ת א"צ לברך. והב"י בטור אור"ח סימן תלב כתב שאין מברכים על ביטול חמץ, כי עיקר הביטול הוא בלב, ואין מברכים על מצוה שהיא בלב. ובשו"ת רעק"א סימן כט כתב שלפיכך אין זבה מברכת על ספירת שבעה נקיים, שעיקר ספירתה הוא בלב. וראה קהלות יעקב ברכות סימן יד. (17) וא"כ ביחס שבין "לעסוק" ל"ללמוד" נמצאים יתר וחסר; מחד גיסא "לעסוק" כולל יותר מ"ללמוד", כי "לעסוק" מחייב שיוציא בפה, ולא סגס בלימוד של עיון ומחשבה. ומאידך, "ללמוד" כולל יותר מ"לעסוק", כי "ללמוד" מחייב שיבין את הנלמד, ואילו "לעסוק" אינו מחייב כן, וכמבואר בגבורות ה' פס"ב [והובא בהערה 14]. ושני ההבדלים הללו הם הא בהא תליא; שמחמת ש"לעסוק" מוסב על הוצאה בפה, ממילא לא מונח בכך הצורך בהבנת הנלמד. ומאידך, מחמת ש"ללמוד" מוסב על המחשבה, בהכרח שיבין את הנלמד, שהרי ללא הבנה אין כאן תפיסת המחשבה. ובנתיב התורה פ"ד [א, כב.] האריך לבאר שעיקר מעלת לימוד התורה הוא דוקא כשמוציא הדברים בפיו, "אבל מי שלמד בעיון, אין השכל עם האדם שהוא גשמי... כאשר מוציא התורה בדבור, שהוא חיות האדם, ואז הדבור, שהוא החיים של אדם דבק בתורה... אבל אם עוסק בתורה על ידי מחשבה בלבד... אין המחשבה היא החיים אצל האדם... רק כאשר מוציא התורה בפה... אז בודאי דבק בתורה". ושם צירף יסוד זה כביסוס לדעתו ש"אין צריך לברך כלל על התורה כאשר עוסק במחשבה". וכן כתב בח"א לסנהדרין צט: [ג, רכז.]. וראה ההערה הבאה. (18) וא"כ "לעסוק" מורה על הדיבור בפה, ואילו "ללמוד" מורה על המחשבה והעיון. ולכאורה בדר"ח פ"ג מ"ב [קטז:] כתב את ההיפך. שבמשנה שם אמרו [לגירסת המהר"ל] "שנים שיושבין ויש ביניהם דברי תורה שכינה שרויה ביניהם... אפילו אחד שיושב ועוסק בתורה מעלה עליו הכתוב וכו'", הרי שעל שנים שלומדים אמרו "ויש ביניהם דברי תורה", ועל היחיד הלומד אמרו "עוסק בתורה", ולא אמרו "לומד בדברי תורה", וכתב לבאר בזה"ל: "ומפני כי שנים הם כאשר הם מדברים דברי תורה, היא תורה גמורה. שהתורה היא כאשר מוציא התורה בפה, וזה נקרא תורה גמורה. וזה שייך בשנים שצריך להוציא הדבור בפה. אבל אחד, אפילו אם מוציא מן הפה, הרי אפשר שיהיה בלא דבור. לכך אפילו אם מוציא הדבור בפה, לא נקרא זה דבור של תורה כלל. ופעמים הרבה אינו מוציא מן הפה, רק בעיון בלבד בלא דבור. ולפיכך אין הדבור עיקר, רק המחשבה. רק כאשר הם שנים, שאי אפשר בלא דבור כלל, זה נקרא 'דברי תורה'. ולפיכך נקרא זה עוסק בדברי תורה, ולא נקרא כאשר הוא ביחיד. שהרי תמצא [בראשית יז, יז] 'ויאמר בלבו', 'וחנה היא מדברת על לבה' [ש"א א, יג], ואין זה דבור ממש. וזה מפני כי אצל היחיד הדבור והמחשבה שוה. ולפיכך לא נקרא זה 'דברי תורה', רק כאשר הם שנים, שאז נקראו 'דברי תורה'. ולכך אצל שנים אמר 'שנים שיש ביניהם דברי תורה', ואצל אחד אמר 'אחד שיושב ועוסק בתורה'. לא קרא למוד של יחידי רק 'עסק' בלבד. ומפני זה הטעם תקנו בברכה 'לעסוק בדברי תורה', ולא 'ללמוד בתורה', וזה מפני כי הברכה נתקנה על יחיד, ולא נקרא זה למוד בדברי תורה, רק עסק בדברי תורה". הרי שביאר ש"לעסוק" מורה על לימודו של היחיד, שאינו בגדר "דיבור", ואילו "ללמוד" מורה על לימודם של שנים, המחייב דיבור. וזהו להיפך מדבריו כאן. אמנם כבר התבאר [הערה 16] שהמהר"ל גופיה בנתיב התורה מסתפק בהגדרת תיבת "לעסוק" [האם היא מורה על מעשה או על המחשבה], ולכך דבריו כאן הם לפי הצד ש"לעסוק" מורה על מעשה, ואילו דבריו בדר"ח הם לפי הצד ש"לעסוק" מורה על מחשבה. (19) טעם שני לכך שהברכה היא "לעסוק" ולא "ללמוד". (20) לשונו בנתיב התורה פ"ז [א, לב.]: "ומה שמברכין 'לעסוק בדברי תורה', ולא 'ללמוד תורה', נראה כי אם מברכין כך, היה משמע על התורה שהיא התורה כהלכה, כי זה עיקר התורה. ואם לא היה מכוין ההלכה, לא היה זה נקרא תורה. וזה אינו כלל, כי אף שאינו מכיון הלכה הוא גם כן מצוה, ולפיכך מברכין 'לעסוק בדברי תורה'". (21) חידוש גדול למדים אנו מדבריו כאן, והוא שאע"פ שברכת התורה נאמרת גם על לימוד שאינו מכוון להלכה, מ"מ צריך שהלומד יכוון ללמוד האמת. ואם חסרה ללומד כוונה זו, אינו רשאי לברך על לימודו ברכת התורה. ובע"כ שאז אין זה בגדר לימוד תורה כלל. וראה בביאור הגר"א לשו"ע אור"ח סימן מז סס"י שכתב "וכל שאינו מתכוון ללימוד אין צריך ברכה". וראה תוספות פסחים נ: ד"ה וכאן. (22) ונמצאנו למדים ארבעה הסברים לכך שברכת התורה נתקנה בלשון "לעסוק" ולא בלשון "ללמוד"; (א) הברכה נתקנה על המעשה. (ב) הברכה נתקנה גם אם אינו מכוון להלכה. [שני טעמיו שהוזכרו כאן ובנתיב התורה פ"ז (א, לב.).] (ג) הברכה נתקנה ללומד יחידי. [טעמו בדר"ח פ"ג מ"ב, והובא בהערה 18.] (ד) "כי כך משמע לשון 'למד' שהוא למד מאחר, אבל אם למד בעצמו לא הוה... ולכך אנו מברכין 'לעסוק בתורה' ולא 'ללמוד בתורה', דלשון 'ללמוד' משמע ללמוד מאחר, ואין מברכין על זה, רק שעוסק בתורה" [לשונו בדר"ח פ"ה מי"ד (רנד.)]. (23) חוזר בזה לראש דבריו שהתורה מונחת לפני כל ישראל, "ולא יאמר ג"כ אולי אשגה בתורה" [לשונו למעלה]. ועוד אודות שהתורה ניתנה לכל אדם ואדם, ואע"פ שהשגגה עלולה להמצא, ראה גו"א בראשית פי"א ריש אות יז. (24) וא"ת, הרי כאשר לומד לעצמו אינו צריך שיכוון להלכה, ומדוע כשמלמד לאחרים מתחדשת חומרה זו. אמנם זה ל"ק, דבשלמא כאשר לומד לעצמו מקיים בזה מצות ת"ת, ומצוה זו נאמרת גם לשוגג בדבר, וכמו שנתבאר. אך כאשר מלמד לאחרים, הרי כל מטרת הענין היא לעזור לשומעיו שיעמדו על דבר אמת, שאל"כ, הרי יכולים האחרים הללו ללמוד לעצמם, ומה להם צורך במלמד. ובע"כ שהמלמד בא להאיר עיני הלומד, ולכך אם אינו מכוין להלכה - "למה לו". ולהלן בס"פ לו כתב: "והבן הדברים האלו מאוד, כי הנה לפניך דברים אמתיים אין ספק בהם למי שמעיין בהם". ובדר"ח פ"א מ"ב [ל:] כתב: "והנה מבואר לפניך פירוש מאמר זה באמת ובבירור". ובגבורות ה' פמ"ג [קסב.] כתב: "רק תבין את אשר לפניך, כי הדברים האמתים הם מגלים לך". הרי הדגיש את אמיתות הדברים אשר הם לפני השומע. ולפי דבריו כאן הענין מבואר היטב. (25) מוסיף כן להורות את הקושי שיש במלמד תורה לאחרים. שלאחר שביאר שיש על המלמד לכיון לאמיתה של תורה, מדגיש בזה שיש בהכוונה זו קושי גדול, כי "דרך האמת רחוק משימצא". ועוד אודות שהאמת רחוקה מבני אדם, הנה לשונו בבאר הגולה באר הרביעי [נ.] שכתב: "כי הדברים האלו לא יכנסו בלב הקורא רק בעיון רב מאוד, כי כך הם כל דברי אמת ויושר, נראים רחוקים בתחלת העיון, ולבסוף יתגלה ויאירו כשמש בצהרים". ובנתיב האמת פ"א [א, קצה:] כתב: "וקאמר [שבת קד.] כי לכך שקר מקרבן מיליה, כי אותיות 'שקר' הם ביחד, כי אין צריך לטרוח אחר השקר, ויכול לומר שקרים כמו שירצה. אבל האמת לא שכיח, ומפני כך אותיות של אמת מרוחקות, עד שאי אפשר שיהיו יותר רחוקים". (26) אודות על ירידת הדורות ביחס לחכמה, ראה בהקדמתו לבאר הגולה [ט-י] שהאריך בזה. וכן מבואר להלן פנ"ו [ד"ה אבל בדורות] שמחמת קלקול סדר הלימוד משתכחת התורה מלומדיה. וכן הוא בגו"א דברים פ"ו ריש אות ז, עיי"ש. (27) כמו שנאמר [משלי ג, כב] "ויהיו חיים לנפשך וחן לגרגרותיך", וביאר הגר"א שם "כלומר... נגד 'חכמה' אמר שיתנו 'חיים לנפשך', כמו שנאמר [קהלת ז, יב] 'החכמה תחיה בעליה'... 'חן לגרגרותיך' שיהיו דבריך נשמעים... כמו שנאמר [תהלים מה, ג] 'הוצק חן בשפתותיך', שתוכל להסביר לאחרים החכמה". הרי שרישא דקרא עוסק בהשגת החכמה, וסיפא דקרא עוסק שהחכמה תהיה לרצון לזולתו. (28) "למען לא ניגע לריק ולא נלד לבהלה" [מתפילת שחרית]. ובהקדמה שניה לגבורות ה' [ט] כתב: "וזה מבואר הנמנע והביטול שיהיה פועל ללא תכלית". (29) "מי יודע אם יהיו לרצון אמרי פיו לזולתו" [לשונו לעיל]. וכאן יוסיף לבאר שבדרך כלל "כל דברי זולתו אינם לו לרצון" [לשונו להלן]. (30) שישמח השומע בחסרון שימצא בדברי חבירו, וכמו שיבאר. (31) כרבי נחוניא בן הקנה שהוזכר שם במשנה. ובפירוש המשניות לרמב"ם שם ביאר שדברי הגמרא נסובים על אודות תפילת רנב"ה. (32) ועל כך נתפלל רנב"ה שזה לא יארע לו במה שאמר "וישמחו בי חברי", וכמבואר בהמשך דבריו. (33) "שמח בשלימות" רומז בזה ששמחה מורה על שלימות. וזהו יסוד נפוץ מאוד בספרי המהר"ל, וכמבואר להלן בהקדמה זו, ,"ה ואחר כך אמר. (34) יש להעיר, שהנה הרמב"ם בהלכות תשובה פ"ד מנה עשרים וארבעה דברים המעכבים את התשובה, ואחד מהם "המתכבד בקלון חבירו" [שם הלכה ד]. ובנתיב התשובה פ"ח ביאר שעשרים וארבעה הדברים הללו מעכבים את התשובה כי "העבירה היא דביקה בו לגמרי, שהענין הוא דבר זר, ולכך החטא דבק בו... כי לפי מה שהחטא הוא הסרה מן הראוי, החטא דבק בו ביותר, והתשובה קשה". ועל פי זה ביאר אחד לאחד את אותם עשרים וארבעה מעכבים של תשובה. ולעומת זאת כאן ביאר הנהגה מגונה זו כטבעית ורגילה לאדם. ומלבד זאת יקשה לומר שרבי נחוניא בן הקנה חשש שיכשל בעבירה כ"כ חמורה שעליה אמרו חכמים [ב"ר א, ה] "כל המתכבד בקלון חבירו אין לו חלק לעולם הבא". ובע"כ שדבריו כאן אינם שייכים לגדר "המתכבד בקלון חבירו", כי המתכבד בקלון חבירו מתעטר בחסרונו של האחר, וחסרון האחר הוא הוא האיצטלא שבה הוא מתהדר. ומחמת כן החטא הזה דבק בו באופן שאינו בר הסרה, וכמבואר שם בנתיב התשובה [עמוד קכח]. מה שאין כן כאן, מדובר שהאדם שמח בלבו על חסרונו של האחר, אך אינו מתכבד ומתהדר בו. ועל כגון הא כתב כאן המהר"ל ששמחה פנימית זו היא טבעית לאדם. (35) ולא שהוא לא ישמח בכשלון חבריו. וכן פירש הב"י בטור אור"ח סימן קי, ובח"א למהרש"א שם. (36) שפירש שם "ולא אכשל וישמחו חברי על כשלוני". הרי ששמחת החברים אינה משתייכת לציור שיאמר דבר הלכה כהוגן, אלא לציור שיכשל בדבר הלכה. [אמנם עדיין ישנו 
חילוק בין פירוש רש"י לפירוש המהר"ל; כי לרש"י התפילה היא שחבריו לא ישמחו בכשלונו של האומר. ולמהר"ל התפילה היא שהאומר לא ישמח בכשלון חבריו.] (37) פירוש - מחמת שהשומע לא ילמד זכות על דברי האומר, ממילא דברי האומר לא יהיו לו לרצון, כי השומע ימצא מיד בדברי האומר רק חסרונות, ולא יטרח להתיגע לעמוד על עומק כוונתו, באומרו שבודאי האומר טעה. וראה בהקדמה לספר שערי יושר, שכתב שם: "אם המתלמד מאמין במעלת המלמדו, אז אם לא יבין בראשונה יתלה החסרון בעצמו, ויוסיף אומץ ליגע את עצמו, ואז יבין באחרונה. אבל אם דברי המלמדו קלים בעיניו, ולא שוה לו להתאמץ לעמול בהם, אז אם לא יקבל הדברים במשקל ראשון, יניחם או יבטלם בלבו, ודיו". ומעין זה אמרו חכמים [ברכות יט:] "גברא רבה אמר מילתא לא תחייכו עליה", וכן [שבת פא:] "גברא רבה אמר מילתא נימא בה טעמא". ואודות הלימוד לכף זכות, הנה נאמר [ויקרא יט, טו] "בצדק תשפוט את עמיתך", ודרשו על זה [שבועות ל.] "הוי דן את חברך לכף זכות". ובשערי תשובה שער ג אות ריח כתב: "אם האיש הוא ירא אלקים, נתחייבת לדון אותו לכף זכות על דרך האמת, גם כי יהיה הדבר קרוב ונוטה אצל הדעת לכף חובה". (38) (א) שמא המלמד לא יכוון להלכה. (ב) אף שיכוון להלכה, קרוב לודאי שדבריו לא ימצאו חן בעיני השומע. (39) אודות שחכמת התורה באה לאדם כירושה מהשי"ת, הנה נאמר [דברים לג, ד] "תורה צוה לנו משה מורשה קהלת יעקב". ובסנהדרין צא: "כל המונע הלכה מפי תלמיד כאילו גוזלו מנחלת אבותיו, שנאמר 'תורה צוה לנו משה מורשה קהלת יעקב', מורשה היא לכל ישראל מששת ימי בראשית". ובויק"ר ט, ג הביאו המעשה שע"ה אחד טען לרבי ינאי "ירותתי גבך דאת מונע לי... 'מורשה קהלת יעקב'". ועוד אודות שהתורה באה לאדם רק ע"י הקב"ה, וראה דבריו בנצח ישראל פל"א [ד"ה המאמר הזה], שכתב: "אבל יש לך לדעת, כי החכמות הם שתים בעולם; החכמה האחת היא חכמת התורה, והם דרכי השם, אשר חכמה זאת לא הוריש לשום אדם, כי היא שכל האלקי, כמו שהוא ידוע כי התורה בפרט היא שכל אלקי. ולא [נתן] זה כי אם לישראל, אשר צוה להם חקים ומשפטים. והחכמה הזאת היא מן השם יתברך, אשר נתן תורה לישראל. החכמה השניה היא חכמה האנושית... והאדם קונה החכמה שלו ממה שהוא רואה ומשיג, לא כמו התורה, אשר ניתנה לאדם מן השם יתברך". וזה לשונו בדר"ח פ"ג מי"ג [קלח:]: "דברי תורה קשה להגיע אליה להיות קנין אל האדם, במה שהתורה היא שכל עליון אלקי". ובתחילת דרוש על המצות [נ:] כתב: "אין התורה כשאר חכמות שישיגם האדם מעצמו, ולא ניתנו לו מהש"י בעצם. כמו התורה שמצד עצמה אין לה חבור אל האדם כלל, כאשר היא שכל אלקי נבדל, לכן צריך להתעצם ולהתחבר אליה". ודייק לה, שאמרו חכמים [ברכות נח.] שהרואה חכם מחכמי ישראל מברך "ברוך שחלק מחכמתו ליראיו", לעומת הברכה הנאמרת על חכמי האומות "שנתן מחכמתו לבשר ודם", הרי שחכמת התורה ניתנת לאדם כחלוקה מהשי"ת. ובנתיב התורה פי"ד [א, נט:] כתב לבאר: "כי לשון נתינה משמע אינו מן עצם החכמה שהיא אל השי"ת... ואין זה מאמתת חכמת השי"ת, שהיא נבדלת אלקית. אבל לישראל השפיע החכמה העליונה האלקית... אשר נתן משפט שכלי לגמרי לישראל... שאף הדברים הנגלים שהם בתורה הם שכל אלקי נבדל לגמרי". וזהו יסוד מוסד בספרי המהר"ל. וכ"ה בח"א לשבת לב. [א, כא.], דר"ח פ"א מ"ב [כה:], שם פ"ג מ"ט [קלב.], פ"ד מט"ו [קצ.], באר הגולה באר הרביעי [עח:], נר מצוה [סוף יא:], ח"א לקדושין לא. [ב, קלח.], ח"א לבכורות ח: [ד, קכג.], ועוד. (40) שהרי ברכת התורה היא "נותן התורה" לשון הוה, ולא "נתן התורה" לשון עבר, וכמפורש להלן ס"פ נו, וראה שם בהערות, כי הוא יסוד נפוץ בספרי המהר"ל. (41) וזהו כנגד החשש הראשון ש"דרך האמת רחוק משימצא". וראה להלן הערה 135. (42) וצ"ב, כיצד הקושי השני ["אשר כל דברי זולתו אינם לו לרצון"] יבוא על פתרונו. אמנם הענין מבואר על פי דברים שאמרו חכמים [דב"ר י, א] בזה"ל: "אמר הקב"ה, אם הטית אזנך לתורה, כשתבוא לפתוח בד"ת הכל משתתקים לפניך ושומעים דבריך, כשם שהטית אזנך לשמוע דברי תורה". ובדרוש לשבת תשובה [סו.] כתב על כך: "כי לא כל אדם זוכה שישתקו לפניו, רק מי שהוא בעל תורה באמת, והיינו שהטה אזנו לתורה ופנה עצמו מכל עסקיו לדברי תורה... וראוי שישתקו הכל ממנו מפני מעלת בעל תורה". ולכך "כאשר יכוין מעשיו אל השם יתברך" יזכה להיות בגדר בעל תורה שהכל שומעין לו. ומעתה הולך לבאר באריכות שכאשר התורה תהיה נלמדת עם סיבתה [הקב"ה נותן התורה], אזי התורה מקויימת היטב בידי לומדיה, והאדם מובטח מפני השגיאה והשיבוש. וראה הערה 86. (43) יומא ט: "מקדש ראשון מפני מה חרב, מפני ג' דברים שהיו בו; עבודה זרה, וגלוי עריות, ושפיכות דמים". וענין זה מבואר בנצח ישראל פרק ד. והרי הנביא ירמיה מזהיר על חורבן בית ראשון [רש"י ירמיה ט, ט]. (44) פירוש - אין הנגר פועל ובונה את עצם הבית, אלא רק את התקרבות העצים. (45) אודות ההבדל בין המקרה לבין עצם, ראה דבריו הגבורות ה' פנ"ב [רכג:] שכתב: "כי יש שני פועלים; האחד - הוא פועל במקרה. והשני - הוא פועל בעצם. הפועל במקרה - משל זה הבית שהוא נשרף, ובא מטר וכבה את השריפה. המטר פועל הכבוי, והוא פועל במקרה, שלא היה מכוין לכבות, ואין המטר נמשך אחר השריפה כלל. השני - פועל בעצם ובכונה, כגון מי שרואה ביתו נשרף ומכבה אותו, זהו פועל בעצם, כיון שהיה כונתו הראשונה שהוא הכבוי מפני השריפה". (46) על מנת להבהיר נקודה זו [וכן לבאר ה"כל שכן שהוא סבה לקיום שלו"], ראה דברי הפחד יצחק, פסח, מאמר נח, שכתב: "הנה בלחם הפנים מצינו שבשעת סילוקו היה חם כבשעת סידורו [חגיגה כו:]. ובודאי שאין הנס הזה בא לשם תועלת המעשית שיש בחמימות הלחם... אלא מגלה הוא תוכן פנימי במהלך השפעת הטובה בעולם. ויובן הענין בהקדם הכתוב [תהלים לג, ט] 'כי הוא אמר ויהי הוא צוה ויעמוד'... גם הרישא וגם הסיפא מתיחסים הם לאותו מצב ולאותה השעה... כי מצד הבחינה החיצונית הנראית לעיני בשר, הרי קיומו של כל דבר בכל רגע אינו אלא המשך קיומו של הדבר מן הרגע שלפני זה. החידוש אינו אלא בשעת ההתהוות, ומכאן ואילך אינו אלא המשך. אבל מצד הבחינה הפנימית... כל מעשי בראשית מתחדשים בכל רגע ורגע בטובו של חי העולמים, הרי קיומו של כל דבר מתחדש עליו בכל רגע ורגע... הדמות הפנימית מתחדשת היא בכל רגע מן האין אל היש, אלא שדמות פנימית זו מתכסית היא בדמות חיצונית שיש לה מראה של המשך... והנה כל עניני המקדש באים הם בהתאם להמצב הפנימי של העולמות. ועל כן בלחם הפנים, אשר שמו מורה על פנימיותו, נתבטלה לגמרי הדמות החיצונית של 'צוה ויעמוד', וממילא שלטה לגמרי הדמות הפנימית של 'אמר ויהי', עד שנתקיים בלחם בפנים שהיה סילוקו כסידורו, וחם כ'ביום הלקחו'". ולכך ברור הוא שהסיבה להתהוות הדבר, היא גם הסיבה להמצאות הדבר, כי המצאות הדבר היא היא התהוות הדבר באיתכסיא, ועל כן הסבה אדוקה והדוקה תמיד למסובב. וזהו ה"כל שכן", שהרי אם הסיבה חזקה דיה להוציא את המסובב מהכח אל הפעל באופן נגלה ובולט, כל שכן שהיא תעשה כן באופן נסתר ומכוסה. (47) ענין זה מבואר היטב בהקדמתו לנצח ישראל, וז"ל: "במה שכל סבה ראוי שתמצא עם המסובב, ואם לא כן לא היה סבה באמת. ואם אתה רואה סבה והוא אינו נמצא עם המסובב, אינה סבה באמת. המשל, כאשר אתה רואה שהבונה, הוא הנגר, והוא סבה אל הבית, והוא מת והבית נשאר, או אם אתה רואה האב, שהוא סבה אל הבן, והאב מת והבן נשאר, אין עליך לומר שהבנאי הוא סבה גמורה לבית, או האב סבה גמורה אל הבן, אל תאמר כך, שהסבה הוא שצריך שיהיה נשאר עם המסובב, שאם הוא סבה אליו להיות נמצא - גם הוא צריך לקיומו. וכאשר נשאר הבית עומד אחר שמת הבנאי, זהו בשביל שלא היה הבנאי סבה לעמידת הבית ולקיום שלו. כי לא היה הבנאי סבה רק אל התקרבות העצים זה לזה, ולהניח זה על זה, וכאשר אין הסבה - לא ימצא התקרבות העצים. אבל קיום הבית הוא לעצמו, כי הארץ הוא נושא אליו. אם כן הסובב לעמידת הבית הוא הארץ. ובודאי זאת הסבה היא נשארת עם המסובב, ולא יתכן הסרת הסבה הזאת וישאר המסובב. וכן אין האב סבה אל הבן, אבל האב סבה אל זריעת הזרע, וזאת הסבה נשארת, כי אם אין האב אין כאן זריעת זרע. אבל הסבה המקיים הבן הוא הטבע שנתן השם יתברך אליו. כי איך יתכן שיתן הסבה יותר ממה שנמצא בעצמו בו, ואם היה האב סבה לקיום הבן - אם כן תמצא שהאב יתן לבן יותר ממה שיש בו, כי יתן קיום לבן אף אחר שמת האב בעצמו, ולבנו יש לו חיות אחר מיתת האב, ודבר זה אי אפשר שיתן דבר מה שלא נמצא בו. אבל סבת קיומו מסבה אחרת, הוא השם יתברך, אשר הוא סבת הכל, ואין סבה זולתו". וראה בח"א לנדרים פא. [ב, כה:]. (48) ואהבה פירושה חבור ודביקות בעצם, וכפי שביאר בנצח ישראל פנ"ב [ד"ה אמנם יעקב], וז"ל: "האהבה היא הדבוק והחבור בעצם... דבק נפשו, כמו האב לבן והאם לבנה". ולכך אם היו מברכים על התורה תחילה, היה בכך בטוי לאהבת המברך אל ה', ובכך היתה דביקות גמורה בין המברך אל ה'. (49) בנתיב התורה פ"ז [א, לב:] האריך לבאר ענין זה, ובתוך דבריו שם כתב: "אבל פירוש דבר זה, כי הברכה יש לו לברך בפה וגם בלב, וראוי שלגודל הטובה שנתן השם יתברך את התורה, כן ראוי שתהיה הברכה בכל לבבם כפי רוב הטובה שנתן להם התורה. כי הברכה שמברך האדם על המצות, נותן ברכה על החסד והטוב שעשה, ונתן לו מצוה זאת, ובשביל זה הוא אוהב השם יתברך בכל לבו". (50) לשונו בנתיב התורה פ"ז [א, לג:]: "כי הברכה הוא שהוא יתברך משפיע התורה לישראל, וכאשר הוא יתברך משפיע התורה לישראל, אז לא היו מתחילים לסור מן התורה. כי בזה שהוא יתברך נותן התורה להם, מחזיק גם כן התורה אצלם. וכל שכן הוא, אם נתן להם התורה מתחלה, כל שכן כאשר כבר היה להם התורה, שהוא יתברך מחזיק התורה אצלם שלא תוסר". וכ"ה בח"א לנדרים פא. [ב, כה:]. וראה הערה 65. (51) "העיקר" - השורש. (52) וכן ביאר את מאמרם בנדרים מא. "אין החולה עומד מחליו עד שמוחלין לו על כל עונותיו". שכתב שם בח"א [ב, יט:] בזה"ל: "כי החולה חוזר לבריאתו על ידי שהוא חוזר להיות כבראשונה, ואל"כ לא היה חוזר לבריאתו... ואביא לך משל; האילן הזה, שבא עליו הפסד בימות החורף עד שהעלים נפסדים, והוא בעצמו ג"כ מקולקל, כאשר נתרפא מחוליו בחודש ניסן, אז חוזר לקבל כח מן השורש ומתחדש כבראשונה. וכך הוא החולה אשר נשתנה מחמת החולי, אין חוזר לבריאתו רק מכח שהוא חוזר להוייתו הראשונה, ובזה הוא סלוק חטא שלו". (53) הרי מוכח שהשורש הוא המקיים את האילן; כי כל תיקון האילן נעשה על ידי השורש, ומאידך - לולא השורש אין לאילן שום קיום. הרי שהסיבה לאילן [השורש] הוא גם הסיבה לקיומו. וראוי לצרף לכאן דבריו בדר"ח פ"ו מ"ח [שז.], שכתב שם אודות כוחו של החטא בזה"ל: "כי הוא יתברך אחד בלבד ואין זולתו, ולפיכך המציאות והחיים שיש לאדם ולכל הנמצאים מפני שהוא יתברך אלקים חיים נותן חיים לדבקים בו. ואין לנמצאים מצד עצמם דבר, כי אם מה שמשפיע להם השם יתברך, ובזה הש"י אחד ואין זולתו. וזה שאמר [תהלים לו, י] 'כי עמך מקור חיים באורך נראה אור'... ודבר זה מצד הדביקות שהם דביקים בו יתברך [ראה הערה 101]. ואם מסלקים הדביקות... על ידי חטא... בא לשון 'כרת'... [כי] על ידי החטא נכרת מן הדביקות הזה. ולפיכך אצל הדביקות נזכר חיים, שנאמר [דברים ד, ד] 'ואתם הדבקים בה' אלהיכם חיים'... וידוע כי האילן והענפים כאשר דביקים בעיקר יש להם חיים מן העיקר, ואם נבדל הגוף מן העיקר מיד אין לו חיים". (54) והן שלוש העבירות החמורות שהוזכרו בגמרא [יומא ט:], והובא בהערה 43. (55) לשונו בנתיב התורה ספ"ז [א, לג:]: "וכאשר היו מחסרים שלא היו מברכים על התורה שנתן להם, אז השם יתברך לא היה מחזיק התורה אצלם שילכו בתורה... וזה היה התחלת הסרה, והתחלת הסרה גורם הסרה אחרת, עד שהוסרה התורה לגמרי. ודומה דבר זה כמו הבגד שהוא שלם, קודם שמתחיל לקרוע קשה לקבל הקריעה. וכאשר מתחיל הקריעה, בקלות מוסיף הקרע תמיד. וכן דבר זה מה שהיו מברכים על התורה היה זה גורם שהשם יתברך משפיע התורה לישראל, וזה היה גורם לקיים התורה ולשמור אותה, כי השפעת התורה לשמור ולעשות ולקיים ולא זולת זה. לכך כאשר לא היו מברכין בתורה תחלה, היה גורם שאבדה הארץ. והבן כי הדברים עמוקים מאוד מאוד, ועוד הארכנו במקום אחר [בפשטות כוונתו לדבריו כאן], ולכך האדם צריך להזהר בברכה זאת מאוד מאוד". ומבואר מדבריו שאי הקדמת ברכת התורה גורם לשני דברים; (א) הוא מביא את העבירה, שהרי הוא "התחלת הסרה, והתחלת הסרה גורם הסרה אחרת, עד שהוסרה התורה לגמרי", ומבחינה זו הוא קודם לעבירה [וכן מבואר בח"א לנדרים פא. (ב, כה.), שכתב "הסרה ראשונה מן השם יתברך גורם הסרה אחרת עד שיבוא אל הסרה גמורה, כי עבירה גוררת עבירה לגמרי".] (ב) הוא גורם שלא יהיה תיקון לעבירה לאחר שהעבירה כבר נעשתה, ומבחינה זו הוא מורגש לאחר שהעבירה נעשתה. ובפחד יצחק שבועות סוף מאמר ז כתב: "ולכוונה זו מטין הם דברי מאור עינינו המהר"ל, שכתב בביאור המאמר דסיבת החורבן היה מפני שלא ברכו בתורה תחילה, והיינו משום דבאמת היה החורבן בשביל העבירות החמורות שהוזכרו בדברי הנביאים ובדברי החכמים. אלא שענין חסרון ברכת התורה בא לבאר מפני מה לא החזיר אותם המאור שבתורתם למוטב [איכ"ר פתיחתא ב "הלואי אותי עזבו ותורתי שמרו - המאור שבה מחזירן למוטב"]. ועל זה באה התשובה שמפני חסרון ברכת התורה לא היה כח בתורתם להאיר לפניהם להחזירם למוטב". (56) ובאור חדש [סג.] הדגיש גם כן, שאם אין הסיבה אדוקה במסובב, אין המסובב נחשב לבר קיום. שאמרו חכמים [מגילה י:] על הפסוק [ישעיה יד, כב] "והכרתי לבבל שם ושאר ונין ונכד נאום ה'", "שם - זה הכתב". וביאר שם באור חדש: "כי יש לכל אומה ואומה מהות בפני עצמן מה שהיא אומה זאת, וכל מהות הוא ציור שכלי... ועל דבר זה מורה הכתב... ואמר שהכתב יכרת מהם עד שלא יהיה להם המהות אשר היה להם קודם... ולכך מה שהקשו בתוספות [שם] הרי עדיין יש להם כתב לבבל, דבר זה אינו קשיא, כי אם עדיין יש בידם כתב זה, זהו בשביל שהיה להם כבר כתב, ונשאר הכתב אצלם בשביל שהורגלו בכתב שהיה להם כבר, ומ"מ אין ראוי שיהיה להם כתב, אחר שנאבד מן האומה המהות שלהם כבר... ודבר זה ידוע לכל משכיל ענין זה". וכתב על זה הפחד יצחק, פסח [מאמר ג, אות ב]: "דלעולם אין שום דרגא מתייחסת לבעליה לגמרי אם לא היו בעליה ראויים לקנות דרגא זו עכשיו, אבל אם כל עצמה של דרגא זו אינה קנויה לבעליה עכשיו אלא מפני שהיתה קנויה לו מכבר, הרי זה פגם גדול בשלימות הקנין". ופגם זה הוא מחמת שהסביה הוסרה, וממילא אין למסובב קיום משלו, וכל מציאותו נחשבת לדבר בטל ונכרת. וראה גו"א שמות פל"ב הערה 78, ובויקרא פט"ו הערה 53, ובהקדמה לנצח ישראל הערה 10. (57) "דבר זה נשאל לחכמים ונביאים ולמלאכים ולא פירשוהו, עד שפירשו הקב"ה בעצמו" [לשונו לעיל]. (58) לשונו בנצח ישראל פל"א [ד"ה המאמר הזה]: "חכמה האנושית, וזאת החכמה היא גם כן באומות. אמרו במדרש [איכ"ר ב, יג] אם יאמר לך אדם יש תורה באומות - אל תאמין, שנאמר [ר' איכה ב, ט] 'אין תורה בגוים'. אם יאמר לך יש חכמה באומות - תאמין, שנאמר [ר' עובדיה א, ח] 'והאבדתי חכמה מאדום וגו'', אם כן אית בהו. והאדם קונה החכמה שלו ממה שהוא רואה ומשיג, לא כמו התורה אשר ניתנה לאדם מן השם יתברך, אבל האדם צריך למושכלות שלו להשיג בנמצאים. ולפיכך קרא שכל האדם 'טייעא' [ב"ב עד.], אשר הוא סוחר ישמעאל, אשר כל סוחר סובב כל הארץ, וכך שכל האנושי צריך לסבב ולעיין בנמצאים, ומהם יקנה החכמה". וראה להלן פי"ח ד"ה באור זה. ועוד אודות השגת האדם, ראה דבריו בח"א לבכורות ח: [ד, קכב:] שביאר שם שבצעירותו השגת האדם היא בעניני העוה"ז, ובזקנותו השגתו היא בענינים נבדלים ועליונים. (59) לשונו בריש דרוש לשבת תשובה [סה.]: "אמרו חז"ל [ב"ב יב.] 'חכם עדיף מנביא', מפני כי החכם שמדבר דברי תורה או דבר חכמה, התורה או החכמה היא שלו. ולא כן הנביא, לפי שהנביא מדבר מצד רוח הקודש, ופי ה' דיבר, ולא נקרא שהוא שלו, ולכך עדיף חכם מנביא". וראה נתיב התשובה פ"א הערה 56. ועוד אודות שהנביא נמצא בעוה"ז, ראה להלן פנ"ז [ד"ה הנה המאמרים] שביאר שלכך לא הוזכר ענינו של העוה"ב בתורה, "כי אין השגת הנבואה רק לדבר שהוא בעולם הזה... אבל דבר שהוא לעולם הבא, אשר העוה"ב נבדל מעוה"ז... לא יפול זה בכח הנבואה כלל". הרי הנביאים הם בגדר "סולם מוצב ארצה וראשו מגיע השמימה". וראה בנתיב הכעס [ב, רלח.] שכתב: "החכמה והנבואה... הם מעלות עליונות אשר כל אחת ואחת מדריגה בפני עצמה... יש לכל אחד סדר מיוחד עם הש"י כאשר תבין". (60) אודות שהמלאכים הם מן העליונים, ראה בגבורות ה' פס"ז [שיב:] שכתב: "כי המלאכים הם תחת השם יתברך יושבים ראשונה במלכות לפני אלקים... מעלתם מצד שהם נבראים עליונים נבדלים". וכן מבואר להלן פכ"ד [ד"ה מה אנוש]. וראה בנצח ישראל פ"מ הערה 100, ובח"א לחולין צא. [ד, קד.]. ובח"א לגיטין סח. [ב, קכד:] כתב על השדים שהם "כוחות מתייחסות לעליונים ומתיחסות לתחתונים, עד שאמרו עליהם [חגיגה טז.] ששה דברים נאמרו במזיקין, שלשה יש בהן כבני אדם ושלשה דברים כמלאכים... כי אלו רוחנים הם משכילים בהשגה שהיא שייכת אל העליונים ותחתונים, שעצמם מתדמה לעליונים ולתחתונים... ולכך יש לו מתיבתא שהוא השגה של העליונים והשגה של התחתונים". (61) לשונו בח"א לנדרים פא. [ב, כד:]: "כי התורה האלקית היא על העולם הזה... למדריגה שהיא התחלת הכל... שהתורה היא אצילות מן השם יתברך... שהאציל את התורה שהיא התחלת הכל, כי היא נבראת קודם שנברא העולם... ולפיכך אמרו דבר זה שאלו לחכמים ונביאים ולמלאכי השרת ולא פרשוה, עד שפרשו הקב"ה בעצמו. וכאשר תבין את הדברים שבארנו לך, כי החטא הזה מה שלא ברכו בתורה תחלה, והוא התחלה לסור מן הש"י מה שלא ברכו בתורה להתדבק בו במה שהוא נותן התורה, ודבר זה הוא על הכל. ולפיכך דבר זה שאלו לחכמים ולנביאים ולמלאכי השרת ולא פרשו אותו, עד שפרשו הקב"ה בעצמו. ורוצה לומר בזה כי אף החכמים הנביאים והמלאכים אינם מגיעים למדריגה זאת מה שהאציל הש"י התורה מאתו, עד שפרשה הקב"ה בעצמו, שהוא המאציל... ויש להבין אלו ג' שזכר; חכמים, נביאים, מלאכי שרת. החכמה חכמת האדם שנברא בצלם אלקים, והנביאים, אשר עליהם יד ה' בנבואה, ומלאכי מרומים שהם מלאכי עליון, כל אלו ג' החלקים אינם מגיע עד המעלה אשר הוא יתברך השפיע התורה לישראל, ונבדל מהם השגה זאת. והבן זה מאוד, כי הוא עוד יותר עמוק". וראה ציון 83. (62) לשונו בנצח ישראל ר"פ ב: "סבת הגלות מבואר בעצמו בכתוב שהוא החטא שגרם כל זה". (63) איכ"ר פתיחתא ב: "הלואי אותי עזבו ותורתי שמרו, מתוך שהיו מתעסקין בה המאור שבה היה מחזירן למוטב". (64) כי התורה היא סבה לחבור של הקב"ה בישראל, וכמו שביאר להלן פמ"ו ד"ה ואחר שצוה, וז"ל: "על ידי התורה יש לאדם חבור עם השם יתברך, ולכך מיד אחר התורה [פרשת משפטים] ציוה על המשכן [פרשת תרומה], לומר כי אז ראוים שתהיה שכינה ביניהם כיון שנתן להם התורה". וראה הערה 70. (65) "וכל שכן הוא, אם נתן להם התורה מתחילה, כל שכן כאשר כבר היה להם התורה שהוא יתברך מחזיק התורה אצלם שלא תוסר" [לשונו בנתיב התורה ספ"ז]. וראה הערה 50. (66) לשונו בנתיב התורה ספ"ז: "ויש לשאול, מאחר שמצוה לברך בתורה תחלה, אם כן למה לא היו מברכים בתורה תחלה". ובח"א לנדרים פא. [ב, כד:] כתב כן אות באות, והוסיף: "וחס ושלום שלא היו מברכין בתורה תחלה". (67) לשונו בח"א לנדרים פא. [ב, כד:]: "אבל פירוש דבר זה, כי בודאי היו מברכין בתורה תחלה בפה וגם בלב. רק לא היו מברכין השם יתברך על נתינת התורה כמו שראוי לברך על זה. כי יש לברך על כל דבר כפי הברכה שנתן השם יתברך. ולגודל הטובה והברכה, שהוא התורה שנתן השם יתברך לישראל, לא היו מברכין כל כך בכל לב, כי אי אפשר. ולפיכך אף על גב שהיו מברכין בפה, אבל הברכה בכונת הלב, כפי מה שראויה לברכה זאת, שהיא ברכת התורה, לגודל הטובה שנתן השם יתברך לישראל, לא היו מברכין. ואם כן לא היו דביקים בתורה כראוי". ומעין זה הוא בנתיב התורה ספ"ז. (68) פירוש - אין האהבה הראויה לשאר דברים מספקת לברכת התורה, כי כאן יש צורך באהבה גמורה, וכמו שיבאר. (69) אודות שפסגת האהב היא "בכל לבבך ובכל נפשך ובכל מאודך", ראה בנתיב אהבת השם פ"א [ב, מ:-מד:] שהאריך בזה טובא, ועמד שם על כך שרק באהבה אפשר לצוות שתהיה בכל הלבב והנפש, אך ביראה לא נאמר "את ה' אלקיך תירא בכל לבבך ובכל נפשך". (70) מה שכתב כאן שנתינת התורה היא "טובה על הכל", לכאורה אינו עולה בקנה אחד עם דבריו בגבורות ה' ס"פ נט [רסב:], שביאר שם את חמש עשרה המעלות הטובות למקום עלינו, וכיצד המעלות הן בגדר "מעלין בקודש". והנה שלש המעלות האחרונות הן; נתן לנו את התורה, הכניסנו לארץ ישראל, ובנה לנו את בית הבחירה. וכתב על כך שם בגבורות ה' בזה"ל: "ויותר מזה שנתן התורה הוא דבוק יותר. ויותר מזה שהכניסם לארץ ישראל, כי הארץ הזאת היא לחלקו של השם יתברך, וכמו שאמרו ז"ל [כתובות קי:] כל הדר בחוץ לארץ כאילו אין לו אלוה, וזהו הדבוק יותר. ויותר, שבנה להם בית הבחירה, והשם יתברך שוכן אתם לגמרי". ומכך משמע שנתינת ארץ ישראל ובנין בית המקדש עולים במעלתם אף על נתינת התורה. ושמעתי מחכ"א לבאר, שבודאי שפסגת הטובה היא התורה, וזו אינה צריכה לפנים. ונתינת א"י ובנין בית המקדש הם מבטאים ביותר את מעלת התורה, שאין נתינת א"י ובנין ביהמ"ק חולקים מקום לעצמם, אלא הם הגלוי העמוק יותר של החבור הקיים בנתינת התורה. וראיה לדבר, שהרי כתוצאה מנתינת התורה נצטוו ישראל לבנות משכן משום שהקב"ה אמר "נתתי לכם התורה, לפרוש הימנה איני יכול... אלא בכל מקום שאתם הולכים בית אחד עשו לי שאדור בתוכו, שנאמר [שמות כה, ח] 'ועשו לי מקדש'" [שמו"ר לג, א]. הרי ש"אין השכינה עם ישראל רק בשביל כי נתן להם התורה... ודבר זה תמצא במדרש רבות בפרשת תרומה" [לשונו בנתיב התורה פ"ו (א, כח:)]. ודפח"ח. ובדר"ח פ"ה מ"כ [ער:] כתב: "בית המקדש והתורה ענין אחד, שתי מדריגות זו על זו". והם הם הדברים. (71) ושם בח"א לנדרים [ב, כה.] הוסיף לבאר ענין זה, וכיצד מעלתה העליונה של התורה מפקיעה מהאפשרות לברך ברכת התורה כראוי. וראה הערה הבאה. (72) לשונו בח"א שם: "ועוד תדע כי המדריגה היותר העליונה על הכל, שאין מדריגה עליה הוא הברכה על התורה. כי התורה האלקית היא על העולם הזה, וכאשר הוא מברך אל השם יתברך... דבר זה על הכל, כי מגיע בזה למדריגה שהיא התחלת הכל. ולפיכך צריך אל כוונה יתירה ודבוק גמור בו יתברך. ודבר זה קשה ביותר... ואע"ג שהיו הת"ח דביקים בתורה, שהתורה היא אצילות מן השם יתברך, אבל שיהיו דביקים במאציל הוא השם יתברך... אין מדריגתו כל כך... אי אפשר דבר זה כי אם למי שהוא שכלי גמור, ואי אפשר זה אל כל ת"ח המדריגה הזאת העליונה על הכל שאין עוד אחריה... ואל זה צריך דבוק גמור, והוא קשה מאוד". (73) זהו הסבר שני בביאור הקושי של ת"ח לכוון כראוי בברכת התורה. ובעוד הסברו הראשון היה שלמרות היותם ת"ח נתקלים הת"ח בקושי לברך ברכת התורה כדבעי, הרי בהסבר זה יבאר שדווקא מפאת היותם ת"ח ישנו הקושי לכוון כראוי בברכת התורה. (74) ברכות סג: "חביבה תורה על לומדיה בכל יום ויום כיום שנתנה מהר סיני". (75) יסוד נפוץ מאוד בספרי המהר"ל. ולדוגמה, בנתיב התשובה פ"ב [ד"ה ודוקא כאשר] כתב: "האהבה הוא הדבוק בו יתברך לגמרי, כמו שנאמר [דברים ל, כ] 'לאהבה את ה' אלקיך ולדבקה בו'". ובנתיב העבודה פי"ג [א, קכ.] כתב: "העובד מאהבה הוא דבק בו, שנאמר [ר' דברים יא, כב] 'לאהבה את ה' אלקיך ולדבקה'". ובנתיב אהבת השם פ"א [ב, לט.] כתב: "כי האהבה שיש לאדם אל השי"ת במה שהאדם מצד עצמו אינו דבר, רק מן השי"ת בא האדם, ואליו ישוב... האהבה אל השי"ת במה שהאדם שב רוחו אליו לגמרי, עד שאין לאדם מציאות בעצמו, ובזה הוא מתדבק לגמרי בו, וכדכתיב 'לאהבה את ה' אלקיכם ולדבקה בו', ובזה שייך אהבה גמורה". וכ"ה בדר"ח פ"א מ"ג [לב:]. ובנתיב ריע פ"א [ב, נב.] כתב: "בודאי האהבה הוא הדבוק בו יתברך לגמרי, כדכתיב 'לאהבה את ה' אלקיך ולדבקה בו'". ובדר"ח פ"ו מ"ב [רפא.] כתב: "לשון 'ריע' רק על שנים שיש להם שתוף וחבור יחד. אבל האהבה מצד מה הוא יותר, שנפשו קשורה בנאהב. תדע לך דכתיב [ויקרא יט, יח] 'ואהבת לרעך כמוך'. אם כן גדול לשון אהבה מלשון ריע, כי האהבה הוא קשור הנפש בנאהב לגמרי, עד שנחשב כמותו.... כבר התבאר כי האהבה היא קשור הנפש בנאהב והתאחדות לגמרי". ובנתיב אהבת השם פ"א [ב, לח:] כתב: "ומה שאין אהבה לעצמו, מפני כי האהבה הוא התשוקה אל הנאהב, ואין כאן תשוקה כי הוא עצמו. ולכך האהבה בין איש לאשתו, כי הוא הדבקות הגמור, עד שנעשים דבר אחד, ויש בזה תשוקה. ואם כן האהבה מצד שהם דבר אחד, ומצד הזה היא האהבה, לא זולת זה". ודי בזה. וראה הערה 48. (76) נראה כוונתו, כי נתבאר בהערה הקודמת כי אהבה היא ההתאחדות שבין האוהב לנאהב ["עד שנעשים דבר אחד... מצד שהם דבר אחד"]. והרי התאחדות רק שייכת על ידי אחד ולא שנים, וכפי שכתב בגו"א במדבר פכ"ח אות יא [ד"ה אמנם כאשר] בביאור טענת הירח ש"אי אפשר לשני מלכים שישתמשו בכתר אחד" [חולין ס:], וז"ל: "ויש לך לדעת, כי המלך הוא המקשר את מלכותו עד שהכל אחד. ולפיכך צריך שיהיה מלך אחד, ולא שני מלכים, כי איך יתקשר להיות אחד על ידי שנים, כי שנים הם מחולקים... כי אין אחדות אלא למלך, שהוא יחיד בעמו, ועל ידו יתקשר הכל להיות כלל אחד... ולכך אמרה 'אי אפשר לשני מלכים להשתמש בכתר אחד', כי כל מלך צריך שיהיה מיוחד, ולא יהיה לו שתוף אל זולתו כלל, רק מיוחד בעצמו". וראה גו"א בראשית פ"א הערה 295. הרי שאי אפשר שהעם יתאחד על ידי שני מלכים, כי "אם דבק בזה אינו דבק באחר". ובלשון חכמים [קידושין ז.] "אתתא לבי תרי לא חזיא". (77) בנתיב התורה ספ"ז ביאר יותר את הקושי שיש לתלמידי חכמים לקיים ברכת התורה כדבעי, לעומת שאר ברכות המצות, וז"ל [א, לג.]: "שהרי אף כי המצות הם עול על האדם, ועם כל זה מקיים המצוה ומברך השם שנתן לו המצות, ודבר זה הוא ברכה גמורה בכל לבבו, כאשר הוא מברך השם יתברך על דבר שנתן לו והיא לעול אליו. ולפיכך אין צריך שיהיה כל כך בכל לבו. אבל תלמידי חכמים שעוסקים בתורה ואוהבים התורה, וחפצים בה מצד עצם התורה שהיא חכמה, כי כל אדם בטבע אוהב החכמה, ולפיכך אין למוד התורה מורה על אהבת השם יתברך בשביל שנתן להם התורה. ולפיכך אין הברכה של תורה דומה אל ברכת המצות, שהוא לעול על האדם. אלא אם היה מכוין ביותר כאשר מברך על התורה, והיה מתדבק בו יתברך באהבה גמורה בשביל שנתן התורה. ודבר זה הוא קשה ביותר שיעשה זה, ולא נמצא. וזה שאמר 'שאין מברכין בתורה תחלה'. ומזה תוכל לדעת כי מאוד צריך האדם שיהיה נזהר שיברך על התורה בכל לבבו ובכל נפשו, ודבר זה שאי אפשר לתלמיד חכם להיות נזהר בזה". (78) "הוא" ההשפעה של תורה. (79) לשונו בנצח ישראל פנ"ט [ד"ה ובגמרא במסכת נדרים]: "השפע העליון הוא התלמידי חכמים שיוצא מישראל", וראה שם הערה 72. וזהו שאומרים "לקיים בנו חכמי ישראל". וזה לשונו בנתיב התורה ספ"ז: "והוא הסבה שלא יצא תלמיד חכם מהם כמו שאמרו שם, וזה מפני כי חסר מהם לתת ברכה אל השם יתברך שהוא יתברך נותן ומשפיע התורה, ומפני כך אין משפיע להם בן תלמיד חכם. כי השפעת תלמיד חכם הוא השפעת התורה בעצמו, וכאשר מחסרים הברכה שאינה כפי מה שראוי להיות על השפעת התורה, גורם דבר זה שאין השם יתברך משפיע להם בן תלמיד חכם". ובח"א לנדרים פא. [ב, כה.] כתב: "כי איך יושפע מהם ת"ח, כאשר אין להם דביקות בנותן התורה ומשפיע התורה, ואז היה משפיע ונותן ת"ח גם כן. ומפני שאין מברכים בתורה תחילה, שהוא נותן התורה, לכך אין השם יתברך נותן להם התורה, הוא התלמידי חכמים". ובנתיב התורה פי"א [א, מו:] כתב: "וכמו שגזר השם יתברך ונתן התורה לישראל, כך נתן החכמים, והם ג"כ עצם התורה". (80) נקודה זו מבוארת יותר בח"א לנדרים פא. [ב, כה.], וז"ל: "ועוד יש לך להבין, כי אין עצם התורה במה שמצות של תורה הם משפטים צדיקים והם אמת וישרים, כי לא זה עצם התורה. רק כי עצם [התורה] במה שהמשפטים והחוקים הם משפטי השם יתברך אשר נתן וסדר. ולפיכך מה שלא ברכו תחלה שנתן תורה, כאילו היו למודם בתורה בשביל שהם משפטים שהם אמת, וזה אינו, כי העיקר גם כן במה שהוא משפטי השם יתברך... ולכך כאשר לא ברכו בתורה תחילה נקרא זה 'ולא הלכו בה', דהיינו שלא הלכו בעצם התורה כפי מה שהוא". (81) שהחסרון המדובר כאן הוא אודות לקיחת התורה בלי סיבתה. (82) הגורם לחורבן הארץ. (83) כמבואר בהערה 61, קחנו משם. (84) בקידושין מ. אמרו "עבירה יש לה קרן ואין לה פירות", וכתב שם בח"א [ב, קמא.] לבאר: "פירוש, כי העבירה שהוא נמשך אחר החטא, שזהו מעשה תהו וההעדר, שזה ענין העבירה שנמשך אחר ההעדר. ולכך בעל עבירה נפסד ומקבל העדר... והפרי הוא מן המציאות מתחייב, ונמשך הפרי. כמו מן האילן נמצא הפרי. והעבירה שאין מציאות לה בעצמה, לא תוכל לומר שהיא עושה פרי". הרי דבר שהוא נטול מציאות ושרשים, אינו מוציא פירות. וכן השריש גם לאידך גיסא; דבר שיש לו מציאות וחיות, בהכרח שהוא מוציא פירות, וכלשונו בגבורות ה' פע"א [שכו.]: "כאשר האילן חוזר אל כח חיותו לגדל הפרי, נקרא 'לבלוב' מלשון לב, כלומר שחוזר אליו חיותו, שהיא בלב. וכמו שבאילן כאשר הוא מלבלב, שהוא חיותו של אילן, אז מחיותו מוציא כח לחוץ, וזהו ענין החיות הוצאת הכח, כאשר תבין ממה שאמרו חכמים [נדרים סד:] מי שאין לו בנים ואינו מוציא פירות, נחשב מת. מזה תראה כי כל חיות הוא מוציא כח לחוץ... אי אפשר שלא ימצא מכח חיותו שנותן שפע שלו לחוץ, והוא והצאת פרי שנולד ממנו, שהרי כל חיות נמשך ממנו פרי". (85) ודייק לה, שרק בברכת התורה ישנה הדגשה להוסיף בקשה מיוחדת בנוגע לצאצאים; "ונהיה אנחנו וצאציאנו וצאצאי עמך ישראל כולנו יודעי שמך וכו'", ולא מצאנו כן בשאר ברכות. אלא הם הם הדברים. שהואיל ורק מחמת ברכה זו ישנה אפשרות להמצאותם של צאצאים תלמידי חכמים, הרי שברכה זו היא היא הסוללת את הדרך לכך שיהיו בנים תלמידי חכמים. לכך דין שבברכה זו גופא יבוא הדבר לידי בטוי, ותיוחד הבקשה והדיבור לצאצאים, ולצאצאי צאצאים. (86) חוזר בזה לריש דבריו כיצד להנצל מהטעות בתורה. (87) אע"פ שרק מפסוק ח ואילך מדובר לגבי תורה [מ"תורת ה' תמימה משיבת נפש וגו'" עד סוף הפרק (פסוק טו) "יהיו לרצון אמרי פי והגיון לבי לפניך ה' צורי וגואלי"], ומדבריו כאן משמע שהפרק כולו [מפסוקו הראשון "השמים מספרים"] מיישך שייכי למעלתה של תורה. אמנם הענין יבואר עפ"י מה שכתב בדר"ח פ"ו מ"ב [רפ:], שכתב שם: "התורה היא על העולם... ורמז זה דוד במזמור 'השמים מספרים כבוד אל', שזה המזמור יש בו ז' פסוקים 'למנצח לדוד השמים מספרים כבוד אל', והם שבע פסוקים עד 'תורת ה' תמימה', הוא השמיני. וידוע כי העוה"ז נכלל בז', שהם ימי בראשית, והתורה היא על העולם. ולכך סדר פסוק 'תורת ה' תמימה' שהוא מדבר מן התורה בפסוק שמיני... שהתורה היא על העולם הזה, שהוא נכלל במספר ז', שהם ז' ימי בראשית, והתורה היא על העולם, ולכך ראוי לה מספר שמונה". וכן כתב בקיצור להלן פ"ב ד"ה ודבר זה, נר מצוה [כא.], ובח"א לקידושין ל: [ב, קלה.]. וא"כ, בכדי להראות את מעלת התורה יש צורך להקדים לה שבעה פסוקים, בכדי שהתורה תוצב בפסוק השמיני. ולכך, אף שבעת הפסוקים הראשונים [שאינם מדברים ישירות על התורה] שייכים לכבודה של תורה. (88) לשונו בנצח ישראל פ"ה [סד"ה ועוד יש]: "הנפש בקלות מקבל קלקול, כי החשוב אינו יכול לסבול [שום קלקול], ודבר מועט מפסידו. ודבר זה רמזו חכמים במקום אחר כי החשוב הוא קודם לקבל הפסד". ושם בפרק לט [ד"ה עוד שם] כתב: "אשר אין כל כך שלם הבריאה, כמו בעלי חיים, יותר רחוקים מן ההפסד". דוגמה לדבר; איסור יין נסך, שנאסר בנגיעתו של גוי [שבת יז:]. וביאר הדבר בדרוש על המצות [נז.] בזה"ל: "כי היין אינו כמו שאר משקין שהם לגוף בלבד, אבל היין מפקח השכל... ומפני שהוא רוחני בלתי גשמי... לכן תיכף בנגיעת העכו"ם היין נאסר... ובעכו"ם דבק בכח שלו, הוא ע"ז, ואף בלא כונתו לנסך נמשך היין אל דבר רוחני, הוא אלהים אחרים... ודוקא היין, משום שהיין מוכן אל אלהות ביותר". הרי שדוקא מחמת שהיין הוא משקה רוחני, לכך קלקלתו מצויה בנגיעת עכו"ם. משא"כ פת ושמן, שאינם רוחניים כיין [וכמבואר שם בדרשה], לכך אין הם מתקלקים בנגיעת העכו"ם. דוגמא נוספת: דבריו בנתיב האמת פ"א [א, קצו.] לגבי שריפת קדשים, וז"ל: "קודש שנטמא הוא בשריפה, וחולין שנטמאו אינן בשריפה. וזה, כי כאשר הדבר הוא קודש ונטמא הוא מקולקל יותר ויותר, לפי שאין ראוי שיהיה בקודש דבר קלקול". וכן כתב בח"א לנדה ל: [ד, סוף קנט:]. וראה גו"א בראשית פל"ח סוף אות יט שרמז לזה. וצרף לכאן את אמרת הרמב"ן הידועה [אגרת ז, כתבי הרמב"ן, כרך א, עמוד שסח]: "כללו של דבר, כל המקודש מחבירו - חרב יותר מחבירו. ירושלים יותר חרבה מן הכל, וארץ יהודה יותר מן הגליל". וראה ציון 126. (89) "תורת ה'", "עדות ה'" [פסוק ח], "פקודי ה'", "מצות ה'" [פסוק ט], "יראת ה'" "משפטי ה'" [פסוק י]. (90) אודות שאין דבר קרוב אל השי"ת יותר מן התורה, הנה כן מבואר להלן פל"ד [ד"ה ועוד יש], שכתב: "התורה היא מן השם יתברך... ואין דבר קודם לתורה, והיא ראשונה... כי התורה היא קרובה אליו יותר מכל, ולכך התורה מתייחסת ביותר אל השם יתברך". ובנתיב התורה פ"ד [א, סוף יז:], כתב: "אין דבר שהוא קרוב אל השם יתברך כמו התורה". ובגו"א שמות פ"כ אות ג [ד"ה ועוד] כתב: "התורה ניתנה מפיו יתעלה, ואין דבר קרוב אל האחד רק התורה". ובדר"ח פ"ו מ"ח [סוף שז.] כתב: "אין לך דבר שהוא קרוב אל הש"י כמו התורה, שהיא אצולה מן הש"י, ולכך התורה נקראת 'עץ' [משלי ג, יח], שהעץ הוא יוצא מן העיקר ונאצל מן העיקר, וכך התורה היא אצולה מן השם יתברך". ובהספד [עמוד קצ] כתב: "כי בעל התורה הוא תחת צל הקב"ה, ואין דבר שהוא תחת כנפי השם כמו התורה". (91) יסוד נפוץ מאוד בספרי המהר"ל. ולדוגמה; בנתיב התורה פ"ה [א, כו.] כתב: "אין אדם מתקרב אל הש"י כי אם על ידי התורה. כי האדם הוא בשר ודם, ומצד שהוא בשר ודם אין קירוב כי אם על ידי התורה השכלית, ובזה יש קירוב לאדם אל בוראו". ובנצח ישראל פ"ב [ד"ה ובירושלמי דשקלים] כתב: "כי על ידי התורה יש לישראל דביקות אל הקב"ה". ולהלן פמ"ח [ד"ה ועוד יש] כתב: "כי התורה היא החבור בין השי"ת, שהשפיע התורה, ובין האדם, הוא המקבל את התורה... החבור הגמור שיש אל האדם עם השם יתברך על ידי התורה". ולהלן פ"ט [ד"ה ועתה הבן] כתב: "כי התורה מוציאה את האדם מן הטבע ומביא אותו אל הדביקות בו יתברך... התורה היא מלמדת ומורה לך דרך החיים, שהאדם יקנה ההצלחה האחרונה, היא הדבקות בו יתברך, שנפשו תהיה צרורה בצרור החיים את ה', ודבר זה שיבוא אל הדבקות הזה הוא על ידי עשיית התורה. וזהו ההפרש שיש בין התורה ובין שאר החכמות; כי שאר החכמות אינם מביאין את האדם אל הדבקות הזה, אף כי בודאי על ידי החכמה ג"כ האדם הוא שכלי, מ"מ מה שקונה מן השכל אינו כדאי שיהיה דבק עם השי"ת, שהוא נבדל לגמרי מהכל. אבל מה שמביא האדם אל הדבקות היא התורה, שהיא מורה הדרך אל השי"ת, שעל ידי זה יהיה דבק בו יתברך... שהאדם יש לו חיבור אל השי"ת באמצעות התורה". ושם מאריך לבאר יסוד זה. ובגו"א במדבר פט"ו אות יח כתב: "והחבור שהוא אל אדם עם בוראו היא התורה, שהיא אמצעי בין האדם לבוראו". וראה שם הערה 61. וכ"ה בדרשה לשבת תשובה [סח.]. ובדרוש על התורה [לג.] כתב: "התורה היא הגורמת חבור בין עליונים ותחתונים, באשר היא מן העליונים וקבלוה התחתונים, שהוא החבור שיש לעליונים ותחתונים כאילו הם דבר אחד". וכ"ה בהספד [עמוד קצ]. והואיל ונתבאר כי אין דבר קרוב אל ה' יותר מן התורה [ראה הערה קודמת], ממילא ברור הוא שהאדם קונה דביקות גמורה אל ה' על ידי התורה. (92) דוגמה לדבר; רש"י [במדבר כג, ד] פירש כי בלעם בנה שבעה מזבחות כנגד האבות שבנו יחד שבעה מזבחות [אברהם בנה ארבעה מזבחות, יצחק - אחד, ויעקב - שנים]. ובגו"א שם [אות ג] ביאר שהאבות בנו שבעה מזבחות "כי יש להם דביקות בו יתברך בכל, נגד כל החלקים, כי השבע כולל כל החלקים... ומפני שיש להם דביקות בו יתברך בכל, ולא דביקות בחלק בדבר מה, בנו שבעה מזבחות, כי ז' הם כל החלקים". אמנם כל אב בפני עצמו לא בנה שבעה מזבחות, אלא רק הצירוף שלהם להדדי מגיע לשבעה מזבחות. ודבר זה נתבאר בגבורות ה' פס"ט [שיח.]. ותורף דבריו הוא כי כל אב דבק בה' בהתאם למידתו [מידת אברהם היא חסד, ומידת יצחק היא דין, ומידת יעקב היא רחמים], ולכך לכל אב בפני עצמו היתה דביקות מסויימת בה', ורק ביחד היו דביקים בה' לגמרי. וכן כתב בנתיב אהבת ה' פ"א [ב, מא.], וז"ל: "האבות היו דביקים בו יתברך כל אחד ואחד במידה מיוחדת, עד כי שלשה האבות היה להם הדבקות לגמרי, וכל אחד היה דבקות מיוחד". וראה הערה 96. (93) ובמכות י. אמרו שדברי תורה קולטים את הרוצח בשוגג. ובח"א שם [ד, א.] כתב לבאר: "כי התורה הפך מדת הרוצח, כי הרוצח הוא שנטה אחר הקצוץ והפירוד. והתורה היא הפך זה, שעל ידי התורה יש לאדם דביקות לגמרי עם השם יתברך. ולפיכך התורה קולט את הרוצח, והבן זה". אמנם באור חדש [קנח.] הביא מחלוקת חכמים בביאור הפסוק [אסתר ה, א] "ויהי ביום השלישי ותלבש אסתר מלכות", שאמרו במדרש [ב"ר נו, א] "באיזה זכות, רבנן אמרי בזכות יום השלישי של מתן תורה, שנאמר [שמות יט, טז] 'ויהי ביום השלישי בהיות הבקר'. ורבי לוי אמר בזכות של יום השלישי של אברהם אבינו, שנאמר [בראשית כב, ד] 'ביום השלישי וירא את המקום מרחוק'". וכתב שם באור חדש בזה"ל: "וחולקים מצד מה הדביקות בו יתברך יותר. כי למר הדביקות הזה הוא מצד התורה, שהיא שכלית, ומצד זה הוא הדביקות בו יתברך. ובודאי היו בעלי תורה, והיו לומדים תורה בתמידות, ולכך הוציאם השם יתברך מן הצרה הזאת. ולמר הדביקות בו יתברך הוא מצד שהיו מתענין ומתפללין אל הש"י. וכל אחד יש לו טעם מופלג מאוד; כי למר בזכות מתן תורה, שהתורה היא שכלית, וראויה שיהיה מצד זה הדביקות הגמור בו יתברך. ולמר ראוי לזה העקידה, לפי שיצחק מסר נפשו אל הש"י לגמרי, וזהו הדביקות הגמור... ומחלוקת שלהם עניין מופלא מאוד מאוד". והרי נתבאר לנו למעלה [הערה 92] שכל אב ואב [בפני עצמו] היה דבק בה' רק כפי המתחייב ממידתו, ולא זכה לדביקות גמורה הבאה על ידי התורה. ומהי סברתו של רבי לוי המחשיב את הדביקות העולה ממידתו של יצחק יותר מהדביקות העולה ממתן תורה. וצ"ע. וראה נצח ישראל פ"ה הערה 348. (94) ובמדרש תנחומא קדושים סימן ה אמרו "כל שם חביב להקב"ה - בו בשם קרא את ישראל", ומפרט שם שישראל נקראו בששה שמות חביבין [אלקים, חכם, דוד, בחור, חסיד וקדוש]. וכתב על כך בנצח ישראל פי"ב [ד"ה בארו ענין], וז"ל: "בארו ענין הדביקות הזה, שישראל הם דביקים בו לגמרי, עד שמצד דביקות זה מקבלים מן השם יתברך כל מעלה קדושה... ומפני כי תמצא דברים אשר הם מתחברים יש להם חבור של מה, לא חבור ודביקות גמורה, ולכך אמר כי בענין הזה אינו כך, רק כי יש לישראל דביקות מכל צד. לכך זכר כאן ששה שמות, כנגד ששה צדדין, עד שיש כאן דביקות מכל צד, וזהו הדביקות הגמור". ובגו"א בראשית פכ"ו אות כא כתב: "מספר ששה כנגד ו' קצוות; ארבע צדדין, והמעלה והמטה". וכן כתב בגבורות ה' פי"ב [סו:], ובח"א לב"מ פד: [ג, לו.]. (95) אודות שמספר שש מורה על העדר נטיה לשום צד, כן כתב בנצח ישראל פכ"ד [ד"ה ויראה לומר] בביאור דעתו של רבי לוי [כתובות קיא.] שהקב"ה השביע את ישראל בשש שבועות בנוגע לגלות, וכלשונו: "ורבי לוי שאומר שהם שש שבועות... דעתו כך, כי השבועה שישאר עומד על ענין אשר עליו, ולא יהיה לו הסרה לשום צד. והצדדין הם ששה כאשר יצטרף אל זה המעלה והמטה, ולכך קאמר שהשביעם בשש שבועות". ומעין זה כתב בדר"ח פ"ה מ"ז [רמ.]. (96) אמנם יש להעיר, כי כאן מתבאר שהדביקות הגמורה היא כנגד ששה צדדים, ואילו בגו"א במדבר פכ"ג אות ג ביאר שהאבות בנו יחד שבעה מזבחות [רש"י במדבר כג, ג] "כי יש להם דביקות בו יתברך בכל, נגד כל החלקים, כי השבע כולל כל החלקים" [והובא בהערה 92]. ובגבורות ה' פס"ט [שיח.] כתב: "כי הדבר שהוא שלם בלי חסרון הוא דבר שיש לו ששה קצוות, וביניהם האמצעי, שהוא נקרא 'היכל הקודש' [ספר היצירה פ"ד] מכוון באמצע. ומפני שהיה לאבות... דיבוק לגמרי בו יתברך, שהוא דיבוק שלם, ומספר שבעה הוא השלם, שהוא כנגד שש קצוות והאמצעי ביניהם... דבוק בשלימות". וכיצד כתב כאן שהדיבוק הגמור הוא על ידי המספר ששה, ואילו שם הצריך לדיבוק מעין זה את המספר שבעה. וצ"ע. (97) פירוש - הואיל והתורה תמימה ושלימה ללא חסרון, וכלשונו להלן ר"פ סז: "אחר שהתבאר לך כי תורת ה' תמימה בכל, ואין חסרון בה". ובח"א לגיטין ס: [ב, קכב:] כתב: "ראוי שיהיה הכל בשלימות, ובפרט התורה, דכתיב בה 'תורת ה' תמימה'... היא שלימה ותמימה". (98) בנדה ל: אמרו שכאשר העובר בבטן אמו מלמדין אותו את כל התורה. וכתב לבאר זאת בדרוש לשבת תשובה [עד:] בזה"ל: "כאשר הוא בבטן אמו, ואינו חסר דבר, אז מלמדין אותו כל התורה... כי מה שאין האדם יודע כל התורה, זה בעצמו מפני שכל אדם הוא חסר והתורה היא תמימה, ולכך כאשר ניתנה תורה לישראל לא היה בהם בעלי מומין ובעלי חסרון כלל [רש"י שמות כ, טו]... וכל זה מפני כי תורת ה' תמימה, ומפני כך ראוי שלא יהיה האדם חסר במה". הרי שתמימות התורה עושה שהאדם המקבלה יהיה ג"כ תמים. (99) לפנינו בנדרים שם איתא: "כל המתמים עצמו הקב"ה מתמים עמו, שנאמר [ש"ב כב, כו] 'עם חסיד תתחסד עם גבר תמים תתמם". אמנם בספרי שם [דברים יח, יג] אמרו "כשאתה תם חלקך עם ה' אלקיך". וכן הובא בח"א לנדרים שם [ב, ט.], ובדר"ח פ"ד מכ"ב [רו.]. ובנתיב התמימות פ"ב [ב, רז.] כתב לבאר: "וכבר בארנו כי המתמים עצמו הוא עם הש"י, כדכתיב 'תמים תהיה עם ה' אלקיך וגו''. וכל זה מפני שאין לתמים רק מה שנתן הש"י אליו, ואינו מתחכם מדעתו. ואדם כמו זה אינו ברשות עצמו, רק הוא עם הש"י, וכדכתיב 'תמים תהיה עם ה' אלקיך'. שכאשר תהיה תמים, אין אתה מתחכם בתחבולות שלך שהם מעצמך. כי כאשר הוא משכיל, השכל הוא מן השם יתברך. אבל הערמה והתחבולה הוא לאדם מצד עצמו, ובשביל כך אינו עם הש"י... ומפני כך אמרו כי סופו של תמים שיהיה עומד לו השעה להיות מתרומם מעלה מעלה מצד תמימותו, שזהו מתעלה להיות עם הש"י, וכדכתיב 'תמים תהיה עם ה' אלהיך'". (100) הרי שחזינן שהתמים הוא עם השם יתברך לגמרי, שהרי צורת יעקב התם חקוקה בכסא הכבוד. וכלשונו בנתיב התמימות פ"א [ב, רז:]: "כי יעקב חלקו התמימות... ומפני מדה זאת זכה יעקב כי צורתו חקוקה בכסא הכבוד, כמו שאמרו 'צורת תם חקוקה בכסא הכבוד'. כיון שאמר 'צורת תם חקוקה בכסא הכבוד' מוכח כי מצד התמימות זכה לזה". ובנתיב העבודה פ"ג [א, פג:] כתב: "כי יעקב הוא ביד השם יתברך יותר משאר האבות, כי צורת תם חקוקה בכסא הכבוד". ובביאור מדת יעקב ותמימותו, והיות צורתו חקוקה בכסא הכבוד, ראה שם בנתיב התמימות פ"א שהאריך בזה, גבורות ה' ס"פ סז, ח"א לנדרים לב. [ב, ט.], ח"א לחולין צ: [ד, קג:], גו"א ויקרא פכ"ו אות נ, ושם הערה 151, נצח ישראל פמ"ד הערה 12, ושם פס"ב הערה 69. (101) אודות שהדביקות בה' מביאה לחיים, הנה זה יסוד נפוץ מאוד בספרי המהר"ל, וככמבואר בנצח ישראל פ"ז הערה 227, דר"ח פ"ו מ"ח [שז.], גבורות ה' פ"ח [מז.], שם פל"ו [קלז.], גו"א שמות פ"כ אות כט, ולהלן פל"א ד"ה וזה שאמר. וראה הערה 53. אמנם אודות דביקותו של התמים בה' המביאתו לחיים, הנה כן מבואר בדר"ח פ"ד מכ"ב [רו.], שכתב שם: "כי כאשר האדם תמים הוא נמשך אחר השם יתברך, כמו שדרך התמים להיות נמשך אחר השם יתברך. וכדכתיב [דברים יח, יג] 'תמים תהיה עם ה' אלקיך', ודרשו ז"ל [ספרי שם] כאשר אתה תמים הוא עמך השם יתברך. וכאשר הוא עם הש"י, אז הוא חי לעולם, כמו שבארנו פעמים הרבה, דכתיב [דברים ד, ד] 'ואתם הדבקים בה' אלקיכם חיים כלכם היום', שעל ידי הדביקות בו יתברך שהוא חי וקים, האדם גם כן חי וקים לעולם. והתמים מי שאין לו תוספת חכמה, כי זהו גדר התמים, שאינו מתחכם ביותר בערמה ותחבולה, רק הוא מאמין ותמים. ולפיכך כאשר הגיע לו ההתחכמות וההתבוננות, שהוא יותר מדאי, היה נפרד מן התמימות, והגיע לו המיתה". ובנתיב התמימות פ"א [ב, רו.] כתב: "הרי לך שני דברים שנמצאו בתמים; האחד שהקב"ה פודה אותו מיד שונאיו, ויש לו קיום נצחי עם זה. ואלו שני דברים נרמזים בלשון זה 'תמים תהיה עם ה' אלקיך'. כי כאשר הוא עם ה', יוצא מיד אשר רוצים לשלוט בו. וכאשר הוא עם ה', מקבל הקיום הנצחי מן השם יתברך, וכדכתיב 'ואתם הדבקים בה' אלקיכם חיים כלכם היום'. הרי שהדביקות בו יתברך גורם לו הקיום הנצחי. ומי שמבין בחכמה יבין שאלו שני דברים היו ביעקב; כי יעקב לא מת [תענית ה:], והיה צורתו חקוקה בכסא הכבוד עם השם יתברך. והיה יוצא מכל המתנגדים שלא שלטו עליו עד שעולה על הכל ומגיע עד כסא הכבוד... וכל זה בשביל שהיה יעקב איש תם, וסימן לזה כי 'תם' הפך מן 'מת'... כי כך ראוי אל התמים הנצחי". (102) לשונו בדר"ח פ"א מ"ב [כה:]: "כי כאשר יש באדם התורה, הוא נחשב בריאה טובה בעצמו, כאשר יש בו התורה השכלית. אבל אם אין בו התורה, אין האדם בעצמו נחשב טוב, כי חסר ממנו התורה, שהיא השלמת האדם במה שהוא אדם, והוא נמשל כבהמה נדמה, ואין זה נחשב בריאה, ואין ראוי לו המציאות... כי כל הנבראים שנבראו אין בהם חכמה האלקית העליונה. אף כי האדם הוא בעל שכל, אין זה רק שכל האנושי, שהוא מצורף אל החומר. ואין ראוי לעולם הקיום בשביל הטוב הזה, כי פחות ושפל הוא השכל האנושי. רק בשביל התורה שהוא השכל האלקי... כי בודאי שפלות בריאת האדם כאשר הוא נוטה להיות כמו בהמה, ומעלת הבריאה באשר הוא נבדל מן הבהמית, ואין זה רק על ידי התורה השכלית". וראה הערה $G .106$H ובח"א לשבת לב. [א, כא.] כתב: "עמי הארץ הם חסרי השכל האלקי, אף כי יש להם שכל האנושי, הנה הם חסרים השכל האלקי". ובסנהדרין לח. עמדו על כך שהאדם נברא לאחר הבהמות, "שאם תזוח דעתו עליו אומרים לו יתוש קדמך במעשה בראשית". ובח"א שם [ג, קמט.] כתב: "כי האדם הוא יותר מורכב מן שאר בעלי חיים, כי שאר בעלי חיים כאילו היה הכל חומר, אבל האדם שיש בו דעת וחכמה, הוא מורכב משניהם, מגוף ושכל. והפשוט הוא קודם המורכב. ולכך אומרים לו יתוש קדמך, לפי שהיתוש הוא פשוט... והפשוט הוא ראשון למורכב. ואין להקשות הרי אדרבא, זה נחשב מעלה, שהרי יש באדם השכל. אין זה קשיא, כי דברינו כאשר אין האדם קונה על ידי התורה ומצות מעלה עליונה נבדלת, והוא רוצה לסמוך [על] מה שיש בו השכל האנושי, ואין דבר זה נחשב לכלום. ואז יש לומר אליו כי אדרבא היתוש קודם, וראשון לאדם מפני שהוא פשוט, והפשוט יותר ראשון למורכב. אבל אם הוא בעל תורה ומצות, אז קונה האדם מעלה נבדלת אלקית, והוא נבדל מן החמרי לגמרי... והוא יותר קודם אף מן המלאכים... שאם אין קונה מעלה הנבדלת על ידי תורה ומצות, היתוש קודם, לפי שהוא פשוט והפשוט קודם. אבל אם זוכה וקונה מעלה נבדלת, ובזה הוא פשוט לגמרי, כאשר יש לו מעלה אלקית נבדלת, והוא קונה מעלה נבדלת יותר אף מן המלאכים, כי להם לא נתנה התורה שהיא השכל האלקי הנבדל לגמרי. אבל כאשר לא קנה התורה והמצות". (103) לשון התנחומא וילך אות ב: "אין חכמה אלא תורה". ובדר"ח פ"ג מ"ט [קלא.] כתב: "והחכמה היא התורה בפרט". ולהלן פ"ט [ד"ה ויש לך] כתב: "על התורה נאמר [דברים ד, ו] 'כי היא חכמתכם ובינתכם לעיני כל העמים'". ובח"א לר"ה טז. [א, קה.] כתב: "החיטים מחכימים [סנהדרין ע:]... ומזה הטעם מקריבים שתי הלחם בעצרת [ר"ה טז.], שבו ניתנה תורה [פסחים סח:], והיא החכמה". ובריש נתיב התשובה כתב: "התורה היא החכמה", וראה שם הערה 2. ולהלן פ"י [ד"ה ואחר כך] כתב: "אין ראוי שיקרא מי שהוא 'חכם', וידע בדברים הגשמיים, כמו שאין נקרא 'חכם' מי שהוא חכם במלאכת הרצענות, אף שהיא חכמה גם כן. ולכך דוקא החכם המעיין בענין הקדושה, וזה נקרא חכמה... כי הדברים הקדושים הם דברי חכמה". וכן כתב להלן פי"א [ד"ה הענין השני], ובדר"ח פ"ה מכ"ב [ערה.]. ובהקשר לזה משתלבים דברי הגמרא [שבת לא:], שדרשו על הפסוק [איוב כח, כח] "הן יראת ה' היא חכמה" - "שכן בלשון יוני קורין לאחת 'הן'". הרי שהחכמה היחידה היא זו הקשורה במיוחד ובמסוים אל השי"ת. (104) נראה כוונתו, שבאמצעות התורה ניתן לעמוד על המהלך הפנימי האלקי של הבריאה, בבחינת "היה הקב"ה מביט בתורה ובורא את העולם" [ב"ר א, א, וראה נצח ישראל פי"א הערה 147, ונתיב התשובה פ"ב הערה 141]. והרמב"ן בהקדמתו לחומש כתב: "תולדות ארבע הכוחות שבתחתונים, כח המחצבים וכח צמחי האדמה... בכלם נאמר למשה רבינו בריאתם ומהותם... והכל נכתב בתורה בפירוש או הרמז", ושם מאריך לבאר יסוד זה, וכיצד ליכא מידי דלא רמיזא בתורה. ומה שתלה כל זאת בענין של עדות, כי בגו"א במדבר פכ"ו אות ה ביאר שהשם יו"ד ה"א יכול להעיד על יחוסם של ישראל [רש"י במדבר כו, ה], כי האות יו"ד ניתנה לאיש, והאות ה"א ניתנה לאשה, ולכך השם המורכב מאותיות אלו יכול להעיד על יחוסם של ישראל, וכלשונו שם: "מי שהוא אצל הענין הוא יכול להעיד, וזה השם הוא אצל הזיווג מעיד עליהם". ולכך התורה שנמצאת אצל הענין שבכל דבר, יכולה להעיד על כל דבר. (105) ועוד אודות שהפתי עומד כנגד השכלי, כן מבואר בנתיב התשובה פ"א [ד"ה וכנגד ג'], שכתב שם: "שאין [הפתי] נמשך אחר השכל, רק אחר הגוף, ולכך יקרא 'פתי', שאין לו השכל והדעת", וראה שם הערה 19. וז"ל בנתיב התוכחה פ"א [ב, קפט:]: "ואמר שם [ילקו"ש ח"א רמז תשצ"ג] כי המקבל תוכחה נעשה חכם. כי המקבל תוכחה, שהם דברי חכמה מן המוכיח, אם כן הוא מקבל השכלי, ובזה הוא מוכן לקבל השכל גם כן, ויהיה נעשה שכלי. וזה שאמר שלמה [משלי טו, לא] 'אוזן שומעת תוכחת חיים בקרב חכמים תלין'. כי בודאי השומע תוכחה הוא גובר על גופו החמרי, ומקבל השכלי, ולכך בקרב חכמים תלין". וככל הדברים האלו ממש ניתן לומר לגבי המקבל תורה. (106) כמבואר בתחילת הערה 102. ובשבת ל. אמרו "כיון שמת אדם נעשה חופשי מן התורה ומן המצות", ובח"א שם [א, יא.] כתב: "אין מציאות נחשב רק על ידי התורה והמצוה האלקיות, ואל"כ אין המציאות החמרי נחשב מציאות, רק התורה והמצות האלקיות, ואין התורה והמצות חמריים. ולכך כיון שמת האדם, הוא חפשי מן המצות, כי התורה והמצות מציאות בשלימות אל הנמצא, וכאשר מת וקבל העדר אין כאן שלימות מציאתו, ולכך הוא פטור מן המשלימים מציאתו". ובנתיב יראת השם פ"ד [ב, לב:] כתב: "'פקודי ה' ישרים משמחי לב'... ואם הוא זוכה משמחתו, היינו שנותנת לאדם שלימות על שלימות, וזהו השמחה. שכל שמחה היא שלימות אל אשר יש לו שמחה, כמו שמבואר בכל מקום". וכן הוא בנתיב התורה פ"ח [א, לד.]. (107) יסוד נפוץ ביותר בספרי המהר"ל. וכגון להלן פ"ל [ד"ה ולפיכך אמרו] כתב: "ראויה השמחה לחתן, כי כשם שהאבל הוא בהפסד ובהעדר, כך ראויה השמחה כאשר יש מציאות שלם". בגו"א במדבר פכ"ב אות מא כתב: "כי השמחה מורה על שלימות ועל המציאות. והאבל הוא להיפך, דהוא הפסד דבר". ובנצח ישראל פי"ט [ד"ה ואמר עלי עשור] כתב: "על השלימות דרך לזמר ולשורר... השיר מורה השמחה". ושם פס"ב [ד"ה ובזכות ולקחתם] כתב: "וידוע כי השמחה היא בשביל השלמה העליונה, כשם שהבכי והאבל בשביל הפסד". וכן כתב בגו"א בראשית פ"ו אות יב, דר"ח פ"ו מ"ב [רפב.], נתיב גמילות חסדים פ"ד [א, קסא:], נתיב יראת השם פ"ד [ב, לב:], ח"א לשבת ל: [א, יד:], ועוד ועוד. וזהו שאומרים "והראינו בבנינו ושמחנו בתיקונו", וכן "שמחם בבנין שלם". וראה הערה 33. (108) ואודות שהאבלות מורה על ההפסד - ראה במקורות שצויינו בהערה הקודמת. ומוכיח על דבר אחד [שמחה] מתוך הפכו [אבלות], כי כבר השריש "ידיעת ההפכים - אחת", וכמבואר בר"פ א בנצח ישראל, ושם הערה 1. (109) רומז בזה שהמיתה וההפסד שהגיעו למת, חלים גם על קרובי המת, וכפי שכתב בח"א לסנהדרין כב. [ג, קמב:]: "כאשר מגיע המיתה לאדם אחד, קרובים שהם בשר מבשרו בוכים עליו, כי ההפסד הזה שייך לו כאשר הגיע [ההפסד] לאותו שהוא עצמו ובשרו". ולכך האבילות אינה מורה רק על ההפסד שהגיע למת, אלא גם על ההפסד שהגיע לשאר בשרו גופא. וראה נצח ישראל פמ"א הערה 21. (110) לשונו בגו"א בראשית פ"א אות א: "שם 'תורה' אינו נופל אלא על מצות התורה, שהרי לשון 'תורה' הוא לשון הוראה, להורות לנו המעשה אשר נעשה. ולפיכך דוקא תורת משה נקרא 'תורה' [דברים לג, ד], מפני שבה כתובים המצות".וכן כתב בנתיב האמונה פ"ב [א, סוף רט.]: "אבל תורה שהיא לשון הוראה מה שהמלך גוזר ומורה לעם מה שיעשו ומה שלא יעשו". (111) והוראת המעשה מתייחסת להארת העינים. וצרף לכאן, שהסנהדרין - המורה הדרך לישראל - נקראת "עיני העדה" [במדבר טו, כד, עפ"י שיהש"ר א, טו ד"ה עיניך יונים]. (112) ועוד אודות ששכלו ומעשיו של אדם צריכים להיות שלמים וברורים, הנה איתא באבות פ"א מט"ז "רבן גמליאל אומר, עשה לך רב והסתלק מן הספק ואל תרבה לעשר אומדות". וכתב לבאר בדר"ח שם [נג:]: "יש לשאול מה ענין הדברים האלה ביחד, שיעשה לו רב, ויסתלק מן הספק, ואל ירבה לעשר אומדות... דע כי ר"ג בא לתת מוסר לאדם שיהיו כל עניניו ברורים, עד שאין ספק בהם. כי כאשר יש במעשיו אשר עושה ספק, לא נקרא בעל שכל. כי השכל כל עניניו ברור בלתי ספק, ועל הכסיל אומר [קהלת ב, יד] 'הכסיל בחושך הולך'. אבל האדם שירצה להיות בעל שכל, יהיו דבריו בבירור. ואם יצא האדם חוץ ממדה זאת, כאילו הוא יוצא מגדר מה שהוא אדם בעל שכל. ומפני כי הספק שייך לאדם בג' דברים; אם בשכלו, כאשר אין דבר ברור לו, ויש לו פנים לכאן ולכאן. הספק השני הוא בכל הדברים אשר האדם יספק בהם, אשר לא ידע, ואין הדבר תולה בשכל כלל. והשלישי הוא ספק אשר הוא לאדם במעשה המצוה, שאין מעשה המצוה ברורים... וכנגד הראשון אמר שיעשה לו רב, כדי שיקנה בחכמה דבר ברור בלי ספק. ויסתלק מן הספק, פירוש מכל דבר אשר יספק... בכל דבר אשר אפשר שיגיע לו ממנו היזק, אל יכנס בספק כלל. כי אין דבר זה ראוי לאדם בעל שכל שיכנס בספק. וכנגד השלישי אמר שאל ירבה לעשר אומדות, שלא יסמוך על האומדנא בענין מעשה המצות... אף כי האומדנא הוא קרוב לודאי, אף מזה יסתלק. כי אין ראוי לאדם רק שיהיו כל מעשיו ברורים מסולקים מן הספק, שכך ראוי לבעל שכל שלא יהיה הולך בחושך... כי מדה זאת היא ראויה אל בעל שכל שיהיו מעשיו נמשכים אחר השכל הברור... שאם אין לו רב אין לו תורה ברורה, רק התורה בספק. ודבר זה אין ראוי להיות, רק תהיה תורתו ברורה". וזהו שכתב כאן ששכליות התורה מביאה האדם לשלימות, הן בדעתו, והן במעשיו. וראה להלן פמ"ו [ד"ה ואמר משכר], ובגו"א שמות פ"ו אות ד [ד"ה ויראה]. (113) שאמרו שם שיראת שמים נמשלת לקב חומטין המעמיד את התבואה. (114) להלן פ"י ד"ה ואמר אף. וראה נצח ישראל פכ"ט ד"ה ואמר שאף. (115) ובביאור הדבר כתב בנתיב האמת פ"א [א, קצו.] בזה"ל: "יש לפרש מה שחותמו אמת, כי כל הנמצאים אף על גב שכולם ברא השם יתברך באמת, מכל מקום יש בהם בחינה שהם נוטים חוץ מן האמת. שהרי כל הנמצאים אפשרי מצד עצמם, ואינם מחויבים. אבל השם יתברך מחויב המציאות. וכבר התבאר כי ההפרש שהוא בין האמת והשקר, שהאמת הוא נמצא לגמרי, והשקר אין לו מציאות כלל, כי זהו ענין השקר. ושאר הנמצאים אף על גב שהם נמצאים, כיון שהם אפשרים מצד עצמם, ומצד עצמם אפשר שלא יהיו נמצאים, הנה אין אתם האמת הגמור. כלל הדבר, כי השם יתברך הוא האמת הגמור, שהוא מחויב המציאות בעצמו, והוא עצם האמת, ואין זולתו... שלכך חותמו יתברך אמת, כי הוא יתברך האמת הגמור, שהוא מחויב המציאות... וזה שאמר כי חותמו אמת, עצמו יתברך האמת, והבן הדברים מאוד". (116) ענין זה מבואר יותר להלן פ"כ [ד"ה ומפני כי], שביאר שיש לתורה שני שמות; "תורת חסד" [משלי לא, כו], ו"תורת אמת" [מלאכי ב, ו], "ונקראת 'תורת אמת' מפני אמתת הדברים, שהם ברורים בתורה" [לשונו שם]. ולהלן פנ"ט [ד"ה ואמר כי] כתב: "מושכלות התורה הם דברים ברורים וצרופים מאוד, שאין בהם דבר ספק, רק השגה מבוארת ניכרת". והואיל והתורה אמת, וחותמו של הקב"ה אמת, לכך "על ידי התורה מתדמה אל השם יתברך במה שאפשר להתדמות אל בוראו". ובנצח ישראל פל"ב [סד"ה ומה שאמר] כתב: "כי הוא יתברך אמת, וכאשר דבריו [של הלומד תורה] אמת לפי ההלכה, אז הקב"ה עמו, וזה מבואר", וראה שם הערה 156. אמנם קשה, כי בנתיב גמילות חסדים פ"א [א, קמח:] הרחיב לבאר כי דוקא על ידי מידת החסד אפשר לאדם להתדבק בה', ולא באמצעות שאר מידות [ראה פחד יצחק ר"ה מאמר לא, אותיות ד, ו].. וכיצד כתב כאן שההתדמות הגדולה ביותר לה' היא על ידי תורה. וצ"ע. (117) "אמת בצד מה" - אמת מבחינה מסויימת, אך לא אמת גמורה, וכמבואר בהערה 115. וכן מבואר להלן פי"ז [ד"ה באורו כי] כי רק הקב"ה ותורתו ועמו ישראל מחוייבי המציאות, עיי"ש. (118) כי האמת היא רק אחת, וכמבואר כמה פעמים בספרי המהר"ל. ולדוגמה, בנתיב האמת פ"א [א, קצו.] כתב: "כי לכך חותמו של הקב"ה אמת, מפני שהוא יתברך אחד, ואין שני. ולפיכך חותמו של הקב"ה אמת, כי אין דבר שהוא אחד רק האמת הוא אחד. ואי אפשר שיהיה האמת שנים. שאם תשאל על האדם מה זה, הנה אם אתה אומר שהוא בהמה או חיה או עוף, וכל הדברים אשר אתה אומר עליו, הכל הוא שקר, והם רבים עד שאין קץ ואין תכלית אל השקר. ואילו האמת הוא אחד, שהרי הוא אדם, ולא דבר אחר. אם כן האמת הוא אחד, וכן כל דבר שקר הוא הרבה... וכן משמע מדברי הפיוט שתיקן בפיוט ר"ה [למוסף של יום א דר"ה, הפותח במלים "ועמך תלואים בתשובה"] 'אמת חותמו להודיע כי הוא אחד'. הרי לך כי לכך אמת חותמו של השם יתברך, להודיע שהוא אחד". ובדרוש על התורה [מא:] כתב: "והדבר שהוא אחד לא ימלט שהוא אמת לגמרי. וכמו שייסד הפייט 'אמת חותמו להודיע כי הוא אחד'. וכי מה ענין זה לזה, אלא שכל שיש לו דבר שני לו, אזי אותו דבר שהוא שני לו אי אפשר שלא ישתנה מן הראשון מצד מה, שהרי זהו ראשון, וזה שני, והוא הוא לשון 'שני' בעצמו. ואם כן אצל השני שהוא משונה, אין הדבר הראשון אמת אצלו, שהרי נמצא דבר שהוא שני שנוי לו. אבל הדבר שהוא אחד, הוא אמת גמור. לכן במה שחותמו אמת מודיע שהוא אחד". (119) בדברים לג, ב נאמר "מימינו אש דת למו", ופירש רש"י שם "אש דת - שהיתה כתובה מאז לפניו באש שחורה על גבי אש לבנה". וובביאור טבען של שתי אשים אלו, כתב שם בגו"א [אות ד] לבאר: "אש שחורה על גבי אש לבנה כו'. דבר זה סוד מופלא, כי התורה נקראת בשתי שמות; נקראת בשם 'חסד', 'ותורת חסד על לשונה' [משלי לא, כו], ונאמר [משלי ג, יז] 'דרכיה דרכי נועם'. ונקראת בלשון 'אמת', 'תורת אמת היתה בפיהו' [מלאכי ב, ו]. כי המצוה בעצמה עשייתה הוא הטוב ונועם. ולפיכך היה יסוד התורה אש לבנה. וכאשר תשכיל במצוה תמצא אותו אמת ונכון הוא. כמו כבוד אב ואם, ושמירת שבת, טוב ונועם הוא, וכאשר תשכיל בו נמצא שהוא ראוי ומחוייב לעשות. נמצא כי עיקר המצוה הוא טוב וחסד, וזהו מורה אש לבנה, כי הלובן מורה הטוב והזכות, דומה לאור שהוא טוב. והצורה, היא אש שחורה, כי השחור מורה על רשימה מבוארת היטב, כך התורה דבריה מבוארים ברורים". וכ"ה להלן פ"כ [ד"ה וזהו אמרם], ולהלן פנ"ט [ד"ה ומה שאמר]. (120) "שהם" הזהב והפז. (121) לשונו להלן פמ"ו [ד"ה ביארו כי]: "והזהב יש לו מעלה מיוחדת מה שהוא נחמד לעיני האדם, ונהנה האדם ממנו, כדכתיב 'הנחמדים מזהב ומפז רב'... והנה התורה דבריה... הם נחמדים ומקובלים על השכל, ונהנים עיני השכל - שהוא המקבל - בהשגתו כאשר ישכיל בתורה". (122) כמבואר בגו"א בראשית פ"ג אות ח. ושם פט"ז אות ח כתב: "על דבר המחשבה שאדם מתבונן שייך 'ותרא'". ובגו"א שמות פי"ח אות כו כתב: "כמו שהעין הוא נהנה כאשר יראה ויביט דברים נאים וצורות משובחות שהם נאים לעין, כך עין השכל גם כן נהנה בראות הזיו וההוד מן השכינה, שזהו הנאת השכל". ורש"י בראשית יח, ב כתב: "וירא - לשון הבנה". ובדר"ח פ"ב מ"ט [צג:] העמיק בזה, וז"ל: "כח הראות הוא כח הנפשי נבדל יותר מכל שאר החושים. וכבר הביאו ראיות ברורות על זה איך כוח העין הוא כח נבדל... ועוד ראיה מהכתוב כי כח הראות הוא כח נבדל קרוב אל השכל, כי משתתף השכל עם הראות בלשון 'ראה', שכשם שיבוא לשון 'ראה' על העין, יבוא לשון 'ראה' על השכל... וכתיב [קהלת א, טז] 'ולבי ראה', ומזה מוכח כי כח הראות כח נבדל". הרי מחמת שכח הראיה הוא כח נבדל, לכך נופל לשון ראיה על השכל. (123) מנחות נג: "יבוא טוב ויקבל טוב... יבוא טוב זה משה... ויקבל טוב זו תורה, דכתיב [משלי ד, ב] 'כי לקח טוב נתתי לכם'". ובביאור הגמרא, ראה להלן פי"ב [ד"ה ובמסכת מנחות]. (124) דוגמה לדבר; בחגיגה יב: אמרו "כל הפוסק מדברי תורה ועוסק בדברי שיחה מאכלים אותו גחלי רתמים". וכתב לבאר בנתיב התורה פט"ו [א, סג.]: "פירוש הפוסק מדברי תורה, שכל דברי תורה יש להם טעם טוב, כדכתיב 'ומתוקים מדבש ונופת צופים', ועוסק בדברים בטלים, שדברים בטלים אין בהם ממש וטעם. ולכך... מאחר שהוא מחליף התורה שיש לה טעם טוב בדבר שאין לו טעם, לכך לחמם שיהיו טועמים הוא גחלי רתמים. כאשר אינו רוצה בדבר שיש לו טעם טוב, מאכילין אותו גחלי רתמים, היינו כי לחמו הוא בטורח ובקושי ובצער גדול מאוד... שהמאכל שבא לו בצער ובקושי כאלו גחלי רתמים הוא אוכל". הרי שמי שכופר בטוב הגופני של התורה סופו ללקות בגופו ובמאכלו. (125) והפז הוא יותר מזוקק מהזהב, וכמו שכתב הרד"ק בספר השרשים פזז: "'עטרת פז' [תהלים כא, ד], הוא הזהב הטוב המזוקק, כי יותר הוא חזק המזוקק... כלומר מזוקק ומחוזק". (126) "ולפי מעלת הדבר צריך שיהיה נזהר שלא יכשל בו" [לשונו למעלה, וראה שם הערה 88]. (127) רש"י שם: "נזהרתי בשמירתם בשביל רב טובך אשר צפנת. וללשון הזה 'עקב' כמו [בראשית כו, ה] 'עקב אשר שמע אברהם בקולי'". ומעין זה בראב"ע שם. ובגו"א דברים פ"ז אות ז כתב: "לשון 'עקב' הוא שכר". והרד"ק בספר השרשים, שורש ע.ק.ב. כתב: "העקב סוף הגוף... וכן אמר על השכר 'עקב', לפי שהשכר סוף המעשה... 'בשמרם עקב רב', שכר רב". והואיל ו"שכר מצוה בהאי עלמא ליכא" [קידושין לט:], ו"הים לעשותם ומחר לקבל שכרם" [עירובין כב.], לכך בהכרח שאיירי בשכר לעולם הבא. (128) לשונו בדר"ח פ"ד מ"ז [קעה.]: "כי לעומק דברי תורה אין אדם עומד עליהן, וקרוב האדם להכשל בדברי תורה... הן מצד קוצר המשיג, הן מצד עומק המושג... האדם יחשוב עצמו שאינו יודע כלום בתורה, ואין ספק כי זה בשביל עומק המושג ומשפטים העמוקים מני ים". (129) בא להדגיש שאין אדם בעולם המסוגל להבין דברי תורה על אמיתתם. וכמו שנאמר [בראשית כא, ז] "ותאמר מי מלל לאברהם וגו'", ופירש הרמב"ן שם: "כי מי בכל השומעים שאמר לאברהם מתחלה תניק בנים שרה, אין בעולם שיאמר אליו כן אפילו לנחמו, כי לא עלה זה על לב איש מעולם". (130) שזהו גדר "אומר מותר" [מכות ז:]. ודבריו כאן מבוארים יותר בדר"ח פ"ד מ"ד [קע.], שכתב שם: "דוד המלך אמר 'שגיאות מי יבין מנסתרות נקני גם מזדים חשוך עבדך אל ימשלו בי אז איתם ונקיתי מפשע רב'. אמר 'שגיאות מי יבין', כנגד השגגות. ואמר 'מנסתרות נקני' נגד אומר מותר, שהיה נסתר מעיני שכלו העבירה. ואין ספק כי אומר מותר אינו נחשב שוגג כמו מי שעשה בלא ידיעה, כי האומר מותר היה לו ללמוד. ואח"כ אמר 'מזדים חשוך עבדך' נגד המזיד, שיכפר השם יתברך מה שעשה במזיד, וזה כנגד מצות לא תעשה שצריכים כפרה. ואח"כ אמר 'אל ימשלו בי אז איתם' נגד החטאים החמורות, והם כריתות ומיתות ב"ד... ואח"כ אמר 'ונקיתי מפשע רב', הוא הפשע הגדול חלול השם... והנה סדר דוד כל החטאים, שהם ד' חלוקי כפרה שהיה רבי ישמעאל דורש [יומא פו.]; א' מצות עשה, ב' מצות לא תעשה, ג' כריתות ומיתות בי"ד, ד' חילול השם. רק לא זכר מצות עשה בכאן, שהתשובה מכפר מיד, כמו שאמרו [שם] עבר על מצות עשה ועשה תשובה אינו זז משם עד שמוחלין לו. אבל שאר חטאים שהתשובה תולה, היה מבקש רחמים כסדר". וכן כתב בח"א לסנהדרין קז. [ג, רנג.], וז"ל: "כי דוד אמר אחר שסדר מעלת התורה שהוא נזהר במצותיו, בקש מלפני השם יתברך שימחול על השגגות, כי מי יבין אותן. 'ומנסתרות' הוא החטא שהיה סובר שהוא מותר, והוא אסור. ודבר זה לא נקרא שגגה, רק שטעה בתורה, והיה לו ללמוד, ולכך אמר 'ומנסתרות נקני". ונתבארו דבריו כאן. (131) בזה חוזר לראש דבריו שבלימוד תורה לאחרים נמצאים שני קשיים; אפשרות הטעות, ושהדברים לא ימצאו חן בעיני השומעים. (132) שאמרו שם במשנה "כתבי הקודש לפי חבתן היא טומאתן, וספרי המירס שאינן חביבין - אינן מטמאין את הידים". (133) עד כאן דברי המדרש. (134) כי הדיבור ["אמרי פי"] מיועד לזולתו. (135) "כאשר יכוין מעשיו אל השם יתברך... גם עתה יתן לו תורתו, וידריך אותו בנתיבות אמת" [לשונו למעלה, ושם הערה 41]. (136) "צורי" מלשון יוצרי. ובדברים לב, יח נאמר "צור ילדך תשי וגו'", ודרשו על כך חכמים [ויק"ר כג, יב] "התשתם כוחו של יוצר". (137) כמו שהקב"ה אמר על איבודם של המצריים "מעשה ידי טובעין בים ואתם אומרים שירה [בתמיה]" [מגילה י:]. ובח"א לסנהדרין לט: [ג, קנז.] כתב: "כאשר נברא העולם נאמר [תהלים קד, לא] 'ישמח ה' במעשיו', מפני שהשם יתברך רוצה וחפץ במעשיו, ואיך ישמח בהפסד שלהם". (138) "מעשיך יקרבוך ומעשיך ירחקוך" [עדיות פ"ה מ"ז]. (139) רומז בזה שהתשובה שה' ממציא לאדם נחשבת היא לגאולה, וכמבואר בנתיב התשובה פ"ב [ד"ה אמר], שכתב: "מפני שבעל תשובה חוזר בתשובה, ונבדל מן היצר הרע, ויוצא בזה לחירות. כי בעל החטא הוא משועבד למלך זקן וכסיל, זה יצר הרע... ומפני שהאדם תחת רשות יצרו אשר הוא מושל בו, ובעל תשובה יוצא לחירות מן היצר הרע, ודבר זה גאולה גם כן". (140) לשון הרבינו יונה בשערי תשובה [שער ראשון אות מב]: "ועוד יתפלל בעל התשובה אל השם... שיחפוץ בו וירצהו ויעתר לו כאשר אם לא חטא... כי יתכן להיות העון נסלח ונפדה מן היסורים ומכל גזירה, ואין לשם חפץ בו... ותאות הצדיקים ... להפק רצון מהשם יתברך ושיחפוץ בהם". ושם מאריך לבאר יותר יסוד זה. ואלו הם דברי המהר"ל כאן "עד שאני לרצון". (141) "לפני כל" לפני השומעים אותו, שהדברים ימצאו חן בעיניהם. (142) על פי הפסוק [ישעיה מא, י] "אל תירא כי עמך אני וגו' אף תמכתיך בימין צדקי". וכידוע, מידת הנצח היא לימין, וכמבואר בגו"א במדבר פכ"א הערה 187. וקצ"ב, מה ראה המהר"ל להאריך בענין זה [אודות הקושי לשום דברי תורה לפני זולתו] דוקא בהקדמתו לספר תפארת ישראל, ולא בשאר ספריו. (143) פירוש - דרך התורה נראה כבוד ישראל אל אומות העולם, וכמו שמבאר. וכל ענין ההתפארות היא כלפי זולתו, וכמבואר בפחד יצחק פסח מאמר טז. וראה גו"א בראשית פכ"ה הערה 38. (144) שבת עה. "מנין שמצוה על האדם לחשב תקופות ומזלות, שנאמר [דברים ד, ו] 'ושמרתם ועשיתם כי היא חכמתכם ובינתכם לעיני העמים', איזו חכמה שהיא לעיני העמים, הוי אומר זה חישוב תקופות ומזלות". וראה בנתיב התורה פי"ד [א, סא.] שביאר כיצד חישוב התקופות מורה לאומות את חכמתם של ישראל. ובאור חדש [צט:] כתב: "חכמי ישראל נודעים מחמת עבור השנה... כי דבר זה אין לעמוד על זה אלא מפי רוח הקודש... ולכך מה שחכמי ישראל היו יודעים העיתים בזה נודע שהם חכמים באמת, קולעים אל השערה ולא יחטיאו אפילו כהרף עין... ויצא להם שם בעולם בחכמה, וכדכתיב [דברים ד, ו] 'כי היא חכמתם ובינתכם לעיני כל העמים', וזה נאמר על סוד העיבור... שאין לאדם לעמוד על מהלך בכוכבים כאשר הוא, רק חכמי ישראל, שהם ידעו מפי רוח הקודש". (145) שכתב שם [יט]: "כי כל נבדל הוא מפואר, לפי שמסולק ממנו עכירות הגשמי... שדבר אשר אינו גשמי נקרא 'תפארת'". 
(1) לשונו בגבורות ה' ר"פ סו: "כל שכן פעל הא-ל, שכל פעולותיו בחכמה והשכל, שכל פעולותיו ומעשיו הם... לפי הפועל". ובפחד יצחק יוה"כ מאמר יא, ד כתב: "הנה בחצר המלך... ישנם כאלה שנתמנו על תפקיד קל בעל ערך פחות, וישנם כאלה שנתמנו על תפקיד מסובך, שכל מעמדו של המלך תלוי בו... הבדל הערך העיקרי שיש בין השר ובין העבד הוא במקום הנגיעה של פעולתם. שפעולתו של השר... נוגעת בעיקרי הנהגת המלכות, בעוד אשר העבד... נוגע הוא בפרט קטן של קרן זוית בחצר המלכות... והוא הדין והיא המדה גם בעולם הנשמות... שישנן נשמות שמעשי בעליהן בין לטוב ובין לרע נוגעות במקום יותר עליון ויותר עיקרי מאשר נשמות זולתם". (2) לשונו בגו"א בראשית פ"א אות מג: "בכל חודש הירח מסבב י"ב מזלות מה שהחמה מסבבת בשס"ה יום". (3) אודות שהעליונים פועלים בתחתונים על פי סדר מוגדר ומסויים, ראה דבריו בדר"ח פ"א מי"ח [נז.] שכתב: "העולם התחתון שהוא עולם ההויה, ואין הויה מעצמו, רק שמקבל הויה מן הפועלים. וידוע כי יש פועלים בעולם התחתון, וזהו כמו שכתוב [בראשית א, טז] 'את המאור הגדול לממשלת היום ואת המאור הקטן לממשלת הלילה וגו''. והפועלים האלו גוזרים משפטים על התחתונים, וקראו אותם משפטי המזלות. והוא דין גמור מה שגוזרים העליונים על התחתונים... כי על ידי המושלים, הם השמים וצבאיהם, שהם מושלים פועלים בתחתונים, הם שגוזרים ומחייבים מה שיתן זה לזה לפי הסדר והמשפט אשר סדר המנהיג הוא השם יתברך. ודבר זה ידוע, כי ההרכבה נעשה ע"י שהיסודות מתערבים, ונעשה ההרכבה, ואין לך דין יותר מזה. וכן אם לקח יותר ממה שראוי שמחזיר, כמו שידוע מענין האידים העולים מן המים ע"י תנועת השמים וגזירתם, שמוציאים אותן משם לצורך ההויה. וכן בכל הדברים שנעשו בתחתונים. כלל הדבר כי עולם התחתון נבנה על גזירת דין". ובנתיב השלום פ"ב [א, רכב:] כתב: "לא נמצא בנבראים פעולה מהירה תמידית בכח גדול כמו התנועה של השמים, אשר הם מתנועעים תנועה תמידית מהירה. והשמש והירח הם המושלים והפועלים בתחתונים על ידי תנועתם. וכדכתיב 'את השמש לממשלת היום ואת הירח לממשלת הלילה'. ודבר זה ידוע כי הפעולה הוא בכח מדת הדין, וכמו שבארנו פעמים הרבה מאוד כי כל מעשה בראשית אשר פעל ועשה השם יתברך נאמר בזה שם 'אלקים'". ומעין זה כתב בגבורות ה' פס"ה [שב:], וז"ל: "המלאכים... נקראים אדונים, שהם אדונים לעולם... וכלל המלאכים בשני שמות, יש מלאכים עליונים הפועלים בדברים שהם בעולם ונקראים 'אלקים'... ויש שהם מנהיגים את התחתונים, והם נקראים 'אדונים', כי האדון מנהיג את אשר תחתיו". והרי אף המלאכים נכללים ב"צבא השמים", וכמבואר ברמב"ן בראשית ב, א. ובגבורות ה' פס"ו [שו.] כתב: "כי במה שנקראים עליונים הם פועלים בתחתונים... והם כמו עלה נחשבים... אבל התחתונים במה שהם תחתונים הם עלולים בעצמם". (4) רש"י דברים ל, יט "אמר להם הקב"ה לישראל, הסתכלו בשמים שבראתי לשמש אתכם, שמא שינו את מדתם, שמא לא עלה גלגל חמה מן המזרח והאיר לכל העולם... הסתכלו בארץ שבראתי לשמש אתכם, שמא שינתה מדתה, שמא זרעתם אותה ולא צמחה, או שמא זרעתם חטים והעלתה שעורים". וראה להלן הערה 42. ועוד אודות כח הארץ להוציא דברים מהכח אל הפועל - ראה להלן פ"ג ד"ה ויראה ששמו. (5) רש"י דברים לב, ב "הרוחות הללו מחזיקין את העשבים ומגדלין אותם". (6) "כמו החמה" - וכגון החמה. "כי ההחמה כח האש" [לשונו בנצח ישראל פי"ז ד"ה אמנם מה, ושם הערה 89]. (7) פסחים צד: "חמה מהלכת... כדי לפשר את השלגין... כדי לבשל את הפירות". והזכיר כאן המהר"ל את ארבעת היסודות; ארץ [עפר], מים, רוח ואש [רמב"ם הלכות יסודי התורה פ"ד ה"ב, וכוזרי ב, מד]. וראה גו"א דברים פ"ד הערה 113, נצח ישראל פ"ג הערה 73, ופי"ד הערה 97. (8) אלא "לשבת יצרה" [המשך הפסוק שם], ומדובר על פריה ורביה [ב"ב יג.]. (9) אמנם שם מדובר על האדם. וקודם לכן נאמר על הדגים והעופות "פרו ורבו ומלאו את הימים" [בראשית א, כב]. (10) קצ"ב מהי פעולתם של הדוממים בעולם, וכגון האבנים. (11) פירוש - עד כה ביאר שכל דבר פועל פעולה בעולם. ומעכשיו יוסיף לבאר שישנה התאמה בין הפעולה לפועל הפעולה, באופן שהפעולה מתייחסת לפועל שלה. אמור מעתה שכל דבר פועל את פעולתו בעולם. (12) ובגבורות ה' פכ"ה [סוף קו:] כתב על כך: "כי כל שם מורה על מהות, כמו שם 'אש' נקרא דבר שהוא חם ויבש". (13) פסחים מח: "זה הכלל, תפח - תלטוש בצונן". וביאר רש"י שם "תלטוש ידיה במים צונן ותקטפנה ותצטנן". (14) יסוד נפוץ בספרי המהר"ל. ולדוגמה, בגבורות ה' פנ"ב [רכז.] כתב: "הפועלים תמצא אותם מיוחדים, שלא יצא דבר מכל דבר. כמו שתראה... כי האדם יוליד אדם, והשור שור... והפעל הוא לפי ענין הפועל, ודבר זה נראה בכל דברים הטבעיים... הפעולה דומה מתיחס אל הפעל. כי כאשר נמשך מן האש פעולה, נמשך היבש, לפי ענין האש שהוא יבש. וכן הליחות מן המים תמיד מתיחס הפעולה אל הפועל, ודבר זה מוסכם מן המעיינים... ולא מצאנו דבר אחד מתיחס אל שני פועלים... כי אם הוא מיוחד לפועל הגדול, אי אפשר לפעול פעול קטן דבר זה. וכל זה רמזו רבותינו ז"ל בבראשית רבה בפרשת וירא [נ, ב] אין מלאך אחד עושה שתי שליחות מחולקים. נמצא שיהיה המלאך מתיחס אל שני דברים, אין זה כזה, ואם הוא מתיחס אל דבר זה, אינו מתיחס אל דבר אחר... כלל הדבר שצריך להיות הפועל מתיחס אל הפעולה, והפעולה אליו... ודבר זה עמוק מאוד ביחס הפועלים". ובהקדמתו לדר"ח [יד.] כתב: "ויש לדעת כי הפעולה אשר נמצא מן הפועל מתדמה אל הפועל... הלא תראה כי האש יפעול חום, וזה הפעולה הבאה מן הפועל מתדמה אל הפועל שהוא האש, שהוא חם. וכן המים פועלים ליחות, כי הפעולה מתדמה אל הפועל. ומפני כי ישראל הם עיקר פעולת השם יתברך, ובשבילם נברא הכל, ראוי שתהיה מתדמה הפעולה אל הפועל, וכמו שהוא יתברך אחד, כך הפעולה שהם ישראל, הם גם כן אחד". ושם בפ"ה מ"א [רטו:] כתב: "כי העולם הזה אשר נברא מן השם יתברך אשר הוא אחד, ולכך אי אפשר שלא יהיה פעולתו גם כן אחת. כי כל פעולה מתדמה אל הפועל, כמו שבארנו בכמה מקומות ענין זה. ולכך צריך שתהיה הפעולה - שהוא העולם - אחד". ובח"א לקידושין פב. [ב, קנב:] כתב: "מגדר הפועל השלם שיהיה פעולתו בשלימות". (15) "שההבדל המיוחד אשר בין האדם ובין שאר בעלי חיים, מה שהאדם יש לו נפש אלקית" [לשונו להלן ד"ה והוא עצמו]. ולשונו בנצח ישראל פי"ד [ד"ה אך אם]: "כי האדם נבדל מן הבעלי חיים במה שאין האדם חומרי גשמי כמו שאר בעלי חיים, והאדם הוא שכלי", וראה שם הערה 49. ובגו"א במדבר פל"א אות יח כתב: "דע, כי ההבדל שיש בין בעלי חיים ובין האדם, כי הבעלי חיים הם חומרים, והאדם שיש בו נפש נבדלת, אינו חומרי כמו הבעלי חיים, ודבר זה מבואר". וכך כתב בדר"ח פ"ב מ"ח [פו.]: "וג' דברים יש באדם; כי האדם יש בו נפש כמו שיש לכל שאר בעלי חיים. ויש בו נפש המדברת נוסף על שאר בעלי חיים, שאין להם נפש המדברת. ויש עוד לאדם שכל נבדל מן הגוף לגמרי, כי הנפש המדברת אינו שכל נבדל, כי גם לתינוק יש לו שכל זה". ובגו"א בראשית פ"ז אות כג ביאר שלאדם יש נשמה, מה שאין לבהמה. ושם בויקרא פי"ט אות ג כתב: "ענין הבהמה שהיא כולה גוף וחומר", וראה שם הערה 7. (16) כגון באכילה ושתיה, מלאכה [ראה הערה הבאה], שינה ויקיצה, וכיו"ב. (17) וז"ל בדר"ח פ"ב מ"ח [פו:]: "כי המלאכה היא לנפש בלבד, לא לנפש שכלי, שהרי המלאכה היא גם כן לבהמה... ומעתה לא נוכל לומר הנפש החיוני הוא שלימות האדם שנאמר שבשבילו נברא". ובנתיב התורה פט"ו [א, סג:] כתב: "[אין] השלמת האדם במלאכה שהוא השלמת נפש החיוני בלבד, כמו שהוא אצל הבהמה שיש לה נפש חיוני, והיא נבראת לעשות מלאכה". (18) "כי אין מעלתו האחרונה טבעית כלל, רק יש לאדם נפש אלקית מיוחדת" [לשונו להלן פ"ז ד"ה רק כי], ו"אין עיקר האדם הטבע" [לשונו בגו"א בראשית פכ"ה אות כו], "לפי שעיקר האדם במה שהוא חי משכיל" [לשונו שם פ"ב אות לב], ולכך ברור הוא "כי לא יגרע כחו" של החלק העיקרי באדם. (19) "אין נקרא 'חכם' מי שהוא חכם במלאכת הרצענות, אף שהיא חכמה גם כן" [לשונו להלן פ"י ד"ה ואחר כך]. ובדר"ח פ"ה מכ"ב [ערה.] כתב: "יטרח הרבה האדם ויחכם מכל בני קדם לעשות אומנות וחכמה כענין הרחיים הטוחנים... שהיא חכמה אשר לא יחכימו בה כל בני קדם". (20) ולכך מצד הסברה נראה שהמלאכות שהוזכרו כאן אינן נובעות מהשלימות שבאדם, כי שלימותו מתבטאת בנפשו האלקית, ואילו מלאכות אלו אינן קשורות למעלה זו. והנה זו הפעם השלישית שהמהר"ל הדגיש שכל הדברים פועלים בעולם שנבראו בו. [בתחילת הפרק כתב "כלם הם פועלים בעולם אשר נבראו בו", ובהמשך כתב "והכל פועלים בעולם אשר נבראו בו", וכאן כתב "שיפעול בעולם אשר בראו"]. וצ"ב מהי הדגשתו בזה. ואולי יש לומר שבא להורות כי פעולתו של הנברא בעולם היא מתחייבת מעצם בריאתו. וזאת משום שהמקום שבו נמצא הנברא שייך למהותו של הנברא [כמבואר להלן פ"ז ד"ה ובמקום אחר]. ויחס זה של אדם למקומו - יחס כפול הוא; האדם מקבל ממקומו [כמבואר שם], והמקום מקבל מהאדם, וכמבואר בגו"א בראשית פכ"ה סוף אות יט, שכתב שם: "המקום המקבל את האדם, יקרא האדם ג"כ על שמו... המקבל שהוא המקום", "כי המקום נחשב בשביל אדם חשוב שבו" [לשונו בגו"א במדבר פכ"ב אות ז]. וממילא מתבאר כי המקום שבו נמצא הנברא בהכרח שיקבל מהנברא [כיחס הנברא למקומו], וקבלה זו יכולה להעשות רק באם הנברא יפעל במקום שנברא בו. ולכך מחוייב הוא שכל נברא יפעל בעולם שנברא בו. (21) וכאן נשמע כמסתפק בדבר. אמנם מיד בסמוך יכריע בודאות שהמלאכות השונות נובעות מצד החסרון שבאדם. (22) "מייבש קציעות בשדה" [רש"י שם]. (23) "נושא משאות" [רש"י שם]. (24) והמשך לשון הפסוק הוא "וחטאותיכם מנעו הטוב מכם". (25) לשונו בח"א לקידושין פב: [ב, קנד.]: "שאל יחשוב האדם כי האדם נברא בטבע שיהיה עמל ועושה מלאכה, שאין זה כך, וכשנברא האדם לא נבראת עמו המלאכה ותקון בגדיו ובנין הבתים וכו'" [וכפי שכתוב כאן אות באות]. (26) סנהדרין נט: "אדם הראשון מיסב בגן עדן היה, והיו מלאכי השרת צולין לו בשר ומסננין לו יין". ובגו"א בראשית פ"א אות נב [ד"ה לפיכך] כתב: "ואין ספק כי מעלת האדם בגן עדן קודם שחטא היה מאוד מאוד גדולה", ושם הערה 198. (27) וזו ראיה שניה שהפרנסה היתה צריכה לבוא שלא בצער. [והראיה הראשונה היא ממעלת אדה"ר בגן עדן.] ובח"א לקידושין פב. [ב, קנב:] ביאור נקודה זו, וז"ל: "אם ראית חיה ועוף וכו'. פירוש, הפרנסה לאדם הוא קיומו. ואם היה אדם חסר פרנסה, שהוא קיום מציאותו, אין זה מפעולת הפועל שיפעל פעולה שאין לה קיום ועמידה. אבל מגדר הפועל השלם שיהיה פעולתו בשלימות. ולפיכך נמצא בכל הנמצאים שיש להם פרנסה בלא טורח ובלא עמל כאשר ראוי, ומכל שכן היה ראוי דבר זה לאדם, אשר הוא מובחר מן הנמצאים. וכן היה קודם שחטא האדם, עד שהרע את מעשיו וקפח פרנסתו". וראה הערה 38. (28) "צבי קיץ, ארי סבל, שועל חנוני". (29) לשונו בדר"ח פ"ב מ"ט [פט.] כתב: "כי האדם מתחלק לחלקים בבחינות הרבה... כי לפעמים חלקו חלקיו לשני חלקים - לגוף ולנפש, ולפעמים לשלשה חלקים... עד שנמצאו הרבה בחינות". ואודות החלוקה לשלש בחינות, החה זו חלוקה הנפוצה ביותר בספרי המהר"ל, ולדוגמה; בנצח ישראל פ"ד [ד"ה אמנם לפי] כתב: "כי האדם יש בו ג' כחות; כח השכלי אשר הוא ידוע, כח נפשי הוא גם כן, ויש בו כח הגוף". ושם פי"ח [ד"ה וזה כי] כתב: "כי האדם יש בו שלשה חלקים; החלק האחד - גופו, וחלק השני הוא נפשו, וחלק השלישי הוא שכלו ודעתו". ובדר"ח פ"ד מי"ד [קפח.] כתב: "יש באדם ג' חלקים, החלק האחד השכל באדם, החלק הב' הוא הנפש, החלק הג' הוא הגוף. אלו ג' חלקים הם כל חלקי האדם". וכן כתב בנתיב העבודה פ"א [א, עט:]: "יש באדם שלשה דברים; השכל, הנפש החיוני, והגוף". וכ"ה בנתיב התורה ספ"ב [א, יב:], ח"א לגיטין ע. [ב, קכט:], וגבורות ה' פ"ח [נא.]. ובנר מצוה [יא.] כתב: "האחד הוא כח גופני, השני כח נפשי, וכח זה אף כי הוא ג"כ הוא כגוף של אדם, אינו מוטבע כח בגופו כמו שהוא כח שלפני זה. הג' הוא שכלי, שהוא נבדל לגמרי מן הגוף". וכ"ה בח"א לב"ק ל. [ג, ה.], ח"א לסנהדרין ע. [ג, קע.], שם קז: [ג, רנד.], ח"א לזבחים פח: [ד, סח.], נתיב הבטחון פ"א [ב, רלג.], נתיב הכעס פ"ב [ב, רלט:], אור חדש [נה.], ועוד. ובחידושי ההלכות שלו למסכת שבת לא: כתב: "האדם יש לו ג' כוחות שהם זה למעלה מזה... האחד הוא כח הגופני, שהוא מוטבע בגוף. והשני כח נבדל מן הגוף, אבל הוא מצורף ומחובר אל הגוף, שאינו נבדל לגמרי. והכח הג' הוא נבדל לגמרי מן הגוף. ובדברי חכמים [ב"ר יד, ט] נקראו 'נפש' 'רוח' 'נשמה', או ג' כוחות. וביארנו אותו פעמים הרבה, ואצלי נתבארו אלו ג' כוחות". וכ"ה בדר"ח פ"ד מכ"ב [רה.]. ודע, שכאשר המהר"ל אומר "גוף", אין כונתו לחומריות הגוף, אלא לכח רוחני הקרוב ודבוק בגוף, וכמבואר במכתב מאליהו ח"א עמוד 294, שצד תחתון שברוחניות נקרא גוף. וכ"כ ברמז בדר"ח פ"ד מי"ד [קפח:] לגבי קדושת הגוף. ובח"א לשבת קנב: [א, פד:] כתב: "גוף... אין הכונה כלל על גוף של בשר... רק על כח הגוף... כי לגוף הזה של אדם יש לו כח שאינו בשר ודם". וראה בנתיב התורה פ"י [א, מה:] שביאר שקדושת א"י בעולם מקבילה לגוף שבאדם. (30) "הוי עז כנמר... וגבור כארי לעשות רצון אביך שבשמים" [אבות פ"ה מ"כ]. ובגבורות ה' פמ"ז [קפז:] כתב: "יש לארי כח וטורף הכל". ובחגיגה יג: אמרו "מלך שבחיות - ארי". ובנר מצוה [יח:] כתב: "החיה כוחה מצד גופה... אין האדם יכול לעמוד נגד החיה מצד כח גופני הגדול אשר יש לחיה". (31) צ"ע, וכי אין הארי משתמש בכח גופו למזונותיו, והרי "יש לארי כח וטורף הכל" [לשונו בגבורות ה' פמ"ז, והובא בהערה הקודמת]. אמנם זה לק"מ, כי כוונת המאמר שאין הארי צריך להטריח את עצמו בכח גופו ע"מ להשיג מזונותיו, וכלשון הגמרא "והם מתפרנסים שלא בצער", אלא מזונותיו באים אליו ללא צער ויגיעה. (32) יסוד נפוץ בספרי המהר"ל. ולדוגמה, בנתיב התורה ס"פ ב [א, יב:] כתב לבאר את דברי הגמרא [עירובין נה.] שהתורה לא תמצא אצל הסחרנים והתגרים, וז"ל: "כי בכמה מקומות בארנו כי חלקי האדם הם שלשה; האחד הוא השכל, והשני הוא הנפש, השלישי הוא הגוף. אלו שלשה הם באדם. וכאשר כאשר האחד גובר באדם, אין ספק שהוא מבטל כח השני בשלימותו. והתורה היא לשכל, והתגרים שהם עוברים ושבים מבלי מנוח להם, והם בעלי תנועה, כמו שהוא לשון 'סוחר', שהוא מסבב תמיד... וידוע כי התנועה אשר האדם הולך ומסבב היא לנפש האדם, אשר ממנה התנועה נמצא. וכאשר מדת הנפש אשר ממנה התנועה, גובר באדם, דבר זה מבטל כח השני, ולכך מבטל כח השכלי, עד שאין נמצא באדם בשלימות". ובגבורות ה' פ"ס [רסז:] כתב: "שהיו ישראל בשעבוד מצרים מצד חלק האחד הוא הגוף, על זה אמר הכתוב [שמות ו, ו] 'והוצאתי אתכם מתחת סבלות מצרים', שהם נגד חלק הגוף, כי שעבוד של גוף הוא המשא. ולפיכך החמור שהוא בעל חומר וגוף, הוא נושא משא וסבל, כי כאשר הגוף חזק הוא נושא משא גדול. וכאשר הנפש קל וזריז התנועה, הוא מוכן להיות זריז ומהיר בעבודה. ותמצא בהמה, כמו החמור, שהוא בעל אברים חזקים, נושא משא כבד, אבל אינו מהיר בתונעה. ותמצא כי שהוא ממהר בתנועה מאוד, אבל לא יוכל לסבול משא גדול. מזה תדע כי משא גדול שייך לגוף, ומהירות התנועה לנפש. והיו משעבדים בישראל בשניהם; במשא גדול מאוד, שהוא מלאכת הטיט, והיו צריכים למהר מלאכתן. וכנגד שעבוד הגוף יאמר 'והוצאתי אתכם מתחת סבלות מצרים', וכנגד שעבוד הנפש אמר [שם] 'והצלתי אתכם מעבודתם'. כי היה קושי העבודה אם מצד איכות העבודה ואם מצד כמות העבודה. ואיכות העבודה מתיחס לגוף, וכמות העבודה לנפש. שהיו צריכים למהר במלאכת העבודה, והמהירות שייך אל הנפש, שבו התנועה". ובנתיב העבודה פ"ג [א, פג.] כתב: "ודבר זה שייך לנפש, לפי שהנפש היא בעלת מלאכה ובעלת תנועה, כמו שהתבאר פעמים הרבה דבר זה". וכן הוא להלן פכ"ח ד"ה ועוד כי. (33) כמבואר בדר"ח פ"ה מ"כ [רסט:] בביאור המשנה "רץ כצבי", עיי"ש. ובנצח ישראל פ"ו [ד"ה ותדע עוד] כתב: "הצבי שהוא ממהר התנועה". וכ"ה בנתיב הזריזות פ"ב [ב, קפז.], ובח"א לכתובות קיב. [א, קסז.]. וצרף לכאן ש"רץ כצבי" מתפרש מלשון "רצון" [ראה רד"ק ספר השרשים, שורש רצה], ורצון בארמית הוא "צבי" [עיין ערוך ערך צב א, שהביא את הפסוק (דברים א, כו) "ולא אביתם לעלות", שתרגם שם יונתן בן עוזיאל "ולא צביתון למיסוק"]. הרי שוב חזינן שהצבי מורה על ריצה ומהירות. (34) כי "קיץ" פירושו "מייבש קציעות בשדה" [רש"י שם], והולכת הקציעות מהשדה לבלת שייכת לכח התנועה. (35) ברכות סא: "אתה [השועל] הוא שאומרים עליך פקח שבחיות". (36) כל אלו מקבילים למדריגת הגוף שבאדם. ולהלן יבאר גם את המקבילים לנפש ולשכל של האדם. וכבר נתבאר [הערה 32] ששיעבוד הגוף מתבטא במשא. (37) פירוש - אם מלאכות אלו היו מורות על שלימות האדם ומעלתו, היה מן הנמנע שבעלי החיים הפחותים ממנו ישיגו את אותם דברים בלי להזקקק למלאכות אלו. ובע"כ שמלאכות אלו באו לו כעונש על החטא, ועונש זה לא ניתך על בעלי החיים, ולכך הפ מתפרנסים ברווח, בעוד שהאדם מתפרנס בצער. (38) בח"א לקידושין שם [ב, קנד:] כתב עד כאן אות באות, והוסיף כאן: "אבל דבר זה גרם החטא, שחטא וקפח פרנסתו. כי מן פועל אשר פעל הכל, אי אפשר שיהיה פועל אותם ויחסרו פרנסתם, שאין ראוי שיהיה נברא דבר זה בחסרון, כי החסרון הוא ההעדר אשר דבק בו, ואם היה בעל ההעדר אין ראוי לו המציאות. ולכך בכל הנבראים נאמר [בראשית א, ד] 'כי טוב', שהם טובים ואין העדר בהם. ולכך ראוי להם הבריאה, ולכך נברא האדם בלא חסרון, רק שחטא וקפח פרנסתו". וראה הערה 27. (39) ומעין דברים אלו כתב גם בביאור מאמרם ז"ל [סנהדרין צט:] "כל אדם לעמל נברא... איני יודע אם לעמל פה נברא אם לעמל מלאכה נברא... הוי אומר לעמל פה נברא. ועדיין איני יודע אם לעמל תורה אם לעמל שיחה... הוי אומר לעמל תורה נברא". וראה להלן פ"ג ד"ה ולהורות כי. (40) אודות שמצות התורה הן בגדר "הפעולות האלקיות", ראה להלן פ"ט [ד"ה והנה אלו] שכתב: "כבר אמרנו כי המצות האלו ראוים אל האדם מצד כי המצות כלם שכליות אלקיות, שכך סדר השם יתברך... ולכך הדבק במצות דבק בשכלי, והוא השכל האלקי העליון... ובזה נפשו צרופה, ואז דבק בו יתברך... ושוב לא יקשה לך כלל איך אפשר שיקנה האדם הצלחה העליונה ע"י מעשה המצות, כי... הם על הטבע, ולפיכך ע"י מעשים אלו דבק בסדר השכלי... וכאשר האדם עושה המצוה, שהיא מעשה שכלי, הנה מתקרב בזה אל המעלה הנבדלת, ומצרף נפשו מן הטבע החמרית... כי המעשה של המצוה הוא מעשה אלקי... ויקנו בשביל כך הצלחה העליונה בשביל החיבור והדיבוק הזה". וראה שם בהערות, ובגו"א במדבר פכ"ג אות כד, ובנתיב התשובה פ"ב הערה 35. וענין זה יתבאר יותר בהמשך. וראה ציון 71. (41) שהמצות הן הן הפעולות התואמות למעלת האדם, כמו שפעולת החמום תואמת לאש. (42) כמבואר ברש"י דברים לא, יט, והובא בהערה 4. ובסנהדרין מב. אמרו "אשר במאמרו ברא שחקים וברוח פיו כל צבאם חוק וזמן נתן להם שלא ישנו את תפקידם". וכן הוא להלן פ"ד ד"ה וכאשר תתבונן. וראה נצח ישראל פי"א הערה 91. (43) ברכות יז. "רבון העולמים, גלוי וידוע לפניך שרצוננו לעשות רצונך. ומי מעכב, שאור שבעיסה ושעבוד מלכיות". ופירש רש"י שם "שאור שבעיסה - יצר הרע שבלבבנו המחמיצנו". ובנצח ישראל ספ"ד כתב: "עיקר חטאם שהיו נמשכים אחר יצרם לעשות פעולות רעות בגלוי", וראה שם הערה 85. וראה עוד בנצח ישראל פ"ב, שהקדיש את הפרק כולו לבאר שמחמת גירוי היצה"ר מצוי החטא בישראל, ולולא כן היה ישראל דומים לאבות הקדושים. (44) לשונו להלן פ"ד [ד"ה וכאשר הנביאים]: "וכאשר הנביאים היו מוכיחין את ישראל, היו מוכיחים אותם בדברים הטבעים, כמו שאמר הנביא ישעיה [ישעיה א, ג] 'ידע שור קונהו וגו''. ומשה אדון כל הנביאים אמר [דברים לב, א] 'האזינו השמים', ואמרו בספרי [דברים ל, יט] על זה, אמר להם, הסתכלו בשמים ובארץ וכל אשר בם, אשר בראתי לשמש אתכם, ואין להם שכר ועונש, והם לא שנו מדתם. ראיתם השמש הולך למזרח, או שמא זרעתם את האדמה חטים והיא העלתה שעורים. ואם אתם מקיימים תקבלו שכר, ואם לאו תקבלו עונש, על אחת כמה וכמה". וכן הוא בנצח ישראל פ"ב ד"ה ועל זה, וד"ה ולפיכך משה. (45) כן מבואר ברמב"ן בראשית ב, ט, בביאור דרגת אדה"ר בטרם שאכל מפרי עץ הדעת, וז"ל: "כי האדם היה עושה ב בעו מה שראוי לעשות... כאשר יעשו השמים וכל צבאם, פועלי אמת שפעולתם אמת, ולא ישנו את תפקידם, ואין להם במעשיהם אהבה או שנאה. ופרי האילן הזה היה מוליד הרצון והחפץ שיבחרו אוכליו בדבר או בהפכו, לטוב או לרע". וראה בנפש החיים שער א פרק ו בהגה"ה ד"ה והענין, שהרחיב לבאר שהיצה"ר נכנס לגוף האדם רק לאחר שאכל מעץ הדעת. וראה במכתב אליהו ח"ב עמוד 138. (46) יסוד נפוץ בספרי המהר"ל, וכמו שכתב בגבורות ה' פ"ו [לה:]: "ואם תשאל... ולמה לא תהיה בריאת אברהם בלבד... לא מחכמה שאלת על זאת. כי הדברים האלו ידועים בעצמם, כי לא ברא הקדוש ברוך הוא את אברהם בלבד בעולם, מחמת חסרון המקבל, שלא יתכן להיות המקבל הפעולה שלימה, לכך נמשך אל העלול חסרון. כי בריאת העולם הזה אין במציאותו השלימות בכולו. כמו שתמצא האדם אשר ברא הקדוש ברוך הוא, ויש בחלק ממנו דבר נכבד, הוא השכל. ואין עליך לשאול למה לא בראו שכלי בלא חומר, כי אין מדריגת האדם נותן כך, שיהא שלם כל כך שיהא כלו שכלי. ואמנם בחלק ממנו ימצא זה. וכך היה בכלל העולם, אשר אין מדריגת העולם שיהא בכללו השלימות, רק בריאת העולם במדריגה אשר השלימות יש חלק ולא בכללו. ואילו לא נברא בעולם רק אברהם וזרעו, היה מדריגת העולם הזה שהוא כולו שלם. והנה זהו ענין אברהם ואומה הנבחרת שהם חלקים, ואי אפשר מבלתי האומות, שאין שלימות העולם רק בחלק לבד. והחלק הזה חלק ה', כדכתיב [דברים לב, ט] 'כי חלק ה' עמו יעקב חבל נחלתו'". וכן כתב שם בפס"ז [שיא.] [והובא בהערה 56]. וראה נצח ישראל פ"ז הערה 258, גו"א ויקרא פ"ו הערה 45, ולהלן פכ"ב ד"ה וקרח אשר. (47) לשונו בסוף ספר גבורות ה' [בהלכות יין נסך ואיסורו (שלג.)]: "הנה דבר ידוע, אף כי ישראל והאומות הם שוים משתתפים בדבר הנגלה, ותראה שיש לכל בני אדם ראש ידים ורגלים, ואין חלוק ביניהם. אבל שלא יהיה שום חלוק בין ישראל לאומות בדבר הפנימי, דבר זה אינו כלל. ואף חכמי האומות מודים בזה שיש לאומות מחולקות לכל אחת ואחת מזל בפני עצמו... ואנו אין תולים החילוק הזה במזל וגלגל, אבל אנו אומרים שיש לכל לכל אומה ואומה שר מיוחד. כמו שנזכר בכתוב [דניאל י, כ] שר פרס שר יון... הרי כי האומות דביקים בכח מיוחד, וישראל דביקים בכח קדוש, הוא השם יתברך, אשר הבדיל אותם מן העמים ולקחם אליו. ואין ספק כי יש לאומות הכנה פנימית שעל ידי אותה ההכנה מוכנים להתדבק בכח שלהם, ויש לישראל הכנה פנימית שעל ידי אותה ההכנה דביקים בו יתברך, ולכך אף אם כל בני אדם מתדמים בדברים המורגשים והחצונים, מובדלים הם בכח פנימי". וראה הערה 56. (48) מה שהדגיש כאן את ענין בחירה ["היו מיוחדים בו העם אשר בחר בו השם יתברך מזולת שאר העמים עכו"ם"], כי בחירתם של ישראל מורה על מעלתם האלקית, וכמבואר בסמוך הערה 67. אמנם אפשר להטעים יותר על פי דבריו בבאר הגולה באר הרביעי [פא:], שכתב שם: "אמרו בפרק ר"ע [שבת פט:] אמר רבי אבהו, 'הר חורב' שמו [שמות לג, ו], שממנו ירד חורבן לעכומ"ז. וביאור זה, כי כאשר בחר בישראל שוב נחרב שאר עכומ"ז, שנאמר [ירמיה נ, יב] 'אחרית גוים מדבר ציה וגו'', שאינם נחשבים לדבר. וזה תמצא מבואר, כי קודם שעמדו ישראל היו נביאים באומות, כמו בלעם אליפז וצופר הנעמתי [ב"ב טו:] וכיוצא בהם. וכאשר עמדו ישראל לא היו נביאים באומות, והדברים האלו מבוארים, וזה נקרא שנחרבו העכומ"ז". [וראה עוד בח"א לסנהדרין קו. (ג, סוף רמח:)]. ולכך כתב כאן שיחוד ישראל לנבואה הוא מחמת בחירתם של ישראל. וראה להלן ס"פ כו. (49) דוגמה לדבר; בסנהדרין יז. אמרו "מאי 'אדני משה כלאם' [במדבר יא, כח], הטל עליהם צרכי צבור והם כלים מאליהם". וכתב על כך בח"א שם [ג, קלו:]: "דאם יהיו טרודים בצרכי הצבור לא תשרה שכינה עליהם... מפני הטורח שיש לו הוא פונה אל ענין הצבור מחמת טרדה אין שכינה שורה עליו, כי לכך עיקר הנבואה היא בחלום בעת השינה, בשעה שאין הנפש פונה לעסקים של עולם, וזהו שהוא עוסק בצרכי צבור אינו פנוי כלל אף בלילה... ולכך זה ממעט מן הנבואה". וברש"י בראשית לז, לג כתב: "נצנצה בו [ביעקב] רוח הקודש", וכתב שם בגו"א [אות לט]: "כי רוח הקודש קרובה אליו [ליעקב] תמיד... מרוב ההכנה שהיה לו לרוח הקודש". (50) ענין זה מבואר היטב בגבורות ה' פע"ב [שכח.], וז"ל: "מה שנמצא בישראל דבוק שכינה ושפע הנבואה על שאר אומות, שאין להם דבר זה. כמו שיש למין האנושי מעלה יתירה, שיש להם השכל - על ידי הכנה שבהם - על שאר בעלי חיים, שאין להם השכל. ואם אתה אומר שהיה זה בלא הכנה מיוחדת באומה שיקבלו אלו המעלות, וקבלו את המעלות האלו האלהיים הנבואה והשכינה, אם כן גם כן יכול להיות שיקבל הבעל חי שכל האנושי בלא הכנה מיוחדת. אבל דבר זה בודאי לא יתכן. וכמו כן לא יתכן שקבלו ישראל דברים אלו בלא הכנה מיוחדת בנפשם... כי בודאי הבעל חי ממאן לקבל השכל מצד שאין הכנה לו לזה, ולא נמצא הכנה באומות לתורה, כי אם בישראל שיש להם הכנה". וראה להלן הערות 68, 89. (51) שלא יהיו כל בני האדם שוים במעלת נפשם האלקית. (52) "עולם הטבע" הכוונה כאן לעולם חומרי, העומד כנגד לדברים האלקיים. וכמו שכתב בנצח ישראל פל"ד [ד"ה וביאור ענין]: "כי העולם הטבעי הוא מתנגד לדבר אלקי. ודבר זה בארנו בכמה מקומות, רמזו עליו חכמים [פסחים מט:] שאמר רבי עקיבא, כשהייתי עם הארץ אמרתי מי יתן לי תלמיד חכם ואנשכנו כחמור. כי עם הארץ שאינו שכלי, רק טבעי חמרי, והוא מבטל השכלי הנבדל מן החומר לגמרי". ושם בפ"ב [ד"ה וקאמר שם] כתב: "העולם הזה הוא עולם הטבע, ואין הדברים אלקיים נמצאים בו בשלימות". ושם בפכ"ח [ד"ה ולפי שעולם] כתב: "עולם הזה הוא טבעי גשמי... וידוע כי הגשמי מתנגד לבלתי גשמי". ובקידושין פב. אמרו "טוב שברופאים לגיהנום", וכתב לבאר שם בח"א [ב, קנג.]: "ונראה פירושו, מפני שמלאכתו בטבע, והטבע הוא לחומר. וכל עסקי הרופא בגוף החמרי, ולפיכך 'טוב שברופאים לגיהנום'... ואין לך אומנות בעולם שכל עסק שלו בחומר, ולא מצד הצורה כלל, רק הרופא, שכל עסק שלו עם גוף האדם מצד טבעו החומרית, ולא עיין בצורה". ובח"א לע"ז ב: [ד, כא:] כתב: "הטבעי הוא גשמי, והוא נבדל מן השם יתברך, שהוא בלתי גשמי". ובאור חדש [קפג.] כתב: "כי הטבע הוא חמרי, כאשר ידוע". ולהלן פי"ט [ד"ה וכאשר בא] כתב: "הטבע שהיא חמרית, היא מבדלת בין השי"ת ובין הבריות", וראה שם בהערות. (53) נראה להטעים סברה זו על פי מה שהשריש בגו"א ויקרא פ"ז אות ד [ד"ה ולי], שביאר שם מדוע לגבי מנחת סולת [שהיא גם מנחת חוטא] נאמר [ויקרא ז, י] "לכל בני אהרן תהיה איש כאחיו", ואילו לגבי מנחת מאפה תנור כתבה התורה [שם שם ט] "לכהן המקריב אותה לו תהיה", וז"ל: "ולי יראה לומר, דודאי יש סברא שפיר דמנחת מאפה תנור לכהן המקריב, ומנחת סולת וחריבה לכל הכהנים. שהרי העיקר הוא מנחת סולת, מפני שהיא מנחה ראשונה ["שאין צריך לה תיקון הרבה" (לשונו בויקרא פ"ב אות א)], והאומר 'הרי עלי מנחה' סתם - מביא מנחת סולת [מנחות קד:], כמו שפירש רש"י בפרשת ויקרא [ב, א]. ולפיכך סתם 'מנחה' היא מנחת סולת. וכן מנחת חריבה שהיא מנחת חוטא, שבא חובה, היא עיקר גם כן, כיון שבאה חובה. וכל דבר שהוא עיקר, אמרה תורה שיהיה לכל הכהנים בשוה, לפי שעיקר העבודה היא לכל הכהנים, לכך מה שהוא עיקר הקרבנות הוא לכל הכהנים. ומנחת מאפה תנור, מרחשת, ומחבת, שאינו סתם מנחה, אלא בא באקראי, אמרה התורה אצלו 'לכהן המקריב', מאחר שהיא מנחה שאינה באה רק באקראי, שייך בו יותר 'לכהן המקריב'. ובשביל טעם זה כתב אצל מנחת סולת 'לכל בני אהרן', ואצל מנחת מאפה תנור 'לכהן המקריב'". הרי מבואר שהמאפיין את הדבר שהוא עיקר הוא היותו נמצא בשוה אצל הכל. והוא הדין לדידן, שהואיל והעולם הזה הוא עולם הטבע, לכך לגביו הטבע הוא בגדר "עיקר", ומפאת כן נגזר עליו שיהיה נמצא בשויון גמור אצל הכל. ובגו"א שמות פכ"ה אות ד [ד"ה וציוה] כתב: "וידוע, כי כל בני אדם שוים בגוף ובנפש, אין לאחד יותר מן השני, כי כמו שיש לזה יש לזה, אם דל אם עשיר... [אבל] הממון... אינה שוה בבני אדם, כי ליש בני אדם הרבה וליש מעט". והם הם הדברים. (54) שבת לא. "מפני מה עיניהן של תרומדיין תרוטות... מפני שדרין בין החולות... מפני מה רגליהם של אפרקיים רחבות... מפני שדרין בין בצעי המים". וכתב שם בח"א [א, טו:]: "פירוש, ואויר של חולות פעולתו כך, לעשות העינים תרוטות. וכן מה שאמר שדרין בין בצעי המים, ואויר זה כך הוא, ועושה הבשר כך, עד שהרגלים הם רחבות". (55) פירוש - אין שנוי מעין זה מורה על העדר שויון בין בני האדם. (56) בגבורות ה' פס"ז [שי:] העמיק לבאר מדוע אי אפשר שכל בני אדם יהיו בשוה במעלתם העליונה, וכן מאידך מדוע מחוייב שימצא "חלק אלוק ממעל" אחד נבדל ומרומם משאר העמים, וז"ל: "ואם אתה שואל למה נבחרו ישראל בפרט להיות שכינתו עם ישראל. ודבר זה יש לך לדעת... כי אי אפשר לך לומר שכל האומות בשוה, שאם כן היו כלם בעלי חסרון. וזה כי התחתונים - במה שהם תחתונים - מצד הזה דבק בהם חסרון, ואינם בשלימות לגמרי. ולפיכך אם היו כל התחתונים וכל האומות בשוה, היו כלם בעלי חסרון מצד שהם תחתונים. אבל עכשיו שהנבחרים הם חלק ויחידות, לא הכל, מעתה אף על גב שהם תחתונים, מכל מקום דבק בהם ענין אלקי בחלק מהם, כי על חלק בהם לא יפול שם חסרון ותחתונים כמו שיפול על הכל... וזהו חלק השם יתברך, הוא יעקב וזרעו, שדבק בהם ענין אלקי. ועתה במה שהנמצאים הם תחתונים, וראוי אל התחתונים מדריגה פחותה, ענין זה הויית העכו"ם. ובמה שיש בעולם מדריגה עליונה ומעלה גדולה, כי השם יתברך נקרא 'אל עולם' [בראשית כא, לג], ואם כן אלקותו על התחתונים גם כן, וזה בחלק ממנו בלבד, שנקרא שמו יתברך עליהם, וחלק זה הוא יעקב וזרעו. משל זה אם לא היה נברא האדם בעל בשר ואברים פחותים, לא היה אפשר שיהיה נמצא האבר הנכבד - הראש והמוח. כי איך אפשר זה, שהרי לפי טבע ומזג האדם שנברא מטפה סרוחה, הוא דבר פחות, אין החומר הזה סובל שיהיה הכל נבחר. רק נברא האדם, והאברים הפחותים קבלו הפחות, ונשאר לאברים הנכבדים הטוב. ואם אתה אומר, הלא כל האומות בטבעיהן נבראים בשוה, אין זה קשיא, כי אנחנו אין מדברים מן הטבע, רק במה שמוכן האדם לקבל ענין אלקי, כי זה לא נמצא ואי אפשר להיות נמצא בכל האומות בשוה. ולכך סכלו אותם שאמרו שאפשר שיהיה ההצלחה האלקית בשוה אצל הכל, ודבר זה לא יתכן כלל. ודבר זה יותר נתבאר בספר תפארת ישראל... וכמו שלא תמצא זה בבריאות האדם שלא יהיה באדם דבר פחות, כך לא תמצא זה במין האנושי, שהוא כלל האדם, שיהיה הכל נברא בשלימות". (57) פירוש - לאחר שנתבאר שהעכו"ם מורים על טבעיות העולם, וישראל מורים על מעלת העולם. (58) כמו שאמרו בפרקי דר"א פכ"ד שבדור ההפלגה "ירד הקב"ה ושבעים מלאכים הסובבים כסא כבודו, ובלבל את לשונם לשבים גוים לשבעים לשון". ורש"י דברים לב, ח כתב: "למספר שבעים נפש של בני ישראל שירדו למצרים הציב גבולות עמים, שבעים לשון". (59) יסוד נפוץ מאוד בספרי המהר"ל. ולדוגמה, בנצח ישראל פי"ט [ד"ה ואמר עלי] הביא את דברי הגמרא בערכין יג: שכנור שהיה במקדש היה של שבעה נימין, וכתב שם: "כי השיר מורה על שלימות... כי שלימות של העולם הזה אינו רק עד ז', כי העולם הזה הוא עולם הטבע, שנברא בשבעת ימי בראשית". ושם בפל"ב [ד"ה ובמוצאי שביעית] כתב: "מדריגת עולם הזה... מספר שבעה". ובח"א לסנהדרין צו: [ג, רד.] כתב: "העוה"ז מיוסד על מספר שבעה, הם שבעת ימי בראשית". וכן כתב בדרשת שבת תשובה [פב:]: "כי שבעה ימים הם ימי טבע, שהיא גשמית, שהם נגד שבעת ימי בראשית שברא הקב"ה את הטבע הגשמית". וראה לעיל בהקדמה הערה 87. וכן ביאר להלן פ"ב [ד"ה ודבר זה], ושם פי"ט [ד"ה וכאשר בא]. וכן הוא בגבורות ה' פ"מ [קנד:], שם פמ"ז [קפד:], דר"ח פ"ג מ"ה [קכד.], נר מצוה [כג., כח.], ח"א לשבת כא: [א, ה.], ח"א לנדרים לא: [ב, ה:], ח"א לסוטה יב. [ב, נב:], ח"א לגיטין נז. [ב, קטו:], ח"א לסנהדרין לח. [ג, קנד.], ח"א לע"ז [ד, לג.], ועוד. ויש מקום לעיין בזה, כי הרבה פעמים מצאנו שימי הבראשית הם ששה ימים, ולא שבעה, וכמו שכתב בבאר הגולה באר הששי [קיג.]: "העולם הזה הגשמי ג"כ נברא בששה ימים... וכנגד זה אמר [פסחים צד.] כי העולם הוא ששת אלפים פרסה". וכן כתב בדר"ח פ"ב מי"ד [קג:]: "כי העולם נברא בשוה, לכך נברא בששה ימים". ובחז"ל גופא מצינו כן, כי בסנהדרין לח. אמרו "'חצבה עמודיה שבעה' [משלי ט, א], אלו שבעת ימי בראשית". ומאידך גיסא בכל מקום אמרו "ששת ימי בראשית" [ברכות לד: "יין משומר בענביו מששת ימי בראשית"]. וצ"ב מתי הבריאה מתייחסת לששה ימים, ומתי לשבעה ימים. (60) בגו"א במדבר פכ"ג אות ג [ד"ה ולפיכך] ביאר את שבעת הקרבנות שבנה בלעם [במדבר כג, א], וז"ל: "בלעם אמר כי הוא ראש לשבעים אומות, ומספר השבעים הם כמו שבע, שתוך מספר הכלל מספר הפרטי". ובנצח ישראל פל"ב [ד"ה ומפני זה]: "היו מקריבים בשבעת ימי סוכות, שהיו מקריבים שבעים פרים כנגד האומות [סוכה נה:]... הקרבת ע' פרים בז' ימי סוכות, כי שבעה ושבעים דומים ושוים. ומזה תדע כי האומות יש להם עולם הזה שנברא בז' ימי בראשית". ובנתיב העבודה פי"א [א, קיג:] כתב: "כי ע' נכלל בשבעה". ובנצח ישראל פ"ז [ד"ה ותדקדק על] כתב: "כי אין חלוק בין שמונה ושמונים, רק שזה מספר כללי, וזה מספר פרטי". אמנם להלן ריש פל"א חילק בין מספר שבע לבין מספר שבעים. וראה שם בהערות. ומה שכתב כאן "כנגד כל יום - עשרה" יוסבר היטב על פי דבריו בגו"א שמות פ"א אות ה [ד"ה ויש מי], שהביא את הדעה האומרת שבמצרים ישראל היו מולידים ששים בכרס אחד [שמו"ר א, ח], וכתב לבאר: "סבירא ליה כיון דכתיב [שמות א, יב] 'וכאשר יענו אותו כן ירבה', היה נגד כל יום ויום מן ימי המעשה [שביאר קודם לכן שישראל השתעבדו במצרים ששה ימים בשבוע] עשרה בנים. שזה רבוי בנים, כי מספר עשרה הוא מספר של רבוי... כל יום היה בו רבוי של עשרה בנים". וכן ביאר בגבורות ה' פי"ב [סה:], שכתב שם: "כי היו נגד כל יום ויום מימי השבוע רבוי, וזהו עשרה שנקראים רבוי, אבל הפרטים לא נקראים רבוי". והואיל והאומות עומדות בסוד הרבוי ["אין באומות אחדות, רק רבוי" (לשונו בנצח ישראל פל"ב, ושם הערה 44)], דין הוא שיהיו עשרה לכל יום ויום. ודו"ק. (61) לשונו בנצח ישראל פל"ב [ד"ה ומפני זה]: "השמיני מיוחד דוקא לישראל... ודבר זה ידוע ממה שהיו מקריבים בשבעת ימי סוכות, שהיו מקריבים שבעים פרים כנגד האומות... ואחר השבעה מקריבין פר אחד [ביום שמיני עצרת (במדבר כט, לו)], נגד האומה הישראלית היחידה [סוכה נה:]". וכן הוא בגבורות ה' פמ"ז [סוף קפג:]. ואודות שישראל נקראים "אומה יחידה", כן הוא בנצח ישראל ר"פ י [ד"ה וזה כי], ושם ר"פ לג, ושם פל"ח [ד"ה וההבדל אשר], שבמקומות אלו תבאר כי אחדותם של ישראל נובעת מאחדותו יתברך ["יחידה ליחדך" (פיוט "אום אני חומה" שבהושענות)]. וכן הוא בגבורות ה' פי"ב [סו.], שם פי"ט [פו.], שם פמ"ז [סוף קפג:], שם פס"ח [שטו.], באר הגולה באר השלישי [מג.], ועוד ועוד. (62) יסוד נפוץ בספרי המהר"ל. וכגון, בנר מצוה [כג.] כתב: "הנהגת עולם הטבע הוא תחת מספר ז', כי בז' ימים נברא העולם הזה הטבעי. ולפיכך מה שאחר הטבע הוא תחת מספר שמונה, שמונה הוא אחר ז' ימי הטבע. ולכך המילה שהיא על הטבע, שהרי לפי הטבע האדם נולד ערל, וזה מפני כי הטבע נותן שיהיה ערל, והמילה היא על הטבע, ולכך המילה ביום השמיני". ובדרוש לשבת תשובה [פב:] כתב: "יש בישראל מעלה זאת שאינם נתונים תחת הטבע... אבל מדריגתם על הטבע הגשמית, ולכך נתן להם השם יתעלה המילה ביום השמיני. כי שבעת ימים הם ימי הטבע... שהם נגד שבעת ימי בראשית שברא הקב"ה את הטבע הגשמית. וביום השמיני, שהוא על מספר שבעה, צוה המילה". וכן הוא להלן פי"ט [ד"ה וכאשר בא], גבורות ה' פ"מ [קנא:], שם פמ"ז [סוף קפד:], נצח ישראל פי"ט [ד"ה וזה יורה], נר מצוה [כח.], נתיב העבודה פי"א [א, סוף קיב:], ח"א סוטה יב. [ב, נב:], ח"א לנדרים לא: [ב, ה:], ח"א לגיטין נז. [ב, קטו:], ח"א לקידושין ל: [ב, קלה.], ח"א לסנהדרין לח. [ג, קנד.], ועוד. (63) לשונו להלן פמ"ז [ד"ה ביאור זה]: "כאשר נתן הש"י להם התורה השכלית, אשר השכל נבדל מן החומר, אשר דבק בחומר ההעדר. ואין התורה שכלית כמו שכל האדם שהוא מצורף אל החומר... [כי] התורה אין לה צירוף וחיבור כלל אל החומר, ולכך נקראה בשם 'אור', דכתיב [משלי ו, כג] 'כי נר מצוה ותורה אור', כי האור מתייחס בכל מקום אל המציאות... שהוא [התורה] שכל נבדל מן החומרי לגמרי". וזהו יסוד נפוץ מאוד בספרי המהר"ל. ולדוגמא, ראה בגו"א שמות פ"כ הערה 214, ובבמדבר פ"ל אות ו. ולהלן פכ"ו [ד"ה ומפני שהתורה] כתב: "התורה היא אלקית שכלית... לכך ניתנה במדבר... כי בישוב הדברים הטבעיים, והתורה אינה לפי הטבע". ורש"י בשמות [כ, א] ביאר שהקב"ה אמר את עשרת הדברות בדבור אחד. וכתב על כך בגו"א [שם אות ג] בזה"ל: "[דבר זה] מורה על המעלה הגדולה של תורה... שכל עוד שיתרחק הדבר מלמעלה ויבוא לעולם התחתון - יתפרד ויתחלק, כי העולם העליון נקרא עולם האחדות, וכל שקרוב אל השי"ת... הוא יותר באחדות... והתורה ניתנה מפיו יתעלה, ואין דבר קרוב אל האחד רק התורה, ולפיכך ניתנה מפיו בדיבור אחד לגמרי... לפי מדריגת מעלתה". ובדרוש לשבת תשובה [פב:] כתב: "התורה היא על טבע הגשמית". וכן הוא בנר מצוה [כא., כג:]. (64) נדרים לט: "שבעה דברים נבראו קודם שנברא העולם, אלו הן; תורה ותשובה וכו'". וכן הוא בב"ר ח, ב. ובגבורות ה' פ"ע [שכא:] כתב לבאר: "אי אפשר שלא ימצא הפשוט קודם לו [למורכב]... שכל מורכב ימצא לפניו פשוט... ואמר כי התורה נבראת קודם שנברא העולם, והיינו כי כנגד האמצעי שיש בעולם הגשמי המורכב, קודם האמצעי הפשוט לגמרי, והוא התורה... כי האמצעי מתיחס לדבר הבלתי גשמי... בעבור שהוא אמצעי ואינו נוטה לשום צד. ואין לך דבר בלתי גשמי רק התורה, שהיא שכלית...ומעתה התבאר לך מה שאמרו כי התורה נבראת קודם שנברא העולם, שמאחר שהפשוט קודם למורכב [ראה בהקדמה הערה 102], והאמצעי הפשוט הנבדל מן הגשם היא התורה כמו שהתבאר". ובנצח ישראל פ"ג [ד"ה ודבר זה] כתב: "כי התורה שהיא שכלית, היא במעלה קודם הכל, והיא נבראת קודם לכל". (65) ב"ר א, ד "ששה דברים קדמו לבריאת העולם. יש מהן שנבראו, ויש מהן שעלו במחשבה להבראות. התורה והכסא הכבוד נבראו... האבות וישראל... עלו במחשבה להבראות". וכאן מה שכתב "וישראל נבראו ג"כ קודם שנברא העולם הטבעי" כוונתו שעלו במחשבה קודם לעולם הטבעי, אע"פ שבפועל נתגלו בעולם לאחר כל האומות, וכמבואר להלן ס"פ יב. ובשמות ד, כב נאמר "בני בכורי ישראל", ופירש רש"י שם "ומדרשו, כאן חתם הקב"ה על מכירת הבכורה שלקח יעקב מעשו". ובגו"א שם [אות טז] כתב: "לפי שהם [ישראל] ראשונים לכל הנבראים, ורק אותם ידע ה', ומפני זה נקראו 'בכורי', כי השם יתברך ידע את ישראל בראשונה, ואחר כך כל האומות, וזהו בכורה שלהם". ובגבורות ה' פכ"ט [קיג:] הוסיף בזה בזה"ל: "תמצא בישראל שכל האומות נעשו לאומות גדולות - כמו אומות אדום עמון ומואב וישמעאל - קודם ישראל [ראה להלן ס"פ יב]. כי היותר במעלה יוצא אחרון לעולם הטבע... עם שסדר ישראל שעלה מחשבתן של ישראל לפני הקדוש ברוך הוא קודם שנברא העולם, ביאתן לעולם הטבע באחרונה היה". (66) כמבואר לעיל בהקדמה הערה 87, ולהלן ר"פ ב. (67) ובחירה זו מורה על מעלתם האלקית של ישראל, וכמבואר בנצח ישראל פי"א [ד"ה אמנם אם, וד"ה הסבה הג']. וראה הערה 48. (68) רש"י שמות לח, כא "משכן העדות - עדות לישראל שויתר להם הקב"ה על מעשה העגל, שהרי השרה שכינתו ביניהם". הרי שהשראת השכינה בישראל מחייבת שישראל יהיו מוכנים לכך, ולכך היא מורה על מחילת עון העגל. ובנצח ישראל פנ"ז [ד"ה ובמדרש עוד] כתב: "ישראל מיוחדים לקבל דברים עליונים". (69) ובביאור אותן שבע מצות [ברכת השם, ע"ז, ג"ע, שפ"ד, גזל, אבר מן החי ודינים] ראה בגבורות ה' פס"ו [שו:], והוזכר בקצרה להלן פ"ז [ד"ה אמנם מה], ופי"ט [ד"ה ומעתה נשוב]. ובדר"ח פ"ה מ"א [ריז:] כתב: "וכמו שלבני נח שייכים ז' מצות אשר הם השלמת האדם, כך תרי"ג מצות הם השלמת ישראל". (70) "פארן - ארץ ישמעאל" [רש"י שם]. 
(71) כמבואר בהערה 40. (72) לשונו בגבורות ה' פע"ב [שכח.]: "וראיה שכל הדברים העליונים צריכים להכנה, דבפרק קמא דעבודה זרה אמרינן 'ה' מסיני בא וזרח משעיר למו'... מאי בעי בשעיר, ומאי בעי בפארן. אמר רבי יוחנן, מלמד שהחזיר התורה על כל אומה ולשון ולא קבלוה, עד כאן. ולא מצאנו ששלח השם אליהם נביאים, אלא שראה בהכנתם אם יש להם הכנה לתורה, ולא מצא בם הכנה לתורה, וזהו מיאון שלהם. כי בודאי הבעל חי ממאן לקבל השכל, מצד שאין הכנה לו לזה. ולא נמצא הכנה באומות לתורה, כי אם בישראל, שיש להם הכנה". וזהו שרמז כאן "ועצם נפשם ממאן לקבל הפעולות האלקיות". (73) לשונו בצח ישראל פי"א [ד"ה אמנם אם]: "אמנם אם תאמר אפשר שתהיה התורה לאומה אחרת. דבר זה אל יעלה על דעת האדם, שהנמצאים בכלל יש לכל אחד ואחד סדר מיוחד אשר הוא סדרו מיוחד אליו, ואינו ראוי אותו סדר לאחר. כך סדר התורה והמצות, אי אפשר רק לעם ישראל, עד שהתורה היה סדרם המיוחד להם, ולא אפשר זה לעם אחר. כאשר תראה בחוש, עם שהם מודים בתורה, עד גבולה לא באו לקיים אותה. וכל זה מוכח כי אין התורה חלקם כלל. וכל זה בארו חכמים באמונתם במסכת עבודה זרה [ב:], ובכמה מקומות, על הכתוב 'ה' מסיני בא וגו'', מלמד שהחזיר הקב"ה את התורה על כל האומות ולא רצו לקבלה, רק ישראל. וכמו שבארנו בחבור גבורות ה' [פע"ב], ובחבור התפארת [כאן], שאין מוכן לתורה הזאת רק ישראל בלבד. ואין ספק בדבר הזה, כי כל מעשי השם יתברך אשר ברא בעולמו, אי אפשר לומר שיהיה בהם חילוף ותמורה. ומכל שכן כי נתינת התורה שהוא על הכל, איך אפשר לומר שיהיה אפשר בזה חילוף לתת לעם אחר, דבר זה לא יתכן כלל". (74) הספרי בזאת הברכה, שעשו מוכן לשפיכות דמים וישמעאל מוכן לגניבה. (75) נראה לבאר את ההפכיות הזו, שהנה להלן ראש פ"כ ביאר שמידת אברהם מיוחדת לתורה, וכלשונו: "ועוד יש לך להבין בחכמה, כי מדת אברהם היא מדת התורה, כי התורה תקרא 'תורת חסד', דכתיב [משלי לא, כו] 'ותורת חסד על לשונה'. וזה מצד כי התורה 'דרכיה דרכי נועם וכל נתיבותיה שלום' [משלי ג, יז]. ואף כאשר תמצא בתורה מיתות וכריתות, אין תכלית התורה רק להעמיד הטוב בעולם, שלא יהיה נמצא שום רע. ודבר זה רמזו חכמי האמת בפרק קמא דסוטה [יד.], תניא רבי שמלאי אומר, התורה תתלתה גמילות חסדים, וסופה גמילות חסדים. תחלתה גמילות חסדים [בראשית ג, כא] 'ויעש ה' לאדם ולאשתו כתנות עור וילבישם'. וסופה גמילות חסדים דכתיב [דברים לד, ו] 'ויקבור אותו בגי'. בארו בזה דבר גדול, כי כל ענין התורה כדי להעמיד הטוב שיהיה בעולם, ולפיכך התחלתה גמילות חסדים, שהוא עשיית הטוב לבני אדם, ותכלית התורה הטוב הגמור... וזה כי כל ענין התורה הוא לקיים הטוב האלקי, וזהו היסוד שעליו נבנה הכל, להעמיד הטוב האלקי... ומפני זה אברהם שהיה מדתו חסד, ראוי מצד עצמו אל התורה, שהתורה היא תורת חסד, וזהו מדתו של אברהם". והנה שפיכות דמים היא ההפך מחסד, וכמבואר בדר"ח פ"א מ"ב [כו:]. וכן גזילה עומדת כנגדה, וכמבואר בגו"א בראשית פ"ו אות כח. ולכך שפ"ד וגניבה עומדות להיפך התורה, כי התורה היא חסד, ואילו שפ"ד וגניבה הן להיפך מחסד. (76) של עשו ["על חרבך תחיה"] ושל ישמעאל ["ידו בכל"]. (77) "בעצמם" - בעצם. ובנצח ישראל פנ"ט [ד"ה והנה כל] ביאר שברכתיו של בלעם [במדבר כג-כד] מורות על מעלת ישראל, ותואמות לה. ונראה להביא ראיה מוכחת ליסוד זה [שהברכה מורה על ההכנה של המתברך] מדברי התנחומא ראה, סימן ח. שאמרו שם שארץ ישראל נקראת "ארץ חמדה" [ירמיה ג, ט] משום "שחמדוה אבות העולם... אברהם נתאוה לה שכן הוא אומר... 'במה אדע כי אירשנה' [בראשית טו, ח]. יצחק נתאוה לה, שנאמר לו [בראשית כו, ג] 'גור בארץ הזאת ואהיה עמך ואברכך כי לך ולזרעך אתן את כל הארצות האל'". ותמוה טובא, מהי הראיה מיצחק, הרי מדובר במה שהקב"ה אמר לו, ומניין נסיק מכך אודות זיקתו של יצחק לא"י. אלא שהם הם הדברים. הואיל ויצחק נתברך שארץ ישראל תינתן לו, בעל כרחך מונחת בברכה זו ההכנה המתאימה שיש ליצחק בנוגע לארץ ישראל, וממילא ברור הוא שיצחק התאוה לא"י. וראה גו"א בראשית פ"ל הערה 13. (78) יותר מאשר שאר אומות העולם. וראה גו"א דברים פל"ג אות ג ובדרוש על התורה [כ:], שעמד גם שם על שאלה זו. (79) לשונו בגו"א בראשית פ"ב אות כא: "אמצע... אינו נוטה אל הקצוות, והקצוות אינם טובים". ובנצח ישראל פנ"ה [ד"ה וביאור זה] כתב: "כל היוצא מן הממוצע הוא טמא, הוא רע". ובנתיב הלשון פ"ו [ב, עה:] כתב: "במסכת יומא (ס"ט, ב') ובמסכת סנהדרין (ס"ד, א') אמרו שם כי יש שני יצרים, דהיינו יצרא דערוה, ויצרא דעבודה זרה. ואלו שני יצר הרע הם כנגד הגוף והנפש... כי מצד הגוף נוטה האדם אל הערוה, שהוא מתאוה לו. ומצד הנפש נוטה האדם לעבודה זרה... כי אי אפשר שיהיה גוף האדם ונפש שלו מסולקים מן הרע, בעבור שהם הפכים, שזה גוף וזה נפש. וכבר התבאר בחכמה, כי ההפכים כל אחד קצה מיוחד, והקצה נוטה אל הרע וההעדר. ולפיכך דבק בגוף האדם הרע, וכן דבק בנפש האדם הרע, ואלו הם יצרא דערוה ויצרא דע"ז, ואלו שני חטאים ראשי חטאים". והרי עשו וישמעאל הם הפכים זה לזה, וכמבואר בדרוש על התורה [כ:], ולכך בהכרח שאף הם נמצאים בקצוות הלא טובים. (80) אודות שפעולות התורה הן היושר בעצמו, ראה להלן ר"פ יא שהאריך בזה טובא. ובגבורות ה' פ"ע [שכב.] כתב: "כי התורה נבראת קודם שנברא העולם, והיינו כי כנגד האמצעי שיש בעולם הגשמי המורכב, קודם האמצעי הפשוט לגמרי, והוא התורה, שהיא דרך האמצעי והיושר. שאין התורה נוטה מן הנקודה האמצעית, הוא היושר, ולכך הוא מתיחס אל האמצעי". ובדר"ח פ"ו מ"ז [ש.] כתב: "אוהב את המישרים... כי ישרים דרכי ה'... כי יש דרך בתורה שהוא הישר שיעשה במשפט ומה שלא יעשה במשפט... והם דרכי התורה". (81) "כי ישרים דרכי ה'" [הושע יד, י]. ואודות שהקב"ה הוא היושר בעצמו, כן ביאר בתיב התשובה פ"א [ד"ה ובמדרש הזה]. ונאמר "א-ל אמונה ואין עול צדיק וישר הוא" [דברים לב, ד], ופירש רש"י בתענית יא. "שאין עושה דבר בלא דין אמת וצדק". "כי מצד השי"ת כל מעשיו במשפט וצדק" [לשונו בגו"א במדבר פכ"ח אות יא, ד"ה ואם דבר]. ובח"א לב"מ קז: [ג, נג:] כתב: "כי הוא יתברך היושר בעצמו". ולהלן פ"ט [ד"ה וכמו כן] כתב: "הגזל והגניבה והרציחה... כל אלו הם רחוקים ומתועבים בעיני השי"ת, שהוא יתברך עצם היושר". ושם בפמ"ו [ד"ה ביאור זה] כתב: "כי המשפט הוא היושר בעצמו, שלא יעבור על היושר, וזהו ענין משפט. ודבר זה ידוע כי אין דבר שהוא מתייחס להשי"ת רק המשפט, דכתיב [דברים א, טו] 'כי המשפט לאלקים הוא'". (82) כפי שכתב בנצח ישראל פנ"ה [ד"ה אבל לעתיד]: "האמת הוא היושר השכלי, כי האמת אינו יוצא מן היושר ומן המצוע". הרי שהיושר והמצוע שוים זה לזה. ובדר"ח פ"ה מ"ז [רמ:] כתב: "ענין האמצעי שאין לו נטיה מן היושר". ובח"א לשבועות ט: [ד, יב:] כתב: "כי הצדק הוא שיש בו היושר, ואינו נוטה מן המצוע כלל. והמצוע הוא כמו הנקודה, כאשר ידוע מן כל דבר שהוא באמצע, שהוא כמו נקודה קטנה... כי הצדיק במה שהוא צדיק וישר אינו יוצא מן האמצעי". ובח"א למנחות מד. [ד, פ:] כתב: "כי ישראל הם כנגד חלק האמצעי, שיש לו היושר. והאומות הם כנגד הקצות, היוצאים מן היושר, ולכך יכרתו, שהם נוטים אל הקצה... והיתה בוחרת במיצוע שהוא היושר, ואלו הם ישראל שהם המצוע והיושר, והוא החלק השלישי. ודבר זה הוא יציאה מן הקצוות שהם רעים, ולבחור ביושר". הרי שהיושר והאמצע והמצוע כולן בני חדא בקתא אינון. 
(83) גו"א בראשית פמ"ט אות כד [ד"ה ועוד]: "כי כל דבר יושר אין לו קצה, שהקצה למי שנוטה מן היושר, אבל היושר אין לו קצה". וראה שם הערה 194. (84) בשביל הצורך להדגיש שהעכו"ם נפשם נוטה אל הקצה. (85) לשונו בח"א לר"ה כג. [א, קכד.]: "כי הפרסיים הם הפוך לאדום. וכבר ידענו כי הפרסים וישמעאלים הם מצטרפים לכח אחד. ואדום הוא הפך שלהם... כי פרס הוא היושב לימין... ואדום יש לו קצה אחד, והוא יושב לשמאל". וראה גו"א בראשית פכ"ד אות ל שביאר שישמעאל הוא בימין. ולהלן פמ"ו [סד"ה ואמר הכתוב] כתב: "כי דבר זה ידוע כי החרב הוא מן השמאל והערוה הוא מן הימין". וכן דרשו על פסוקנו ["וזרח משעיר למו הופיע מהר פארן"] בזוה"ק ח"ג קצב: שאדום הוא משמאל וישמעאל הוא מימין. וראה עוד בקומץ המנחה [לרבי צדוק הכהן] ח"ב אות עט, ד"ה פרשת וישלח, שביאר ענין זה. (86) ובדרוש על התורה [כ:] כתב מעין זה, וז"ל: "ובגמרא פ"ק דעבודה זרה [ב:], 'ה' מסיני בא וזרח משעיר למו הופיע מהר פארן', מאי בעי בשעיר, ומאי בעי בפארן. אמר רבי יוחנן, מלמד שהחזירה הקב"ה על כל אומה ולשון ולא קבלוה, עד שבא אצל ישראל וקבלוה. והנה יקשה, מנין שהחזירה על כל אומה ולשון, הרי לא כתיב רק 'פארן' ו'שעיר'. אלא אם ישמעאל - שהוא בן אברהם - לא רצה לקבלה, כל שכן שאר אומות שלא ירצו לקבלה. ואף עשו בכלל שאר אומות לענין הקל וחומר הזה היה, ולמה יצא עד שכתב הכתוב בפני עצמו 'וזרח משעיר למו', אלא שצריך להזכירו לעצמו כאשר הוא מתנגד לכל האומות... ובנוהג שבעולם מגדר המתנגדים, מה שימאס בו האחד - יבחר בו השני בכוונה ורצון בהתעוררות ההתנגדות אשר ביניהם. והיה אם כן מקום לומר אם ישמעאל לא קבלה - יקבלנה ביותר עשו, שהוא מתנגדו והפכו. לפיכך החזירה גם על עשו". ובגו"א דברים פל"ג אות ג סלל דרך אחרת בביאור המיוחד שבעשו וישמעאל, וכלשונו: "ומה שזכר עשו וישמעאל, מפני כי יש בעשו שאין בישמעאל, ויש בישמעאל שאין בעשו; ישמעאל נמול בתחלה [בראשית יז, כה], וקבל עליו בריתו של אברהם. ועשו אינו בן הפלגש, כמו ישמעאל שהיה בן הפלגש". (87) ולא שיש להן [לאדום וישמעאל] ההכנה אל ההיפך מהתורה. (88) כמבואר למעלה בהערה 15. ומאמר זה מבואר בכמה מקומות בספרי המהר"ל. ולדוגמה, בגו"א במדבר פל"א אות יח כתב: "ואין הגוים קרויין אדם. דע, כי ההבדל שיש בין בעלי חיים ובין האדם, כי הבעלי חיים הם חומרים, והאדם - שיש בו נפש נבדלת - אינו חומרי כמו הבעלי חיים, ודבר זה מבואר. ועל זה אמרו [יבמות סא.] 'אתם קרוים אדם, ואין האומות קרוים אדם'. כי האומות, אף על גב שהם אדם, מכל מקום נפשם אינה נבדלת, רק מוטבע בחומר... מן המדות הטובות שיש לישראל, שהם גדורים בעריות, ועל האומות מעיד הכתוב כי הם פרוצים בעריות. שכל זה ראיה כי ישראל קדושים, נבדלים ביותר מן החומרי מכל האומות. וזה שאמרו 'אתם קרוים אדם, ואין האומות קרוים אדם', שההבדל שיש בין הבעל חיים והאדם נמצא בכם ביותר. ואין האומות אדם, לפי שנפשם מוטבעת בחומר, משתתף לבעלי חיים החומריים. ודבר מבואר הוא זה". ובנצח ישראל פי"ד [ד"ה אך אם] כתב: "וזה כאשר ישראל מיוחדים ונבדלים מכל האומות, אשר הם במדרגה החומרית, וישראל במדריגת הצורה. ודבר זה בארנו פעמים הרבה, כמו שאמרו חז"ל [יבמות סא.] 'אתם קרויין אדם, ואין האומות קרויין אדם'. כאילו דבר פשוט הוא אצלם שמדרגת ישראל בערך אל האומות, כמדרגת האדם אל בעלי חיים הבלתי מדברים. וזה כי האדם נבדל מן הבעלי חיים במה שאין האדם חומרי גשמי כמו שאר בעלי חיים, והאדם הוא שכלי. וכך מדריגת ישראל, שהם נבדלים מן החומר, ואינם מוטבעים בחומר. וכאילו אצל ישראל בטל החומר אצל הנפש, ואין החומר רק נושא שעליו רוכב הנפש, ובטל החומר הזה אצל רוכבו, כמו שבטל וטפל החמור אצל מי שרוכב עליו. וכך ענין ישראל כאשר עושים רצונו של מקום, ואז הם צורה נבדלת בלבד. ואילו אצל האומות הוא ההיפך, כאילו היה הנפש בטל אצל הגוף, וכאילו היה כולו גוף וחומר בלבד... והתבאר לך שיש בישראל כאילו היה החומר בטל אצל הנפש... וכאשר אתה עומד על ענין זה תדע, כי יש לישראל משפט הצורה הנבדלת, ולאומות משפט החומר". ובגבורות ה' פמ"ד [קסז.] כתב: "'אתם קרוים אדם וכו''. וביאור ענין זה, שעם שכל בני אדם משותפים בצורה זאת, מ"מ יש חילוק, כי כמו שהאדם נבדל משאר בעלי חיים, במה שהאדם הוא שכלי, ושאר בע"ח הם בלתי שכלי. כך יש בין האומות ג"כ הבדל; שיש אומה נוטה אל החומר יותר... [ואילו ישראל] הם נבדלים מן החומר... וכמו שתמצא בעלי חיים והם כמו אמצעי בין האדם ובין שאר בע"ח, כמו הקוף שהוא אמצעי... בין האדם ובין שאר בע"ח... כך יש אדם, ואינו אדם בשלימות. ולכך אמר אשר הוא אדם בשלימות, אשר אינו נוטה לחומרי יותר מדאי - הם ישראל, בעבור שיש בהם הצורה השלימה מבלי נטיה חומרית. והרי אצל האומות בטל הצורה אצל החומר, כאילו אינם אדם, שהחומר עיקר והצורה טפילה. וכל דבר שיש עיקר ועימו טפל, הטפל בטל אצל העיקר. ואצל ישראל הוא הפך זה, כי הצורה עיקר והחומר טפל, ובטל הטפל אצל העיקר". וראה עוד בדר"ח פ"ב מ"ה [עח.] שכתב: "ישראל נקראים אדם... כי לפי שאינם בעלי עבות החומר, ולכך נקראים 'אדם', שהאדם... אין לו חומר הבהמה, כך הם ישראל, שהם עוד יותר נבדלים מן החומר, לכך ראוים שיקראו 'אדם' בשביל זה". ובנר מצוה [י:] כתב: "ואין האומות קרויים אדם... כי הצלם האלקי לא נתן רק לישראל, ולא לאומות". וראה עוד שם בפ"ג מי"ד [קמו.], ובנצח ישראל פי"א [ד"ה ועל אלו]. ובגו"א בראשית פ"א אות ז ביאר באופן נוסף את השויון שבין אדה"ר לישראל, ששניהם נבראו לבסוף; אדה"ר - לסוף מע"ב, וישראל - לסוף כל האומות. וראה שם הערה 48. וכן ביאר בגבורות ה' פל"ט [קמז.], ולהלן ס"פ יב, ור"פ יז. וקודם לכן כתב בפי"ב [ד"ה והוא שאמרו] טעם נוסף: "לא נקראו עובדי כוכבים 'אדם' רק בשביל שאין להם התורה, שהיא השלמת האדם בעצמו". ובדרשת שבת הגדול [סוף רג:] ביאר שדמיון ישראל לאדם הוא ששניהם שפלים לגמרי מצד עצמם, וכל תקומתם היא רק מה'. וכן הוא באור חדש [קפח:]. וא"כ נמצינו למדים ארבעה הסברים לכך שישראל נקראים 'אדם', ולא כן אומות העולם; (א) לישראל יש מדריגה רוחנית גדולה יותר [דבריו כאן, ובגו"א פרשת מטות, בנצח ישראל פי"ד, ובגבורות פמ"ד, ועוד]. (ב) ישראל נבראו לאחר כל האומות [דבריו להלן ס"פ יב, ר"פ יז, גבורות ה' פל"ט, ובגו"א פרשת בראשית]. (ג) לישראל יש את התורה [להלן פי"ב]. (ד) אין לישראל שום חוזק מצד עצמם [דרשת שבת הגדול ואור חדש]. (89) כמבואר לעיל הערות 50, 68. (90) פירוש - תואר "אדם" נמצא אצל ישראל בשלימות. (91) וכדבריו להלן פי"ב [ד"ה והוא שאמרו] שהגוים לא נקראו "אדם" מחמת שאין להם את התורה, שהיא השלמת האדם, וכמבואר שם. ולעומת זאת לישראל יש את כל הנצרך בכדי להיות אדם. וראה לעיל בהקדמה הערה 112. (92) להלן פרקים ב, ג, ה, יב, ועוד. (93) ושאלה זו תוטעם יותר על פי המבואר ברש"י שמות כג, ט על הפסוק "וגר לא תלחץ", שפירש שם "הזהירה התורה על הגר מפני שסורו רע". [בברכות יז. פירש רש"י "שאור שבעיסה - יצר הרע שבלבבנו המחמיצנו".] וכתב בגבורות ה' פל"ו [קלו.] לבאר: "וכל האומות היה בהם שאור בעיסה שלהם... וזהו שאמרו ז"ל [ב"מ נט:] הזהירה התורה על אונאת הגר... מפני שסורו רע. ופירושו ששאור שלו רע, כי יש בו שאור, ושמא יחזור לסורו". ומבואר מדבריו שהשאור שבגר נובע מהשאור שהיה בו כשהיה גוי, ושאור זה עלול להחזירו לסורו. וכן חזר וביאר שם בגבורות ה' ס"פ ס [רעג.], וכלשונו: "ופירוש 'סורו רע' השאור שבו רע, כי כותים יש בהם השאור, ובקל חוזר לסורו, לכך אסור להונות אותו". והואיל והגר נושא בתוכו תכונות נפש מפאת היותו גוי, בודאי יש מקום להקשות כיצד הגר נעשה מוכשר לקבלת התורה. (94) ענין זה מבואר היטב בגבורות ה' פמ"ב [קס.], וז"ל: "כי הגירות שהוא הצטרפות והחבור אל ישראל, הוא מעלה עליונה לישראל. שכותי אין יכול לעשות עצמו לאומה אחרת. שאם היה אחד משבעה אומות רוצה להיות נעשה בעל אומה אחרת, אינו יכול. או שהיה מואבי רוצה להיות אדומי, אינו יכול. אבל יכולים האומות להתגייר. וישראל שהמיר, עדיין ישראל הוא, כי אי אפשר לשנות עצמו. אבל ישראל מפני שהם נבדלים מן האומות, ואינם בכלל שלהם, והם עליונים וקדושים על האומות, בשביל זה אפשר להתדבק בהם. וזה כי מעלין בקדושה ואין מורידין [יומא יב:], ולכך אפשר לכותי להיות גר להתחבר לקנות קדושה עליונה. ומי שנתגייר בעבור שהוא יוצא להיות דבק במעלה העליונה, הוא כקטן שנולד דמי [יבמות כב.]... [ש]ישראל קבלו גם כן מעלה העליונה, היא מעלת התורה, גם כן הגרים אפשר להם לקבל התורה. ולפיכך... אפשר לכלול גם כן הגרים עם ישראל שמקבלים את התורה גם כן... כי יש לישראל קבלת התורה שהגרים מקבלים גם כן, כך יש לפרש". הרי מבואר שהגר נדבק במעלה המייחדת את ישראל. ומלשונו כאן משמע שלא רק מעשה הגירות דומה למעלת ישראל, אלא הרצון מעיקרא להתגייר מורה שיש לו תכונה ישראלית. והביאור הוא, כי ההשתוקקות גופא מורה על היותו דומה לישראל, וכמו שביאר בדרשת שבת הגדול [רא.]: "כי הדומה מתחבר אל הדומה, כי לעולם הדומה יאהב את הדומה". ובנתיב כח היצר פ"ד [ב, קלא.] כתב: "ובזה שייך תשוקה כאשר הטוב יאהב ומשתוקק לטובים". והואיל והגר משתוקק למעלה האלקית, הרי השתוקקות זו מורה שהוא עצמו שותף למעלה אלקית זו. (95) "נעשה טפל" - נעשה מחובר. וכמו [מכות ה:] ""ואם כן ענש הכתוב לנטפל לעוברי עבירה כעוברי עבירה, על אחת כמה וכמה ישלם שכר לנטפל לעושי מצוה כעושי מצוה". (96) פירוש - מחמת שהגר דומה לישראל, לכך הוא יכול להכלל עמם לחטיבה אחת, "והרי הוא כמוה". אך אם הגר היה שונה בעצם מישראל, לא היה בידו להחשב כמחובר וטפל לישראל, וממילא לא היה כמו ישראל. דוגמה לדבר; בפסחים מט: אמרו "עם הארץ מותר לנוחרו ביוה"כ שחל להיות בשבת". וכתב בבאר הגולה ריש הבאר השביעי [קמב.] בזה"ל: "אמנם יש לך לדעת, כי דבר זה יובן על אמיתתו, כאשר תדע כי אין הדברים האלו אמורים רק באותם בני אדם הנבדלים מן התורה מכל וכל, ואין להם שיתוף וחיבור אל התורה. והם מן אותם עמי הארץ שאמר עליהם ר"ע שאומרים מי יתן לי ת"ח ואנשכנו כחמור [פסחים מט:]. הם שנבדלים לגמרי מן התורה, והם נחשבו כבהמות נדמו. אבל אותם שיש להם חיבור וצירוף אל ת"ח, נחשבים כמשפט ת"ח. כי המחובר לדבר, הרי הוא כמוהו. וזה כי האדם נקרא בשם אדם בשביל נפש המדברת שבו, כדכתיב [בראשית ב, ז] 'ויהי האדם לנפש חיה', ותרגם אונקלוס [שם] 'והוה אנשא לרוח ממללא'. ובודאי גם על גופו הוא שם אדם, מפני שכל האברים מתחברים אל נפש מדברת, ועל כולם יקרא שם 'אדם'. וכך כאשר האדם יש לו חבור אל השכל, הוא הת"ח, כאשר יש לו חבור אליו נכנס בגדר עמו. ולכך אמרו [כתובות קיא:] 'לאהבה את ה' אלקיך וגו' ולדבקה בו' [דברים ל, כ], וכי אפשר להדבק בשכינה, והלא אש אוכלת הוא, אלא הדבק בת"ח כאילו דבק בשכינה. ודבר זה מפני כי הת"ח יש לו דביקות בשכינה בשביל שיש בתלמיד חכם שכל אלקי. ולפיכך הדבק בת"ח שיש לו דביקות בשכינה, יש גם לו דביקות בשכינה, אף כי אינו ת"ח כלל... ואינו מדבר [בגמרא בפסחים] רק מי שהוא שונא ת"ח ומרחיק עצמו מהם, בזה מדבר, לא בענין אחר... אדם כזה בודאי אינו מכלל הנבראים כלל". ובשבת מח: אמרו "כל המחובר לו הרי הוא כמוהו". ובב"ק צב: אמרו "כל המחובר לטהור - טהור". וראה גו"א שמות פכ"ה אות יז, ושם הערה 151. (97) לשונו בח"א לקידושין ע: [ב, קנ.]: "כי הגרים הם תוספת על ישראל, כמו האדם שיש לו ספחת, הוא קשה לו בעבור כי האדם אינו שלם רק [כאשר] עומד בעצמו מבלי תוספת על האדם... וכאשר אין לאדם ספחת... הוא אדם שלם בלא חסרון. וכך ישראל, כאשר הם עומדים בעצמם מבלי תוספת כלל, הם שלמים בלא חסרון. וכאשר נלוה עליהם הגר, אזי נספח עליהם ונתוסף עליהם הגר, כאילו אין ישראל עומדים בעצמם, ובטל צורתם העצמית. אבל כאשר אין הגרים נוספים עליהם, עומדים בצורתם העצמית מבלי תוספת, והם שלימים מבלי תוספת, אשר כל התוספת חסרון. ולכך קרא הגר 'ספחת', ופירוש זה ברור". וכן כתב בח"א ליבמות מז: [א, קל:], ושם סג. [א, קלו:]. ובנצח ישראל פל"ב [ד"ה ואל יקשה] כתב: "דאמרינן בפרק החולץ [יבמות מז:] אמר רבי חלבו, קשים גרים לישראל כספחת, שנאמר [ישעיה יד, א] 'ונלוה הגר עליהם ונספחו על בית יעקב', עד כאן. וביאור ענין זה, כי הספחת שהוא גדל באדם, הוא הוספה לאדם השלם, וכל יתור כנטול [חולין נח:], והוא חסרון אל מי שיש בו תוספות. וכן הגר הוא תוספות על ישראל, כי ישראל הם בעצמם עם אחד, בני אברהם יצחק ויעקב, כמו אדם אחד. כאשר נתחבר הגר עליהם, הרי יש כאן תוספות. וכל תוספות מבטל השלימות, כמו שמבטל הספחת - שהוא נוסף - שלימות האדם, שמבטל שלימות צורתו, והוא חסרון באדם. ומפני כך הספחת הוא קשה לאדם. וכן הגרים, שאינם רק תוספת בלבד, הם קשים לישראל". ובהקדמה לדרוש עה"ת [ו.] כתב: "כל הטוב שזוכים ישראל אליו, הם זוכים מצד שהם בני אברהם יצחק ויעקב, או מצד שהם אשר בחר בם א-ל, והגרים מבטלים דבר זה. לכך נקרא הגר 'ספחת', שהוא דבר תוספת וטפילה על האדם, והוא מבטל עיקר תואר צלמו, עד שאינו נחשב אדם שלם. כי האדם בצלמו ובתבניתו, אין תוספת עליו ואין גרעון בו כלל. וישראל נקראים 'אדם' [יבמות סא.], והגר תוספת עליהם. וזהו חסרון גמור עצמיי ומוחלט בישראל, שנקראו 'אדם', כי כל יתר כחסר דמי [חולין נח:]. לכך כאשר ימצאו גרים בישראל, הם נוספים עליהם כאילו ישראל חסרים, כי הם מבטלים צורת ישראל ממה שהם ראויים מצד עצם צורתם שבחר בהם הש"י". וזהו שכתב כאן שהספחת מורה על חסרון ["מזגו אינו טוב"], וחסרונה נובע מחמת שהוא תוספת על העיקר, ולכך יש בידה לקלקל אף את העיקר ["ומקלקל הבשר שיש לו מזג טוב"] מחמת שהתוספת שבספחת פוגמת בעיקר מצד הכלל ש"כל יתר כנטול דמי". (98) רש"י דברים לב, יז "אפילו האומות לא היו רגילים בהם, גוי שהיה רואה אותם היה אומר זה צלם יהודי". וראה נצח ישראל ר"פ ג וסופו, ושם פי"ב [ד"ה ובפרק ארבע], שעמד על שאלה זו. (99) לא מצאתי שידבר על כך בפרקים הבאים שבספר זה. אמנם נמצא שביאר את הדבר בנצח ישראל פרק ג [ד"ה ובפרט], פרק יב [ד"ה ובפרק ארבע], ופרק כה [ד"ה והשבתי]. ושם בפכ"ה כתב: "השטן מגרה בישראל עד שהיו רודפים אחר העבודה זרה. וכל זה מפני שהשם יתברך אחד, הוא אלקים להם, והם אומה יחידה. ולכך השטן היה מגרה בישראל שילכו אחר העבודה זרה, ולא כן לכל העמים אשר הם לאלהים אחרים". ולשונו שם ס"פ ג [ד"ה ובפרט]: "ובפרט יצה"ר אחר הע"ז... כי ענין היצה"ר שמגרה יותר בישראל מפני המעלה העליונה שיש לישראל, שהם אל הש"י, והם קרובים אליו, ובו דביקים... כי יש לישראל חבור אל הש"י, ויצרא דע"ז הוא כח מוכן לאבד מישראל מעלה זאת, ולהטעותם אחר הע"ז". וראה שם הערות 107-111. ו"לעולם היצר מגרה את האדם לדבר שהוא הפך לו, שהרי אתה רואה שהיה היצר מסית את ישראל לע"ז ביותר מכל האומות" [לשונו בח"א לסוטה יד. (ב, נז:)]. 
(1) כמבואר לעיל פ"א הערות 40, 71. (2) כמבואר לעיל בהקדמה הערה 112, ופ"א הערה 91. וראה בסמוך הערה 47. ובגבורות ה' פ"ו [לט:] כתב: "המצוה עצמה שהיא רצון בוראו, וזה עיקר המצוה לעשות רצון הבורא". (3) פרקים ג - ז, יא, טז, ועוד. (4) רש"י בראשית א, כז "שהכל נברא במאמר והוא [אדה"ר] נברא בידים, שנאמר [תהלים קלט, ה] 'ותשת עלי כפכה'". ובגו"א שם אות סו כתב: "ויש לתת טעם למה נברא האדם בידים יותר מכל הנבראים בעולם. דודאי אותו שנברא בידו הוא קרוב אל הקב"ה יותר, שבעצמו בראו, אבל המאמר אינו עצמו". ובבאר הגולה באר הששי [קלו.] כתב: "כי כאשר נברא העולם, והיה אדם הראשון יציר כפו של השם יתברך, בודאי ראוי שיחיה חיים ארוכים ביותר". (5) לשונו להלן ר"פ יז: "כי האדם שהוא מבחר המינים התחתונים, ובשבילו הכל נברא". (6) כי דוקא מפאת רום מדריגתו ["יציר כפו של הקב"ה, מבחר התחתונים"] לכך הוא נברא חסר, כי"אילו נברא האדם בשלימות כאשר יצא מבטן אמו, אם כן היה האדם טבעי בלבד" [לשונו להלן], וענין זה יבואר יותר בהמשך. (7) "מעשה עצמו" מעשה של עצמו. כי הואיל והתכלית היא ש"יגיע האדם אל מעלה עליונה שהיא למעלה מהטבע" [לשונו בסמוך], לכך בהכרח שהשלמתו תבוא לו רק מעצמו, ולא מאחרים. ובגו"א בראשית פ"ו אות טז כתב: "עיקר תולדות האדם מעשים טובים... שהרי הוא כאילו מוליד עצמו". וראה בסמוך הערה 52, ולהלן ר"פ ג. (8) כמבואר לעיל פ"א הערות 15, 88. (9) כי הטבע הוא פחות וחסר ביחס אל העל טבעי [כפי שיבואר בסמוך]. ולכך מן הנמנע הוא שהעל טבעי המרוממם ישלים את עצמו בדבר שהוא פחות וחסר. (10) אודות שהתורה והמצוות הן מעל הטבע - ראה לעיל פ"א הערה 63. (11) וכפי שבסמוך יוכיח מכמה מקומות שהתורה עומדת במספר שמונה, ואילו הטבע עומד תחת מספר שבע. וראה לעיל בהקדמה הערה 87, ופ"א הערה 66. וצרף לכאן דבריו בח"א לקידושין סט. [ב, קמז:], בביאור דברי הגמרא שם ש"ארץ ישראל גבוהה מכל הארצות", שכתב: "ארץ ישראל גבוה מכל הארצות... כי א"י קדושה מכל הארצות... ודבר שהוא קדוש - עליון הוא. והחומרי הוא השפל... שכל הדברים אשר אין להם קדושה נקראים שפלים". וראה נצח ישראל פי"א הערה 92. וכבר נתבאר [לעיל פ"א הערה 52, ובסמוך הערה 26] שהטבע הוא חומרי. ובדר"ח פ"ו ו"ב [רפ.] כתב: "התורה היא על העולם הטבעי, ודבר זה ביארנו פעמים הרבה איך התורה היא על העולם... ודבר זה רמזה התורה, כי התחלת בריאת העולם היא בבי"ת ["בראשית"], ואילו התחלת התורה היא באל"ף, שנאמר [שמות כ, ב] 'אנכי ה' אלקיך', להודיע כי מעלת התורה היא קודמת". וצרף לכאן דברי הגמרא בנדרים לב. שדרשו על הפסוק [ירמיה לג, כה] "אם לא בריתי יומם ולילה חקות שמים וארץ לא שמתי" - "גדולה תורה, שאילמלא תורה לא נתקיימו שמים וארץ". והרי "מי נתלה במי, הוי אומר קטן נתלה בגדול" [ב"ב יב.]. הרי מבואר שהתורה היא יותר במדריגה מאשר הטבע. (12) ובביאור מזמור זה ראה לעיל בהקדמה מד"ה וכאשר ראה עד ד"ה ובכן התפלה. (13) ולא עד בכלל. (14) כמבואר לעיל פ"א ד"ה ומפני כי, ושם הערה 59. (15) לשונו בדר"ח פ"ו מ"ב [רפ:]: "התורה היא על העולם... ורמז זה דוד במזמור 'השמים מספרים כבוד אל', שזה המזמור יש בו ז' פסוקים 'למנצח לדוד השמים מספרים כבוד אל', והם שבע פסוקים עד 'תורת ה' תמימה', הוא השמיני. וידוע כי העוה"ז נכלל בז', שהם ימי בראשית, והתורה היא על העולם. ולכך סדר פסוק 'תורת ה' תמימה' שהוא מדבר מן התורה בפסוק שמיני... שהתורה היא על העולם הזה, שהוא נכלל במספר ז', שהם ז' ימי בראשית, והתורה היא על העולם, ולכך ראוי לה מספר שמונה". וכן כתב בקיצור לעיל פ"א ד"ה ומפני כי, שם פ"ב ד"ה ודבר זה, נר מצוה [כא.], ובח"א לקידושין ל: [ב, קלה.]. (16) כן כתב בהרבה מקומות, וכגון בנתיב הענוה פ"ז [ב, טו:] כתב: "כי התורה נחשבת שמינית, ולכך יסד דוד המלך ע"ה מזמור 'אשרי תמימי דרך' שהוסד על התורה בשמונה אלפ"א בית"א". ובדר"ח פ"ו מ"ב [רפ:] כתב: "וזה טעם כי מזמור תמניא אפי [ברכות ד:] יש בו שמונה פסוקים, מפני שכל המזמור מיוסד על התורה... ולכך ראוי לה מספר שמונה".ובנר מצוה [כא.] כתב: "והרי יסד דוד מזמור 'אשרי תמימי דרך' על התורה בתמניא אפי". וכן חזר וכתב שם [ריש כג:]. ובח"א לקידושין ל: [ב, קלה.] כתב: "מעלת התורה הוא שמונה... כי לכך יסד דוד מזמור 'אשרי תמימי דרך' בתמניא אפי, שהמזמור הזה הוסד על התורה". אמנם לא מצאתי מקורו שמזמור זה הוסד על התורה. ואולי למד כן ממה שרוב רובם של הפסוקים שבפרק זה עוסקים התורה. וכן כתב המלבי"ם שם, וז"ל: "התפילה הזו נאמרה בתמניא אפי. כאשר דקדקנו בה ראיתי כי בזו התפילה שהיא ערוכה על שילך בתורת ה', וישמור מצותיו, באו בכל סדר ששה פרטים, שהם; תורה, עדות, פקודים, מצות, חוקים, משפטים". (17) פירוש - על כל אות נאמרו שמונה פסוקים, וסך הכל ישנם קע"ו פסוקים [כב אותיות כפול שמונה פסוקים]. (18) ועוד אודות שהתורה היא במדריגה שמינית, הנה בנר מצוה [כא.] כתב: "מדריגה השמינית היא התורה, ולכך 'שבעה שבועות תספור' [דברים טז, ט] עד החמישים, שהוא אחר השבעה, הוא מתן תורה". ושם בהמשך [ריש כג:] כתב: "התורה ניתנה ג"כ אחר הז', שהרי כתיב 'שבעה שבועות תספר לך כו'', ואחר ז' שבועות ביום החמישים ניתנה תורה". וצרף לכאן שיום שמיני עצרת הוא היום שנקבע לשמחת תורה. ובח"א לנדרים לב. [ב, ז:] כתב: "כי התורה יש לה מדריגה שמינית, ולכך התורה ניתנה אחר שבעה שבועות". וכן הוא בנתיב הזריזות פ"א [ב, קפה.]. (19) וכשם השמונה הוא מעל לשבעה, כך התורה היא מעל לטבע. ובפחד יצחק אגרות וכתבים, אגרת לח כתב: "מספר שבעה תוכנו הוא שביעה [נצח ישראל פ"ה (ד"ה אבל לפירוש) ושם הערה 189]... ששביעה ענינה 'כדי הצורך'. בעוד ששומן [שנרמז במספר שמונה] מובנו יותר על הצורך. ועל כן מפורסם הוא בדברי המהר"ל כי שמיני הוא מספר על הטבע, בעוד שמספר שבעה היינו כדי צרכו של העולם, ז' ימי בראשית וכדומה". (20) פירוש - לא רק התורה עומדת במדריגה השמינית, אלא כל דבר שהוא על הטבע עומד במדריגה השמינית, וכמו שיבאר. (21) לשונו בגו"א בראשית פי"ז אות א: "הערלה ... דבר נמאס". ובנדרים לא: אמרו "מאוסה היא הערלה שנתגנו בה הרשעים, שנאמר [ירמיה ט, כה] 'כי כל הגוים ערלים'". וביאר שם בח"א [ב, ה.]: "המאוס הזה מה שבעל הערלה הוא רחוק מן הצורה... ומפני הערלה היא מאוסה, שכל דבר חומרי לגמרי הוא רחוק מן הצורה, והוא מאוס. שאין כבוד בדבר החומרי, רק הכבוד הוא בצורה. והערלה דומה לקליפה שהוא סביב הפרי, וסותם את הפרי, שזאת הקליפה אין עליה צורת הפרי בעצמו. וכך באדם, הערלה שהיא כקליפה שלו מאוסה לגמרי מצד רוחק שלה מן הצורה". ובגו"א דברים פכ"ה סוף אות כה כתב: "הוא יתעלה שונא את הערלה". ובגבורות ה' פל"ה [קלב:] כתב: "מילה, והיא הסרת הערלה, שהוא פחיתות וגנות האדם, ואין דבר גנות ופחיתות כמו הערלה, המבדיל בין השם יתברך ובין האדם". וראה עוד בגו"א בראשית פמ"א אות מד, ושם הערה 131. (22) כמבואר לעיל פ"א הערה 62, וכאן הערה 11, קחנו משם. ובנדרים לא: אמרו "גדולה היא המילה שדוחה את השבת", וכתב שם בח"א [ב, ה:]: "דבר זה פשוט, כי המילה היא ביום השמיני, ומספר שמונה למעלה מן הטבע לגמרי, כי שבעה ימים הם נגד שבעה ימי בראשית, והמילה היא הויה למעלה מן הטבע. ולכך המילה ביום השמיני שהיא אחר שבעה... כלל הדבר, כי המילה היא על השבת במדריגה, ולכך המילה היא דוחה את השבת". [וראה בח"א לב"ב יא. (ג, סו.) שגם שם נקט המהר"ל בלשון "בששת ימי בראשית", והדבר תוקן ל"בשבעת ימי בראשית", על פי מה שכתב אות באות בנתיב הצדקה פ"ג (א, קעה.).] וראה לעיל פ"א הערה 59. ותוספות בסנהדרין לח. ד"ה חצבה כתבו: "בשבעה ימים נברא העולם, שאע"פ שבששה ימים נברא העולם, מ"מ היה חסר מנוחה עד שבא שבת בא מנוחה". (23) יסוד נפוץ בספרי המהר"ל, ולדוגמה בנתיב התורה פ"א [א, ט.] כתב: "כל המצות תלוים במעשה, והמעשה על ידי גוף האדם, שהוא גשם". וקודם לכן כתב שם [א, ו.]: "המצוה מגינה לזמן, מפני שהיא על ידי מעשה הגוף... והגוף יש לו התלות ושייכות בזמן". וכן שב וכתב שם בפי"ז [א, עב:]. וראה גו"א שמות פי"ז הערה 304, שם פכ"ה הערות 26, 27. ובדר"ח פ"ג מי"ז [קנו:] כתב: "כי המעשים מתייחסים לגוף האדם... כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות, הכל הם בגוף... המעשים שייכים לאדם במה שהוא בעל גוף". ולהלן פס"ב [ד"ה חד אמר] כתב: "המצות הם נעשים על ידי כלים גשמיים". ולהלן פי"ד [ד"ה וביאור ענין] כתב: "המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה... וידוע שכל דבר שהוא בגוף הוא בזמן, וכל דבר שאינו בגוף אינו תחת הזמן, ולכך אמר שהמצוה לפי שעה [סוטה כא.], דהוא הזמן, שהאור אלקי שהוא במצוה הוא נתלה בגוף, כמו האור שהוא בנר הנתלה בגוף, שהוא השמן והפתילה והוא לזמן". וכנגד ה"אור אלקי" שבמצות כתב כאן שהמצות "הם הפעולות האלקיות", וכנגד שהמצוה נתלית בגוף כתב כאן שהמצות "הם מעשה האדם". (24) פירוש - לאחר שנתבאר "שמצות התורה הן יותר במדריגה ובמעלה מן הטבע" [לשונו למעלה], ממילא העושה מצוה מתעלה אף הוא מעל הטבע. ולהלן פ"ט [ד"ה והנה אלו] כתב: "כי המצות כולם שכליות אלקיות... ולכך הדבק במצות דבק בשכלי, והוא השכל האלקי העליון, ועל ידי זה יש לו דביקות בו יתברך, ומוציאין אותו מן הטבע, ובזה נפשו צרופה, ואז דבק בו יתברך... וכאשר האדם עושה המצוה, שהיא מעשה השכלי, הנה מתקרב בזה אל המעלה הנבדלת, ומצרף נפשו מן הטבע החומרית, הן גופו הן נפשו, כי המעשה של המצוה הוא מעשה אלקי... ובזה נפשו יוצאת מן הטבע החומרית... ויקנו בשביל כך הצלחה העליונה בשביל החיבור והדיבוק הזה". וראה שם בהערות, ובסמוך הערה 52. (25) שהאדם מתרומם מעל הטבע בעשותו את המצות. (26) כמבואר לעיל פ"א הערה 52, וכאן הערה 11. (27) "בלשונו של המהר"ל 'שכל' הוא כינוי לנפש האלוקית" [לשון הפחד יצחק פסח מאמר טו, אות ד]. (28) שהטבע הוא שליח של הקב"ה, וכפי שכתב בבאר הגולה באר הרביעי [פג:]: "הש"י מנהיג את עולמו על ידי השליח, והוא הטבע". ובגבורות ה' פנ"ה [רמה.] כתב: "הטבע הוא שליח של הקב"ה לפעול בעולם הזה, וכל דבר בעולם השם יתברך פועל על ידי הטבע, והוא שליח המקום". ועפי"ז ביאר ש"אני ולא שליח" [הנאמר בהגדה של פסח] פירושו שיצ"מ לא נעשתה על ידי הטבע. ובאור חדש [קפג:] כתב: "כי הוא יתברך מנהיג את הטבע... והטבע הוא שליח הקב"ה". וראה הערה 53. (29) ולכך אין עדיפות לטבע על פני השכל [במה שהטבע הוא שליח ה'], כי השכל גם כן פועל מחמת כח שהוא מהקב"ה. ובב"ר י, ז אמרו "בכל הקב"ה עושה שליחותו, אפילו ע"י נחש אפילו ע"י יתוש אפילו ע"י צפרדע", ומכלל "בכל" בודאי אף האדם. ובלקו"ש ח"ב רמז תקעד אמרו "ד' מלכיות היו שלוחים של הקב"ה ועשו את שליחותם שהגלו את ישראל מעל אדמתם". (30) ועוד אודות שהתורה והמצוות מזככות את האדם - ראה נתיב יראת השם פ"ד [ב, לב:]. ולהלן פ"ז [ד"ה אמנם מה] כתב: "המצות בעצמם מצרפים נפש האדם להשיב אותה אל ה'... כי הנפש שהיא עומדת בגוף נוטה עצמה אל הטבע, והיא באמת נפש אלקית מלמעלה, רק שהיא עומדת בגוף, וצריך להוציא אותה מן הטבע ולהיות לה דביקות בו יתברך, וזהו על ידי המצות". וכן כתב להלן ס"פ ח: "שכל המצות... מזככים ומצרפים את נפשו, עד שהיא צרופה וזכה". וכן חזר וכתב שם ס"פ יד. ואודות עולם הנבדל, הנה בדר"ח פ"ב מי"ד [קב:] כתב: "עוה"ז שהוא עולם הגשמי... עולם הנבדל הוא עולם הבא". ולהלן פנ"ו [קעא.] כתב: "עולם הבא שהוא עולם הנבדל, בלתי גשמי". (31) "את רבי עקיבא" [לשון המדרש שם]. (32) פירוש - איזו מעשים נאים יותר. (33) "אמר לו אלו מעשה הקב"ה, ואלו מעשה ידי אדם... אין אלו נאים יותר מן השבלים" [המשך לשון המדרש שם]. (34) הערלה. (35) לשונו בנתיב העבודה פי"ז [א, קכט.]: "שהיה סובר טורנסרופס הרשע כי מעשה האדם פחותים הן ממעשה הטבע, במה שהטבע פעל אלקים. לכך סבר שהמילה היא יותר פחותה מן הערלה, שהיא מעשה הטבע שפעל הש"י, ואילו המילה מעשה אדם". וצרף לכאן את דברי הגמרא בב"ב י. "שאל טורנוסרופוס הרשע את ר"ע, אם אלקיכם אוהב עניים הוא, מפני מה אינו מפרנסם", ומתוך כך התנגד למצות צדקה. הרי שטורנוסרופוס הרשע הוא לשיטתו, שסובר שאין לאדם לשנות מפועל הקב"ה. (36) בנתיב העבודה פי"ז [א, קכח:] כתב: "ובאולי תשאל, כי למה לא נתן הש"י לחם אל האדם, ולא יהיה צריך אל הכנת האדם, כמו לכל הנבראים שנתן להם כמו שראוי להיות פרנסתם. ודבר זה ביארו במדרש שאל טורנרופס הרשע איזה מעשים נאים [ומביא שם את דברי המדרש]... והשיב לו [ר"ע לרשע] שאין הדבר כך, כי מעשה האדם במה שהוא פעולת בעל השכל, לכך הוא יותר במדריגה מן הטבע... הרי לך כי הדבר הזה הוא לפי מעלת האדם שהוא שכלי, ואין ראוי שיהיה עיקר מזונות של אדם המיוחדים לו לצאת לפעל על ידי הטבע, שאין הטבע במדריגה השכלית... ולכך ראוי שיהיה יציאת דבר שהוא עיקר חיותו של אדם - שהוא הלחם - יציאה אל הפעל ע"י האדם שהוא שכלי, ולא ע"י פעל טבעי... וכל פעול השכלי הוא על ידי טורח ועמל, כי לא נעשה מעצמו כמו דבר שהוא בטבע, שהוא נעשה מעצמו". ושם מאריך לבאר שלפי מעלתו של האדם השכלי, ראוי שיהיו מזונותיו תואמים לו, ויוצאים אל הפעל גם כן ע"י האדם שהוא שכלי. ולהלן פ"ט [ד"ה והנה אלו] כתב: "השיב ר"ע אליו שמעשה האדם יותר נבחרים מן הטבע... כי האדם הוא על טבע במה שיש לו נפש אצולה מן העליונים". (37) שהקב"ה חפץ במילה ולא בערלה. 
(38) כמבואר בהערה 21. (39) פירוש - לא היה ניתן לשנות את מעשי הטבע, ולעשות משבלים גלוסקאות. וראה הערה הבאה. (40) לשונו בנצח ישראל פמ"ו [ד"ה אמנם מה]: "יהיה לימות המשיח העולם בשלימות ובפעל לגמרי, וכאשר העולם בשלימות ובפעל אין בו שנוי כלל... והכל הוא עומד כפי מה שהוא". ושם בפכ"ב [ד"ה ויפה אמרו] כתב: "המלאכים אי אפשר להם שיקנו מעלת עולם הבא, שאין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה, שכבר התבאר בראיות שכליות מופתיות, שאם אין הפסד - אין הויה, כי השלם לא יתהוה. לכך אצל המלאכים, שאין הפסד, לא שייך בהם הויה אחרת". ובגבורות ה' פי"ב [סד:] כתב: "כל זמן שהיה הדור הראשון של שבעים נפש קיים, לא היו פרים ורבים... וכאשר היו ישראל שבעים נפש, שזה מספר מוגדר שלם, והיו נמנים, לא היו פרים ורבים, רק כאשר מתו שבעים נפש... ולא היה להם שלימות, היו מתנועעין לצאת אל הפעל". וראה פחד יצחק פסח סוף מאמר יז שכתב: "אע"ג כי מספר שבעים נפש ומספר ששים רבוא הם שתי מדרגות... זו על גבי זו, מ"מ כל זמן שהיתה המדרגה הקודמת בשלמותה היתה שלמות זו מעכבת את העליה אל המדרגה שלמעלה הימנה... יתכן כי שלמותה של המדרגה התחתונה תשמש מניעה של אפשרות התנועה אל המדרגה הגבוהה ממנה". ולהלן פמ"ז [ד"ה והבן גם] כתב: "השנוי הוא בדבר שהוא חסר, שהשלם בשביל שלימותו הוא מקוים ואינו בעל שנוי, וכאשר קבלו התורה אז היו שלמים מכל וכל, והיו רחוקים מן השנוי". וראה שם בהערות. (41) פירוש - במיוחד ביחס לאדם השכלי. (42) "בעצמו" - בלא טרחה ותיקון. (43) "וזהו" - פעל הטבע. (44) לשונו להלן ס"פ סט: "כיון שיוצא הכל לעולם בטבע, לא יצא הכל אל הפעל כמו שהוא ראוי לפי השכל... כי הכל צריך תקון על ידי האדם שהוא שכלי, כמו שנתבאר למעלה". (45) פירוש - אם האדם היה נוצר ללא חסרון, היה בכך להורות שהאדם אינו במעלה יותר מן הטבע, אלא שוה לו. כי רק מפאת רוממותו של האדם מעל לטבע, נחשב הוא הטבע - ביחס לאדם - כדבר חסר ופחות. אך אם לא היה חסרון ופחת זה, בע"כ היה מוכח מכך שאין לאדם יתרון על פני הטבע, אלא היה הטבע בן זוגו הגמור של האדם. (46) כי מצד הטבע נברא האדם עם חסרון, ולכך בהכרח שהשלמתו באה לו ממקום שהוא מעל לטבע [מספר שמונה]. 
(47) שאף התורה היא השלמתו של אדם [ראה הערה 2] ומעל הטבע. ובזה חוזר לראש דבריו שבפרק. שמתחילה ביאר שהתורה מתייחסת למספר שמונה מפאת היותה מעל לטבע, ואחר כך כתב "וכן כל דבר שהוא על הטבע... הוא אחר השבעה" [ראה הערה 20]. ולאחר שביאר את ענינה של מילה, הניצבת אף היא במספר שמונה [מצד שהיא השלמת האדם], מאליו עולה הוא השויון שבין התורה למילה. ובח"א לנדרים לב. [ב, ו:] כתב: "שקולה [המילה] כנגד כל המצות. גם דבר זה מבואר, וזה מפני כי כל המצות אינם רק שיהיה ברית וחבור בין הש"י ובין האדם. כי כל התורה היא הברית, כאשר יודע, והמילה עצמה היא הברית ג"כ בין השם יתברך ובין האדם. ולכך המילה... כנגד כל המצות. ואולי אם יאמר שכל זה קשיא, למה המילה ברית בין השם יתברך ובין האדם. כבר התבאר זה כי ראוי שתהיה התורה, שהיא שלימת האדם... וכן המילה שהוא השלמת האדם... לכך אלו הם ברית בין השם יתברך והאדם. כי הברית הוא הצירוף והחיבור שיש בין השם יתברך ובין האדם... ולכך יש ברית בין השם יתברך ובין האדם מצד התורה, שהיא השלמת האדם מצד השכל, ויש ברית וחבור בין השי"ת [והאדם]... מצד המילה, כי המילה השלמה לאדם מצד הגוף. וכל אחד השלמה בפני עצמו; כי התורה היא השלמה שכלית... המילה השלמת הגוף, ודבר זה יש לך להבין מאוד. וכאשר אלו... הם בשלימות, אז יש כאן ברית וחבור לאדם עם השם יתברך מצד השלמת האדם". (48) "שלא בא דבר בלתי שלם מן השם יתברך" [לשונו בגו"א דברים פ"ח אות ג]. ולהלן פל"ה [ד"ה ודע כי] כתב: "ואיך יהיה מעשה אלקים חסר". "כי הדבר הבא מן השם יתברך הוא בשלימות" [לשונו בח"א לקידושין לט: (ב, קמג:)]. (49) פירוש - הואיל והעולם הוא בר שנוי ["יש בו הויה והפסד"], לכך מוכח שאין פעל הטבע בשלימות, כי "הדברים אשר בהם השלימות אין שנוי בהם" [לשונו למעלה, וראה הערה 40]. ועוד אודות שהעולם הזה הוא בעל הויה והפסד - ראה דר"ח פ"א מי"ח [נו:-נז:], נתיב האמת פ"ג [א, רב.], ולעיל פ"א הערה 3. (50) בא לבאר את המשך דברי רבי עקיבא במדרש "שלא נתן הקב"ה המצות אלא לצרף האדם בהם". (51) פירוש - אין כאן מקום לשאלה [מדוע אין התינוק נולד מהול]. (52) "שהצירוף הוא הוצאה מן הטבע" [לשונו בסמוך]. ובח"א למנחות מג: [ד, עח:] כתב: "כי כל המצות שהאדם עושה - על ידם האדם בפועל, על ידי מעשה המצות... כל המצות שהם יציאה אל הפעל". וראה הערות 7, 24. (53) ומדבריו חזינן שאין הטבע דבר שנברא, אלא דבר שבורא ["ברא הכל על ידי הטבע"], וכמבואר היטב למעלה בהערה 28. (54) וז"ל בח"א לנדרים לב. [א, ו:]: "ועוד יש לך לדעת ולהבין, כי האדם נברא ערל, ולמה נברא האדם ערל. אבל דבר זה נמשך אחר ענין האדם, כי אדם הוא בכח ויוצא אל הפעל, בענין זה נברא האדם [כמבואר להלן ר"פ ג]. כי ראוי שיהיה הגוף והנפש שוים ודומים, וכמו שנברא בנפשו בכח ויוצא אל הפעל, כך נברא בגופו בכח ג"כ. וכל זמן שלא הוסר הערלה נחשב שהוא אינו בפעל הנגלה, כי הערלה הוא כסוי ואטימה לאדם, כמו שתמצא לשון ערלה בכל מקום על לשון אטימה, כמו 'ערלת לבבכם' [דברים י, טז]... 'ערל שפתים' [שמות ו, יב], כלומר שאינו יכול להוציא הדבור אל הגלוי בפעל. ודבר שאינו בפעל הנגלה הוא בכח נחשב". (55) "הדבר שהוא טבעי ראוי שימצא בכל המין בשוה, במה שהעולם הזה הוא טבעי בכללו" [לשונו לעיל פ"א ד"ה וגם זה]. ובביאור מרגניתא זו ראה שם הערה 53. (56) להלן פרקים ד, ז, ח, ט, יג. (57) אודות שהמצות נועדו לרומם האדם מעל לבהמה, כן מבואר להלן פ"ט [ד"ה והנה אלו], והובא בחלקו בהערה 24. וכן כתב להלן פי"ג [ד"ה אך הדבר], וז"ל: "שאם לא היו המצות מן השם יתברך, היה האדם משותף עם שאר הנבראים הטבעיים, והמצות הם מוציאים את האדם ממדרגת הטבעיים, והוא צירוף וזיכוך נפשו... עד שהוא דבק בו יתברך". (58) כמבואר לעיל פ"א הערות 15, 17, שרק מפאת נפשו האלקית של האדם מובדל האדם מהבהמה. וכמו שאומרים בתפלת השחר "ומותר האדם מן הבהמה אין כי הכל הבל [קהלת ג, יט], לבד הנשמה הטהורה וכו'". (59) כמבואר לעיל פ"א מד"ה אמנם כל עד סוף הפרק. (60) להלן פרק ה [ד"ה ואני אומר], ופרק ז [ד"ה אמנם ישראל]. 
(1) כמבואר לעיל פ"א הערות 15, 88, ופ"ב הערה 8. (2) "מעלתו האחרונה בפועל" - פסגת מעלתו הרוממה [שאין אחריה מעלה נוספת] תהיה אצלו בפועל ובמוחש. (3) ולכך אף אם יכשל וימעד, מ"מ מעלתו העליונה תחזיר אותו לרום פסגתו. וכמו שכתב בנצח ישראל פ"א [ד"ה ועוד שיש]: "כל הדברים כאשר הם יוצאים ממקום הטבעי, והם חוץ למקומם, אין להם עמידה במקום הבלתי טבעי להם, רק הם חוזרים למקומם הטבעי". וכך היה מקום לחשוב שה"ה למעלת האדם, שמובטח ועומד הוא שלעולם יחזור לבסוף למעלתו האלקית, ונפילותיו ומעידותיו יחשבו כחריגות זמניות. (4) עפ"י יומא סוף לח. "בשמך יקראוך ובמקומך יושיבוך ומשלך יתנו לך". ופירש רש"י שם "ומשלך יתנו לך - כלומר לא משלהם יתנו לך מתנה, אלא מזונות הקצובים לך מן השמים". ופירושו, שאדם אוכל משלו, ולא מקבל מבחוץ. וכך יאמר האדם שאין לו צורך לקבל מאחרים כלל, כי שלימותו כבר נמצאת אצלו. (5) לשונו בנצח ישראל פכ"ב [ד"ה ויפה אמרו]: "אין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה". ובח"א לב"ב עד. [ג, קה.] כתב: "אין המלאכים מקבלים יותר ממה שבריאתם בעצמם, רק הם עומדים בהוייתם כמו שנבראו בעצמם". ולהלן פכ"ד [ד"ה ומה שאמר שפירש] כתב: "העליונים כולם יש להם מדרגה עליונה בעצמם... אינם מקבלים... כי האדם כלי מוכן לקבל... שהוא מקבל וזהו מעלתו". וראה עוד גו"א בראשית פ"א אות נב [ד"ה וראה], ושם הערה 195. אמנם בגבורות ה' פנ"ב [רכו.] כתב שאף המלאכים אינם בפעל גמור, ויובא בסוף ההערה הבאה. (6) יסוד נפוץ בספרי המהר"ל, וכמו שכתב בגבורות ה' פמ"ה [קעא:]: "אין לך דבר שהוא בכח ואינו בשלימות רק הגשם וכוחות הגשם. ואין הגשם בפועל, כי כל גשם הוא בכח לשנות המצב בתנועה ממקום למקום... לכך דבר הגשמי אינו בעל השלמה". ובח"א לסנהדרין צט: [ג, רכז:] כתב: "כי כל גשם הוא בכח ולא בפעל, רק הנבדל הוא בפעל, ולפי מה שהשא נבדל... הוא בפעל הגמור... וכל שהוא בכח ראוי אליו העמל, שהוא יציאה אל הפעל". ובח"א לחולין פט. [ד, קג.] כתב: "כל גשם הוא בכח ולא בפעל". וכ"ה בנתיב השלום פ"ב [א, רכד.], נתיב יראת השם פ"ב [ב, כה:], וח"א לסנהדרין צד. [ג, קצא.]. ובנצח ישראל פכ"ט [ד"ה ואמר עוד] כתב: "הנבדל הוא בפעל, והאדם הגשמי אינו בפעל, רק הוא בכח, כי זהו ענין החומר שהוא בכח". וכן כתב שם בפ"ל [ד"ה וכך פירושו]. ובדר"ח פ"ג מ"ו [קכו:] כתב: "דע כי החומר הוא מדרגה הראשונה של הנמצא, ואין לחומר מציאות בפועל רק בכח, והצורה היא המדרגה השניה, ובצורה הדבר נמצא ונרשם בפועל לגמרי". ושם בפ"ד מי"ח [קצז.] כתב: "החומר הוא בכח תמיד ואינו בפעל... שהאדם בעל חומר, אשר החומר הוא בכח ולא בפעל, והוא מקבל תמיד הצורה והשלימות". ובע"ז ג. אמרו "מי שטרח בערב שבת יאכל בשבת, מי שלא טרח בערב שבת, מהיכן יאכל בשבת". ופירש רש"י שם "בערב שבת - בעולם הזה". ובח"א לע"ז ג. [ד, כא.] כתב: "כי העוה"ז הוא עולם הגשמי, אשר הוא בכח תמיד. ולפיכך בעוה"ז שייך מצות ומעש"ט... לפי שהעולם יוצא אל הפעל, כאשר הגשמי הוא בכח ויוצא אל הפועל. אבל בעוה"ב האדם שם הוא בפועל, ולא שייך שם יציאה אל הפועל כאשר אינו גשמי, ולפיכך העוה"ב הוא שביתה מנוחה, ואין שם יציאה אל הפעל... ולפיכך אמר, מי שטרח בער"ש, הוא יום המעשה, ואז יאכל בשבת, כי השבת הוא יום המנוחה, ובלתי יציאה אל הפעל, רק הכל במנוחה, ולפיכך המצות אינם שייכים רק לעוה"ז בלבד". ובגבורות ה' פנ"ב [רכו.] כתב: "כל דבר שהוא בכח ויוצא לפועל, אין יציאתו לפועל כי אם על ידי הקב"ה, שהוא בלבד בפועל הגמור, וזהו מפני שהוא יתברך נבדל מן החומר, שכל ענין החומר הוא בכח. וכל אשר יש לו צירוף גשמי, אי אפשר שיהיה בפועל הגמור. לכן הוא יתברך נבדל לגמרי מן החומר, והוא בלבד בפועל הגמור. ולא כך המלאכים, כי אף שאינם גשמיים, מ"מ יש להם יחוס וקירוב אל הגשם, ולכך אינם בפועל הגמור, ר"ל שאין מדריגתם בתכלית השלימות, כי הנמצא שהוא חסר ואינו שלם בתכלית - אינו בפועל הגמור, ר"ל שאין מדריגתם בתכלית השלימות. כי הנמצא שהוא חסר ואינו שלם בתכלית אינו בפעל, כי המציאות בפעל כאשר הוא שלם כבר ואינו חסר". וראה הערות 26, 51. (7) שהאדם הוא בעל גוף וחומר. (8) זכריה ג, ז "ונתתי לך מהלכים בין העומדים האלה", ופירש רש"י שם "שרפים ומלאכי השרת". וראה נצח ישראל פט"ו הערה 74, ושם פכ"ב הערה 35. (9) והפסוק הנ"ל מזכריה גופא מוכיח כן, שלשון הפסוק הוא: "כה אמר ה' צבקות אם בדרכי תלך ואם את משמרתי תשמור וגו' ונתתי לך מהלכים בין העומדים האלה". הרי רק לאחר ההליכה בדרכי ה' ושמירת משמרתו רק אז תחשב מדרגת האדם לבין העליונים, ולא קודם לכן. (10) כמו שיבאר בסמוך. וצרף לכאן מאמרם [ב"ק סה:] "שור בן יומו קרוי שור, איל בן יומו קרוי איל". (11) וכמבואר לעיל פ"ב הערה 54. וראה עוד בח"א לבכורות ח: [ד, סוף קכו:] שגם שם ביאר שהמיוחד באדם הוא שנברא בכח ויוצא אל הפעל. ובדר"ח פ"ב מ"ח [סוף פו.] כתב: "וזהו מה שלא נאמר באדם 'כי טוב' יותר מכל הנמצאים [פירוש - לעומת שאר הנמצאים], כי כל הנמצאים הם נבראים ויש להם שלימותם. אבל האדם לא נברא בהשלמה, ולא נמצא האדם בהשלמה, וזהו שלימותו בעצמו שהוא מתנועע אל הפעל, ומוציא שלימותו תמיד אל הפעל". (12) כי כל שם מורה על המהות, וכידוע מאוד בספרי המהר"ל. וכגון, בגבורות ה' פכ"ה [סוף קו:] כתב: "כי כל שם מורה על המהות, כמו שם 'אש' נקרא דבר שהוא חם ויבש", והובא לעיל פ"א הערה 12. ובנתיב התשובה פ"ח [ד"ה יראה לומר] כתב: "כי שמו שנקרא בו מורה על מהותו". ובגו"א בראשית פ"ט אות יז [ד"ה ודבר] כתב: "כי השם בא על העיקר ועל עצם הדבר". ובאור חדש [קי.] כתב: "השם מורה בכל מקום על המהות. נקרא 'אדם' וזה מורה על מהותו, שהוא נברא מן האדמה". וכן וכן הוא בנצח ישראל פ"ה הערה 80, שם פי"ג הערה 76, ועוד ועוד. ודרכו של המהר"ל לעמוד על שמות בני אדם כמורים על מהותם, וכמו השם "קמצא" [ח"א לגיטין (ב, צט.)], "בלעם" [דר"ח פ"ה מי"ט (רסו:)], "דמא בן נתינה" [ח"א לקידושין (ב, קלט.)], "משה" [להלן ס"פ כא], ועוד. (13) כאן מוסיף שהשם מורה על המהות המיוחדת לו בלבד. וכמו שכתב בנצח ישראל פ"ה [סד"ה וכאשר תדקדק]: "כי אין ספק כי שמם של אלו אנשים היה נקרא על ענין שלהם, שהיו מיוחדים בפירוד ובחלוק". ובפחד יצחק חנוכה, בתחילת מאמר ה, כתב: "בודאי ששמו של דבר מתיחס הוא אל המיוחד שבו, ולא אל המשותף שבו. וכבר הזכרנו דבריו של המהר"ל שביאר את פתיחת מסכת שבת [ב.] במלאכת הוצאה, דהוא משום דאין מלאכת הוצאה נוהגת ביום טוב. והכונה היא כנ"ל, שהשם 'שבת' מתיחס הוא יותר אל המיוחד שבו, שהוא מלאכת הוצאה, מאשר אל שאר המלאכות, אשר בהן הוא משתתף עם המקראי קודש בכלל". והרי נתבאר כאן שיחוד האדם הוא בכך שהוא מוציא את עצמו מהכח אל הפועל, ולכך בהכרח ששם 'אדם' יבטא יחודיות זו, וכמו שמבאר. אמור מעתה, כי כל שם מורה על יחודיות, וכל יחודיות בהכרח שתתבטא בשם. (14) ב"ר יז, ד "אמר לו [אדה"ר להקב"ה] אני נאה להקרא 'אדם', שנבראתי מן האדמה". וכן הוא בנתיב התורה פי"ד [א, נז:], נתיב הענוה פ"ג [ב, ח:], גבורות ה' פמ"ג [קסד.], שם פס"ז [שיב:], באר הגולה באר השביעי [קמב:], ועוד . (15) ב"ר יב, יא "הכל היה מן העפר... אפילו גלגל חמה, שנאמר [איוב ט, ז] 'האומר לחרס ולא יזרח'". וראה בנתיב הענוה פ"ג [ב, ז.] ובח"א לסוטה ה. [ב, לד.] שביאר את המדרש. (16) לשונו בדרוש על התורה [ט:]: "למה נתייסד הוא בפרטית להקרא 'אדם' על שם האדמה יותר מכל הנבראים, שכולם מן האדמה נבראו. וביחוד כי הבהמה הרי היא גסות החומר האדמה יותר מן האדם". ובנתיב התורה פט"ו [א, סג.] כתב: "ולפי הסברה יותר ראוי שיהיה נקראת הבהמה בשם הזה, שהיא אדמה גמורה". ועוד אודות חומריות הבהמה, ראה בגו"א ויקרא פי"ט אות ג שכתב: "ענין הבהמה שהיא כולה גוף וחומר". וראה לעיל פ"א הערה 15. (17) לשונו בנצח ישראל פל"ד [ד"ה אמנם קצת]: "ודבר זה מוכן לו הארץ, שהיא מוכן לזה בפרט להוציא אל הפעל, הן פירות הן שאר דבר". וראה שם הערה 100. ובנתיב הענוה פ"ג [ב, ז.] כתב: "הארץ מיוחדת להוציא הצמחים הגדלים מן הארץ". ועיי"ש שמאריך לבאר שם מדוע הכל צומח מהעפר. וכן הוא בנתיב האמת פ"ג [א, רד.] שהארץ מוציאה הכל אל הפעל מחמת שהארץ היא אמצעי בעולם. וראה לעיל פ"א הערה 4. (18) לשונו בנתיב התורה פט"ו [א, סג.]: "אמנם אשר הוא חסר מן התורה, כמו עם הארץ, אין צריך לבאר חסרונו, כי אינו אדם. כי האדם הוא בכח והוא נברא שיצא אל הפעל על ידי תורה ומצות. ולכך נקרא בשם 'אדם', על שם אדמה, כי האדמה היא בכח ויצאה אל הפעל. ולפי הסברה יותר ראוי שיהיה נקראת הבהמה בשם הזה, שהיא אדמה גמורה. אבל הוא הפך זה, שהאדם שיש בו השכל נקרא 'אדם' על שם אדמה. וזהו כי דומה אל האדמה שנזרע בו החטה, שהוא זרע נקי, והאדמה מוציאה זרע אל הפעל, עד שהיא בפעל. וכך נזרע בגוף האדם - שהוא נברא מן האדמה - הנשמה, שהיא זכה ונקיה בלא פסולת. וצריך האדם להוציא אל הפעל הדבר אשר נזרע בו, ולכך נקרא 'אדם'". (19) מביא בכך עוד קו דמיון שבין האדם לאדמה; שכמו שהאדמה מוציאה פירות אל הפעל, כך האדם מוציא אל הפעל "פירות", והם מעשיו הטובים. ובנתיב התורה פט"ו [א, סג:] כתב: "והתורה והמעשים הם פרי, כמו שאמר הכתוב 'אמרו צדיק כי טוב כי פרי מעלליהם יאכלו'. ואשר אינו מוציא הנשמה אל הפעל בתורה ובמצות נקרא 'בור' [אבות פ"ב מ"ה], שהוא כמו שדה בור". וכן הוא בדרוש עה"ת [י.]. ובגו"א בראשית פ"ט אות טז כתב: "המעשים טובים נקראו 'תולדות', דכתיב 'אמרו לצדיק כי טוב כי פרי מעלליהם יאכלו', שהמעשים הם פרי שמוליד האדם". (20) שאמרו שם "'אמרו צדיק כי טוב כי פרי מעלליהם יאכלו'... טוב לשמים ולבריות זהו צדיק טוב". הרי שהפסוק עוסק בצדיק בעל מעשים טובים. וראה להלן פס"ב [ד"ה והטעם כמו]. ובדר"ח ס"פ א כתב: "כי ראוי שיהיה האדם מוציא מעשיו אל הפועל, והמעשים נקראים תולדות האדם, כמו שביארו חכמים כי מעשה הצדיק נקראים פירות אצל הצדיקים, וכדכתיב 'אמרו לצדיק כי טוב כי פרי מעלליהם יאכלו'. הרי לך כי המעשים פרי האדם ותולדות שלו". (21) "עגלה בת שנתה לא ילדה" [רש"י שם]. (22) "נחל איתן קשה" [רש"י שם]. (23) "שלא הניחוהו - שהרגוהו" [רש"י שם]. (24) בתמיה, וכי לא נערוף עגלה על זקן וסריס שלא היו מולידים בנים נוספים. (25) לשונו בנתיב התורה פט"ו [א, סג:]: "ולכך באה מצות עגלה ערופה בנחל אשר לא נזרע ולא נעבד, מפני שנהרג קודם זמנו, ולא הניח לו להוציא האדמה הזאת אל הפעל, ולכך תבוא עגלה ערופה בנחל אשר לא נזרע, ויכפר על זה".  וזה לשונו בח"א לסוטה מו. [ב, פב:]: "פירוש, כי האדם נקרא 'אדם' ע"ש אדמה. ואף כי יותר הבהמה בעלת אדמה ממה שהוא האדם... אבל הפירוש... כי האדם נמשל כמו אדמה, כי האדמה הוא מוציא פירות, ועושה תולדות, והיא בכח מוציאה פעולתה לפעל, עד שיש לאדמה שתי בחינות; הבחינה האחת - מצד הכח, כאשר לא הוציאה הכח אל הפעל. הבחינה השנית - כאשר הוציאה הכח שלה אל הפעל. וכן הוא האדם; יש אדם שלא הוציא דבר אל הפעל, ונשאר בכח, מבלי יציאת כחו אל הפועל. ויציאת כחו שלו אל הפעל הם תורה ומצות. ויש אדם שהוציא כח שלו אל הפעל בתורה ובמצות. והאדם שנהרג, לא הוציא עדיין כח שלו אל הפעל מה שראוי אליו, שהרי נהרג. וזה שאמר הכתוב [דברים כא, א] 'כי ימצא חלל באדמה וגו'', לא אמר 'בארץ', רק 'באדמה', כלומר כי נעשה בחלל הזה דין אדמה, שלא הוציאה כח שלו אל הפועל. ולפיכך יש להביא עגלה שלא הוציאה כח תולדתה לפעל, לכפר על זה שלא הוציא כח שלו אל הפעל מה שראוי. ודברים אלו ידועים ומובנים לחכמים. וכבר הארכנו גם בזה בחבור תפארת ישראל". (26) שהרי "התחתונים שהם בעלי חומר, אינם בפעל" [לשונו לעיל, וראה הערה 6]. (27) בתחילת דרוש על התורה [ט:] ביאר ענין זה בהרחבה, וז"ל: "שנקרא 'אדם' על שם שנברא מן האדמה. אשר יש להסתפק בזה, למה נתייסד הוא בפרטית להקרא 'אדם' על שם האדמה, יותר מכל הנבראים שכלם מן האדמה נבראו... אבל לכך נקרא הוא על שם האדמה יותר מכל נבראים זולתו, מפני התייחסו ודמיונו אליה לגמרי, מה שאין כן בבהמה וכל שאר הנבראים. כי האדמה היא מגדלת ומוציאה אל הפעל צמחים ואילנות ופירות וכל הדברים. הנה היא בכח ויוצא ממנה הכל לפעל. כמו כן האדם בסגולתו הוא בכח, ומוציא שלימותו אל הפעל. ולכך נקראים מעשי האדם הטובות 'פרי', כדכתיב [ישעיה ג, ו] 'אמרו צדיק כי טוב כי פרי מעלליהם יאכלו'. וכן המעשים הרעים נקראים 'פרי', [משלי א, לא] 'ויאכלו מפרי דרכם וממועצותיהם ישבעו', כדאיתא בקדושין [מ.]. כל זה מפני שהאדם נקרא על שם האדמה, ופירות האדמה הזאת הם המעשים; אם טובים - הרי הוציאה פירות טובות. אם רעים - הרי קוץ ודרדר הצמיחה. ודבר זה מבואר בכמה מקומות, עד שאמרו [רש"י בראשית ו, ט] שעיקר תולדותיהם של צדיקים מעשים טובים. לא כן מסודרים בבריאתם של ענין זה כל שאר נבראים, שאינם בכח ויוצאים לפעל. כי כל מה שראוי שיהיה בהם, נמצא בהם מיד כשנבראו. ולכך נקראת היותר עצמות שבהם 'בהמה'. כלומר 'בה מה'. כי מה שראוי שימצא בה - הרי הוא מתחלה בה. שאם נברא השור לחרוש, והחמור לישא משא, הרי נמצא בהם בהבראם, ואין דבר בה בכח שיצא אחר כך אל הפעל. אבל האדם לא נקרא רק שיהיה הוא מוציא שלימותו אל הפעל, בבחינת האדמה הזאת, אשר ממנה נוצר, וכל זמן שלא הוציא שלימותו אל הפעל נחשב אדמה בכח בלבד. והעברי"ם הביטו, כי דמיון גמור יש לאדם אל האדמה. כי כמו אשר האדמה נזרע בתוכה חטים וכל מיני זרע נקי וטוב, ונשרשים בה תוך העפר, ומוציאה צמחיהם, כן נתן השי"ת הנשמה הטהורה והזכה, חלק אלקי ממעל בגוף האדם, ונשרשת שם ומוטבעת בגוף כאשר מוטבע החטה באדמה. ואם אין האדם מוציא צמחיו ופירותיו הטובות, אזי ידמה אל אדמה בורה ושדה בלתי נזרעת. ולכך החליטו חכמים לאשר איננו בעל תורה כנוי 'בור' [אבות פ"ב מ"ה], כשהוא כמו אדמה בורה שהובירה, ואינה מוציאה דבר". וכן חזר וכתב שם בהמשך [סוף יא:]. וראה הערה 37. (28) והנה מבואר שהבהמה נקראת בשם "בה - מה", שנולדה ושלימותה עמה, לעומת אדם שנקרא ע"ש האדמה, מחמת שמוציא עצמו מהכח אל הפועל. ודע, שחילוק זה גופא שבין האדם לבהמה הוא פועל יוצא מחילוק ראשוני הקודם לו. והוא שלאדם יש נשמה שנזרעה בו, ולבהמה יש רק גוף וחומר, וכפי שביאר בנתיב התורה פט"ו [א, סג.], והובא בהערה 18. ולכך בהמה, אשר שמה מעיד עליה שהיא מופקעת מהמהלך של הוצאה מהכח אל הפועל, הרי הפקעה זו נובעת מכך שאין לה זריעה של הנשמה, אלא היא כולה גוף וחומר. וראה גו"א ויקרא פי"ט הערה 7.  ועוד אודות שם "אדם" לעומת שם "בהמה", ראה דבריו בהספד [קעט] שכתב: "נקרא בשם 'אדם', מפני כי האדם כאשר נולד ויצא לאויר העולם, תחילה כאשר נולד אין לו התפשטות כלל, כי הוא קטון מאוד, עד אחר כך מתפשט כחו יותר בעולם. ולכך מתחלה הוא הד', כי מן הא' שאין לה התפשטות כלל מגיע אל ד', שהד' יש לה התפשטות בארבע רוחות העולם... וכאשר עוד מוסיף בנים, הוא בא מן הד'... עד שהוא ארבעים". ושם מוסיף לבאר מדוע שתי האותיות הראשונות של שם "בהמה" [בי"ת ה"א] מופיעות לאחר שתי האותיות הראשונות של "אדם" [אל"ף דל"ת]. (29) שנתבאר ששלימות האדם היא רק לכשמוציא עצמו מהכח אל הפעל. (30) והרי אף קטנים שמתו הם בני עוה"ב [סנהדרין קי:], וכמובא להלן פ"ה [ד"ה ואני אומר]. (31) לשונו להלן פ"ה [ד"ה ואני אומר]: "כי מה שישראל הם מוכנים אל התורה היא מדרגה בפני עצמה... ואם לא היה מעלת ישראל במה שהם מוכנים אל התורה, באיזה צד נוכל לומר שאותם שלא היו יכולים לקיים מצות התורה, שמתו כשהם קטנים, שיהיו בני עולם הבא. אבל הענין הוא במה שהם העם שיש להם התורה ומוכנים לתורה ומצוה, בשביל הכנתם לתורה יזכו לחיי העולם הבא". וכן מבואר להדיא במדרש תנחומא כי תשא, אות ג. (32) שהרי "העוה"ב אין בו לא אכילה ולא שתיה ולא פריה ורביה ולא משא ומתן... אלא צדיקים יושבין ועטרותיהם בראשיהם ונהנים מזיו השכינה" [ברכות יז.]. ובביאור המאמר, ראה בדר"ח פ"ג מט"ז [קנב.], נתיב התורה פ"ג [א, יד.], ובגו"א בראשית פ"א אות נב, ושם הערה 200. ושם בשמות פי"ח אות כו כתב: "ובמה שאמרו 'ועטרותיהם בראשיהם', יורה שהם נבדלים מן כל גשמות, וזהו ענין העטרה שבראשם, כי כל חומרי מתפעל משועבד, אבל הצדיקים הם יהיו בלתי חומר... ואמרו 'ונהנים מזיו השכינה', כי זהו הנאת הנבדל השכלי... שאין לו הנאת הגוף, שהוסר ממנו". וראה שם הערות 197-207. ובהקדמתו לדר"ח [ח:] כתב: "עוה"ב אין שם אכילה ושתיה, ומסולק מן הגופניות לגמרי". וכ"ה בח"א לסנהדרין פח: [ג, קעד.]. ובנצח ישראל פי"ג [ד"ה וכאשר נותן] כתב: "חיי עולם הבא הוא חיות נבדל פשוט בלתי גשמי". וראה נתיב התשובה פ"ד הערה 45. וא"כ ברור שהשכר העתידי בעוה"ב - הוא לנשמה ולא לגוף. (33) אמנם עדיין צריך ביאור, דהא תינח שהשכר הוא לנשמה, אך סו"ס אף הנשמה גופא עדיין לא עשתה את המצוה בפועל, ועל מה ינתן לה השכר. והרי "אונס כמאן דעביד - לא אמרינן" [ירושלמי גיטין פ"ז ה"ו]. אמנם תשובה על כך תמצא בדברים שכתב בח"א לשבת סג. [א, לט:]. שבעוד שבדבריו כאן מבאר המהר"ל את סיבת מתן השכר, הרי בדבריו שם מבאר את ה"מעלה הכתוב כאילו עשאה", וז"ל שם: "כי המצוה היא אלקית שכלית, ולפיכך אין המצוה כמו שאר דברים גשמיים, שאף שבא להם אונס, סוף סוף לא נעשו. אבל דבר זה כזה שאינו דבר [גשמי], והרי היה רוצה לעשות המצוה, וכך היה בדעתו ובמחשבתו, רק שבא לו אונס, וכיון שחשב בשכלו לעשות, מחשב הכתוב כאלו עשאה, כאשר היה בדעתו ובשכלו לעשות, רק שחסר גוף המעשה הגשמי ונאנס... וכל זה מצד כי המצוה היא אלקית, אינה מעשה גופני כמו שאר המעשים, כי המעשה שהוא גופני תולה בעשיית הגוף לגמרי... וכל זמן שלא נעשה - הרי לא נעשה. ולא כן המצוה, שהיא ענין שכלי אלקי בלבד". והואיל ומעשה מצוה יש כאן ["מעלה עליו הכתוב כאילו עשאה"], ממילא אף מתן שכר לנשמה יש כאן, וכפי שנתבאר. (34) פירוש - אך כאשר לא עשה מצוה מחמת פשיעה זדונית, המתייחסת לדעתו ושכלו. כי פעולת ההזדה מתייחסת לשכל ולדעת, לעומת השגגה המתייחסת לגוף, וכמבואר לעיל בהקדמה הערה 6. ובגו"א ויקרא פ"א אות לג [ד"ה ועוד] כתב: "ועוד נראה, כי ברור לרז"ל [בתו"כ ויקרא א, ד] כי העולה תכפר דוקא על המזיד. כי אשר חטא במזיד הוא חוטא כשהוא בדעתו ושכלו, שהוא כולו קודש לה'. לכך תהא העולה כליל לה' [ויקרא א, ט]. וכך מוכח במדרש רז"ל [ויק"ר ז, ג], שאמרו כי העולה באה על המחשבה, והביאו ראיה מדכתיב [יחזקאל כ, לב] 'והעולה על רוחכם וגומר'. וכל זה מפני שהעולה כליל לה'. ומזה הטעם סבירו להו גם כן דהעולה באה על המזיד, שהוא עושה בדעתו ובמחשבתו. וכל זה נכון וברור, ואין להאריך". וכן הוא שם בשמות פט"ו סוף אות ג. (35) פירוש - כאשר התעכב מלעשות מצוה במזיד, שאז עכבה זו מתייחסת אל נשמתו, ולא אל לגופו. כי הדעת השכל והנשמה - כולהו בני חדא בקתא אינון, וכמבואר בדר"ח פ"ב מ"ז [פג:]: "החכמה והתבונה והדעת הם לנשמה, כמו שידוע". [ונראה שחסרות כאן כמה מלים. אך כונתו ברורה, שאם לא הוציא עצמו לפועל במזיד ובדעת, רק אז אמרינן שחסרה לו שלימותו.] (36) "רק הכונה" במה שאמר למעלה שחסרה לאדם שלימותו אם לא הוציא עצמו אל הפעל. (37) שרק הן התואמות את נפשו האלקית, וכמבואר לעיל פרקים א, ב. ובנתיב התורה פט"ו [א, סג.] כתב: "האדם הוא בכח, והוא נברא שיצא אל הפעל על ידי תורה 
ומצות". ורש"י בראשית ו, ט כתב: "עיקר תולדותיהם של צדיקים מעשים טובים". וכתב שם בגו"א אות טז: "ומה שהמעשים טובים נקראו 'תולדות'... שהמעשים הם פרי שמוליד האדם. ומה שאמר ש'עיקר תולדותיהם' [אף יותר מבנים]... כי התולדות [הבנים] לאו בגופו, ואילו מעשים טובים הם בגופו, ואין לך תולדות יותר מזה, שהרי הוא כאילו מוליד עצמו, וזהו יותר תולדה". וראה לעיל פ"ב הערה 7, וכאן הערות 27, 60. (38) לשונו בדרוש על התורה [י.]: "כי האדם הוא כמו האדמה, שהיא בכח ולא בפעל. וכאשר האדמה נעבדת תמיד, כן צריך האדם שיוציא הוא תמיד שלימותו אל הפעל לגמרי". וראה הערות 41, 49. (39) וזה לשונו בדר"ח פ"ב מ"ב [עא:], בביאור המשנה שם "יפה תלמוד תורה עם דרך ארץ שיגיעת שניהם משכחת עון": "כי האדם שהוא עמל הנה כאילו לא נמצא בפעל השלימות מצד העמל שיש לו... שכאשר האדם עמל בעצמו, וכל בעל עמל מורה שאינו בשלימותו בפעל... שהוא עמל לצאת לפעל השלימות". ושמעתי מחכ"א כי "יגיעה" היא מלשון "להגיע", ששואף להגיע למקום שמעבר לעצמו. (40) לשונו בנתיב התורה פט"ו [א, סג:]: "האדם בעוה"ז אינו שלם, כי זה האדם תמיד יכול להוציא את עצמו יותר אל הפעל, כי הוא נברא בכח... ולפיכך אמר כי האדם נברא לעמל, והוא יוצא אל הפעל תמיד במה שאפשר". (41) דבריו כאן יובנו על פי מה שכתב בדר"ח פ"ב מ"ח [פו.], וז"ל: "וג' דברים יש באדם; כי האדם יש בו נפש כמו שיש לכל שאר בעלי חיים. ויש בו נפש המדברת נוסף על שאר בעלי חיים, שאין להם נפש המדברת. ויש עוד לאדם שכל נבדל מן הגוף לגמרי... ואמר כי האדם נברא לעמל שלא יהיה בעל הנחה כלל, רק יוציא שלימתו אל הפעל תמיד בלי הנחה. שכך ראוי מצד טבע הבריאה, שכל הנבראים נבראו שיהיו בשלימות, ולא יהיו חסרים, והאדם הזה... לא נברא בהשלמה, ולא נמצא האדם בהשלמה. וזהו שלימתו בעצמו שהוא מתנועע אל הפעל, ומוציא שלימתו תמיד אל הפעל... ולכך אמר 'איני יודע אם לעמל מלאכה אם לעמל פה', כי המלאכה היא ג"כ לבהמה. ולפיכך יש להסתפק מה שאמר שהאדם נברא לעמל, אם רצונו לומר לעמל מלאכה, שהיא לנפש חיוני". וראה לעיל פ"א הערה 15, ושם ד"ה וזכר ג'. ובח"א לסנהדרין צט: [ג, רכז:] כתב: "וג' דברים אמר; עמל מלאכה, עמל שיחה, עמל תורה. וזה כי האדם יש בו נפש חיוני, נפש המדברת, נפש שכלי". (42) לשונו בדרוש על התורה [י:]: "כי יש באדם נפש חיוני, ויש דרך לפני איש לומר שנברא האדם להוציא נפש החיוני אל הפעל, והמלאכה היא לנפש זה". ובנתיב התורה פט"ו [א, סג:] כתב: "ואמר 'איני יודע אם לעמל מלאכה אם לעמל שיחה'. כלומר אם השלמת האדם במלאכה, שהוא השלמת נפש החיוני בלבד, כמו שהוא אצל הבהמה שיש לה נפש חיוני, והיא נבראת לעשות מלאכה. או שנברא אל עמל פה, פירוש השלמת נפש המדברת". (43) לשונו בדר"ח פ"ב מ"ח [פו:]: "ולכך אמר כשהוא אומר 'כל עמל אדם לפיהו', מדכתיב 'לפיהו' א"כ אין בריאתו בשביל עמל המלאכה. ומעתה לא נוכל לומר הנפש החיוני הוא שלימות האדם שנאמר שבשבילו נברא, שאם כן היה האדם נברא לעמל מלאכה שהיא לנפש החיוני, והרי הכתוב אומר 'כל עמל האדם לפיהו', וזה אינו נפש החיוני, שאין נפש החיוני תולה בפה". וראה לעיל פ"א הערה 17. ובדרוש על התורה כתב: "כי צריך האדם להוציא שלימות האנושי אל הפעל, והוא שכל הדברי. כי הדבור אי אפשר בלא שכל. והתינוק שאינו מדבר, לא בשביל שאינו יכול לדבר, רק מפני שהוא חסר דעת ושכל, ולכך נקרא 'שכל הדברי'. ואמר שצריך להוציא נפש השכלי אל הפעל". (44) לשונו בדר"ח פ"ב מ"ח [פו.]: "כי הנפש המדברת אינו שכל נבדל, כי גם לתינוק יש לו שכל זה". [ומה שכתב בדרוש עה"ת שאין התינוק יכול לדבר (והובא בהערה הקודמת), שם כוונתו לתינוק פחות מג' שנים, ואילו בדר"ח כוונתו לתינוק מעל ג' שנים. וראה בהספד (עמוד קפ) שהביא שם את המדרש (תנחומא קדושים סימן יד) שתינוק אינו יכול לדבר שלש שנים, אך מהשנה הרביעית ואילך יכול לדבר.] ובדר"ח פ"א מי"ז [נה.] כתב: "כי הדבור הוא נפש מדברת, אשר נפש המדברת הוא כח גופני, שהדבור כח גופני, ואינו שכלי לגמרי". ובנתיב השתיקה ראש פ"א [ב, צז.] כתב: "נפש המדברת יש לו חבור וצירוף אל החומר, ואינו נבדל לגמרי". וראה עוד בנצח ישראל פ"ט הערות 29, 31. (45) לשונו בדרוש על התורה[י:]: "'ועדיין איני יודע אם לעמל תורה נברא וכו'', כלומר אם צריך להוציא השכל הדברי לבדו אל הפעל, ללמוד לשונות ודברי מליצות, ושאר דברים המתייחסים אל השכל הדברי, ובזה נקרא הוצאת שלימותו אל הפעל. או נברא להוציא שכל העיוני אל הפעל, לדבר דברי תורה, שהוא שכל עיוני". ועוד אודות שהתורה היא שכלית גמורה, ואינה מצטרפת כלל אל החומר - ראה להלן לעיל פ"א הערה 63, ולהלן פמ"ז ד"ה ביאור זה. (46) בא לבאר שדוקא הפסוק המורה שהשלמת האדם היא בדברי תורה - נאמרה ההקפדה שדברי תורה לא ימושו מפה האדם. (47) לשונו בדרוש עה"ת [י:]: "ועל זה אמר 'לעמל תורה נברא'... כי השכל הדברי אינו שלימות בפעל כלל, רק עמל התורה הוא השלימות הגמור, והוא שכל העיוני האלקי, דבר זה צריך להוציא אל הפעל". ובנתיב התורה פט"ו [א, סג:] כתב: "הרי מי שהוא בלא תורה אינו בגדר אדם כלל, כי הוא אדם על ידי שיצא אל הפעל".  ובח"א לסנהדרין צט: [ג, רכז:] כתב: "אדם לעמל יולד. ומ"מ עיקר בריאתו שנברא האדם לא נברא לעמל שיחה ללמוד מליצת הלשון, כי מצד זה אין לומר עליו שהאדם הוא יוצא אל הפעל, כי השיחה אין האדם על ידה בפעל, והאדם נברא שיהיה יוצא אל הפעל מן אשר היה בכח. אבל מה שנחשב האדם בכח לגמרי, ויוצא אל הפעל, הוא מצד השכל, ואל עמל זה נברא שיהיה יוצא מן הכח אל הפעל, כי ע"י התורה האדם הוא בפעל... כי על זה נברא. פירוש, כאשר נברא האדם הזה, נברא מצד שלימתו האחרון שיהיה בפעל ע"י התורה השכלית, ומצד זה נברא. ואם עמל האדם בתורה, הוא עמל בדבר שנברא עליו, דהיינו מצד התורה השכלית, שעל ידה הוא בפעל מה שאפשר לאדם... ואמר שאל יחשוב האדם [כי] שלימתו האחרון הוא נפש החיוני שבאדם, שהוא שלימות ב"ח שעושה מלאכה בנפשו. גם אל יחשוב כי שלימות האחרון שלו נפש המדברת. אבל שלימותו האחרון הוא הנפש השכלי, הוא התורה". (48) פירוש - אולי תאמר שאע"פ שהאדם מחויב להוציא את עצמו אל הפעל, מ"מ אין זה עבודה תמידית, אלא עבודה לתקופת מה, ולא שמוטל עליו למשך כל חייו להיות עמל בכדי להוציא עצמו אל הפעל. (49) ד"ה ובארו בזה, ושם הערה 38. (50) בדר"ח פ"ב מ"ח [פו:] הוסיף בזה דברים, וז"ל: "ולכך אמר 'כשהוא אומר לא ימוש התורה הזאת מפיך, הוי אומר לעמל תורה'. כי דבר זה הוא השלמת האדם, ואל זה נברא שיהיה עמל. ומפני זה אמרו בפרק רבי עקיבא [שבת פו:] הכל מודים כי בשבת נתנה התורה לישראל. ולמה נתנה תורה בשבת, שאם נתנה תורה בחול היה האדם אומר שכשם שיש שביתה למלאכה שהיא בחול, כך יש שביתה מן התורה. ולכך נתנה התורה בשבת, שהוא שביתה מן המלאכה, ואינו שביתה לתורה. ועתה ימי החול הם ק"ו; אם השבת - שהם ימי שביתה מן המלאכה - אינו יום שביתה מן התורה, ימות החול - שאינם ימי שביתה מן המלאכה - אינו דין שלא תהא שביתה מן התורה. ועוד, כיון שהאדם בריאתו בעצמו שלא יהיה בעל הנחה ובעל השלמה, וכאשר בא השבת, אם לא נתנה התורה היה האדם בעל הנחה ובעל השלמה. ודבר זה אין ראוי לאדם, כי האדם לעמל יולד. ולפיכך נתנה תורה בשבת, ועתה מצד התורה אין האדם בעל הנחה ובעל השלמה. ומכל מקום התבאר לך כי אי אפשר רק בענין זה שהאדם נברא לעמל תורה. כי האדם בעצמו אי אפשר שיהיה בעל הנחה כלל... וכל זה מפני כי הנחה היא ההשלמה, ודבר זה אינו ראוי לגשם, שאין הגשם כלל בעל השלמה, ואין לשכל הנבדל בישראל השלמה, ומפני שאין כאן השלמה, צריך שיהיה עמל בלא הנחה כלל. ומעתה התבאר לך מה שאמר רבן יוחנן בן זכאי [אבות פ"ב מ"ח] 'אם למדת תורה הרבה אל תחזיק טובה לעצמך כי לכך נוצרת'. ודברים אלו יש להבין, כי הם דברים ברורים ואמתיים מאוד מאוד, אשר אין ספק בהם". (51) דע, שכאן המהר"ל נוקט כדבר פשוט שהאדם נשאר תמיד בגדר "בכח". אמנם בדר"ח שם [פו.] כתב דבר זה כמסופק, שזה לשונו שם: "אי אפשר שיהיה בריאת האדם שיהיה בעל הנחה, שהדבר שהוא שלם הוא בעל הנחה, שכבר הוא נשלם ואז הוא נח, אבל האדם אינו כך, שאינו נשלם... אבל הוא מתנועע תמיד אל השלמתו. ואף אם אפשר שיצא לגמרי אל הפועל, מ"מ אי אפשר שיהיה בעל הנחה, שזה שייך אל הדברים אשר הם בעלי השלמה, ולא כן האדם". וא"כ ביאר שם שני טעמים מדוע אי אפשר לומר שהאדם יהיה בעל השלמה; (א) האדם הרי הוא לעולם בכח [מפאת גשמיותו, וכמו שיתבאר בסמוך]. (ב) האדם הוא גשמי, ואין לגשם השלמה.  ושני טעמים אלו חזר וכתב בח"א לסנהדרין צט: [ג, רכז:], שז"ל: "אדם לעמל יולד וכו'. פירוש האדם הזה מצד שהוא בעל גוף, וכל בעל גוף אי אפשר [לו] שיהיה נח, כי ההנחה ראויה אל הדבר שהוא נבדל. ודמיון זה כי השבת הוא יום המנוחה מפני שהוא קודש... ולפיכך האדם שהוא בעל גוף, הוא בעל עמל. ועוד, כי האדם הוא בכח ולא בפעל, כי כל גשם הוא בכח ולא בפעל, רק הנבדל הוא בפעל [ראה הערה 6]... וכל שהוא בכח ראוי אליו העמל, שהוא יציאה אל הפעל. ולפיכך 'אדם לעמל יולד'... כל גוף הוא בכח כמו שאמרנו, ומפני שהוא בכח אי אפשר שיהיה בלא עמל לצאת אל הפעל, שאם היה בלא עמל והיה נח הוא בפעל, וזה אינו, שאין גשם בפעל, וא"כ על כל פנים אי אפשר שיהיה בלא עמל". (52) רמב"ן במדבר כג, כא: "הדבר שלא יהיה ולא יבוא... יקרא 'און ועמל', בעבור שלא יגיע לאדם ממנו רק עמל". ובגו"א שמות פי"ט אות כ כתב: "האומר כן טועה בדברי חכמים, שאם כן יהיה דברי חכמים רק עמל ויגיעה, ואין בו ממש". ונאמר [איוב טו, לה] "הרה עמל וילד און". (53) כי אין בעלי החומר בפעל, אלא בכח, וכמבואר בהערות 6, 51. (54) ענין זה מבואר היטב בהספד [עמוד קעח]: "לא נחשב המיתה פחיתות לצדיק, אבל נחשב לצדיק עליה כאשר הצדיק נלקח למעלה... ואף כי משה רבינו ע"ה אף כאשר היה בחיים היה מדבר עם השכינה, מ"מ לא היה במחיצה עליונית לגמרי... ואין מגיע האדם לדבר זה רק כאשר נלקח מן העוה"ז... כי הצדיק מתבקש להיות בישיבה של מעלה, ואין דבר יותר עילוי אל הצדיק מדבר זה". ושם מאריך לבאר יסוד זה. וכן הוא בבאר הגולה באר הרביעי [עה:]. ובנתיב התשובה פ"ח [ד"ה ולפיכך אמר] כתב: "כי כאשר סילק גופו... והגיע אל המיתה, אז נעשה שכלי, וכאילו נבדל מן הגוף לגמרי". (55) לשונו בדרוש על התורה [טו:]: "המדרש הזה בא לבאר כי לכך נתנה התורה לישראל, מפני שהנשמה היא מן השמים ועומדת בגוף, לכך היא חסירה בערך מעלתה שהיא מן השמים, ומפני זה צריכה השלמה בתורה ומצות". (56) שהנשמה מהעליונים עומדת בתחתונים. (57) לשונו בנצח ישראל פמ"ג [ד"ה ואז אמרה]: "כי האדם מצד שיש לו נשמה מן העליונים, אין שלימותו בפעל מה שראוי לה", וראה שם הערה 45. (58) נדה לא: "בא זכר בעולם, בא ככרו בידו... נקבה אין עמה כלום", ובח"א לנדה לא: [ד, קסג:] כתב: "דבר זה ידוע, כי הזכר הוא השלם בבריאה, ועם הדבר שהוא שלם באה הפרנסה, שהיא השלמת האדם. אבל הנקיבה, אדרבה, פרנסה שלה מצד שהיא חסרה ומשתוקקת אל השלמה, ומשלים אותה הש"י בפרנסה. ולפיכך נקראת 'נקיבה', שהיא חפיצה ומשתוקקת אל ההשלמה. וזהו לשון 'נקיבה', מלשון 'נקבה שכרך עלי' [בראשית ל, כח], כלומר שהנקיבה מבקשת השלמה מפני חסרונה". ועוד שם אמרו בגמרא [נדה לא:] "מפני מה איש מחזר על אשה, ואין אשה מחזרת על איש. משל לאדם שאבד לו אבידה, מי מחזר על מי, בעל האבידה מחזיר על אבידתו". ובח"א שם [ד, קסג:] כתב: "כי הזכר חסר מן הנקיבה, ונחשב הנקיבה אבידה אל הזכר כאשר נאבד הימנו מה שצריך לו, ולכך מחזיר הזכר על הנקיבה". ובגבורות ה' פי"ב [סד:] כתב: "כי הדבר שאינו שלם ואינו בפעל, הולך ומשתוקק לצאת אל הפעל". (59) כמבואר לעיל בהקדמה הערה 112, פ"א הערה 91, ופ"ב הערות 2, 47. ואודות שהנשמה זקוקה לתורה - ראה דבריו בח"א למנחות צט: [ד, פו:] שכתב: "האדם אל התורה כמו הדג שהוא במים, ששניהם שייכים זה לזה, ואי אפשר שיהיה הדג בלא מים, כך הנשמה הנבדלת צריכה אל התורה". ובח"א ליבמות סג: [א, קלט:] כתב: "התורה משלמת אותו [את האדם] עד שהוא שלם... והתורה מתחברת אל הנשמה". (60) כי ע"י התורה והמצות האדם יוצא אל הפעל, וכמבואר לעיל פ"ב הערה 52, וכאן הערות 27, 37. (61) רמב"ן בראשית ב, א ""צבא השמים שני המאורות... וכן נפשות האדם צבא השמים הנה". (62) "כי החומר בעוה"ז מסך מבדיל בין הש"י ובין הצדיקים, שהוא מונע שאין הש"י נמצא אליהם לגמרי" [לשונו בבאר הגולה באר הרביעי (עו.)]. ובגו"א בראשית פ"ו אות יב [ד"ה וכן] כתב: "כי יש מסך בינו ובין ברואיו". ובנצח ישראל פמ"ט [ד"ה כבר אמרנו] כתב: "כי החומר מסך מבדיל בין השי"ת ובין הנמצא". ובנתיב התורה פ"ד [א, יז.] כתב: "הגשמי הוא מסך המבדיל בין השי"ת ובין האדם, כאשר התבאר זה בכמה מקומות". וכ"ה בנתיב יראת השם פ"ד [ב, סוף לא:]. ובח"א לסנהדרין צה: [ג, קצט:] כתב: "יש מסך מבדיל בין הש"י ובין האדם, כי אין מציאות לאדם עם הש"י". וכן כתב בח"א למכות כג: [ד, ז:]. ולכך ברי הוא שכל עוד שהנפש נמצאת בגוף, אין היא באה לידי ספוקה, כי סו"ס היא עדיין מרוחקת ממקורה. (63) לשונו בדר"ח פ"א מי"ד [נ:]: "ואמר רבי לוי... שלא יאמר האדם אפשר שיהיה נפשו מלא מצות ומעשים... על זה אמר 'גם הנפש לא תמלא', שתמיד עוד הנפש מבקש להשלים עצמה. ומביא רבי לוי משל זה לעירוני, שהוא בן כפר, שהיה נשוי בת מלכים, שא"א להעירוני הזה שיוצא ידי חובתו עם בת מלכים". וכן הוא בדרוש עה"ת [טו:]. (64) לשונו בדרוש עה"ת [טו:]: "והביא משל לבת מלך שנשאת לעירני, ויצאת חוץ לגדר מעלתה. ולפיכך אף אם מאכילה כל מעדני מלך, עדיין היא חסירה בעצמה ומבקשת תמיד... לכך התורה... אף שהיא עליונה על הכל, והיא חמדה גנוזה אשר הוא יתברך משתעשע בה, מכל מקום מאחר שהנפש חסירה בעצמה, כמו שאמר "גם הנפש לא תמלא"... אינה מקבלת השלמה גמורה לעולם, ואינה שביעה בשהיא עומדת בגוף האדם החסר... כי לעולם מבקשת הנפש השלמה, אף כי הושלמה בתורה ובמצות הרבה, תמיד מבקשת יותר, ולא תשבע, באשר היא חסירה בעצמה".  ובדר"ח פ"א מי"ד [נא.] כתב: "כך הנשמה שהיא מלמעלה, והיא נשאת לאדם בעל גוף, ואף אם האדם עושה כמה מצות ומעשים טובים, והם השלמה לנפש, מ"מ לא תמלא הנפש, שתהא מושלמת בשלימות לגמרי. שהיא בעצמה מן הש"י כפי מה שראוי אל הנפש, ומפני כך אינה שביעה ממה שעושה האדם בגופו תורה ומצות ומעשים טובים, לפי חשיבות ומעלת הנפש שהיא מן למעלה, והאדם הוא מלמטה בעל גוף, אין הנפש שהיא מלמעלה שביעה מזה לגמרי, כאשר ראוי לנפש שהיא מן השמים... כי צריך האדם להשלים עצמו, כי לא יגיע אליו השלימות מאחר [ראה לעיל פ"ב הערה 7]. ואף 'כשאני לעצמי מה אני', כלומר שהאדם עושה מצות בגופו... ואין בזה השלמה אל הנפש, דהיינו השלמה כראוי אל הנפש ומעלתו". והנה מבואר שהמהר"ל מבאר שכונת המדרש בביאור הקרא "הנפש לא תמלא" היא על תורה ומצות, שהנפש לא תתמלא מתורה ומצות הנעשות על ידי הגוף. אמנם המסילת ישרים פ"א כתב שכונת המדרש היא שהנפש "אינה מוצאה שום נחת רוח בכל עינוגי זה העולם... כי אין הנשמה אוהבת העולם הזה כלל, אלא אדרבא מואסת בו". ודבריו צ"ע, שהרי להדיא מבואר בריש המדרש שהכוונה למצות ותורה, וכמהר"ל. (65) שהאדם לעולם הוא בגדר "בכח", ולעולם אינו מגיע לידי שלימותו בפעל. (66) במה שנמצאת בתחתונים, ועומדת בגוף. (67) כפי שכתב בדרוש עה"ת [טו:]: "המדרש הזה [שהנפש לא תמלא] בא לבאר כי לכך נתנה תורה לישראל, מפני שהנשמה היא מן השמים ועומדת בגוף... ומפני זה צריכה השלמה בתורה ומצות". (68) להלן פט"ז [ד"ה מופת שני]. (69) פירוש - ה' נתן לנפש. (70) "הטובה הגדולה, שהיא התורה, שהיא טובה על הכל" [לשונו לעיל בהקדמה, ושם הערה 70]. (71) פירוש - אע"פ שהנפש לא תושלם לגמרי, מ"מ מה שניתן לה להשתלם - ינתן לה כפי מעלתה, ואין הנפש יכולה להשתלם אלא בתורה בלבד, כי רק התורה היא בת זוגה של הנפש מפאת היותה מהעליונים. 
(1) כמבואר לעיל פ"ג [ד"ה והתבאר]: "לא יהיה אונאה בנפשו לומר שישב בטל ויצליח בהצלחה נצחית, רק הצלחתו בקיום התורה והמצות", וראה שם הערה 37. (2) ועוד שעל ידי המצות האדם יוצא אל הפעל - ראה לעיל פ"ב הערה 52, ופ"ג הערות 37, 60. (3) רומז בזה לשלשה העולמות שברא השם יתברך. וענינם של ג' העולמות הוא ענין נפוץ מאוד בספרי המהר"ל. ולדוגמא ראה בגו"א בראשית פ"ו אות לג, ושם הערה 165, שם שמות פי"ח הערות 27, 35, דר"ח פ"א מי"ח [נו:-נח:], נתיב העבודה פי"ג [א, קיח:], נצח ישראל פ"ג [ד"ה ובמקום אחר], להלן פי"ג [ד"ה ובפרק קמא], שם פ"נ [ד"ה ביארו בזה], ועוד. ותמצית הדברים היא, שהעולם התחתון הוא העוה"ז שבני אדם חיים בו, והוא עולם ההרכבה, שכל הנמצאים בו מורכבים מחומר וצורה. העולם האמצעי הוא עולם הגלגלים והמזלות. העולם השלישי הוא העולם העליון, שאין בו חומר כל עיקר, אלא כולו צורות בלבד, ואין בו מיזוג והרכבה. [וראה עוד "פרקי מבוא - שיטתו של המהר"ל, מאת אברהם קריב, כרך א, עמודים יז-כג]. ועוד אודות שהעולם הזה הוא "עולם שפל" - ראה להלן הערה 6, וגו"א בראשית פי"ח אות ז. ושם שמות פ"כ אות ג כתב: "כי העולם העליון נקרא 'עולם האחדות'... שעולם הזה השפל, רחוק מאתו יתברך". וכן הוא שם במדבר פכ"ח הערה 59. וכבר נתבאר לעיל [פ"ב הערה 11] שהחומרי הוא שפל ביחס לרוחני. ולכך העולם התחתון הוא שפל ביחס לעולם העליון. ועוד אודות שעולם העליון הוא עולם נבדל - ראה לעיל פ"ב הערה 30. (4) כי כבר נתבאר למעלה [פ"ג הערה 62] שהחומר הוא מסך מבדיל בין ה' לאדם, ולכך בהסרת החומר מהאדם [ע"י המצות] - תבוטל ההבדלה שבין ה' לברואיו. ונקודה זו תתבאר יותר בהמשך. (5) ועוד אודות שהתורה והמצוות מזככות את האדם - ראה נתיב יראת השם פ"ד [ב, לב:]. ולהלן פ"ז [ד"ה אמנם מה] כתב: "המצות בעצמם מצרפים נפש האדם להשיב אותה אל ה'... כי הנפש שהיא עומדת בגוף נוטה עצמה אל הטבע, והיא באמת נפש אלקית מלמעלה, רק שהיא עומדת בגוף, וצריך להוציא אותה מן הטבע ולהיות לה דביקות בו יתברך, וזהו על ידי המצות". וכן כתב להלן ס"פ ח: "שכל המצות... מזככים ומצרפים את נפשו, עד שהיא צרופה וזכה". וכן חזר וכתב שם ס"פ יד. וראה לעיל פ"ב הערה 30. ובס"פ ב כתב: "שאין הצירוף רק בדבר שאינו טבעי, שהצירוף הוא הוצאה מן הטבע, וזהו הצירוף כמו שיתבאר". (6) כמבואר לעיל פ"ב הערה 49. ואודות שהאדם הטבעי הוא בעל הויה והפסד, כן מבואר להלן ר"פ יב, ושם פ"נ [ד"ה ומעתה תבין]. וכן הוא בגו"א במדבר פכ"ח הערה 57.  ומה שנקט כאן דוקא במאפיין של "הויה והפסד", כי בא לבאר כיצד המצות מעלות את האדם מהעולם השפל אל העולם העליון, והמאפיין את העולם השפל הוא היותו עולם בעל "הויה והפסד", וכמבואר בדר"ח פ"א מי"ח [נו:], וז"ל: "העולם השפל הזה הוא עולם התחתון... הוא נקרא 'עולם השפל', אשר הוא עולם הויה והפסד". ושם מדגיש שזהו הסימן המובהק של העולם השפל, שהוא בעל הויה והפסד. ולכך הדרך להדגיש שהאדם מתעלה [ע"י המצות] מהעולם השפל היא דוקא בהדגשת העובדה שנעשה מופקע מ"הויה והפסד". (7) כמבואר לעיל בהקדמה [ד"ה ואמר הנחמדים]: "כי המצוה יש בו... שהשכל ג"כ מחייב המצות, מצד סוד שכלי". וראה שם הערה 119 בביאור הדבר. (8) להלן פ"ט [ד"ה והנה אלו], וז"ל: "כבר אמרנו כי המצות האלו ראוים אל האדם מצד כי המצות כלם שכליות אלקיות, שכך סדר השם יתברך... ולכך הדבק במצות דבק בשכלי, והוא השכל האלקי העליון... ובזה נפשו צרופה, ואז דבק בו יתברך... ושוב לא יקשה לך כלל איך אפשר שיקנה האדם הצלחה העליונה ע"י מעשה המצות, כי... הם על הטבע, ולפיכך ע"י מעשים אלו דבק בסדר השכלי... וכאשר האדם עושה המצוה, שהיא מעשה שכלי, הנה מתקרב בזה אל המעלה הנבדלת, ומצרף נפשו מן הטבע החמרית... כי המעשה של המצוה הוא מעשה אלקי... ויקנו בשביל כך הצלחה העליונה בשביל החיבור והדיבוק הזה". וראה שם בהערות, ולעיל פ"א הערה 40, גו"א במדבר פכ"ג אות כד, ובנתיב התשובה פ"ב הערה 35. (9) בתמיה. (10) עד כאן התמיה, והיא שאין "תורה" גימטריה תרי"ג, אלא תרי"א. וכך היא הגירסא בעין יעקב שם. ודרכו של המהר"ל להביא הגירסא כפי זו המופיעה בעין יעקב, וכמבואר בנצח ישראל פמ"ו הערה 29, ושם פנ"ב הערה 2. (11) כי כבר השריש בגבורות ה' ר"פ יט "שאין דבר יותר חשוב כמו גאולת ישראל... ואיך תהיה על ידי דבר מקרה, זה לא יתכן". ובנצח ישראל פ"ה [ד"ה יש לדקדק] כתב: "שכבר אמרנו שאין דבר מן הדברים הגדולים כמו זה במקרה". ושם בפ"ו [ד"ה ומה שהיו] כתב: "כי כל דברים הגדולים אינם במקרה". וראה שם פ"ד הערה 6. (12) כפירוש רש"י שם "רמ"ח מצות עשה - דכל אבר ואבר אומר לו עשה מצוה. שס"ה מצות לא תעשה - שבכל יום מזהירים עליו שלא לעבור". ובח"א למכות כג: [ד, ו:] הביא את דברי רש"י, וכתב: "וכך משמע בפסיקתא כדברי רש"י ז"ל". ולא מצאתיה שם, אלא בתנחומא תצא, סימן ב, וז"ל: "מאתים וארבעים ושמונה מצות עשה יש בתורה, כמנין אברין שבאדם. ובכל יום ויום צועקים על האדם עשה אותנו שתחיה בזכותנו ותאריך ימים. ושלש מאות וששים וחמש מצות לא תעשה כמנין ימות החמה, ובכל יום ויום שהחמה זורחת... צווחת ואומרת לאדם... אל תעבור בי את העברה הזאת". (13) לשונו בח"א למכות כג: [ד, ו:]: "אבל קשה למה אין מצות לא תעשה כמספר איבריו של אדם שלא יעשה עבירה בכל איבריו. ועוד, כמה אברים הם באדם דלא שייך בהם עשייה כלל". (14) "וכל שכן" - ועוד יותר קשה. (15) פירוש - לפי ביאור זה אין קשר בעצם בין מצות עשה לאבריו של אדם, וכן אין קשר בעצם בין מצות לא תעשה לימות החמה, אלא הן ננקטו כרמז וכסימן בעלמא. וכן כתב הרמב"ם בסוף הקדמתו ליד החזקה: "מצות עשה מאתיים וארבעים ושמונה, סימן להם מנין אבריו של אדם... מצות לא תעשה שלש מאות וששים וחמש, סימן להם מנין ימי שנת חמה". (16) פירוש - ואין ראוי כך בדברים האלקיים. (17) "לעצמם" - בעצם. ופירושו, שאין דברים אלקיים נתלים ברמזים צדדים, אלא שהם נתלים בדברים שעצמיים להם. דוגמה לדבר; נאמר [שמות ל, יב] "כי תשא ראש בני ישראל וגו'", ופירש רש"י שם "כשתחפוץ לקבל סכום מנינם לדעת כמה הם". ובגו"א שם אות ז כתב: "והרא"ם פירש דלכך נקרא סכום החשבון 'ראש', מפני שכן דרך בעלי חשבונות, כותבים סכום חשבון בראש, ואחר כך כותבים הפרטים באגרת שלהם. ואין ראוי לפרש דברי תורה בענין זה, שהוא דבר הסכמי, ואין לו שורש חכמה". וזהו יסוד מוסד בספרי המהר"ל, שכל דברי תורה מוכרחים ומחוייבים, ואי אפשר שיהיו אלא כך, ולא שהם מצד הסכמת הבריות וכיו"ב. ולדוגמה, ראה דבריו בדר"ח פ"ג מ"ב [קיז.] שכתב: "התורה - כל דבריה מוכרחים מחויבים, אי אפשר רק שיהיו כך, ולא אפשר שיהיו בענין אחר כלל, וזה מעלת התורה... כי אי אפשר שיהיה דבר אחד, אף נקודה אחת בתורה שאפשר שיהיה בענין אחר, רק כך. ואין לומר בתורה שראוי שיהיה כך אבל אינו מחוייב שיהיה כך, ואפשר שיהיה בענין אחר... דבר זה אינו בתורה, כי הדבר הראוי בלבד, ואפשר שיהיה בענין אחר - אין זה מיוחד, אבל דברי תורה מחוייבים שיהיו כך, ואי אפשר בענין אחר, והמחויב הוא מיוחד". וכן להלן ידחה את ההסבר שמאכלות מסוימים נאסרו על פי הטבע ["לכך אסרה תורה... מפני שהוא מוליד בגוף מזג רע"], כי אין לפרש מצות התורה על פי הטבע, כי כל המצות "סדר שכלי... הכל לפי השכל אשר ראוי שיהיה בו הנהגת האדם" [להלן פ"ח (ד"ה והפירוש הוא)]. וכן חזר וכתב בבאר הגולה, באר הששי [קו.]. וכן נגע בנקודה זו בגו"א שמות פל"א ריש אות ט, וז"ל: "דברי תורה הם מחוייבים מצד עצמם". וכן כתב הרבה פעמים גם בקשר לדברי חז"ל, ש"כל דבר מדבריהם שורש התורה" [לשונו בגו"א בראשית פכ"ח אות יז, ושם הערה 101. וראה גו"א שמות פי"ט הערה 214]. (18) כמבואר להלן ר"פ ה: "המצות שנתן השם יתברך לישראל... נאמר [ר' דברים ו, כד] 'ויצונו ה' אלקינו לעשות החקים האלה לטוב לנו כל הימים וגו''... שהמצות הם לטוב אל האדם, שבקיום המצות זוכה לחיים הנצחיים". ובדר"ח פ"ו מ"ח [שט.] כתב: "ואם יזכה אל הנצחיות, אין זה בתורה בלבד, רק צריך שיצרף לזה המצות ושאר מעשים טובים". (19) אודות שהאדם נברא כדבעי, ומוטל עליו להזהר שלא ישנה את מציאותו ממה שנברא עליו, ראה דבריו בדר"ח פ"ב מי"ד [קג:], שכתב: "יש לך לדעת כי המיתה מגעת אל האדם כאשר הוא סר מן האמצע אשר נברא האדם עליו, ונוטה אל אחד הקצוות, בזה מגיע אל האדם המיתה... ותדע כי העולם הזה אשר ברא השם יתברך, בריאתו הוא בשווי, ולא יצא מן המצוע, כמו שבארנו, שיהיה קיום, כי המצוע יש לו קיום ביותר. ויורה זה מה שנברא בששה ימים, כי אות הוי"ו מורה על השווי, וזה תבין מצד הצורה היא עומדת כמקל זקוף בשוה, רק מעט היא עקומה בראשה, מ"מ לא תמצא זה בשאר אותיות... ומפני כי העולם נברא בשוה, לכך נברא בששה ימים. שמורה המספר על השווי שבעולם. ואין לך בריאה מן הנבראים שהוא יותר בשוה מן האדם, ולכך נברא האדם בששי, המורה על השווי שיש באדם. והשווי הזה, דהיינו כי האדם הוא מגוף ונפש, צריך שיהיה עומד בשווי, שלא יהיה נוטה אל הקצה - שיהיה האדם גוף לגמרי, ולא יהיה נוטה אל כוחות הנפש, כאילו היה כולו נפשי. רק צריך שיהיה עומד בשווי הזה".  ובנתיב העבודה פ"ג [א, פה:] הביא את דברי הגמרא [ברכות ט.] "תניא, אבא בנימין אומר... הייתי מצטער כל ימי על תפילתי שתהא לפני מטתי", וכתב לבאר: "ופירוש דבר זה, שהיה מצטער שיהיה הבריאה שלו כאשר האדם נברא עליו. ותכף בבוקר כשעומד ממטתו יתפלל ויעבוד את בוראו, כמו שנברא אדם לעבוד בוראו. ולפיכך אמר שהיה מצטער על תפלתו שתהיה סמוך למטתו מיד, שנראה שנברא האדם לשמש את קונו... כי האדם לא נברא רק על עבודת השם יתברך, ולכך היה מצטער על עבודת השם יתברך שתהיה מיד בקומו ממטתו". הרי שיש לאדם להזהר שישאר עומד על הקו אשר נברא עליו.  ועוד אודות שכל שנוי מביא להפסד, ראה נצח ישראל פל"ו הערה 71. (20) לשונו להלן פ"ז [סד"ה ולכך אמרו]: "נתן לו שס"ה מצות לא תעשה שיעמוד בסדר שלו, שלא יצא מן הסדר שנברא עליו".  ואודות היציאה מן הסדר שיש בבעילת איסור, ראה דבריו בהקדמתו לגבורות ה' [ד] שכתב: "סוד העריות סדר המציאות וחיבורם זה עם זה... שהעריות כולם התרחקות מדבר שאין ראוי החיבור, ויהיו הנמצאים עומדים בחוקם וגבולם שנתן השם יתברך להם. ולכך נקראים העריות 'חוק', כדכתיב [ויקרא יח, ד] 'את חוקתי תשמורו' גבי עריות... כי הש"י המציא הנמצאים ונתן להם חוק ולא יצאו מחוקם... והעריות שהוא חיבור במי שאין ראוי לו, הוא יציאה מן החוק". וראה גו"א שמות פט"ו הערה 164. ואודות היציאה מן הסדר שבגניבה וגזילה, הנה אמרו בערכין טז. "על שבעה דברים נגעים באים... ועל הגזל", וכתב על כך בגו"א בראשית פמ"ד אות ט: "כי כל ענין הצרעת דבר זר שאינו רגיל בבני אדם, כי הלוקח דבר שאינו ראוי לו בא עליו דבר שנוי שאינו ראוי - והוא דבר זר". וכן כתב בנתיב הלשון פ"ח [ב, פ:], וז"ל: "הגזל הוא כונס ממון שאינו שלו... כי הגוזל את אחר פושט ידו בקנין שאין ראוי לו, והוא זר אליו... ולפיכך משפט שלו נגעים באים עליו, שהוא ג"כ דבר זר יוצא מן הסדר". (21) כמו שכתב להלן פ"ז [ד"ה אמנם מה]: "דבר זה היה הגון במצות אשר נדע טעמם, אבל במצות שנעלם מאתנו טעם שלהם, לא נוכל לומר כך". וראה ס"פ ח. ובגו"א דברים פ"ה אות ו [ד"ה ועוד] כתב: "מצות התורה נחלקים לארבעה חלקים; האחד, שאין טעם שלהם נגלה כלל, ולא יוכל האדם לדעת כלל, כמו פרה אדומה [במדב"ר יט, ו], וכיוצא בו מצות שעטנז, והרבה מצות שהם חוקים. ויש מצות שטעמם ידוע כאשר נכתבו בתורה, כמו שבת ותפילין, ואם לא נכתבו לא ידענו הטעם, שכתב אצל שבת [שמות כ, יא] 'כי ששת ימים עשה ה' את השמים ואת הארץ', ומצות אלו נקראים 'מקובלות', שהם מקובלים אצלינו מפי משה. השלישי, הם מצות המושכלות, כגון דינין, שכל משפטים ידועים אצלינו אף כי לא נתן לנו, [ד]ידענו שהמלוה לחבירו חייב לשלם, ואלו המצות הם נקראים 'מצות המושכלות'. המין הרביעי הם המצות הטבעיות, שחפץ האדם לקיים בטבע, כגון כבוד אב ואם, וכן כמה מצות שהם בתורה שהם בשביל רחמנות, שהוא בטבע. וראיה שתמצא אף בבהמה רחמנות, שהיא מרחמת את ולדה". (22) ודברים אלו תואמים לשיטתו [להלן פ"כ ד"ה אמנם כל] שישנו מתן שכר רק על קיום מצות עשה, אך אין מתן שכר על קיום מצות לא תעשה. וזאת משום שבקיום מצות לא תעשה אינו קונה מעלה חדשה, אלא שומר עצמו מלצאת מן היושר. וראה שם בהערות, ובסמוך הערה 54. (23) לשונו לעיל פ"ב [ד"ה ומעתה תדע]: "ומעתה תדע כי המצות שהם הפעולות האלקיות, והם מעשה האדם, יגיע בהם האדם למדריגה שהיא על הטבע. וראוי שיהיה כך. כי מעשה האדם במה שהוא בעל שכל, הוא יותר במעלה מן הטבע. שהרי הטבע הוא כח חמרי בלבד, ואילו האדם הוא שכלי. ואם יאמר כי כח הטבע פועל בכח שהוא מן השם יתברך, נאמר גם כן כי האדם שהוא שכלי פועל בכח השכל שנתן לו השם יתברך. ולפיכך ראוי אל האדם - שהוא שכלי, והשכל הוא על הטבע - המצות האלקיות, שהם המעשים שאינם טבעיים. ועל ידם יגיע האדם אל מעלה עליונה, שהיא למעלה מן הטבע, הוא עולם הנבדל". וראה שם הערה 30.  ובח"א למכות כג: [ד, ו.] כתב ששני ההבטים האלו [רמ"ח מ"ע ושס"ה מצות ל"ת] הם כנגד גופו ונשמתו של אדם, ויובא בהערה 92. וראה ציון 84. (24) בא להורות כיצד שני סוגי המצות הנ"ל [מצות ל"ת שעל ידן האדם לא ישנה ממציאותו שנברא עליה, ומצות עשה שעל ידן יקנה את שלימותו] מקבילים הם לשמש [שס"ה ימות חמה] ולאדם [רמ"ח אברי אדם]. (25) "והשמש כולל אותו" - פירושו שעולם הטבע מסודר תחת השמש, ונכלל בהנהגת השמש, וכמו שמבאר. (26) לשונו בנצח ישראל פי"ז [ד"ה לפיכך אמר]: "כי השמש הוא מלך ומושל בעולם הזה", וראה שם הערה 46. ובע"ז ד: אמרו "בשעה שהמלכים מניחין כתריהן בראשיהן ומשתחוין לחמה, מיד כועס הקב"ה". וכתב על כך בבאר הגולה, באר הרביעי [עג.]: "כי השמש נקרא מלך בצבא שמים, והוא יתברך מושל על כל, מ"מ יש לשמש שם ממשלה. וכאשר בני אדם אינם עוברים את עולם הטבע לעבוד את ה' כמו שראוי לעשות, רק הם נשארים בעולם הטבע... ואין מקשרין עוה"ז בו יתברך, הנה יש כאן ע"ז... שיש לשמש שם וממשלה בעולם השפל... והם נשארים אצל החמה כאילו הוא הנהגת העולם. ואף אם אינם משתחוים לחמה ממש, אין בזה די, כי כאשר הם עוזבים את ה' שלא לעבוד השם המיוחד... ממילא נשארו תחת החמה, אשר עולם הזה התחתון הוא תחתיו... והיינו דקאמר בשעה שהמלכים מניחין כתריהן בראשיהן ומשתחוים לחמה. ביאור זה כי בני אדם הם תחת המלך, והמלך מניח כתרו בראשו ומשתחוה לחמה, שהרי המלך הוא תחת ממשלת החמה. ואם אין המלך והמושלים אשר בעולם התחתון מקבלים מלכות שמים, בזה נשארים תחת החמה, ומקבלים ממשלת החמה". ושם בבאר הששי [קטז.] כתב: "כי החמה יש לה ממשלה ומלכות בעולם התחתון". וראה פחד יצחק, ר"ה מאמר כז אות ה. (27) כמו שהעם מסודר על ידי המלך, כך עולם הטבע מסודר על ידי השמש, וכמבואר כאן בהמשך דבריו. ולשונו בגו"א דברים פ"ד סוף אות י: "כי השם יתברך עזב האומות ונתן להם אור השמש בלבד... ועזב אותם אל הטבע בלבד". (28) כמו "ואין כל חדש תחת השמש" [קהלת א, ט], "המעשים שנעשו תחת השמש" [שם פסוק יד], "ואין יתרון תחת השמש" [שם ב, יא], וכיו"ב. ו"תחת השמש" מורה שהעולם מסודר ונתון לממשלת השמש, והשמש נמצאת מעליו כמלך הנמצא מעל עמו. וראה בדרוש על התורה [טז.]. (29) יסוד נפוץ בספרי המהר"ל. ולדוגמה, בח"א לחולין נז: [ד, צה.] כתב: "כי הש"י ברא המינים ונוהגים עניניהם אחר המושכל הראוי. ולא שידעו ויבינו ויש בהם דעת, רק כי הטבע שהוטבע בהם נמשך אחר המושכל. וכמו שאמרו ז"ל [עירובין ק:] למדנו גזל מנמלה, צניעות מחתול, דרך ארץ מתרנגול. והרי כי הנמלה ידוע בה דבר זה שאינה גוזלת כלל. ואין דבר זה מהם מצד החכמה או יראת שמים, רק כי הטבע שהוטבע בהם נמשכים אחר מדה זאת, היא הרחקת הגזל. וכן החתול אחר הצניעות, והתרנגול אחר דרך ארץ. ודבר זה ג"כ כי המלך מסדר המין שלא יצאו מן הסדר הראוי, לפי שהמין הוא ראוי אל הסדר. וכמו שיש לאדם מלך שהוא מסדר עניניהם במוחש, כך יש לכל מין ומין מלכות. ואין הפירוש שיש להם מלך ממש מולך עליהם, רק שהטבע שבהם נמשך אחר מלכות, שכמו שהמלך מסדר בני אדם, כך המין בטבע... נמשך אחר זה. וזהו המלך שיש להם, ונמצא שיש להם מלך מצד הטבע, שהוא מנהיג אותם כמו שראוי". ובח"א לסנהדרין צה. [ג, קצה.] כתב: "ענין המלך... כשהוא מולך על העם ומתנשא עליהם בחשיבות מלכותו, מסדר את העם בסדר הראוי". וראה נצח ישראל פ"מ הערה 29. ובאור חדש [עב.] כתב: "קשה, שהיה לו לכתוב [אסתר א, א] 'ויהי בימי המלך אחשורש', ולא זכר אותו בשם מלך... כי המעשה עצמו שעליו באה המגילה מה שאירע לישראל היה דבר שנוי, שאין ראוי למלך שיתן אומה שלימה להשמיד ולהרוג, והוא דבר שאינו לפי השכל... ועל זה אמר 'ויהי בימי אחשורש', כלומר מעשה המגילה שהיה הכל יוצא מסדר הראוי, דבר זה היה ראוי אל אחשורש, שהוא בעצמו היה יוצא מן הסדר הראוי... ולא שייך להזכיר 'מלך', אשר המלך הוא הסדר". וכן כתב בח"א לב"ב טז: [ג, ע:], שבהעדר מלכות בישראל אף הסדר נעדר, עיי"ש. וראה ציון 88. (30) לשונו בח"א לסנהדרין קי. [ג, רסו:]: "אם אין השמש והירח פועלים, כל הנמצאים בטלים, ולכך תולה הכל בשמש וירח שהם מושלים, וכדכתיב 'השמש לממשלת ביום'". ובגבורות ה' פמ"ו [קעה.] כתב: "השנה משוער מן השמש, שהוא המלך בצבא השמים, וראוי למנות למלך... מפני שהמלך מסדר ומקיים המשך המציאות. וכן החמה שהוא המלך, מפני שעל ידה סדר המשך המציאות, שהוא הזמן, ולכך מונין השנה לחמה". וראה הערות 48, 65. (31) רש"י דברים ל, יט "אמר להם הקב"ה לישראל, הסתכלו בשמים שבראתי לשמש אתכם, שמא שינו את מדתם, שמא לא עלה גלגל חמה מן המזרח והאיר לכל העולם, כענין שנאמר [קהלת א, ה] 'וזרח השמש ובא השמש'". וראה לעיל פ"א הערה 42. ובדרוש על המצות [נא:] כתב: "וברא חמה, שהיא ראש ועליון בצבא השמים... שס"ה ימים שבהם איננה עוברת חוק שנתן לה השם יתברך... עד שמתוך כך האדם שדר בעולם תחת השמש... נמשך אחר זה גם כן שלא יעבור חוק שלו... שאם החמה אינה עוברת שס"ה ימים שהם חוק שלה, איך יעבור האדם הדר תחת השמש חוק שס"ה שלו, כי האדם נמשך תמיד אחר המקום שהוא דר שם ומנהגו, כמו שאמרו [ב"מ פו:] 'אל ישנה האדם ממנהג המקום'". הרי שהשמש מכתיבה לכל הנמצאים תחתיה שלא ישנו מחוקם ומסדרם. (32) קידושין פב: "מימי לא ראיתי צבי קיץ וארי סבל ושועל חנוני... והם לא נבראו אלא לשמשני". ורש"י בראשית ו, ז כתב "הכל נברא בשביל אדם, וכיון שהוא כלה מה הצורך באלו".וכן כתב בדר"ח פ"א מ"ב [כה.], וז"ל: "כי הנבראים כולם הם בשביל האדם... ודבר זה אמרו ז"ל בכל מקום כי הכל נברא בשביל האדם". וכן כתב שם בפ"ה מכ"ב [ערה.], שם פ"ה מ"א [ריז:], שם פ"ו מ"י [שכא.], גו"א בראשית פ"א אות ס [סד"ה אמנם], באר הגולה באר הרביעי [נח.], דרוש לשבת תשובה [עז.], ח"א לשבת עז: [א, מא:], להלן פט"ז [ד"ה מופת שלישי], שם ר"פ יז, ועוד. (33) "אמר [אדה"ר] לפניו, רבונו של עולם, אני וחמורי נאכל באבוס אחד (בתמיה)" [פסחים קיח.]. וכן אמרו [שבת פט.] "כלום יש עבד שנותן שלום לרבו". ואודות שיחס הנמצאים כלפי האדם הוא כיחס עבד לאדונו, הנה כן ביאר כמה פעמים שלכך האדם הוא היחידי מכל הנמצאים ההולך בקומה זקופה, וכלשונו בדר"ח פ"ג מי"ד [קמב.]: "בריאתו של אדם בזקיפה, ולא כמו שאר בעלי חיים הולכי שחוח. כי מי שהולך 
שחוח, הוא מורה על שיש עליו אדון, ולפיכך הולך שחוח כמו עבד שהולך שחוח לפני אדון שלו... דהיינו מצד שהולך אדם בזקיפה... וכל בעלי חיים הולכים שחוח, מפני שהם תחת האדם, שהוא המלך על הכל... והאדם הולך זקוף כפי מדריגתו שיש לו, כי אין עליו בתחתונים". וכן כתב שם בפ"ה מכ"א [רעד:]. ולהלן פט"ז [ד"ה חמישית עמד] כתב: "כל הנבראים כולם הולכים כפופים, פניהם יורד למטה. אבל האדם הולך קומם, מפני שהוא מלך הנמצאים התחתונים, והמלך ראוי שיהיה הולך בזקיפה. ובתחתונים אין על האדם, ולפיכך כל בעלי חיים הולכים כפופים, כמו העבד שהוא כפוף מפני המלך. והאדם בלבד הוא עומד בזקיפה". וכן כתב בבאר הגולה באר הששי [קכ:], נתיב העבודה פ"י [א, קח.], נתיב יראת השם ס"פ ב [ב, כו:], דרשה לשבת תשובה [עז.], ח"א לסנהדרין לח: [ק, קנא.]. וראה עוד בח"א לב"ק טז. [ג, ב.]. (34) ושם ביאר ששם "אדם" מורה על יציאתו מהכח אל הפעל, ואילו שם "בהמה" מורה שהיא נמצאת בפעל, שה"מה" כבר "בה". (35) וזהו טעם שני שהאדם חולק מקום לעצמו מכל הנמצאים; כל הנמצאים זולתו לא ישנו מסדרם שנבראו עליו, ואילו האדם יכול להתעלות או להתדרדר מהסדר שנברא עליו. (36) כמבואר בהערה 33, וממילא "החמה והאדם הם כל המציאות" [לשונו להלן], ולכך כנגדם נתקנו המצות עשה ולא תעשה, וכמו שמבאר והולך. וז"ל בנתיב האמונה פ"ב [א, רט:]: "ואמר כי המצות הם שס"ה מצות לא תעשה כנגד ימות החמה, ורמ"ח מצות עשה נגד איברי האדם. יש לך לדעת כי אלו שנים, השמש והאדם... הם מושלים. כי החמה הוא המלך בצבא השמים, והאדם הוא המושל בארץ". וראה הערה 52, וד"ה ותעמיק יותר. (37) יסוד נפוץ בספרי המהר"ל. וכגון בנצח ישראל פי"ד [ד"ה וכאשר תבין] כתב: "יש לאדם משפט הצורה נגד שאר בעל חיים". ובגו"א בראשית פ"ב אות מב כתב: "האדם הוא צורת כל המינים, והוא נותן להם שלימות... הוא צורה לכל התחתונים הבעלי חיים הבלתי מדברים", ועיי"ש שמאריך בזה. ובבראשית א, כה נאמר "ויעש אלקים את חית הארץ למינה ואת הבהמה למינה וגו'". ואילו שם להלן [ב, יט] נאמר "ויצר ה' אלקים מן האדמה כל חית השדה וגו'", ופירש רש"י שם "ובדברי אגדה, יצירה זו לשון רידוי וכבוש, כמו 'כי תצור אל העיר' [דברים כ, יט], שכבשן תחת ידו של אדם". וביאר הגו"א שם [אות לו]: "ואל תרחיק זה הפירוש עם שהוא נראה רחוק, כי כאשר תבין מאוד תמצא שהוא דבר נפלא, כי כל לשון 'צורה' הוא בעצמו לשון רדוי וכבוש, כי הוא צר ועושה גבול וחוק לאותו דבר, וזהו כיבושו... ומתחילה כאשר לא היה האדם נכתב 'ויעש', ועכשו שנברא האדם נכתב 'ויצר', לפי שהצורה [האדם] נותנת לדבר [לבהמות] חוק וגבול, ולכך נקרא [האדם] 'צורה'. וכאשר נברא האדם היה [הקב"ה] כובשן [את הבהמות] שיהיו תחת האדם". וכ"ה בגבורות ה' פ"ד [ל:], ושם פ"ח [מח.]. ובדר"ח פ"ג מ"ב [קיד.] כתב: "האדם הוא צורת העולם ומשלים אותו. ובשביל האדם נבראו כל התחתונים". וכן כתב להלן ס"פ ל, ח"א לכתובות סו: [א, קנג:], ח"א לסנהדרין לז. [ג, קמה:] ועוד ועוד. הרי שהגדרת "צורה" היא נתינת כיוון וגבול לדבר שהוא צורה לו. ולכך האדם הוא צורת העולם, כי בבריאתו נשלמה כוונת הבריאה של שאר הנמצאים. וראה הערה 78. (38) יסוד נפוץ בספרי המהר"ל. וכגון, בנצח ישראל ס"פ נב כתב: "על ידי המלך יושלם כל העם אשר הוא תחתיו". וכן הוא שם פנ"ד [ד"ה ויש לשאול]. ובח"א לסנהדרין לז. [ג, קמו.] כתב: "הצורה היא אחת, והיא מאחדת הכל. כמו המלך בעם, שעל ידו מתקשר העם עד שנעשה העם אחד בשביל המלך, שהוא מולך עליהם, והם עבדיו". ושם לסנהדרין כ: [ג, קלח:] כתב: "כאשר באו ישראל ונעשו לאומה שלימה לגמרי, נצטוו למנות עליהם מלך, כי המלך הוא שלימות האומה, אשר יצא לפניהם ואשר יבוא לפניהם, ויתקן להם כל צרכם ופרנסתם אשר הם צריכים. וזהו ענין המלך להשלים את העם במה שהם צריכים". וכן הוא בנתיב העבודה פי"ח [א, קמב:]. ובדרוש לשבת תשובה [עב:] כתב: "ענין המלך... שיהיה פונה אל העם להשגיח עליהם ולתקן עניניהם מה שחסר להם".  ועוד אודות שהצורה משלימה הכל, ראה דבריו בח"א לסנהדרין לז. [ג, קמו.] שכתב: "הצורה היא אחת, והיא מאחדת הכל. כמו המלך בעם, שעל ידו מתקשר העם עד שנעשה העם אחד בשביל המלך, שהוא מולך עליהם, והם עבדיו, כך כל בריאות העולם הם מצטרפים אל האדם שהוא אחד". וכשם שהמלך משלים את עמו, כך הצורה משלימה את הכל. ובנתיב העבודה פי"א [א, מט:] ביאר "כי הצורה נותן הקיום". ובנתיב השלום פ"א [א, ריז.] כתב: "השלום עצמו שהוא משלים הכל, כמו הצורה שהיא השלמה". ובח"א לבכורות ח: [ד, קכח:] כתב: "ראוי אל הצורה להשלים הדבר המתחבר אליו, כאשר ידוע מענין הצורה שהיא השלמת החומר". וכן כתב להלן פ"מ [ד"ה החכמים האלו]. ובבאר הגולה באר החמישי [סוף צד:] כתב: "והכל נמשך אחר הצורה, והיא השלמת הכל... כמו שהוא ראוי אל הצורה, שהוא משלים הכל". וראה ציון 89. (39) חוזר בזה לדבריו למעלה שהאדם שונה משאר הנמצאים, ובכך חולק מקום לעצמו. (40) לשונו בנתיב האמונה פ"ב [רט:]: "ואלו שנים [האדם והשמש] הם מחולקים; כי האדם נברא להוסיף שלימות על שלימות על ידי המצות. אבל האדם הוא בעל שנוי יכול לשנות מעשים, ולפחות ממדריגה שנברא עליו, כמו כל התחתונים שהם בעלי שנוי, והאדם ראש לכל התחתונים. והשמש בהפך זה. שאין השמש קונה מעלה יותר ממה שהיה לה קודם, אבל אין השמש יוצא מן מה שנבראת עליו, והיא ראש בצבא השמים". וראה ציון 55. (41) בא לבאר שעד כמה שנוגע ל"סור מרע" [שאדם לא ישנה מהסדר] הרי הדברים הטבעיים הם המורי הוראה בזה, ולכך הוכחת הנביאים היתה מבוססת על חלק זה של הנבראים. אמנם במה שנוגע ל"עשה טוב" [קנית מעלת האדם] - אין הדברים הטבעיים מועילים לזה, וכמו שמבאר. (42) ובביאור תוכחה זו - ראה נצח ישראל פ"ב ד"ה ועל זה, וד"ה והיינו דאמרינן. (43) כך מכנה המהר"ל את משה רבינו בכמה מקומות [גבורות ה' פ"ז (מג:), באר הגולה באר הראשון (כא.), שם באר החמישי (צו.), גו"א בראשית פט"ו סוף אות ז, שם פ"ג אות ט (ד"ה אבל), הקדמה לדרוש על התורה (ו:)]. וראה בבראשית פט"ו הערה 30. ורבינו בחיי בהקדמתו לתורה כתב: "ודבר ידוע כי משה רבינו ע"ה אדון כל הנביאים וכו'", וראה שם בהערת הרב שעוועל זצ"ל, ציון 30. ובביאור תואר זה - ראה באור החיים במדבר יא, כה. (44) לשון רש"י דברים ל, יט: "העידותי בכם היום את השמים. אמר להם הקב"ה לישראל, הסתכלו בשמים שבראתי לשמש אתכם, שמא שינו את מדתם, שמא לא עלה גלגל חמה מן המזרח והאיר לכל העולם, כענין שנאמר [קהלת א, ה] 'וזרח השמש ובא השמש'. הסתכלו בארץ שבראתי לשמש אתכם, שמא שינתה מדתה, שמא זרעתם אותה ולא צמחה, או שמא זרעתם חטים והעלתה שעורים. ומה אלו שנעשו לא לשכר ולא להפסד, אם זוכין אין מקבלין שכר, ואם חוטאין אין מקבלין פורענות, לא שינו את מדתם, אתם, שאם זכיתם תקבלו שכר, ואם חטאתם תקבלו פורענות, על אחת כמה וכמה". (45) כמבואר לעיל פ"ב [ד"ה ובמדרש] שרבי עקביא הראה לטורנוסרופוס הרשע שמעשי אדם [גלוסקאות] נאים יותר ממעשה הטבע [שבלים]. (46) כמבואר לעיל פ"א [ד"ה וכבר בארנו], שכתב: "אי אפשר שלא יהיו לאדם פעולות אשר הם מתיחסים אל נפשו, אשר יש לו נפש אלקית. ואם כן נשארה השאלה, איזה הם הפעולות המיוחדות לו, המתיחסות אל מעלתו במה שיש לו נפש שכלי. לא ישאר לומר רק כי הפעולות המתיחסות אל מעלת נפשו הם הפעולות האלקיות, והם מצות התורה. והם הם מיוחדים אל האדם לפי מעלת נפשו האלקית. ודבר זה בודאי הם פעולות המיוחדים לו, וראוים לו". וראה שם הערה 40. ומשמע מדבריו כאן שהנביאים היו מוכיחים את ישראל בדברים הטבעים על קיום מצות לא תעשה, אך לא על קיום מצות עשה. כי מעלת אדם מתבטאת בקיום מצות עשה, ומעלה זו היא יחודית לאדם. ולכך אין הדברים הטבעים יכולים לשמש בית אב בנוגע למעלת האדם. אמנם בנצח ישראל פ"ב [ד"ה ועל זה, וד"ה והיינו דאמרינן] ביאר שישעיה הוכיח את ישראל בתרתי, "ידע שור קונהו וחמור אבוס בעליו" [ישעיה א, ג]; השור מעורר את ישראל ליראת ה', ולהמנע מלעבור על מצות לא תעשה. ואילו החמור מעורר את ישראל לאהבת ה', ולקיים מצות עשה. וכן בח"א למכות כג: [ד, ה.] כתב: "כי לא היה ראוי שיהיה [האדם] גרוע מן החמור שמכיר הטוב של אדון, כך היה ראוי לאדם להכיר הטוב של בוראו ויעשה מצותיו. והיה לו להכיר הרע שהש"י מביא עליו אם עובר מצות בוראו, ולא היה ראוי שיהיה פחות מן השור שמכיר קונהו וירא ממנו". הרי שהחמור מלמדנו לקיים מצות עשה, וזה לכאורה שלא כדבריו כאן. ויל"ע בזה. (47) כמבואר בד"ה דע כאשר. (48) פירוש - מלכות החמה משתרעת על פני שס"ה ימים, ובתום שס"ה הימים אלו מלכות זו מגיעה לשלימותה ולמלוא הקיפה. וכפי שכתב בגו"א בראשית פ"א אות מג: "מהלך החמה הוא שס"ה יום [ב"ר י, ד]... ובכל חודש הירח מסבב י"ב מזלות, מה שהחמה מסבבת בשס"ה ימים" [והובא לעיל פ"א הערה 2]. ובנצח ישראל פי"ז [ד"ה ויש לך] כתב: "כח השמש, אשר יש לה מצד תנועתה בגלגל, אשר יש לה שס"ה חלופי תנועות... והם כחה". וכבר נתבאר [הערה 30] שמלכות החמה היא מתבטאת בשליטתה על הזמן, "והזמן תלוי בגלגל" [לשונו בח"א לב"ב טז: (ג, עו:)]. וכן כתב להלן פ"מ [ד"ה על כן] "כל זמן הוא תולה בתנועה". (49) פירוש - כשם שהאברים משלימים קומת האדם [יבואר להלן], כך שס"ה ימים משלימים את מלכות השמש. (50) והתורה עצמה היא סדר המציאות של ישראל, וכמו שכתב בנצח ישראל פ"ג [ד"ה ודבר זה]: "כי התורה סדר הנמצא והנהגתו". וראה שם הערה 56. ולכך דין הוא שאף בתורה גופא ימצאו אותם אמצעים לשמירת הסדר ולהתעלות האדם, כפי שהם נמצאים בעולם הטבעי. ועוד אודות שהתורה היא סדר העולם - הנה זהו יסוד נפוץ מאוד בספרי המהר"ל. ולדוגמה, ראה דבריו בנתיב התורה ר"פ א [א, ג.] שכתב: "דברי תורה תומכין כל העולם... כי לכך הוסיף ה"א בששי לומר כי כל מעשה בראשית היו תלוים ועומדים עד ששי בסיון, אם יקבלו ישראל התורה - מוטב... וא"כ ד"ת מחזקים ותומכים הכל, עד שיש לעולם קיום. וכל זה מפני כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל. רק כי סדר האדם הוא נגלה ומפורש בתורה... אבל סדר העולם כולו ג"כ הוא בתורה, שאין התורה רק סדר המציאות העולם בכללו. וזהו שאמרו במדרש [ב"ר א, א] שהיה מביט בתורה וברא את עולמו, ר"ל שהתורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו... והסדר הוא מקיים הכל. ולכך אמרו שכל מע"ב היו תלויים ועומדים עד שהיו ישראל מקבלים התורה, שאז היו מקבלים בעולם התורה שהיא סדר הכל, ובה יהיה מתקיים הכל". וכן כתב בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], באר הגולה באר הרביעי [סט.], ועוד. (51) מחמת שכל העולם נברא בשביל ישראל [רש"י בראשית א, א], וכמבואר בגו"א בראשית פ"א אות ז. ולכך ישראל אינם מקבילים רק לחלק אחד של המציאות [חמה או אדם], אלא הם מקבילים לשני חלקיה של המציאות [חמה ואדם]. ובאר הגולה באר השלישי [מב.] כתב: "והקב"ה השיב לישראל כי דבר זה אי אפשר שישכח אותם, שלא שייך שכחה בדבר שהוא הכל. כי השכחה שייך בדבר שאינו חשוב, ואינו שם על לבו אותו דבר, ומסלק אותו ממנו ושוכח אותו. אבל ישראל הם הכל. כי כל העולם לא נברא אלא בשביל ישראל, כמו שאמרו בכמה מקומות. ולפיכך אין שייך שכחה בזה, כי אם אותם ישכח - אם כן מה יזכור, מאחר שישראל הם הכל, שכל המציאות נבראו בשביל ישראל. כי השכחה מורה כי הנשכח אין לו מציאות, שהוא נשכח ממנו כמת. ודבר שהוא הכל אין בזה שכחה, וכל מקום שיפנה הוא לפניו, כי הם הכל. לכך לא שייך שישכח אותם, כי אם כן מה יזכור". וכן בנצח ישראל פ"י [ד"ה וכאשר ראה] ביאר שישראל הם עיקר המציאות. וכן הוא שם בפנ"ו [ד"ה ובמדרש], ושם הערה 49. (52) כפי שביאר לעיל [בד"ה וכאשר תתבונן וד"ה החלק השני] שהמציאות מורכבת משני חלקים; מלכות השמש ומלכות האדם.  ונראה להטעים זאת יותר, שהנה בנתיב האמונה פ"ב [רט:] כתב: "השמש והאדם... הם מושלים, כי החמה הוא המלך בצבא השמים, והאדם המושל בארץ". [והובא בהערה 36.] ובגו"א שמות פי"ח אות א כתב: "השמים והארץ הם כל המציאות". ובדר"ח פ"ה מ"א [ריד.] כתב: "כי השמים והארץ הם הכל". וכן כתב שם בפ"ו מ"י [שכא:]: "שמים וארץ הם כלל העולם". ובגבורות ה' פמ"ז [קצג:] כתב: "כל המציאות ביחד הם שמים וארץ". וראה בגו"א בראשית פי"ד הערה 122, ושם פכ"ח הערה 138. וכן כתב בגו"א שמות פט"ו אות כג: "כי ע"י שניהם [שמים וארץ] הוא מציאוא העולם... שניהם הם מציאות העולם ושלימותו... כי השמים והארץ ביחד כוללים כל העולם יחד... אשר העולם הוא שמים וארץ". ולכך ברי הוא שהחמה [המתייחסת לשמים] והאדם [המתייחס לארץ] "הם כל המציאות". (53) לשונו בנתיב האמונה פ"ב [א, רט:]: "וכאשר אין המלך יוצא מן הסדר והחוק מעצמו, כל אשר הוא תחתיו כך נוהג ג"כ. ולפיכך נתן לאדם שס"ה מצות לא תעשה, כמספר ימות החמה. שהולכת השמש ואינה משנה ואינה עוברת החוק והגבול שסדרם הש"י אל השמש, כאשר השמש מסוגלת שאינה משנה ואינה עוברת החוק. ולכך ג"כ הש"י נתן לאדם חוקים שס"ה, שבהם אינו עובר החוק. ובמספר הזה האדם הוא תחת הש"י לגמרי, כמו שסדר השמש בשס"ה ימים שלא תעבור החוק שסדר לה הש"י". (54) וכמבואר לעיל [ד"ה החלק השני]. וראה הערה 22 שנתבאר שם ששיטת המהר"ל היא שאין מתן שכר אלא על קיום מצות עשה, ולא על קיום מצות לא תעשה, כי רק בקיום מצות עשה הוא קונה מעלה יתירה, ולא בקיום מצות לא תעשה. (55) בחלק הראשון של המציאות [מלכות השמש]. (56) כמבואר כל זאת לעיל [סד"ה החלק השני], ושם הערה 40. (57) לשונו בדרוש לשבת תשובה [עז.]: "וכן כל האברים שבאדם, אם שהם נמצאים גם כן בבעלי חיים, מורים הם על הפעולות אשר אצל השם יתעלה, עד שהאדם נברא בצורתו הגשמית לגמרי בצלם אלקים. והנה פעולות השם יתעלה באים מאתו טוב אל המקבל, ובאים מאתו פעולות להפך, והם ימין ושמאל. ולכך יש איברים זוגות; שתי עינים לאדם ימין ושמאל. וזה מורה כי עין ה' לפעמים להטיב, ולפעמים להרע. וכן האזנים, שהוא שומע תפלה מבני אדם, והוא לטוב. ושומע קנטור שלהם לרעה. רק הלשון היא יחידית באדם. ודבר זה כי אין הלשון ראויה שתהיה שתים, כי הדבור הוא האדם בעצמו, שהאדם הוא חי מדבר, וזהו גדר האדם. ואילו היו שתי לשונות באדם, היה האדם שהוא אחד - שנים, ודבר זה לא יתכן". ובח"א לנדרים לב: [ב, יג.] כתב: "ואלו עשרה איברים הם... נגד עשר ספירות בלימה". ובדר"ח פ"ד מי"ד [קפח:] כתב: "לגוף האדם יש מדריגה עליונה, כאשר תדע ותבין מן רמ"ח אברים של אדם". ובח"א למכות כג: [ד, ו:] כתב: "אבל הפירוש הברור, כי התורה היא לאדם מצד המעלה העליונה שיש לאדם על הכל, במה שנברא האדם בצלם אלקים... כי דבר זה שנתן התורה לאדם, הוא בשביל שנברא בצלם אלקים, וצלמו רמ"ח אברים, אף כי הם גשמיים... ולכן מצות עשה הם רמ"ח, כמספר אבריו של אדם, שהם צלמו, כי בשביל מעלת צלמו ראוי הוא אל התורה השכלית ואל מצות עשה". וראה הערה 23. (58) כן כתב בבאר הגולה באר השלישי [מא.]: "אמנם מה שלא היה כסוי לאוזן בעצמו כמו שהוא לעינים ולפה, אם יאמרו לך הרופאים או בעלי טבע דברים טבעים לזה, אל תאבה להם ואל תשמע להם, כי רופאי אליל המה, לא ידעו בחכמת היצירה והבריאה כלום". ונאמר [איוב יג, ד] "רופאי אליל כולכם". (59) וכן כתב המהר"ל כמה פעמים, שאנשי הטבע לא חדרו למעמקים של האדם, אלא הסתפקו בהגדרות טבעיות לדברים ששורשם אלוקיים. וכגון, בבאר הגולה באר החמישי [צה:] כתב: "וכאשר תבין את זה אז תבין מעלת צלם האלקי שבאדם. והפלסופים לא ראו והביטו רק הטבע, כמו הרופאים, לא ידעו ולא יבינו רק הטבע, ולכך לא עמדו על הבריאה הזאת הוא האדם, כי יצירת האדם בפרט, הכל הוא ענין אלקי, ולא טבעי". ושם בבאר הששי [קו.] כתב: "כי לא באו חכמים לדבר מן הסבה הטבעית, כי קטון ופחות הסבה הטבעית, כי דבר זה יאות לחכמי הטבע או לרופאים, לא לחכמים. אבל הם ז"ל דברו מן הסבה שמחייב הטבע... שלכל דבר יש סבה טבעית מחייב אותו, ועל אותה הסבה הטבעית יש סבה אלקית, והוא סבת הסבה, ומזה דברו חכמים. כי לאדם אל צורתו ומספר אבריו יש סבה טבעית, שאין ספק כי יש לדבר זה פועל טבעי, ומכל מקום יש לאותה סבה סבה אלוקית, שעל סבת הסבה אמר [בראשית א, כז] 'ויברא אלקים את האדם בצלמו בצלם אלקים ברא אותו'. ולכך החושבים עליהם כי רצו הם ז"ל להעדיר הסבה הטבעית, ולכך לא רצו בסבה שנתנו הם ז"ל, דבר זה הוא שוא". וראה הערה 69. ובח"א לשבת עז: [א, מג.] כתב: "כי יש לך לדעת, כי אף שאמרו הרופאים בחולשת האדם לעת זקנתו שהוא בטבע, ודבר זה בודאי ברור, אבל יש לטבע סבה אשר הוא מחייב הטבע". וכן הוא להלן פ"ו [ד"ה אך אין]. (60) אודות שהצלם קשור לרמ"ח אברים, ראה הערות 23, 57. והוא יסוד נפוץ בספרי המהר"ל. וכגון, להלן פ"ט [סד"ה וזהו ההפרש] כתב: "ולכך מספר מ"ע הם כמספר אבריו של אדם, שהם רמ"ח, כי אבריו של אדם הם צורת צלמו, שבשביל מעלה זאת ראוי אל הדבוק בו יתברך". וכן כתב להלן ר"פ יב. ולהלן פכ"ד [ד"ה ואז אמר] כתב: "המצות בתורה הם רמ"ח, כנגד אבריו, שהוא צלמו של אדם". ובנתיב התורה פט"ו [א, סז.] כתב: "זה כי האדם יותר קרוב לקבל מלכות שמים על עצמו, שהוא צלם אלהים, ועל זה מקבל מלכות שמים. ולכך בקריאת שמע רמ"ח תיבות, כמספר איבריו של אדם. כי רמ"ח איבריו הם צלם האדם, ועל הצלם הזה הוא מקבל מלכות שמים. כי לא היה ראוי האדם לקבל עליו מלכות שמים שיהיה השם מלך עליו, אם לא מפני כי האדם נברא בצלם אלהים, ובשביל זה הוא מלך בתחתונים, והוא יתברך מלך עליו. ולכך יש בקריאת שמע רמ"ח תיבות, כנגד צלמו של אדם". וראה הערה 63, שהובאו שם דבריו מנתיב אהבת ריע פ"א אודות שתכלית התורה שהאדם יגיע לשלימות הצלם. (61) כמבואר בהערה הקודמת, שמחמת שנברא האדם בצלם, לכך הוא מלך התחתונים. ובגבורות ה' פ"ד [ל:] כתב: "אם הוא זוכה, והאדם הוא בצורה שלימה, ראוי לו להיות מושל על הדברים החמרים, הם בעלי חיים שאינם מדברים, שהם במדריגת החומר, והצורה מושלת עליהם". ובנצח ישראל פי"ד [ד"ה והתבאר לך] כתב: "וידוע כי הצורה שהוא פועל ומושל בחומר", וראה שם הערה 62. ובהקדמה שניה לגבורות ה' [טו] כתב: "כי החומרי משועבד לשכלי". ובדר"ח פ"ג מי"ד [קמז.] כתב: "כי מעלת הצלם כאשר האדם הוא מלך בתחתונים, כמו שהשם יתברך בעליונים ובתחתונים". ובדרוש לשבת תשובה [עז.] כתב: "ביצירה זאת שיצר השם יתעלה את האדם, יצירתו עליונה, עד שמבשרו יחזה אלוה, שהרי האדם נברא בצלם אלקים... ולא שהשם יתעלה יש לו דמות וצורה, רק ברא האדם בדמיון הגשמי כמו שהוא היוצר יתעלה בלתי גוף. וזה כי השם יתעלה בעליונים מלך על כל הנמצאים עליונים ותחתונים, ובדמות זה ברא השם יתעלה האדם בדמותו הגשמי. שהרי תבניתו וצלמו של אדם מורה כי האדם מלך הנמצאים התחתונים. ולכך האדם בלבד הולך בקומה זקופה יותר מכל הנמצאים התחתונים [ראה הערה 33]... ועוד יותר כי השם יתעלה הוא הכל, והכל נברא בשבילו ולכבודו, וכן האדם בתחתונים הוא הכל, וכל הנבראים הם לשמשו". וראה הערה 66. (62) לשונו לעיל ר"פ ב: "התבאר לך כי הפעולות האלקיות, שהם מצות התורה, הם ראוים לאדם לפי מדריגת נפשו האלקית שהיא בקרבו. והפעולות האלו הם השלמת האדם, שבהם יושלם, עד שהוא הבריאה אשר בה רצון בוראו. ויתבאר בפרקים הבאים דבר זה באריכות, בעזרת נותן התורה". וראה ציון 85. (63) וזה לשונו בנתיב אהבת ריע פ"א [ב, נא.]: "תכלית התורה שיקנה האדם מעלה זאת העליונה, הוא צלם האלהים... כי כל התורה כולה פירוש באיזה צד יגיע למדרגה הזאת, שיהיה האדם בצלם אלהים לגמרי. ולכך המצות עשה בתורה הם רמ"ח, כמנין איברי האדם, ואיברי האדם הם צלמו... וכל התורה הוא פירוש זה באיזה ענין מגיע האדם למעלה זאת, והוא ע"י מצות עשה, שהם רמ"ח כנגד אברי האדם שהם צלמו". והם הם הדברים שנתבארו כאן. (64) הולך לבאר יותר בעומק מדוע היציאה מן הסדר משתייכת לחמה, ואילו קנית מעלה מתייחסת לאדם. [ועד כה ביאר שישנן בעולם שתי מציאויות שונות; הטבע והאדם. החמה ממונה על הטבע, ומכך נגזר ששומרת על הסדר. ואילו מהות האדם היא קניית מעלה נוספת, ומכך נגזר החתירה התמידית לעליה ולהשלמה.] (65) כמבואר לעיל הערה 30. ולא ידעתי מדוע שם הביא את הפסוק [תהלים קלו, ח] "את השמש לממשלת ביום וגו'", ואילו כאן הביא פסוק אחר מבראשית "את המאור הגדול לממשלת היום וגו'". (66) כמבואר בהערה 61. (67) כפי שדרשו חכמים [חגיגה יב.] שהאור שנברא ביום הראשון "אדם צופה בו מסוף העולם ועד סופו... עמד וגנזו לצדיקים לעתיד לבוא". ובנתיב הצדק פ"א [ב, קלו:] כתב: "כי האור שנברא בששת ימי בראשית הוא אור גמור, מסולק מן החומר... שאינו גשמי, לכך גנזו לצדיקים לעת"ל, כאשר יהיה העולם מסולק מן הגשמי יהיה משמש האור הנבדל מן הגשמי לגמרי. אבל בעוה"ז... אין ראוי לעולם רק אור שיש לו נושא גשמי, כמו החמה והלבנה. ולפיכך נגנז האור הראשון שאינו בגוף".  ובהקדמה שניה לגבורות ה' [טו] כתב: "אבל רז"ל בעלי האמת אומרים... כי מפני כך היה יהושע מעמיד השמש [יהושע י, יב], מפני שהשמש היא גשמית, ויהושע שהיה לו התורה השכלית, היה אפשר לו למשול עליה. וזה אמרם במדרש תנחומא [פרשת אחרי אות ט] אמר לו השמש כלום, קטן אומר לגדול הימנו 'דום', אני נבראתי ברביעי, ואתה נבראת בששי, ואתה אומר אלי 'דום'. אמר לה יהושע, בן חורין קטן שיש לו עבד זקן, אינו אומר לו שתוק... הנה בארו ז"ל במדרש מפני שהשמש היא בעלת חומר, ולכך קרא השמש עבד כאשר נתבאר פעמים הרבה מאוד. כי החומר הוא עבד, וכך נקרא גם כן העבד חמור, דכתיב [בראשית כב, ה] 'שבו לכם פה עם החמור', עם הדומה לחמור [יבמות סב.]. ואין בן חורין רק השכל. ולפיכך אומר שהוא עבד... וידוע כי החמרי הוא משועבד לשכלי ומושל עליו, ולכך היה מושל יהושע על השמש והירח... כלל הדבר, שיש לאדם הצדיק מעלה יותר מן השמש, כי נשמתו נבדלת מן החומר. ואילו השמש עיקר מעלת השמש גשמית, שהיא עצם גשמי, ובשביל שכל מעלתה גשמית היא משועבדת לשכל. ולפיכך לא היה רחוק אצל רז"ל שתהיה עמידת השמש לצדיקים כמו אלו, כי דבר זה גורם שהחומר משועבד לשכל ולנבדל. הנה התבאר לך עמידת השמש ליהושע בענין אמת, שהדברים הם כמשמעו לגמרי". וכן כתב שם בהמשך [כא], ובח"א לב"ב טז: [ג, עו:]. וראה הערה 78. (68) רמב"ן בראשית ב, א: "וצבא השמים... יכלול השכלים הנבדלים... וכן נפשות האדם צבא השמים הנה". וראה הערה קודמת שנשמת הצדיק נבדלת מן החומר. ובנצח ישראל פ"ד [ד"ה כלל הדבר] כתב: "כי אלו שני דברים שקולים; המקדש והאדם. כי בהיכל הש"י כבוד ה' זרח עליו, וכך בהיכל האדם שוכן כבוד הנשמה, וישיבתה בהיכלה דומה לכבוד ה'". וקודם לכן כתב שהנשמה היא "נצוץ כבודו יתברך". ושם ס"פ ח כתב: "מעלת בית אלקינו שהוא קדוש, והצדיק נשמתו קדושה". וצרף לכאן דברי הרמב"ן בבראשית [ב, ז] על הפסוק "ויפח באפיו נשמת חיים", שכתב: "להודיע כי לא באה [הנשמה] מן היסודות... אבל היא כוח השם הגדול מפיו דעת ותבונה, כי הנופח באפי אחר - מנשמתו יתן בו... והוא מאמרם בספרי [ר"פ מטות] נדרים כנשבע בחיי המלך, שבועות כנשבע במלך עצמו". ובספר הקנה אמרו "מאן דנפח - מתוכו נפח". הרי שהנשמה היא חלק אלוק ממעל. וכן הוא בהקדמת הבעל המאור למסכת ברכות. (69) והצלם חל על גופו ואבריו, וכמבואר למעלה הערות 23, 57, 59, 60. (70) כמצוין בהערה הקודמת. ובנצח ישראל פי"א [ד"ה ועל אלו] כתב: "כי האדם הוא הבריאה השלימה שבכל הנמצאים, שהרי נברא בצלם אלקים". ובדר"ח פ"ג מי"ד [קמד.] כתב: "ענין הצלם הזה שהוא אור וניצוץ אלקי נבדל דבק באדם... הוא נבדל לגמרי... לכך עיקר הצלם בא על הפנים דוקא, כי מציאות האדם בפנים שלו, שבו הוא ניכר האדם, ונמצא מה שהוא, וזהו מציאותו, ומזה הצד האור והזיו של אדם הוא אור המציאות, יותר מן המלאכים, כי המלאכים אין להם אור המציאות בעולם... כי מצד שהאדם נברא בצלם אלקים, שהוא מורה על שיש לו בעולמו המציאות, שאין עליו כמוהו לבד הש"י... שהאדם בתחתונים מלך, ואין עליו כי אם השי"ת, לכך יש לו אור וזיו המציאות ביותר מכל, אף מן המלאכים כמו שבארנו... כלל הדבר, כי האדם מצד שאין עליו בתחתונים נקרא אור, וזיו הצלם של אדם שהוא בצלם אלקים, כי האור והזיו שהוא מורה על המציאות הוא כמו אור המציאות של השי"ת... ועל זה אמר שברא אותו בצלם אלקים מצד מעלת המציאות שיש לאדם... הנה מדריגת צלם אלקים הזה ואור מציאותו של אדם מצד העולם הבא". (71) הן מבחינת נשמתו, והן מבחינת צלמו. (72) השמש. (73) ובדר"ח פ"ג מי"ד [קמא:] הביא שם הסברים שונים לתיבות "צלם אלקים"; (א) "אין פירושו שיש אל השם יתברך צלם ודמות... אבל הכתוב בא לומר כי כאשר בא לרמוז בתמונה הגשמית מה שנמצא בהקב"ה העיון נבדל מן הגשמי, כי בודאי יכול האדם לצייר בענין הגשמי דבר הנבדל הבלתי גשמי. דמיון זה כאשר בא לצייר הש"י שהוא מלך על הכל... הנה יצייר תמונה בזקיפה, אף בודאי שאין לתת שום תמונה חס וחלילה אל השם יתברך". (ב) "כי האדם מצד שאין עליו בתחתונים נקרא אור וזיו הצלם של אדם שהוא בצלם אלקים... כי יש לאדם זיו ואור הצלם שיש להשם יתברך... ולפיכך מלת 'צלם' בא על הפנים בפרט ביותר". (74) פירוש - השמש והאדם הם עליונים וחשובים בעולם הזה, וכמו שמבאר והולך. (75) לשונו בנתיב הענוה פ"א [ב, ד:]: "ידוע כי השמש יש בה הזוהר העליון, וידוע כי אין לך בכל הנמצאים מסולק מן הגשמית כמו השמש, עד שיש לו גוף זוהר, עד שכמעט אין לו גשמית, כמו שביארנו דבר זה במקומות הרבה". ובנתיב התורה פ"י [א, מג.] כתב: "כי השמש המאיר בעצמו אין לה גוף. כך התלמידי חכמים מצד השכל נחשבים נבדלים לגמרי מסולקים מן הגוף, לכך מדמה אותן לשמש המאיר". וכן כתב בח"א לב"ב נח. [ג, פד:], וז"ל: "כי אין בעולם דבר יותר זך מן הגלגל [החמה] מכל הדברים הגשמיים". ובח"א לע"ז ב: [ד, יח.] כתב: "השמש יש לה חומר דק וזך". ובח"א לשבת פח: [א, מד:] כתב: "השמש המאירה יש לה גשם זך מאיר, עד כמעט שמסולק מן הגשמית". (76) ובב"ב טז: אמרו "אבן טובה היתה לאברהם תלויה בצוארו... ובשעה שנפטר מן העולם נטלה הקב"ה ותלאה בגלגל חמה", וכתב שם בח"א [ג, עו:]: "כי גלגל החמה הוא התחלת עולם הזה. ובגלגל הוא הזכות ובהירות כמו שהיה לאברהם. רק כי זכות אברהם הוא זכות נבדל בלתי גשמי, וזכות גלגל חמה הוא גשמי. וכל זמן שהיה אברהם חי, שהיה מדרגתו יותר, היה המרגלית תלויה בצוארו של אברהם. ואחר שמת... היה תולה אותו בגלגל חמה". (77) אודות שעליונות שייכת למלכות, הנה בשבת קנב. אמרו "דעל סוס - מלך". וכתב בדרוש לשבת תשובה [סוף פב.]: "כי מי שהוא מנושא מן הארץ עד שרוכב על סוס, זהו מלך, לפי שהוא מנושא לגמרי". ובנצח ישראל פ"מ [ד"ה וביאור זה] כתב: " כי המלך הוא מיוחד בהתרוממות, שהוא מתנשא ומתעלה על העם אשר הוא מלך עליהם... כי במה שהוא מלך הוא מתרומם על כל העם. ואם היו רוכבין על סוסו היה בהתרוממות זה שתוף למלך בענין התרוממות הזה, אשר אין בזה השתתפות אליו, בשביל שהוא מלך, והוא מתרומם על הכל, ולכך אין רוכבין על סוסו. כמו שאמרו [שבת קנב.] 'דעל סוס - מלך'". וזה לשונו באור חדש [פ.]: "חשיבות המלך כאשר מתנשא על העם, ודבר זה הוא עיקר למלך... חשיבות מלכותו במה שהוא מתנשא עליהם". וראה עוד בהקדמה השלישית לגבורות ה' [כ], ובאור חדש [קפא.]. ועוד אודות מעמדו הנבדל של המלך - ראה נצח ישראל פ"ה הערות 321, 322, 325, שם פ"ו הערה 114, שם פי"ב הערה 39, גו"א שמות פי"ז הערה 55, דברים פי"א הערה 159, גבורות ה' פמ"ב [קנט.], דר"ח פ"א מי"ג [מט.], שם פ"ד מ"ה [קעג:], להלן פ"מ [ד"ה אמנם כאשר], ועוד ועוד. (78) כמבואר בהערה 37, קחנו משם. ומה שכתב "אף אל השמש", הוא בכדי להדגיש שעם כל חשיבות השמש, מ"מ אין היא יוצאת מגדר "חומר", ולכך מעלת האדם - המשמשת כצורה לדברים החומריים - משמשת כן אף בנוגע לשמש. וראה הערה 67, שנתבאר שם שלצדיק יש מעלה יותר מן השמש.  וצרף לכאן את דבריו המסלואים של המשך חכמה, בראשית טו, יז, שכתב: "הנה דע כי עד אברהם לא נקרא [החמה] 'שמש, רק 'המאור הגדול' [בראשית א, טז]. רק משבא אברהם... ולימד כי השמש מוכרח מהיוצר... והוא רק 'שמש' לשמש פני קונו... לכך קרא להחמה 'שמש'". ולהלן פל"ג [ד"ה ביאור זה] כתב שהאדם הוא הקורא שמות לכל הנמצאים [ב"ר יז, ד], דוקא מחמת שהוא העיקר והצורה לנמצאים. [וראה גו"א בראשית פ"ב הערה 119.] ומתוך שאברהם הוא הקורא לחמה בשם "שמש", מוכח מכך שהאדם הוא צורה אף אל השמש. (79) יסוד נפוץ מאוד בספרי המהר"ל. ולדוגמה; בגו"א בראשית פ"א אות לג [ד"ה ולקמן] כתב: "דבר החומרי הוא סבה לחטא". ובדר"ח פ"ד מי"א [קפב:] כתב: "גורם החטא הוא החומר, ואם לא היה חומר, היה האדם כמו מלאך, ולא היה בו חטא כלל". וכ"ה בח"א ליבמות קה. [א, קמו.], שכתב: "כי החטא והעון הוא מצד החומר". וכ"ה בנתיב התשובה פ"א [ד"ה אמנם כאשר], שם פ"ד [ד"ה ולמאן דאמר]. ובנצח ישראל פ"ה [ד"ה ומה שאמר] כתב: "על ידי הגוף הוא בא החטא, שאם אין הגוף, היה האדם כמו מלאך". וראה שם הערה 257. ובח"א לסנהדרין קו. [ג, רמז:] כתב: "כי האדם בעצמו מוכן לחטא, שהרי הוא אדם בעל גוף, אשר הוא מוכן לחטא". ועוד. ובגו"א בראשית פ"ו אות יא ביאר שבב"ר [כז, ד] נמצאה בזה מחלוקת, ויש מי שסובר שהחטא בא אף מן הנשמה. אמנם בכל ספריו נוקט כדבר פשוט שאין החטא בא אלא מן הגוף. (80) כפי שנתבאר בפרק זה פעמים מספר. (81) לא מצאתיו שם, אלא הוא להלן פ"ז [ד"ה ובמקום אחר], ושם פי"ב [ד"ה והוא שאמרו]. (82) אודות שמדריגת האשה היא חומרית, הנה זהו יסוד נפוץ בספרי המהר"ל. דוגמה לדבר; אמרו חכמים [סוטה יב.] ש"כל הנושא אשה לשם שמים, כאילו ילדה". וכתב באור חדש [קיד.] בזה"ל: "שאמרו במסכת סנהדרין [כב:] האשה גולם כלי עץ, ואינה כורתת ברית אלא למי שעשאה כלי. כלומר, שאין האשה רק במדריגת החומר, והאיש נחשב שהוא כמו צורה לה... ולכך מדמה האשה כמו גולם, שהוא חומר בלבד, ואין בו הצורה של כלי... כי החומר אין מציאותו בפעל... כי האשה נחשב כמו החומר ועל ידי האיש... נמצאת האשה בפעל. ולכך נחשב כאילו ילדה האיש, והוציאה לפעל". וזה לשונו בבאר הגולה, באר הראשון [כא.]: "החטא שהאדם חוטא הוא בא לאדם מצד החומר בלבד. כי מצד הצורה אין חטא כלל... ודבר זה מבואר לכל, כי החטא הראשון היה בא מן האשה [בראשית ג, ו], שהיא חומרית בערך האיש שהוא נחשב כמו צורה". וכן הוא בגו"א דברים פכ"ה אות ג, ד"ה אמנם. ובח"א לקידושין מ: [ב, קמד:], כתב: "האשה פסולה לעדות מפני שהיא נוטה אל החומר... וידוע כי העדות שמוציא העדות אל הפעל, ולכך האשה שהיא נוטה אל החומר, ואינה נחשבת בפעל, שהחומר אינו בפעל, לכך אינה יכולה להוציא דבר אל הפעל, כי היא עצמה אינה בפעל". וכן כתב בח"א לע"ז ד. [ד, כח:]: "האשה והעבד פסולים לעדות, כי האשה והעבד נוטים אל החומר, ואין שייך בהם שיוציאו דבר אל הגלוי, כי הם חומריים ואינם כ"כ בפעל הנגלה, ואיך יוציאו דבר אל הפעל הנגלה". ובנתיב התורה פט"ו [א, סו.] הזכיר כן בקיצור. וראה נצח ישראל פ"ז הערה 311. ובהקדמה לנתיבות עולם כתב: "האשה... הוא החומר נקרא... כמו שבארנו בכל מקום". וכן הוא בדר"ח פ"א מ"ה [לה.]. (83) בח"א למכות כג: [ד, ז.], שכתב: "ומעתה תבין כי האשה שהיא חמרית חייבת בכל מצות לא תעשה, ואינה חייבת בכל מצות עשה, כי מדריגת האשה אינה מגיעה עד המעלה העליונה, היא מדריגת מצות עשה... לפי שהיא חמרית". ולהלן פמ"ד [ד"ה וכאשר תבין] כתב: "מצות לא תעשה קרובים אל המקבל, ודבר זה ידוע, ולכך אף הנשים חייבות במצות לא תעשה, אבל במ"ע אין הנשים חייבות כלום, והבן זה". וכן כתב להלן פל"ז [ד"ה ויש לפרש]. (84) כי מצות עשה הן כנגד הצלם, וכמבואר בהערה 23. (85) כמבואר לעיל פ"ב הערה 2, וכאן הערה 62. ובח"א למכות כג: [ד, ז.] הוסיף: "ותבין ג"כ למה מצות עשה דוחה לא תעשה [שבת קלב:], כי הם יותר במעלה מן מצות לא תעשה". וכן כתב להלן פל"ז [ד"ה ויש לפרש].  וא"ת, לפי"ז מדוע נשים פטורות רק ממצות עשה שהזמן גרמן, ולא פטורות גם מכל מצות עשה. (86) כמבואר בנצח ישראל פי"ז [ד"ה ויש לך], ושם פי"ח [ד"ה כבר בארנו]. (87)  "כי לאדם אל צורתו ומספר אבריו יש סבה טבעית, שאין ספק כי יש לדבר זה פועל טבעי, ומכל מקום יש לאותה סבה סבה אלוקית, שעל סבת הסבה אמר [בראשית א, כז] 'ויברא אלקים את האדם בצלמו בצלם אלקים ברא אותו'". [לשונו בבאר הגולה באר הששי (קו.), והובא בהערה 59]. וכבר השריש בתחילת הפרק "כי אין מקרה לכמו דברים אלו האלקיים".  ובא לבאר, שלא רק שמצות לא תעשה קשורות לחמה, ומ"ע קשורות לאדם, אלא מספרם של מצות אלו תואמות למהותן של החמה והאדם. (88) כמבואר בהערה 29. (89) כמבואר בהערה 38. (90) כי הפסוק [משלי ח, טו] "בי מלכים ימלוכו" נדרש על ידי חכמים [יומא עב:] כמוסב על התורה. ורש"י פירש שם "בי מלכים ימלוכו - וגדול הממליך מן המלך, והתורה אמרה מקרא זה". ואודות רום מעלת התורה, ושאין דבר למעלה הימנה, ראה רש"י שמות כ, א, שכתב: "מלמד שאמר הקב"ה עשרת הדברות בדבור אחד". וכתב על כך להלן פל"ד [ד"ה ועוד יש] בזה"ל: "כי ראוי בפרט שיהיו עשרת הדברות בפרט נאמרים בדבור אחד. כי התורה היא מן השם יתברך אשר הוא אחד, ואין דבר קודם לתורה, והיא ראשונה... כי התורה היא קרובה אליו יותר מכל, ולכך התורה מתייחסת ביותר אל השם יתברך שהוא אחד". ובנתיב התורה פ"ד [א, סוף יז:], כתב: "אין דבר שהוא קרוב אל השם יתברך כמו התורה". ובגו"א שמות פ"כ אות ג [ד"ה ועוד] כתב: "התורה ניתנה מפיו יתעלה, ואין דבר קרוב אל האחד רק התורה". ובדר"ח פ"ו מ"ח [סוף שז.] כתב: "אין לך דבר שהוא קרוב אל הש"י כמו התורה, שהיא אצולה מן הש"י, ולכך התורה נקראת 'עץ' [משלי ג, יח], שהעץ הוא יוצא מן העיקר ונאצל מן העיקר, וכך התורה היא אצולה מן השם יתברך". ובהספד [עמוד קצ] כתב: "כי בעל התורה הוא תחת צל הקב"ה, ואין דבר שהוא תחת כנפי השם כמו התורה". וראה לעיל בהקדמה הערה 90, ושם פ"א הערה 63. (91) ואודות יסודו שהתורה כוללת בתוכה גינוני מלכות [של סדר והשלמה], ראה בספר עשרה מאמרות לרמ"ע מפאנו, מאמר חיקור הדין, ח"ב פי"ט, שכתב שם שאין כתר תורה עוברת בירושה [לעומת מלכות העוברת בירושה (יומא עב:)], ולכך מצינו בכל הנשיאים שמשמעון הצדיק ועד הלל הזקן שלא נתמנו בנים במקום אביהם. ומ"מ מהלל הנשיא ואילך נהגו שבניהם קודמים לשאר אדם, וזאת משום שאז נתבטלה מלכות החשמונאים, וכתר תורה ספגה לתוכה את הנהגותיה של כתר מלכות, ומשום כך נהגו בכתר תורה שהבנים קודמים לשאר אדם, מצד המלכות שבה. וכלשונו שם: "התקינו בי"ד שיהא כתר תורה משלים לכתר מלכות, להושיב הבן על כסא אביו". [והובא במג"א ס"ס נג, ובחת"ס אור"ח סימן יב.] והם הם הדברים שהניח כאן המהר"ל, שבתורה נמצאים גינוני מלכות של שמירת הסדר [שס"ה מל"ת], וכן גנוני מלכות של השלמת האדם [רמ"ח מ"ע]. (92) בח"א למכות כג: [ד, ז.], שז"ל: "כי דבר זה שנתן התורה לאדם, הוא בשביל שנברא בצלם אלקים, וצלמו רמ"ח אברים, אף כי הם גשמיים... ולכן מצות עשה הם רמ"ח כמספר אבריו של אדם, שהם צלמו, כי בשביל מעלת צלמו ראוי הוא אל התורה השכלית ואל מצות עשה. ונתן לו שס"ה מצות לא תעשה, נגד גופו וחומרו, שלא יצא חוץ מן הראוי. כי היציאה מן הראוי הוא לגוף האדם בלבד. ולכך מצות לא תעשה הם שס"ה כמנין ימות החמה, כי האדם מצד גופו יש לו מדריגת החמה, אשר יש לה שס"ה ימים. וזה אמרם בפרק חזקת הבתים [ב"ב נח.] 'נסתכלתי בשני עקביו של אדם והם כדמות גלגל חמה', עד כאן. וביאור זה שבא לומר כי האדם הראשון נברא בצלם אלקים, והוא בפרט היה לו המעלה האלקית הזאת בשלימות. ואמר כי עקביו, שהם סוף מעלת הצלם, וסוף מעלת הצלם מתחבר אל הגוף, והם כדמות גלגל חמה... וסוף מדרגת הצלם יש לו חבור אל הגשם, היא הגוף... ולכך מעלתו כמו החמה, אשר אור של חמה הוא בגשם. לכך המצות לא תעשה שהם מצד הגשם אשר מקבל האדם, והוא למטה מן הצלם, הם כמספר ימות החמה, שהוא ג"כ למטה מן הצלם האדם במדריגה... והבן הדברים הגדולים האלו". וראה עוד בנתיב האמונה פ"ב [א, רט:], והובא בחלקו בהערות 52, 53. (93) כמבואר בנתיב אהבת ריע פ"א [ב, נא.], והובא בהערה 63.  ובפחד יצחק יום הכפורים, מאמר כא, אות ד, כתב: "ברית בין הבתרים קבעה את המשך הזמן של גלות מצרים במספר שנים ["ועבדום ועינו אותם ארבע מאות שנה" (בראשית טו, יג)]. אלא שבברית זו עצמה מצאנו קנה מדה אחר להמשך הזמן, שכן המשך הזמן עד לגאולה נקבע במספר דורות, שכן הוא אומר [בראשית טו, טז] 'דור רביעי ישובו הנה'. וחזרנו כמה פעמים על דברי הגר"א, המפרש דהיינו טעמא משום דהקלקולים תלויים במציאות הזמן, בעוד שהתיקונים תלויים בנפש האדם. ולכן מהלך הגלות, שהוא מהלך של קלקולים, נמדד במספר שנים. מה שאין כן מהלך הגאולה, שהוא מהלך של תיקונים, נמדד במספר דורות. ובודאי שיש לנו לצרף לכאן מה שידענו במנין המצוות. כי המצוות לא תעשה מנינם שס"ה כנגד שס"ה ימות השנה. ואילו מצוות עשה מנינם רמ"ח, כנגד רמ"ח איברים שבאדם. והרי לנו כי הקלקולים נתלים בחלקי הזמן, ואילו התיקונים נתלים בחלקי קומת אדם". עמוד והבט כיצד יסודו של הגר"א [אודות קלקולי הזמן ותקוני האדם] עולה בקנה אחד עם דברי המהר"ל בזה הפרק. (94) כמבואר בהערות 57, 60, 69. (95) ובנתיב הזריזות פ"א [ב, קפב:] כתב בשם המדרש [דב"ר ה, ב] שהנמלה אינה חיה אלא ששה חדשים לפי "שאין לה גידים ועצמות, לכך אינה חיה אלא ששה חדשים". וראה ברד"ל שם סק"ד, שביאר שללא גידין ועצמות א"א לחיות יותר מששה חדשים, ואילו ללא עצמות בלבד [אך עם גידין] אפשר לחיות י"ב חודש. וכן ראה בגבורות ה' פ"ח [מח.] מבואר שהאדם נחשב לחסר קיום בהעדרם של גידים ועצמות. (96) מה שכתב כאן שאין הגידין משתייכים לצורת האדם, לכאורה סותר לדבריו בח"א לנדה לא., שאמרו שם בגמרא שהאב נותן לבנו גידין, צפרנים, עצמות, מוח שבראש, ולובן שבעין. וכתב שם לבאר [ד, קסא.]: "האב נותן בו ה' דברים, והאם ה' דברים, והקב"ה י' דברים... כי יש באדם ג' דברים; האחד הוא החומר. והשני - הצורה. והג' הוא הנשמה העליונה. והנה האשה שהיא חמרית נותנת כל הדברים שממנו החומר של אדם... והאב נותן עצמות וגידין וצפרנים ומוח שבראש ולובן שבעין, ובאלו דברים יושלם צורת האדם. והקב"ה נותן באדם עשרה דברים רוחנים אשר שייכים לנשמה". ומעין זה כתב בגו"א בראשית פל"ה אות ו. ובע"כ צריך לומר שאמנם ביחס לאם האב נותן דברים שאינם כ"כ פחותים, אך מ"מ גם מה שהאב נותן נידון כדבר גשמי, וכפי שכתב בנצח ישראל פנ"ט [ד"ה ויש לך]: "מן זרע האב אין נולד רק הגשמי". ובגו"א שמות פכ"ה אות ד [ד"ה וציוה] כתב: "עשרה דברים שנותנים אביו ואמו הם כולם גופניים". ולפי"ז "צורה" סובלת שתי משמעויות; צורה גשמית, וצורה רוחנית. והגידין משתייכים לצורה הראשונה. (97) פירוש - כל העולם עם האדם משלימים למציאות אחת; העולם הוא החומר, והאדם הוא הצורה, ויחד הם יוצרים מציאות אחת. [ומה שכתב למעלה (ד"ה החלק השני) בדעת רבי שמלאי שהאדם הוא חלק בפני עצמו, ואינו נכלל עם שאר הנמצאים, שם כוונתו שהבריאה מורכבת משני חלקים, והאדם הוא חלק בפני עצמו. אך מ"מ שני החלקים הללו מתאחדים למציאות אחת, של חומר וצורה.] (98) פירוש - באדם גופא נמצאים שני החלקים שישנם בבריאה, והוא בעצמו נחשב ל"עולם קטן". ועוד אודות שהאדם נחשב ל"עולם קטן", ראה דבריו בנתיב האמת פ"ג [א, רב.] שכתב: "כי האדם הזה הוא עולם קטן". וכן כתב בדר"ח פ"א מ"ה [לז.], ח"א לנדרים כב. [ב, ד:], ובח"א לנדה יג. [ד, קנב:]. וראה במו"נ א, עב, וברבינו בחיי בראשית א, כז, ובהערת הרב שעוועל שם. (99) ועוד אודות צמצום הכתב לעומת הרצאת דברים שבע"פ, ראה דבריו בגו"א שמות פי"ט סוף אות יח, שכתב: "אך קשה מאוד הבנה שלימה בכתב לכמו אלו הדברים העמוקים, רק יוסיף חכמה ודעת". ושם פל"ד אות כ כתב: "כל דבר שנכתב הוא משוער ומוגבל". ובנצח ישראל ס"פ ז כתב: "אל תשער בדעתך כי אפשר לכתוב בפירוש, כי איך אפשר לפרש הכל בכתב". וראה להלן ר"פ סח. (100) בנתיב האמונה פ"ב [א, רט:], ובח"א למכות כג: [ד, ו:]. (101) פירוש - שני הסבריו כאן למאמר זה של חכמים [(א) האדם והחמה הם מלכים שונים בעולם. (ב) האדם מלך נבדל, והחמה מלך גשמי], שניהם באים משורש אחד. ודרכו של המהר"ל להורות שפירושיו השונים נובעים משורש אחד. וכגון באור חדש [קלה:] כתב: "ועם כי נתבאר למעלה ענין זה ג"כ, הלא הכל שורש אחד אמת ונכון". ובגבורות ה' פ"ס [רסז.] כתב: "ולאיש חכם אשר נתן ה' בו חכמה ודעת, ידע כי משורש אחד יצאו הפירושים". ובדר"ח פ"א מ"ב [ל:] כתב: "כי הכל הולך אל מקום אחד, ושורש אחד אליו". ושם פ"ב מי"ד [קד:] כתב: "ופירשנו הדבר בבחינות שונות זה מזה... כי אף אם הם הבחינות שונות, הכל שורש אחד אמיתי, אין ספק בזה כלל למי שמבין". וכן הוא בנצח ישראל ס"פ ד. ובגו"א ויקרא פ"ח סוף אות ח כתב: "והרואה יחשוב שהוא פירוש אחר, ואינו רק פירוש אחד למבין", ועוד .  וצרף לכאן דבריו בגבורות ה' פי"ג [סח:] שכתב "כל שורש שהוא אחד". וכן נתבאר שהאמת היא אחת [לעיל בהקדמה בהערה 118]. וממילא ברור הוא שהשורש והאמת הם אחד. (102) כפי שכתב כמה פעמים, וכגון בגבורות ה' פנ"ח [רנט.] כתב: "דברים אלו הם ברורים, והם דברים עמוקים יוצאים מחכמה פנימית". ובנצח ישראל ספ"ז כתב: "כל הדברים האלו אמת, והם יוצאים מחכמה פנימית". וכן הוא בדר"ח פ"ה מט"ז [רנו:]. (103) להלן פ"ז [ד"ה ובמקום אחר], ושם פי"ב [ד"ה והוא שאמרו]. 
(1) פירוש - מהפסוק הנ"ל אמנם יש ראיה שהמצות הן לטובת האדם, אך אין ראיה שרבוי המצות הוא לטובת האדם. (2) כמבואר לעיל פ"ד הערה 18. וזו כוונת הפסוק "לטוב לנו כל הימים". וראה בראב"ע וספורנו שם בפסוק כה. (3) לשונו בח"א למכות שם [ד, ה:]: "מקשים על דברי התנא מה שאמר 'רצה הקב"ה לזכות את ישראל לפיכך הרבה להם תורה ומצות', והדעת נותן הפך זה, שמפני זכות טובת ישראל היה לו לתת אליהם מצות מועטות, ולא מצות הרבה. כי במצות הרבה יש לחוש שמא יעבור, ומה זכות אליהם כאשר הרבה להם מצותיו". וכן כתב בסוף דר"ח [שכד.]. וצרף לכאן דברי רש"י [בראשית ג, ז], שכתב על חטא אדה"ר "מצוה אחת היתה בידם ונתערטלו הימנה". הרי משמע מכך שניתן לשמור על מצוה אחת יותר מאשר על הרבה מצות, ולכך הקפידא על אדה"ר היא כה מרובה, מחמת שלא הצליח לשמור אף לא על מצוה בודדה. (4) שאמרו שם "תניא, ב"ש אומרים ג' כתות ליום הדין; אחת של צדיקים גמורין, ואחת של רשעים גמורים ["רובם עונות" (רש"י שם)], ואחת של בינונים ["מחצה על מחצה" (רש"י שם)]. צדיקים גמורין נכתבין ונחתמין לאלתר לחיי עולם. רשעים גמורין נכתבין ונחתמין לאלתר לגיהנום.... בינונים ירדין לגיהנום ומצפצפין ועולין... ב"ה אומרים 'ורב חסד' [שמות לד, ו], מטה כלפי חסד ["הואיל ומחצה על מחצה הם מטה את ההכרע לצד זכות, ואין יורדין לגיהנום" (רש"י שם)]. הרי שב"ה וב"ש נחלקו לגבי דינם של בינונים אם נידונים לגיהנם, אך לכו"ע רשעים גמורים נידונים לאלתר לגיהנם. (5) וכן ביארו התוספות שם [ר"ה סוף טז:], שכתבו: "ליום הדין - כשיחיו המתים... ואע"פ שכבר נדונו אחר מיתתן בגן עדן או בגיהנם מפני הנפש, עדיין יהיה דין אחר אם יזכהו לחיי העולם הבא, שהוא קיים לעולם. ויש שכבר קבלו דינם בגיהנם, ומתוך כך שמא יזכו". הרי שכל הדין הזה הוזכר רק לגבי חיי העולם הבא. ומתוך כך אמרו על הרשעים הגמורים שהם "נכתבין ונחתמין לאלתר לגיהנם". הרי שמימרא זו באה לשלול מאותם רשעים גמורים את הזכיה לחיי העוה"ב. (6) שבגמרא מבואר שרשעים גמורים ["רובם עונות" (רש"י שם)] אינם זוכים לחיי העוה"ב, אע"פ שאפשרי שהם קיימו מצוה אחת בשלימותה. הרי שהקובע בזכיה לחיי עוה"ב אינו עשית מצוה אחת בשלימותה, אלא אם רובו עונות או רובו זכיות. ובסוף דר"ח [שכד:] הביא שם את דברי הרמב"ם האלו, וצירף להם את דבריו של בעל העקרים במאמר ג פרק כט שכתב כדעת הרמב"ם, והאריך לבאר את הקושי העולה מהגמרא בר"ה כנגד שיטה זו, וז"ל: "אין הפירוש שאם עבר כמה מצות, וקיים מצוה אחת, שבשביל אותה המצוה יזכה לעולם הבא. כי דבר זה אי אפשר לומר שמי שרובו עונות יזכה לעולם הבא. ובהדיא בפרק קמא דר"ה [טז:] ג' כתות ליום הדין; אחד של צדיקים גמורים, ואחד של רשעים גמורים, ואחד של בינונים. של צדיקים גמורים נכתבין ונחתמין לאלתר לחיי עולם הבא. ושל רשעים גמורים נכתבין ונחתמין לאלתר לגיהנם... משמע בהדיא דברוב עונות נחתם לגיהנם. ואין לומר דכאשר עשה מצוה אחת בכוונה, שלא היה משתף עמה כונה מטובת עולם הזה, יהיה דבר זה יותר משאם עשה הרבה מצות שלא עשה אותם על דרך זה. ועוד דבסתם קאמר... כיון שרובו עונות יורד לגיהנם. ועוד כת הזאת לא נמצאת כלל בכל הכתוב שזכרה הברייתא - כאשר עשה מצוה אחת ולא שתף עמה כונה אחרת. דודאי אין נקרא על כת הזאת 'צדיקים גמורים'. ואין לפרש התם שנקרא 'בינוני' [עיי"ש שמאריך בזה]... וכך פירש רש"י ז"ל 'רשעים גמורים - רובם עונות'... מוכח דרובו עונות, אף שעשה מעוט מצות, הוי בכלל 'נכתבין ונחתמין לאלתר לגיהנם'... ואם כן אין לומר דבמצוה אחת זוכין לחיי עוה"ב אפילו אם יש לו עבירות הרבה להם, דזה ודאי אינו". (7) "דאמרינן" - מה שהרמב"ם אמר. (8) ברבוי מצות. (9) לשונו בסוף דר"ח [שכה.]: "וכן אם דעת הרמב"ם ז"ל כאשר עשה מצוה אחת, והיינו שלא עשה שום חטא, ודאי כהאי גוונא סגי ליה במצוה אחת. אבל קשיא גם כן דמ"מ לא יתורץ הקושיא דהא יצא שכרו בהפסדו, דלפעמים יורש גיהנם על ידי רבוי מצות... כאשר רובו עונות, כמו שהתבאר". (10) לשונו כאן ["ואם רצה הרמב"ם ז"ל לומר כאשר עושה מצוה ולא עשה שום חטא כנגד זה"] נראה לכאורה קצת מגומגם. שהרי עד כאן גם כן ביאר שכוונת הרמב"ם היא לעשית מצוה אחת ללא עשית עבירה כנגדה. ורק שעד כה הקשה שאין בכך לבאר כיצד רבוי המצות גונז בתוכו זכות וטובה ["יצא שכרו בהפסדו" (לשונו בדר"ח שם)], ומעתה בא להוסיף קושיא נוספת על מהלך זה [שלא בעי לכך עשית מצוה בשלימותה, וכמו שיתבאר].  ובסוף דר"ח [שכו.] שאל ג"כ שאלה שניה זו, והקדים לה את הדברים הבאים: "או שיהיה דעת הרמב"ם ז"ל כי ע"י מצוה אחת זוכה לחיי עולם הבא כשלא חטא. ולא יוקשה לך דיצא שכרו בהפסדו, שאפשר שעל ידי רבוי מצות נדון לפעמים לגיהנם, דמכל מקום יותר זכות שיבוא על כל פנים לעוה"ב, אע"ג שנידון לפי שעה לגיהנם". אמנם דחוק לומר שלכך כוונתו כאן. וצ"ע. (11) "כל שכן" - שהרי העושה מצוה אחת ללא חטא הוא "כולו זכות", ואילו העושה מצוה אחת יתירה על עוונותיו הוא "רובו זכות". ואם "רובו זכות" מביאו לעוה"ב, כל שכן שכך יהיה ב"כולו זכות". וראה להלן ר"פ נא שביאר שאף במצוה אחת יתירה על מחצה עוונות, המזכה את האדם לעוה"ב היא אותה מצוה בודדה היתירה, ורק בכדי שלא תתבטל ברוב עוונות הוצרכנו שמצוה זו תהיה יתירה על מחצה עוונות. (12) לשונו בסוף דר"ח [שכו.]: "שאם כן, למה הוצרך לומר שיהיה מקיים המצוה באהבה, שלא יכוון בזה לכונה אחרת. דלמה ליה זה. דכיון דלא עשה עבירה על כל פנים, למה לא יזכה לעולם הבא בכל מצוה שיעשה... דסוף סוף עשה מצוה. אלא בודאי ברור כי דעתו שזוכה לעולם הבא על ידי מצוה אחת, בלא שום דין כלל, ודבר זה לא יתכן כלל". 
(13) ובדר"ח שם הוסיף את הדברים הבאים: "והיה אפשר לומר כי דעת הרמב"ם ז"ל הוא, כשיעשה מצוה אחת באהבה, שלא כיון לכוונה אחרת, היינו שיקנה בזה מדריגה עליונה מן עולם הבא. אף על גב דסבירא גם כן אם עשה מצוה אחת סתם כדרך בני אדם, ואין רובו עבירות, יקנה בזה חלק לעולם הבא. אבל כשעשה מצוה אחת כתקנה לגמרי, יקנה מדריגה גדולה מן עולם הבא. אבל אין נראה כך מדבריו, שהרי הוא בא לפרש המשנה של 'כל ישראל יש להם חלק לעולם הבא', והך משנה לא איירי רק בחלק עולם הבא, לא במדריגה עליונה של עולם הבא. ולפיכך נראה כי דברי הרמב"ם ז"ל הם בכל אדם, אפילו אם רובו עונות, אפילו הכי במצוה אחת זוכה לחיי עולם הבא כשהוא עושה כתיקונה. ודבר זה אין נראה כלל מהנך ראיות שהבאנו למעלה, דרובו עונות נדון לגיהנם". וראה שם בדר"ח [שכד.-שכו.] שנשא ונתן הרבה בדעת הרמב"ם, עד שלבסוף דחה אותה. (14) ופירש רש"י שם בלשונו הראשון: "מעות של פורים שגביתי מבני העיר לחלק לעניים לסעודת פורים, ותנן [ב"מ עח:] אין העני רשאי ליקח מהן רצועה לסנדלו. נתחלפו לי במעות של צדקה, וסבור הייתי שהן של צדקה וחלקתים לעניים שלא לסעודת פורים, ואני פרעתי משלי את של פורים". וכלשון זה פירש המהר"ל בח"א לע"ז שם [ד, מג:]. (15) נראה לבאר כוונתו, כי בכמה מקומות חזינן שדעת המהר"ל היא שאין חציצין וגבולין בנפשו של אדם, ואם נראה לפנינו אדם שמצטיין במצוה אחת, אך בבירור עובר עבירה בדבר אחר, בע"כ שאין הצטיינות זו אלא מהשפה ולחוץ, ואינה יכולה להורות על מעלתו של העושה. ולדוגמה; נאמר [בראשית יט, א] "ויבואו שני המלאכים סדומה וגו' וירא לוט ויקם לקראתם וגו'". ופירש רש"י שם "מבית אברהם למד לחזר על האורחים". וביאר הגו"א שם [אות ו] בזה"ל: "דאם לא כן, הרי רשע היה, שלקמן אמרו לו המלאכים [רש"י שם פסוק יז] 'אתה הרשעת עמהם, ובזכות אברהם אתה ניצול', אם כן למה היה מפציר להכניס אורחים. אלא 'מבית אברהם למד', וההרגל על כל דבר שלטון, ודרך הרגילו הלך להכניס האורחים כמו שעשה אברהם". ומדוע לא ניחא ליה למהר"ל לומר שאע"פ שלוט היה בגדר "רשע", מכל מקום הצטיין בהכנסת אורחים. אלא שהם הם הדברים. אי אפשר לו לאדם שיצטיין במצוה אחת ויהיה רשע בשאר דברים, ובע"כ שהצטיינות זו אינה אלא כלפי חוץ בלבד. כיוצא בזה, הנה נאמר [שמות יד, י] "ופרעה הקריב וישאו בני ישראל את עיניהם וגו' ויצעקו בני ישראל אל ה'". ופירש רש"י שם: "ויצעקו - תפסו אומנות אבותם". וביאר שם הגו"א [אות יד] בזה"ל: "דאין לומר שהיו צועקים כדרך הצדיקים... דהא היו מתלוננים עכשיו לומר 'הלא טוב לנו עבוד את מצרים' [שם פסוק יב], אלא שהוא אומנות אבותם, שכך היה מנהג אבותם, ודבר שהוא מנהג אבותם נמשך האדם תמיד אחריו, אע"ג שאינו עושה בכוונת לבו ודעתו". ושוב חזינן שהמהר"ל מסרב לקבל את האפשרות שתפילת ישראל תבוא ממעמקי הלב, בד בבד עם תלונת ישראל על הנהגתו יתברך. ולכך הסיק כי אין תפילה זו אלא מנהג אבות שהונחל לשראל.  והוא הדין לדידן, הואיל ורבי יוסי בן קסמא ראה ברבי חנינא בן תרדיון שהצטיין במצוה אחת, ולא ראה בו שום רעותא לכיון אחר, ממילא היה יכול להסיק מכך "שהוא צדיק גמור בקיום כל המצות". (16) ובדר"ח שם [שכו.] ביאר נקודה זו בסגנון אחר, וז"ל: "ומה שהביא ראיה מהא דרבי חנינא בן תרדיון, ששאל את רבי יוסי בן קסמא 'מה אני לחיי עולם הבא'. והשיב לו 'כלום מעשה בא לידך'. כלומר נזדמן לך לעשות מצוה כהוגן. והשיבו כי נזדמנה לו מצות צדקה על דרך שלימות בכל מה שאפשר, וזכה בה לחיי עולם הבא... תימא דמאי ראיה היא זאת, דאפילו אם נפרש המאמר הזה כדבריו, מכל מקום ראיה של כלום הוא, דודאי רבי חנינא בן תרדיון ידע דלאו רשע הוא שיהיה נמנה ח"ו בכלל פושעי ישראל, דבפרק הרואה [ברכות סא:] אמר רבה ידע אינש בנפשיה אי צדיק הוא אי רשע הוא. ולא שאל רבי חנינא בן תרדיון רק 'מה אני לחיי עולם הבא', כלומר שיהיה מזומן לחיי עולם הבא, ויהיה חלקו גדול בעולם הבא. ועל זה השיב לו 'כלום מעשה בא לידך וכו''. כלומר מאחר שודאי ח"ו אין כאן רובו עונות, רק רובו זכיות, ועשיית מצוה כהוגן לגמרי, בזה אתה זוכה למדריגה עליונה לחיי עולם הבא, כאשר יעשה מצוה אחת כתקנה לגמרי".  וראה בח"א לע"ז יח. [ד, מג:], שכתב שם: "תימא, וכי דבר זה יותר גדול ממה שיהיה מקהיל קהילות ברבים, והיה מלמד תורה ברבים [כמבואר בגמרא שם]. ונראה לומר, שהיה מגיד לו הימנותיה, שכ"כ נאמן היה. וכיון שכל כך נאמן היה, ראוי אל עולם הבא, דכתיב [ישעיה כו, ב] 'פתחו שערים ויבא גוי צדיק שומר אמונים', וגדולה אמונה לפני הקב"ה". ואף מכך משמע שמצוה זו מצטרפת היא לשאר מצותיו, ומורה עליו שהוא בן עולם הבא. (17) לשונו בח"א לע"ז שם [ד, מג:]: "ועוד נראה לומר, דלא שאל אותו רק 'כלום מעשה בא לידך', שממנו אני אוכל להבין ולדעת שבעל עולם הבא אתה. כי השם יתברך מראה לצדיקים בעולם הזה אם הם בני עולם הבא. ולפיכך שאלו 'כלום מעשה בא לידך', וממנו יהיה סימן לך". (18) לשונו בח"א שם: "והשיב לו 'מעות של פורים נתחלפו לי במעות של צדקה, וחלקתי אותם לעניים'. פירוש, מעות של פורים לא ניתן רק לאכילה ולשתיה ולשמחה, ואין העני רשאי ליקח ממנו רצועה לסנדליו [ב"מ עח:], כלומר דבר שהוא לצורך חיותו. כי מעות פורים ניתן לאכילה גופנית, ואסור ליקח הימנו אפילו רצועה לסנדליו. אע"ג שהסנדל הוא דבר פחות, שהוא שייך לרגל, והוי לן למימר דכהאי גוונא שרי, אפילו הכי אסור". (19) וכמו סעודת שבת, וכפי שכתב בח"א לב"ק לב. [ג, ה:], וז"ל: "עונג שבת באכילה ושתיה. ומפני כך קרא השבת 'מלכתא' [שם], כי המלכתא יש לה עונג, כמו שאמרו [ב"מ פג.] אפילו אתה עושה להם סעודה כסעודת שלמה בשעתו... ולכן קרא 'מלכתא'... והוא עוד יותר מדריגה שיש לעולם הזה מצד השבת מעלה נבדלת. כי יום השבת נבדל משאר ימים, כמו המלך שהוא נבדל מן העם. והשבת הוא קודש". וענין זה יבואר להלן פ"מ [ד"ה אמנם כאשר]. ובח"א לשבת קיח. [א, נה.] ביאר כיצד עונג שבת מבטא את קדושת שבת, וכלשונו: "מפני כי המענג את השבת דבר זה הוא קדושתו של השבת, והוא העונג. וזה כי כל צער הוא מן הגשם, כי אין העליונים הנבדלים בהם צער. כי הצער הוא באותם שנפלו תחת הזמן, שהם מקבלים התפעלות, ומזה יבא הצער. וכאשר אין כאן דבר המתפעל, יש כאן עונג. וזהו עונג עולם הבא, אשר השבת רמז אליו. וכמו שאמרו ז"ל [אבות פ"ד מט"ז] יפה שעה אחת בעולם הבא מכל חיי עולם הזה. ומפני זה המענג את השבת והוא שורה בלי צער, אשר מדה זאת הוא שייך לקדושה הנבדלת מן החמרי. ולכך כל יום טוב שהוא קדוש, אסור להיות בצער, ואסור בהספד. ולפיכך המענג את השבת... וכל זה מפני קדושת שבת".  ובאדרת אליהו [בראשית ב, ט] כתב: "שבת הוא יום העונג להתענג באכילה ושתיה... והוא קודש, כמו שהיה אכילת הקרבנות". (20) לשונו בהקדמה לאור חדש [מט.]: "כי ימי הפורים מפני שהמן היה רוצה לכלות אותם מן העולם. ודבר זה הוא ביטול גופם, ומפני כך ימי הפורים הם ימי המשתה ושמחה, וזהו הנאות הגוף. וצריך שיהיה השכרות כ"כ, עד שיסלק השכל, וכמו שאמרו [מגילה ז:] 'צריך לבסומי בפוריא עד שלא ידע בין ארור המן ובין ברוך מרדכי'. כלומר כיון שתקנו ימי הפורים למשתה ושמחה, שהוא הנאת הגוף, לכך צריך שיהיו נמשכים לגמרי אחר הנאת הגוף, עד שיסולק השכל לגמרי. כי הגוף והשכל שני הפכים; שאם האחד קם, השני נופל. וכל אשר הוא נוטה אחר השכל, הוא נגד הנאת גופו. לכך אמרו (שם) ש'צריך לבסומי בפוריא עד דלא ידע בין ארור המן לברוך מרדכי', שאז יסולק השכל לגמרי, והאדם נעשה גופני לגמרי". (21) ובאור חדש [רכא:] כתב: "כי ימי הפורים יש בהם משתה ושמחה, שכל אשר יש לו משתה ושמחה יותר אינו נחשב לכלום. ואינו דומה ליום טוב, שהם זמני שמחה, כי אין השמחה רק שיהיה כח לנפש, לא לבטל השכל ממנו. אבל בפורים כל אכילה ושתיה הוא הסרת השכל, וזהו בטול האדם, עד שאינו נחשב דבר מה". (22) "שהוא כולו גשמי" - יש להסתפק האם מילים אלו מוסבות על העולם הזה, או על האכילה והשתיה של פורים. ונראה שכוונתו לאכילה ושתיה של פורים, שאע"פ שכתב כמה פעמים שהעוה"ז הוא עולם גשמי [נצח ישראל פי"ג סד"ה ואין הפירוש, ושם הערה 90, לעיל פ"א הערה 52, ושם פ"ד הערות 3, 6], אך מכל מקום אין לומר שהעוה"ז "הוא כולו גשמי", שהרי יש בו גם מעלה נבדלת, וכפי שכתב בדר"ח פ"ה מ"א [רטו:]: "העוה"ז מקבל מעלה עליונה נבדלת, ואין העוה"ז גשמי מכל וכל". ובנצח ישראל ר"פ כא כתב: "העולם הזה יש בו שני דברים; כי הוא עולם גשמי... ומצד הזה אין בו קדושה. ומכל מקום אי אפשר שלא יהיה העולם הזה בו מדרגה קדושה בדבר מה... כי העוה"ז בא מן השם יתברך, שהוא קדוש... ומפני זה העולם אשר הוא בעל גשם, יש בו בחינה נבדלת בלתי גשמי", ועיי"ש שמאריך בזה. ולכך נראה לומר שמילים אלו מוסבות על האכילה והשתיה של פורים. אמנם בח"א לב"ב י: [ג, סד:] כתב: "כי עולם הזה הוא כולו גוף". ויל"ע בזה. (23) לשונו בנצח ישראל פכ"ח [ולפי שעולם הזה]: "ולכך אמר [סהנדרין צח.] שהמשיח יושב בין עניים, כי אין למשיח חלק מן עולם הזה כלל, והוא כמו העני שאין לו עולם הזה". ושם בפנ"ט [ד"ה ובגמרא במסכת נדרים] כתב: "והעשיר יש לו עולם הזה הגשמי, והעני אין לו עולם הזה הגשמי". ובח"א לסנהדרין צח. [ג, ריז.] כתב: "ולכך הוא [המשיח] שוה לעני, שאין לו חלק בעולם הזה". וכן הוא בח"א לב"ב י: [ג, סד:]. ובח"א לנדרים פא. [ב, כד:] כתב: "העני... משולל מן עולם הזה לגמרי". (24) לשונו בח"א לע"ז יח. [ד, מד.]: "ואמר שנתחלף לו מעות פורים במעות צדקה. והכונה בזה שנתחלף לו עולם הזה, שהיא אכילה ושתיה, במעות של צדקה שהוא לעניים. כי העני אין לו עולם הזה כלל, והוא מסולק מן עולם הזה, רק העני מבקש שיוכל לעמוד בחיותו, ואין מבקש התאוה הגופנית. ולפיכך אמרו [ברכות סא:] 'לא אברא עולם הבא אלא לרבי חנינא בן דוסא וחביריו', מפני שלא היה לו טובה והנאה בעולם הזה, ולכך מיוחד לעולם הבא. ואמר 'וחלקתים לעניים', כלומר מעות פורים היה מחלק אותן לעניים... ודבר זה מורה שנתחלף לו עולם הזה בעולם שאין בו אכילה גופנית. והיינו דקאמר 'אם כן מחלקך יהיה חלקי ומגורלך יהיה גורלי', כי בזה אני רואה כי גורלך יצא מן גורל העולם הזה, מתחלף הגורל בעולם הבא, וכמו שהיה לרבי חנינא בן תרדיון שהחליף עולם הזה בעולם הבא". (25) אודות יסודו כאן שכאשר אין אדם נוטל שכרו בעוה"ז - שכר זה שמור לו לעולם הבא, נראה לבארו שאין זה רק מחמת תשלומי השכר [שאם לא מקבל שכרו בעוה"ז, ממילא המקום היחידי הנותר לכך הוא עוה"ב], אלא שיש כאן תשלומין שבעצם שייכים לעוה"ב. שהנה בב"ב י: אמרו שיוסף בריה דרבי יהושע בן לוי ראה שלעת"ל יהיה עולם הפוך, "עליונים למטה ותחתונים למעלה", וכתב על כך בח"א שם [ג, סד:]: "שראה תחתונים שאין להם עה"ז, והם נבדלים ממנו, הם למעלה בעוה"ב. כי עה"ז הוא כולו גוף, ועה"ב נבדל לגמרי. ולפיכך אשר הם מוכנים אל עה"ז הגשמי, אין להם עולם הנבדל. וכמו שאמרו בפרק הרואה [ברכות סא:] 'לא אברא עלמא [העוה"ז] אלא לאחאב [כו']', כלומר שאין ראוי לו כלל עה"ב - ראוי לו עה"ז לגמרי, שהם הפכים. ו'לא אברא עה"ב אלא לרבי חנינא בן דוסא וחביריו', כי אין ראוי לעולם הבא רק מי שאין לו עולם הזה, כמו שהיה רבי חנינא [בן דוסא], כי הם הפכים; זה נבדל וזה גשמי... [וכל] אשר יש לו עולם הזה מצד העושר ושאר מעלות שהם גשמיים, בודאי הוא תחתון בעולם הנבדל. ולהפך ג"כ, אותו שהוא קטן ופחות בעולם הזה הגשמי, שהוא עני, זוכה אל עולם הבא, כי כאשר הוא מסולק מן הדברים הגשמיים, ראוי אל הנבדל". וראה הערה קודמת. וכן מבואר בארוכה בנצח ישראל פט"ו [ד"ה והנה בארו, וד"ה וזה כי], שם פי"ט [ד"ה וזה שאמרו]. ולכך העדר שכר בעוה"ז מורה על הכנה לעוה"ב, וממילא שכרו שמור לו ליום אחרון. והוא הדין לאידך גיסא; מי ששכרו מוכן לו לעוה"ב, מופקע הוא מקבלת שכרו בעוה"ז. וכמו שאמרו חכמים [ב"ר פד, ג] "בשעה שהצדיקים יושבים בשלוה ומבקשים לישב בשלוה בעולם הזה, השטן בא ומקטרג, לא דיין שהוא מתוקן להם לעולם הבא, אלא שהם מבקשים לישב בשלוה בעולם הזה". הרי שההכנה לעוה"ב מונעת מהצדיקים שיקבלו שכר ושלוה בעוה"ז. (26) לדבריו של הרמב"ם שסגי במצוה אחת בכדי לזכות בה לעוה"ב. (27) שכיצד רבוי המצות הוא לטובת ישראל, והרי הסברה מורה להיפך, וכמבואר בהערה 3. (28) "מדרגה בפני עצמה" - כי ההכנה אל התורה בעצמה [אף שלא מגיעה לידי מעשה] יש בה לזכות את ישראל בשכר. (29) לעיל פ"א מד"ה אמנם כל עד סוף הפרק. (30) אודות שישראל ראוים לעוה"ב אף ללא עשית מצות, ראה דבריו בתחילת דר"ח [יב:], שכתב: "כי ראו חכמי הדור גלות ישראל וצרותם באורך הגלות המר הארוך הזה, וקבעו דברים אלו [המשנה "כל ישראל יש להם חלק לעוה"ב"] לנחם אותם על לבם, וידעו מעלתם הגדולה העליונה. ואם בני אדם שהם האומות שמחים בהצלחתם ובעשרם, יש להם לישראל לשמוח בחלקם ובהצלחתם האחרונה. לפיכך סדר הדברים אלו זה אחר זה, תחלה 'כל ישראל יש להם להם חלק לעולם הבא' ואין זה שכר מצות כלל, רק מצד עצם בריאותם, שברא הש"י אותם. וכמו שאמרו [במשנה שם] 'נצר מטעי מעשי ידי להתפאר' [ישעיה ס, כא], כי במה שהם מעשה ידיו יש בהם המעלה העליונה, לכך זוכין לעולם הבא. וכך אמרינן בפרק חלק [סנהדרין קי:] קטן מאימתי בא לעולם הבא, רבי חייא ור"ש בר רבי; חד אמר משעה שנולד, וחד אמר משעה שספר... הרי לך כי מצד עצם הבריאה של ישראל, שהם נצר מטעי הקב"ה, ראוים לעה"ב, ואין זה מצד המצוה והמעשים... לפיכך בא אחר זה דברי רבי חנניא בן עקשיא 'רצה הקב"ה לזכות את ישראל לפיכך הרבה להם תורה ומצות'... ומזה יש להבין מה שאמר הכתוב 'נצר מטעי', כי המעלה הזאת מה שישראל ראוים אל עולם הבא מצד עצם הבריאה שבא נבראו מתחלה מקודם שהגיע האדם למעלה, שנקרא 'נצר', כי הנצר הוא מתחלת נטיעות העץ בלבד, ובנטיעה זאת שבראם הם נצר מטעי הש"י מעשה ידיו להתפאר". ולהלן ס"פ נח כתב: "אין צריך כלל לעשיית המצות לענין עולם הבא". ומעין זה כתב הרמב"ן ויקרא יח, כט, ובמדרש תנחומא כי תשא אות ג. וראה בנתיב התשובה פ"ב הערה 43, ובח"א לסנהדרין צ. [ג, קעו.]. וכאן מדגיש שזכיה זו בעוה"ב נובעת מההכנה של ישראל לתורה ומצות. וראה גו"א בראשית פ"ו הערה 99. (31) מה שאמר "שמתו", כי אלו שלא מתו יושבים ומצפים לגאולה שתבוא, ועדיין אפשרי הוא שיזכו עוד בחייהם לעלות לארץ ישראל. אך הדורות שמתו, יהיה בזה חסרון משלמותם באם נאמר שחסרה להם השלימות של מצות הארץ. 
(32) לשונו לעיל פ"ג [ד"ה אמנם אל], וז"ל: "אמנם אל תטעה בדברים אלו לשלול השלמות ממי שאי אפשר לו שיוציא שלימותו אל הפעל, אשר הלך לעולמו קודם שהוציא שלמות שלו אל הפעל. אין אנו שוללים העולם הבא ממנו כלל, אם יש בו הכנה אל השלמות ומת, שאנוס היה שלא הוציא שלמות שלו לפעל. כאמרם ז"ל [ברכות ו.] חשב לעשות מצוה ונאנס, יש לו על זה שכר כאילו עשה המצוה. וזה מצד כי השכר לעתיד הוא לנשמה, וכאשר הוא אנוס, לא היה עכוב זה מצד הנשמה, רק לגוף. ולכך נותנין לנשמה שכר כאילו עשה המצוה... הכונה במי שאפשר לו יציאת שלמותו אל הפעל, ולא הוציא שלמות שלו אל הפעל". וראה שם הערות 30, 31. (33) לא מצאתי מקומו. (34) כי השכר לא ניתן על המעשה, אלא על מעלת העושה. דוגמה לדבר; נאמר "אלה תולדות נח נח איש צדיק תמים היה בדורותיו וגו'", ופירש רש"י שם "יש מרבותינו דורשים אותו לשבח, כ"ש אילו היה בדור צדיקים היה צדיק יותר". וכתב שם בגו"א אות יז: "דאמר לשבח - היה נצול מפני שאילו היה בדור צדיקים היה צדיק יותר, ולפיכך היה הקב"ה מחשיב מעט צדקותיו לרב, והיה מצילו". הרי אף שאין במעשיו של נח כדי להצילו מהמבול, מ"מ משום מעלתו של נח יש כדי להצילו מהמבול. (35) לכאורה אף ללא הכרעה זו ניתן היה להסיק שהאדם יקיים מצותיו, שהרי מדה טובה מרובה ממדת הרע, ויש בה להכריע שהאדם יקיים מצותיו, וכפי שכתב בגו"א בביאור דברי רש"י [בראשית ה, לב] שנח הוליד בנים רק מהיותו בן חמש מאות שנה [לעומת שאר בני דורו שהולידו למאה שנה], משום ש"אם רשעים הם יאבדו במים... ואם צדיקים הם אטריח עליו לעשות תיבות הרבה". כתב שם בגו"א [אות ה]: "ונראה לומר דודאי עיקר הטעם דכבש מעיינו בשביל שלא יוליד רשעים. אך הוקשה דשמא יהיו צדיקים, ולעולם מדת הטובה יותר ממדת הרע [סוטה יא.], והיה ראוי שיהיה מכריע שמא יהיה צדיק נולד לחשש שמא יהיה רשע. ולפיכך קאמר דאף אם יהיו צדיקים יש בזה קצת רע, דצריך לעשות הרבה תיבות, ולפיכך לא היה ראוי להכריע". וכאן שאין בצד הטוב "קצת רע", ממילא ההכרעה היתה בלא"ה צריכה להיות לטובת קיום המצות. וראה הערה 46. (36) להלן ס"פ יב. וראה לעיל פ"א הערה 92. (37) כמו שאמרו בסוכה נב. אודות היצה"ר "שמניח אומות העולם, ומתגרה בשונאיהם של ישראל", וראה נצח ישראל פ"ב [ד"ה וקאמר שמניח]. וראה לעיל פ"א הערה 99. (38) יסוד נפוץ מאוד בספרי המהר"ל. וכפי שכתב בנצח ישראל פמ"ט [ד"ה כבר אמרנו]: "כבר אמרנו לך פעמים הרבה, שכל חטא שבישראל הוא מצד מקרה, ואין חטא מצד עצם צורתן". ובגבורות ה' פ"ח [מו.] כתב: "ישראל קדושים בעצמם, נבדלים מן הפחיתות... שהחטא אין מתייחס להם, ועיקר עצמם בלא חטא, לכך ראויים אל הכפרה, לטהר את עצמם מן החטאים... ישראל מצד קדושתם אינם מסוגלים אל החטאים... ודומה למי שבעצמו יפה וטהור, שאם נתלכלך בטיט, חוזר מיד לטהרתו, לפי שבעצמו הוא טהור. ומי שהוא מזוהם ומאוס, אין הלכלוך יוצא ממנו לעולם, לפי שנוסף לכלוך על הלכלוך". ובסוף דרוש לשבת תשובה [פג.] כתב: "מעלת נפש ישראל, אשר יש לנפש שלהם הסרה מן הגופניות... וא"כ החטא בישראל אחר שנפשם קדושה וטהורה אינו מצד עצם הנפש... אבל החטא בשביל גרוי השטן אשר הוא מתגרה בישראל, ומצד הזה בא החטא... א"כ החטאים שישראל עושים הוא מיצה"ר שהוא השטן, לא מצד עצמם". וכן מבואר בנצח ישראל ס"פ ב, ושם פי"א [ד"ה הנה התבאר], ועוד. (39) כמבואר בתחילת דר"ח, והובא בהערה 30. (40) לא מצאתי שיבאר זאת יותר בהמשך ספר זה. אמנם כן ביאר בתחילת דר"ח, והובא בהערה 30. וכן ביאר בסוף דר"ח [שכד.]. ומצאנו שבספר הנתיבות יכנה המהר"ל את הספר "דרך חיים" בשם "פרקים" [ראה נתיב התשובה פ"ב הערה 6, ושם פ"ג הערה 75]. (41) יסוד גדול למדים אנו מדבריו. כי שגרת המחשבה תופסת את השכר השמור לעולם הבא, שהוא ניתן על היגיעה והטרחה והעמידה בנסיונות שהיה לאדם בעוה"ז. ולפי תפיסה זו אין מקום לומר שקטן שמת יהיה בן עוה"ב, שהרי נחסרות ממנו היגיעה והטרחה והעמידה בנסיונות. אמנם מדבריו מתבאר שהשכר המתוקן לעוה"ב הוא מפאת ההתאמה הקיימת בין האדם לעוה"ב. שהואיל והעוה"ב הוא עולם רוחני, והאדם העמל בתורה ומצות נעשה אף הוא לאדם רוחני, ממילא ישנה התאמה בינו ובין העוה"ב, ולכך זוכה הוא לעוה"ב. ופשיטא, שככל שהאדם הוא בעל מדריגה גדולה יותר, כך ישנה יותר התאמה בינו לבין עוה"ב, וממילא יזכה לחלק נכבד יותר בעוה"ב. ומשום כך, אף קטן שמת זוכה לחיי העוה"ב, כי הואיל וקטן זה - בשם "ישראל" יכונה, הרי שבנפשו נמצאת ההכנה וההכשרה לתורה ומצות, ומפאת כן אף קטן זה משתייך לבני האדם הרוחניים, התואמים היטב לעוה"ב, ונמנים על באי שעריו.  ודבר זה מפורש בכמה מקומות בספריו. ולדוגמה, בדר"ח פ"ו מ"ה [רצא:] כתב: "כאשר לא היה נמשך אחר הגוף בעולם הזה, רק היה כולו נבדל, ולפיכך בעולם הבא , שאין שם אכילה ושתיה גופנית, אז יהיה טוב לו, כי זה האדם נבדל לגמרי מן החומר, ובעולם הבא - שהוא נבדל - שם טוב לו". ובסנהדרין פח: אמרו "שלחו מתם, איזהו בן עוה"ב, ענוותן ושפל ברך, שייף עייל שייף ונפיק וגריס באורייתא תדירא". וכתב שם בח"א [ג, קעד.]: "דבר זה מבואר, כי אין ראוי לעוה"ב, שהוא נבדל מן הגשמי, והוא עולם פשוט... רק מי שהוא בעל ענוה ובעל תורה. כי בעל ענוה הוא פשוט... כי אלו שניהם צמודים יחד - הענוה והתורה, כי אל השכל ראוי מדת הפשיטות. ולכך עוה"ב, שהוא עולם נבדל פשוט, צריך שיהיה בעל ענוה ובעל תורה, ואז ראוי לעוה"ב שהוא פשוט נבדל. ומה שאמר 'שייף עייל שייף ונפיק', פירוש כאשר הולך בנחת ויוצא בנחת, שהוא בעל השקט ומנוחה, ולכך אינו הולך במהירות. וזה ראוי לעוה"ב, כי עוה"ב הכל שקט ומנוחה". וראה לעיל פ"ג הערה 32, ובנתיב התשובה פ"ד הערה 45.  והרי כך מוכח מיניה וביה מאותו מאמר, "שלחו מתם, איזהו בן עוה"ב, ענוותן ושפל ברך וכו'". ומדוע לא אמרו "איזהו בן עוה"ב, המקיים כל מצות עשה, והפורש מכל מצות לא תעשה". אלא הם הם הדברים. אין שכר העוה"ב ניתן על המעשה לכשעצמו, אלא הוא ניתן על המעלה הנבדלת הצומחת ועולה מהמעשה. ושאלת הגמרא היתה מהי המעלה המזכה את בעליה בשכר העוה"ב, ועל כך השיבו "ענוותן ושפל ברך וכו'".  והוא הדין לאידך גיסא. אפשרי שאדם יקיים מצות, אך מחמת שאינו נעשה מהן בעל מעלה נבדלת, אינו זוכה מחמתן לעוה"ב. וכמו שנאמר [משלי ג, טז] "אורך ימים בימינה בשמאלה עושר וכבוד", ודרשו חכמים [שבת סג.] "למשמאילים בה ["שלא לשמה" (רש"י שם)] עושר וכבוד איכא, אורך ימים ליכא". ובדר"ח פ"ד מ"ט [קעט.] כתב: "קרא כתיב 'אורך ימים בימינה ובשמאלה עושר וכבוד', וגמרא מוקי לה הך קרא למיימינים בה אורך ימים איכא, כל שכן עושר וכבוד. למשמאילים בה עושר וכבוד איכא, אורך ימים ליכא... ומפני שהוא עוסק בתורה לשמה, כפי מה שנתנה התורה לעסוק בה, נמצא עם התורה אריכות ימים שהוא עולם הבא, וגם מדריגת עולם הזה... אבל למשמאילים בה, דהיינו שעוסקים בתורה שלא לשמה, שהוא להנאת עצמם, ודבר זה מדריגת עולם הזה בלבד. וכפי התכלית אשר הוא מכוין אליו יקנה על ידה, שהוא מדריגת עולם הזה, דהיינו עושר וכבוד בלבד, שהם דברים אשר הם בעולם הזה". וכן כתב שם בפ"ו מ"ח [שט.], ובח"א לשבת סג. [א, לט.]. וראה עוד ביומא עב: שרבא הזהיר את רבנן שיעסקו בתורה רק עם יראת שמים, שאם לא כן ירשו שני גיהנום. ופירש רש"י שם "תרתי גיהנם - להיות יגעים ועמלים בתורה בעולם הזה, ולא תקיימוה, ותירשו גיהנם במותכם, ובחייכם לא נהניתם בעולמכם".  וא"כ מה שקטן זוכה לחיי העוה"ב, ומאידך יתכן שהעוסק בתורה לא יזכה לעוה"ב - שני דברים אלו מורים בעליל שהעוה"ב אינו ניתן על המעשה לכשעצמו, אלא על המעלה הרוחנית של האדם. (42) שהזכות שברבוי המצות הוא מחמת העשיה המרובה הנצרכת להן [ולא שמדובר בהכנה אל המצות]. (43) לשונו בסוף דר"ח [שכח.]: "ואין להקשות, יתן להם מעט ויהא להם זכות שיש להם עתה ברבוי מצות. דבר זה אין שייך לומר, כי הכל לפי המצות שהאדם עושה. ואיך נאמר שיתן להם מעט מצות ויזכו כאילו עשו הרבה מצות, דבר זה אי אפשר, כי לפי המצות הוא השכר". וכן חזר וכתב בהמשך הפרק. (44) לעיל פ"ב ד"ה ועוד השיב, ושם הערות 57-55, ולהלן פרק ז. וראה הערה 54. (45) "וכענין הבגד הצריך כבוס, כי המעט מן הכבוס יועיל בו להעביר הגעל ממנו, אך לפי רוב הכבוס יתלבן" [לשון רבנו יונה, שערי תשובה שער ראשון, אות ט]. וכן כתב בסמוך, וראה הערה 55. (46) ובד"ה הקודם התבאר שזהו ספק השקול. ולכך יקשה, מנין להכריע לטובת רבוי המצות. [ולמעלה פירש שההכנה למצות מכריעה את הכף לטובת רבוי המצות, אך כאן אינו מבאר מצד ההכנה, וכמבואר בהערה 42]. (47) מד"ה אמנם כל - עד סוף הפרק. (48) ולא לפרטים. וכמבואר להלן ס"פ יז שלכך התורה לא ניתנה לאבות, כי האבות היו פרטים, והתורה יכולה להנתן רק לכלל. ובגו"א שמות פ"כ אות ח כתב: "כי המצוות אינם לישראל מצד שהם פרטיים, שהרי לכלל ישראל ניתנה התורה", וראה שם הערה 74. וצרף לכאן שכאשר ישראל קיבלו את התורה היו הם "כאיש אחד בלב אחד" [רש"י לעיל יט, ב], כי זו היא ההכנה המתאימה לקבלת התורה, וכפי שביאר בדרוש על התורה [סוף כה:], וז"ל: "כי גם דבר זה הכנה לקבלת התורה... כי כאשר הם חוטאים הם רבים מחולקים זה בכה וזה בכה... שכאשר באו לקבל את התורה שהיא אחת בהחלט, מוכרח שיהיו גם הם באחדות. וכן בשביל שהם עם אחד ניתנה להם התורה שהיא אחת".  ובהקשר זה משתלבים לכאן דבריו בדר"ח פ"ו מ"ז [סוף רצט:] בביאור המעלה של "אוהב את הבריות", שהיא אחת מקניניה של תורה, וז"ל: "כי כאשר הוא אוהב את הבריות הוא תוך כלל הבריות, וראוי אל התורה שניתנה אל הכלל. אבל אם אינו אוהב את הבריות, בזה נבדל מן הכלל, ואיך יזכה אל התורה, שהתורה היא אל הכלל, שהרי הוא יחיד בעצמו, ולא ניתנה תורה אל היחיד". וכן כתב שם לגבי "נושא בעול עם חבירו" [ריש ש:]. ובח"א לב"ק צב. [ג, יג:] כתב: "האדם נחשב תוך הכלל, וגם יש לו בחינה בפני עצמו. ולענין מצות, השם יתברך לא נתן... תורה ומצות לישראל אם לא היה הכלל ... כי בשביל אחד לא נתן התורה, רק בשביל הכלל". (49) קידושין מ: "העולם נידון אחר רובו, והיחיד נידון אחר רובו". וראה גו"א דברים פ"ט אות ה [ד"ה ואם], ושם פי"א הערה 53. וראה בח"א לב"מ פג: [ג, לא.]. נראה להטעים סברה זו, שהרי בריאת האדם מעיקרו לא נתאפשרה אלא רק מפאת השתייכותו לכלל, ולא מצד בחינתו הפרטית, וכמבואר בח"א לסנהדרין לח: [ג, קנב:], שכתב שם: "כי בודאי כמה רשעים בעולם, ואם העולם נדון אחר הפרט מן האדם, אין ראוי לעולם הבריאה. אבל מצד הכלל ראוי לו הבריאה, כמו שאמרו [שבת ל:] 'את האלקים ירא ואת מצותיו שמור כי זה כל האדם' [קהלת יב, יג], שכל האדם לא נברא אלא בשביל לצוות ["צוותא" (רש"י שם)] לזה... ובמסכת יומא [לח:] בשביל צדיק אחד נברא העולם". וראה רש"י בראשית ו, ו, וגו"א שם סוף אות יד. ולכך דין הוא שהאדם יהיה נדון אחר הכלל, כי כל יציאתו אל הפעל נעשתה רק משום השתייכותו לכלל. (50) "מצד עצמם" - מצד העצם שלהם. (51) כי "מושבע ועומד מהר סיני הוא" [נדרים ח.]. ודברים אלו מבוארים היטב בנצח ישראל פי"א [ד"ה ובשמות רבה], שז"ל: "לכן אמר בפרשת אתם נצבים [דברים כט, יג-יד] 'ולא אתכם לבדכם אנכי כורת את הברית הזאת כי את אשר ישנו פה וגו' [ואת אשר איננו פה עמנו היום]". ומעתה איך אפשר שיכרות ברית עם אשר לא נולדו עדיין, ואינם בעולם. אבל הדבר ברור, לפי שכרת ברית עם אברהם מצד שהוא התחלת האומה בכלל. וכן בישראל הוא אומר [דברים כט, ט-י] שאין כורת ברית עמהם מצד שהם פרטים, אלא רק מצד האומה, דהיינו שם 'ישראל'. ודבר זה כולל אותם שהם עתה לפניו, וכן אותם שנולדו אחר כך, שכולם שם אומה ישראלית עליהם. ומאחר שכן הוא, איך יתכן לומר כי הפרטים אשר חטאו יבטלו הברית אשר היה חל על האומה הכללית". וראה גו"א דברים פכ"ט אות ט.  ובפחד יצחק פורים, ענין יד כתב: "'כלל ישראל' נחשב הוא כקומה אחידה ויחידה. וכשם שכל יחיד ויחיד יכול לחייב עצמו על ידי קבלה, כמו כן יש בכוחו של כלל ישראל לחייב עצמו על ידי קבלה, וחלה החובה לקיים קבלה זו על כל יחיד ויחיד מישראל בכל הדורות ובכל הזמנים". ובפחד יצחק פסח, מאמר לג כתב: "כלליות כנסת ישראל אין מובנה קובץ כל הפרטים של האישים היחידים מבני ישראל, אלא שהענין הוא להיפך, דכלליות כנסת ישראל היא יחידה אחת אשר האישים היחידים הם חלקים ממנה". ואלו הם דברי המהר"ל כאן. ובנצח ישראל פי"ט [ד"ה ובאור הענין] כתב: "ואין המעוט, שהוא הפרט, נחשב אצל הכלל". וראה שם הערה 23. (52) דברים אלו מבוארים יותר בסוף דר"ח [שכח:], שכתב: "גם אין הפירוש כלל כמו שחשבו הם כי השם יתברך רצה לעשות טובה לישראל לפיכך הרבה להם תורה ומצות, ומפני זה היה קשה עליהם שאין זה טובה, כי כאשר לא יקיימו דברי המצות יש עליהם עונש. שאם הפירוש כמו שהם מפרשים, יקשה לך מה שאמרו במסכת ראש השנה [כח.] המודר הנאה מחבירו מותר לתקוע לו תקיעה של מצוה. ומפרש [שם] הטעם דמצות לאו להנות נתנו. דמשמע מזה כי המצות הם לעול האדם, לפי שהם גזירת המלך. ואם כן למה אמר כאן שהמצות הם לאדם לטובתו ולהנאתו... שאין הפירוש כי בשביל טובת ישראל עשה זה שרצה להטיב להם, שאם כן היו אומרים 'לא הן ולא שכרן' [ברכות ה:]. וחס וחלילה לומר כך. אבל הפירוש שהשם יתברך רצה לזכות את ישראל בעל כרחם, מפני שהוא יתברך צדיק, רוצה שיהיה האדם זכאי מאד, ויהיה לו זכות הרבה, לכך הרבה תורה ומצות. ולכך אי אפשר לומר 'לא הן ולא שכרן', שהשם יתברך רוצה שיהיה זכאין על כרחם. ולא אמר 'רצה הקדוש ברוך הוא להטיב לישראל לפיכך הרבה להם תורה ומצות', כי היה זה משמע שהיה עושה בשביל טובת ישראל, ואם הם אינם רוצים היו יכולים לומר 'לא הן ולא שכרן'. שאין הדבר כך. רק אמר 'רצה השם יתברך לזכות את ישראל', כלומר שיהיו זכאים במעשים, כי הוא יתברך צדיק וחפץ בזכאים וצדיקים". וכ"ה בח"א למכות כג: [ד, ה:]. וענין זה יבואר בארוכה להלן בפרק ששי. (53) כמבואר בהערה 43. (54) כוונתו לפרק ז. (55) כמבואר בהערה 45. (56) וכאמור, ענין זה יבואר בארוכה להלן פרק ז. וראה לעיל פ"א הערות 15, 88, ופ"ב הערות 8, 57, 58. (57) "וידעת עם לבבך כי כאשר ייסר איש את בנו ה' אלקיך מיסרך" [דברים ח, ה]. 
(58) ובסוף דר"ח [שכח:] כתב : "ואולי יקשה לך, שאם כן על כל פנים המצות הם לגזירה מן השם יתברך על האדם, למה לא נאמר שהמצות הם גזירה כמו מלך שגוזר על עמו גזירות, ומי מכריע לומר שהם לזכות את ישראל, והיה לנו לומר כי המצות הם גזירות, ומנין לנו דבר זה שהמצות הם לזכות ישראל. דזה אין קשיא, שהרי כתיב [ישעיה מב, כא] 'ה' חפץ למען צדקו', שרצה לומר בשביל שהוא צדיק, ומבקש שיהיו בניו ישראל גם כן צדיקים, 'כי צדיק ה' צדקות אהב' [תהלים יא, ז]. ולכך הרבה להם תורה ומצות לזכותם ולצדקם. ומה שאמר 'תורה ומצות', מפני שכתוב 'יגדיל תורה ויאדיר'; נגד שהרבה להם תורה אמר 'יגדיל תורה', וכנגד רבוי המצות אמר 'ויאדיר'". וכ"ה בח"א למכות כג: [ד, ה:]. וראה בנצח ישראל פכ"ה [ד"ה ענה ואמר], שגם שם התייחס לשאלה אודות הזכות שברבוי מצות, וז"ל: "שאלה זאת הוא שאלה מן רבוי המצות לישראל. שאתם [הגוים] אומרים כי יצא השכר בהפסד, ואנחנו אומרים כי מדרך השם יתברך להשפיע השלימות", וראה שם הערה 113. 
(1) לשונו להלן ר"פ טז: "אנשים חקרי לב ההולכים אחר שכלם מעצמם, והם הנקראים 'פילוסופים', רוצים להתחכם על המציאות ובסדר שלו, עד שידמו שעמדו על האמת". וראה שם בסוף הפרק. ולהלן ר"פ ט כתב: "אשר הלכו בדרך חכמי המחקר, והם הפילוסופים". וכן בדר"ח פ"ה מ"ו [רלד:] הביא שדעת הפילוסופים היא כנגד דעתם של בעלי הקבלה. הרי הגדרת "פילוסופים" היא אנשים החושבים מדעת עצמם, בלא מסורה וקבלה. וכנגד דעת הפילוסופים העמיד המהר"ל [בכל שלשת המקומות הנ"ל] את דעתם של "תלמידי משה רבינו עליו השלום". וראה נצח ישראל פ"ג הערה 28. ובנתיב התורה ס"פ יד [א, סב.] כתב: "פילוסופי יון שהיו חוקרים מדעתם ומשכלם ושאלתם חקירה פילוסופי". (2) אודות שהמצוה היא גשמית [לעומת המושכלות שקונה האדם], ראה לעיל פ"ב הערה 23, שהובאו שם מקבילות ליסוד נפוץ זה. (3) אותם פילוסופים. וברלב"ג בספר מלחמות ה', חלק א [פרקים י-יד] כתב שהאדם קונה חלקו בעוה"ב דרך "השכל הנקנה". וראה שם בח"ב פרקים א-ב, ובספר אור ה' ח"ב כלל ו פרק א, שחלק עליו בזה. וכן בגבורות ה' בהקדמה השניה, הביא את דברי הרלב"ג, וכתב עליו [ח]: "יש קצת מחכמי עמנו, כמו הרלב"ג... התחיל לחקור וכו'". וכן הוא בכוזרי חלק א, פרק א. (4) ברכות יז. "העולם הבא אין בו לא אכילה ולא שתיה ולא פריה ורביה... אלא צדיקים יושבין ועטרותיהם בראשיהם, ונהנים מזיו השכינה". וראה בגו"א בראשית פ"א אות נב, במה שהאריך לבאר שאין בעולם הבא מעשה גשמי. וראה לעיל פ"ה הערה 41. ושאלה זו תתישב להן בפרק ט. (5) העמיד כאן [בדעת הפילוסופים] את השכר הניתן "למי שנמצא בו הטוב" [ולא "לעושה הטוב"], לעומת העונש הניתן "לעושה הרע". וזה לשיטתם, שמן הנמנע הוא שינתן שכר נצחי בעבור מעשה גשמי. ולכך בעל כרחך השכר יותן בעבור "שנמצא בו הטוב", ולא בעבור ש"עושה הטוב". ועוד אודות שיש ארבעה חלקי מצות - ראה לעיל פ"ד הערה 21. ומה שביאר שעל ידי מצות מסויימות האדם קונה תכונות טובות, כן מבואר בגו"א במדבר פי"ט אות א [ד"ה ואם], שכתב: "מה שאמרה התורה לאדם ליתן צדקה ומעשר, וכל הדברים אשר הם גמילות חסד... כדי שיהיה האדם נפש טוב, ולא יהיה נפש רע". וזה לשונו בנתיב הצדקה פ"ד [א, קעח:]: "כי תרגום 'צדקה' 'זכותה' [דברים ו, כה], שתלמוד מזה כי הצדקה היא זכות נפשו של אדם. כי מי שנותן צדקה יש לו זכות וטוב הנפש, ולכך חונן הדל. וכל המצות הם זכות נפש האדם, ולכך אמר [ב"ב ט.] כי שקולה מצות הצדקה כנגד כל המצות". ובריש נתיב הנדיבות פ"א [ב, רמא.] כתב: "האדם שהוא טוב הוא עושה טוב וגומל חסד, ומכל שכן מידת הצדקה, שהוא מרחם על העני". ובדר"ח פ"ב מ"ט [צג:] כתב: "בעל נפש טוב יש לו עין טובה, כמו ההיפוך, מי שהוא בעל נפש רע הוא עין רע, כי כן קראו רז"ל בעל עין הרע - נפש רעה". וראה גו"א בראשית פכ"ג הערה 95. (6) לשון המשנה שם: "השוחט מן העורף שחיטתו פסולה, המולק מן העורף מליקתו כשירה. השוחט מן הצואר שחיטתו כשרה, המולק מן הצואר מליקתו פסולה. שכל העורף כשר למליקה, וכל הצואר כשר לשחיטה. נמצא כשר בשחיטה - פסול במליקה, כשר במליקה - פסול בשחיטה". (7) כי אין שכל האנושי יכול להשיג את השכל האלקי שבתורה. וכפי שכתב בבאר הגולה באר החמישי [צה:], וז"ל: "והפלסופים לא ראו, והביטו רק הטבע... ואין חכמתם [של חז"ל] דומה לחכמת חכמי האומות; כי חכמי האומות, אף כי היו חכמים, היה חכמתם שכל האנושי. אבל חכמינו, חכמתם חכמה פנימית, סתרי החכמה מה שידעו על פי הקבלה מרבם, ורבם מרבם, עד הנביאים, ועד משה רבינו ע"ה... למען דעת כל עמי הארץ כי אין חכמה זולת חכמתם". ושם בהמשך [צו.] כתב: "ואילו ידעו להבין דבר זה על עומקו, היו אומרים כי כל חכמי העכומ"ז לאפס ותוהו נחשבו נגד הקל שבדבריהם [של חז"ל]". וכבר המליץ הסמ"ע [שו"ע חו"מ סימן ג ס"ק יג] "פסקי הבעלי בתים ופסקי הלומדים הם שני הפכים". (8) כפי שכתב בבאר הגולה באר החמישי [צא.]: "אשר עמדנו שם על עיקר דברי חכמים, ולהם לבדם נגלו סודי התורה והחכמה". ומעין מה שכתב על הרמב"ן בבאר הגולה באר השני [לד.]: "הרב הגדול הרמב"ן ז"ל, המקובל האלקי, אשר אליו לבד נגלו תעלומות חכמה וסודי התורה". ובגבורות ה' ס"פ יט [צ:] כתב: "וכל זה רמזו החכמים האמתיים יודעי מצפוני התורה". ושם בפנ"ד [רלח:] כתב: "כי הם [החכמים] היו יודעים מצפוני החכמה, וכל רז לא אנס להם". ובבאר הגולה באר השני [לח.] כתב: "כל דברי חכמים הם בחכמה עמוקה מאוד... אשר ידעו כל מצפוני החכמה, ונכנסו לפני ולפנים, אשר כל חכמי לב לא ידעו ולא השיגו אחד מדבריהם האלו אף הקל, כ"ש בדברים אשר הם עמוקים". ובנצח ישראל ספ"ז כתב: "כי כל דבריהם דברי חכמה, וכל דברי זולתם הבל". וראה שם הערה 318. (9) אודות שהטבע הוא פחות ושפל מפאת חומריותו, ראה לעיל פ"ב הערות 9, 11. (10) בין התורה לבין הטבע. ולכך היה מקום לומר שאף אם היה בידי אדם להסביר את הדברים הטבעים הפחותים, מ"מ אין זה מחייב שיש בידי אדם להסביר את הדברים האלקיים שבתורה. (11) לשונו בגו"א שמות פי"ח אות א [ד"ה אמנם]: "התורה מדריגתה על השמים, וכדכתיב [קהלת א, ג] 'מה יתרון לאדם בכל עמלו שיעמול תחת השמש', ודרשו ז"ל [שבת ל:] 'בכל עמלו שיעמול תחת השמש' אין לו יתרון, אבל בדבר שהוא על השמש יש לו יתרון, והיא התורה שהיא על השמש, שהוא עולם הג'". וענין ג' עולמות הוא יסוד נפוץ בספרי המהר"ל, וראה לעיל פ"ד הערה 3. ואודות שהתורה באה מהעולם השלישי - ראה בנתיב העבודה פי"ג [א, קיח:] בביאור 'שנים מקרא ואחד תרגום', שכתב בזה"ל: "והוא כנגד ג' עולמות, כי התורה היא מהעולם העליון". וכן כתב להלן פי"ג [ד"ה ובפרק קמא], ושם פ"נ [ד"ה ביארו בזה]. ובנתיב התורה ספ"ב [א, יא:] כתב: "התורה היא הפקר לעולם... לפי שהתורה אינה מעולם הזה רק מעולם העליון". ובדר"ח פ"א מי"ח [נח.] כתב: "ולפיכך כאשר רצה הש"י להשלים את ישראל... נתן התורה מן העולם העליון". ושם בדר"ח פ"ה מ"כ [ער:] כתב: "כמו שהמוח שם שכל האדם, כך התורה שכל העולם. ולפיכך בית המקדש והתורה צמודים יחדיו, מפני כי בית המקדש קדושת העולם הזה, והתורה מתעלה עד למעלה. ועל ידי בית המקדש, שהוא בארץ ישראל, ועל ידי התורה, שמגיע עד עולם העליון, יש לעולם סולם עומד בארץ ומגיע למעלה מן השמים". ושם בדר"ח פ"ו מ"ט [שיג.] כתב: "אבל מלוין את האדם תורה ומעשים טובים. כי הקיום שמקבל האדם הוא מן עולם העליון, הוא עולם הבא, היא התורה, שהיא מעולם העליון... כי התורה היא מן עולם העליון, והמעשים טובים שהם מעשה מצות התורה, הם מעולם העליון, ועל ידם זוכה האדם אל השארות". ובח"א לב"מ פה. [ג, לט:] כתב לבאר את דברי הגמרא שם "כל שהוא ת"ח ובנו ת"ח ובן בנו ת"ח, שוב אין תורה פוסקת מזרעו לעולם", וז"ל: "ולפיכך אף אם האדם בעל תורה, אפשר כי אצל תולדותיו התורה מסתלק ממנו, שאין התורה קנין גמור אליו. אבל כאשר הוא ובנו ובן בנו [ת"ח], דבר זה החוט המשולש, ומורה על כי יש לתורה חבור וצירוף גמור אליו, ושוב אין כאן סלוק כלל. כי אלו ג' דורות התורה היא רחוקה מן האדם, שהיא מעולם העליון, שהוא עולם הג'. וכאשר הוא ת"ח ובנו ובן בנו, שהתורה היא מעולם העליון, שייך אליו לגמרי, ולדבר הזה אין הסרה כלל, כמו שהתורה בעצמו בשביל שהיא מעולם העליון אשר הוא נצחי ואינו תחת הזמן, לכך אין בזה שנוי ותמורה, וכך כאשר הוא ת"ח ובנו ת"ח ובן בנו ת"ח מתקשר במעלת התורה, שהיא מעולם העליון לגמרי, ואין פוסקת מזרעו". (12) אודות שהרופאים אינם עומדים על שרשי הענין - ראה לעיל פ"ד הערה 59. (13) אודות שהמצות הן אלקיות - ראה לעיל פ"א הערות 40, 71, שם פ"ב הערה 1, ושם פ"ד הערה 8. (14) אודות שהגוף הוא קיום האדם בעוה"ז, ראה לעיל פ"ה הערה 22. (15) פירוש - לא תהיה לנו בזה ידיעה שלימה ומקיפה. (16) פירוש - במבנה גופו של אדם, סדורו הוא בדוקא, ואם לא היה נברא באופן זה, לא היה קיום. וכמו שאמרו [ברכות ס:] "אשר יצר את האדם בחכמה, וברא בו נקבים נקבים חלולים חלולים, גלוי וידוע לפני כסא כבודך, שאם יפתח אחד מהם או יסתם אחד מהם, אי אפשר להתקיים ולעמוד לפניך אפילו שעה אחת". ובב"ב [טז.] אמרו "הרבה נימין בראתי באדם וכל נימא ונימא בראתי לה גומא בפני עצמה שלא יהו שתים יונקות מגומא אחת, שאלמלי שתים יונקות מגומא אחת מחשיכות מאור עיניו של אדם". וכונתו להדגיש שאף בדברים הטבעיים והפחותים ישנו סדר מחייב אחד, שאינו יכול בשום אופן להשתנות, ואין מי שיכול לבאר הסבה והטעם מדוע הסדר הוא נעשה כך ולא אחרת. (17) ואודות שהאדם קונה חיים נצחיים על ידי המצות - ראה לעיל פ"ד הערה 18. (18) פירוש - אין שאלה זו בגדר "שאלת חכם" המחייבת תשובה. ונאמר [קהלת ז, י] "אל תאמר מה היה שהימים הראשונים היו טובים מאלה כי לא מחכמה שאלת על זה". (19) ומעתה יבאר בארוכה [פרקים ו-ח] שהמצות הן מצרפות את האדם מפחיתות החומרי, ובפרק ט יחזור לשאלות ששאל כאן. (20) רש"י שם: "האומר בתפילתו על קן צפור יגיעו רחמיך, אנשים שהיו מראים עצמם כמתכונים להעמיק בלשון תחנונים, ואומרים רחום וחנון אתה, ועל קן צפור יגיעו רחמיך, שאמרת לשלח את האם". ורש"י מגילה כה. כתב: "רחמיך מגיעין על קן צפור, כך חוס ורחם עלינו". (21) "או שאומר על טוב שאתה עושה לנו יזכר שמך" [רש"י שם]. ובמגילה כה. כתב רש"י "על טובותיך נודה לך". (22) "ומקבל ומודה אלוה אחר אלוה" [רש"י מגילה כה.]. (23) "ברוך דיין האמת" [רש"י במגילה שם]. (24) "ברוך הטוב והמטיב" [שם]. ובביאור ענין זה ראה בדר"ח פ"ג מט"ו [קמט:], נתיב אהבת השם פ"א [ב, מא:], ונתיב כח היצר פ"ד [ב, קלג:]. (25) "לומר על העופות חס ועל הבהמות וחיות אינו חס" [שם]. 
(26) "מדותיו - מצותיו, והוא לא לרחמים עשה, אלא להטיל על ישראל חקי גזרותיו להודיע שהם עבדיו ושומרי מצותיו וגזרות חקותיו אף בדברים שיש לשטן ולעכו"ם להשיב עליהם ולומר מה צורך במצוה זו" [רש"י ברכות שם]. ובמגילה כה. כתב "ואינן אלא גזירת מלך להטיל עלינו עולו, ולהודיע שאנחנו עבדיו ושומרי מצותיו". וראה הערות 35, 68. (27) למאן דאמר "מפני שמטיל קנאה במעשה בראשית". (28) נראה ביאור דבריו, שהנה נאמר [בראשית א, כו] "נעשה אדם", ופירש רש"י שם "אמר להם [הקב"ה למלאכים], יש בעליונים בדמותי, אם אין בדמותי בתחתונים הרי יש קנאה במעשה בראשית". וכתב שם בגו"א [אות סב] בזה"ל: "הקנאה הזאת הוא סוד מסתרי התורה. ורצה בזה שכל העולם צריך שיהיה מקושר עד שיהיו העליונים קשורים בתחתונים... והנה הקושר עולמות שעל ידו יתאחדו העליונים והתחתונים הוא האדם, ואם לא היה האדם, היה קנאה במעשה בראשית. ופירוש הקנאה הזאת החילוק וההתנגדות שהיו לנמצאות, שהרי העליונים הם בדמותו של הקב"ה, והתחתונים אינם בדמותו של הקב"ה, ואין כאן אחדות וקשור". וכן כתב בדר"ח פ"א מי"ח [נח.], ושם פ"ה מט"ו [רנד:], ובח"א לסנהדרין לח: [ג, קמח:]. הרי ש"קנאה במעשה בראשית" פירושה העדר אחדות בעולם, וזהו שכתב כאן שהאומר "על קן צפור יגיעו רחמיך" "עושה חלוק ופרוד בין הנמצאים, עד שאין העולם אחד". (29) מה שרחמים ראוים לכל הבריאה "בענין אחד", נראה ביאורו, שכבר השריש בנצח ישראל פנ"ב [ד"ה אמנם יעקב] ש"ענין הרחמים האהבה והחבור. שכבר אמרנו זה כי 'אוהב' תרגומו 'מרחמוהו' [בראשית כה, כח]. וכן בלשון חכמים [כתובות קה:] 'לא לדין אינש מאן דמרחם ליה'... ולפיכך מדה זאת בעצמה הוא סבה אל החבור שיש אל השם יתברך לתחתונים, ודבר זה ידוע למבינים". וקודם לכן כתב שם בפמ"ב [ד"ה ועוד כי]: "כאשר באים רחמים מלמעלה לעולם, מפני כי השם יתברך מתחבר לתחתונים ומרחם עליהם". ובח"א לשבת קלט. [א, עב:] כתב: "ובכל המדות אין חבור רק הרחמים, שכאשר מרחם על אחד מתחבר אליו, והוא מרחם על דבר שיש לו קשור אליו 'כרחם אב על הבנים' [תהלים קג, יג], דבר זה קשור והחבור שיש לבנו, ובשביל כך הוא מרחם עליו. ולפיכך נקרא האוהב שמתחבר עמו בלשון תרגום 'רחמוהי'". ובח"א לשבת קנב. [א, פב:] כתב: "וכבר אמרנו פעמים הרבה, כי לכך נקרא האוהב בלשון תרגום 'מרחמוהי', מפני שכל האוהבים הם מתקשרים יחד בשביל האהבה, ואז נמצא הרחמנות בהם, שהאחד מרחם על השני, שתמצא כי מדת הרחמנות מכח האחדות". והואיל והרחמים מורים על האחדות והקשור, הרי בודאי שכל מעשי ה' שייכים אליו באופן שוה, ולכך "כל מעשיו ראוים לרחמנות בענין אחד". וראה לעיל בהקדמה הערות 48, 75. (30) שנאמר [שמות לג, יט] "ורחמתי את אשר ארחם", ופירשו חכמים [ברכות ז.] "אף על פי שאינו הגון". וזה לשונו בגבורות ה' פס"ט [שיז:]: "כי אין יכול לעמוד בדין רק הצדיק ולא הרשע... אבל מדת הרחמים הוא מתחלק לשנים, שהרי הרחמים בין לצדיק ובין לרשע, כאשר יגיע לו צרה מרחם השם יתברך עליו... והדין הוא כמו נקודה אחת, שאין לו נטייה כלל. וכך הדין אין לו נטייה כלל ממה שהדין מחייב, לא לימין ולא לשמאל... והרחמים הם למי שהוא בצרה, דבר זה אינו דין גמור". ובגו"א בראשית פכ"א אות כא כתב: "כי השם יתברך עושה חסד אף למי שאינו ראוי, וכך מדתו", וראה שם הערה 108. (31) יסוד נפוץ בספרי המהר"ל. ולדוגמה, בדר"ח פ"ב מ"ח [פו.] כתב: "כל הנבראים נבראו בדין ובמשפט... כי מה שברא הקב"ה - ברא במידת הדין, כמו שנאמר בכל מעשה בראשית שם 'אלקים', שהוא מדת הדין". וכן כתב להלן ס"פ כו [ד"ה עוד נקרא], ושם פמ"א [ד"ה ודע כי], גבורות ה' הקדמה ראשונה [ד], שם פס"ה [שב:], דר"ח פ"א מי"ח [נז:], באר הגולה באר הששי [קז:], ח"א לנדרים לט. [ב, טז.], ח"א לב"מ פח. [ג, נב.], ח"א לסנהדרין קי. [ג, רסו:], ועוד. וראה לעיל פ"א הערה 3, והערה הבאה. (32) לשונו בגו"א בראשית פ"א אות טז [ד"ה אמנם]: "כי אע"ג שהקב"ה ברא העולם במידת הדין, קיום שלו אינו רק ברחמים. שאף שמים לא זכו בדין, כי כל הדברים הגשמים הם יוצאים מן הדין בצד שאינם בעלי צורה מופשטת... ולפיכך לא היה להם קיום בדין אם לא שתף שם רחמים עם הדין". ובח"א לב"מ פח. [ג, נב.] כתב: "לפי שכתוב [תהלים פט, ג] 'אמרתי עולם חסד יבנה'. כי קיום העולם ע"י חסד. וזהו מפני כי התחתונים הם בעלי גשם ובעלי חומר, ואין עמידה לחומר במשפט, לפי שהמשפט הוא שכלי, ואין עמידה לגשמי... רק מצד החסד. אף כי בבריאה נאמר בכל הפרשה 'אלקים', היינו לעניין היציאה אל הפעל, שהיה נברא מכח דין, שהיה הדין נותן שיהיה נברא, ובדין נברא. אבל קיום עמידתו הוא מכח חסד. ודבר זה בארו חכמים במה שאמרו [ב"ר יב, טו] 'ראה הקב"ה שאין העולם מתקיים, שיתף עמו מדת הרחמים'. הרי לך ברור מאוד כי העולם נברא במדת הדין, אבל קיומו אי אפשר רק במדת הרחמים. כי העולם הוא גשמי, אינו בכח משפט ודין, רק הדבר השכלי, ולכך היה צריך לרחמים". ובנתיב התשובה פ"א [ד"ה וכן מה] כתב: "כי איך אפשר שיהיה העולם קיים כאשר יהיה השם יתברך נוהג במדת הדין לגמרי", וראה שם הערה 50. (33) אודות שהדין הוא היושר, הנה נאמר "א-ל אמונה ואין עול צדיק וישר הוא" [דברים לב, ד], ופירש רש"י בתענית יא. "שאין עושה דבר בלא דין אמת וצדק". ולהלן פמ"ו [ד"ה ביאור זה] כתב: "כי המשפט הוא היושר בעצמו, שלא יעבור על היושר, וזהו ענין משפט. ודבר זה ידוע כי אין דבר שהוא מתייחס להשי"ת רק המשפט, דכתיב [דברים א, טו] 'כי המשפט לאלקים הוא'". וכן מבואר באור חדש [ריט.] שמידת היושר פירושה מידת הדין, לעומת מידות חסד ורחמים. ואודות שהיושר הוא תמידי, הנה בגו"א בראשית פמ"ט אות כד [ד"ה ועוד] כתב: "כי כל דבר יושר אין לו קצה, שהקצה למי שנוטה מן היושר, אבל היושר אין לו קצה", והובא לעיל פ"א הערה 83. ובאור חדש [ריט:] כתב: "כי הדבר שהוא יושר אין לו סוף... ולכך יש לו קיום עד עולם". וראה הערה 36. (34) אודות שהנהגת העולם היא במידת הדין, ראה דבריו בגו"א דברים פ"ג אות יד [ד"ה אך] שכתב: "שם אדנות - דין, כי הוא לשון אדנות, שהוא מושל על בריותיו לעשות כרצונו במדת הדין".ובאור חדש [קפד:] כתב: "שם אדנות שבו מנהיג עולם הטבע, כמו האדון שהוא מושל ומנהיג בסדר שלו. לכך אצל שם אדנות כתיב תמיד אדון כל הארץ, שכך כתיב [תהלים קיד, ז] 'מלפני אדון חולי ארץ', 'ה' אדוננו מה אדיר שמך בכל הארץ' [שם ח, י], כי השם הזה הוא שם אדנות בו מנהיג הטבע... כי הש"י מנהיג העולם בסדר שבראו". הרי ששם "אדון" [המורה על הדין], מורה גם על הנהגת עולם הטבע. וראה להלן פל"ג [ד"ה ביאור זה]. והרמב"ן [ויקרא כג, כד] כתב "בראש השנה מתיחד [הקב"ה] במידת הדין ומנהיג עולמו". (35) כי "מדותיו - מצותיו" [רש"י ברכות לג:], והקב"ה - המנהיג את עולמו כמלך - עושה כן דרך מצותיו, וכמבואר בהערה 26. ובנתיב האמונה פ"ב [א, רט.] כתב: "'תורה' היא לשון הוראה, מה שהמלך גוזר ומורה לעם מה שיעשו ומה שלא יעשו". (36) באור חדש [ריט:] ביאר כי היושר מורה על שני דברים; (א) מידת הדין לעומת חסד ורחמים. (ב) תמידיות שאינה ניתנת להפסקה, וכלשונו שם: "לכך דרשו ז"ל [מגילה טז:] ג"כ שצריכה [המגילה] שרטוט כאמתה של תורה. כי התורה היא היושר הגמור, וזה שאמר 'כאמתה של תורה'... כי כל דבריה אמת ויושר, ולכך התורה היא צריכה שרטוט [רש"י שם], מפני שהיא אמת גמור, וכל ענין התורה שיש בה היושר. לכך אמרו ז"ל 'האומר על קן ציפור יגיע רחמיך, משתקין אותו, מפני שעושה מדות של הקב"ה רחמים, ואינם רק מדת הדין'. ורוצה לומר כמו שאמרנו, כי אין המצות שבתורה רחמים וחסד. ולפיכך מי שאמר שהשם יתברך היה מרחם על קן צפור, ולכך צוה בתורה על הקן לשלוח [דברים כב, ז], משתקין אותו. כי התורה היא במדת היושר, ומורה על זה השרטוט... ועוד יש לך לדעת, כי השרטוט הוא קו ישר, והקו הישר הולך עד בלתי סוף, כי כן הוא היושר, שאין ליושר שום קצה כלל. ודבר זה בארנו בכמה מקומות כי הישר אין לה קץ וסוף... ולכך התורה שאין לה סוף, צריכה שרטוט, שהוא קו ישר, ודבר זה מבואר... ואלו שני טעמים הם ענין אחד, וזה תולה בזה. כי הדבר שהוא היושר אין לו סוף... ולכך יש לו קיום עד עולם, ומפני כך מורה השרטוט שהולך ביושר, כי התורה היא נצחית". [ועיי"ש כי ביאר לפי"ז את מאמרם (תענית ה:) "יעקב אבינו לא מת", מחמת מידת היושר שבו.] ושני טעמים אלו נשזרו ליחידה אחת בדבריו כאן, וכמו שנתבאר. (37) לשון הרמב"ם שלפנינו: "כי הבצים אשר שכבה האם עליהם, והאפרוחים הצריכים לאמם, על הרוב אינם ראוים לאכילה. וכשישלח האם ותלך לה, לא תצטער בראות לקיחת הבנים. ועל הרוב יהיה סבה להניח הכל, כי מה שהיה לוקח ברוב הפעמים אינו ראוי לאכילה". ופירושו, כי הטרחה לשלח קודם את האם, תגרום לבסוף לעזיבת הכל, כי בלא"ה אין הנלקח ראוי לאכילה. (38) "הצערים הנפשיים" - היסורין הנפשיים [מהדורת קאפח]. (39) שמשתיקין אותו, ומכך משמע שאין טעם שלוח הקן מחמת רחמים על האם. (40) פירוש - משנה זו [השוללת טעם למצות שלוח הקן] היא למ"ד הסובר שאין טעם למצות אלא רצונו יתברך. (41) "שכל המצות יש להם טעם וסבה מבואר או בלתי מבואר" [לשון קרשקש שם]. ובב"מ קטו. הובאה מחלוקת תנאים [רבי שמעון ורבי יהודה] אם דרשינן טעמא דקרא. ולפי דעת הרמב"ם הביאור למשנה "האומר על קן צפור יגיעו רחמיך - משתקין אותו" הוא שהמצות הן גזירות בלא טעם, ולכך אין לנסות למצוא טעמים למצות. וכן הביא את שיטת הרמב"ם בגו"א במדבר פי"ט אות א [ד"ה ואם]. (42) פירוש - לא מסתבר שתהיה מחלוקת בדבר שמגיע לעקרי האמונה. ודבריו מבוארים על פי מה שכתב להלן פס"ט [ד"ה והתשובה אל], וז"ל: "מה שנמצא מחלוקת בין החכמים... כי אף אם היו חולקים שזה אומר כי כך ההלכה, וזה אומר כי כך ההלכה, לא היה המחלוקת בדבר שהוא עיקר אמונה בדת. ואי אפשר שלא יהיה מחלוקת באיזה דברים אשר הם שייכים למצות, ולהלכות פרטיים. ואותם דברים שבא בהם המחלוקת, אינם יסודי הדת, ואין זה מעיד על חולשת הדת. דרך משל; לא יחייב באילן שהוא בעל שרשים הרבה מאד, ונופו חזק ועב מאד, שלא יהיו לו גם כן עלים ושרוגים דקים חלשים, שזהו מטבע האילן כאשר הוא גדול, שיצורף אליו דבר דק גם כן. ואין זה עדות על חולשת האילן מה שיש לו גם כן שריגים קטנים... והשריגים אשר הם רחוקים מן השורש ומן עיקר נופו... בודאי הם חלשים. אבל בודאי דבר זה מעיד מעיד על חולשת האילן כאשר נופו אשר עליו נסמך הכל דק וחלש. ולפיכך במה שהיו חולקים חכמים הם דברים שהם נחשבים כמו עלים לאילן, והם בדברים פרטיים, שאי אפשר שלא יצטרף למצוה דברים פרטיים דקים אשר בהם המחלוקת לדקותם לגודל התורה, שיש ענפים דקים גם כן בלי שיעור, כמו שלא ימנע באילן". (43) פירוש - דעת הרמב"ן היא שתכלית מצות שלוח הקן [וכן שאר מצות] היא לתועלת האדם, לצרפו ולזככו שיהיה ככסף צרוף, ולא לתועלת הקב"ה, או משום רחמנות על העופות, וכלשונו: "אין התועלת במצות להקב"ה בעצמו יתעלה, אבל התועלת באדם עצמו למנוע ממנו נזק או אמונה רעה או מידה מגונה... לזקק את נפשותינו... א"כ כולם לתועלתנו בלבד... וכן מה שאמרו 'לפי שעושה מדותיו של הקב"ה רחמים, ואינן אלא גזרות', לומר שלא חס האל על קן צפור, ולא הגיעו רחמיו על אותו ואת בנו, שאין רחמיו מגיעין בבעלי הנפש הבהמית למנוע אותנו מלעשות בהם צרכנו... אבל טעם המניעה ללמד אותנו מידת הרחמנות ושלא נתאכזר, כי האכזריות תתפשט בנפש האדם... והנה המצות האלה בבהמה ובעוף אינן רחמנות עליהם, אלא גזירות בנו להדריכנו וללמד אותנו המדות הטובות". (44) לשון הרמב"ן שם: "שאין התועלת במצות להקב"ה... אבל התועלת באדם עצמו למנוע ממנו נזק או אמונה רעה או מדה מגונה... וזהו לצרוף בהן, שיהיו ככסף צרוף, כי הצורף הכסף אין מעשהו בלא טעם, אבל להוציא ממנו כל סיג, וכן המצות להוציא מלבנו כל אמונה רעה". (45) "הרב הגדול הרמב"ן ז"ל, המקובל האלקי, אשר אליו לבד נגלו תעלומות חכמה וסודי תורה" [לשונו בבאר הגולה באר השני (לד.)]. והובא בהערה 8. (46) ברכות סב. "עד כאן העזת פניך ברבך, אמר לו תורה היא וללמוד אני צריך". ופירש רש"י במגילה כח. "ללמוד אני צריך - אולי אוכל לקיים". (47) שיטת הרמב"ן המבאר שטעם מצות שילוח הקן הוא להנחיל לישראל מדות טובות. (48) כמבואר בהערה 28. (49) פירוש - טעמו של הרמב"ן אינו עולה יפה עם הדעה הסוברת שאין להטיל קנאה במעשה בראשית. שהרי טעמו של הרמב"ן מטיל קנאה כזו, כי רק על מין העופות נצטוינו לנהוג באופן המלמדנו מדות טובות, ולא נצטוינו כן ביחס לשאר הבהמות. (50) ואילו "קנאה במעשה בראשית" מתעוררת רק כשאין שויון מצדו של הקב"ה, ש"כל מעשיו ראוים לרחמנות בענין אחד" [לשונו למעלה, וראה הערה 29]. (51) כמובא בהערה 43. (52) חולין עט:, וכן בתו"כ [ויקרא כב, כח] אמרו ""שור ולא חיה", והובא בגו"א ויקרא פכ"ב אות לד. (53) כמבואר ברמב"ם הלכות שחיטה פי"ב הי"ז, ומקורו מתוספתא חולין פ"ה סוף הלכה א. וכן כתב רש"י חולין פג. ד"ה היום הולך. (54) שאמרו במשנה שם שהשוחט את הבהמה ומצא בה ולד חי, אין בולד איסור "אותו ואת בנו", ורשאי לאוכלו ביום שנשחטה אמו. שנאמר "אותו ואת בנו לא תשחטו ביום אחד", ודרשו "את שטעון שחיטה אסור משום אותו ואת בנו, ואת שאין טעון שחיטה מותר משום אותו ואת בנו" [תוספתא חולין פ"ד ה"ב]. (55) אודות היתר חלב של בן פקועה, ראה חולין עד:, וראה עוד רש"י במשנה חולין עד. ד"ה ומוציא. ועיין מגיד משנה בהלכות מאכלות אסורות פ"ז ה"ג שלדברי הכל הוא. ואודות ששאר חלב אסור - כן מבואר בתורה ויקרא ז, כג. ומה שהזכיר כאן ענין חלב, כי הרמב"ן שם ביאר שהמאכלות האסורות נאסרו משום "להיותנו נקיי הנפש, חכמים משכילי האמת... לזקק את נפשותינו, כמו שאמרה תורה [ויקרא כ, כה] 'ולא תשקצו את נפשותיכם בבהמה ובעוף ובכל אשר תרמוש האדמה אשר הבדלתי לכם לטמא'". ואודות טעם מאכלות אסורות - ראה להלן פרק ח. (56) וכן דחה להלן פ"ח [ד"ה ולפיכך כל] את הטעם למאכלות אסורות משום שמולידים באדם מזג רע, שאם כן "כאילו היתה התורה ספר מספרי הרפואות או ספר הטבע, חס ושלום לומר כך". (57) לשון הרמב"ן שם: "וכן מה שאמרו 'לפי שעושה מדותיו של הקב"ה רחמים ואינן אלא גזרות', לומר שלא חס האל על קן צפור ולא הגיעו רחמיו על אותו ואת בנו, שאין רחמיו מגיעין בבעלי הנפש הבהמית למנוע אותנו מלעשות בהם צרכנו, שם כן היה אוסר השחיטה, אבל הטעם המניעה ללמד אותנו מדת הרחמנות ושלא נתאכזר". וראה להלן ד"ה אבל מה. (58) פירוש - אין לשון הגמרא מורה כהסבר הרמב"ן. (59) פירוש - אף לרמב"ן הסובר שהמצות ניתנו לטובת האדם המקבל [ודלא כשיטת המהר"ל, וכמו שיבואר להלן ד"ה אבל מדברי], מ"מ לא קשה ממאמרם "שעושה מדותיו רחמים ואינם אלא גזרות", וכמו שמבאר והולך. (60) שהרמב"ם הבין מאמר זה כסובר שאין טעם למצות, וכמבואר בהערה 41. (61) כמבואר לעיל בסד"ה והרמב"ם ז"ל. (62) פירוש - הקב"ה גזר במדת הדין שיש על האדם לנהוג במדות טובות. וראה הערה הבאה. ובב"ב י. אמרו "וזו שאלה שאל טורנוסרופוס הרשע את רבי עקיבא, אם אלקיכם אוהב עניים הוא, מפני מה אינו מפרנסם. אמר לו, כדי שניצול אנו בהן מדינה של גיהנם". (63) וז"ל שם [ד"ה ואם]: "אין הפירוש שיהיו גזרות בלי טעם כמו שסובר הרמב"ם ז"ל, דזה אינו, אלא הם גזרות שיש בהם טעם. ומה שנקראו 'גזרות' אחר שיש לכל אחת טעם, היינו שלא יאמר האדם שהם של רחמים, שהקב"ה מרחם על הבריות ועושה דבר לרחמים. וזה אינו, שהתורה שנתן לנו הקב"ה כל דבר במדת הדין, שכך נותן הדין לעשות, ואינו משום רחמנות. ואפילו מה שאמרה התורה לאדם ליתן צדקה [דברים טו, יא] ומעשר [במדבר יח, כא], וכל הדברים אשר הם מגמילות חסד, כל המצות כולם הם גזרות במדת הדין, ואינם רחמים. כי מה שחייבה התורה בצדקה ובמעשר, שכן האדם מצד שהוא אדם חייב שיתן מעשר, כדי שיהיה האדם נפש טוב, ולא יהיה נפש רע... שאין המצוה אלא לעושה המצוה... כולם הם לתועלת המקיים המצוה... שכך גזר הקב"ה במדת הדין, ואינם רחמים... וזהו פירוש נכון במאמר הזה, וכבר כתב זה הרמב"ן בפרשת תצא [דברים כב, ו] עיין שם... ופירוש זה נכון למשכיל". וראה להלן הערה 84, שביאר שם שמ"מ דעתו נוטה מדעת הרמב"ן ביחס למצות צדקה. (64) הרמב"ן, שביאר את טעמן של מצות שילוח הקן ומצות "אותו ואת בנו" מפאת שהן מנחילות לישראל מדות טובות. וכן חזר וכתב להלן [ד"ה ולא היה]. (65) שלשון המאמר "עושה מדותיו רחמים ואינן אלא גזרות" אינו סובל את ביאור הרמב"ן, וכמו שנתבאר למעלה. (66) "וכך" - וכמו כן. (67) שהקשה על טעם זה של הרמב"ן שש קושיות; (א) אין טעמו עולה יפה למ"ד שאין להטיל קנאה במעשה בראשית. (ב) למה נאסר ב"אותו ואת בנו" רק שור ושה, ולא חיה ובנה. (ג) איך שרי לשחוט "אותו ואת בנו" בסוף היום ובתחילת הלילה שלאחריו. (ד) מדוע התיר בשילוח הקן כאשר האם מעופפת על הקן. (ה) למה הותר ב"אותו ואת בנו" בן פקועה. (ו) מדוע חלב של בן פקועה הותר, לעומת שאר חלב. (68) כמבואר בהערות 26, 35. וצרף לכאן את דברי המכילתא [שמות כ, ג] "משל למלך בשר ודם שנכנס למדינה, אמרו לו עבדיו גזור עליהם גזרות. אמר להם, כשיקבלו את מלכותי אגזור עליהם, שאם מלכותי לא יקבלו - גזרותי לא יקבלו. כך אמר המקום לישראל [שמות כ, ב] 'אנכי ה' אלקיך' 'לא יהיה לך' [שם שם ג], אני הוא שקבלתם מלכותי, אמרו לו כן, וכשם שקבלתם מלכותי קבלו גזרותי". הרי שקבלת המצות ["גזרות"] היא במסגרת קבלת מלכותו יתברך. (69) שהוא שכר עולם הבא, וכמו שיתבאר. (70) והרמב"ן [דברים כב, ו] לשיטתו לא פירש כן, שז"ל: "וכן אמר בתורה [דברים י, יג] 'לטוב לך'... וכן 'ויצונו ה' לעשות את כל החקים האלה ליראה את ה' אלקינו לטוב לנו כל הימים', והכוונה בכלם לטוב לנו, ולא לו יתברך ויתעלה". וראה הערה 77. וז"ל בנצח ישראל פי"א [ד"ה והדעת והשכל]: "כי אי אפשר לך לומר בשום פנים שנתינת התורה בשביל טובת ישראל כדי להביאם אל הטוב בעולם הזה ולחיי העולם הבא... כי דבר זה בארנו בראיות ברורות מאוד בחבור התפארת כי נתינת התורה הוא לעול על ישראל, וכמאמרם ז"ל [ערובין לא.] 'מצות לאו להנות נתנו'. ומה שאמר הכתוב 'ויצונו ה' אלקינו לעשות את כל החקים האלה לטוב לנו כל הימים', לא יסתור יסוד זה, כמו שבארנו לשם באריכות, כי בודאי שכך הוא באמת שהתורה היא לטוב לנו, אבל תחלת נתינתה אל ישראל לא היה זה בשביל טובת ישראל, רק בגזירה, כמו מלך שגוזר גזירותיו על עבדיו לעול עליהם". (71) ואשר מכך משמע שהמצות נועדו לטובתן של ישראל. (72) פירוש - דוקא משום שהמצות הן בגדר "גזירות", לכך שפיר אמרינן "רצה הקב""ה לזכות את ישראל, לפיכך הרבה להן תורה ומצות". שאלמלא שהמצות היו גזירות, לא היה ניתן לומר שרבוין הוא לזכות ישראל, כי "דבר זה נגד השכל, שהיה לו למעט במצות, כדי שלא יהיה צריך לשמור הרבה מצות" [לשונו לעיל ר"פ ה]. ורק משום שאיירי בגזירות שהן בעל כרחן של ישראל, לכך שפיר יש ברבויין משום זכות, וכמבואר לעיל ס"פ ה. ובסוף דר"ח [שכח:] כתב: "גם אין הפירוש כלל כמו שחשבו הם כי השם יתברך רצה לעשות טובה לישראל, לפיכך הרבה להם תורה ומצות... שאם הפירוש כמו שהם מפרשים, יקשה לך מה שאמרו במסכת ראש השנה [כח.] המודר הנאה מחבירו מותר לתקוע לו תקיעה של מצוה. ומפרש [שם] הטעם ד'מצות לאו להנות נתנו'. דמשמע מזה כי המצות הם לעול האדם, לפי שהם גזירת המלך. ואם כן למה אמר כאן שהמצות הם לאדם לטובתו ולהנאתו. וכבר פירשנו דבר זה,
 שאין הפירוש כי בשביל טובת ישראל עשה זה, שרצה להטיב להם, שאם כן היו אומרים 'לא הן ולא שכרן' [ברכות ה:], וחס וחלילה לומר כך. אבל הפירוש שהשם יתברך רצה לזכות את ישראל בעל כרחם, מפני שהוא יתברך צדיק, רוצה שיהיה האדם זכאי מאד, ויהיה לו זכות הרבה, לכך הרבה תורה ומצות. ולכך אי אפשר לומר 'לא הן ולא שכרן', שהשם יתברך רוצה שיהיה זכאין על כרחם. ולא אמר 'רצה הקדוש ברוך הוא להטיב לישראל, לפיכך הרבה להם תורה ומצות', כי היה זה משמע שהיה עושה בשביל טובת ישראל... שאין הדבר כך, רק אמר 'רצה השם יתברך לזכות את ישראל', כלומר שיהיו זכאים במעשים, כי הוא יתברך צדיק וחפץ בזכאים וצדיקים". והובא לעיל פ"ה הערה 52. ויש בזה הטעמה מיוחדת. שזה לשון הפחד יצחק ר"ה מאמר יא [אות טו]: "שם מלוכה לא יונח אלא על הדומה. שכן אריה נקרא 'מלך החיות' [חגיגה יג:] מפני שגם הוא חיה. אבל אם האדם שליט על החיות, אינו אלא מושל ולא מלך, מפני שאין האדם מסוג הבעל חי... מדת המלכוה דורשת דוקא את ההשתייכות לסוג אחד". ולפיכך מלכותו יתברך על ישראל מחייבת שיהיו ישראל צדיקים וזכאים, "כי הוא יתברך צדיק וחפץ בזכאים וצדיקים" [לשונו בסוף דר"ח]. לכך, מה שנתבאר בדר"ח שהמצות באו בכדי לחייב את ישראל שיהיו צדיקים, ומה שנתבאר כאן שהמצות באו מצד המלכת הקב"ה - הוי שני צדדים של מטבע אחת, ומצד דינא דמלכותא נגעו בה. (73) ערובין לא., ר"ה כח., ונדרים טז: (74) לשון רש"י ר"ה כח. "לא ליהנות ניתנו לישראל להיות קיומם להם הנאה, אלא לעול על צואריהם ניתנו". (75) וכפי שכתב בח"א לב"מ פד. [ג, לה:]: "מצות לא להנות בעולם הזה ניתנו, רק לעול על האדם הם". ויש מקום לומר שתחילת נתינת המצות היא להטיב לישראל לעוה"ב. (76) וכן כתב להלן ס"פ כז שלכך לא נזכר בתורה שחג השבועות הוא יום מתן תורה, כי התורה ניתנה לעול על האדם, עיי"ש. (77) וכפי שביאר הרמב"ן [דברים כב, ו] את הפסוק הזה, והובא בהערה 70. (78) וכן אמרו [ברכות ה:] "לא הן ולא שכרן", וכמבואר בסוף דר"ח, והובא בהערה 72. (79) וכמבואר ברש"י ס"פ שלח [במדבר טו, מא]: "שלא יאמרו ישראל, מפני מה אמר המקום, לא שנעשה ונטול שכר, אנו לא עושים ולא נוטלים שכר. על כרחכם אני מלככם, וכן הוא אומר [יחזקאל כ, לג] 'אם לא ביד חזקה אמלוך עליכם'". ולפי המתבאר כאן, אין "על כרחכם אני מלככם" קיים למרות טענת ישראל "אנו לא עושים ולא נוטלים שכר", אלא "על כרחכם אני מלככם" מפריך מעיקרא את טענת ישראל "אנו לא עושים ולא נוטלים שכר", שהואיל והקב"ה מלך ישראל, לכך המצות לא ניתנו לשכר, אלא כגזירות על ישראל. (80) וכפי שביאר בגו"א ר"פ חוקת, והובא בהערה 63. (81) סברה זו טעונה ביאור, דהואיל וסו"ס המצות ניתנו לטובת האדם ולהנאתו, ורק לא ניתנו לו מדעתו, מדוע העדר דעת זו מהפך את הטובה וההנאה - לעול. ונראה בזה, כי הואיל והמצות ניתנו שלא מדעת האדם, בע"כ שהמצות לא ניתנו מצד המקבל, שהרי מהות האדם היא דעתו [ראה פחד יצחק ר"ה מאמר יא, אות טו], ואם דעתו אינה מעלה או מורידה מאומה, בהכרח שהנך עוסק בדבר שצד המקבל אינו קובע כאן. ומתוך כך הנך חייב לומר שהמצות ניתנו מצדו של הנותן, ויש בהן משום צורך גבוה. וכמו שכתב למעלה [ד"ה אבל מדברי]: "שאין לומר כי המצות שנתן השם יתברך בשביל המקבל... רק הם גזירות מצד השם יתברך". וכאשר דבר נעשה שלא מחמת האדם, אלא מחמת הנותן, הרי שביחס לאדם נחשב דבר זה לעול, כי הענין לא נעשה מבחינתו, אלא מבחינת זולתו. [וכל דבר שנעשה לאדם מצד זולתו, הוא נגדר כדבר שהוא על האדם. ומילות "עול" ו"על" בנות חדא ביקתא אינון.] וראה להלן פל"ב [ד"ה ומה שאמר], שגם שם מתבררת סברה זו, שאע"פ שישראל קבלו את התורה מרצון, אך הואיל ודעתם לא היתה קובעת בדבר, ובלא"ה התורה היתה ניתנת להם בעל כרחם, לכך נתינת התורה נסקרת מצדו של הנותן, ולא מצדו של המקבל, למרות שיש למקבל תועלת גדולה בכך. ולפיכך היו ישראל יכולים למסור מודעא רבה על קבלת התורה [שבת פח.]. והם הם הדברים. (82) והובא בהערה 57. (83) שהרמב"ן הדגיש "שאין רחמיו מגיעין בבעלי הנפש הבהמית", אך משמע שרחמיו מגיעים לבני אדם. (84) לשונו בגו"א ר"פ חוקת [במדבר פי"ט אות א]: "ואם כן, מה שצותה התורה היא בגזרתו של הקב"ה על המקיים המצוה, ולא יביט אל העני ונכה רוח - שיהיה מצווה על נתינת הצדקה כדי שיהיה מתפרנס העני, זה אינו, שאין המצוה אלא לעושה המצוה. אבל המצות אשר נתן לנו הקב"ה כולם הם לתועלת המקיים המצוה. ולפיכך הם כולם גזרות, אף אותם שהם רחמים. וזהו שאמר 'מפני שעושה מדות הקב"ה רחמים ואינם אלא גזירות', כלומר שכך גזר הקב"ה במדת הדין, ואינם רחמים. ומה שתמצא שהקב"ה אמר 'ואל זה אביט אל עני ונכה רוח' [ישעיה סו, ב], שהקב"ה עוזר דלים, אין הענין שיהיה בשביל כך מצוה לאדם לפרנס אותם בשביל שרחם על העני. שאין זה כן, אלא מה שהוא עוזר דלים ומרחם - הקב"ה בעצמו עושה זה לדלים ולאביונים במדת רחמים, וצוה הקב"ה במדת הדין לאדם שילך בדרכיו [דברים כח, ט]. וזהו מגזרתו על האדם, ולא נתן הקב"ה המצות לישראל על צד הרחמים על הבריות, רק מפני גזירות. ובודאי טעם יש בכל מצוה ומצוה". (85) כמבואר לעיל ד"ה ולמאן דאמר, שההנהגה התמידית היא לפי מדת הדין. (86) "על האדם" - על העני. (87) וכמשמעות לשון הרמב"ן, וכמו שביאר למעלה. (88) פירוש - אם נאמר שמצות צדקה נובעת מרחמיו יתברך על העני, ה"ה דמצי למימר שמצות "אותו ואת בנו" ושילוח הקן נובעות מרחמיו יתברך על הבהמה, אף שיש בכך למנוע מהאדם לממש צרכיו. ולא הבנתי מה יענה על טענת הרמב"ן "שאם כן היה אוסר השחיטה". (89) וכל הנמצאים ראוים למציאות רק מפאת הטוב שבהם, וכמבואר לעיל פ"א הערה 38. (90) כמבואר לעיל הערה 31. (91) דוק ותראה, שאע"פ שהתורה נקראת בכל מקום בשם "רחמנא", עם כל זה בנוגע לאמירת מצותיה אמרו חכמים [מכות כד.] "'אנכי' ו'לא יהיה לך' [שמות כ, ב-ג] מפי הגבורה שמענום", והם הם הדברים. והחידוש שבדבריו כאן הוא, שהרי אמרו חכמים [ב"ר א, א] "היה הקב"ה מביט בתורה ובורא את העולם". ובפשטות הכוונה היא שפרטי הבריאה מתואמים לפי סדר התורה [ראה לעיל בהקדמה הערה 104]. אך כאן מתבהרת לנו העמקה נוספת; שאף אופן בריאת העולם מקביל הוא לאופן נתינת התורה. וה"מביט בתורה ובורא עולם" נאמר גם על אופן הבריאה, ולא רק על הבריאה עצמה. (92) בביאור המאמר "האומר על קן צפור יגעו רחמיך משתקין אותו, שעושה מדותיו רחמים ואינן אלא גזירות", שביאר שהקפידא היא מחמת שאומר שהקב"ה חס על קן צפור, אך אין רחמיו מגיעם בבעלי נפש הבהמית, וכמו שנתבאר. והדוחק בזה הוא שלשון הגמרא אינו מורה כן, וכפי שנתבאר למעלה [ד"ה ומה שאמר]. (93) לשונו בנצח ישראל פ"ה [ד"ה דע כי]: "כי מי שהוא טוב לא יבוא ממנו רע כלל". ובדר"ח פ"ג מט"ז [קנא:] כתב: "כי הוא יתברך שלם בתכלית השלימות... ומן הטוב לא יצא רק הטוב". ושם במשנה טו [קמט:] כתב: "מדת הטוב של הש"י חפץ שיהיה העולם בטוב, ולכך מביא פורעניות לעולם לעושה רעה, ואז מסולק הרע מן העולם, ונשאר הטוב... כיון שגם הרעה באה ממדת הטוב... כי העולם, אף כאשר נדון במדת דינו של הקב"ה, הוא נדון מצד מדת הטוב שבו, כי מפני שהוא טוב הוא רוצה בטוב, ובמה שיביא פורעניות בעוה"ז - נפרע האדם על מעשיו, ומסולק בזה הרע, ונשאר הטוב... וזהו 'ובטוב העולם נדון', שר"ל שאף הרע... אינו בא רק מפני הטוב שבו יתברך, לא כמו האדם שעושה רעה לאחר מצד הרע שבו". ובגו"א דברים פכ"ח אות ז [ד"ה ובזה] כתב: "כי יסורין של הקב"ה הוא להטיב באחריתם, כי אין דבר רע יוצא מאתו... אין הקב"ה מביא רע בעצם, כי אם לנקותם מן החטא להטיב להם באחריתם". וכן כתב בקיצור בנתיב גמילות חסדים פ"א [א, קנ.], בח"א ליבמות סג. [א, קלז:], וגו"א בראשית פ"ג אות כו, ושם הערה 53, שם ויקרא פכ"א הערה 218, נתיב היסורין פ"ב [ב, קעז.], ועוד. וצרף לכאן את יסודו שאין דבר רע יורד מן השמים [גו"א בראשית פ"ג אות כו, דברים פי"א סוף אות כט, שם פכ"ח אות ז, ד"ה ובזה, גבורות ה' פ"ז [(מ.), ועוד]. שהואיל והקב"ה הוא הטוב האמיתי, אין רע יורד ממנו. (94) "בייתוסי היה" [רש"י שם]. (95) "בדברי ויכוחין" [רש"י שם]. (96) לשון רש"י שם: "שאם היה משה מוליך את ישראל דרך הר שעיר, היו באין באחד עשר יום לקדש, שהיא סמוכה לארץ ישראל. ואם אוהבן היה, למה איחרן ארבעים שנה. ודחוי בעלמא קאמר ליה, משום דהוא היה אומר דברי הבל". אמנם המהר"ל ילמד שריו"ח השיב לו דבר עמוק, ולא הוי דחוי בעלמא. (97) ולהלן ס"פ כז כתב: "כי השם יתברך נתן למועדים זמן אשר הם שמחת ישראל אשר זכו אל הטוב". אמנם טעותו של הבייתוסי היא שלא ייחס מועדים אלו לגזירת דין. וראה לעיל פ"ה הערה 21. (98) ובנצח ישראל פ"ס [ד"ה ויש לך] כתב: "הנביאים שהם אוהבי ישראל". ובמכילתא [שמות יב, א] אמרו "בכל מקום אתה מוצא שהנביאים נתנו נפשם על ישראל". (99) לשונו להלן ר"פ סט: "כתות צדוק ובייתוס חלקו על התורה שבעל פה, והם נקראים בלשון בני אדם 'קראים'... מפני שהם מודים במקרא". וכוונתו להקשות, מדוע הבייתוסי לא יחס להקב"ה אהבת ישראל, הרי הבייתוסים מודים בתורה המורה על כך, ומדוע ייחסו אהבת ישראל רק למשה. (100) פירוש - התורה תואמת למקבליה, ולכך התורה שתצא מתחת ידם - תתאים למהותם. ואודות שהתורה תואמת להכנת המקבל, ראה לעיל פ"א [ד"ה אמנם כל]. ואודות שהתורה מיוחדת למשה רבינו, ראה להלן פרקים כא-כג. (101) לשונו בנצח ישראל פנ"ג [ד"ה ועל ידי]: "כל דבריו של משה במשפט, כמו המלך אשר נאמר עליו [משלי כט, ד] 'מלך במשפט יעמיד ארץ'". ובהקדמה לדרוש על התורה [ז.] כתב: "משה דוקא היה ראוי לדון את ישראל מכל זולתו... וכדכתיב [דברים לג, כא] 'צדקת ה' עשה ומשפטיו עם ישראל', הרי כי אליו ראוי המשפט, עד שלכך נקרא [דברים לג, א] 'איש האלקים', שהוא כנוי עצמי לדיין". וכן הזכיר בקצרה שם בהמשך [כד:]. ובגבורות ה' ס"פ כח [קיג:] ביאר שמשה רבינו היה "מידתו מידת הדין". וכן הזכיר בגו"א שמות פכ"ט אות ב, ד"ה ואם. וכן כתב בדרשת שבת הגדול [רכו.] שזהו ההבדל בין משה לאהרן. ולהלן פי"א [ד"ה ונתן אותם] כתב: "וכאשר תעמוד על מדת משה תדע שהיה בו ביותר מדת היושר. כי תחלת יציאתו ראה איש מצרי מכה איש עברי [שמות ב, יא], והיה עושה בו דין [שם שם יב]. ודבר זה מצד היושר. ואחר כך ביום השני אמר לרשע 'למה תכה רעך' [שם שם יג], שכל זה ממדת היושר שהיה במשה. ואחר כך כשבא למדין 'ויבאו הרועים ויגרשום ויקם משה ויושיען' [שם שם יז], וכל זה ממדת היושר". (102) וצרף לכאן מאמרם ז"ל [מנחות כט:] שכאשר משה רבינו ראה את מדריגת רבי עקביא הוא שאל את הקב"ה "רבונו של עולם, יש לך אדם כזה, ואתה נותן תורה על ידי, אמר לו [הקב"ה למשה] שתוק, כך עלה במחשבה לפני". וכתב הפחד יצחק ר"ה מאמר ד, אות יא בזה"ל: "מיסודו של הגר"א נתבאר לנו כי העליה במחשבה האמורה בכאן רומזת היא לזה שאמרו במעשה בראשית כי בתחלה עלה במחשבה לברא את העולם במדת הדין". הרי שנתינת התורה למשה נעשתה על פי מדת הדין. (103) להלן פ"ז [ד"ה כלל הדבר], ופ"כ [ד"ה ועוד יש]. ולהלן פס"ב [ד"ה ואמר שבתלמוד] ביאר שהתורה היא משפט וחסד. (104) הקב"ה. (105) ראה הערה 93. (106) "הצואה" - הצווי וההוראה. (107) להלן פרקים ז, ח. 
(1) בפרק הקודם. (2) "האומר על קן צפור יגיעו רחמיך משתקין אותו... שעושה מדותיו של הקב"ה רחמים, ואינן אלא גזירות" [ברכות לג:]. (3) זהו המשך דברי הרמב"ם, "שהם" - המצות. (4) מד, א, ושם אין הסיום "שנאמר 'כל אמרת אלוק צרופה'", כפי המובא כאן בהמשך. אולם סיום זה נמצא בויק"ר יג, ג. (5) לשון הרמב"ם שם [מו"נ ח"ג פכ"ו]: "כל המצות... יש להם סבה... אלא שאני מצאתי דבר לחכמים ז"ל בבראשית רבה יראה ממנו בתחלת מחשבה שקצת המצות אין להם עלה אלא המצוה בהן לבד, ולא כיון בהן תכלית אחרת ולא תועלת נמצאת, והוא אמרם שם 'וכי מה איכפת לו להקב"ה בין מי שהוא שוחט מן הצואר למי שהוא שוחט מן העורף, הוי אומר לא ניתנו המצות אלא לצרף בהן הבריות, שנאמר אמרת ה' צרופה וגו''. ועם היות המאמר הזה נפלא מאוד, שלא ימצא לו דומה בדבריהם, פרשתי אני בו פירוש, תשמעהו עתה, עד שלא נצא מסדר דבריהם כלום, ולא נפרד מהשורש המוסכם עליו". (6) מלשון משל ודוגמה, וכפי שנקט הרמב"ם בלשונו, ויובא בהערה 8. (7) כמבואר בחינוך סוף מצוה תטז, ובעשרה מאמרות מאמר חיקור הדין ח"ג פכ"א. וראה להלן פי"ז שהביא המדרש [שמו"ר ל, ט] שהמצות שנתן הקב"ה לאומות העולם נחשבות למצות "גלומות", ואילו המצות שניתנו לישראל הן מצות עם פרטים. וראה גו"א במדבר פט"ו סוף אות כו. (8) לשון הרמב"ם שם: "כל המצות בוקש בהם תכלית מועילה במציאות... שכלל המצוה יש לה סבה בהכרח, ומפני תועלת אחת צוה בה. אבל חלקיה הם אשר נאמר בהם שהם למצוה לבד. והמשל בו, שהריגת בעלי חיים לצורך המזון הטוב מבוארת התועלת... אמנם היותו בשחיטה לא בנחירה, ובפסיקת הוושט והגרגרת במקום מיוחד, אלו וכיוצא בהן לצרף בהם את הבריות. וכן יתבאר לך ממשלם שוחט מן הצואר לשוחט מן העורף... וכל מי שמטריד עצמו לתת סבה לדבר מאלו החלקים, הוא בעיני משתגע שגעון ארוך". (9) ופירש רש"י שם "צדיקים - הגונים ומקובלים", וראה גו"א שם אות ד. (10) וצרף לכאן דבריו בתחילת דרוש על התורה [נ.], שכתב: "שם 'תורה' הונח על המצות שנתן השם יתברך על ידי משה. ולא נקראו בשם 'מצות', אף שהיה שם זה ראוי יותר, באשר הם מצות מאתו יתברך, מפני כי לשון 'מצוה' שייך בציווי הבא ממי שלא יבקש שידע המצטוה ענין הציווי ומהותו, רק כל תכליתו לשתהא ציוויו נעשית. והשם יתברך רחקו מחשבותיו מזה בתתו המצות לישראל, וחפץ שידעו ויבינו כל ענין המצוה. ולכך נקראו 'תורה' לשון הוראה, שמורה דברים השכליים שבהם והחכמה. ובאולי תאמר אם כן היה ראוי לקרותם 'חכמה', שאין לך חכמה יותר מזה. והכתוב העיד [דברים ד, ה-ו] 'ראה למדתי אתכם חקים ומשפטים וגו' ושמרתם ועשיתם כי היא חכמתכם ובינתכם וגו''. אין הכוונה בתורה שנתן השם יתברך החכמה לבדה. רק שהיא מורה לאדם המעשה אשר יעשה, מה שאין בזולת מהחכמות, שאין כוונת תכליתם על המעשה, רק עצם החכמה בלבד. אבל התורה צריכה לשניהם; להבין החכמה שבמצותיה, ולעשותם על פי הידיעה ההיא. לכן יפול בזה לשון 'תורה', הכולל שניהם; להורות להם הידיעה בם, ואת המעשה אשר יעשה, כי אם אין מעשים אין תורה". הרי שאף היה מקום לכנות את כל תורת משה בשם "חכמה", וזאת מפאת החכמה הגנוזה בכל פרט ופרט שבדבריה. [ורק לא נעשה כן בכדי להורות שחכמה זו צריכה להתרגם למעשה, אך מעולם לא הופקע שם "חכמה" מהתורה.] (11) לשון הרמב"ן שם: "אבל אלו ההגדות אשר נתקשו על הרב, כפי דעתי ענין אחר להם. שרצו לומר שאין התועלת במצות להקב"ה בעצמו יתעלה, אבל התועלת באדם למנוע ממנו נזק או אמונה רעה או מדה מגונה... וזהו 'לצרוף בהן', שיהיו ככסף צרוף. כי הצורף הכסף אין מעשהו בלא טעם, אבל להוציא ממנו כל סיג... אם כן כולם לתועלתנו בלבד. וזה כמו שאמר אליהוא [איוב לה, ו] 'אם חטאת מה תפעל בו ורבו פשעיך מה תעשה לו', ואמר [שם שם ז] 'או מה מידך יקח'". (12) זהו המשך דברי הרמב"ן. ודבריו יובאו כאן עד סוף הדיבור. (13) לשון הרמב"ן שם: "הנה מפורש בכאן שלא באו לומר אלא שאין התועלת אליו יתעלה שיצטרך לאורה כמחושב מן המנורה, ושיצטרך למאכל הקרבנות וריח הקטורת כנראה מפשוטיהם". ובשבת כב: אמרו אודות המנורה "וכי לאורה הוא צריך, והלא כל ארבעים שנה שהלכו בני ישראל במדבר, לא הלכו אלא לאורו". (14) לשון הרמב"ן שם: "ואפילו הזכר לנפלאותיו שעשה, שצוה לעשות לזכר יציאת מצרים ומעשה בראשית, אין התועלת לו רק שנדע אנחנו האמת, ונזכה בו עד שנהיה ראוים להיות מגין עלינו, כי דבורינו וזכרנו בנפלאותיו - מאפס ותוהו נחשבו לו". (15) לשון הרמב"ן שם: "והביא ראיה מן השוחט מן הצואר והעורף, לומר שכולם לנו ולא להקב"ה, לפי שלא יתכן לומר בשחיטה שיהא בה תועלת וכבוד לבורא יתברך בצואר יותר מהעורף או הניחור, אלא לנו הם, להדריכנו בנתיבות הרחמים גם בעת השחיטה". (16) מדרש זה לא הובא ברמב"ן שלפנינו. (17) לשון המדרש שם: "כי לעתיד לבא עושה סעודה לצדיקים מן הבהמות ולויתן, ואין שם שחיטה. תדע לך, לויתן בריה משונה הוא, והמלאכים יגורו ממנו... ואם הם זורקין עליו כמה רמחים של ברזל, כתבן הוא חושבן... והיכן הן נשחטין... והצדיקים הולכים ונוטלין מנות מנות, מכאן שחיטה [בתמיה, והרי אין כאן שחיטה כשרה], אלא בשביל לבדוק ולצרוף את ישראל". (18) לשונו לעיל ר"פ ו: "ויותר מזה הם מתמיהים; כי אילו היו המצות כלם תכונות טובות בנפש האדם, כמו מצות צדקה [דברים טו, ח], ומצות 'לא תשנא אחיך בלבבך' [ויקרא יט, יז], ו'לא תעמודועל דם רעך' [שם שם טז], וכיוצא בהן מן המדות הטובות, שהן תכונות טובות בנפש העושה, אפשר לומר דמכל מקום יקנה האדם על ידיהן תכונות טובות, ומתרחק מן הרע. ונאמר כי השם יתברך נותן שכר טוב למי שנמצא בו הטוב, ומשלם רע לעושה הרע. אבל מצות שעטנז [ויקרא יט, יט], וכלאי זרעים [שם], ומצות שחיטה מן הצואר ולא מן העורף, ובמקדש מליקה מן העורף ולא מן הצואר [חולין יט:], אם מן העורף הוא מעשה רע, למה נאסר השחיטה מן הצואר במקדש [שם]. ואם מן הצואר הוא טוב, אם כן למה במקדש נמצא הפכו". (19) כפי שכתב לעיל ר"פ ד: "כי המצות הם צירוף האדם מן הגשמי". ועוד אודות שהתורה והמצוות מזככות את האדם - ראה נתיב יראת השם פ"ד [ב, לב:]. ולהלן ס"פ ח: "שכל המצות... מזככים ומצרפים את נפשו, עד שהיא צרופה וזכה". וכן חזר וכתב שם ס"פ יד. וראה לעיל פ"ב הערה 30, ושם פ"ה הערה 56. ובס"פ ב כתב: "שאין הצירוף רק בדבר שאינו טבעי, שהצירוף הוא הוצאה מן הטבע, וזהו הצירוף כמו שיתבאר". ובח"א לחולין ז. [ד, צב:] כתב לבאר על פי זה את הדמיון שבין מצוה למצה, וז"ל: "מצוות אלקיות מזככים הנפש, וכדכתיב [משלי ו, כג] 'כי נר מצוה ותורה אור', כי המצוה מזכך הנפש, עד שהנפש זכה ושלימה כמו נר... כי המצה נבדלת מן השאור עד שהיא נקיה לגמרי מן השאור, כמו שנקי האדם על ידי המצוה מן הגוף שבו היצר הרע שהוא השאור... ואני אומר, וכך מוכיחים דברי חכמה, כי 'מצות' ו'מצוה' בשביל כך קרובים בשם. כי המצוה היא כמו מצה, כי כאשר עושה המצוה מזדכך נפשו מן פסולת החמרי, כמו שמזוכך המצה מן הפסולת של שאור, שהוא מתיחס אל החטא. ולכך אמרו [מכילתא שמות יב, יז] 'אם מצוה בא לידך אל תחמיצנה'. מדאמרו לשון 'אל תחמיצנה' אצל המצוה, שמע מינה דמצוה גם כן לשון מצה... וג"כ דרשו [שם] 'ושמרתם את המצות' [שמות יב, יז], אל תקרי 'ושמרתם את המצות', אלא 'את המצוות', שאם בא לידך מצוה אל תחמיצנה. הרי כי הכל ענין אחד". וראה ציון 40. (20) לשונו לעיל פ"ד [ד"ה דע כאשר]: "דע כאשר רצה השם יתברך לזכות את האדם שיקנה הנצחיות על ידי מצות האלקיותו אי אפשר שיקנה אותו רק על ידי שני מיני מצות; החלק האחד - שלא יהיה משנה את מציאותו אשר נברא עליו. כי אם משנה את מציאותו אשר נברא עליו, הרי יש לו שנוי מה שהוא ראוי למציאות האדם, ויבא הפסד למציאותו. ואלו הם מצות לא תעשה, שכל אלו המצות הם שלא יצא האדם מן מה שהוא ראוי אל מציאותו; כבעילת איסור, וגזל גניבה, וכיוצא בהם מן המצות. אף כי אנחנו לא נדע טעם המצות, מכל מקום נדע בהם שכל מצות לא תעשה הם יציאה מן היושר המציאות מה שהשכל מחייב, והיציאה מן היושר המציאות הוא הפסד ואבוד אליו". וראה שם הערות 20, 47. (21) כמו שנאמר בסמוך ליצירת אדם [בראשית ב, טז-יז] "ויצו ה' אלקים על האדם לאמור מכל עץ הגן אכול תאכל ומעץ הדעת טוב ורע לא תאכל ממנו כי ביום אכלך ממנו מות תמות". ודרשו [סנהדרין נו:] את כל חלקי הפסוק שבאים להורות שאדה"ר נצטוה על שבע מצות; דינין, ברכת השם, ע"ז, שפ"ד, ג"ע, גזל, ואבר מן החי. ומה שהדגיש שנתן לאדה"ר "מיד ז' מצות", כי מידיות זו מורה שאיירי במצוות השומרות על הסדר, ולכך הן ניתנו מיד, כי אי אפשר להשאר ללא סדר. וכפי שכתב בנצח ישראל פי"א [ד"ה ועתה יש]: "סדר שבטל מקצתו בטל כולו, כי לא שייך חצי סדר". ושם בפכ"ח [ד"ה והיכא יתיב] כתב: "אין העולם חסר מלכות". ובגבורות ה' פי"ח [פב.] כתב: "כי אין הנהגת העולם חסר מלכות". וכבר נתבאר לעיל [פ"ד הערה 29] שהמלך שומר הסדר, ולכך לא יתכן שהעולם יהיה חסר מלכות. ובדר"ח פ"ה מ"א [ריז:] כתב: "האדם אי אפשר לו בלא מצות, ואם אין לו המצות האדם בטל. ומצינו בתחילה כאשר נברא האדם נצטווה בשבע מצות. שתראה מזה כי שבע מצות שבן נח מוזהר עליהם, המה שייכים לבריאה, כי בו ביום נצטוה על ז' מצות... שענין המצות האלו שייכים לבריאתו, כי המצות הם תקון האדם, שבזה נעשה אדם, ולכך תיכף נצטוה האדם". והם הם הדברים. וראה עוד בגבורות ה' פס"ו [שו:], שגם שם הזכיר ש"מיד כשנברא האדם נתן לו שבע מצות". (22) סנהדרין סוף נח: "ז' מצות - כי קא חשיב שב ואל תעשה, קום עשה לא קא חשיב. והא דינין קום ועשה הוא, וקא חשיב. קום עשה ושב ואל תעשה". ופירש רש"י שם: "קום עשה משפט ושב ואל תעשה עול". וראה תוספות סנהדרין נט: [ד"ה והא]. (23) וז"ל שם בגבורות ה' [שו:]: "ואלו שבע מצות נראה שבחר באלו, כי חפץ השם יתברך שיהיה אדם טוב... ובפרק קמא דקדושין [מ.] אמרינן 'וכי יש צדיק טוב, ויש צדיק שאינו טוב, אלא טוב לשמים וטוב לבריות הוא צדיק טוב, טוב לשמים ואינו טוב לבריות - צדיק שאינו טוב'. ולכך נתן שלש מצוות שהם בינו ובין בוראו, שלא יהיה רע לשמים, והם; גלוי עריות, ברכת השם, ע"ז. וג' מצות בינו ובין האדם, והם; גזל - שלא יגזול אחר, ודינין, ושפיכת דמים, שלא יהיה רע לבריות. והשביעי אבר מן החי, הוא התחלה וסבה שלא יבא לידי אלו עבירות. וזה שהוא נגד יצר הרע, נתן לו מצוה הזאת שלא יחמוד לאכילה ויחתוך בהמה קודם שתצא נפשה בשביל יצרו, וכדי לכוף ליצרו נתן לו מצוה זאת... ולפיכך מצוה זאת אבר מן החי שלא ילך אחר יצרו, שאם ילך אחר יצרו, לבסוף יאמר לו יצרו עשה כך ולבסוף עשה כך, עד שיעברו על העבירות". ועיי"ש שמאריך לבאר זאת בעוד כמה טעמים. וכן הזכיר ענין זה להלן פי"ט [ד"ה ומעתה נשוב]. (24) בא לבאר את הצורך במספר שבע מצות לא תעשה דוקא. (25) פירוש - האדם יש לו סדר בעצם, ועליו הוא נברא, וכמבואר לעיל פרק ד. וראה הערה 20. (26) ועוד אודות ששה הקצוות - ראה לעיל בהקדמה הערה 94. (27) פירוש - ישנם ששה אופנים לנטיה ויציאה מהיחוד והסדר, ויש אופן אחד נוסף, שהוא הבטול וההפסד הגמור ליחוד ולסדר [ולא רק הנטיה והיציאה מהיחוד]. ונראה להטעים זאת. שהנה כבר קבע הרבה פעמים שישנם ששה צדדים, והנקודה השביעית היא כנגד ההיכל הקודש והאמצע. וכגון, בגבורות ה' פס"ט [שיח.] כתב: "כי הדבר שהוא שלם בלי חסרון הוא דבר שיש לו ששה קצוות, וביניהם האמצעי, שהוא נקרא 'היכל הקודש' [ספר היצירה פ"ד] מכוון באמצע". וכן כתב בדר"ח פ"ה מט"ו [סוף רנה:], וז"ל: "וידוע הששה קצוות הם מתיחסים ביותר אל הגשמי, שהרי יש להם רוחק, אשר הרוחק שייך אל הגשם, ואילו האמצעי אין לו רוחק כלל, שהרי לא שייך רוחק באמצעי, ולפיכך הוא מתייחס אל הבלתי גשמי, ולכך קראו [ספר היצירה פ"ד] האמצעי 'היכל הקודש', אשר הוא בתוך שש קצוות, לפי שהוא נבדל מן הגשם, וזהו קדושתו". וראה להלן פ"מ [להלן ד"ה אמנם], ושם בפ"ע [ד"ה בפרק קמא]. והרי "ידיעת ההפכים אחת" [לעיל בהקדמה הערה 108]. ולכך, כשם שהשביעי השלם מורה על מהות ומרכז הדבר, כך השביעי החסר מורה על בטול והפסד הדבר. (28) כמבואר בהערה הקודמת. ועוד אודות שהרוחקים מתייחסים לגשם, ראה להלן פ"מ [ד"ה אמנם מה], שכתב: "העוה"ז הוא גשמי, וכבר ידוע כי הגשם יש לו חלופי צדדים ששה, ועל ידה הגשם שלם... כי אין גשם שלם רק כאשר יש לו ששה צדדין, והצדדים האלו שייכם לגשם, כי הגשם הוא בעל רוחק, שזהו גדר הגשם שהוא בעל רוחק... כי הצדדים הששה יש להם רוחק, והרוחק הוא גדר הגשם". ובדר"ח פ"ה מט"ו [סוף רנה:] כתב: "וידוע הששה קצוות הם מתייחסים ביותר אל הגשמי, שהרי יש להם רוחק, אשר הרוחק שייך אל הגשם". וכן בהקדמה שלישית לגבורות ה' [יט] כתב: "מפני כי הצדדים... יש להם רוחק, וכל רוחק הוא גדר הגשם אשר יש לו רחקים". וכן כתב בח"א לנדרים לט. [ב, יד.]: "כי כל גשם יש לו התפשטות צד, שזהו ענין הגשם - התפשטות הרחקים". ובגו"א במדבר פכ"א אות לג [ד"ה אמנם] כתב: "הגשם יש לו רחקים", וראה שם הערה 93. וכ"ה בח"א לנידה ל: [ד, קנח:], גבורות ה' פמ"ו [קעה:], נצח ישראל פ"כ [ד"ה ופירוש סוד, ושם הערה 19], דרשת שבת תשובה [עט.], נתיב הענוה פ"ז [ב, יז.], ועוד. (29) אמנם הרמב"ן שם [דברים יז, יא] למד שהימין ושמאל נאמרו כמשל, וכלשונו: "אפילו תחשוב בלבך שהם טועים, והדבר פשוט בעיניך כאשר אתה יודע בין ימינך לשמאלך, תעשה כמצותם". (30) ולא רק על ימין ושמאל, אלא אף המעלה ומטה, ולפנים ולאחור. (31) כי חטא ע"ז נובע מהנפש, וחטא ג"ע נובע מהגוף [ראה הערה הבאה], והנפש והגוף הם הפכים זה לזה [לעיל פ"א הערה 79]. (32) כוונתו מתבארת על פי דבריו בגבורות ה' פס"ו [שז.], שכתב: "כי האדם חלקיו הוא הגוף והנפש, הם חלקי האדם. והאדם בכללו הוא כולל חלקיו, כאשר מקבל על ידי החלקים צורת האדם. וזה דבר ג'. כמו הבית, שחלקיו הם העצים והאבנים, ואחר כך נעשה ממנו הבית המורכב משניהם, והוא ענין זולת חלקיו... וכנגד שלא יהיה חוטא בנפשו לשמים נתן לו ע"ז, כי כל החטאים א"א שיחטא בנפשו בלבד חוץ מע"ז, דכתיב [יחזקאל יד, ד] 'למען תפוש את ישראל בלבם', וזהו בע"ז.. וא"כ החטא הזה בלבד הוא לנפש. וג"ע הוא לבשר, מחמת יצרו שבגוף מתאווה לעריות. ודבר זה מבואר בכמה מקומות שחטא עריות הוא לגוף... ברכת השם הוא לאדם במה שהוא אדם מחובר מגוף ונפש, כי ברכת השם הוא חוטא בלשון שמברך השם, וגדר האדם שהוא חי מדבר. והנה הדבור הוא צורת האדם... ולפיכך ברכת השם חטא האדם בכללו, כמו שחטא עבודה זרה הוא בנפשו, ועריות בגופו... שהדבור הוא כולל האדם. ועוד תדע והוא העיקר כי לכך חטא ברכת השם הוא בכלל האדם, כי בעל החטא הזה הוא כופר בעיקר שמברך השם, וכיון שאין עיקר, אין לו מציאות כלל. והרי הוא חוטא בכלל האדם, שמציאותו בטילה לגמרי. וכמו שכאשר הוא חוטא בגילוי עריות הוא חוטא בגופו, ובע"ז החטא דבק בנפשו, מברך השם חוטא בעיקר שהוא הכל, לכן הוא דבק באדם בכללו". (33) ואודות יסודו החוזר ונשנה שמצות לא תעשה מעמידות את האדם על מקומו הנכון, ראה בדרוש על התורה [טז.] שכתב: "כדי להשלים מקומו של אדם, באשר נשמתו מן העליונים ובאה אל התחתונים... נתן השם יתברך שס"ה מצות לא תעשה, שהם נחשבים מקום לנשמה, לבלתי תעבור את מקומה. כי מצות לא תעשה הם שלא יעבור אותם ולא לצאת מהם. הנה הם מקום לה כאשר לא יעבור עליהם האדם, ויהיה לנשמה מקום קבוע בהם". וענין זה יבואר יותר בהמשך [ד"ה ובמקום אחר]. וראה לעיל פ"ד הערה 31. ובדר"ח פ"ה מ"ח [רמא.] כתב: "כי השם יתברך הגביל את העולם על ידי מצות שלא יצא העולם מן הסדר, רק יעמוד על עמדו כאשר ראוי. וכבר בארנו בספר גבורות ה' שזה הטעם לשבע מצות שנתן השם יתברך לאדם". (34) והבחירה בישראל מורה על מעלתם האלקית, וכמבואר לעיל פ"א הערה 67. (35) כי דוקא המרומם יותר זקוק לשמירה יותר, כי עלול להפסד יותר. וכמו שכתב למעלה בהקדמה [ד"ה וכאשר ראה]: "לפי מעלת הדבר צריך שיהיה נזהר שלא יכשל בו". ובנצח ישראל פ"ה [סד"ה ועוד יש] כתב: "הנפש בקלות מקבל קלקול, כי החשוב אינו יכול לסבול [שום קלקול], ודבר מועט מפסידו. ודבר זה רמזו חכמים במקום אחר כי החשוב הוא קודם לקבל הפסד". ושם בפרק לט [ד"ה עוד שם] כתב: "אשר אין כל כך שלם הבריאה, כמו בעלי חיים, יותר רחוקים מן ההפסד". דוגמה לדבר; איסור יין נסך, שנאסר בנגיעתו של גוי [שבת יז:]. וביאר הדבר בדרוש על המצות [נז.] בזה"ל: "כי היין אינו כמו שאר משקין שהם לגוף בלבד, אבל היין מפקח השכל... ומפני שהוא רוחני בלתי גשמי... לכן תיכף בנגיעת העכו"ם היין נאסר... ובעכו"ם דבק בכח שלו, הוא ע"ז, ואף בלא כונתו לנסך נמשך היין אל דבר רוחני, הוא אלהים אחרים... ודוקא היין, משום שהיין מוכן אל אלהות ביותר". הרי שדוקא מחמת שהיין הוא משקה רוחני, לכך קלקלתו מצויה בנגיעת עכו"ם. משא"כ פת ושמן, שאינם רוחניים כיין [וכמבואר שם בדרשה], לכך אין הם מתקלקים בנגיעת העכו"ם. דוגמא נוספת: דבריו בנתיב האמת פ"א [א, קצו.] לגבי שריפת קדשים, וז"ל: "קודש שנטמא הוא בשריפה, וחולין שנטמאו אינן בשריפה. וזה, כי כאשר הדבר הוא קודש ונטמא הוא מקולקל יותר ויותר, לפי שאין ראוי שיהיה בקודש דבר קלקול". וכן כתב בח"א לנדה ל: [ד, סוף קנט:]. וראה גו"א בראשית פל"ח סוף אות יט שרמז לזה. וצרף לכאן את אמרת הרמב"ן הידועה [אגרת ז, כתבי הרמב"ן, כרך א, עמוד שסח]: "כללו של דבר, כל המקודש מחבירו - חרב יותר מחבירו. ירושלים יותר חרבה מן הכל, וארץ יהודה יותר מן הגליל". (36) לשונו לעיל פ"א [ד"ה ומפני כי]: "ולכך ראוי לישראל התורה... ולכך האומה הישראלי, אשר בחר ה' יתברך לחלקו, הם הם נתיחדו בפעולות האלקיות, שהם מצות התורה, לפי מדריגת נפשם האלקית, במה שהיו מוכנים לנבואה ורוח הקדש ולהיות השכינה ביניהם. ועכו"ם לפי מעלתם נתן להם ז' מצות, שהם שבע מצות בני נח [סנהדרין נו:]". וראה שם הערה 69. (37) פירוש - כל עוד הנפש מחוברת לגוף יש לה נטיה אל הטבע, למרות שלכשעצמה אינה שייכת לטבע. וכלשונו בגו"א בראשית פ"ו סוף אות יא: "לעולם אין החטא בא לאדם כי אם על ידי הגוף, אף כי נפש רשע רע - היינו כשהוא בגוף גם כן". וראה לעיל פ"ד הערה 79. (38) ואודות שהנפש מלמעלה אך עומדת בגוף שלמטה - ראה לעיל פ"ג ד"ה וביאור ענין. (39) כמבואר לעיל פ"ד הערה 17, ולהלן פ"ח [ד"ה והפירוש הוא]. (40) וכמבואר לעיל הערה 19. וכן מבואר לעיל פ"ב הערות 55, 56, ופ"ה 44, 56. (41) כי כאשר הנפש מתרוממת מהגוף אזי היא דבקה בהשם יתברך, שהרי הגוף הוא מסך המבדיל בין האדם לבין הקב"ה [כמבואר לעיל פ"ג הערה 62, ופ"ד הערה 4], ובהסרת המסך חוזרת הנפש להיות דבקה במקורה העליון. (41א) ואודות שהטבע היא חמרית, ראה לעיל פ"א הערה 52, ופ"ב הערות 11, 26. (42) דוגמה לדבר; בנצח ישראל ר"פ כט כתב: "כי האמונה הוא דבר גדול מאוד... ודבר זה מורה כי הוא דבק בו יתברך לגמרי... שהשם יתברך נוצר ושומר אותו, כי ראוי הוא לשמירה, אשר הוא עם השם יתברך ולא נבדל מאתו יתברך, כמו שהוא האמונה". וראה נצח ישראל פ"י הערה 128. ופסוק מפורש הוא, שנאמר "שומר ה' את כל אוהביו וגו'" [תהלים קמה, כ]. והרי אהבה היא חבור ודביקות בעצם [כמבואר לעיל בהקדמה הערה 48, ופ"ו הערה 29], ולכך נאמר בפסוק זה שה' שומר את אלו הדבקים בו. וזהו שנאמר אף כאן "מגן הוא לכל החוסים בו". וכן חזר ובאר להלן ס"פ יג. (43) בא להמשיל את הנפש שבגוף לגרעין שבאדמה; כשם שהגרעין יוצא מהכח אל הפעל על ידי שמוציא לעולם אילן ופירות וכיו"ב, כך הנפש שבגוף האדם יוצאת מהכח אל הפעל על ידי מצות ומעשים טובים. (44) מה שמדגיש "אשר נזרע באדמה", יוסבר על פי דבריו בגו"א בראשית פ"ב אות יט [ד"ה שם תהא], שכתב שם: "כי ענין הקבורה - הטמנה לדבר שיהיה בעתיד, ומפני שהאדם הוא בכח להיות חי לעתיד, יש לו קבורה בעפר. כי הקבורה, שהוא הטמנה, מורה שהוא בכח לדבר העתיד כשיחיו המתים. כי הדבר הנגלה הוא בפעל, והדבר הנטמן הוא בכח". וכן מבואר בנצח ישראל פל"ד [ד"ה אמנם קצת], שהדבר הטמון באדמה הוא בכח, וממתין ומצפה לשעת הוצאתו אל הפעל. וראה שם הערה 89. והוא הדין והיא המדה לגרעין "אשר נזרע באדמה". וראה לעיל פ"ב הערה 54. (45) ויחס זה שבין הנפש לגוף נמשל לבת מלך הנשואה לעירוני [ויק"ר ד, ב, והובא לעיל ס"פ ג]. (46) אודות שהנפש נחשבת כנזרעת בגוף [ומשום כך נקרא בשם 'אדם'], ראה דבריו בנתיב התורה פט"ו [א, סג.] שכתב: "כי האדם הוא בכח, והוא נברא שיצא אל הפעל על ידי תורה ומצות. ולכך נקרא בשם 'אדם' על שם אדמה, כי האדמה היא בכח, ויצאה אל הפעל... שהאדם שיש בו השכל נקרא 'אדם' על שם אדמה. וזהו כי דומה אל האדמה שנזרע בו החטה, שהוא זרע נקי, והאדמה מוציאה זרע אל הפעל עד שהיא בפעל. וכך נזרע בגוף האדם, שהוא נברא מן האדמה, הנשמה שהיא זכה ונקיה בלא פסולת. וצריך האדם להוציא אל הפעל הדבר אשר נזרע בו, ולכך נקרא 'אדם'. והתורה והמעשים הם פרי, כמו שאמר הכתוב [ישעיה ג, י] 'אמרו צדיק כי טוב כי פרי מעלליהם יאכלו', ואשר אינו מוציא הנשמה אל הפעל בתורה ובמצות נקרא 'בור' [אבות פ"ב מ"ה], שהוא כמו שדה בור". וראה לעיל פ"ג הערות 18, 19, 28. (47) אודות שדבר שהוא בפועל הוא בשלימות מעלתו, וכן הדבר השלם הוא נמצא בפעל, ראה דבריו בנצח ישראל ר"פ מג, שכתב: "כל דבר שהוא בשלימות הוא בפעל, ואינו בכח עוד. כי כאשר הדבר הוא עדיין בכח, הוא חסר שלימות. ולפיכך כאשר יהיה העולם העולם בשלימות... זה נקרא שהעולם הוא בפעל". וכן כתב שם פנ"ב הערה 46, ושם פנ"ז הערה 7, ובגבורות ה' פמ"ה [קעא:]. ובח"א לגיטין נז. [ב, קיד.] כתב: "הדבר שהוא בפועל הוא בשלימות מעלתו... כי הדבר שהוא בפועל הוא מושלם". (48) כי כל דבר ראוי לשוב אל התחלתו, וכפי שכתב בנתיב התשובה פ"ד [ד"ה ומפני כך]: "כי הוא יתברך התחלת הכל... כי הכל ראוי לשוב אל דבר שהוא התחלה לו", וראה שם הערה 110. ובנתיב הענוה פ"ג [ב, ז:] כתב: "כל דבר הוא חוזר אל היסוד שלו". ובגו"א בראשית פכ"א אות כג כתב: "כל דבר הולך אחר עיקרו ויסודו". וראה להלן פ"ט [ד"ה ודבר זה] אודות הנפש השבה אל הקב"ה, כי ממנו יתברך היא באה. (49) בין הוצאת הגרעין לפעל [האילן], לבין הוצאת הנפש לפעל [מצות]. (50) פירוש - עיקרו של אדם הוא נפשו, ולכך כל הוצאה לפועל בהכרח שתעשה דרך נפשו, ולא דרך טבעו. וראה לעיל פ"א הערה 18 אודות שעיקרו של אדם הוא נפשו. (51) לשונו לעיל פ"ד [ד"ה ונתן להם]: "תואר האדם ואבריו, שכולו אלקי", וראה שם הערה 59. והלא דברים קל וחומר; אם אבריו של אדם מורים על מעלתו האלקית, על אחת כמה וכמה שנפשו של אדם תורה כך. (52) לשונו לעיל ס"פ ג: "ודבר זה מחייב תורה מן השמים למי שיודע ענין הנפש ומדריגתה, שהיא מן השמים, והיא עצם בלתי מושלם, ולכך השלמתה על ידי התורה ומצות, כמו שיתבאר בעזרת השם יתברך. כי נתן לה המעלה היותר על כל, היא התורה להשלים חסרונה, בעבור שהנפש משתוקקת תמיד אל ההשלמה, מפני שעומדת בתחתונים, והיא מן השמים". (53) כן כתב במקומות מספר. ולדוגמה, בדר"ח פ"ג מי"ז [קנו:] כתב בביאור המשנה שם "כל שחכמתו מרובה ממעשיו למה הוא דומה, לאילן שענפיו מרובין ושרשיו מועטין", וז"ל: "יש לשאול למה דומה לאילן שענפיו מרובין משרשיו, ומה ענין המשל אל הנמשל. יש לך לדעת, כי האדם אשר הוא בעל אדמה, ועם כל זה הוא בעל שכל, ומכל מקום שם ה'אדם' הוא בא על שם אדמה. שתראה מזה כי שורש האדם הוא הגוף, והוא עיקר שלו. והשכל שבאדם הוא מוסיף והולך ומתפשט תמיד, עד שהשכל הוא מתפשט למעלה מן השמים. והנה בזה הוא דומה האדם אל האילן שעומד בארץ, וענפיו מוסיפים והולכים ומתפשטים למעלה... וזה שאמר כאן 'כל שמעשיו מרובין מחכמתו וכו''. כי המעשים מתיחסים לגוף האדם, אשר הוא נחשב עיקר. כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות הכל הם בגוף [ראה לעיל פ"ב הערה 23]... ולכך אמר שאם מעשיו מועטין וחכמתו מרובה, דומה לאילן ששורשו מועט וענפיו מרובין. וכן כאשר האדם מצד המעשים אשר שייכים לאדם במה שהוא בעל גוף, אשר הגוף הוא שורש האדם ועיקר שלו, אם המעשים הם מועטים וחכמתו מרובה, דומה לאילן ששורשו מועט וענפיו מרובים, והרוח בא ועוקרתו. וכאשר מעשיו מרובין נחשב לאילן ששרשיו מרובין. כי שורש האדם הוא הגוף, והשכל הם הענפים, וכאשר המצות שהם מעשה הגוף הם הרבה, הרי הוא דומה לאילן שיש לו שרשים הרבה מאד, וענפיו הם מעט, שאפילו הרוחות באות אינם מזיזים אותו ממקומו, מפני ששרשיו מרובים והיסוד והשורש הוא חזק. לכך כאשר האדם מעשיו מרובים, והמעשים מתיחסים אל הגוף מן האדם, שהוא שורש האדם, והשכל דומה לענפים. וכאשר השכל אין כל כך נחשב האדם מציאות חזק, ואפילו כל המתנגדים באים עליו אין מזיזין אותו כאשר השורש חזק". ובנצח ישראל פ"ז [ד"ה כי באמת] כתב: "כי באמ האדם נקרא 'עץ השדה', דכתיב [דברים כ, יט] 'כי האדם עץ השדה', רק שהוא אילן הפוך; כי העץ שורשו למטה תקוע בארץ, ואילו האדם שרשו למעלה, כי הנשמה הוא שורש שלו, והיא מן השמים. והידים הם ענפי האילן, הרגלים הם ענפים על ענפים, גופו עיקר האילן. ולמה הוא אילן הפוך, כי העץ שורשו למטה, כי העץ חיותו מן האדמה, והאדם חיות נשמתו מן השמים". וכן כתב בגו"א בראשית פ"ט אות יד, שם במדבר פי"ד אות לו, דר"ח פ"ב מ"ו [פ:], ח"א לסוטה לו. [ב, עב:], שם מב. [ב, פב.], ח"א לסנהדרין צב. [ג, קפג:], ובהספד [דפוס ב"ב עמוד קפו]. והנה בדר"ח שהובא כאן כתב ששורש האדם הוא גופו, ולא שכלו. ואילו בנצח ישראל שהובא כאן כתב שהנשמה היא שרשו של האדם. ודברי תורה הם כפטיש יפוצץ סלע, מתחלקים לכמה טעמים וניצוצות. (54) פירוש - אי הוצאת הפירות לפעל הוא סימן לכך שהאילן מקולקל, כי אם האילן לא היה מקולקל, בודאי שהיה מגיע לשלימותו. ומתוך שהאילן נשאר בכח ולא מגיע אל הפעל, זה גופא מורה על קלקולו. ובביאור הדבר נראה, כי כל בכח עומד להיות יוצא אל הפעל, דאל"כ לא היה נחשב לבכח, וכלשונו בסוף דרוש על התורה [נ:]: "כל דבר שהוא בכח בהכרח יצא לפעל, דאם לא כן לא נקרא שהוא בכח". ובנתיב התשובה פ"ד [סד"ה ולפיכך אמר] כתב: "דבר הנברא אי אפשר שלא יצא לפעל, שאם לא כן יהיה לבטלה הבריאה". ולכך, אם הנך רואה "בכח" שלא הגיע אל ה"בפעל", בעל כרחך שהנך רואה דבר בקלקולו. וראה לעיל פ"ג הערה 6, שנתבאר שם שהחסר אינו בפעל. (55) המצות ביחס לנפש. 
(56) ודוקא מפאת חשיבות הנפש ["נפשו מלמעלה"], יש כאן חסרון לנפש לכשלא תצא לפעל. מה שאין כן אם הנפש מעיקרא לא היתה כל כך חשובה, אזי לא היה כאן חסרון מעין זה. וכן ביאר בגו"א שמות פ"ב אות כג [ד"ה ותדע], שחסרונם של ישראל מביאם לידי שעבוד, מה שאין כן אצל חסרונן של האומות, שמעיקרא אין חסרונן נחשב לחסרון. וכן בגבורות ה' ספ"ה [לב.] ביאר שהמצריים הם חומריים, אך הכנענים הם צורה המוטבעת בחומר, ולכך הכנענים מרוחקים יותר מישראל מאשר המצריים, כי "הכנענים הארורים דומים אל הצורה המוטבעת בחומר, וזאת הצורה הפחותה הארורה אינה מתאחדת ומתיחסת כלל עם הצורה הקדושה הנבדלת". ובדר"ח פ"ד מ"ד [קסז.] כתב לבאר את המשנה שם "מאוד מאוד הוי שפל רוח, שתקות אנוש רמה", וז"ל: "ולא אמר 'שתקות אדם רמה', וזה כי נקרא 'אדם' על שם אדמה, ומצד שהוא בעל אדמה אינו בעל רמה, שהרי אין רמה מצד האדמה, רק מצד שנרקב הבשר, ואין האדמה נרקבת, ובמה שהאדם בעל אדמה אינו בעל רמה. ולא אמר 'שתקות איש רמה', כי שם 'איש' נאמר בכל מקום על הכח, ובמה שהאדם בעל כח אינו בעל רמה. כי תמצא שם 'איש' בכל מקום נופל על זה, כמו 'איש מלחמה' [ש"א יז, לג], 'והלא איש אתה' [ש"א כו, טו]. ומצד שבאדם הכח אינו בעל רמה. אבל האדם בעל רמה מצד שניהם ביחד, במה שיש באדם דבר זה, שהכח שלו מוטבע בחומר, ומצד שניהם הוא בעל רמה. כי דבר זה נפסד במה שהאדם כחו מוטבע בחומר. ונקרא האדם 'אנוש' מצד שהאדם כח שלו מוטבע בחומר. והנה אלו ג' שמות שיש לאדם; 'אדם', 'אנוש', 'איש'. שם 'איש' יאמר על הכח בלבד. ושם 'אדם' על שם האדמה בלבד. ושם 'אנוש' על שם שניהם; הכח והאדמה מתחברים יחד, וכח שלו מוטבע בחומר. ודבר זה תדע כי שם 'אנוש' כמספר 'אדם' 'איש', כי 'אדם' נקרא על שם האדמה, ו'איש' על שם הכח, ו'אנוש' בא על חבור הכח והאדמה יחד. ולכך מספר 'אנוש' כמספר 'אדם' 'איש'. ולפיכך אמר כי 'תקות אנוש רמה'". הרי שכח המוטבע בחומר סופו רמה ותולעה. (57) פאה פ"א מ"א, שבת קכז., קידושין לט: (58) הרי שהשוו את המצות לאילן [קרן] הנותן פירות. ומה שכתב "כאשר היו רוצים לדבר על שכר המצות", כי השכר ניתן רק על ההוצאה לפעל, ולא על הבכח בלבד, וכפי שהשריש הרמב"ן [בראשית כב, א], שכתב: "אבל המנסה יתברך יצוה בו להוציא הדבר מן הכח אל הפועל, להיות לו שכר מעשה טוב, לא שכר לב טוב בלבד". [וראה עוד פחד יצחק יוה"כ מאמר כד, אות ב.] ולכך הואיל ודבריו כאן נסובים על ההוצאה לפועל שיש במעשה המצות, דין הוא שהשכר על המצות יהיה קנה מידה נאמן ל"בפועל" העולה מקיום המצות. וצרף לכאן, שמקום קבלת השכר לנשמות הוא בגן עדן [ברכות טז: "ותשים חלקנו בגן עדן"]. והנה אע"פ שאמרו [ברכות לד:] "גן לחוד ועדן לחוד", מכל מקום השכר לנשמות נזכר תמיד בקשר ל"גן עדן" דוקא. והנה נאמר [בראשית יג, י] "כגן ה' כארץ מצרים" ופירש רש"י שם "כגן ה' - לאילנות. כארץ מצרים - לזרעים". ופירש הגו"א שם [אות ט] כי "אין בגן ה' זרעים". הרי שתיבת "גן" מורה דוקא על אילנות, ולא על זרעים. ולכך מחוור מאוד שמקום השכר יכונה בשם "גן עדן" דוקא, וכפי שמתבאר כאן. (59) "כלומר כאשר יהיה צרופה נפשו מן הטבע החמרית, ובזה יש אל נפש האדם הדבקות אל השם יתברך" [לשונו לעיל סד"ה וזה שאמר]. ויש בזה הטעמה מיוחדת. שהנה נצטווינו לעשות את המצוות המוטלות עלינו בזריזות, שנאמר [שמות יב, יז] "ושמרתם את המצות", "אל תהי קורא 'את המצות', אלא 'את המצוות', כדרך שאין מחמיצין את המצה, כך אין מחמיצין את המצוה" [לשון רש"י שם]. וביאר שם בגו"א [אות מב] שהטעם לכך הוא כי "הענינים השכליים פעולתם שלא בזמן, לפי שאינם תחת הזמן... ולפי מדריגת חשיבותם פעולתם בלי זמן... ואף מצוות אלקים, שהיא דבר ה', הבא לידך אל תחמיצנה, כי דבר ה' מוטל עליו לעשות בלי זמן... ואם הוא מחמיץ את המצוה פוגם את המצוה כאילו היתה דבר שהוא תחת הזמן". ולפי דבריו כאן הרי שזריזות זו מחוורת למדי. שהנה נתבאר שמטרת המצוות כולן היא לרומם ולהעלות את האדם אל מעבר לטבעו החומרי, ולשחררו מכבלי הגשם. וברור שמטרה זו תהיה בת השגה כל עוד שהמצווה עצמה תשאר ברוחניותה, ותשא בחובה התרוממות זו. כי אז האדם העמל בקניית המצוות, יהיה מחויב להתעלות ולהתרומם אל רוחניות זו. אך בשעה שהמצוה נעשית בעצלתיים ובשהוי זמן, הרי בכך המצוה נפגמת מחמת שהיא נראת כנופלת תחת הזמן. ומן הנמנע הוא שמצוה הנופלת בגדר זה תוכל לרומם את האדם אל מעבר לחומריותו, כי הרי המצוה גופא כבולה ואסורה בחומריות הזמן, ואין חבוש מתיר עצמו [או אחרים] מבית האסורים. ולכך נצטוינו על הזריזות בעבודת המצוות, כי רק מתוך זריזות זו נוכל להזדכך ולהצטרף כפי הראוי על ידי המצוות, שהן דבר ה'. אמור מעתה, כי עבודת המצוות צריכה להעשות מתוך שהאדם מתרומם אל מדריגת המצוה, ולא חלילה להיפך, שהמצוה תורד אל מדריגת האדם. (60) פירוש - בעוד שצורת האילן נקבעה לפי "העצם הגרעין", הרי צורת האדם נקבעה על פי מה שנותן השכל, וכמבואר הבדל זה למעלה [ד"ה רק כי]. (61) "ומה שגוזר ענינו" - פירוש היציאה לפעל היא לפי המתחייב מענינו של אדם. (62) פירוש - היציאה לפעל היא היא צירוף נפשו, וכמבואר לעיל סד"ה ודע עוד. (63) בא לבאר את כפילות המצות; רמ"ח מ"ע, ושס"ה מל"ת. (64) כמבואר לעיל פ"ד [ד"ה וכאשר תתבונן, וד"ה וכאשר רצה]. (65) כמבואר לעיל פ"ד [ד"ה דע כאשר], ושם הערות 20, 31, 93. (66) בדרוש על התורה [טז.], ויובא בסמוך. (67) כי כל הנבראים האחרים נבראו לשמש את האדם [קידושין פב:], כמבואר לעיל פ"ד הערות 32, 37, 78. (68) פירוש - העולם נחשב במיוחד ובמסוים למקומו של האדם, כי אע"פ שיש בעולם נבראים נוספים, מ"מ הואיל והאדם הוא עיקר הנבראים, לכך העולם נידון כמקומו של אדם בלבד, ולא למקומם של שאר הנבראים. (69) יסוד נפוץ מאוד בספרי המהר"ל. וכגון, בנתיב התשובה פ"ה הביא את דברי הגמרא [ר"ה טז:] ששינוי מקום מקרע גזר דינו של אדם, וכתב לבאר [ד"ה ויש אומרים] בזה"ל: "כי המקום הוא גם כן צורך האדם, ויקרא האדם על שם מקומו, כאילו היה המקום גם כן מכלל חלקי האדם. והרי צריך לכתוב שם המקום בגט, כי אי אפשר שלא יהיה לאדם מקום, ונקרא האדם על שם מקומו. ומפני שנקרא האדם על שם מקומו, ולפיכך הוא שייך גם כן לאדם". ובגו"א בראשית פכ"ה אות יט כתב: "והמקום המקבל את האדם, יקרא האדם גם כן על שמו", וראה שם הערה 69. ושם בשמות פי"ב אות סז כתב: "ודע, כי הארץ אשר יושב בה האדם הוא מתייחס אחריה, מפני כי כל דבר מתייחס אל המקום אשר הוא מקומו", וראה שם הערה 510. ובדר"ח פ"ג מ"ד [קכב.] כתב: "המקום אשר לאדם מתייחס הוא לאדם... נכנס המקום בהכרת האדם לומר פלוני ממקום פלוני... כי יש לאדם מקום מיוחד". וראיה זו מכתיבת שם המקום בגט, הביא גם בדר"ח פ"ג מ"ד [קכב.], ח"א לר"ה טז: [א, קח.], ובח"א לסנהדרין לז: [ג, קמז.]. ובנתיב העבודה ספ"ד [א, פז.], הוסיף עוד נדבך לענין של "מקום", וכיצד תיבת "מקום" מורה על מהות זו, וז"ל שם: "כי המקום הוא תוקף הדבר, מגין על הדבר שהוא מקום לו, כאשר ידוע מענין המקום. ויורה על זה שם 'מקום', שהוא מקיים את אשר הוא מקום לו". ובגו"א דברים פ"ד אות טז כתב: "כל דבר שאין לו מקום ראוי שיהיה נאבד, שכל דבר בעולם צריך למקום, וכמו שאמרו חכמים [אבות פ"ד מ"ג] 'אין לך דבר שאין לו מקום'". ובנצח ישראל ר"פ כד כתב: "כל הדברים בעולם שאינם עומדים במקום הטבעי להם, והם יוצאים מן המקום המיוחד לכל אחד, הוא שינוי, ודבר זה הוא הפסד נחשב. כי המקום הוא קיום אל אשר הוא מקום אליו, כאשר מעיד עליו מלת 'מקום', שהוא לשון קיום. והיציאה מן המקום, שהוא קיומו, הוא אבוד אל אשר הוא מקום אליו". וכן הוא בח"א לסנהדרין לז: [ג, קמז.], ובאור חדש [קנד:]. וראה לעיל פ"א הערה 20. ובסנהדרין לז. אמרו שגלות מכפרת עון, וכתב שם בח"א [ג, קמז.]: "ראוי הגלות לכפרה... כי כל הדברים יש להם מקום, עד שנכנס המקום בגדר ובשם האדם... ומי שגולה ממקומו כאילו בטל עצם האדם... וזה מפני שהגלות כאשר אין לו מקום, הוא שנוי הכל, מאחר שהכל צריך למקום, וכאשר הולך בגלות ואין לו מקום, דבר זה הוא שנוי אל הכל". (70) כמבואר לעיל פ"ד [ד"ה ונתן להם], ושם הערות 49, 57. (71) לשונו בדרוש על התורה [סוף טו:]: "ולכך כדי להשלים נפש החסירה נתן השם יתברך אל האדם שס"ה מצות לא תעשה, כמנין ימות החמה... כי האדם יחסר מצד... כי נפש החיוני היא מן העליונים, ויש לה חסרון במה שבאה אל התחתונים, להורידה ממעלתה, הרי היא חסירה כשעומדת בתחתונים [ראה לעיל פ"ג הערה 55]... והנה האדם בעולם הזה הוא תחת השמש כדברי החכם בפסוק [קהלת א, ג] 'מה יתרון לאדם בכל עמלו שיעמול תחת השמש'. וכן בכל ספרו יכנה ויתאר דברי העולם הזה במה שהם תחת השמש. והשמש מקום ואהל לתחתונים. ובב"ב [כה:] על פסוק [[קהלת א, ו] 'הולך אל דרום וסובב אל צפון', אמר שם רבי יהושע שהעולם דומה לקובה. פירש בו רש"י ז"ל לאוהל שכולו מוקף. ורצה בזה רבי יהושע... שהעולם נבנה בד' מחיצות כאוהל... הרי כי השמש הוא כמו אוהל לאדם. ואהל זה הוא שמאהיל על האדם בשס"ה ימים שבהם מסבבת את הגלגל... וכל דבר שיש לו מקום הוא שומר את מקומו, ואינו יוצא ממנו ואינו עובר עליו. ולכך כדי להשלים מקומו של אדם, באשר נשמתו מן העליונים ובאה אל התחתונים... נתן השם יתברך שס"ה מצות לא תעשה, שהם נחשבים מקום לנשמה, לבלתי תעבור את מקומה. כי מצות לא תעשה הם שלא לעבור אותם ולא לצאת מהם. הנה הם מקום לה כאשר לא יעבור עליהם האדם, ויהיה לנשמה מקום קבוע בהם". (72) והנה כאן ביאר ששס"ה ימות החמה הם כנגד המקום. ואילו לעיל [פ"ד ד"ה וכאשר רצה, ושם הערות 30, 48] ביאר ששס"ה ימות החמה הם כנגד הזמן. והענין מבואר על פי דבריו להלן ר"פ כו, שכתב שם: "כי הזמן והמקום ענין אחד, כאשר ידוע למבינים". וראה שם בהערות. (73) ומכך משמע שהמצות נועדו לטובת האדם, וכפי שיטת הרמב"ן שהובאה לעיל [ד"ה והרמב"ן פירש], ולא שהן מצרפות את האדם לכשעצמן. [ועתה יבאר את הפסוק, ולאחריו יחזור לישב את הקושי שנראה לכאורה מהפסוק.] (74) "טוב בעצמם" - טוב בעצם, וכמבואר לעיל בהקדמה הערה 123, ולהלן פי"ב [ד"ה ובמסכת מנחות]. (75) כפי שביאר לעיל פ"ד [ד"ה ונתן להם], שעל ידי מצות עשה האדם קונה מעלה ושלימות, מה שאין כן על ידי מצות לא תעשה, שבאמצעותן האדם שומר על מדריגתו, אך אינו מתעלה לשלימותו. וראה שם הערות 22, 54. ובנצח ישראל פ"ב [ד"ה והיינו דאמרינן] כתב: "לא שייך 'שאין מכיר הטובה' שיש בלא תעשה, שאין בלא תעשה תשלום שכר טוב, ועיקר השכר הוא על קיום מצות עשה", וראה שם הערות 29, 30. וענין זה יבואר יותר להלן פרק כ. (76) כי "חוק" פירושו הגבול שקבע לו ה' יתברך, וכפי שביאר בהקדמה ראשונה לגבורות ה' [ד], וז"ל: "ויהיו הנמצאים עומדים בחוקם וגבולם שנתן השם יתברך להם, ולכך נקראים העריות 'חוק' כדכתיב [ויקרא יח, ד] 'את חוקתי תשמורו' גבי עריות... כי השם יתברך המציא הנמצאים, ונתן להם חוק, ולא יצאו מחוקם, וזה כולל כל הנבראים שיש להם חוק - שישמרו חוקם. והעריות שהוא חיבור במי שאינו ראוי לו, הוא יציאה מן החוק". והוא שנאמר [תהלים קמח, ו] "חוק נתן ולא יעבור". (77) לשונו בח"א לשבת כה: [א, ח.] אודות שנר שבת עושה שלום, וז"ל: "וזהו השלום כאשר יש הבדל בין הדברים. כי כאשר נקרא החושך 'ערב' מפני שבחושך הדברים הם מעורבים, ואין ניכר זה בפני זה, והם מעורבים יחד. והאור נקרא 'בוקר', שעל ידי האור יש ביקור בין הדברים בין זה לזה. וכאשר יש ביקור בין דבר לדבר הוא השלום אשר הוא בין הדברים, ואין האחד נכנס ומתערב בחבירו, רק כל אחד בפני עצמו". ובנתיב השלום פ"א [א, רטו.] כתב: "כי כך הוא בעולם, כי כל אחד מן ההפכים מקבל מן הש"י מה שאין מקבל השני, וזהו השלום. כי האש מקבל מן הש"י אשר ראוי לו, מה שאין מקבל המים, שהם הפך האש, והש"י עושה שלום בין שניהם, שיהיה מקבל כל אחד לפי מה שראוי לו, וזהו השלום. הרי לך, כי עיקר השלום הוא מצד שאין זה מקבל מה שזה מקבל". וראה גו"א בראשית פ"ד אות י, ושם הערה 63, ובגו"א במדבר פ"כ אות כג, ושם הערה 104, שהוזכר שם יסוד זה. ויש בזה הטעמה מיוחדת. שהנה נאמר בפסוק "דרכיה דרכי נועם וכל נתיבותיה שלום", הרי שנקט ברישא בלשון "דרך", ובסיפא בלשון "נתיב". ובהקדמתו לנתיבות עולם כתב לחלק בין "אורח" ל"נתיב", וז"ל: "כי האורח הוא רחב... כי אף אם יטה קצת אינו סר מן הדרך... אבל הנתיב הוא קצר ואינו רחב, וכאשר הוא יוצא וסר מן הנתיבה מעט, הוא סר ממנה לגמרי. וכך אם יוצא האדם לילך אחר יצרו לסור מן ימין ושמאל, תכף שהוא נוטה מזה הוא מגיע למות". וכן בפירוש הגר"א למשלי [א, טו] מבואר כי "דרך" היא דרך גדולה וכבושה [וכמו שביאר המהר"ל תיבת "אורח"], ואילו "נתיב" הוא דרך קטנה וצרה. והואיל וכאן יסד המהר"ל שרישא דקרא ["דרכיה דרכי נועם"] איירי במצות עשה, ואילו סיפא דקרא ["וכל נתיבותיה שלום"] איירי במצות לא תעשה, מחוור הוא למדי מדוע לישנא דרישא הוא "דרכיה", ואילו לישנא דסיפא הוא "נתיבותיה" דוקא. כי כבר השריש המהר"ל בנתיב התשובה פ"ג [ד"ה אבל כאשר] את עומק ההבדל שבין העובר על מ"ע, לעובר על מל"ת, וכלשונו שם: "כי הפרש יש בין עשה ולא תעשה; כי העובר העשה לא עשה מעשה, וכיון שלא עשה מעשה, רק שלא עשה הגזירה והמצוה שהיה לו לעשות, לא יאמר בזה רק שחסר לו המצוה והמעלה שהיה לו לקנות... אבל מי שעושה מעשה חטא, נתרחק ממדריגתו הראשונה שהיה לו כבר. ויש בו פחיתות וטומאה בעצמו על ידי חטא, מה שאין כך כאשר הוא עובר מצות עשה. ולפיכך יאמר שיש בו טומאת החטא". ולכך, מחמת הקלקול והטומאה הטמונים בעובר על מל"ת, לכך הנוטה - ולו במעט - ממצות לא תעשה, הרי הוא בגדר "יוצא האדם לילך אחר יצרו... תכף שהוא נוטה מזה הוא מגיע למות". ולכך נאמר על כך "וכל נתיבותיה שלום". מה שאין כן בנוגע למצות עשה. [וראה עוד בזוה"ק ח"ב סוף לא., שדובר שם על ההבדל הקיים בפסוקנו בין "דרך" ל"נתיב". והמתבאר שם הוא המקור לדברי המהר"ל כאן.] זאת ועוד. שהנה ברישא נאמר לשון כפולה "דרכיה דרכי נועם", ואילו בסיפא לא נאמר "וכל נתיבותיה נתיבות שלום", אלא נאמר רק פעם אחת "וכל נתיבותיה שלום". אלא הם הם הדברים. ברישא מדובר אודות מצות עשה, והן בעצמן נושאות בחובן את נעימותה של תורה, לכך נאמר "דרכיה דרכי נועם", לאמור הדרך בעצמה היא דרך נועם. אך בסיפא איירי אודות מצות לא תעשה, ואין מצות אלו נושאות בתוכן את השלום, אלא שהתוצאה משמירת מל"ת היא שלום, וכמבואר כאן. ולכך כל נתיבותיה של התורה מוליכים לשלום, אך אין הנתיב עצמו נקרא "נתיב שלום". וזהו שכתב הגר"א במשלי [א, טז] ש"נתיבות" הם "קטנים, שמהם באים לדרך הגדול". הרי שמהות הנתיב נקבעת על פי תוצאתו, ואילו מהות הדרך נקבעת על פי עצמה. [שמעתי מיד"נ הרה"ג ר' הדר מרגולין שליט"א]. (78) חוזר בזה לישב את הקושיא העולה מהפסוק "דרכיה דרכי נועם וכל נתיבותיה שלום", שמשתמע מכך שהמצות נועדו לטובות האדם, וכשיטת הרמב"ן. (79) ומדוע חייב מיתה על מעשה טוב שעשה. (80) כאן סתם דבריו מדוע גוי ששבת חייב מיתה, אמנם בדר"ח פ"ה מ"ט [רמו:] ביאר הדבר, וז"ל: "והנה תראה כי המנוחה שייך אל דבר שהושלם והוא בפועל, ואז הוא בעל מנוחה. אבל כאשר לא הושלם ואינו בפועל, אז שייך אליו התנועה. ודבר זה אין ראוי לבן נח, מפני שאין להם השלימות בפועל, והם בכח ולא בפועל, לכך ראוי להם התנועה התמידית. וזה אמרם ז"ל במסכת סנהדרין [נח:] בן נח ששבת חייב מיתה, שנאמר [בראשית ח, כב] 'יום ולילה לא ישבותו'. ויש לשאול, למה יהיה חייב מיתה על זה. אבל זה בשביל שאין ראוי לבן נח השביתה. כי השביתה מורה על שלימות בפועל. ודבר זה אין ראוי לבן נח, מפני שאין להם השלימות בפועל, אבל הם בכח ולא בפועל, לכך אין ראוי להם רק התנועה... כי ישראל מוכרח שיבא לכלל שביתה. שאם לא יבא לכלל שביתה, רק יהא לו תמיד המלאכה שהיא התנועה, נחשב כאילו לא היה לו שלימות, שאם היה לו השלימות היה הוא בא אל המנוחה". וכן כתב בגבורות ה' ר"פ מה [קעא:]. ובח"א לסנהדרין נח: [ג, קסג:] כתב כן, והוסיף: "והגוי כאשר שובת נכנס במדריגה אשר אינה ראויה לו כלל, כי אין ראוי לו השביתה. ואשר יכנס במדריגה אשר אין מציאות אליו עמה, ונעדר ממנו אותה מדריגה, הוא יקבל העדר, והבן זה". וראה לעיל פ"ג הערה 51. (81) וכפי שביאר להלן פל"א [ד"ה וזה שאמר], שהאומות שמעו קול ה' בהר סיני - ומתו, ואילו ישראל היו שומעים את אותו הקול - וחיו לעולם. (82) מן הצואר. (83) חוזר בזה למדרש שהביא בתחילת הפרק, שאמרו "תדע שלא נצטוו על השחיטה אלא לצרף את ישראל, כי לעתיד לבא עושה סעודה לצדיקים, ואין שם שחיטה" [לשונו למעלה]. (84) כפי שביאר להלן [ר"פ נח] שלא נזכר בתורה שכר העוה"ב, כי "העולם הבא הוא בשלימות מצד עצמו, ואין בו חסרון, ואין התורה תועלת אל עולם הבא לתקן אותו, ולכך לא נזכר עולם הבא בתורה". ועוד אודות מעלת האדם לעתיד [בזמן הסעודה], ראה דבריו בגו"א בראשית פ"א אות נב [ד"ה ואל] שכתב: "ואל תאמר כי האכילה הזאת, שהיא הסעודה לעתיד, [היא] כמו אכילה זאת שהיא אצלנו, אבל האכילה הזאת לא תהיה אכילה שהיא מן כח המתאוה... כי האכילה ושתיה שהם תאוות הגופניות לא תהיה, כי מדריגות סעודה זאת בלא דברים אלו". ושם האריך בזה. ובנצח ישראל פל"ב [ד"ה ובפרק הבא] כתב: "קודם ימי המשיח יש לנשמות הצירוף אל הגוף. אבל לימות המשיח לא יהיו הנשמות מוטבעות בגוף, אבל יהיו נבדלים מן הגוף". ושם ר"פ נ כתב: "לימות המשיח... לא יהיה העולם מוטבע בחומריים כאשר הוא עתה, ויסתלק היצר הרע מן האדם... שיהיו הכל צדיקים". ושם בפנ"א [סד"ה ודע עוד] כתב: "כי לעתיד יהיה החומר בטל אצל הצורה, וכאילו האדם אינו גשמי". וראה שם הערה 71. (85) ב"ק נד: "מפני מה בדברות הראשונות לא נאמר בהם 'טוב'... הואיל וסופן להשתבר. וכי סופן להשתבר מאי הוי, אמר רב אשי חס ושלום פסקה טובה מישראל". ושם בח"א [ג, י.] כתב: "כי מלת 'טוב' נאמר על נאמר על המציאות שהוא ראוי לעולם. ולכך תמצא בכל מעשה בראשית בכל יום ויום 'וירא כי טוב' [בראשית א, ד], לומר כי המציאות הזה הוא ראוי וטוב... כי טוב לא בטל מהם... כי עולם הבא שנקרא 'טוב', שנאמר [ר' דברים ד, טז] 'למען ייטב לך ולמען יאריכון', ופירשו ליום שכולו טוב, כדאיתא בפרק שלוח הקן [חולין קמב.]". והרמב"ן כתב [בראשית א, ד]: "'כי טוב', שרצה בקיומו לעד". (86) "כי הנפש... צריך להוציא אותה מן הטבע, ולהיות לה דביקות בו יתברך. וזהו על ידי המצות" [לשונו למעלה סד"ה אמנם ישראל]. (87) "לשון נחירה שקורעה לאורכה מנחיריה ועד החזה. והמעקר - סימנין" [לשון רש"י חולין יז.]. (88) בפרק הבא. 
(1) בפרק הקודם. (2) פירוש - מעשים אלו שאתם עושים. (3) פירוש - ואחד שהוא היה טמא מת. (4) "רוח רעה" [מתנו"כ שם]. (5) רבי יוחנן לגוי. (6) "שרשי עשבין" [מתנו"כ שם]. (7) "השורה על המטמא במת" [מתנו"כ שם]. (8) "כלומר בקל, כדאמרינן בעלמא [רש"י בראשית לח, יא] 'דוחה בקש'. והדחייה הוא שהרי במי חטאת אין בו לא רוח ולא ריח וטעם שמחמתו יברח רוח הרע" [מתנו"כ שם]. (9) ופסוק זה נאמר על פרה אדומה, וכמבואר ברש"י שם. (10) "תועלת בעצמם" - תועלת בעצם. ופירושו, שהטובה הגנוזה במצות היא מחמת שיש בהן טובה הנגלית לעין, כי הן מדריכות את האדם לעשות הטוב, וכשיטת הרמב"ן שהובאה לעיל ר"פ ז. (11) הרמב"ם במו"נ ח"ג פרק מח, וברמב"ן ויקרא יא, יג, שם יט, כג, דברים יד, ג. וראה גו"א בראשית פ"ח הערה 60. (12) לשון הרמב"ן [ויקרא יא, יג]: "כל עוף הדורס לעולם טמא, כי התורה הרחיקתהו מפני שדמו מחומם לאכזריותו... ונותן אכזריות בלב... והנה טעם האיסור בעופות מפני אכזריות תולדותם". וכן כתב בדברים יד, ג. וראה הערה 45. (13) לשון הרמב"ם במו"נ ח"ג פמ"ח: "וכן חלב הקרב משביע ומפסיד העכול ומוליד דם קר מדובק, ושרפתו היתה ראויה מאכילתו. וכן הדם והנבילה קשים להתעכל ןמזונם רע". (14) אלא המצות כולן שייכות לסדר שכלי, ועל פיו נקבעו האסור והמותר, וכמבואר בפרק הקודם. ולשונו להלן פכ"ו [ד"ה ומה שנתנה]: "כי המצות... הם דברים שאינם טבעיים... כי יש שהיו אומרים כי התורה לפי הטבע, ומה שאסרה החלב והדם הוא בטבע. ודבר זה אינו". (15) "חסר א'" [רש"י שם], כי לא נאמר "ונטמאתם בם". ופסוק זה נאמר בסיום פרשת מאכלות אסורות. (16) "מטמטמת - אוטמת וסותמת מכל חכמה" [רש"י שם]. (17) פירוש - אע"פ שפסוק זה ["ונטמתם בם"] עוסק באיסור מאכלות אסורות, מ"מ חז"ל תלו את טמטום הלב הנובע ממאכלות אסורות אלו בעבירה שבדבר, שהיא היא המטמטמת לבו של האדם, ולא תלו את טמטום הלב במאכל עצמו. בבחינת "אין ערוד ממית, אלא החטא ממית" [ברכות לג.]. (18) שישמור המצות. 
(19) לעיל פרק א [ד"ה וכבר בארנו], וז"ל: "כי אי אפשר שלא יהיו לאדם פעולות אשר הם מתיחסים אל נפשו, אשר יש לו נפש אלקית. ואם כן נשארה השאלה, איזה הם הפעולות המיוחדות לו, המתיחסות אל מעלתו במה שיש לו נפש שכלי. לא ישאר לומר רק כי הפעולות המתיחסות אל מעלת נפשו הם הפעולות האלקיות, והם מצות התורה. והם הם מיוחדים אל האדם לפי מעלת נפשו האלקית. ודבר זה בודאי הם פעולות המיוחדים לו וראוים לו". (20) לשונו בנתיב הצדק ספ"ב [ב, קמ:]: "כי כל עושה עבירה הוא נוטה אחר החמרי. ולכך אמר כי העבירה מטמטמת לבו של אדם. כלומר שמטמטמת הלב, עד שנעשה חמרי לגמרי". (21) וכמבואר ברמב"ם וברמב"ן, וראה הערה 11. (22) ושנוי זה נובע מפאת הסדר השכלי, ולא קשור כלל לטבעי. (23) כי שנוי גורר אחריו עוד שנוי, וכפי שכתב בנצח ישראל פכ"ב [ד"ה ואמר אין]. דוגמה לדבר; בתענית ה: אמרו "אין משיחין בסעודה, שמא יקדים קנה לושט, ויבוא לידי סכנה". וכתב על כך בנתיב העבודה פי"ז [א, קלא.]: "אע"ג שלפי הסברא אין נראה שיש לחוש כ"כ שמא יקדים קנה לושט, כי האדם מרגיש בדבר כמו זה, ולא יבוא לידי זה... כי מאחר כי אלו שני דברים מחולקים לגמרי, הדבור והסעודה; הסעודה מצד הגוף שהוא חסר והוא מקבל האכילה, והדיבור הוא לאדם מצד השלמתו במה שהוא חי מדבר... וזה ראוי למי שיוצא מן הסדר הראוי, ונמשך אחר השנוי, ואחר זה נמשך עוד שנוי לגמרי... ואם משיחין בסעודה יוצא מן הסדר הראוי, ואחר השנוי ימשך שנוי". וכן כתב בנתיב הצדק פ"ב [ב, קלח:]: "וכל שנוי נמשך אחר זה שנוי גם כן". וכן ביאר עפי"ז את מאמרם ז"ל ש"עבירה גוררת עבירה" [אבות פ"ד מ"ב], וכמבואר בח"א לנדרים פא. [ב, כה.]. (24) לא מצאתי מקומו. ועיקר נקודתו כאן היא שהגורם האלקי הוא הסבה לגורם הטבעי, והשנוי הראשוני שפסלה התורה - הוא המביא לפועל את השנוי הטבעי, ולא שההתחלה היא בטבע. וכן כתב בבאר הגולה באר הששי [קו.], וז"ל: "לכל דבר יש סבה טבעית מחייב אותו, ועל אותה הסבה הטבעית יש סבה אלקית, והוא סבת הסבה", והובא לעיל פ"ד הערה 59. (25) והתורה היא מעל לטבע, שהרי "שהתורה היא מדריגה שמינית, שהיא על הטבע שנברא בשבעת ימי בראשית" [לשונו לעיל פ"ב ד"ה ודבר זה, ושם הערות 18, 19]. ואף הרפואות עוסקות רק בטבעי [כמבואר לעיל פ"ד הערה 59]. ולכך מן הנמנע הוא שהתורה תהיה "ספר רפואות או ספר טבע". וראה הערה 46. (26) תלמידיו של רבי יוחנן לרבי יוחנן [כמובא במדרש בתחילת הפרק]. (27) פירוש - רק מחמת הסדר השכלי שנתן הקב"ה לישראל מתחייב ענין המצות. (28) ואודות שהתורה היא החכמה העליונה ביותר - ראה לעיל פ"ז הערה 10. ומה שכתב "מחייב החכמה היא התורה", ולא כתב בקיצור "מחייב התורה", כי רוצה להורות שכל מצותיה של תורה הן נובעות מחכמה פנימית, ולא שהמצות ניתנו ללא טעם וסבה [וכפי שטרח לבאר לעיל ר"פ ז]. 
(29) ואודות טומאת מת, ראה דבריו בהספד [הנדפס בסוף ספר גו"א במדבר, הוצאת יהדות], שהאריך לבאר שהצדיק מתעלה מאוד על ידי מיתתו, כי אז הוא משתחרר מכבלי הגוף. ושם הוסיף [קפב] בזה"ל: "אך יש לשאול, כי אם נאמר כי המיתה אל האדם אין זה פחיתות וחסרון מעלה, רק שבח היא לצדיק, א"כ למה המת מטמא... כי לא מחמת החסרון שיש במת הוא מטמא, אבל הטומאה הוא למת, כי הנפש שיצאה מן המת הוא נבדל מן חיים, ואין החיים עם המתים במחיצה אחת. וכל אשר קרב אל הדבר שהוא נבדל ומרוחק מן העולם, הוא מקבל טומאה, ונעשה מרוחק מן הבריות, כמו שהוא עשה שקירב אל דבר שהוא רחוק ונבדל מן העולם, ולכך הוא מתרחק ג"כ... שאין הטומאה רק מצד שהוא מרוחק, ולכך מקבל טומאה ונעשה מרוחק, ומצד הזה המת מטמא ואין זה חסרון כלל [במת]... שהמת נבדל מן החיים ומרוחק מהם". ועיי"ש שמאריך לבאר שבזה פליגי הצדוקים על החכמים [ידים פ"ד מ"ו]. (30) כך אמר שלמה המלך על מצות פרה אדומה. כי הפסוק הקודם לשם [קהלת ז, כג] הוא "אמרתי אחכמה והיא רחוקה ממני", ובגמרא דרשו [נידה ט.] שכך אמר שלמה המלך אודות מצות פרה אדומה. אם כן, הפסוק שבא בעקבותיו "רחוק מה שהיה ועמוק עמוק מי ימצאנו" מתייחס אף הוא לפרה אדומה. וכן ביאר הרד"ל בבמד"ר יט, ג, אות טו. ולכך כונת המהר"ל כאן. וראה בגו"א שמות פט"ו [ד"ה ואם] שגם שם הביא פסוק זה ["עמוק עמוק מי ימצאנו"] בקשר לפרה אדומה. וראה שם הערה 155. (31) "המלחמה בין כחות הקדושה והטומאה היא מלחמה שלא מצינו בטבע דוגמתא, שכן אין בתוך הטבע לא קדושה ולא טומאה" [לשון הפחד יצחק, חנוכה, מאמר ב, ב]. (32) אודות שהתורה היא סדר שכלי, ראה לעיל פ"ד הערה 17, ושם פ"ז הערה 39. וביתר ביאור למושג "סדר שכלי", ראה דבריו בדר"ח פ"ג מי"ד [קמו:] שכתב: "ואחר כך אמר [שם] 'חביבין ישראל שנתן להם כלי חמדה', שבו נברא העולם. אמר 'כלי חמדה', מפני שהעולם נברא בתורה, כי התורה היא סדר מסודר מן הש"י, אשר גזר הש"י הסדר כפי חכמתו... והסדר הזה היה מחייב את העולם. הנה התורה הוא כלי שבו נברא העולם, כי הסדר המושכל, שהוא התורה, הוא היה כלי שבו היה פועל עולם. ודבר זה מבואר כי השכל פועל בגשם. והביאו ראיה לזה איך השכל פועל בגשם, כי כאשר יניח האדם לוח שאינו רחב על נהר אחד, כאשר היה אדם עובר עליו, שמחשבת הנפילה גורמת כי תצא הנפילה אל הפעל. הרי כי המחשבה פועלת שיצא הדבר אל הפעל, וכמה דברים שהמחשבה פועלת. ומכל שכן הסדר המושכל העליון, הוא התורה, אשר מתחייב מן הש"י שהיה פועל כפי סדר המושכל הזה". ושם בפ"ה מכ"ב [ערה.] בביאור המשנה "הפוך בה והפוך בה דכולא בה" כתב: "דבר זה צריך פירוש איך נמצא בתורה הכל, שאמר דכולה בה. ודבר זה רמזו במדרש [ב"ר א, א] 'ואהיה אצלו אמון' [משלי ח, ל], אל תקרי 'אמון', אלא 'אומן', שהיה הקב"ה מביט בתורה וברא את העולם, עד כאן. וכבר בארנו כי התורה היא הסדר השכלי שסדר הש"י סדר הנהגתו של אדם, ומתחייב זה הסדר מאתו בראשונה... ולפי סדר התורה סידר הש"י סדר העולם עד שהכל נמשך אחר התורה. כי כך ראוי שהאדם הוא יותר במעלה על כל העולם, כי בשביל האדם נברא הכל, ולפיכך אחר תורת האדם וסדר שלו נמשך סדר העולם, כי ברא הש"י העולם לפי מה שראוי אל סדר האדם. וזה שאמר 'שהיה מביט בתורה וברא העולם', כי אחר סדר התורה נמשך סדר העולם. וזה שאמר הפוך בה דכולא בה, כלומר כאשר ישיג בתורה הנה הוא משיג בכל סדר המציאות, אחר כי דרכי העולם הזה יוצאים מן דרכי התורה, וקשורים דרכי העולם עם דרכי התורה, עד שהכל יוצא מן התורה שהיא סדר האדם. נמצא כי הכל הוא בתורה. ואע"ג שכאשר מתעסק בתורה אינו מבין הדברים ההם איך יוצא הכל מן התורה, סוף סוף הוא מתעסק בדבר שיש לו מעלה עליונה 'דכולא ביה'". הרי שביאור "סדר שכלי" הוא הההבנה והחכמה הראשונה, שעל פיה פועל העולם. וראה נצח ישראל פכ"ג הערה 193. (33) לעיל פרק ז. 
(34) פירוש - התורה היא הסדר ההולם את האדם מצד מהותו כאדם, ולכך אין זה משנה אם האדם מבין או לא מבין את מצות התורה, כי בלא"ה ההתאמה של מצות התורה לאדם היא בעצם, ולא תלויה כלל בהבנתו. (35) כמבואר כבר הרבה פעמים עד כה בספר זה. וראה לעיל פ"ב הערות 2, 24, 30, פ"ד הערות 4, 5, 62, 85, פ"ה הערה 56, ופ"ז הערות 19, 59. (36) "שאין כאן דבר טבעי במצוה זאת, רק גזרה גזרתי אי אתה רשאי לעבור עליה" [לשונו למעלה]. (37) מעין זה לעיל פרק ו [ד"ה אך אין]. (38) שבת עז: "אמר רב יהודה אמר רב, כל מה שברא הקב"ה בעולמו, לא ברא דבר אחד לבטלה". (39) שאין אחד מהם שנברא לבטלה. (40) ואודות השויון שבין סדר האדם לסדר המצות [שבשניהם לא נעשה דבר לבטלה], ראה דבריו בדר"ח פ"ד מ"ג [קסה:] שעמד שם על סמיכות המשניות שבין "מצוה גוררת מצוה" [אבות פ"ד מ"ב] למשנה "אל תהי בז לכל אדם" [שם משנה ג], וז"ל: "מפני שבן עזאי אמר... שמצוה גוררת מצוה ... ובזה למדנו שכל מצוה ומצוה דבר מיוחד בפני עצמו. שאם היו שתי מצות האחת כמו האחרת, לא שייך שתהא מצוה אחת גוררת אחרת, לפי הטעם אשר אמרנו שמצוה גוררת מצוה כי אין דבר אחד נחלק לשנים, וכל המצות הם דבר אחד, ולכך המצוה האחת גוררת האחרת. שזה דוקא שייך רק כאשר כל מצוה בפני עצמו ומתחברים ביחד, אבל אם האחת כמו האחרת, אין אחת חצי דבר. ולפיכך אי אפשר לומר רק שכל מצוה ומצוה הוא דבר מיוחד, ומ"מ הם מתחברים ביחד. וכאשר הוא מקיים מצוה אחת, נחשב כמו דבר אחד שנחלק, ולכך מצוה אחת גוררת אחרת. ומזה תדע כי כל מצוה יש לה מקום בפני עצמה. ודבר זה למעלת המצוה, שכל מצוה יש לה ענין מיוחד. ולפיכך החזיק דבריו להביא ראיה, וסמך אחריו כמו שזה הוא במצות, כך הוא בבני אדם ובכל הנבראים בעולם, שיש להם דבר זה בעצמו; כי יש לכל אחד מקום מיוחד. לכך אמר 'אל תהי בז לכל אדם', לומר כי אדם זה אינו נחשב לכלום, והוא נחשב דבר מיותר בעולם, ואין לו חלק בעולם כלל... דבר זה אל יעשה, שאין לך אדם שאין לו שעה. כלומר שיש לכל אדם שעה מיוחדת... אע"ג שמצאנו בן גילו, היינו שהם קרובים במזל, אבל בודאי יש לכל אחד ואחד מזל בפני עצמו... ובמה שיש לכל אדם מזל בפני עצמו, הרי כל אחד ואחד נחשב ממציאות העולם, ומשלים את העולם, עד שמצד כל בני אדם שהם בעולם העולם שלם. ודבר זה דומה למצות התורה; שכל מצות התורה הם משלימים לתורה אחת, וכל התורה הוא מושכל אחד שלם בלי חסרון ובלי גרעון. וכן כל אדם שברא הקב"ה על האדמה, כל אחד משלים העולם". (41) "העושה והשומר" - המקיים מצות עשה, והנשמר מלעבור מצות לא תעשה. (42) לשונו בנצח ישראל פל"ה [ד"ה וקאמר עוד]: ""בדור של משיח, לא יהיה סדר הדור כלל... וכן שאר הדברים כלם יהיה בהם שנוי הסדר, ודבר זה הפסד גמור". ובח"א לסנהדרין צז. [ג, רז.] כתב: "ודבר זה הפסד גמור כאשר יוצא מן הסדר". וזאת משום ש"הסדר הוא מקיים הכל" [לשונו בנתיב התורה פ"א (א, ד.), וכן מבואר לעיל פ"ד הערה 50]. ולכך ברי הוא שהיוצא מן הסדר מאבד את קיומו, ונאבד לגמרי. (43) מעין זה מבואר ברמב"ם מו"נ ח"ג פמ"ח, וז"ל: "כי החזיר יותר לח ממה שצריך, ורב הפסולת והמותרות... ואילו היתה מותרת אכילת החזיר היו השווקים עם הבתים יותר מלולכים מבית הכסא... כבר ידעת אמרם [ברכות כה.] פי חזיר כצואה עוברת דמי". (43א) שמאכלים אלו מולידים באדם מזג רע. [אך לדעת המהר"ל זאת לא סבת איסורן, וכפי שיבאר בסמוך.] (44) לשון הרמב"ם שם: "וכן חלב הקרב משביע ומפסיד העכול, ומוליד דם קר מדובק... וכן הדם והנבילה קשים להתעכל ומזונם רע". (45) לשון הרמב"ן ויקרא יא, יג: "כל עוף הדורס לעולם טמא, כי התורה הרחיקתהו מפני שדמו מחומם לאכזריותו ושחור וגס... ונותן אכזריות בלב". ומה שכתב "ומכל שכן בשקצים ובעופות הטמאות", לכאורה כוונתו, כי בדברים אלו יותר קל לתלות את איסורם במזגם הרע, כי הם נראים יותר מאוסים ומגונים, וכמו שכתב בגו"א בראשית פ"א אות נט כתב: "בשרץ הארץ יש הרבה מינים בהם שנראים מאוסים ומגונים, כמו העכבר והחולד". (46) כמבואר בהערה 25. (47) "חזירים יבשים" [רש"י שם]. ומדובר שם שהותר לישראל לאכול מאכלות אסורות בשבע שנות הכבוש של ארץ ישראל [לרש"י שם. וראה רמב"ן דברים ו, י]. (48) הוא ולד שנמצא בבהמה אחר שנשחטה ופקעה בטנה. (49) כשיטת הרמב"ן [דברים כב, ו], והובא לעיל פ"ז הערה 15. (50) מה שכתב "למה התירה התורה בן פקוע בלא שחיטה", [לעומת חלב שכתב בקיצור "למה חלבו מותר"], כי בחולין עה: מבואר שכאשר הבן פקועה הפריס על גבי קרקע ["עמד על פרסותיו" (רש"י שם)], טעון שחיטה מדרבנן, שלא יבואו להחליפו בבהמה גמורה ויאכלוה בלא שחיטה [רש"י שם]. וכן מדוייק מלשונו בגו"א שמות פכ"א אות סו [ד"ה והקשו], שכתב שם: "בן פקוע מן התורה מותר באכילה אפילו בלא שחיטה", וראה שם הערה 612. (51) כפי שכתב לעיל פ"ו [ד"ה וכן באותו], ושם הערה 56. (52) כמבואר בהערה 23. (53) וצרף לכאן את דברי הגר"ח מבריסק הידועים, שכתב: "הנה אנו רואים חוקי התורה איך שהם מתאימים להנהגת העולם, כמו 'לא תרצח', 'לא תגנוב' [שמות כ, יג]. והנה רציחה וגניבה הם חורבן העולם, כמו כן מאכלות אסורות... שהם מזיקים לבריאות האדם. ולכאורה הדבר הוא שמכיון שרציחה וגניבה הם חורבן העולם וכדומה, ולכן אסרה התורה לעשות כן. אבל האמת הוא להפך; שמצד הנהגת העולם היה יכול להיות ההיפך, שרציחה וגניבה הם יהיו קיום העולם. ואך מפני שהקב"ה הסתכל בתורה, וחוק התורה הוא שדברים אלו אסורים המה, ברא כן העולם שהנהגותיה הוא שחורבן העולם יהיה אם ירצחו ויגנבו וכדומה" [מודפס בפרקי מבוא לנשמת חיים, עמוד 26]. והם הם דברי המהר"ל בזה הפרק. (54) פירוש - ומה שהבטיח [לשון שאלה]. (55) פסוק זה מוזכר בדברים ז, טז. אך שם מדובר ביחס שבין ישראל לשבע אומות, וכפי שביאר בח"א לב"ב עד: [ג, קה.], וז"ל: "וענין האכילה... הוא קבלת השלמה... והוא על דרך שאמר הכתוב [דברים ז, טז] 'ואכלת את כל העמים', ואין הפירוש שישמיד העמים כולם... דא"כ היה לו לכתוב 'והשמדתם את כל העמים'. אבל מה שאמר 'ואכלת את כל העמים', מפני שלא תמצא אומה שאין לה מדריגה מה ומעלה מה שהם מיוחדים בה. ואמר הכתוב 'ואכלת את כל העמים' שהם ירשו את מדריגתם מה שהם מיוחדים, ויהיו בטלים, וישראל יושלמו באותה מדריגה שהיה להם [לעמים] בעולם... ויושלמו במדריגתם, והוא אכילתם בודאי". ונראה שכונתו לפסוק [דברים כ, יד] "ואכלת את שלל אויבך", והוא הפסוק המתיר את מאכלי הגוים בזמן כבוש הארץ, וכמבואר ברש"י חולין יז., שכתב: "דהיינו בשבע שחלקו, דלא שרא להו רחמנא טומאה אלא בשעת שלל, כדכתיב 'ואכלת את שלל אויבך וגו''". וראה רמב"ן דברים ו, י. והמהר"ל בא לבאר הבטחה זו. (56) לשון הרמב"ן [דברים ו, י]: "ועל דעת רבותינו ירמוז עוד כי הטוב ההוא אשר ימצא בבתים המלאים מותר, אפילו היו שם דברים הנאסרים בתורה, כגון קדלי דחזירי... והשליט אותם בכל הנמצא בארץ, במותר ובאסור". (57) דרשה זו נדרשה על הפסוק [ויקרא כ, כו] "והייתם לי קדושים כי קדוש אני ה' ואבדיל אתכם מן העמים להיות לי", ופירש רש"י שם "מנין שלא יאמר אדם נפשי קצה בבשר חזיר... אבל יאמר אפשי, ומה אעשה ואבי שבשמים גזר עלי, תלמוד לומר 'ואבדיל אתכם מן העמים להיות לי', שתהא הבדלתכם מהם לשמי, פורש מן העבירה ומקבל עליו עול מלכות שמים". הרי שהזיקה של ישראל אל הקב"ה ["להיות לי"] נובעת מפרישה זו מעבירה וקבלת עול מלכות שמים. (58) מה שנקט "קבול שכר אלקי", כי הפסוק שעליו נסוב המדרש הוא "ואבדיל אתכם מן העמים להיות לי", ופירש רש"י שם "שתהא הבדלתכם מהם [מדברים אסורים] לשמי". הרי הפסוק מבאר שכתוצאה מפרישה מדברים אסורים, יהיו ישראל לחלקו של הקב"ה ["להיות לי"]. וזהו נחשב ל"קבול שכר אלקי". ואודות שקרבת אלקים זו נחשבת לקבלת שכר, ראה במסלת ישרים פרק א, שכתב: "השלמות האמיתי הוא רק הדבקות בו יתברך. והוא מה שהיה דוד המלך אומר [תהלים עג, כח] 'ואני קרבת אלקים לי טוב'... כי רק זה הוא הטוב, וכל זולת זה שיחשבוהו בני אדם לטוב אינו אלא הבל ושוא נתעה. אמנם לשיזכה אדם לטובה הזאת, ראוי... שישתדל לדבק בו יתברך בכח מעשים שתולדתם זה הענין, והם הם המצות". (59) כי השכר תואם למהות המעשה המזכה את בעליה בשכר. מעשה ומעשה ושכרו; מעשה רוחני מביא לשכר רוחני, ומעשה טבעי מביא לשכר טבעי. דוגמה לדבר; נאמר [משלי ג, טז] "אורך ימים בימינה בשמאלה עושר וכבוד", ודרשו חכמים [שבת סג.] "למיימנין בה ["עוסקין לשמה" (רש"י שם)] אורך ימים איכא... למשמאילים בה ["שלא לשמה" (רש"י שם)] עושר וכבוד איכא, אורך ימים ליכא". ובדר"ח פ"ד מ"ט [קעט.] כתב: "קרא כתיב 'אורך ימים בימינה ובשמאלה עושר וכבוד', וגמרא מוקי לה הך קרא למיימינים בה אורך ימים איכא... למשמאילים בה עושר וכבוד איכא, אורך ימים ליכא... ומפני שהוא עוסק בתורה לשמה, כפי מה שנתנה התורה לעסוק בה, נמצא עם התורה אריכות ימים שהוא עולם הבא... אבל למשמאילים בה, דהיינו שעוסקים בתורה שלא לשמה, שהוא להנאת עצמם, ודבר זה מדריגת עולם הזה בלבד. וכפי התכלית אשר הוא מכוין אליו יקנה על ידה, שהוא מדריגת עולם הזה, דהיינו עושר וכבוד בלבד, שהם דברים אשר הם בעולם הזה". וכן כתב שם בפ"ו מ"ח [שט.], ובח"א לשבת סג. [א, לט.]. וראה לעיל פ"ה הערה 41. הרי שהשכר תואם למהות המעשה. ולכך מן הנמנע הוא שמעשה טבעי יזכה את בעליו בשכר אלקי. (60) פירוש - הקב"ה אסר על האדם דברים שאינם ראוים אל האדם, והעומדים כנגד יחוד נפשו. ועוד אודות יחוד נפש האדם - ראה לעיל פ"ז [ד"ה אמנם מה] שכתב: ""יש לה יציאה מן שיוצאת מן היחוד והסדר שלה", וכן הזכיר שם כמה פעמים תיבת "יחוד" עם תיבת "סדר". הרי שיחוד נפש האדם הוא סדר נפש האדם. ואבי מורי זצ"ל היה רגיל להקשות ממדרש זה על שיטת הרמב"ם [הסובר שאכילת חזיר מזיקה לבריאות האדם], כיצד צוו חכמים את האדם לומר על אכילת חזיר "אפשי ואפשי בה", הרי אכילה זו גורמת לו נזק בריאותי, וכי האדם יחפוץ במאכל המזיקו. ובשלמא למהר"ל ניחא, שאע"פ שגם הוא מודה שאכילת חזיר מזיקה לאדם, אך נזק זה הוא תולדה מחמת שמעיקרא הקב"ה אסר אכילה זו. ולפי"ז כוונת המדרש מחוורת, שהאדם נצטוה לומר שאין איסור אכילת חזיר מתחיל מהטבע, אלא מגורם השכלי הקודם לטבע. אך לרמב"ם קשיא, שהוא ביאר שהאיסור מתחיל מהטבע, וכיצד יוכל אדם לומר שחפץ בדבר הזיקו בטבע. ולכאורה קושיא זו היא היא עומק דברי המהר"ל כאן. (61) "והיה אם שמוע תשמעו וגו' ולעבדו בכל לבבכם וגו'" [דברים יא, יג], ופירש רש"י שם "עבודה שהיא בלב, וזו היא תפלה". וכתב הרמב"ם בהלכות תפלה פ"א ה"א "מצות עשה להתפלל בכל יום, שנאמר [שמות כג, כה] 'ועבדתם את ה' אלקיכם'. מפי השמועה למדו שעבודה זו היא תפלה, שנאמר [דברים יא, יג] ולעבדו בכל לבבכם'. אמרו חכמים [תענית ב.] אי זו היא עבודה שבלב, זו תפלה". [וראה בספר המצות מ"ע ה, וברמב"ן שם החולק וסובר שמצות תפלה היא מדרבנן. ומדברי המהר"ל כאן משמע שהיא מהתורה.] וכאן כרך מצוה זו עם המצות שטעמן ידוע. וכנראה שמקורו הוא מהגמרא [ברכות כ:], שאמרו שם שנשים חייבות בתפלה "דרחמי נינהו". (62) נראה שחסירה כאן התמיה המסיימת. אך כונתו ברורה, שבשלמא מצות שטעמן ידוע, מובן שפיר מדוע הן משתייכות לסדר השכלי שיעשה אדם. אך מצות שאין טעמן ידוע, מדוע הן משתייכות לסדר השכלי. וראה לעיל ר"פ ו שהביא שם תמיה זו. ועד כאן התמיה, ומכאן ואילך התשובה. (63) וכגון, על פרה אדומה אמרו במדרש [במד"ר יט, ו] "אמר לו הקב"ה למשה, לך אני מגלה טעם פרה, אבל לאחרים חוקה". וראה גו"א במדבר פי"ט אות ג. ושם עוד אמרו "דברים שלא נגלו למשה, נגלו לרבי עקביא וחבריו". וכן הוא ברמב"ן [דברים כב, ו] שלמשה רבינו ולרבי עקביא נגלו טעמי התורה. ובגו"א ויקרא פכ"ו אות ב כתב: "החוקות הם דברים שאין טעמם ידוע על אמתתם, ואפשר לאדם להשיג מעט מהם, והוא הולך ומעמיק תמיד יותר ממה שהשיג בראשונה... ומה שאמרו כי המצות שהם חקים לא ניתנו טעם שלהם לגלות, אינו רוצה לומר שאין האדם יודע כלל מן המצות, אלא שאין יכול להבין אותם לגמרי, אבל יכול להבין מהם מעט". (64) כמבואר לעיל פ"ב הערה 30. (65) פירוש - ואין זה דבר טבעי. (66) אף המצות שנראות כטבעיות. (67) וכמבואר הרבה פעמים בפרק זה. (68) מדגיש "ודי בזה", כי לאחר שהקדיש לענין המצות שלשה פרקים [ו-ח], וסיים את פרקים ו-ז במלים "ועוד יתבאר", מסיים כאן במלים "ודי בזה". 
(1) שהמצות מצרפות את האדם מחומריותו, מחמת שהמצות ערוכות על פי סדר שכלי [כמבואר בפרקים ו-ח]. (2) שהוזכרה לעיל ר"פ ו, ואשר עדיין לא נענתה. [לעומת השאלה השניה שם (מה מועילות מצות שאין אנו יודעים טעמם), שתשובתה נידונה בהרחבה ובעומק בשלשת הפרקים האחרונים]. (3) לשונו לעיל ר"פ ו: "יש מבני אדם, והם אנשי חקרי לב ההולכים בדרכי הפילוסופים, חוקרים מדעתם ושכלם על כל הדברים. תמוה בעיניהם מאד בענין המצות המעשיות, שיזכה האדם הצלחה נצחית בעולם הנבדל על ידי המצוה שהיא גשמית. ואמרו, כי מה יועיל מעשה הגשמי אל הנפש לקנות על ידי זה שתחיה נצח בעולם הנבדל, במקום שאין שם מעשה גשמי". (4) ראה לעיל פ"ו הערות 1, 3. (5) לשונו בח"א לבכורות ח: [ד, קכג:]: "דבר זה ידוע, כי הפילוסופים הם עושים את השכל עיקר, וחושבים כי נפש האדם אין לו השארות כלל אם אין השכל, ובזולת השכל אין האדם כלום. ודבר זה אצל חכמי ישראל שקר בודאי". ושם ייחס דעה זו למו"נ ח"א פ"ז. וראה הערות 54, 95. (6) כן משמע במו"נ ח"ג פנ"ד, שכתב שם: "החכמה הנאמרת סתם בכל מקום, והיא התכלית, היא השגתו יתברך. ואלו הקניינים שיקנם האם... אינם שלמות, ושמעשי התורה כולם, ר"ל מיני העבודות וכן המדות המועילות... כל זה אין לדמותו אל התכלית האחרון ולא ישוה בו, אבל הם הצעות [אמצעיים] בגלל זה התכלית. ושמע דבריהם באלו הענינים בלשונם, והוא בבראשית רבה [לה, ג]... כתוב אחד אומר [משלי ח, יא] 'וכל חפצים לא ישוו בה'. וכתוב אחד אומר [משלי ג, טו] 'וכל חפציך לא ישוו בה'. 'חפצים' אלו מצות ומעשים טובים. 'חפציך' אלו אבנים טובות ומרגליות. חפצים וחפציך לא ישוו בה, אלא [ירמיה ט, כג] 'כי אם בזאת יתהלל המתהלל השכל וידוע אותי'". (7) ודרכו של המהר"ל להעמיד את "תלמידי משה רבינו עליו השלום", לעומת דעה הנראית לו שסותרת את יסודות התורה, וכמבואר לעיל פ"ו הערה 1. וכן כתב בהקדמה שניה לגבורות ה' [ט], וז"ל: "ואנחנו תלמידי משה [רבינו] ע"ה אין אומרים כך, וח"ו לומר כך עליו וכו'". ובדר"ח פ"ה מ"ו [רלד:] כתב: "ואני אמרתי בראש דברי בספר גבורות ה', כי אנחנו תלמידי משה רבינו ע"ה, אין הדבר כך אצלינו". ושם בהמשך [סוף רלה:] כתב: "שאין אחד מבני אדם שהם בני אברהם ראש המאמינים מקבלי תורת משה [רבינו] ע"ה שישים דבריו על לבו, רק צא יאמר לדבריו". וכן כתב להלן פט"ז [ד"ה ועוד יש], וז"ל: "הנה כל החוקרים מדעתם ושכלם כולם הסכימו... אמנם אנחנו תלמידי משה רבינו ע"ה אומרים וכו'". וכן כתב פעמים הרבה בבאר הגולה, באר הששי [קלה:, קלז:]. ובסוף הבאר שם [קמא.] כתב: "וכל איש בעל דת תורת משה ומאמין בתורה שבכתב ובתורה בע"פ, יהא ספר זה בבל יראה ובל ימצא, ולא יביט אליו ולא יסתכל בו לא ראיה שכלית ולא ראיה חושית". (8) "לא רחוק" - לא נוגד את השכל. (9) נקט כאן בכמה מצות שהן נוהגות בין אדם למקום ["התפלה והבקשה", "ושלא לעבוד אלהים אחרים", "ושלא לברך את השם"], וכן במצות שבין אדם לחברו ["ולרחם על הבריות בצדקה", "ולאהוב את עמיתו", "ושלא לגזול ולחמוס ולשפוך דם"], ויבאר כיצד מצות אלו אכן מביאות את האדם אל הנצחיות. ולא ללמד על עצמן בלבד, אלא ללמד על שאר המצות ג"כ, שכולן יכולות להביא את האדם לנצחיות, וכפי שיתבאר. (10) כמבואר לעיל פ"ח הערה 61, שתפלה נקראת עבודה שבלב. ובנצח ישראל פ"ל [ד"ה מכל מקום] כתב: "עבודת השם יתברך... זהו התפלה, שהיא עבודה אל השם יתברך". וראה הערה 12. (11) פירוש - יש צורך שהנפש תשוב אל ה' כאשר היא כבר יצאה אל הפעל, ולא כאשר היא עדיין רק בכח. וכבר נתבאר לעיל [פ"ג הערה 6] שהגשמי אינו בפעל, והרוחני הוא בפעל. ולכך כאשר הנך אומר שהנפש צריכה להיות בפעל, הנך אומר שהנפש צריכה להיות רוחנית, ולהזדכך מפחיתות החומר. (12) אודות שהעבודת ה' פירושה דביקות בה', ראה דבריו בנתיב העבודה פ"ג [א, פב.], שכתב: "ובפרק קמא דתענית [ב.] תניא, 'לאהבה את ה' אלקיכם ולעבדו' [דברים יא, יג], זו תפלה... הרי התפלה היא עבודה אל השי"ת. ומה שנקרא התפלה 'עבודה'... כי התפלה שמתפלל האדם אל השי"ת מורה שהאדם נתלה בו יתברך, וצריך אליו, ואין לו קיום זולתו. והנה זהו אלקותו יתברך, שכל הנמצאים צריכים אליו ותלוים בו יתברך, עד שהכל אל השי"ת. ולפיכך התפלה היא עבודה אל השי"ת, ולא היראה מן השי"ת, שאין זה נקרא עבודה, כי אין זה מורה שהאדם נתלה בו יתברך. אבל התפלה מורה שהאדם נתלה בו יתברך, והוא יתברך הכל... שכל ענין התפלה שהוא מתפלל לפי שהוא צריך אל השי"ת... ואין קיום לו בעצמו כי אם בו יתברך... וכאשר האדם נתלה בו יתברך כאילו הוא נקרב אליו, שכל אשר הוא תולה באחר הוא נקרב ונמסר אליו, ולפיכך התפלה היא עבודה גמורה אל השי"ת". וכן כתב קודם לכן שם בפ"א [א, עט.]. (13) פירוש - תכלית ההצלחה היא נצחיות הנפש, וכפי שהתבאר. הרי שמעשה הגשמי [של תפלה] מביא את האדם אל הצלחת הנפש הנבדל, לעומת הפילוסופים "שהיה רחוק מהם שיהיה המעשה הגשמי הצלחת הנפש הנבדל" [לשונו לעיל]. (14) הרי שהנצחיות ["צרורה בצרור החיים"] נובעת מדביקות בה' ["את ה' אלקיך"]. וז"ל בדרוש על התורה [יג:]: "נשמת האדם החצובה מתחת כסא הכבוד, כדאיתא [חגיגה יב:] 'ערבות' שבו נשמות ורוחות... וכסא הכבוד ומלך אל רם ונשא שוכן עליהם. הרי כי הנשמות הם בערבות תחת כסא הכבוד. גם כתיב על נפש הצדיק 'והיתה נפש אדוני צרורה בצרור החיים את ה' אלקיך', כדאיתא בשבת [קנב:] נשמותיהם של צדיקים גנוזות תחת כסא הכבוד, שנאמר 'והיתה נפש אדוני צרורה בצרור החיים את ה' אלקיך וגו''. ובודאי מפני שבאו ונבראו הנשמות מתחת כסא הכבוד, שמה הם שבים ללכת". ובח"א לשבת שם [א, פד:] כתב: "ונפשם צרורה בצרור החיים, שאין נפשם נכרתת מצרור הנשמות מן כסא הכבוד, שהוא מקום אשר שם דירת הנשמה של צדיקים". הרי שנצחיות הנשמות שייכת לכסא הכבוד. וראה להלן ר"פ יג. (15) ופירושו כריתות מן השם יתברך. וכן כתב בנצח ישראל ר"פ ט: "הדבר שהוא גורם הכריתה מן השם יתברך הם הכריתות שבתורה, כדכתיב 'הכרת' בעולם הזה, 'תכרת' לעולם הבא". וברמב"ן ויקרא [יח, כט] ביאר שכריתות פירושה שהנפש נכרתת משורש קיומה הראוי "כענף הנכרת מן האילן שממנו יחיה שרשו". והם הם הדברים. [ומה שאמר "בכל מקום" מוסב על הכרת עצמו, וכמבואר ברמב"ן.] (16) הרי שהנכרת מהקב"ה ["תכרת"] אינו בר נצחיות, כי אינו בר עולם הבא. (17) "השכר" - הנצחיות. (18) ועוד אודות שהדביקות בה' גונזת בתוכה חיים נצחיים, הנה נאמר [תהלים לו, י] "כי עמך מקור חיים וגו'". וכן נאמר [דברים ד, ד] "ואתם הדבקים בה' אלקיכם חיים כולכם היום". ובדר"ח פ"ו מ"ח [שז.] כתב: "כי הוא יתברך אחד בלבד ואין זולתו, ולפיכך המציאות והחיים שיש לאדם ולכל הנמצאים מפני שהוא יתברך אלקים חיים נותן חיים לדבקים בו. ואין לנמצאים מצד עצמם דבר כי אם מה שמשפיע להם השם יתברך, ובזה הש"י אחד ואין זולתו. וזה שאמר [תהלים לו, י] 'כי עמך מקור חיים באורך נראה אור'... ודבר זה מצד הדביקות שהם דביקים בו יתברך. ואם מסלקים הדביקות... על ידי חטא... בא לשון 'כרת'... [כי] על ידי החטא נכרת מן הדביקות הזה [ראה להלן הערה 37]. ולפיכך אצל הדביקות נזכר חיים, שנאמר [דברים ד, ד] 'ואתם הדבקים בה' אלהיכם חיים'... וידוע כי האילן והענפים כאשר דביקים בעיקר יש להם חיים מן העיקר, ואם נבדל הגוף מן העיקר מיד אין לו חיים". וכן כתב בגבורות ה' פל"ו [קלז.], וז"ל: "כי זהו ענין הקרבן, שמביא אל השי"ת... ועל ידי זה לא יבוא עליהם המיתה, כי אחר שהם דבוקים בו יתברך, אין אחד מאבד את שלו". וכן כתב בגבורות ה' פ"ח [מז.], וז"ל: "הקרבן הוא מדבק ישראל אל השם יתברך, ואז נאמר [דברים ד, ד] 'ואתם הדבקים בה' אלקיכם חיים כולכם היום', שהם ג"כ יהיו נצחיים כמו שהוא יתברך נצחי". (19) כי כל דבר ראוי לשוב אל התחלתו, וכפי שכתב בנתיב התשובה פ"ד [ד"ה ומפני כך]: "כי הוא יתברך התחלת הכל... כי הכל ראוי לשוב אל דבר שהוא התחלה לו", וראה שם הערה 110. ובנתיב הענוה פ"ג [ב, ז:] כתב: "כל דבר הוא חוזר אל היסוד שלו". ובגו"א בראשית פכ"א אות כג כתב: "כל דבר הולך אחר עיקרו ויסודו". וכמבואר לעיל פ"ז [סד"ה ודע עוד], ושם הערה 48. (20) שבת קנב: "תנו רבנן 'והרוח תשוב אל האלקים אשר ניתנה', תנה לו כמו שניתנה לך בטהרה, אף אתה בטהרה ["'אשר נתנה' קרא יתירה הוא לידרש הוי זהיר שתשיבנה אליו כמה שניתנה לך נקיה בלי עון" (רש"י שם)]. משל למלך בשר ודם שחלק בגדי מלכות לעבדיו. פקחין שבהן קיפלום והניחום בקופסא. טפשים שבהן הלכו ועשו בהן מלאכה. לימים ביקש המלך את כליו. פקחין שבהן החזירום לו כשהן מגוהצין. טפשין שבהן החזירום לו כשהן מלולכין. שמח המלך לקראת פקחין, וכעס לקראת טפשין". (21) ואודות שהמצות ערוכות לפי סדר שכלי - ראה לעיל פ"ח הערה 32. [וראה הערה 104 אודות הדביקות העולה מקיום מצות, האם היא נובעת מהסדר, או מהשכלי.] (22) כמבואר לעיל פ"ח הערה 35. ועד כה ביאר את ההצלחה הטמונה בשמירת המצות של תפילה והתרחקות מעבודה זרה. ומעתה יבאר את שאר המצות שהזכיר בתחילת הפרק [צדקה ומשפט, גזל וגניבה, וגלוי עריות]. (23) מה שנקט "חסד משפט וצדקה בארץ", הוא על פי הנאמר ירמיה [ט, כג] "כי אם בזאת וגו' כי אני ה' עושה חסד משפט וצדקה בארץ וגו'". ובנתיב האמונה פ"ב [א, ריא:] כתב: "כי כל אלו דברים ליתן השלמה אל האדם, שיושלם בכל, עד שיהיה לאדם דבקות בו יתברך לגמרי. וכאשר האדם הולך בדרכי הש"י, אין ספק שיש לו דבקות בו יתברך, כמו שבארנו דבר זה במקומות הרבה. וידוע כי דרכי הש"י הם נכללים בג' אשר רמז הכתוב עליהן; 'כי אני ה' עושה חסד משפט וצדקה בארץ'... וזה כי החסד אשר הש"י עושה הוא חסד גמור, השני מה שעושה הש"י משפט גמור, הג' מה שהש"י מנהיג עולמו במדה שאינו חסד גמור ואינו משפט גמור, רק הוא כמו בין החסד והמשפט. שאמר 'כי אני ה' עושה חסד משפט וצדקה'. ולפיכך אלו שלשה דברים כוללים הנהגת הש"י בעולם כמו שבארנו. והאדם ההולך בדרכי הש"י, ראוי שיהיה דבק באלו ג' מדות, שהם כוללים, ובזה יהיה לאדם שלימות... ובאלו ג' המדות שהם משפט, וחסד, ומה שהוא כמו אמצעי, נכללו ביניהם כל המדות הטובות. כי יש מהם שהם חסד, ויש מהם משפט ודין, ויש מהם כמו ממוצע בין החסד והדין". וכן כתב ובדר"ח פ"ו מ"ב [רפג.], וראה להלן פנ"ה [ד"ה פירוש כי], ונצח ישראל ר"פ מז, ושם הערה 6. (24) לשון הגמרא לפנינו הוא "וכי אפשר לו לאדם להלך אחר שכינה", ולא הזכירו הדביקות בו. אמנם בכתובות קיא. אמרו "'ואתם הדבקים בה' אלקיכם חיים כולכם היום' [דברים ד, ד], וכי אפשר לדבוק בשכינה". ולכך השאלה בסוטה "וכי אפשר לו לאדם להלך אחר שכינה" מתבארת בכתובות כשאלה "וכי אפשר לדבוק בשכינה". וראה הערה 60. (25) הרי יש כאן ג' שלבים; (א) התדמות אל ה' על ידי מעשים. (ב) התדמות במעשים נחשבת להליכה אחרי ה'. (ג) הליכה אחר ה' היא דבוק בה'. (26) לשונו בנתיב אהבת השם פ"א [ב, לח.]: "מצינו בחוש... כי בני אדם שהם מתדמים... אוהבים זה את זה. ואמרו חכמים [ב"ק צב:] לא לחנם הלך הזרזיר אצל הערוב, אלא מפני שהוא מינו". ובדרשת שבת הגדול [רא.] כתב: "כי הדומה מתחבר אל הדומה, כי לעולם הדומה יאהב את הדומה". וראה לעיל פ"א הערה 94. וכן הוא בנצח ישראל פי"ב הערה 24, דר"ח פ"ג מ"ז [קכט.], נתיב כח היצר פ"ב [ב, קכז.], ושם פ"ד [ב, קלא.]. (27) וכמבואר לעיל פ"ח הערה 23, שהאכילה והדיבור הם הפכים, ולכך אין משיחין בשעת הסעודה. ובגבורות ה' פנ"ב [רכח.] כתב: "שני הפכים לא יתקבצו בדבר אחד בעת אחד". ובגו"א ויקרא פט"ז אות ח כתב: "ההפכים לא יסבלו בענין אחד". וכן הוא שם בדברים פ"י ריש אות ט. ובדר"ח פ"ו מ"ה [רצ:] כתב: "איך יהיה אל התורה, שהיא שכל, קיום בגוף החומרי, כיון שהם הפכים, ואין עמידה אל אשר הם הפכים יחד". וכן כתב בנצח ישראל פ"ז [ד"ה אין דברי] ושם הערה 174, שם פכ"ג הערה 2, דרוש על התורה [י:, טז:], ועוד ועוד. (28) וז"ל בדרוש לשבת תשובה [עט.]: "כי ההדמות אל השם יתעלה במעשיו, מביא אל האדם הקירוב והדיבוק בו יתעלה שמו. ולהפך זה גם כן, הריחוק מן מעשיו יתעלה, הוא הגורם הריחוק ממנו. וזה התבאר לך פעמים הרבה ממה שאמרו בסוטה סוף פרק ראשון [יד.], אמר רבי חמא בר חנינא, מאי דכתיב 'אחרי ה' אלקיכם תלכו', וכי אפשר לאדם להלוך אחר השכינה, אלא הדבק במדותיו; מה הוא מלביש ערומים... כמבואר שם. וצוה הקב"ה שיהיה האדם הולך אחר מדות הקב"ה, מפני כי הדברים המתדמים יחד יש להם חבור ביחד. ואשר הם הפכים אין להם חבור ודבוק יחד. וכאשר יתדמה אל בוראו, אף שבודאי אי אפשר להתדמות אל בוראו ויוצרו, רק מה שאפשר להתדמות מן המדות הטובות והמשובחות, בזה יהיה לו דביקות וחבור בו יתעלה. ואשר הוא עושה הפכו, הוא מתרחק ממנו בתכלית הריחוק". (29) ויש כאן מקום לעיון, כי כאן מתבאר שאף עשית משפט וצדקה היא קיום בדביקות בה', והליכה אחריו. אמנם בנתיב גמילות חסדים פ"א [א, קמח:] כתב לא כן, שזה לשונו שם: "ובפרק קמא דסוטה [יד.], אמר רב אחא, מאי דכתיב 'אחרי ה' אלהיכם תלכו', וכי אפשר לאדם להלוך אחר השכינה... אלא הלוך אחר מדותיו; מה הוא מלביש ערומים... אף אתה הלבש ערומים. הקב"ה מבקר חולים... אף אתה בקר חולים. הקב"ה קובר מתים... אף אתה כך. הקב"ה מנחם אבלים... אף אתה כך, עד כאן. ומה שעל ידי המדה הזאת בפרט אפשר להתדמות לבוראו, מפני שזאת המדה היא מה שעושה האדם בעצמו. כי המשפט לא שייך לומר שהוא הולך בדרכי השם יתברך, כי ההולך הוא הולך מצד עצמו, ועושה מעצמו מרצונו ומדעתו, וזה נקרא שהוא הולך בדרכי השם יתברך, כאשר עושה דבר מדעתו. ואילו המשפט הוא מחויב לעשות משפט, ולא נקרא זה שהולך בדרכי הקב"ה. רק כאשר הוא עושה חסד לפנים משורת הדין, והוא עושה מדעתו ומרצונו, בזה שייך שהולך בדרכי השם יתברך. וכן הרחמים, כאשר יש עני ומרחם עליו ונותן צדקה, אין בכל זה שיאמר שהולך בדרכי ה' יתברך, כי אם לא היה העני בצרה, אפשר כי לא היה עושה. ולכך לא יאמר בזה שהולך בדרכי השם יתברך רק כאשר עושה חסד, שהחסד הוא עושה מעצמו, ואינו חייב בזה. ולפיכך על ידי המדה הזאת נאמר עליו שהולך בדרכי ה' והולך אחריו". ושם מביא עוד הסברים שונים ליסוד זה. [וראה לעיל בהקדמה הערה 116.] (30) כמבואר לעיל פ"א הערה 81, קחנו משם. (31) ובסוף פרשת אבני צדק נאמר [דברים כה, טז] "כי תועבת ה' אלקיך וגו' כל עול". ועוד נאמר [ישעיה סא, ח] "כי אני ה' אוהב משפט שונא גזל וגו'". ובתהלים [צב, טז] נאמר "להגיד כי ישר ה' צורי ולא עולתה בו". (32) יסוד נפוץ מאוד בספרי המהר"ל. וכגון, בנצח ישראל פ"ז [ד"ה מעשה ברבי יהושע] כתב: "מי שנוטה אחר הזנות הוא ענין חומרי. שלכך אמרה תורה [במדבר ה, טו] שהסוטה קרבנה שעורין, שהיא עשתה מעשה חמור, לכך קרבנה גם כן מאכל חמור [סוטה יד.]". ובדר"ח פ"א מ"ב [כו.] כתב: "גילוי עריות, שהולך אחר זנות... ובזה הולך אחר החומרי, עד שהוא נחשב לגמרי כמו בהמה וחמור. וכן אמרו ז"ל כי מעשה זנות הוא מעשה בהמה, ובמסכת סוטה מפני מה קרבנה של סוטה מאכל בהמה... ולדבר זה א"צ ראיה כי הזנות הוא מעשה בהמה חומרית". וכן כתב שם פ"ה מ"ט [רמו.], וסיים: "כי הזנות מעשה חומרית, ודבר ידוע הוא כי הזנות הוא חומרי גופני". וכן כתב בדרוש לשבת תשובה [עח.], בח"א לע"ז ה: [ד, לב.], גו"א ויקרא פי"ט אות ג, גבורות ה' פ"ד [כט.], שם פס"ו [שז.] נתיב הענוה פ"ד [ב, י:] נתיב הפרישות פ"א [ב, קיא:], ועוד ועוד. (33) כי קדושת האדם עומדת כנגד תאות הערוה, וכפי שפירש רש"י ר"פ קדושים [ויקרא יט, ב] "קדושים תהיו - הוו פרושים מן העריות... שכל מקום שאתה מוצא גדר ערוה אתה מוצא קדושה". וכתב שם הגו"א אות ג: "ונראה הטעם, שאחר ששם קדושה נאמר על פרישה מן עניני הגוף ותאותיו, יותר ראוי על גדר ערוה, שהם תאות הגוף ביותר. ולכך מי שנוטה אחר זנות יאמר על זה שהוא מעשה בהמה [סוטה יד.]... לפי שהזנות ענין גופני, וזה ענין הבהמה שהיא כולה גוף וחומר. ולכך מי שפורש מן הערוה הוא פורש מתאות הגוף החומרי, ולפיכך נקרא 'קדוש', ר"ל פרוש מעניני עוה"ז, שהוא גוף". וראה גו"א ויקרא פי"ח אות ג, ודר"ח פ"ה מ"ט [רמו.]. ובנצח ישראל ס"פ ג כתב: "יש לאדם כח גופני... יצר הרע... מסית אותו ללכת אחר תאותו, ודבר הוא בטול קדושת האדם". (34) כפי שכתב בנצח ישראל פכ"ז [ד"ה ומאחר שאי]: "השם יתברך, הוא קדוש בכל הקדושות". וראה שם הערה 42. וכן הוא בנתיב התשובה פ"ב [ד"ה ולכך אמר], ושם הערה 132. וכן הוא בח"א לחולין צא: [ד, קט.], בביאור דברי הגמרא שם שישנן שלש כתות של מלאכי השרת; אחת אומרת "קדוש", והשניה אומרת "קדוש קדוש", והשלישית אומרת "קדוש קדוש קדוש", וכתב שם בזה"ל: "ביאור ענין זה, כי המלאכלים לפי מדריגתם מקדישים. כי האחת אינו יכול להקדיש רק כי הוא יתברך קדוש מן הגוף. והשנית יכולה להקדיש יותר, שהוא יותר קדוש מן הגוף, שאף אינו כח בגוף, וזהו 'קדוש קדוש'. כי תמצא באדם הגוף חמרי, והשני שהוא כח בגוף. ולפיכך הכת השני מקדישים שהוא קדוש מן הגוף ומן כח הגוף. וכת הג' מקדישים שהוא קדוש גם מן הצירוף אל הגוף. כי האדם יש בו ג' דברים האלו; שהרי יש באדם גוף, ועוד יש בו נפש שהוא כח בגוף, ועוד יש [בו] השכל, שהוא אינו גוף, אבל הוא מצורף ומקושר עם הגוף, ודבר זה נקרא שיש לו התיחסות אל הגוף. והוא יתברך נבדל מכלם, שהוא בתכלית הקדושה. וזה ג' פעמים 'קדוש קדוש קדוש'". וראה הערה 59. (35) דברים אלו מבוארים היטב בנתיב הפרישות פ"ג [ב, קיט:], בביאור דברי הגמרא [נידה טז:] שהקב"ה שונא את "הנכנס לביתו פתאום, והאוחז באמה וכו'", וכתב שם לבאר: "כי השם יתברך אשר הוא קדוש בתכלית הקדושה, שונא אלו דברים... שהם יוצאים מן הצניעות. כאשר נכנס לביתו פתאום, כי באולי עושים שם מלתא דצניעות. וזה שנכנס לביתו פתאום ואינו מקפיד על זה, הקב"ה - שהוא קדוש ומופרש מן הדבר שהוא יוצא מן הצניעות - הוא שונא אותו... והאוחז באמה ומשתין מים, כי דבר זה ערוה וזנות, והוא משחית זרעו, והקב"ה שונא אותו כאשר אינו נוהג בקדושה ובפרישה". וזהו שאמר בלעם [סנהדרין קו.] "אלקיהם של אלו שונא זימה הוא". ובח"א לע"ז יז. [ד, לט:] כתב: "הערוה הוא סילוק והסרה... דהיינו כי הוא יתברך קדוש בתכלית הקדושה, ואילו הערוה הוא הפך הקדושה, שהוא פונה ונמשך אל החמרי לגמרי... ולכך בודאי הוא הסרה מן השם יתברך". ובח"א לב"ב ס. [ג, פה:] כתב: "השכינה שורה במקום שאין ערוה, כדכתיב [דברים כג, טו] 'ולא יראה בך ערות דבר וסר מאחריך'. מזה יש ללמוד כי הצניעות מביא השכינה, והפך זה מסלק השכינה". (36) צדקה, עשיית משפט, איסורי גזל, גניבה, רציחה, ועריות. (37) אודות שהחטא גורם להפרדה בין האדם לה', הנה נאמר [ישעיה נט, ב] "כי אם עונותיכם היו מבדילים ביניכם לבין אלוקיכם". ובגו"א במדבר פכ"ח אות יא [ד"ה והנה לאיש] כתב: "כי החוטא נתרחק מה' בשביל חטאו", וראה שם הערה 79. וכן כתב בדרשת שבת הגדול [רכז:]. ובנצח ישראל פי"ג [סד"ה ואמר אימא] כתב: "כי אחר שחטאו אל השם יתברך, נפרדו מן השם יתברך". וכן השריש המהר"ל לאידך גיסא; הדבק בהקב"ה אינו בא לידי חטא [גו"א בראשית פ"ו אות יט, ושם הערה 108, שם ויקרא פ"ד הערה 31]. (38) כמבואר לעיל ס"פ ב: "כל המצות שנתן השם יתברך הם צירוף לאדם, שיהיה האדם פעולותיו ומעשיו הוצאה מן הטבעי, ולא יהיו המעשים של אדם שוים עם הבעלי חיים הטבעיים. כי מצד הטבע נחשב ונראה האדם כבהמה שהיא טבעית". וכן הוא לעיל ס"פ ה: "כי זהו עיקר מה שנתנה תורה 
ומצות, שיהיו לאדם פעולות ומעשים אשר מצרפים נפשו החמרית, ולעשות הנפש זך ונבדל. ואם לא כן, 'מותר האדם מן הבהמה אין' [קהלת ג, יט], כי היה האדם חמרי טבעי כמו הבהמה". וכן הוא להלן פי"ג [ד"ה אך הדבר]. וראה לעיל פ"ז הערות 19, 40, וכאן הערה 18. (39) לעיל פ"ח [ד"ה והפירוש הוא, וד"ה ואם יאמר]. (40) "הטבע המשותפת" - הטבע המשותף לאדם ולבעלי חיים. (41) כפי שביאר כמה פעמים לעיל בפרק ח, עיי"ש. וסדר הדברים הוא; (א) המצות נקבעו על פי סדר שכלי. (ב) העושה המצות דבק בשכלי, בין אם מבין המצות או לא מבינן. (ג) דביקות זו היא צירוף וזכוך נפשו מן הטבע החומרי. (ד) כתוצאה מזיכוך זה האדם דבק בה'. (42) פירוש - לא רק שאין זו מן התימה כיצד מעשי אדם הגשמי מעלים אותו למעבר לגשמי, אלא אדרבה, דוקא מעשי אדם ראוים לכך במיוחד, וכפי שיבאר. (43) פרק ב [מד"ה ובמדרש עד סוף הפרק]. (44) לשונו בנתיב העבודה פי"ז [א, קכח:]: "ובאולי תשאל, כי למה לא נתן הש"י לחם אל האדם, ולא יהיה צריך אל הכנת האדם, כמו לכל הנבראים שנתן להם כמו שראוי להיות פרנסתם. ודבר זה ביארו במדרש שאל טורנרופס הרשע איזה מעשים נאים [ומביא שם את דברי המדרש]... והשיב לו [ר"ע לרשע] שאין הדבר כך, כי מעשה האדם במה שהוא פעולת בעל השכל, לכך הוא יותר במדריגה מן הטבע... הרי לך כי הדבר הזה הוא לפי מעלת האדם שהוא שכלי, ואין ראוי שיהיה עיקר מזונות של אדם המיוחדים לו לצאת לפעל על ידי הטבע, שאין הטבע במדריגה השכלית... ולכך ראוי שיהיה יציאת דבר שהוא עיקר חיותו של אדם - שהוא הלחם - יציאה אל הפעל ע"י האדם שהוא שכלי, ולא ע"י פעל טבעי... וכל פעול השכלי הוא על ידי טורח ועמל, כי לא נעשה מעצמו כמו דבר שהוא בטבע, שהוא נעשה מעצמו". ושם מאריך לבאר שלפי מעלתו של האדם השכלי, ראוי שיהיו מזונותיו תואמים לו, ויוצאים אל הפעל גם כן ע"י האדם שהוא שכלי. והובא לעיל פ"ב הערה 36. (45) בבמדבר כג, כד נאמר "הן עם כלביא יקום וכארי יתנשא וגו'", ופירש רש"י שם "כשהן עומדין משנתן שחרית, הן מתגברים כלביא וכארי לחטוף את המצות, ללבוש טלית, לקרוא את שמע, ולהניח תפילין". ובגו"א שם אות כד כתב: "דאין לפרש כמשמעו, שהם גבורים כל כך כארי וכלביא, דאם כן למה צריך לומר 'כלביא יקום וכארי יתנשא', והוי ליה לומר 'הן עם כלביא וכארי'. אלא הוא נאמר על המצות, ומפני שהמצות הם גבורה, לפי שמי שעושה מצוה פועל פעולה אלהית נפלאה, לכך היה אומר שכל מעשה האומה הזאת אינם מעשים פחותים ושפלים, אלא הם מעשים נוראים וגדולים, והם המצות, אשר הם מעשה אלהים. וכן אמרו חכמים ז"ל [יומא עא.] תלמידי חכמים שיושבים ודומים כנשים, ועושים גבורה כאנשים. כי התורה היא אלהית, וכאשר לומד ומתגבר בתורה, היא הגבורה עם הדברים האלהיים. וכן עשיית המצות היא כענין זה לגמרי, נקראים גבורה. וקרובים מאוד דברי רז"ל [תנחומא בלק אות יד] לפשוטו של מקרא, למי שמבין דבריהם האמתיים". (46) כמובא בויק"ר ד, ב, והובא לעיל פ"ג [ד"ה ובמדרש], וז"ל שם: "ובמדרש, 'גם הנפש לא תמלא' [קהלת ו, ז], לפי שהנפש יודעת שכל אשר תיגע לעצמה תיגע, לפיכך אינה שבעה מצות ומעשים טובים. אמר רבי לוי, משל לעירוני שהיה נשוי בת מלכים, אף על פי שמאכילה כל מעדני מלך, אינו יוצא חובתו, למה, לפי שהיא בת מלכים. כך כל מה שיפעול האדם עם נפשו אינו יוצא ידי חובתו, למה, לפי שהיא מלמעלה, עד כאן". (47) פירוש - אין הנשמה עצמה זקוקה לזיכוך, אלא היא נצרכת רק לצאת מן החומר שמוטבעת בו, ולשוב לאביה. (48) לשונו לעיל פ"ג [ד"ה וביאור ענין]: "כי הנפש הזאת שהיא מלמעלה, ועומדת בתחתונים, תמיד היא משתוקקת אל התורה ואל המצות, במה שהיא בתחתונים. ודבר זה לה לחסרון מדרגה נחשב לה, שהיא עצם נפש אלקי מלמעלה, עומדת בתחתונים. וכל דבר שהוא חסר, משתוקק אל השלמה. והתורה והמצוה הם השלמה אל הנפש. ובשביל כך משתוקקת הנפש אל התורה ואל המצות, לצאת אל הפעל ולהיות מושלם. אמנם לא תשבע מצות ומעשים טובים, במה שהיא עומדת בתחתונים בגוף האדם. שדבר זה ממדרגת עצם הנפש שהיא מלמעלה, ולכך אינה מושלמת בתחתונים בגוף החמרי. וכיון שאינה מושלמת, אינה שבעה מצות ומעשים טובים, רק היא משתוקקת תמיד להיותה מושלמת לגמרי, ואינה מושלמת עד שתבא אל התכלית, במה שהיא עצם אלקי מלמעלה. וזה שהוא מדמה אותה אל בת מלך שנשאת לעירוני. ועם שהוא נותן לה כל מעדני עולם, אינו יוצא ידי חובתו עמה, מפני שהיא בת מלך, והיא מתחברת אל עירוני הזה, ואם כן תמיד היא חסרה כאשר היא עם העירוני הזה. וכל אשר נותן לה - סוף סוף היא עם העירוני, שאינו זוג שלה. ולכך לא יכול לעשות כפי הראוי לה, שהיא בת מלך, שעל כל פנים היא מתחברת לעירוני, ולא מלך, ולכך אינו יוצא ידי חובתו עמה. וכן כאשר הנפש היא מלמעלה, ואף כי המצות והתורה הם יציאה לה אל השלימות, מכל מקום במה שהיא עומדת בתחתונים בגוף האדם, והיא עצם נבדל מן העליונים, לא תקבל השלמה. לכך אינה שבעה מן המצות, והיא נחשבת בכח כל ימי היותה עם הגוף. וזה מה שרצינו לבאר". (49) רמב"ן בראשית ב, א "צבא השמים שני המאורות... וכן נפשות האדם צבא השמים הנה". וראה לעיל פ"ג הערה 61. ובתפילת שחרית אמרינן "אלקי, נשמה שנתת בי טהורה היא. אתה בראתה, אתה יצרתה, אתה נפחתה בי, ואתה משמרה בקרבי". (50) "ומצרף נפשו" - ומצרף עצמו. (51) ולשונו בח"א לנדרים לב. [א, ו:]: "ועוד יש לך לדעת ולהבין, כי האדם נברא ערל, ולמה נברא האדם ערל. אבל דבר זה נמשך אחר ענין האדם, כי אדם הוא בכח ויוצא אל הפעל, בענין זה נברא האדם [כמבואר לעיל ר"פ ג]. כי ראוי שיהיה הגוף והנפש שוים ודומים. וכמו שנברא בנפשו בכח ויוצא אל הפעל, כך נברא בגופו בכח ג"כ". והובא לעיל פ"ב הערה 54. (52) יסוד נפוץ בספרי המהר"ל. ולדוגמה בנתיב התורה פ"א [א, ט.] כתב: "כל המצות תלוים במעשה, והמעשה על ידי גוף האדם, שהוא גשם". וקודם לכן כתב שם [א, ו.]: "המצוה מגינה לזמן, מפני שהיא על ידי מעשה הגוף... והגוף יש לו התלות ושייכות בזמן". וכן שב וכתב שם בפי"ז [א, עב:]. וראה גו"א שמות פי"ז הערה 304, שם פכ"ה הערות 26, 27. ובדר"ח פ"ג מי"ז [קנו:] כתב: "כי המעשים מתייחסים לגוף האדם... כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות, הכל הם בגוף... המעשים שייכים לאדם במה שהוא בעל גוף". ולהלן פס"ב [ד"ה חד אמר] כתב: "המצות הם נעשים על ידי כלים גשמיים". ולהלן פי"ד [ד"ה וביאור ענין] כתב: "המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה... וידוע שכל דבר שהוא בגוף הוא בזמן, וכל דבר שאינו בגוף אינו תחת הזמן, ולכך אמר שהמצוה לפי שעה [סוטה כא.], דהוא הזמן, שהאור אלקי שהוא במצוה הוא נתלה בגוף, כמו האור שהוא בנר הנתלה בגוף, שהוא השמן והפתילה והוא לזמן". והובא לעיל פ"ב הערה 23, ושם פ"ו הערה 2. (53) אודות שהתורה נחשבת ל"שכלי לגמרי" [לעומת המצות הנעשות בגוף], ראה להלן ס"פ יא, שהאריך בזה. ולהלן פי"ד [ד"ה וביאור ענין] כתב בביאור הפסוק [משלי ו, כג] "כי נר מצוה ותורה אור" בזה"ל: "כי המצוה תקרא 'נר', מפני שהנר - האור שלו נתלה בגוף השמן והפתילה, ומפני כך אינו אור גמור. וכן המצוה נתלה במעשה האדם... אבל התורה שאינה נתלה בגוף, והוא שכל נבדל בלבד, לכך תקרא התורה 'אור', כי האור הוא נבדל לגמרי, אינו נתלה בגשם". וראה שם בהערות, כי הוא יסוד נפוץ בספרי המהר"ל. ולכך הלומד תורה משתחרר לגמרי מכבלי חומריותו. וראה לעיל בהקדמה הערה 91. (54) נקודה זו מבוארת יותר בח"א לבכורות ח: [ד, קכג:], שכתב שם: "ודבר זה ידוע, כי הפילוסופים הם עושים את השכל עיקר. וחושבים כי נפש האדם אין לו השארות כלל אם אין השכל, ובזולת השכל אין האדם כלום. ודבר זה אצל חכמי ישראל שקר בודאי... והכנה הזאת יוצאת לפעל כאשר קונה המושכלות. ודבר זה הוא הצלחת האדם. ולפי זה השכל נולד מן הנפש... אבל על דעת חכמים ז"ל אין הדבר כך, רק הנשמה היא עצם אלקי בעצמה יודעת ומשגת, דומה אל הקב"ה, לא כמו שחשבו הם שאין הנשמה כלום, ולא נשאר אחר המות רק השכל שזהו האדם, וכמו שהאריכו על אלו הדברים... כי הנפש היא עצם אלקי בעצמה... ולא כן לפי דעת הפילוסופים כי אין הנפש עצם אלקי... אבל לפי דעת חכמי ישראל, נפש האדם היא אצולה מן השמים... כי כל הכוונה של פילוסופים להשפיל את האדם עד תחתית האדמה, הפך דעת חכמי ישראל שנתנו לאדם צדיק מדריגה עליונה יותר מן המלאכים. ודבר זה תמצא בדברי הפילוסופים, שהם השפילו האדם עד שאול, וחכמי ישראל הגביהו האדם הצדיק את מדריגתו ומעלתו". ושם האריך טובא בענין זה. ולזאת כוונתו כאן שהפילוסופים "אינם מודים שהנפש בעצמה עצם אלקי". וראה הערות 5, 95. (55) פירוש - לפילוסופים הוקשה כיצד נפש [שאינה אלקית במהותה] תתהפך להיות אלקית על ידי מעשים גשמיים. (56) פירוש - לדעת חז"ל הנפש היא אלקית במהותה, אלא שהיא מוטבעת בחומר, והמצות לא נועדו אלא לאפשר לנפש להשתחרר מהחומר ולשוב לעצמה. ולכך אין לתמוה כיצד המצות [הנעשות על ידי הגוף] מזככות את בעליהן למדריגה אלקית, כי הנפש מצד עצמה היא בלא"ה עצם אלקי, וכמו שנתבאר. (57) כמבואר להלן פט"ז [ד"ה מופת שלישי] שהמצות נועדו להכניס האדם תחת העילה, ולא שיהיה האדם עומד ברשות עצמו. וכן כתב להלן ר"פ לה. ולהלן ס"פ יט ביאר ששם "אדון" מורה על חבור והצטרפות, "כי האדון מצטרף ומתחבר אל אשר הוא אדון לו, ואינו נבדל הימנו". והם דבריו כאן. (58) פירוש - הסדר השכלי מחייב את המצות, וכמבואר לעיל פרק ח כמה פעמים. (59) "נבדל מהכל" - מרומם ומקודש מהכל, "אשר הוא קדוש בתכלית הקדושה" [לשונו למעלה, וראה שם הערה 34]. (60) לשון הפסוק שם: "כי אם שמור תשמרון את כל המצוה הזאת אשר אנכי מצוה אתכם לעשותה לאהבה את ה' אלקיכם ללכת בכל דרכיו ולדבקה בו". הרי שהפסוק מבאר שהדביקות בה' נעשית על ידי שמירת כל המצות.  וא"ת, הרי רש"י שם ביאר שדביקות זו מתקיימת באופן אחר, וכלשונו: "ולדבקה בו - אפשר לומר כן, והלא 'אש אוכלה הוא' [דברים ד, כד], אלא הדבק בתלמידים ובחכמים, ומעלה אני עליך כאילו נדבקת בו", ומקורו מכתובות [קיא:]. ובסוטה [יד.] למדו שדביקות זו היא אפשרית רק על ידי הליכה אחר מדותיו יתברך [וכמבואר לעיל הערה 24]. ותמוה, כיצד העמיד כאן המהר"ל ששמירת המצות בכללותן היא היוצרת את הדביקות בו יתברך, בעוד שהגמרא ביארה שדביקות זו נוצרת רק מקיום מצות בודדות המסוגלות לכך.  ושמעתי ממו"ר הגר"מ שפירא שליט"א להעיר, שהנה לשון חכמים הוא [כתובות קיא:] "וכי אפשר לדבוק בשכינה, והכתיב [דברים ד, כד] 'כי ה' אלקיך אש אוכלה'". ותמוה, וכי ללא הפסוק שה' הוא אש אוכלה לא היה אפשר להקשות "וכי אפשר לדבוק בשכינה", והלא "האלקים בשמים ואתה על הארץ" [קהלת ה, א], "ואי אפשר לומר בפה הריחוק שבין השם יתברך ובין האדם" [לשונו בנתיב אהבת השם פ"א (ב, לח:)]. ולכאורה היה מקום להקשות "וכי אפשר לדבוק בשכינה" אף לולא הפסוק "אש אוכלה".  ומוכח מכך שהדביקות בה' אכן אפשרית מצד עצמה, למרות הריחוק שבין ה' לאדם. ובע"כ ששההתגברות על ריחוק זה מתאפשרת מחמת קיום רצונו יתברך [ראה ההערה הבאה], וכמבואר כאן במהר"ל. ורק משום שיש כאן הפרדה נוספת מצד היות השי"ת "אש אוכלה", הוצרכנו להגיע אל מצות מיוחדות. וא"כ בצווי "ולדבקה בו" ישנן שתי דרגות, זו למעלה מזו; הדרגה הראשונה היא שיש על האדם להדבק אל ה' למרות הריחוק הקיים בינו לבין השי"ת [ודביקות זו נעשית על ידי קיום כל המצות]. הדרגה השניה היא שיש על האדם להדבק אל ה' למרות היות השי"ת "אש אוכלה" [ודביקות זו נעשית על ידי קיום מצות מיוחדות המסוגלות לכך]. דברי המהר"ל נסובים אודות הדרגה הראשונה, ואילו דברי הגמרא נסובים אודות הדרגה השניה. (61) אודות שהמצות נושאות בחובן את החיבור לה', צרף לכאן דבריו בגו"א ויקרא פכ"ג אות כד [ד"ה למה], שכתב: "שכל אשר האדם מצווה יותר, זהו יותר מעלה, כמו שאמרו חכמים [קדושין לא.] גדול המצווה ועושה ממי שאינו מצווה ועושה. והטעם, כי המצווה ממלא רצון השם יתברך. למה הדבר דומה; שני בני אדם, האחד בונה למלך בית, והשני נטע לו גינה. אינו ספק, אותו שבונה לו בית, מפני שבנה לו דבר שצריך ומחוייב להיות לו, יותר קרוב לו, ויותר עושה לו רצון מן אותו שנטע לו גינה, שאין צריך לו רק לטיול. וכן זה שמחויב בדבר מפני שהשם יתברך חייבו, המצוה היא רצון השם יתברך ביותר, שחייב זה האדם במצוה מן השם יתברך בחיוב, וגוזר אותו עליו. ואשר הוא עושה גזירתו שהוא יתעלה רוצה על כל פנים, יותר קרוב ממי שאינו מצווה ועושה, שכיון שאינו מצווה, מוכח שאין כל כך חפץ [המלך] בזה, שהמלך כאשר הוא חפץ מאד בדבר הוא גוזר לעשותו, ואם הוא אינו חפץ כל כך, אינו גוזר".  ובתנחומא פרשת ויגש אות ו איתא "אמר הקב"ה לישראל, היו מכבדין את המצות, שהן שלוחי, ושלוחו של אדם כמותו. אם כבדת אותן, כאילו לי כבדתני. ואם בזית אותן, כאילו לכבודי בזית". ודברים אלו מחוורים היטב לפי היסוד שמניח כאן המהר"ל, שהמצות גופא נושאות בתוכן את החבור שבין ה' לבין האדם. וצרף עוד לכאן את דברי השל"ה ש"מצוה" היא מלשון "צוותא". (62) כן נקט בלשון זה בח"א לב"ב עג: [ג, סוף צז:]: "הבן בחכמה וחקור בבינה ותמצא אלו דברים מסודרים בתכלית החכמה". וכן כתב שם לדף פח: [ג, ריש קיט.], ובח"א לע"ז ג: [ד, ריש כה.]. ומקורו מספר היצירה פ"א מ"ד "הבן בחכמה וחכם בבינה, בחון בהם וחקור מהם, והעמד דבר על בריו". (63) פירוש - אין מעלת הדרך נמדדת על פי עצמה, אלא על פי סופה ויעודה; דרך המוליכה את האדם למחוז חפצו היא דרך טובה, ואילו דרך שאין מוליכה את האדם למחוז חפצו היא לא דרך טובה. (64) בהקדמה [ד"ה וכאשר ראה], ושם הערה 91, ובפרקים ז-ח. (65) פרקים י-יב. (66) לשון המדרש שם: "וכי מה אכפת ליה להקב"ה למי ששוחט מן הצואר או מי ששוחט מן העורף, הוי לא ניתנו המצות אלא לצרף בהם את הבריות". והובא לעיל בתחילת פרק ז. ולכך יכתוב בסמוך אודות שחיטה. (67) שהוא מלשון הוראה, שמורה הדרך לאדם, וכמבואר בהערה הבאה. (68) כמבואר לעיל בהקדמה הערה 103, ושם פ"ז הערה 10. (69) יסוד נפוץ בספרי המהר"ל. ולדוגמה, בנתיב התורה פ"א [א, ד.] כתב: "ואמר 'ויורני' [משלי ד, ד], שהוא לשון הוראה, כמו שנקראת התורה בלשון זה, ולא נקראת בשם 'חכמה' כמו שנקראת שאר חכמה או תבונה. מפני כי הפרש יש; כי התורה מורה לאדם את הדרך, אשר בדרך ההוא יגיע אל תכליתו האחרון מה שאפשר לאדם להגיעו, הוא אל עולם הבא. וזה אין בכח שום חכמה, כי על ידי התורה מגיע האדם אל עולם הבא. ולכך ראוי לה דווקא לתורה שם 'תורה' שהוא לשון הוראה, שמורה לאדם תכליתו האחרון אשר ראוי לאדם להגיע אליו. ולכך אמר 'ויורני'... השם יתברך הורה לאדם תכלית האחרון איך להגיע את האדם אל העולם הבא". ובדר"ח ספ"ג [סוף קנט.] כתב: "תורה - מפני שהוא לשון הוראה, כי התורה מורה הדרך אל עולם הבא". וראה לעיל פ"ו הערה 35, שם פ"ז הערה 10, וגו"א בראשית פ"א הערה 5. (70) כמבואר בהערה הקודמת, ויוסבר יותר בסמוך. ובדר"ח פ"ד מט"ו [קצ:] כתב: "התורה היא יותר מן החכמה... שאף האומות נקראים חכמים, אבל בני תורה לא נקראו... תורת משה היא אלקית, והיא בודאי למעלה מן החכמה". ושם בפ"ה מכ"ב [ערה.] כתב: "שאין לך מדה טובה הימנה [מהתורה]... שהיא הדבר המביא אל השי"ת להתדבק בו יתברך ביחוד יותר מהכל, ולא כן שאר חכמות. ואילו ידעו בני אדם יושבי חושך להבין... לא היו מבלים ימיהם בדברי חכמי האומות ועוזבין תורת אמת, אשר בצלה אנו חיים". וראה עוד בדר"ח פ"א מ"ב [כה:], ונצח ישראל פל"א הערה 59. (71) ברכות נח. "הרואה... חכמי עובדי כוכבים אומר 'ברוך שנתן מחכמתו לבריותיו". הרי שכל חכמה משייכת את בעליה במידה מסוימת אל הקב"ה, ולכך יש בחכמה זו להחשיב את האדם לשכלי. (72) ראה הערה 59. (73) ענין זה מבואר היטב בנתיב התורה פי"ד [א, נט:], שכתב שם: "במסכת ברכות [נח.] הרואה חכמי אומה"ע אומר 'ברוך שנתן מחכמתו לבשר ודם'. והרואה חכמי ישראל אומר 'ברוך שחלק מחכמתו ליראיו'. ומה הפרש בין זה לזה... כי לשון נתינה משמע אינו מן עצם החכמה שהיא אל השי"ת... ואין זה מאמתת חכמת השי"ת, שהיא נבדלת אלקית. אבל לישראל השפיע החכמה העליונה האלקית... אשר נתן משפט שכלי לגמרי לישראל... שאף הדברים הנגלים שהם בתורה הם שכל אלקי נבדל לגמרי. ולכך אמרו במדרש [איכ"ר ב, יג] אם יאמר לך אדם יש חכמה בגוים - תאמין... תורה בגוים - אל תאמין... כי אין חכמי האומות ראוים אל שכל האלקי הנבדל, שהיא התורה. וכך הם דברי הרמב"ם ז"ל בחבורו [מורה נבוכים ח"ב ס"פ כב], כי מה שאמרו חכמי האומות במה שהוא תחת גלגל הירח יש לשמוע להם, כי היו חכמים בעולם הטבעי. אבל מה שאמרו במה שהוא למעלה מן גלגל הירח, שזהו מה שאחר הטבע, אין לשמוע להם... שחכמת הטבע נקראת חכמה גמורה... רק שאין חכמתן חכמה אלקית נבדלת מן גשמי לגמרי". וכן כתב בבאר הגולה, באר החמישי [צה:], וז"ל: "חכמי האומות, אף כי היו חכמים, היה חכמתם שכל האנושי. אבל חכמינו, חכמתם פנימית, סתרי חכמה, מה שידעו עפ"י הקבלה מרבם, ורבם מרבם, עד הנביאים, ועד משה רבינו ע"ה". וזהו יסוד מוסד בספרי המהר"ל. וכ"ה בח"א לשבת לב. [א, כא.], דר"ח פ"א מ"ב [כה:], שם פ"ג מ"ט [קלב.], שם פ"ד מט"ו [קצ.], באר הגולה באר הרביעי [עח:], נר מצוה [סוף יא:], ח"א לקדושין לא. [ב, קלח.], ח"א לבכורות ח: [ד, קכג.], ועוד. (74) שיהיה דבק בהקב"ה. (75) לשונו בנצח ישראל פי"א [ד"ה ועל אלו]: "ולכך אמר 'חביב האדם שנברא בצלם אלקים', שזה מורה כי האדם הוא הבריאה השלימה שבכל הנמצאים, שהרי נברא בצלם אלקים, ואין שלימות יותר מזה כאשר נברא בצלם אלקים, ובשביל כך ראוי שתהיה חבה אליו מצד שלימות בריאתו בעצמו... ואמר עוד [שם] 'חבה יתירה נודעת'... ביאור ענין זה, שבא לומר כי דבר זה מה שנברא האדם בצלם אלקים גרם לו החבור והדביקות אל השם יתברך, עד שיצא אל הפעל מה שהוא חביב אל השם יתברך, עד שהיה מקבל האדם האהבה והחבור מן השם יתברך. ולפיכך אמר 'חבה יתירה נודעת לו כו'', ורוצה לומר שנודע לו החבה הזאת, ויצאה אל הפעל הגמור". וראה שם הערות 267-249. ובדר"ח שם [קמו:] כתב: "ואמר לשון 'חביב האדם', ולא אמר 'גדול אדם', כי מעלה זאת בפרט גורם חבה, כי מה שנברא האדם בצלם אלקים ובדמותו, כדכתיב [בראשית א, כו] 'כדמותנו', והדומה יאהב את הדומה בטבע, ולכך חביב האדם שנברא בצלם אלקים". וראה לעיל פ"ד הערה 70. (76) וזהו המשך המשנה שם [אבות פ"ג מי"ד]: "חביב אדם שנברא בצלם, חבה יתירה נודעת לו שנברא בצלם... חביבין ישראל שנקראו בנים למקום... שנתן להם כלי חמדה". הרי שהחביבות והדביקות מתבטאות בנתינת התורה. (77) כמבואר לעיל פ"ד [ד"ה ונתן להם], ושם הערה 60. (78) פירוש - מחמת הצלם שבאדם [המתבטא הרמ"ח אברים], ניתנו לאדם רמ"ח מצות עשה, שהן הן המדביקות אותו אל הקב"ה. הרי שהצלם מביא לדביקות. וז"ל לעיל פ"ד [סד"ה ונתן להם]: "ולפיכך מספר המצות... כמספר אבריו, שהם גם כן שלימות ומעלת האדם, עד שהוא בצלם אלהים על ידי רמ"ח אבריו. ושלימות ומעלת המצות נמשך אחר השלימות הזה מה שהאדם נברא בצלם אלהים, שעל ידי זה האדם הוא שלימות כל התחתונים". ובנתיב אהבת ריע פ"א [ב, נא.] כתב: "תכלית התורה שיקנה האדם מעלה זאת העליונה, הוא צלם האלהים... כי כל התורה כולה פירוש באיזה צד יגיע למדרגה הזאת, שיהיה האדם בצלם אלהים לגמרי. ולכך המצות עשה בתורה הם רמ"ח, כמנין איברי האדם, ואיברי האדם הם צלמו... וכל התורה הוא פירוש זה באיזה ענין מגיע האדם למעלה זאת, והוא ע"י מצות עשה, שהם רמ"ח כנגד אברי האדם שהם צלמו". [והובא לעיל פ"ד הערה 63.]  ומה שכתב כאן שתכלית המצות היא הדביקות, ואילו בנתיב אהבת ריע ביאר שתכלית המצות היא להגיע למדרגת הצלם, חד הם, כי הדביקות אל ה' עוברת דרך היות האדם בצלם אלקים, וכמבואר בהערה 75. נמצא שהצלם הוא סבה למצות [וכדבריו כאן שהצלם מחייב דביקות, האפשרית רק על ידי מצות], וכן הצלם הוא תכלית המצות [וכדבריו בנתיב אהבת ריע]. (79) "כופר בעיקר" [רש"י שם]. ובכריתות ז. פירש רש"י "פורק עול של כל המצות", וכן הובא בגו"א במדבר פט"ו אות יח. (80) "בא על דברי תורה בחוצפא ובגלוי עזות פניו" [רש"י שם]. (81) ובגמרא שם אמרו "מפר ברית בשר", וראה הערה 85. (82) פורק עול, מגלה פנים בתורה, ומפר ברית בשר. ודע, שגמרא זו התבארה בנצח ישראל פ"ט [ד"ה ובפרק קמא], גו"א במדבר פט"ו אות יח, דרוש לשבת תשובה [סח.], ח"א לסנהדרין צט. [ג, רכה:], וח"א לשבועות יג. [ד, יג:], ויובאו בסמוך בהערות. (83) בזה הפרק. ובח"א לסנהדרין צט. [ג, רכה.] כתב: "התורה היא ברית והחבור בעצמו שבין האדם לבוראו, ולכך נקראו 'לוחות הברית' [דברים ט, ט], לפי שהתורה היא הברית והחבור בין הקב"ה ובין האדם". ובנצח ישראל פ"ט [ד"ה ובמדרש] כתב: "התורה ועשרת הדברות... הם הברית והחבור כאשר עושים ישראל התורה והעשרת הדברות, כי הם מונחים ב'ארון הברית' [יהושע ג, ו]. כי התורה והמצות שנתן השם יתברך לישראל, הוא הברית עצמו והחבור, כאשר עושים ישראל מצותיו". וראה שם הערה 61. (84) לשונו בנצח ישראל פ"ט [סד"ה ובמדרש]: "כי כל ברית וקשור הוא על ידי שלשה; האחד הוא שמאתו הברית, והוא השם יתברך... והמקבל הברית, הוא האדם. והדבר שהוא הברית, הוא השלישי". ובגו"א במדבר פט"ו אות יח כתב: "דע, כי האדם הוא דבק בשי"ת, ודבקותו הוא על ידי שלשה דברים; האחד, על ידי הקב"ה, שהוא אלוק לו. ועל ידי האדם, שהוא עבדו, כי אלקותו נקרא על האדם. וכמו שאלקותו נקרא על האדם, כן האדם העובד לו נכנס תחת רשותו. וכל דבר שהוא דבק בדבר, אי אפשר רק על ידי דבר אמצעי ביניהם, הוא המחבר הדברים, וזה ידוע". וכן כתב בדרוש לשבת תשובה [סח.], ולהלן פנ"ו [ד"ה כי הקירוב]. (85) לשונו בגו"א במדבר פט"ו אות יח: "ומפר ברית, זה מפני שהוא אומר שאין לו חבור אליו מצד המקבל, והוא האדם, כי הברית הוא חותמו של האדם שהוא עבד לו, והוא מצד המקבל... ומכחיש בעבד שהוא עבד". וכן הוא בדרשת שבת תשובה [סח.]. ובנצח ישראל פ"ט [ד"ה ובמדרש] כתב: "כי המילה מורה שישראל מקבלים ברית מן השם יתברך, כי המילה היא ברית דבק בגוף האדם, והוא החבור, ולכך יש ברית בבשרם לומר כי ישראל מקבלים ברית מן השם יתברך... ומפר ברית בשר, שאין כאן מקבל ברית". ובח"א לסנהדרין צט. [ג, רכה:] כתב: "המפיר בריתו ויש לו ערלה, הרי אין ראוי לחבור, כי הערלה היא ההבדל בין הש"י ובין האדם, עד שאי אפשר לו החבור, שכך הערלה היא כסוי והפרשה והבדלה מן הש"י". ולאור דברי המהר"ל מדויק מאוד לשון המאמר "ומפר ברית בשר", ולא אמרו "בריתו של אברהם אבינו" [כמו שאמרו באבות פ"ג מי"א, והובא גם בסנהדרין צט. מיד לאחר שאמרו "ברית בשר"], כי הדגש הוא על שממאן להיות מקבל, ושם "בשר" מורה שהברית מתקבלת בבשרו ובגופו. וראה גו"א ויקרא פי"ז אות ח שכתב: "נקרא הבריה 'בשר'", ושם הערה 34. (86) לשונו בדרוש לשבת תשובה [סח.]: "ומגלה פנים בתורה שלא כהלכה, הרי הוא מסלק האמצעי שהוא בין השי"ת ובין האדם, שהרי התורה היא האמצעי בין הש"י ובין האדם, שע"י התורה יש לאדם דביקות בו, ולכך התורה היא אמצעי שעל ידה החבור, וכאשר אין האמצעי... לא שייך שישוב אל השם יתעלה". ובנצח ישראל פ"ט [ד"ה ובפרק קמא] כתב: "וכן כאשר מגלה פנים בתורה, שהתורה עצם החבור והברית בין השם יתברך ובין האדם, ואם אין תורה - בטל עצם הברית". (87) לשונו בגו"א במדבר פט"ו אות יח: "והנה פורק עול אומר שאין אלקותו על האדם". ובדרוש שבת תשובה [סח.] כתב: "הפורק עול אינו רוצה שיהיה השם יתעלה אליו לאלקים". ובנצח ישראל פ"ט [ד"ה ובפרק קמא] כתב: "וכאשר פורק עול תורה, הוא כופר בעיקר שעמו הוא הברית, א"כ אין כאן ברית כלל". (88) "בעצמו מן העלה" - בעצם מן העלה, שלא התנתק לחלוטין מן העלה. (89) וז"ל בדרוש לשבת תשובה [סח.]: "יוה"כ מכפר בשביל שהחוטא הוא שב אל השי"ת, אשר היה מתרחק ממנו כאשר חטא, וכל זמן שיש לאדם שום חבור ודבקות עם השי"ת, יש לו השבה אל השי"ת... וכאשר הוא חוטא באחד משלשה חטאים אלו, הוא נפרד לגמרי מן השם יתעלה, ואיך ישוב אליו כאשר נפרד ממנו יתעלה, ואינו דומה לשאר חטאים, שאין כאן פירוד לגמרי מן השם יתעלה". ובח"א לשבועות יג. [ד, יג:] כתב: "ענין יוה"כ, שכל החוטאים אשר נתרחקו מן הש"י שבים אל הש"י, שהוא עיקר הכל. וכל בני אדם שבים אל חזקתם הראשונה... ולכך באדם אשר נמכר אל המלך כסיל וזקן, הוא היצה"ר, שב אל הש"י, שהוא עיקר הכל. והנה אשר אין לו דבר שישוב אל העיקר, ואינו שב אליו, אין יוה"כ מכפר עליו". ובנצח ישראל שם כתב: "כי יום הכפורים ראוי שיהיה מכפר כאשר יש לאדם חבור וברית עם הקב"ה".  ובח"א לע"ז יז. [ד, מ.] כתב: "אין התשובה רק אם נשאר דבר אצלו עד שאינו נפרש לגמרי מן השי"ת. וכן מורה שם 'תשובה', כי השורש שהוא 'שב', השי"ן מורה כי לא הגיע אל האחרית, כי התי"ו היא אחרונה... עד בי"ת, וכל זה בכלל תשובה. אבל מ"מ צריך שיהיה נשאר בו דבר אחד, שהוא האל"ף. אבל אם פירש לגמרי... ובזה הוסר מן הש"י, ולא נשאר בו אף הדבר שהוא התחלה כמו האל"ף, ובזה הוסר לגמרי, ואין תשובה לזה". (90) לשונו לעיל בהקדמה [ד"ה ולפיכך אם]: "כאשר הגיע נזק אל ענף היוצא מן האילן, אז העיקר שממנו יצא חוזר וגורם גדולו מן השורש, אשר היה סבה לגדול שלו שיצא". וראה שם הערה 52, שהובאו שם מדבריו בח"א לנדרים מא. [ב, יט:] שכתב: "האילן הזה, שבא עליו הפסד בימות החורף עד שהעלים נפסדים, והוא בעצמו ג"כ מקולקל, כאשר נתרפא מחוליו בחודש ניסן, אז חוזר לקבל כח מן השורש ומתחדש כבראשונה". (91) ומעין משל זה כתב בח"א לשבועות יג. [ד, יג:], אך בעוד שכאן ביאר ששלשה חלקי האילן הם; פרי, ענף, ואילן, הרי בח"א ביאר ששלשה חלקי האילן הם; פרי ועוקצו, אילן, ושורש [עיקר], וכלשונו שם: "כי האדם דומה אל פרי האילן, היוצא מן העיקר, והפרי הוא תולה בעיקר ע"י האילן, שהוא אמצעי בין הפרי ובין העיקר, והפרי תולה באילן ע"י העוקץ הדבק בפרי, ועל ידו שב אל העיקר. לכך אם כופר בעיקר אין לו השבה אל העיקר. וכן התורה, היא עץ חיים, והיא אמצעית בין הש"י ובין האדם... ועל ידי התורה דבק בו. וכן אם אין לו המילה באבר שהוא העוקץ, אין לו התלות באילן. ועל ידי שלשתן שב אל העיקר, והוא כפרה אליו. ואם אין לו אלו שלשה, אין יוה"כ מכפר". (92) פירוש - על ג' עבירות אלו אין יוה"כ מכפר, ולכך אחר יוה"כ שוה לקודם יוה"כ. (93) ולכך המגלה פנים בתורה שלא כהלכה פוגם העצם החבור בה', וכמו שנתבאר. (94) כפי שביאר בתחילת הפרק, ובהערות 13, 14. (95) כמבואר בהערות 5, 54. (96) "שכל פועל" הוא מלאך העליון ביותר הפועל ועושה בעולם. ובהקדמה שניה לגבורות ה' [ח] הביא את דברי הרלב"ג הסובר שהמופתים בעולם "אפשר שיבואו... או מן השם יתברך, או מן השכל הפועל, או מן הנביא", ובהמשך שם [י] כתב: "כל מה שחקר אם השם יתברך פועל הנסים, או המלאך, או נביא", הרי ש"שכל הפועל" הוא מלאך. וראה בסוף מו"נ ב"פירוש מהמלות זרות" לרבי שמואל ב"ר יהודה בן תבון, אות הסמ"ך, ערך "שכל הפועל", שביאר שלכך כוונת הרמב"ם בהלכות יסודי התורה פ"ב ה"ז שכתב שם שיש עשרה שמות למלאכים, וה"מעלה עשירית היא מעלת הצורה שנקראת 'אישים', והם המלאכים המדברים עם הנביאים... שמעלתם קרובה למעלת דעת בני אדם". והובא במו"נ ח"ג פרקים יג, יט, כה. וראה להלן ס"פ טז שהמהר"ל חלק על דבר זה. (97) פירוש - דעת החוקרים היא שרק על ידי קניית מושכלות ניתן לאדם להדבק לשכל הפועל, וזו התכלית הנרצית. וראה עוד ברלב"ג למשלי כז, כד על הפסוק "כי לא לעולם חוסן". וכן הוא בספר מלחמות ה' לרלב"ג ח"א פרקים י-יד, ושם ח"ב פרקים א-ב. (98) אמנם בדר"ח פ"ג מ"ב [קיד.] כתב: "לפי מציאות העולם וציור החכמה, לא היה צריך שיהיה רק אדם אחד ולא יותר... כי האדם הוא מלך בתחתונים... כי אין ראוי שיהיו שני מלכים... ולפיכך נברא האדם יחידי". ובח"א לסנהדרין לז. [ג, קמה:] כתב: "כי בצורת העולם... אין צריך לרבוי האדם... ואם נתרבו אחר כך, אין זה מחיוב העולם, כי מצד העולם אין צריך רק אדם יחידי, כמו שנברא האדם יחיד". ואם כן, מדוע כל כך תמוה בעיניו לומר שהעולם נמצא בשביל אחד או שנים. וביומא לח: אמרו "אפילו בשביל צדיק אחד עולם נברא... העולם מתקיים". וראה בנתיב הצדק פ"א [ב, קלו.] בביאור המאמר. אמנם זה לא קשה, שאמנם היה מספיק בצדיק אחד לקיום העולם, מ"מ לא ניתן לומר שהקב"ה יברא הרבה בני אדם כאשר מראש ידוע שאי אפשר שיהיו יותר מאשר אחד או שנים בדור שיגיעו אל הצלחתם האחרונה, שאם כן היתה הבריאה נחשבת לריק, וזה לא יתכן. וכבר נתבאר ששלימות העולם היא מחמת כל בני האדם שנמצאים בו [ראה לעיל פ"ח הערה 40]. וכן נתבאר לעיל בהקדמה [סד"ה אמנם לשום] ש"אין ספק כי כל פעולה אשר רחוק שיגיע הפועל אל תכלית כוונתו, אין ראוי שיפעל אותה פעולה, שלא יהיה פעולתו לריק ולבטלה". וראה שם הערה 28. (99) בתחילת פרק י. (100) "שהיה רחוק מהם שיהיה המעשה הגשמי הצלחת הנפש הנבדל" [לשונו בתחילת הפרק]. (101) "מעשה ששאל טורנוסרופוס הרשע את רבי עקיבא, איזו מעשים נאים, של הקב"ה או של בשר ודם. אמר לו של בשר ודם... הביא לו רבי עקיבא שבלים וגלוסקאות, אמר לו אלו מעשה הקב"ה, ואלו מעשה ידי אדם... אין אלו נאים יותר מן השבלים". (102) לעיל פרק ב [מד"ה ובמדרש עד סוף הפרק], והוזכר בפרק זה [ד"ה וראוים מעשה]. (103) לעיל פ"ח [ד"ה והפירוש הוא], ושם הערות 32, 34, ובפרק זה ציון 21. (104) ולפי דבריו כאן הדביקות העולה מקיום המצות היא מחמת שהמצות מסודרות על פי סדר שקבע השי"ת, ולכך המתנהג על פי הסדר נדבק במסדר הסדר. אמנם בפרק ח ביאר הדגש אחר בדביקות זו, וכלשונו [ד"ה והפירוש הוא]: "על ידי המצות דבק בשכלי, ועל ידי זה דבק בו יתברך... כי על ידי עשיית המצות, שהם הסדר השכלי, הוא דבק בשכלי, ועל ידי זה דבק בו יתברך". וכן כתב בתחילת פרק זה [סד"ה ודבר זה]. הרי ששם הדגיש את ענין השכלי שבמצות כגורם לדביקות, בעוד שכאן הדגיש את ענין הסדר שבמצות כגורם לדביקות. ודברי תורה הם כפטיש יפוצץ סלע, מתחלקים לכמה טעמים. (105) והעולה מפרק זה הוא כי רק באמצעות המצות יכול האדם להגיע אל תכלית הצלחתו, כי הצלחה זו היא דביקות בה', ודביקות זו נוצרת אך ורק מכח המצות, ומהטעמים הבאים; (א) המצות מצרפות את נפש האדם מפחיתות החומר, מחמת שהן שכליות. (ב) בנוסף לכך, במצות של צדקה ומשפט יש ההתדמות אל ה', וכל דמיון יוצר דביקות. (ג) המצות הן מעשה אדם, ומעשה אדם מרומם מעל הטבע. (ד) המצות מצד מהותן נושאות בחובן חבור בין ה' לאדם, כפי שגזירות המלך מחברות את המלך לעבדיו. (ה) המצות נובעות מסדר של הקב"ה, והדבק בסדר הוא דבק גם במסדר הסדר. 
(1) כפי המובא בשם הפילוסופים לעיל ר"פ ו, ור"פ ט. (2) והשוה למנחת קנאות מכתב מ, בתשובת הרשב"א לרב יעקב ב"ר מכיר, שנכתב שם "האתרפה מחכמה מפוארה לדעת שור שנגח את הפרה". (3) שלשה דברים אלו מבוארים היטב במו"נ ח"ב פרק יא, וז"ל: " אבל המכון כולו שהנמצאות מתחת הבורא יתברך יחלקו לשלושה חלקים; האחר מהם - השכלים הנפרדים [ושם ר"פ ו כתב: "הוא (אריסטו) אומר 'שכלים נפרדים', ואנו נאמר 'מלאכים'"]. והשני - הגופות הגלגלים, אשר הם נושאים לצורות עומדות... והשלישי - אלו הגשמים ההוים הנפסדים אשר יכללם חומר אחד. ושההנהגה שופעת מהבורא יתעלה על השכלים כפי סדרם. ומן השכלים ישפעו מהם ממה שהוחן להם טובות ואורים על גופות הגלגלים, וישפעו מן הגלגלים כוחות וטובות על זה הגוף ההוה הנפסד... דרך משל, שיהיה איש יש לו מן הממון מה שיספיק לצרכיו לבד, שלא יוותר ממנו מה שיועיל ממנו לזולתו. ואחר יש לו מן הממון, יוותר לו ממנו מה שיעשיר אנשים רבים, עד שיתן לאיש אחד שיעור שיהיה בו האיש ההוא גם כן עשיר, ויוותר לו מה שיעשיר בו איש שלישי. וכן הענין במציאות; שהשפע המגיע ממנו יתעלה להמציא שכלים נפרדים, ישפע מן השכלים גם כן להמציא קצתם את קצתם עד השכל הפועל. ואצלו תפסק המצאת הנפרדים... עד שיגיעו הגלגלים אל גלגל הירח, ואחריו זה הגוף ההוה הנפסד, רצוני לומר החומר הראשון ומה שהורכב ממנו. וכל גלגל יגיעו מאתו כוחות אל היסודות, עד שישלם שפעם אל תכלית ההויה וההפסד". וכן הזכירם בהלכות יסודי התורה פ"ב ה"ג. (4) נקודה זו מבוארת יותר בח"א לבכורות ח: [ד, קכג:], שכתב שם: "ודבר זה ידוע, כי הפילוסופים הם עושים את השכל עיקר. וחושבים כי נפש האדם אין לו השארות כלל אם אין השכל, ובזולת השכל אין האדם כלום". והובא לעיל פ"ט הערה 54. וראה בסמוך הערה 18. (5) אודות ה"נפש המדמה", הנה בב"ב יב: אמרו שמיום שנחרב בית המקדש ניטלה נבואה מן הנביאים, וניתנה לשוטים ולתינוקות. וכתב שם בח"א [ג, סז.] לבאר: "כי הנבואה היא מן השמים, ומפני כך השוטה שאין לו דעת, ואין פועל בשכלו, לכך מקבל הדבר הנעלם מעליונים. אבל החכם מפני שפועל בשכלו, דבר זה מבטל מה שהוא מקבל מן עליונים. ומטעם זה ג"כ אמרו [רש"י במדבר כב, כג] שנתנה רשות לבהמה זה מצד נפש המדמה... כי ב"ח מוכנים לקבל דברים כמו אלו מצד שהם תמימים, ולכך הם יותר מקבלים, וכן התינוק ג"כ שאינו פועל בשכלו, מקבל נפש המדמה שלו ידיעת העתידות מעליונים, מאחר שאינו פועל בשכלו, והוא תמים, מקבל נפש המדמה העתידות. אבל הפועל בשכלו אין נפש המדמה פנוי לקבל הידיעה, כי הוא פועל בשכלו וזה מבטל הקבלה". הרי שהנפש המדמה מקבלת מזולתה, ולא מעצמה. וכן הוא בבאר הגולה באר החמישי [צח:]. ובהקדמתו הראשונה לגבורות ה' [ב] כתב שהנבואה באה לנביא מחמת ההתדבקות כח הנבואה של הנביא, שהוא כח המדמה, עיי"ש. (6) לשונו בח"א לבכורות ח: [ד, קכג:]: "והם אומרים כי יש לאדם הכנה אל השכל, והכנה הזאת היא באה מבחוץ נפש האדם... והכנה הזאת יוצאת לפעל כאשר קונה המושכלות. ודבר זה הוא הצלחת האדם. ולפי זה השכל נולד מן הנפש. ואין לשון יותר ראוי להיות נאמר על השכל רק לשון תולדה, כי השכל יוצא לפעל ונולד... אבל על דעת חכמים ז"ל אין הדבר כך, רק הנשמה היא עצם אלקי בעצמה יודעת ומשגת, דומה אל הקב"ה, לא כמו שחשבו הם שאין הנשמה כלום, ולא נשאר אחר המות רק השכל שזהו האדם, וכמו שהאריכו על אלו הדברים... כי הנפש היא עצם אלקי בעצמה... ולא כן לפי דעת הפילוסופים כי אין הנפש עצם אלקי". (7) פירוש - לדעת הפילוסופים אין נפש האדם בעצמה בת נצחיות, אלא בנפש האדם נמצאת ההכנה לקבלת המושכלות, אך אין בנפש עצמה יותר מאשר ההכנה בלבד. (8) "ובמציאות המושכלות" - המקום שהמושכלות נמצאות בו [האדם]. (9) ומחמת קנין השכל יזכה כל האדם להשארות הנצחית, כי ניזל בתר קנין השכל. (10) וזאת לא שמענו, כי אין דברים אלו שייכים לעצם האדם.  אמנם בנר מצוה [כט:] ביאר שהמצאותם של בנים ת"ח מתגברת על מיתת האב בעוה"ז, וכלשונו שם: "כי האדם בעולם הזה הוא בעל מיתה, ולא נקרא שיש לו עולם הזה בשלימות, רק כאשר יש לו בנים שנשארים אחריו... כי האדם בעל מיתה, אין זה נקרא שיש לו עולם הזה, רק כאשר יש לו בנים תלמידי חכמים, זה נקרא שיש לו עולם הזה, כי הבנים נשארים אחר מותו". [ורש"י בראשית (יח, יט) כתב "כל המעמיד בן צדיק כאילו אינו מת". ושם בגו"א (אות מח) הביא את דברי הב"ר (מט, ד) "כל המעמיד בן היגע בתורה כאילו לא מת". אמנם שם אין הכוונה לחיי העולם הזה, וכמבואר בגו"א בראשית פמ"ט אות כד]. הרי שמצינו שבאמצעות בניו של אדם, נחשב האדם כ"נשאר בעולם הזה". ומדוע כאן שלל אפשרות כזאת. וצ"ע. (11) ובגו"א בראשית פ"א אות לח כתב: "כל עצם נמשכים אליו ונתלים בו... ואין דבר נמשך ונתלה רק בדבר שהוא עצם". ולכך לא יעלה על הדעת שנצחיות האדם תמשך אחר דבר שאינו עצם האדם. ונקודה זו התבארה היטב בח"א לשבת לא. [א, טז:], והובא בהערה 72. (12) כי כבר ביאר שאין המושכלות עצם האדם, וממילא הן נידונות כמקרה, וכפי שכתב בח"א לב"ב עד. [ג, צט:]: "הוא מקרה... ואינו עצם, ודבר זה שאינו עצם אינו תמידי". ובנצח ישראל פי"א [ד"ה ומפני כי] כתב: "אין זה מצד עצמם, רק הוא דבר מקרה". (13) כפי שכתב להלן ר"פ טז: "אחר שהם [הפילוסופים] מודים... שכל המציאות מסודר... שאין ראוי לומר שיהיה המציאות העולם וטוב סדרו במקרה קרה, כי המקרה אינו תמיד ואינו רב מאוד". ולהלן פי"ח [ד"ה ובמדרש] כתב: "סדר העולם בעצם ואינו במקרה, שדבר זה הכל מודים שאין העולם מציאותו במקרה". ולהלן ר"פ מא כתב: "לא נמצא העולם במקרה... כי לא היה מציאותו במקרה, כי אם היה מציאותו במקרה מן הפועל לא נקרא זה פועל כלל, כי דבר זה מבואר לכל, כי כל פועל במקרה אינו נקרא פועל". ובנתיב התורה פ"ד [א, יח:] כתב: "כאשר הוא עוסק בתורה כאשר יש לו פנאי מעסקיו, נחשב תורתו שהיא במקרה, וזהו פחיתות גדול לתורה, שאין המקרה נחשב מציאות כלל... כי המקרה... אינו נחשב מציאות כלל". ובבאר הגולה באר הרביעי [נח:] כתב: "המציאות רחוק ממנו דבר שהוא מקרה... והמקרה אין לו מציאות כלל, רק במקרה קרה". (14) השוה לדבריו בהקדמה שניה לגבורות ה', שביאר שם שאע"פ ש"הבלתי טבעי אינו תמידי, אך הוא לפי שעה" [עמוד יז], מכל מקום אף בנסים ישנו סדר, וכלשונו שם [יג]: "כמו שטבע ומנהגו של עולם הוא מסודר מן השם יתברך... כך ענין הנס הוא מסודר מן השם יתברך לשעה". (15) פירוש - לא רק שדברים אלו סותרים את אמונת ישראל [וכפי שיתבאר], אלא שהם נוגדים את השכל והיושר, ומחמת כן הם מעוררים יותר את חרון אף ה'. וצרף לכאן את דברי הרמב"ן [בראשית ו, יג] שביאר שבדור המבול נחתם דינם מחמת החמס, "כי החמס הוא החטא הידוע והמפורסם... שהוא מצוה מושכלת". וראה שם בהערות של הרב שעוועל ז"ל שביאר שבעבירה הנוגדת לשכל, העונש בא מיד. וכן כתב הרמב"ן שם פסוק ב: "לא נגזר עליהם העונש רק על החמס, לפי שהוא ענין מושכל, איננו צריך לתורה". הרי שכאשר האדם הולך נגד השכל, הוא מעורר עליו קטרוג מיוחד. (16) כי אין מיתה על השכל, אלא על הגוף, וכפי שכתב בנתיב התורה פ"ג [א, יג:]: "המיתה מצד הגוף, לא מצד השכל הנבדל, ואין לשכל הנבדל עסק במיתה... כאשר אין המיתה מצד השכל". וכן כתב להלן פמ"ז [ד"ה ביאור זה], וז"ל: "מצד השכל אין ראוי שיהיה העדר ומיתה, וההעדר והמיתה הוא מצד החומר בלבד". (17) פירוש - אם תשמע דברים הבאים לומר שהנצחיות קיימת רק לבעלי מדע, ולא לבעלי מעשה. (18) כמבואר למעלה, שלדעת הפילוסופים אין הנפש עצם אלקי נצחי [ראה הערה 4], ומכלל דבריהם יש כפירה בתחיית המתים [ראה הערה 16], ושנינו [סנהדרין צ.] "ואלו שאין להם חלק לעוה"ב, האומר אין תחיית המתים מן התורה... תנא, הוא כפר בתחיית המתים, לפיכך לא היה לו חלק בתחיית המתים, שכל מדותיו של הקב"ה מדה כנגד מדה". וראה נצח ישראל פט"ו הערה 86. (19) כמבואר לעיל פ"ט [ד"ה ויש לך] שענינה של תורה להורות לאדם את הדרך להדבק בה', ודביקות זו אפשרית רק באמצעות מצות ומעשים טובים. (20) וזהו ההפך מדברי חכמים שאמרו [אבות פ"ג מי"ז] "כל שחכמתו מרובה ממעשיו למה הוא דומה, לאילן שענפיו מרובין ושרשיו מועטין, והרוח בא ועוקרתו והופכתו על פניו". וראה שם בדר"ח [קנו:] שביאר שחוזקו של האדם בא לו ממעשיו, ולא מחכמתו. וכמה פעמים אמרו על רשעים גמורים [נמרוד, אנשי סדום] "מכיר את רבונו ומתכוון למרוד בו" [רש"י בראשית י, ט, שם יג, יג, שם ויקרא כו, יד]. ולהלן [ד"ה ומי שיש] יבאר שמי שיש בו חכמה ואינו ירא שמים, הוא יותר גרוע ממי שאין בו חכמה כלל. (21) כמבואר בהמשך הפרק שגישת הפילוסופים מביאה לפריקת עול של יראת שמים. (22) "שעל אמונת האדם סומך להפריש מעשרותיו כראוי" [רש"י שם]. (23) "חוסן לשון יורשין, ועל ידי אשה נולדו יורשיו" [רש"י שם, וראה הערה 38]. (24) "מושיען מזהיר לפרוש מהיזק ומהתחייב ממון" [רש"י שם]. (25) "עדיף מחכמה" [רש"י שם]. וראה ציון 47. (26) "הוא עיקר החשוב בעיניו לאצור ולעשות סגולה לזכרון" [רש"י שם]. (27) אזהרה שכיחה בספרי המהר"ל אודות שלא להקל בדברי חז"ל. וכגון, בגבורות ה' פל"ו [קלז.] כתב: "הנה כל אלו דברים אע"ג שנראים פשוטים, יש לאלו דברים דרך נעלם ועמוק, לכך אל יהיו קלים בעיני האדם". והנצח ישראל ס"פ ד כתב: "ואלו דברים נראים קלים, אבל הם דברים עמוקים וגדולים". ובבאר הגולה באר הראשון [טו.] כתב: "ואם תעיין בדברים אלו אל יהיו קלים בעיניך דברי חכמים". ובח"א לגיטין ז. [ב, צה.] כתב: "ואל יהא בעיניך קלים דברי אגדה אלו... כי דברים אלו שדרש הם דברי שכל בעצמם". ובח"א לחולין צב. [ד, קיא:] כתב: "ואל יהיו דברים אלו קלים בעיניך, כי הם דברים חשובים ונכבדים מאוד". וכן הוא בנתיב הענוה פ"ג [ב, ח:], ועוד.  ובגו"א בראשית פכ"ח סוף אות יז כתב: "עוד דע אתה אם תחפש דברי חכמים כמטמניות אז תמצא אוצר כלי חמדה אשר אצרו במטמוניהם. ואיש הפתי יחשוב אך דברי דרשה הם, לא אמרו כך אלא להרחבת הלשון. ואתה לא תחשוב כן, רק כי כל דבר מדבריהם שורש התורה". וראה שם הערה 101. (28) בדרוש על התורה [לא.] האריך ג"כ לבאר מאמר זה, וז"ל: "ביאור הדבר, כי חלקו חכמים שית סדרי משנה לאלו החלקים, מפני כי העולם הזה הוא שני חלקים בעצמו, הם שמים וארץ. ואחר כך נמצא בו האדם, והוא מן העליונים ותחתונים. ונחלק גם הוא לשני מינים זכר ונקבה. ואח"כ הוא השכל אשר הוא למעלה מעולם הגשמי, הנחלק ג"כ לשנים, כאשר יתבאר [שהם בדמיון זכר ונקבה]. כנגד זה סדרו על נכון שית סדרי משנה כנגד כל איכיות הנהגותיהם". (29) לשונו בדרוש על התורה [לא.]: "סדר זרעים, ידוע שייכות הזריעה לארץ, שהיא החלק היותר תחתון". וכן כתב בגו"א בראשית פ"א אות לג "הארץ היא יסוד התחתון". וכן כתב שם בשמות פי"ב אות סז [ד"ה ודע] שהארץ היא "תכלית המטה". וכן הוא בגבורות ה' פ"ע [שכ:]. ובדרשת שבת הגדול [סוף רד.] כתב: "כי יסוד הארץ הוא התחתון והוא השפל שבכל היסודות, כמו שידוע מן הארץ". וכן הוא בנתיב הענוה פ"ב [ב, ו.], ובח"א ליבמות סג. [א, קלז:], ועוד. (30) רש"י דברים ל, יט "הסתכלו בארץ שבראתי לשמש אתכם, שמא שינתה מדתה, שמא זרעתם אותה ולא צמחה, או שמא זרעתם חטים והעלתה שעורים". והובא לעיל פ"א הערות 4, 42, ופ"ד הערה 31. (31) וכאן ביאר "אמונת" כמוסבת על הארץ, שהיא נאמנה במעשיה. אמנם בח"א לשבת לא. [א, טז.] ביאר באופן אחר, וכלשונו: "שעל ידי שהש"י מפרנס האדם ראוי שיאמין בו יתברך בכל, כמו שהוא מפרנס האדם, כך ישים בטחונו בו יתברך בכל דבר שהוא צריך". הרי ש"אמונת" מוסבת על האמונה בהקב"ה. ועוד אודות נאמנות הקשורה להחזרת פקדון, ראה דבריו בנתיב העבודה פ"ז [א, צז.] שכתב: "ותקנו לומר 'אמת ויציב' שחרית, 'אמת ואמונה' ערבית, וזה כמו שאמרו בפ"ק דברכות [יב.] ...כל מי שלא אמר 'אמת ויציב' שחרית 'אמת ואמונה' ערבית, לא יצא ידי חובתו, שנאמר [תהלים צב, ג] 'להגיד בבוקר חסדך ואמונתך בלילות'... עיקר פירוש זה, הלילה נחשב בטול העולם כאשר הוא חושך ולא אור, ובלילה נחשב העולם כמו פקדון שהוא ביד אחר, ומאמין לו כי כאשר יהיה מגיע השעה - יחזיר לו הפקדון. לכך העולם שהוא כאילו אינו בלילה, אנו אומרים כי אנו מאמינים בו יתברך אשר אצלו ובידו העולם. ולכן יש לומר 'אמת ואמונה' בלילה... ופירוש זה אמת ואמונה". וראה בדר"ח פ"ו מ"ב [רפג.] בביאור תואר "נאמן", שהוא דבר עצמי אל האדם. (32) בראשית א, יד "ויאמר אלקים יהי מאורות ברקיע השמים וגו' והיו לאותות ולמועדים וגו'", ופירש רש"י שם "ולמועדים - על שם העתיד שעתידים ישראל להצטוות על המועדות, והם נמנים למולד הלבנה". וביאר שם הגו"א אות מב: "אע"ג שהכתוב מדבר בחמה ובלבנה, כדכתיב 'והיו' לשון רבים, גם המועדים נימנים לחמה, שהרי מעברין השנה בשביל תקופת החמה [מכילתא שמות כג, טו]. וכן בפרק אלו טרפות [חולין ס:] אמרינן בהדיא שאף לחמה נמנים המועדים מטעם זה". (33) רמב"ן בראשית ב, א: "צבא השמים שני המאורות והכוכבים". (34) לשונו בדרוש על התורה [לא.]: "ואחר כך 'עתך' זה סדר מועד, הלא המועדים הם לשמש וירח ככתוב [בראשית א, יד] 'והיו לאותות ולמועדים', והם הם סדר מערכת השמים. הנה אלו שני הסדרים הם דברי שמים וארץ ממש". (35) לשונו בח"א לגיטין נז. [ב, קיג:]: "כל דבר לפי גסות החומר מעכב התנועה, עד שיסוד הארץ יש לה חומר גס, לכך אין לה תנועה כלל. והשמים אשר יש להם חומר דק וזך, ממהרים תנועה". ובגו"א שמות פט"ו אות כג ביאר "שיחס הארץ אל השמאל לפי שאינה חשובה במדריגה, והשמים אל הימין שהוא יותר חשוב במדריגה". ובנתיב האמונה פ"א [א, רז.] כתב: "השמים והארץ הם כמו זכר ונקבה, שהזכר משפיע והנקבה מקבלת, וכך השמים משפיעים והארץ מקבלת". ובנר מצוה [כד.] כתב: "כאשר תבחין בנמצאים הגשמיים, שכל שהוא גשמי יותר - הוא עכור וחושך. וזה כי הארץ היא גשמית, ולכך הארץ היא חשוכה לגמרי". וזו היא איפוא המציאות הראשונה, "אשר הם גשמיים... ונחלק לשנים, האחד קרוב יותר מן השני אל המדרגה הנבדלת" [לשונו למעלה]. (36) כפי שכתב הרמב"ן בראשית ב, א: "צבא הארץ... גם האדם. וצבא השמים... וכן נפשות האדם צבא השמים הנה". וראה לעיל בהקדמה הערה 102, ושם פ"ד הערה 68. (37) יסוד נפוץ בספרי המהר"ל. ולדוגמה, באור חדש [קיד:] כתב: "אין האשה רק במדריגת החומר, והאיש נחשב כמו צורה לה, ודבר זה ביארנו בכמה מקומות". וראה בנתיב העבודה פ"ג [א, פה:], גבורות ה' פס"ח [שיד.], גו"א בראשית פל"ה אות ו, ועוד. ובבאר הגולה באר הראשון [כא.] כתב: "החטא שהאדם חוטא הוא בא לאדם מצד החומר בלבד. כי מצד הצורה אין חטא כלל [ראה לעיל פ"ד הערה 79]... ודבר זה מבואר לכל, כי החטא הראשון היה בא מן האשה [בראשית ג, ו], שהיא חומרית בערך האיש שהוא נחשב כמו צורה". וראה גו"א בראשית פ"ב אות מב, ולעיל פ"ד הערה 82. (38) אין כוונתו שתיבת "חוסן" גופא מורה על חומריות האשה, אלא שהשלב הבא שלאחר המציאות הראשונה [הנמצאת בסדרים של זרעים ומועד] הוא המציאות השניה "שהם גשמיים ובלתי גשמיים ביחד, כאילו הם מורכב". והואיל ותיבת "חוסן" מבארת את השלב הבא, לכך היא בהכרח מורה על סדר נשים.  ובביאור תיבת "חוסן", וכיצד היא מורה על סדר נשים - ראה נצח ישראל פכ"ט [סד"ה ועל מעלת] שכתב: "כי לשון 'חוסן' מלשון יורש", וכמבואר ברש"י שבת לא. וכמו שאמרו [כתובות נג.] "לא תיהוי בעבורי אחסנתא אפילו מברא בישא לברא טבא". ופירוש "אחסנתא" שם הוא "ירושה", או "נחלה". ובבראשית מט, כז נאמר "בנימין זאת יטרף וגו'", ותרגם שם אונקלוס "באחסנתיה יתבני מקדשא", וראה זבחים נד. וכן נאמר [במדבר כז, ח] "ואל בני ישראל תדבר לאמר איש כי ימות ובן אין לו והעברתם את נחלתו לבתו", ותרגם אונקלוס שם "ותעברון ית אחסנתה לברתה". וממילא יורש נקרא "חוסן".  ונראה להטעים זאת, כי בודאי "חוסן" מורה על חוזק ותקיפות [וכמבואר ברד"ק ספר השרשים, שורש חסן]. וכאשר יש לאדם יורש יש בו חוזק ותקיפות, אך כאשר אין לו יורש, האדם נחשב לחרב [רש"י בראשית טו, ב], ולהרוס [רש"י בראשית טז, א]. ולכך יורש הוא לשון "חוסן". ובעירובין ע: אמרו "יורש כרעיה דאבוה". והרי הרגלים ["כרעיה"] הן המעמידות את האדם [רש"י דברים יא, ו]. ולכך יורש נקרא "כרעיה דאבוה", ו"חוסן". וזהו מבואר בדרוש עה"ת [לא.], שכתב שם שסדר נשים נקרא "חוסן" [שבת לא.] "כי על ידי האשה יש לאדם חוסן, ועיקר מה שנבראת עליו הוא שממנה יעמיד האדם יורש, והוא עיקר מציאותו. ומי שאין לו בנים נחשב כמת וכבלתי נמצא". (39) בראשית ד, א "ותהר ותלד את קין", ופירש רש"י שם "מלמד שתאומה נולדה עם קין". וכתב שם בגו"א [אות ג]: "כי 'את' הוא הטפל לדבר, כמו שדרשו רז"ל [עירובין ד:] 'ורחץ במים את בשרו' [ויקרא טו, טז] את הטפל לבשרו, כך האשה היא טפילה לאדם". וכן ביאר בגבורות ה' פס"ח [שיד.]: "כי הנשים ג"כ טפלים לאנשים, וכדכתיב [בראשית ב, יח] 'אעשה לו עזר כנגדו'.... שאין האשה נבראת בעצם לגמרי כמו האדם". פירוש האשה נוצרה לשם עזר לבעלה, ולא כמטרה לעצמה. וראה בראשית א, יד, אות לח שביאר שמושג "טפל" הוא דבר שנמשך אחר העיקר. ואודות ששם "אדם" כולל את הכל, כן מבואר בגו"א שמות פכ"א אות עא, ושם הערה 666, ושם ויקרא פי"ב אות א [ד"ה ואם], ושם הערה 9. (40) רמב"ם הלכות עדות פ"ט ה"ב "נשים פסולות לעדות מן התורה, שנאמר [דברים יט, טו] 'על פי שנים עדים', לשון זכר ולא לשון נקבה". וראה בכס"מ והרדב"ז. וראה רש"י שם ובגו"א אות ט. וכל הפסול להעיד פסול לדון [ירושלמי יומא פ"ו ה"א], וכנפסק בטושו"ע חו"מ ז, ד. וראה לעיל פ"ד הערה 82. (41) שדרשו מהפסוק [שמות כא, א] "ואלה המשפטים אשר תשים לפניהם", "השוה הכתוב אשה לאיש לכל דינין שבתורה", ואמרו שם בהמשך שהפסוק נצרך, שלולא כן הו"א "איש דבר משא ומתן אין, אשה לא". (42) לשונו בדרוש על התורה [לא:]: "ו'ישועות' זה סדר נזיקין השייכים ביותר לאנשים, מפני שהאיש הוא בעל משא ומתן. ובב"ק [טו.] צריך קרא מיוחד לרבות הנשים שיהיו בכלל הנזק, מקרא ד'אלה המשפטים אשר תשים לפניהם', מטעמא דאמר אי אשמעינן קמייתא וכו' אבל דינין אימא איש דבר משא ומתן אין, אבל אשה לא וכו'. הרי כי עיקר נזיקין מיוחס בעצם וראשונה אל הזכר שיש לו נכסים, והוא בעל משא ומתן. הנה סדרו דברים השייכים לאיש ואשה, שהם ג"כ כארץ ושמים, כי הנקבה היא הארץ וקרקע העולם [סנהדרין עד:], והזכר כמו השמים המריקים הברכה לארץ, והוא מבואר". ובח"א לחולין פח: [ד, ק.] כתב: "כי האשה נמשלה לקרקע עולם, והמים שהם המטר הוא כמו בעל לארץ, שהרי אמרו [תענית ו:] מטרא בעלה דארעא". וראה גו"א בראשית פ"א הערה 114. (43) כמבואר להלן פי"א [ד"ה הענין השני], וראה לעיל בהקדמה הערה 103. וכן הוא בנצח ישראל פל"ט [ד"ה והבן מה], ושם הערה 24, ובנתיב התשובה פ"א הערה 2. ובדר"ח פ"ה מכ"ב [ערה.] כתב: "וכבר הארכנו בזה כי חשיבות ומעלת הההשגה לפי מעלת הנושא... שאם יטרח הרבה האדם ויחכם מכל בני קדם לעשות אומנות וחכמה כענין הרחיים הטוחנים, אע"ג שהיא חכמה אשר לא יחכימו בה כל בני קדם, אין ספק שאין נחשב דבר זה כנגד ההשגה הקטנה בצבא השמים. כי לפי מעלת הנושא של חכמה הוא החשיבות. כי אומנות הרחיים אין לו נושא חשוב. וכזה עצמו כאשר משכיל בתורה, שהיא תורת האדם... הרי הנושא חשוב. כי דעת חכמינו שהם חכמי אמת כי האדם הוא יותר במעלה מן השמים ומכל צבאיהם". (44) כמבואר לעיל פ"ט הערה 33 שקדושה נאמרת על פרישה מעניני הגוף ותאותיו. ובגבורות ה' פט"ז [עז.] כתב: "מי שהוא קדוש הוא נבדל ממעשה החומר". והוא יסוד נפוץ בספרי המהר"ל. וראה נתיב התשובה פ"א הערה 18. (45) ופירש רש"י שם: "הכרתי בך שאתה חדוד ויודע להעמיק ולהקשות, וכי מטית למסכת זבחים שהיא עמוקה תא אקשי לי". וכן כתב בדרוש על התורה [לא:].  אמנם יש להעיר, כי כמה פעמים כתב שדוקא דיני ממונות הם החכמה הגדולה, וכפי שכתב בדר"ח פ"א מ"א [כב:]: "כי הדין תולה בסברא בלבד, ואין לך דבר יותר בחכמה כמו הדין, כמו שאמרו [ב"ב קעה:] אין לך מקצוע בחכמה כמו דיני ממונות". וכן כתב בגו"א ויקרא פכ"ו אות כ: "כי כל משפט הוא דבר מושכל... וכמו שאמרו חכמים [ב"ב קעה:] מי שרוצה להחכים יעסוק בדיני ממונות". ואילו כאן ביאר שהחכמה מתייחסת במיוחד לסדר קדשים, יותר מאשר לסדר נזיקין. ושאלה זו היא מוסבת על מאמרי חכמים; שבעוד בב"ב [קעה:] אמרו "הרוצה שיחכים יעסוק בדיני ממונות, שאין לך מקצוע בתורה גדול מהן", הרי שבשבת [לא.] אמרו שתיבת "חכמת" עומדת כנגד סדר קדשים, וכן בב"מ [קט:] אמרו "כי מטית לשחיטת קדשים תא ואקשי", ולא אמרו "כי מטית לדיני ממונות תא ואקשי". וצ"ע.  ושמעתי ממו"ר הגר"מ שפירא שליט"א לבאר, שהיחס שבין החכמה של דיני ממונות לחכמה של קדשים הוא בבחינת "יהב חכמתא לחכימין" [דניאל ב, כא], שעל כך דרשו חכמים [ברכות נה.] "אין הקב"ה נותן חכמה אלא למי שיש בו חכמה". הרי שבחכמה ישנן שתי דרגות זו למעלה מזו; החכמה הראשונית היא העושה את האדם לכלי המוכשר לקבלת חכמה עליונה יותר, והחכמה השנית היא אותה חכמה עליונה המגיעה מלמעלה. ההתעסקות בדיני ממונות עושה את האדם לכלי המוכשר לקבלת חכמה. וכך מוכח מיניה וביה ממאמרם ז"ל [שדיני ממונות הם אמצעי ותנאי לקבלת החכמה היותר עליונה]. שהרי בודאי שאין לומר "הרוצה שיחכים יעסוק בחכמות", כי במשפט זה הסבה והמסובב הם אחד. ומדוע איפוא עדיף יותר לומר "הרוצה שיחכים יעסוק בדיני ממונות". אלא שהם הם הדברים. כשאמרו חכמים "הרוצה שיחכים יעסוק בדיני ממונות" כוונתם היא שהרוצה להעשות לכלי חכמה יעסוק בדיני ממונות. ומתוך התעסקות זו יעלה ויגיע אל החכמה היותר עליונה, והיא ההתעסקות בסדר קדשים. וחכמה עליונה זו היא היא סדר קדשים, ושעל כך אמרו חכמים [זוה"ק ח"ג רצז.] "חכמה עלאה קודש איקרי".  והוסיף עוד לבאר, שהקשר הפנימי בין דיני ממונות לסדר קדשים הוא שאף הלכות קדשים הן בגדר של דיני ממונות. ומערכת החובות והשעבודים שבהלכות אלו - מצד דיני ממונות נגעו בה. שהרי "אמירתו לגבוה כמסירתו להקדש" [ב"מ ו.], ו"חייבי עולות ושלמים ממשכנין אותן" [ערכין כא.]. הרי שאף סדר קדשים עוסק בדיני ממונות שבאים בטעם עליון. ולכך דיני ממונות הם ההכשרה לקבלת סדר קדשים. (46) וכחשיבות הנושא כך חשיבות חכמתו, וכמבואר בהערה 43. (47) מהחכמה, וכמבואר ברש"י שבת לא. שהדעת "עדיף מחכמה", והובא בהערה 25. (48) "בין שתי הזכרות" [רש"י שם]. (49) לשונו בדר"ח פ"ג מי"ז [קנד:]: "הדעת הוא שידע אמתת הדברים כפי מה שהם בהבדל הדברים... אבל החכמה אינו רק השגה מה שמשיג נקרא חכמה, אף כי אינו משיג הדבר מצד אמתתו ובהבדל שלו... ומפני כי הדעת בו יודע אמתת הדבר כאשר הוא, אמרו בפרק חמישי דברכות 'גדולה דעת שניתנה בין שתי אותיות השם'... כלומר שראוי הדעת שיהיה ניתן בין שתי השמות, כי הדעת בו יודע אמתת הדבר, והשם בא בכל מקום על אמתת הדבר מה שהוא בעצמו, ולפיכך נתן הדעת בין שתי השמות". ובנתיב התורה פי"ד [א, נז:] כתב: "'כי ה' יתן חכמה מפיו דעת ותבונה' [משלי ב, ו]... ר"ל כי כל דבר שישיג נקרא 'חכמה', ולפיכך לא כתיב רק כי ה' יתן חכמה, אבל אצל הדעת והבינה, שהוא שכל עליון, שכל אלקי נבדל לגמרי, נאמר 'מפיו דעת ותבונה', כי מפני כי הדעת והתבונה הוא נבדל אלקי לגמרי, אמר 'מפיו', כי ע"י דעת ותבונה הדבוק בו יתברך לגמרי פה אל פה. ושני דברים הנושקים פה אל פה זה הדבוק הגמור. ומזה תדע כי הדעת והתבונה הוא יותר עליון מן החכמה, כי דבר זה שכל נבדל לגמרי, לא כמו החכמה, שאין זה שכל נבדל לגמרי... וכן תקנו חכמים בברכת 'אתה חונן לאדם דעת', כי במה שהוא 'אדם' בעל גוף, לכך הדעת שהוא שכל הנבדל, [מגיע] אליו דרך חנינה, כמו מי שנותן מתנה לאחד דרך חנינה, אף שהוא אינו ראוי מצד עצמו, רק דרך חנינה... כי ראוי שיושפע הדעת תמיד מן השי"ת, כי הדבר שהוא קרוב אל השי"ת, הוא יתברך משפיע אותה תמיד". ושם בהמשך הביא את מאמרם ז"ל שהשוו את הדעת לבית המקדש [ברכות לג.], וכתב בזה"ל: "כי ביהמ"ק עילוי העוה"ז ממדריגה הגשמית אל מדריגה העליונה הנבדלת. כי כאשר לא היה הביהמ"ק בעולם, נקרא העוה"ז עולם גשמי לגמרי, שאין כאן קדושה נבדלת. אבל ע"י ביהמ"ק מתעלה העולם הזה אל מדריגה יותר עליונה, הוא המדריגה האלקית הנבדלת, כי ביהמ"ק היה בית קדוש אלקי. וכך כאשר יש דעת באדם, מתעלה האדם ממדריגה הגשמית אל המדריגה הנבדלת". וראה עוד בנתיב הפרישות ספ"א [ב, קיד:], ובח"א לסנהדרין צב. [ג, קפב:]. 
(50) "ופנה להלכות נגעים ואהלות שהן חמורים" [רש"י סנהדרין סוף סז:]. (51) לשונו להלן פנ"ו [ד"ה ויש לך]: "ידוע כי סדר טהרות יש בו מן העומק יותר". והרמב"ם בסוף הקדמתו לסדר טהרות כתב: "לא תחשוב הדבור באלו הענינים כמו הדבור בסוכה או בלולב או בשבועת השומרים... ותעיין בו בתחילת מחשבתך ותחשוב שכבר השלמת הדבר... ותשוה אותו... לסדרים קודמים, לפי שאלו השרשים... יקשה אפילו לגדולי הרבנים וכל שכן לתלמידים". ובבאר הגולה באר הרביעי [נח:] כתב: "דין נגעים חמור בהשגה יותר, כמו שאמרו 'מה לך אצל הגדות, כלך אצל נגעים ואהלות'. נמצא שהלכות אלו חמורות ביותר, ועמוקות מאוד". (52) לשונו בגבורות ה' פכ"ז [קיא:]: "כי הטומאה לא באה רק מכחות חצונות לא פנימיות... כי הטהרה באה ממקום עליון נסתר". והרי "כל טומאה רחוק מן השם יתברך" [לשונו בנצח ישראל פ"ה (ד"ה ולכך אחר)], ו"ידיעת ההפכים אחת" [לעיל בהקדמה הערה 108], ולכך ברי הוא שהטהרה היא דביקות גמורה בהשם יתברך.  וביומא פה: אמרו "מה מקוה מטהר טמאים, אף הקב"ה מטהר את ישראל". וכתב על כך בדרשה לשבת תשובה [פד:] בזה"ל: "בשביל שישראל הם דבקים לגמרי בו יתעלה, דבר זה עצמו הוא הסרת והסתלקות החטא מישראל. כי מאחר שהוא יתעלה לא שייך אצלו חטא, מסלק החטא מן הדבקים בו... ולכך קאמר 'מה מקוה מטהר את הטמאים אף הקב"ה מטהר את ישראל'. כי המקוה מטהר הטמא כאשר יתדבק בו לגמרי מבלי שום חציצה בעולם. כי המקוה לא שייך בו טומאה, לכך כאשר יתדבק בו לגמגי מבלי חציצה - מסולק מן הטומאה. וכך הקב"ה מטהר ישראל, כי הם דבקים בו יתעלה לגמרי מבלי שום חציצה והפרד כלל, והוא יתעלה מסולק מן החטא, ולכך ישראל טהורים ע"י הקב"ה בעצמו". הרי שביאר שמי שדבק בה' הוא נהיה טהור. וה"ה לאידך גיסא; מי שהוא טהור - הוא נהיה דבק בה'. (53) פירוש - היחס שבין סדר קדשים [חכמה] לטהרות [דעת] הוא כפי שנתבאר עד כה ביחס שבין סדר זרעים למועד, וסדר נשים לנזיקין. שבכולם השני קרוב יותר למדריגה הנבדלת מהראשון. וראה הערה הבאה. (54) לשונו בדרוש על התורה [לא:]: "ואח"כ חכמה ודעת. כי כמו שנחלקו שמים וארץ, וכן הנקבה והזכר, כן נחלק השכל לשני חלקים, אשר רבה ויתר האחד על השני. כי יש בעל שכל מופלג בחכמה על כל זולתו. והאחד הוא בדמיון הנקבה, והשני שכל אלקי, שהוא נקרא שכל נבדל לגמרי, והוא בערך האיש אל האשה. וזהו שאמר 'חכמה' זה סדר קדשים, ו'דעת' זה סדר טהרות. כי סדר קדשים נקרא 'חכמה', כמו שאמרו בב"מ [קט:] כי מטית לשחיטת קדשים תא ואקשי. וידוע פירוש רש"י שם שנראה כי המסכתא ההיא היא עמקות החכמה בפרט, וראוי לה חדוד ופלפול החכמה. יתר על כן סדר טהרות, שהיא הנקרא שכל נבדל. כדאיתא בחגיגה [יד.] 'עקיבא מה לך אצל הגדה, כלך למדברותיך אצל נגעים ואהלות'. שמורה שאין חכמה יותר דקה ועמוקה מנגעים ואהלות. הנה אלו שני הסדרים האחד הוא יותר מחבירו, עד שגם הם בדמיון איש ואשה, שהאיש נוטה יותר אל השכל כידוע מגדר הנשים וערכם, שהם חסירות הדעת". (55) "והיה אמונת עתך חוסן ישועות חכמת ודעת" [ישעיה לג, ו]. (56) לשונו בדרוש עה"ת שם: "והתחיל הכתוב בדבר המטה שבהם ביותר היא הארץ, וזכרם בהדרגה מלמטה למעלה כסדר, עד שסיים בחכמה העליונה על כל, זהו סדר של שית סדרי משנה". (57) ומה שסדרי המשנה מכוונים כנגד כל חלקי המציאות, יתבאר על פי דבריו הקצרים בגו"א דברים פי"ב סוף אות לד, שכתב שם: "ונקראת 'משנה', מפני שהוא פירוש התורה כולה, וכאילו חוזר ושונה אותה כולה". וכשם שכל חלקי המציאות נכללים בתורה, ו"הפוך בה והפוך בה דכולא בה" [אבות פ"ה מכ"ב ובדר"ח שם (ערה.)], ה"ה כאשר התורה חוזרת ונשנית במהדורא תנינא בדמות המשניות, ששוב יהיו כל חלקי המציאות נכללים בסדרי המשנה. (58) "ואתם הדבקים בה' אלקיכם חיים כולכם היום" [דברים ד, ד]. וראה לעיל בהקדמה הערות 47, 53, 101, כי שם נתבאר יסוד זה בארוכה. ולהלן פל"ח [ד"ה ועוד יש] כתב: "כי השי"ת הוא העיקר, שהכל נמצא ממנו, וממנו מתפרנס הכל, שלכך נקרא השי"ת 'עיקר', כי כמו שהעיקר [שורש האילן] הכל יוצאין ממנו, ומתפרנס הכל מן העיקר, וחי ממנו, כן השי"ת הכל נמצא ממנו וחי ממנו". ובח"א לסנהדרין קג: [ג, רמא:] כתב: "כי הוא יתברך עיקר הכל, כמו שאמרו [סנהדרין לח:] 'כופר בעיקר', בעבור שממנו הכל, כמו שמן העיקר נמצא הכל, והוא מפרנס הכל". (59) "קב חומטין - ארץ מלחה ומשמרת את הפירות מהתליע" [רש"י שם]. (60) לשונו בנצח ישראל פכ"ט [ד"ה ואמר שאף]: "ואמר שאף שיש בו כל הדברים, צריך ליראת ה'. זהו אף כי יש בו המעלות שיש לעליונים, צריך ליראת שמים. כי האדם הוא עלול, ואין לעלול קיום מצד עצמו, כי אם מצד העלה. וכאשר אין בו יראת שמים, הרי נשאר העלול בעצמו, ואין קיום לעלול בלא עלה. אבל כאשר יש בו יראת ה' יתברך, אז הוא מקוים על ידי העלה, שיש לעלול קיום בעלתו. ולפיכך כתיב [ישעיה לג, ו] 'יראת ה' היא אוצרו', כי האוצר הוא מקיים. ואמר כי יראת ה' הוא המקיים את הכל, והוא דומה לקב חומטין המקיים את התבואה, שאם אין כאן קב חומטין, אף על גב שהתבואה יפה וטובה, אין קיום אל התבואה רק מצד קב חומטין, אשר הוא מקיים הכל. וכך אף על גב שיש באדם כל המעלות, סוף סוף אין לעלול קיום כלל בלא העלה, וצריך אל העלה המקיים אותו, וזהו על ידי יראת ה', שנראה כי יש לאדם עלה, שהוא מתירא ממנו יתברך". וכן כתב אות באות בנתיב יראת השם פ"ב [ב, כו.]. (61) "ולא קאמר 'אהבת ה' אוצרו', כי אין דבר זה מקיים את הכל, רק ביראת ה', שידע שהוא עלול ויש לו עלה" [לשונו שם בנצח ישראל]. (62) לשונו בח"א לשבת לא. [א, טז.]: "לא מצד אהבת הש"י, כי האהבה מצד שהיא בין שני דברים, אין בזה הקיום מן הש"י, שסוף סוף יש לכל אחד ענין בפני עצמו, ואין לעלול קיום בצד עצמו, רק מצד העלה. ולפיכך יראת ה' היא אוצרו בלבד, כי מי שיש בו יר"ש הוא מבטל צורתו לגמרי אצל הש"י, שהרי יראת השם על פניו, וכאילו הוא אין דבר בו בעצמו, רק הכל הוא הש"י. וכאשר הוא בעצמו אין דבר, רק הכל מן הש"י, הנה זה נמסר לגמרי אל הש"י". וכן כתב בבאר הגולה באר הששי [קכא:], ובקצרה בנתיב יראת השם פ"ב [ב, כו.], ולעיל בהקדמה [ד"ה ואחר כך]. הרי באהבה ישנם שנים [האוהב והנאהב], וביראה ישנו רק אחד [המיירא]. וראה נצח ישראל פכ"ג הערה 18. ועוד אודות שבאהבה יש דביקות וחבור ג"כ, ראה לעיל בהקדמה הערה 48.  אמנם צריך ביאור כיצד דברים אלו עולים בקנה אחד עם דבריו בנתיב העבודה פי"ג [א, קכ.], שכתב שם בזה"ל: "העובד מאהבה הוא דבק בו... אבל היראה, שהוא ירא מן השם יתברך, בזה אין דביקות בו יתברך, כי אדרבה, הירא מן האחד אינו מתחבר עמו, ולכך מצד היראה אינם דביקים בעלה... שהרי הוא ירא מן העלה והוא בפני עצמו". [וראה עוד בנתיב התשובה פ"ב הערות 64, 65, 133.] ואילו כאן כתב "כי מי שיש בו יראת שמים הוא דבק לגמרי בו, ולא כן האהבה". ושמעתי מחכ"א לבאר, שבע"כ איירי בשני סוגי דביקות שונים; כי הדביקות שהוזכרה בנתיב העבודה היא דביקות של אחדות וחיבור. ואילו הדביקות שהוזכרה כאן היא דביקות של קיום העלול, שאינו מש ממקור יניקתו, וכל חיותו באה לו רק מעילתו. ודוגמה לכך הוא הצמח שחי כל עוד הוא נטוע בארץ. הרי שבודאי הצמח דבוק הוא אל הארץ, אך אין זו דביקות של התאחדות, אלא דביקות של קיום. ודייק לה, שבח"א לשבת [הובא בתחילת ההערה] לא הזכיר כלל תיבת דביקות, והזכיר שם רק ענין הקיום. ולכך אף כאן שהזכיר ענין הדביקות, כוונתו לקיום שבדבר. ודפח"ח. וממילא ברור הוא שאף שאמרו שאהבה גדולה מיראה [סוטה לא.], מ"מ אין זה סותר לדבריו כאן, כי כאן איירי בדביקות של קיום, ולא בדביקות של אחדות. ודו"ק. וראה עוד בנתיב יראת השם פ"א ופ"ו. (63) ובח"א לשבת שם [א, טז:] ביאר שנצחיותו יתברך כביכול חלה על הירא שמים, ולכך קיומו הוא על ידי יראת שמים, וכלשונו שם: "וכן למעלה [שבת כג:] אמרו דדחיל רבנן להוי צורבא מרבנן. כי הירא מן החכמים עד שמבטל מציאותו ומדריגתו אל החכמים, ומפני כך הוא בעצמו יהיה צורבא מרבנן. וכך בכאן, שהירא שמים מבטל מציאותו לגמרי אצל השם יתברך, ומוסר עצמו לגמרי אל השם יתברך, ומפני כך יקבל הנצחיות, ולכך יראת שמים היא אוצרו, והבן הדברים האלו".  והנה כאן ביאר שקיומו של האדם הוא רק באמצעות יראת שמים. אמנם בדר"ח פ"ג מ"ט [קלא.] ביאר שקיום החכמה הוא רק באמצעות יראת שמים, וכלשונו שם: "ודבר זה בארו חכמים בפרק במה מדליקין שקיום החכמה תלוי ביראה. וכן איתא התם 'והיה אמונת עתך'... וביאור דבר זה, כי החכמה אין לה קיום אם לא מצד הש"י שהוא העלה. כי לפי גודל מדריגת החכמה, אין קיום אליה אצל האדם שהוא בעל גוף, רק מצד הש"י שהוא העלה. כי כאשר האדם ירא שמים, הנה האדם עלול אל הש"י לגמרי, וכאשר הוא עלול אל הש"י, שהוא העלה, הנה יש אל העלול קיום מצד עלתו. ולפיכך כאשר האדם ירא שמים, ואז נחשב האדם עלול אל העלה, אז חכמתו יש לו קיום מצד עלתו, הוא הש"י אשר מקיים הכל. וזהו דכתיב [תהלים קיא, י] 'ראשית חכמה יראת ה'', ולא כן כאשר אין בו יראת שמים... כי אין קיום אל החכמה רק מצד הקשר העלול בעלה יתברך". ושם מאריך יותר לבאר יסוד זה. וכן הוא בדרוש על התורה [לב.], שכוונת המאמר היא שאין לחכמה קיום ללא יראת שמים.  ודייק לה, שהברכה שמברכים על חכם הוא "שחלק מחכמתו ליראיו" [ברכות נח.], הרי שחכמתו נתלית ביראתו. (64) מאדם שאין בו חכמה כלל. (65) כגון מאמרם [יומא עב:] "זכה ["ללמוד לשמה ולקיימה" (רש"י שם)] נעשית לו [התורה] סם חיים. לא זכה, נעשית לו סם מיתה... זכה - משמחתו, לא זכה - צורפתו" ["ביסורין ובגיהנם" (רש"י שם)]. ושם הובאו עוד מאמרים על דרך זה. ובשבת פח: אמרו "דברי תורה יש בם להמית ולהחיות, היינו דאמר רבא למיימנין בה סמא דחיי, למשמאילים בה סמא דמותא". ובברכות יז. אמרו "העושה שלא לשמה, נוח לו שלא נברא". ובנתיב יראת ה' פ"ד [ב, לא.] אסף שם מאמרים בענין זה, וביארם אחד לאחד. וגם שם כתב בתוך דבריו: "מי שיש בו תורה ואין לו יראת שמים... הוא יותר רחוק מן השם יתברך מן אדם אחר". וראה הערה 20. (66) אודות שהדבקות היא מכח החכמה, ראה דבריו בדר"ח פ"ג מ"ט [קלא.], שכתב: "כי דבר זה בארנו במקומות הרבה, כי על ידי החכמה יש דביקות אל האדם בו יתברך, והחכמה, היא התורה בפרט, היא כמו אמצעי בין הש"י ובין האדם, עד כי דביקות האדם בו יתברך על ידי התורה... כי החכמה היא עם השם יתברך, עד שנחשב הש"י יסוד ועיקר אל החכמה, והוא יתברך בית החכמה. וכמו שהיסוד מקבל הבנין, כך הש"י הוא עיקר ויסוד, מקבל החכמה כי שם ביתה... כאשר החכמה היא שבה אל הש"י להתדבק בו יתברך, כי שם מקומה ושם היא חוזרת. וכמו שחוזרים כל הדברים אל מקומם ואל יסוד שלהם... והחכמה הביאה אותו אל היראה... היינו כי אי אפשר מי שיש בו חכמה שלא יהיה ירא את הש"י, מאחר שיש בו חכמה... כיון שהחכמה היא הסיבה ליראה, הנה החכמה היא היסוד שנבנה עליו היראה". ובאבות פ"ב מ"ה אמרו "אין בור ירא חטא", וכתב שם בדר"ח [עז:] בזה"ל: "זהו שאמר אין בור ירא חטא, כי יראת שמים שהוא מקבל היראה מן השי"ת, ומי שחסר התורה שהיא החכמה האמיתית, אין מקבל היראה מהש"י. ודבר זה אמרו ג"כ [אבות פ"ג מי"ז] 'אם אין חכמה אין יראה' כמו שיתבאר. ודבר זה ברור, כי כאשר האדם קרוב אל המלך הוא ירא ממנו, ולא ירא ממנו כאשר האדם היא רחוק ממנו, שאז אינו מתפעל ואינו ירא כלל. והאיש אשר הוא חסר התורה השכלית, נקרא רחוק מן השם יתברך. כי הקירוב אל הש"י הוא על ידי התורה, עד שעל ידי התורה בני אדם דבוקים בו יתברך... כי זולת זה האדם הוא בעל גוף, ואין לבעל הגוף הגשמי התקרבות אל הש"י אשר הוא נבדל מן הגוף, רק על ידי התורה שהיא שכלית, על ידי זה יש לאדם קירוב אל הש"י. ולפיכך נחשב מי שאין בו חכמה ותורה, שהוא רחוק מן הש"י. וכבר אמרנו לך כי היראה מן המלך כאשר הוא קרוב אל המלך, על כן הבור שהוא חסר החכמה אין בו יראת חטא, שיהיה ירא מן השם יתברך, ודבר זה הוא מבואר". ושם בדר"ח פ"ג מי"ז [קנד.] כתב: "והחכמה היא מדריגה ליראת שמים, שע"י החכמה יבא לידי יראת שמים... כי מורא מלכות הוא מצד הקירוב אל המלך, שכאשר האדם עם המלך אז מקבל יראתו. אבל הרחוקים מן המלך, אין יראה להם מן המלך. וכך האדם שהוא בעל חכמה, נחשב קרוב אל הש"י עד שהוא מקבל היראה מן הש"י. אבל הבור, מצד שהוא רחוק מן הש"י, שהוא בעל חומר בלבד, והוא רחוק מן המלך, א"א שיהיה ירא חטא. ולפיכך ע"י החכמה מגיע אל יראת שמים". ובנתיב הענוה פ"א [ב, א.] כתב: "כי ע"י החכמה האדם מגיע ליראת שמים. כמו שאמרו חכמינו ז"ל 'אין בור ירא חטא'. שמזה תראה כי החכמה היא מדרגה ומעלה עליונה, שעל ידה מגיע האדם ליראת שמים. כי על ידי החכמה מכיר האדם את עלתו, וירא מפניו. ודבר זה אין צריך ראיה". (67) וכן כתב בנתיב יראת ה' פ"ד [ב, לא.]: "כי פריקות עול יראת שמים שייך בתלמיד חכם יותר משאר בני אדם, בעבור שהוא מכיר את קונו, ולפיכך דבר זה נחשב פריקת מורא שמים". ופירושו, שאצל הת"ח העדר יר"ש הוא בגדר "פריקת עול יראת שמים", מחמת הכשרתו לקבל יראה זו. מה שא"כ אצל אדם שאינו ת"ח, אין העדר יר"ש בגדר "פריקת עול יראת שמים", כי מעולם לא הוכשר ליראה זו. וזהו מאמרם [פסחים מט:] ""שנה ופירש ["תלמיד ששנה ופירש מן התורה" (רש"י שם)] יותר [גרוע] מכולן". וראה להלן פנ"ז [ד"ה אבל רבי אבהו] בביאור מאמר זה. ובח"א לנזיר כג: [ב, כו.] כתב: "הפורש הוא יותר קשה מאותו שהיה רחוק מעולם. כי הרחוק בתחלה אפשר שיהיה בין שניהם קצת קירוב אף שהם רחוקים... אבל קרוב ונתרחק אין כאן שום צד קירוב, שאם היה צד קירוב לא היה מתרחק". וכן כתב בח"א לסוטה מב: [ב, פא.], ובח"א לסנהדרין צט: [ג, רכט:]. וראה עוד ובמבוא לדרשות המהר"ל [עמודים 28-30] אודות היסוד שקרוב שנתרחק, רחוק יותר ממי שלא היה קרוב מעולם. (68) לשון רש"י שם: "יראת שמים דומה לפתחים חיצונים, שדרך להם נכנסים לפנימיים, כך אם ירא שמים הוא נעשה חרד לשמור ולעשות, ואם לאו אינו חש לתורתו". (69) כי אין העלול דבק בעלתו, וכמו שנתבאר למעלה [הערה 62]. והחומר הוא מסך מבדיל בין האדם לה', וכמבואר בהערה 76. (70) "שהרי הדבקות הוא מכח החכמה" [לשונו לעיל, ושם הערה 66]. (71) וזהו מפתחות חיצונות. (72) ענין זה מבואר יותר בח"א לשבת לא. [א, טז:], וז"ל: "פירוש כי התורה והחכמה נקראים מפתחת הפנימיות. שעל ידי התורה והחכמה הוא מתעלה מעלה אחר מעלה מצד השכל. ודבר זה כאשר הוא בריאה שלימה, ואחר כך אפשר לו ההתעלות. וכל זמן שאין לו השלימות בעצמו, אין לו התעלות כלל. כי הבל הוא מה שאומרים הפלסופים כי הכל תלוי בשכל, ואין הדבר הזה כך, כי אין השכל הוא האדם. ואם אין האדם בעצמו ראוי להתעלות, אין לו עלוי מצד השכל. ולכך מדמה מי שיש בו תורה ואין בו יראת שמים, לאדם שיש לו מפתחות הפנימיות, שמפתחות הפנימיות אינם רק להעלות האדם אשר הוא ראוי אל העלוי... וכאשר אין כאן עיקר, אין כאן תוספות. ויראת שמים הוא עיקר, שבשביל יראת שמים נחשב מציאות שלם, ובזה הוא אדם ראוי אל העלוי, כמו שאמר אח"כ לא ברא העולם אלא שיראו מלפניו, וכמו שאמר למעלה כי זה כל האדם. ומפני כך יראת שמים נחשב עיקר האדם. והתורה היא התעלות אשר ראוי אל האדם. ומפני זה מדמה מי שיש בו חכמה ואין בו יראת שמים, למי שנמסרו לו מפתחות פנימיות ולא נמסרו לו מפתחות החצוניות, וכן לא תועיל התורה והחכמה שיקנה מעלה עליונה, רק כאשר הוא בעצמו שלם".  ועוד אודות שרק לאחר שהאדם נשלם מצד עצמו ניתן לו להשלים את עצמו בזולתו, ראה בדר"ח פ"ה מכ"א [רעג.] בביאור המשנה שם "בן שמונה עשרה לחופה", שכתב שם: "פירוש דבר זה כי האדם אין גידול שלו בקומתו עד שהוא בן שמונה עשרה, ונשלם אז גידול שלו כאשר הוא בן י"ח, ומאז חייב להשלים עוד עצמו באשה. כי כל זמן שלא נשא אינו אדם שלם, וכאמרינן בפרק הבא על יבמתו [יבמות סב:] אמר רבי אלעזר, כל מי שאין לו אשה, אינו אדם... וכל זמן שאינו בן שמונה עשר לא נשלם קומתו בגופו הוא עצמו, לכך אין צריך להשלים עצמו באשה, שהיא תוספת יותר על עצמו. אבל כאשר הוא בן שמונה עשרה, שכבר נשלם עצמו בגופו, יש לו להשלים עצמו באשה". (73) פירוש - חבל על אותו אחד שאין לו בית, ושער לבית הוא עושה. (74) לשונו בנצח ישראל פנ"ב [ד"ה ולפיכך לא]: "כי הבית ששם הדירה, הוא החבור בעצם". וראה שם הערה 22. וביומא יא: "מה בית מיוחד לדירה". הרי שכל חבור ודירה מתפרש להיות "בית". [ולכך הביא כאן את לשון הגמרא "חבל על דלית ליה ביתא", למרות שבגמרא אמרו "חבל על דלית ליה דרתא", (כפי שהוא עצמו הביא בנתיב יראת ה' ר"פ ד), כי כאן הוא מפרש את הדירה והחבור ל"בית"]. (75) המלים "אחר שהוא יתברך מקום הכל" אינן מוסבות על המשפט הקודם ["וכאשר אין לו בית דירה כלל"], אלא על ההמשך, שיבאר שהחכמה נחשבת לעשית שער לבית, וזאת משום שעל ידי החכמה הוא מגיע אל מקומו אשר יש לו אצל הקב"ה, שהקב"ה נחשב לבית ולמקום של הכל, וכמו שיבאר. (76) לשונו בנתיב יראת ה' פ"ד [ב, לא:]: "מי שאין לו דירה ועושה שער לדירתו, הרי דבר זה פעל של בטלה, שלחנם הוא... כי כאשר יש לו תורה ואין בו יר"ש, הרי דבר זה בחנם, כמו מי שאין לו חצר, ועושה לו שער, כי אל מה הוא משמש השער הזה, כיון שאין לו בית דירה. כך מי שיש לו תורה, ואין לו יראת שמים, התורה היא בחנם ודבר בטל. ועיקר המשל מה שמדמה את מי שיש בו תורה ואין בו יראת שמים למי שאין לו בית דירה ועושה שער; כי התורה והחכמה היא פתח ושער לכנוס לבית ולחצר אשר שם הדירה. ואם אין הפתח, אז הבית נעול וסגור. וכך ע"י יראת השם, דירת האדם אצל הש"י... כי אין לך דבר שהוא עם הש"י רק יראת השם, כדכתיב [ישעיה לג, ו] 'יראת ה' היא אוצרו', לכך יראת שמים היא הבית. וע"י התורה יש לו פתח ושער לכנוס אל בית דירה, ואם לא כן המקום סגור. כי האדם הגשמי יש לו מסך מבדיל ומחיצה בין הש"י ובין האדם הגשמי [ראה לעיל פ"ג הערה 62], וע"י התורה יש לו פתח. וזה שאמר 'חבל על דלית ליה דרתא ותרעא לדרתא עביד'. כי אין האדם הזה דירתו אצל השם יתברך כלל, והוא יותר רחוק מן השם יתברך מן אדם אחר". (77) לשונו בח"א לשבת לא. [א, יז.]: "וכן מה שאמר 'חבל על דלית ליה דרתא ותרעא לדרתא עביד', פירוש הבית הוא העיקר, והשער הוא תקון הבית. ואמר חבל על מי שאין לו העיקר, דהיינו יראת שמים, שעל ידי זה הוא בריאה שלימה בעצמו. וכאשר אין לו דבר זה, מה מועיל החכמה שהוא תקון האדם, ואין כאן אדם שלם שיועיל אליו תקון, דבר זה לא נחשב לכלום. ודברים אלו ברורים מאוד מאוד". 
(1) "שואלים על למוד התורה במצותיה ודקדוקיה, ובנזק השור והבור... שהיה נראה בדעתם [של הפילוסופים], כי יותר יצליח כאשר ישיג בענין היסודות ובמהות הגלגלים ובשכלים הנפרדים. לכך דעתם כי הצלחת האדם בהשגת הדברים האלו" [לשונו לעיך ר"פ י]. (2) רמב"ם הלכות יסודי התורה פ"ב ה"ג "המלאכים אינם גוף וגויה אלא צורות נפרדות זו מזו". ובמו"נ ח"ב ר"פ ו כתב: "הוא [אריסטו] יאמר 'שכלים נפרדים', ואנו נאמר 'מלאכים'". ובנצח ישראל פנ"א [ד"ה ופליגי בה] כתב: "מלאכים... הם צורות נפרדות זה מזה". ובנתיב הצדק פ"א [ב, קלו:] כתב: "המלאכים... מחולקים מצד צורתן, שיקראו צורות נפרדות". ובח"א לב"ב עה. [ג, קיא.] הרחיב בנקודה זו, וז"ל: "רק כי הם צורות נפרדות, אין הבדל שלהם כמו שהוא בבני אדם, שהצורה שלהם אחד, והבדל שלהם על ידי גשם מחולק. שאלו אין להם חומר וגשם, ועל כרחך יהיה ההבדל שלהם ע"י צורתם הנבדלת, שאין צורה זאת כמו צורה זאת. וכמו האש והמים שהם נבדלים בצורתם, כך ענין המלאכים נבדלים בצורתם". וכן הוא ברמב"ם הלכות יסודי התורה פ"ב ה"ה: "ובמה יפרדו הצורות זו מזו, והרי אינן גופין. לפי שאינן שוין במציאותן, אלא כל אחד מהן למטה ממעלתו של חבירו". וראה לעיל פ"י הערה 3. (3) זה המשך השאלה, מדוע יקנה ההצלחה בידיעת משפט וכו'. (4) "יותר חכמה" - חכמה חשובה יותר. והחשיבות של החכמה נמדדת על פי הנושא; החכמה של נושא חשוב - חשובה יותר מהחכמה של נושא שאינו חשוב, וכמבואר לעיל פ"י הערה 43. (5) וכמבואר לעיל פרק י [כולו]. (6) והם; עפר, מים, רוח, ואש [ראה לעיל פ"א הערה 7]. (7) רומז בזה שאין השמש והירח חיים משכילים, וכפי שכתב בהקדמה שניה לגבורות ה' [טו]: "ואל תשגיח בדברי הפילוסופים שאמרו כי השמש והירח חיים משכילים, שכל דבר זה הבאי... השמש היא עצם גשמי... שכל מעלתה גשמית". ושם ס"פ לד [קלא.] כתב: "ואל תשים לבך אל האומרים כי השמים חיים משכילים, כי אין דעת התורה השלימה כך כלל". ובדר"ח פ"א הי"ח [נז:] כתב: "לא כמו שאומרים כי הגלגלים חיים משכילים, כי כבר התבאר שאין כך דעת חכמים". וזאת לעומת דעת הרמב"ם בהלכות יסודי התורה פ"ג ה"ט שכתב "כל הכוכבים והגלגלים כולן בעלי נפש ודעה והשכל הם". ולכך כתב כאן "והרי הגלגלים בעצמם אין להם דבקות בו יתברך". (8) כי כבר נתבאר לעיל [פ"א הערה 81, ופ"ט הערה 30] כי ה' יתברך הוא עצם היושר. ולהלן פמ"ו [ד"ה ביאור זה] כתב: "כי המשפט הוא היושר בעצמו, שלא יעבור על היושר, וזהו ענין המשפט. ודבר זה ידוע כי אין דבר שהוא מתייחס להשי"ת רק המשפט, דכתיב [דברים א, טו] 'כי המשפט לאלקים הוא'". ובח"א לכתובות קד. [א, קסא:] כתב: "הצדיק שהולך כל ימיו בדרך הישר, לכך ראוי שיהיה עם השם יתברך, שהוא הישר בעצמו". והם הם הדברים. (9) דוגמה לדבר, בח"א לנדה יג. [ד, קנג:] כתב: "הזרע מקור נמשך... ומפני כי המקור הזה מתברך מן הש"י, אשר הוא מקור החיים, נמשך באורח מישור, ואינו נוטה מן האמצעי, כי דבר שהוא באורח מישור מתיחס ביותר אל הש"י. והפך זה כל דבר שהוא נוטה מן המישור, הוא כח חיצון. וכאשר הוא מוציא זרע לבטלה, עד שאינו נמשך בקו מישור... ויוציא הזרע לחוץ, הוא התדבקות בכוחות החיצונים... ומזה תבין שלא ראה יעקב קרי מימיו [יבמות עו.]... ודבר זה מפני שיעקב היה כולו קדוש לה', ולא היה נוטה לכוחות החיצונות כלל. שהרי לא יצא ממנו דבר זר, כמו שיצא מאברהם ומיצחק. לפיכך לא היה השפעתו לחוץ לצדדין, רק באורח קו מישור, כאשר ראוי למידתו". וז"ל בנתיב הצדק פ"א [ב, קלו.]: "הצדיק אינו יוצא אל הקצה בכל מעשיו, הוא הישר. והיושר הוא ראשון, כי העקום הוא יוצא מן היושר, אם כן היושר הוא ראשון. ולפיכך הצדיק אשר בו היושר הוא ראשון... וכל דבר זה מובן הוא מלשון צדיק, כי הלשון נאמר על מי שאינו יוצא מן היושר, כי הצדיק והיושר הוא ענין אחד". ובנתיב התמימות פ"א [ב, רה.] כתב: "כי הפך היושר הוא הרשע, שהישר אינו יוצא מן דרך הישר כלל". וראה להלן ציון 52. (10) יסוד נפוץ בספרי המהר"ל. וכגון, לעיל בהקדמה [ד"ה אמנם במדרש] כתב: "פעולות התורה הם הם הדרכים הישרים, הם דרכי ה'". וראה שם הערה 80. ובאור חדש [ריט.] כתב: "כי התורה היא היושר הגמור, ואינה יוצא מן היושר... כי התורה היא היושר הגמור... כי כל דבריה אמת ויושר... וכל ענין התורה שיש בה היושר, לכך אמרו ז"ל [ברכות לג:] האומר על קן ציפור יגיע רחמיך משתקין אותו, מפני שעושה מדות של הקב"ה רחמים, ואינם רק מדת הדין. ורוצה לומר כמו שאמרנו, כי אין המצות שבתורה רחמים וחסד. ולפיכך מי שאמר שהש"י היה מרחם על קן צפור ולכך צוה בתורה על הקן לשלוח, משתקין אותו, כי התורה היא במדת היושר". וכן הוא שם בהמשך [רכ.], שלעת"ל יתבטלו ספרי הנביאים וכתובים, אך לא יתבטלו חמשה חומשי תורה [ירושלמי מגילה פ"א ה"ה], כי ספרי הנביאים וכתובים הם מורים את הנהגת ה' מצד החסד, ולחסד יש קץ וסוף. אך התורה מורה על הנהגת היושר, ולכך אין לה סוף. וראה לעיל פ"ו הערה 36, ובסמוך ציון 31. (11) פירוש - אף על ידי המצות הוא קונה את הקירוב והחיבור אל ה', כי המצות מבטאות את היושר של התורה, וכדוגמת מצות שלוח הקן, וכמבואר בהערה 10. (12) וכבר נתבאר למעלה [הקדמה הערה 90, פ"א הערה 63, ופ"ד הערה 90] שאין דבר קרוב אל השי"ת יותר מן התורה, ולכך ברי הוא שהקירוב והחיבור לה' יעשו על ידי תורה. אמנם כאן מוסיף המהר"ל שקורבתה של התורה לה' נובעת מיושרה של תורה. (13) העוסק בתורה. [ומה שנקט "ישראל", יוסבר על פי דבריו בנצח ישראל פל"א (ד"ה המאמר הזה), שכתב: "החכמה האחת היא חכמת התורה, והם דרכי השם, אשר חכמה זאת לא הוריש לשום אדם, כי היא שכל האלקי, כמו שהוא ידוע כי התורה בפרט היא שכל אלקי. ולא נתן זה כי אם לישראל, אשר צוה להם חקים ומשפטים. והחכמה הזאת היא מן השם יתברך, אשר נתן תורה לישראל". והובא לעיל בהקדמה הערה 39.] (14) לשונו בגבורות ה' פ"ע [שכב:]: "אף שמים שייך בו חטא, דכתיב [איוב טו, טו] 'שמים לא זכו בעיניו', ר"ל כי אף שמים, שהם גשמיים נכבדים, זכים בתכלית הזכות, מצד שהם גשם, לא זכו בעיניו". וכ"ה בח"א לנדרים לט. [ב, טו.]. ובגו"א בראשית פ"א אות טו כתב: "שאף שמים לא זכו בדין, כי כל הדברים הגשמים הם יוצאים מן הדין בצד שאינם בעלי צורה מופשטת". וראה נצח ישראל פ"מ הערה 82. (15) כן כתב בגו"א בראשית פ"א אות טו. וראה במו"נ ח"ג ס"פ יג. (16) וההשגה נגזרת ונמדדת בהתאם למושג; ההשגה במושג רוחני תהיה אף היא רוחנית, ואילו ההשגה במושג גשמי תהיה אף היא גשמית. דוגמה לדבר; בקידושין פב. אמרו "טוב שברופאים לגיהנום", וכתב לבאר שם בח"א [ב, קנג.]: "ונראה פירושו, מפני שמלאכתו בטבע, והטבע הוא לחומר. וכל עסקי הרופא בגוף החמרי, ולפיכך 'טוב שברופאים לגיהנום'... ולפיכך ראוי לו הגיהנם, כי הגיהנם דבק באדם מצד החומר... שהוא ההעדר דבק בחומר. ואין לך אומנות בעולם שכל עסק שלו בחומר, ולא מצד הצורה כלל, רק הרופא, שכל עסק שלו עם גוף האדם מצד טבעו החומרית, ולא עיין בצורה. ומאחר שעסק שלו בגוף החמרי, לא מצד הצורה, אי אפשר שלא יהיה מתחבר עם הגיהנם. כי כל דבר מתחבר אל אשר הוא מינו". וראה ציונים 53, 56. (17) פירוש - אף אם תאמר שמצות התורה מתייחסות לדברים גשמיים, וכגון איסורם של מאכלים מסויימים, ומצות שילוח הקן וכיו"ב. (18) לעיל פרקים ו-ח, שטרח לבאר שם שאין סבת המצות טבעית, ואין טעם איסור החלב וכיו"ב מצד שהם מולידים באדם מזג רע, אלא המצות משקפות סדר שכלי. (19) פירוש - אין טעם האיסור מחמת סבות טבעיות גרידא. (20) של הדברים הגשמיים, וכגון מהות הגלגלים והמלאכים. (21) כפי שביאר בנר מצוה [ז:], וז"ל: "אי אפשר שיהיה העולם, שהוא עלול מן השי"ת, שיהיה העלול הזה בלא חסרון, רק נמצא עמו חסרון... והחסרון הוא מצד העולם שהוא עלול, ומזה ימשך חסרון". וכן כתב בנצח ישראל ר"פ נה, וז"ל: "כל עלול הוא חסר מן העילה, שאין העלול במדריגת העילה, ואם כן יש בו חסרון והעדר מצד עצמו... שלא ישוו יחד העילה שהיא מחויבת מצד עצמה, והעלול אשר יש לו העדר מצד עצמו". ובדר"ח פ"ד מי"ז [קצו.] כתב: "העלולה מצד עצמה ראוי לה ההעדר, שהרי היא נמצאת אחר שלא היתה. ולפיכך תחילת יציאתה אל הפועל הוא בחסרון". ובח"א לשבת קיח: [א, נח.] כתב: "מפני שיש לו [לעלול] התחלה, מורה שהוא עלול... נעדר מצד עצמו וימצא אחר כך... מצד עלתו". ובנצח ישראל פ"ג [ד"ה וזה כי] כתב: "הנברא מצד שהוא עלול, הוא חסר, וצריך אל השלמה. כי האדם נברא וצריך אליו השלמה, היא האשה. ודבר זה אי אפשר שיהיה נברא נברא השלמתו עמו ולא יהיה חסר, אם כן היה העלול שלם בעצמו, ודבר זה אי אפשר". וראה שם הערה 41. וראה לעיל פ"א הערה 56, ובסמוך הערה 74, ולהלן פט"ז הערה 88. (22) "לפני רב חסדא" [רש"י שם]. (23) "תורה נביאים וכתובים" [רש"י שם]. (24) "כהנים לוים וישראלים". (25) "משה תליתאי לבטן, מרים אהרן ומשה" [רש"י שם]. (26) "לפרישה" [רש"י שם]. (27) חודש סיון, שהוא שלישי לניסן. ומאמר זה הובא בארוכה בדרוש על התורה [כד.], ובקצרה במקומות נוספים, ויובאו בסמוך בהערות. (28) כמבואר בהערה 21. (29) "כי החסרון הוא ההעדר אשר דבק בו... אין ראוי לו המציאות" [לשונו בח"א לקידושין פב: (ב, קנד:), והובא לעיל פ"א הערה 38]. ואילו "הדבר שהוא יושר אין לו סוף... ולכך יש לו קיום עד עולם" [לשונו באור חדש (ריט:), והובא לעיל פ"ו הערה 33]. ולכך ברי הוא שהחסרון הוא יציאה מן היושר. (30) במהות הנמצאים בעלי החסרון. (31) כמבואר הערה 10. (32) יסוד נפוץ בספרי המהר"ל. וכגון, באור חדש [קנח.] כתב: "ובשלשה יש בו היושר, כי כל שלשה יש בו אמצע, שהאמצע הוא היושר, והשנים הם הקצוות". ובנצח ישראל ס"פ ח כתב: "כי השלשה יש בהם השוה, הוא האמצע, ולא כן השנים... אבל כאשר הם ג' יש בהם השוה... וזהו מדריגת הצדיק והישר". ובדרוש על התורה [כד:] כתב: "כל שיש בו שלישי יש בו היושר, מצד שהשנים הם שתי קצוות, והשלישי שביניהם הוא היושר מבלי לנטות אל אחת הקצוות". ובח"א לסנהדרין לח: [ג, קנב:] כתב: "כי השלישי תמיד הוא שאינו יוצא מן היושר... כי הימין והשמאל הם יוצאים מן היושר אשר הוא מדת השם יתברך, וכמו שביארנו במסכת שבת [פח.] אצל בריך רחמנא דיהיב לן אוריין תלתאי... כי השלישי הוא היושר והוא נמשך אחר השם יתברך, שהוא היושר בעצמו". ובח"א למנחות מד. [ד, פ.] כתב: "כי הגר שמתגייר ובא לחסות תחת כנפי המקום, ב' חלקים מסתלקים ממנו, והמעוט - דהיינו חלק אחד - נשאר. כי ישראל נקראים חלק שלישי לאומות, וכדכתיב [זכריה יג, ח-ט] 'והיה פי שנים בכל הארץ יכרתו והשלישית תשאר והבאתי השלישית באש וצרפתים כצירוף הכסף וגו'', והשלישי הם ישראל. וזה מפני כי ישראל הם כנגד חלק האמצעי, שיש לו היושר. והאומות הם כנגד הקצות, היוצאים מן היושר. ולכך יכרתו, שהם נוטים אל הקצה". (33) לשונו בדרוש על התורה [כד:]: "כל הנלוה לנתינתה [של תורה] היה במשולש, הוא להורות על היושר שבה, שכל מצותיה הבאים הם ישרים ואמתיים". (34) יסוד נפוץ בספרי המהר"ל. וכגון, בגו"א בראשית פמ"ט אות כד [ד"ה ועוד], שכתב: "כי כאשר תניח ג' נקודות זו אצל זו, אין לנקודה האמצעית קצה כלל. ומפני שיעקב הוא האמצעי בין אברהם ובין יצחק, והוא השלישי המכריע ביניהם, הוא כנגד הנקודה האמצעית שאין מתייחס לה קצה וגבול, ולפיכך יעקב אבינו לא מת [תענית ה:]... ועל פי סוד הזה נקרא יעקב 'ישורון', על שם היושר, כי כל דבר יושר אין לו קצה". ושם פכ"ח סוף אות יז כתב: "והנה הוא דומה יעקב לבריח התיכון המבריח מן הקצה אל הקצה". ובנתיב אהבת השם פ"א [ב, מא.] כתב: "מדת יעקב... נכלל משניהם, מן אברהם ויצחק". ובנצח ישראל פכ"א [ד"ה ותבין ממה] כתב: "ותבין ממה שבארנו לך אצל 'יעקב אבינו לא מת' [תענית ה:] בחבור גור אריה בפרשת ויחי... כי ב' הקצוות יש להם קץ וסוף, שלכך הם קצוות, שהוא לשון קצה וסוף... והאמצעי, שהוא הישר, אין לו קצה, ואינו בעל תכלית. וזהו מדת יעקב שנקרא 'ישורון', ולפיכך אינו בעל קצה". ושם בפמ"ד [ד"ה לכך אמרו] כתב: "מדריגת יעקב בין אברהם ובין יצחק, והוא פנימי נסתר", וראה שם הערה 20. וכן הוא באור חדש [רכ.], ח"א לשבת קיח. [א, נד:], ובח"א לב"מ פד. [ג, לה.], ועוד. ובדרוש על התורה [כד:] כתב: "ובפרט יעקב שהיה שלישי לאבות נקרא 'ישורון', כי השלישי ראוי שימצא בו היושר ביותר", ושם מאריך בזה. (35) לשונו בגו"א בראשית פמ"ט אות כד [ד"ה ועוד]: "וזה שאמר בלעם [במדבר כג, י] 'תמות נפשי מות ישרים ותהי אחריתם כמוהו', רוצה לומר כי במה שהם ישרים, אין לישר מיתה בעצם... והוא נשאר באמצעי שאין לו קצה". ובנצח ישראל פכ"א [ד"ה ותבין ממה] כתב: "ויש לישראל מדת יעקב, כמו שאמר הכתוב 'ויהי בישורון מלך בהתאסף ראשי עם יחד', הרי כי נקראו 'ישורון'". וכן כתב בהקדמתו לדר"ח [יג:], נתיב העבודה פ"א [א, עט.], אור חדש [סו.], ובדרוש על התורה [כד:]. (36) "אותם" - דברי תורה. (37) לשונו לעיל פ"ו [ד"ה ועל זה]: "כי מעשה משה היה מדתו היושר, והיה אצלו הכל בדין ויושר", וראה שם הערה 101. (38) לשונו בדרוש על התורה [כד:]: "וכן משה היה בו היושר ביותר, עד שלזה התפעל ונתחרה בראותו דבר יוצא מהשווי והיושר במוחש, בהרגו את המצרי. וכתיב [דברים לג, כא] 'צדקת ה' עשה ומשפטיו עם ישראל', ודבר זה ידוע". (39) לשונו בהקדמה לדר"ח [י.]: "מן פסח ועד עצרת זה הזמן ממוזג מן קור וחום כמו שידוע, עד שבשביל זה אמרו במסכת פסחים [מב:] כל שקייני מפסח עד עצרת, מפני הזמן הממוזג. ואחר כך מתחיל החום". ובגו"א במדבר פכ"ב אות מא כתב: "בעצרת כבר עבר התחלת הקיץ, ומתחיל מעצרת ואילך תוקפו של קיץ". ובדרוש על התורה [כה:] כתב: "נתנה התורה בירחא תליתא גם כן, שאין לך זמן שהוא נבחר באמת כמוהו, זמן ממוצע בחמימות והאויר טוב ומזוג בשוה כידוע, ומיד אחריו מתחיל זמן החמימות". (40) אמנם טעמא בעי, שהרי מחודש ניסן מתחיל הזמן להיות ממוצע, וכפי שכתב בנצח ישראל פ"ח [סד"ה כאשר הנמצאים]: "כי הזמן אשר הוא מיוחד לישראל... כמו ניסן ותשרי, כי זה הזמן הוא הזמן השוה, אינו יוצא לשום קצה... לכך בחודש ניסן ותשרי יש בהם לישראל המועדים והחגים, והם זמני ששון ושמחה". ובמה עדיף יותר החודש שהוא סוף זמן הממוזג [סיון] מהחודש שהוא תחילת זמן הממוזג [ניסן]. וצ"ע. וחזינן מזה, שהרגע האחרון לפני ההתדרדרות נחשב לתכלית השלימות. וכן הוא להלן פט"ז הערה 112. (41) כאן תלה את השלישי ב"מיום שדבר עמו הקדוש ברוך הוא", וכמבואר בקרא. אמנם רש"י שם בשבת ביאר "שלישי לפרישה" [הובא בהערה 26]. וכן בדרוש על התורה [כה:] כתב: "וביום תליתאי לפרישה, שגם הוא שלישי נבחר, בשיש לו טהרה גמורה עד שלא תפלוט אפילו קרי שהיה כבר באשה, וזהו הטהרה הגמורה והנבחרה". (42) לשונו בדרוש על התורה [כד:]: "לכן התורה אשר בה היושר, ראויה היתה להנתן למי ועל ידי מי שמיוחדים גם כן לסגולה זאת הנמצאת בשלישי. וכן שנתנה ביום השלישי הכל מטעם זה. כי אל היושר לא יתחבר רק יושר. וכל מי שהולך בתום דרך ויושר, לא יפגעו בו עקלקלות, ולא יתלווה עמו רק ההולך ביושר גם כן. לכן כל אשר היה מתחבר אל התורה; אם המקבל, אם הסרסור, אם הזמן בחלקיו, הוכרח שיהיה בו סגולת השלישי, שהוא היושר מצד שהיא גם היא [תהלים יט, ט] 'פקודי ה' ישרים'". (43) לשונו בדרוש על התורה [סוף כד:]: "נתנה תורה בכל הדברים במשולש, להתוודע ולהגלות לעין כל כי נתן לנו השם יתברך מתנה הנבחרת מכל. ולכך אמר בריך רחמנא וכו'. כי בא לתת שבח והודיה על שבחר הוא יתברך בישראל, ונתן להם דת נבחר... ובא גלילאה זה לומר כי עלינו לשבח לאדון הכל לתת גדולה על שבחר בנו ונתן לנו חלק נבחר מכל. וחיבה יתירה זאת נודעת לנו מסגולת השלישי". ושם מבאר בארוכה כיצד שלישי מורה על בחירה. (44) כמבואר לעיל הערות 14, 15. (45) לשונו בדר"ח פ"ג מי"ח [קנח:]: "ואלו שתי חכמות, היינו תקופות וגמטריאות, הם מחויבים ומוכרחים... ועם כל זה אינם חכמה גמורה, אבל הם כמו פרפראות לחכמה. שאין הפרפראות רק הכשר אכילה, ואין הפרפראות מפרנסין את האדם. וכן אלו שתי חכמות, שהם תקופות וגמטריאות, שאע"ג שהם חכמות גדולות, אינם מפרנסים הנפש, כי החכמה היא פרנסת הנפש... אבל אין החכמות האלו, דהיינו תקופות וגמטריאות, פרנסת הנפש, והם כמו הפרפראות, שאינם עיקרי הסעודה, רק הכשר סעודה. ודבר זה ביארנו בספר התפארת כי עיקר החכמה היא בתורה ובהלכות המצות, ודבר זה הצלחת האדם, כמו שהארכנו שם, ולא בשאר חכמות, ואין להאריך כאן כי הארכנו במקומו". ושם בדר"ח פ"ג מ"ט [קלב:] כתב: "אין שאר חכמות יש להם הגעה אל השם יתברך... רק בתורה שייך דבר זה". ושם בדר"ח פ"ה מכ"ב [ערה:] כתב: "פירוש התורה היא על כל, שהיא הדבר המביאה אל השם יתברך להדבק בו יתברך ביחוד יותר מהכל, ולא כן שאר החכמות. ואלו ידעו בני אדם יושבי חושך להבין מה שרמז החכם בזה, לא היו מבלים ימיהם בדברי חכמי האומות, ועוזבין התורה תורת אמת, אשר בצלה אנו חיים". וראה לעיל פ"ט [ד"ה ויש לך], ושם הערה 70. ובדרוש על התורה [כה.] כתב: "לפיכך גם התורה באשר היא תליתאי יחשב כי היא נבחרת מכל החכמות, שהרי נבחרה אף מתוך נביאים וכתובים, וכל שכן שנבחרה מכל שאר החכמות, 'טוב סחרה מסחר כסף וגו'' [משלי ג, יד], עד שנבחרה בעצמה מן הכל". (46) ובביאור המאמר, ראה להלן ס"פ יג, ושם בהערות, וכן ס"פ יד, ובפרק ע [ד"ה והתבאר לך]. (47) פרק ט [ד"ה ויש לך], שכתב שם: "ויש לך להבין כי בשביל כך נקראת ה'תורה' בשם הזה, ולא נקראה בשם 'חכמה ותבונה ודעת', שהרי על התורה נאמר [דברים ד, ו] 'כי היא חכמתכם ובינתכם לעיני כל העמים'. אבל לומר, כי התורה אף שיש בה החכמה, אין החכמה שהיא בתורה היא חכמה מחקרית, אבל החכמה שהיא בתורה, שהתורה היא מלמדת ומורה לך דרך החיים שהאדם יקנה הצלחה האחרונה, היא הדבקות בו יתברך, שנפשו תהיה צרורה בצרור החיים את ה'. ודבר זה שיבוא אל הדבקות הזה, הוא על ידי עשיית התורה. וזהו ההפרש שיש בין התורה ובין שאר החכמות; כי שאר החכמות אינם מביאין את האדם אל הדבקות הזה, אף כי בודאי על ידי החכמה גם כן האדם הוא שכלי, מכל מקום מה שקונה מן השכל אינו כדאי שיהיה דבק עם השם יתברך, שהוא נבדל לגמרי מהכל. אבל מה שמביא האדם אל הדבקות היא התורה, שהיא מורה הדרך אל השם יתברך, שעל ידי זה יהיה דבק בו יתברך". (48) פירוש - דבריו כאן הם בנוסף למה שנתבאר למעלה [פרק ט], שנתבאר שם שעל ידי התורה והמצות זוכה האדם לדביקות בה' [כי יש בהן הסדר השכלי המצרף ומרומם את האדם מעבר לחומריותו]. וכאן הוסיף לבאר שדביקות זו נוצרת מפאת היושר שיש בחכמת התורה. ועוד אודות שרק התורה מביאה את האדם לעוה"ב, ראה להלן ס"פ יג. (49) סוכה כח. "דבר גדול ודבר קטן; דבר גדול - מעשה מרכבה. דבר קטן - הויות דאביי ורבא". ונראה שלכך ג"כ כוונתו כאן, וכמבואר בהערה 51. (50) "בהם" - בגזירות ה'. (51) חוזר בזה לדברי הגמרא בשבת פח. "בריך רחמנא דיהיב אוריין תליתאי". ולשונו להלן פ"ע [ד"ה והתבאר לך]: "כי התורה... אין הענין תולה במעשה מרכבה ומעשה בראשית, רק כי קרוב הדבר בפיך ובלבבך לעשותו, היא ההלכה בכל מצות התורה, ובארבע אבות נזיקין, ובארבעה שומרים, לא בשאר חכמות". (52) כמבואר בהערה 9. (53) כי ההשגה נגזרת ונגדרת לפי מעלת המושג, וכמבואר בהערה 16. (54) מה שכתב על מצות התורה "שהם היושר", ואילו על השגת התורה כתב "שהיא היושר בעצמו", יוסבר על פי דבריו להלן פי"ד [ד"ה וביאור ענין], שכתב בזה"ל: "המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה. אבל התורה אינה נתלה בגוף, והוא שכל נבדל בלבד". והוא יסוד עתיק בספרי המהר"ל. וראה לעיל פ"ב הערה 23. ולעיל פ"ט [ד"ה ובזה הוסרה] כתב: "כי המעשה של המצוה הוא מעשה אלקי שעושה על ידי גופו. ומכל שכן כאשר הוא עוסק בתורה השכלית, שבזה מתדבק נפשו בשכלי לגמרי". וראה שם הערות 52, 53. (55) ובנתיב התורה פי"ב [א, נ.] הביא את מאמרם [ברכות ח.] "הזהרו בזקן ששכח תלמודו", וכתב לבאר: "ובודאי אותם שאמרו כי הצלחה האחרונה קנין המושכלות שקנה אותם, והם נשארים אחר מותו, אז היה שייך לומר זקן ששכח תלמודו הלך ממנו מעלתו, והוא עתה כמו שאר אדם. אבל כמו שבארנו והוכחנו בראיות כי אין הדבר כך כלל, רק שקנה תלמיד חכם על ידי התורה המדריגה העליונה שדבק בו יתברך, ובשביל כך אף זקן ששכח את תורתו מפני אונס... אחר שקנה שדבק במדרגה העליונה שהוא עם השם יתברך, שוב אין יורד, אף אם נשתכחה התורה בשביל אונסו מצד הגוף". (56) כמבואר בהערה 16, קחנו משם. (57) "וכונה" - ועומק. (58) כפי שכתב לעיל פ"י [ד"ה ואחר כך]: "אין ראוי שיקרא מי שהוא חכם במלאכת הרצענות, אף שהיא חכמה גם כן. ולכך דוקא החכם המעיין בענין הקדושה, זה נקרא חכמה". וראה לעיל בהקדמה הערה 103. ובדר"ח פ"ה מכ"ב [ערה.] כתב: "וכבר הארכנו בזה כי חשיבות ומעלת הההשגה לפי מעלת הנושא... שאם יטרח הרבה האדם ויחכם מכל בני קדם לעשות אומנות וחכמה כענין הרחיים הטוחנים, אע"ג שהיא חכמה אשר לא יחכימו בה כל בני קדם, אין ספק שאין נחשב דבר זה כנגד ההשגה הקטנה בצבא השמים. כי לפי מעלת הנושא של חכמה הוא החשיבות. כי אומנות הרחיים אין לו נושא חשוב. וכזה עצמו כאשר משכיל בתורה, שהיא תורת האדם... הרי הנושא חשוב. כי דעת חכמינו שהם חכמי אמת כי האדם הוא יותר במעלה מן השמים ומכל צבאיהם". (59) כי בכל הנבראים נמצא חסרון, וכמבואר לעיל בהערה 21. (60) וכמו שנמצא בתשובת הרשב"א [במנחת קנאות מכתב מ'] אל הרב יעקב ב"ר מכיר: "האתרפה מחכמה מפוארה לדעת שור שנגח את הפרה". (61) "אבל התורה" - פירושו ידיעת דיני התורה בנוגע לארבעה אבות נזיקין וכיו"ב. (62) כמבואר לעיל פרק ו [ד"ה אבל מדברי חכמים], שכתב שם: "אין לומר כי המצות שנתן השם יתברך בשביל המקבל - שהוא האדם, רק הם גזירות מצד השם יתברך, הגוזר על עמו גזירות, כמו מלך הגוזר גזירה על עמו. אף כי האמת כי ימשך מזה - מצד שהוא מקיים הגזירה שגזר עליו - הטוב וההצלחה שאין אחריה הצלחה. מכל מקום אין התחלת הגזירה שנתנה לטוב אל המקבל. ומה שאמר הכתוב [ר' דברים ו, כד] 'ויצונו ה' אלהינו לעשות החקים האלה לטוב לנו', אין הפירוש שהוא יתברך צוה המצות בשביל להטיב לנו, שאין זה כך. רק הוא יתברך צוה עלינו כמלך הגוזר, רק שהגזירה הזאת היא לטוב לנו לחיותנו כיום הזה אם נקיים המצות, ולא שתחלת הגזירה הוא לטוב לנו... ודבר זה מוסכם בגמרא בכמה מקומות, והוא עיקר שורש גדול בגמרא, עליו נבנו כמה הלכות. שאמרו במקומות הרבה 'מצות התורה לאו ליהנות נתנו', אלא בשביל גזירות נתנו. ולפיכך אמרו [ר"ה כח.] המודר הנאה מן השופר, מותר לתקוע בו. והמודר הנאה מחבירו, מותר לתקוע לו [שם]. והמודר הנאה מן המעין, טובל בו טבילת מצוה [שם]. וכהנה רבות בגמרא. והטעם בכולם, מפני שמצות התורה לא נתנו ליהנות, רק לעול על האדם". וכוונתו להדגיש, כי הואיל והתורה ניתנה לעול על האדם, בעל כרחך שאין נושא הענין [של דיני התורה] האדם עצמו, שהרי אין כאן שום התחשבות בדעת האדם, ואם אין דעת - אדם מנין. ולכך הנושא הוא מצדו של הקב"ה. וראה לעיל פ"ו הערה 81, שסברה מעין זו הוזכרה שם. (63) כוונתו לב"ר מד, א, שאמרו שם: "לא ניתנו המצות אלא לצרף בהן את הבריות. וכי מה אכפת ליה להקב"ה למי ששוחט מן הצואר או מי ששוחט מן העורף, הוי לא ניתנו המצות אלא לצרף בהם את הבריות". ולעיל פ"ז [ד"ה אמנם מה] הביא מדרש זה, וכתב בזה"ל: "אמנם מה שאמר [ב"ר מד, א] 'לא ניתנה תורה רק לצרף הבריות', אין הפירוש כי המצות הם מצרפים האדם במה שידריך האדם עצמו במדות הטובות וההגונות. שבזה יקשה כמו שכתבנו למעלה, כי דבר זה היה הגון במצות אשר נדע טעמם, אבל במצות שנעלם מאתנו טעם שלהם, לא נוכל לומר כך. אבל המצות בעצמם מצרפים נפש האדם להשיב אותה אל ה'. ולכך סדר השם יתברך אליו מצות לא תעשה, כי על ידי סדר הזה האדם אינו יוצא מן הסדר כלל". וא"כ לכאורה יקשה מכך, שחזינן שנושא המצות הוא האדם עצמו, ולא הקב"ה. (64) נקודה זו מבוארת גם בח"א לנדרים פא. [ב, כה.], וז"ל: "ועוד יש לך להבין, כי אין עצם התורה במה שמצות של תורה הם משפטים צדיקים והם אמת וישרים, כי לא זה עצם התורה. רק כי עצם [התורה] במה שהמשפטים והחוקים הם משפטי השם יתברך אשר נתן וסדר... כי העיקר גם כן במה שהוא משפטי השם יתברך". והובא לעיל בהקדמה הערה 80. ועוד אודות שהתורה ומצוותיה הן סדר שכלי, ראה לעיל פ"ח הערות 14, 27, 32, ופ"ט הערה 103. (65) פירוש - וכי אפשר להשוות ידיעת הגלגלים, שהיא ידיעה בנברא [הפעול], לידיעת התורה, שהיא ידיעה בבורא ["אשר פעלו"]. (66) פירוש - אף אם יעמוד על השגת הבורא דרך הנברא, מ"מ ידיעה זו באה לו מפאת הנברא. וכגון, דברי הרמב"ם בהלכות יסודי התורה פ"ב ה"ב "והיאך היא הדרך לאהבתו ויראתו [של ה']. בשעה שיתבונן האדם במעשיו וברואיו הנפלאים הגדולים, ויראה מהן חכמתו שאין לה ערך ולא קץ, מיד הוא אוהב ומשבח ומפאר ומתאוה תאוה גדולה לידע השם הגדול". הרי שיש כאן ידיעה בבורא מחמת הנברא. (67) דוגמה לדבר; באבות פ"ג מ"ז אמרו "המהלך בדרך ושונה ומפסיק ממשנתו ואומר 'מה נאה אילן זה, ומה נאה ניר זה', מעלה עליו הכתוב כאילו מתחייב בנפשו". וכתב שם הרע"ב: "דאשמועינן רבותא, דאע"ג דעל ידי כך מברך 'ברוך שככה לו בעולמו' [ברכות נח:], אעפ"כ מעלין עליו כאילו מתחייב בנפשו, מפני שהפסיק ממשנתו". ולדברי המהר"ל רבותא זו מחוורת למדי. כי כאשר הוא שונה משנתו, הרי הוא עוסק בהשגת הבורא לכשעצמה, ללא התערבות כלל מצד הנברא. אך כאשר עובר להתעסק באילן, הרי הוא עוסק בהשגת הבורא מתוך הנברא. ואע"פ שאידי ואידי הן השגת הבורא, מ"מ כאשר השגת הבורא עוברת דרך האילן, ומתוך האילן הוא עומד על בוראו, הרי מידי "נברא" לא יצאנו. וירידה זו [מהשגת הבורא לכשעצמה להשגת הבורא דרך הנברא] היא כל כך גדולה, שמעלה עליו הכתוב כאילו מתחייב בנפשו. (68) אף יותר מידיעת הבורא מתוך אברי האדם, וכמו שנתבאר בהערה הקודמת. (69) "אשר השיג בו" - אשר הוא הנושא של ההשגה. (70) כפי שכתב בדר"ח פ"א מ"ב [כה:] בזה"ל: "כי כאשר יש באדם התורה, הוא נחשב בריאה טובה בעצמו, כאשר יש בו התורה השכלית. אבל אם אין בו התורה, אין האדם בעצמו נחשב טוב, כי חסר ממנו התורה, שהיא השלמת האדם במה שהוא אדם, והוא נמשל כבהמה נדמה, ואין זה נחשב בריאה, ואין ראוי לו המציאות... כי כל הנבראים שנבראו אין בהם חכמה האלקית העליונה. אף כי האדם הוא בעל שכל, אין זה רק שכל האנושי, שהוא מצורף אל החומר. ואין ראוי לעולם הקיום בשביל הטוב הזה, כי פחות ושפל הוא השכל האנושי. רק בשביל התורה שהוא השכל האלקי... כי בודאי שפלות בריאת האדם כאשר הוא נוטה להיות כמו בהמה, ומעלת הבריאה באשר הוא נבדל מן הבהמית, ואין זה רק על ידי התורה השכלית". והובא לעיל בהקדמה הערה 102. וראה להלן פמ"ז [ד"ה ביאור זה]. (71) לשונו בגבורות ה' פנ"ב [רכו.]: "המלאכים, אף שאינם גשמיים, מ"מ יש להם יחוס וקירוב אל הגשם". ובגו"א בראשית פ"א אות טו כתב: "כי כל הדברים הגשמים... אינם בעלי צורה מופשטת, ואף המלאכים". וראה נצח ישראל פ"מ הערה 82. ומה שכתב שם בפמ"ד [ד"ה ולא היה] "המלאכים הם נבדלים והם קדושים מן החומר", אין כוונתו שהם נבדלים לגמרי מן החומר, אלט שביחס לאדם הם נחשבים כנבדלים מן החומר. וכן מבואר בגבורות ה' פס"ז [שיב.] כי אין צורת המלאך נתלת בחומר [לעומת צורת האדם]. אך כאן מבאר שאע"פ שאין צורת המלאך נתלת בחומר, מ"מ אין היא מנותקת לגמרי מהחומר. ובדר"ח פ"ג מי"ד [קמד.] כתב: "כי המלאכים מצד עצמם אינם נבדלים לגמרי, ויש להם נטיה אל בעלי חיים הגשמיים, רק השם יתברך הוא פשוט בתכלית הפשיטות לגמרי". (72) לשונו בגבורות ה' פמ"ז [קצ:]: "כי הוא יתברך נאדר בקודש, שהוא נבדל מן הנבראים. וזהו ענין הקדושה בכל מקום, שהוא אינו משתתף עם הנמצאים. שכולם הם משותפים או מצורפים אל החומר, זולת הקדוש ברוך הוא, שלכך נקרא 'הקדוש ברוך הוא' מפני שהוא קדוש מן הנמצאים שהם בעלי חומר או מצורפים אל החומר". וכן הוא בח"א לחולין צא: [ד, קט.], בביאור דברי הגמרא שם שישנן שלש כתות של מלאכי השרת; אחת אומרת "קדוש", והשניה אומרת "קדוש קדוש", והשלישית אומרת "קדוש קדוש קדוש", וכתב שם בזה"ל: "ביאור ענין זה, כי המלאכלים לפי מדריגתם מקדישים. כי האחת אינו יכול להקדיש רק כי הוא יתברך קדוש מן הגוף. והשנית יכולה להקדיש יותר, שהוא יותר קדוש מן הגוף, שאף אינו כח בגוף, וזהו 'קדוש קדוש'. כי תמצא באדם הגוף חמרי, והשני שהוא כח בגוף. ולפיכך הכת השני מקדישים שהוא קדוש מן הגוף ומן כח הגוף. וכת הג' מקדישים שהוא קדוש גם מן הצירוף אל הגוף. כי האדם יש בו ג' דברים האלו; שהרי יש באדם גוף, ועוד יש בו נפש שהוא כח בגוף, ועוד יש [בו] השכל, שהוא אינו גוף, אבל הוא מצורף ומקושר עם הגוף, ודבר זה נקרא שיש לו התיחסות אל הגוף. והוא יתברך נבדל מכלם, שהוא בתכלית הקדושה. וזה ג' פעמים 'קדוש קדוש קדוש'". וכן הזכיר ענין זה בקיצור להלן פי"ב ציון 69. (73) ועוד אודות הקודשה, ראה לעיל פ"ט הערה 33. וראה גו"א ויקרא פי"ט אות ב. והרמב"ן כתב בויקרא יט, ב: "בתו"כ ראיתי סתם 'פרושים תהיו', וכן שנו שם [ויקרא יא, מד] 'והתקדשתם והייתם קדושים כי קדוש אני', כשם שאני קדוש כך אתם תהיו קדושים, כשם שאני פרוש כך אתם תהיו פרושים". ובגו"א בראשית פל"ג אות טז כתב: "כל 'קדוש' יש לו מעלה נבדלת מן הגוף", וכן כתב שם פל"ז אות ט, ושם הערה 127. ובנתיב הפרישות רפ"א [ב, קיא:] כתב: "אין קדושה רק שהוא נבדל מדברים הגופניים, ויהיה לו מדריגת העליונים שהם קדושיים מן הגוף... וכל אשר מרחיק יותר - הוא יותר קדוש ויותר נבדל", ועיי"ש שמאריך בזה. (74) כפי שכתב בנצח ישראל פ"ג [ד"ה וזה כי]: "הנברא מצד שהוא עלול הוא חסר וצריך השלמה... ודבר זה אי אפשר שיהיה נברא... ולא יהיה חסר... אם כן לא היה עליו דין עלול". וזהו שכתב כאן "מה היה הבדל ביניהם ובין העלה יתברך". וראה הערה 21. ולהלן פ"מ [ד"ה וביאור זה] כתב: "אי אפשר שיהיה נמצא דבר שהוא אחד לגמרי רק השם יתברך, שהוא אחד שלם. אבל שאר הנמצאים... אם היה אחד והוא שלם היה הוא אלוה, כי הוא יתברך הוא אחד אחד ואין זולתו". ואודות ההבדל בין המלאכים לבין ה', ראה דבריו בגבורות ה' פכ"ג [צט:] שכתב: "אף המלאכים אינם יודעים כבודו, מפני שעצם כבודו אין מציאות שיוכל לקבל אותו". (75) ואודות שהתורה מובדלת לגמרי מן החומר, ראה דבריו להלן פמ"ז [ד"ה ביאור זה] שכתב: "כאשר נתן הש"י להם התורה השכלית, אשר השכל נבדל מן החומר, אשר דבק בחומר ההעדר. ואין התורה שכלית כמו שכל האדם שהוא מצורף אל החומר... [כי] התורה אין לה צירוף וחיבור כלל אל החומר, ולכך נקראה בשם 'אור', דכתיב [משלי ו, כג] 'כי נר מצוה ותורה אור', כי האור מתייחס בכל מקום אל המציאות... שהוא [התורה] שכל נבדל מן החומרי לגמרי". והובא לעיל פ"א הערה 63. (76) "נסמכת אל הדברים הגשמיים" - שעוסקת בדברים הגשמיים. (77) פירוש - הבנת ענינו של השור מתחייבת ממהותו. וכגון, בב"ר [יז, ד] אמרו שהאדם בחכמתו קרא שמות לבעלי החיים "זה שור, זה חמור, זה סוס, וזה גמל". וביאר שם היפה תואר: "הנה שמות הבעלי חיים הם לפי תכונתם עצמותם וגדרם". הרי שמושכל השור מתחייב מן השור בעצמו. (78) פרק ו, והובא בהערה 62. (79) שהרי המצות מתיחסות לכלי הגוף, וכמו אכילת מצה, נטילת לולב, וכיו"ב, וכמבואר לעיל פ"ב הערה 23. (80) פירוש - יש מקום להקשות, שהרי אפשר גם להגיע לסדר של הקב"ה בעיון בסדר הנמצאים [כמבואר ברמב"ם בהלכות יסודי התורה פ"ב ה"ה, והובא בהערה 66]. ומדוע רק דרך התורה ניתן להגיע לסדר שסידר השם יתברך. (81) העולה מתוך התבוננות בנמצאים. (82) פירוש - סדר הנלמד ממהות הנמצאים אינו יכול לחרוג ולהתעלות מהנמצאים גופיהו, ודיו לבוא מן הדין להיות כנדון. ולכך, אף שהאדם יכול לתפוס את סדר השי"ת הטבוע בנמצאים מהתבוננות בנמצאים, אך אין בתפיסה זו יציאה מעבר למגבלותיהם של הנמצאים, ולכך בהכרח שתפיסה זו תלקה בחסר. (83) "כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה" [לשונו בנתיב התורה פ"א (א, ג.), והובא לעיל פ"ד הערה 50]. (84) כן ביאר בגו"א שמות פי"ט אות כב [ד"ה ואם לא] את דברי הגמרא [שבת פח.] שלאחר שהקב"ה כפה הר כגיגית את ישראל לקבל התורה, היו ישראל יכולים למסור על קבלה זו מודעא רבא לאורייתא. וכתב שם בזה"ל: "כי קבלת התורה בהכרח, והדברים המוכרחים אינם בעצם... ויוכלו לומר כי אין התורה ראוי להיות לישראל בעצם, כי הדברים המוכרחים אינם בעצם, ואחר שהתורה אינה בעצם להם, אם כן אין התורה ראוי להם מצד עצמם, ואין חידוש אם יעברו התורה, שאם אין האבן עומד באויר - אין חידוש, מפני שאין טבעו לעמוד שם, והוא עומד לשם בכח ההכרח". וצרף לכאן את דבריו בדרוש על המצות [נז.] שכתב שם: "כל שהוא מוכן אל דבר - בקלות מגיע אליו, והדבר שאינו מוכן אל דבר - לא יבוא בקלות אליו". ומעין זה הוא בגו"א בראשית פל"ז אות לט. והואיל והתורה ניתנה לישראל דרך כפיה וקושי, הרי יש בכך להורות שאין ישראל מוכנים דיים לתורה. וכן הוא בנצח ישראל פי"א [ד"ה וקאמר]. (85) "זה" - הסדר העולה מהתבוננות בנמצאים. (86) פירוש - הסדר העולה מהנמצאים לא יקרא סדר שכלי, כפי שנקרא הסדר העולה ממשפטי התורה. (87) לעיל פ"ב [ד"ה ומעתה תדע, ד"ה וביאור זה, ד"ה והוסיף עוד]. (88) "הם שכליים" - מעשי אדם הם שכליים. (89) לשונו לעיל פ"ב [ד"ה ומעתה תדע]: "ומעתה תדע כי המצות שהם הפעולות האלקיות, והם מעשה האדם, יגיע בהם האדם למדריגה שהיא על הטבע. וראוי שיהיה כך. כי מעשה האדם במה שהוא בעל שכל, הוא יותר במעלה מן הטבע. שהרי הטבע הוא כח חמרי בלבד, ואילו האדם הוא שכלי. ואם יאמר כי כח הטבע פועל בכח שהוא מן השם יתברך, נאמר גם כן כי האדם שהוא שכלי פועל בכח השכל שנתן לו השם יתברך. ולפיכך ראוי אל האדם - שהוא שכלי, והשכל הוא על הטבע - המצות האלקיות, שהם המעשים שאינם טבעיים. ועל ידם יגיע האדם אל מעלה עליונה, שהיא למעלה מן הטבע, הוא עולם הנבדל". ושם מאריך בזה טובא. וכן הזכיר בקצרה לעיל פ"ט [ד"ה וראוים מעשה], ושם הערה 44. (90) ופסוק זה מובא תדיר בספרי המהר"ל, וכמצוין להלן פי"ד [ד"ה וביאור ענין], וראה שם בהערות. (91) ובדר"ח פ"ב מ"ב [עב:] כתב: "כי התורה אינה כמו המצוה, שהמצוה כאשר הוא עושה המצוה, אינו מתעסק בדבר שהוא הכל כאשר הוא עושה המצוה, ולא שייך בזה הכל. וכאשר הוא עוסק בתורה הוא קונה ענין כללי. וכל ענין השכלי הוא כללי, ואינו דבר פרטי... וזהו אמרם ז"ל [ירושלמי פאה פ"א ה"א] שקול דבר אחד מן התורה ככל העולם כלו, שנאמר [משלי ח, יא] 'וכל חפצים לא ישוו בה'. הרי כל דבר מדברי תורה כללי הוא נחשב. וזה הפירוש גם כן 'כי נר מצוה ותורה אור', כי המצוה שהאדם עושה הוא כמו נר, שהוא נר אחד פרטי. אבל התורה היא אור, שאין שייך ענין פרטי באור, כי הוא אינו חלק". וראה הערות 94, 97. (92) מבאר כאן כי הכללי יש בו מדריגה יותר מהפרטי. וזהו יסוד נפוץ מאוד בספרי המהר"ל. וכגון, בח"א לשבועות ט. [ד, יא.] כתב: "הכלל הוא נבדל, כי הגשמי פרטי". ובנצח ישראל פ"ו [ד"ה ובמקום זה] כתב: "וכל המספרים הללו הם מספר כללי... כי הכל נאמר מצד הענין האלקי... והפרטי הוא מצד החומרי הגשמי". ובגבורות ה' פט"ז [עו:] כתב: "כי כל פרטי הוא מצד החומרי... שאין בדבר שהוא נבדל מן החומרי - פרט". ולהלן פל"ט [ד"ה ומפני כך] כתב: "השי"ת מייחד שמו על הכללי, לא על הפרטי... כי השם הוא המהות השכלי, אשר אין השכל פרטי, רק כללי". וכ"ה בגו"א בראשית פי"ב אות ד. [וצרף לכאן את הפסוק "לתאוה יבקש נפרד" (משלי יח, א)]. וכ"ה בבאר הגולה באר הרביעי [נו:], שכתב: "הכלל הוא קרוב אל השכל, והפרטי קרוב אל הגשמי, ודבר זה ידוע". וכן כתב בנתיב יראת השם פ"ב [ב, כה.], וז"ל: "כי הפרטי הוא מצד הגשם בלבד". ובח"א לשבת לב: [א, כב.] כתב: "כי האדם קודם שהוליד הוא פרטי, וכל פרטי הוא גשמי. וכאשר יוליד האדם... שוב אין פרטי, רק יש לו כח כללי, ולא נקרא עוד פרטי, וכאשר יש לו תולדות אז הוא כללי". ובח"א לב"ב יז. [ג, עז:] כתב: "האבות אינם פרטים, כי הפרטי הוא חלק, ואין האבות חלק, ומפני כך לא שלט בהם היצה"ר, כי יצה"ר הוא חסרון ורע שנמצא באדם, ואין חסרון בדבר שהוא כללי, כי היו האבות במדריגה הכללית... כי כל נבדל ג"כ הוא כללי. ולא נחשב פרטי רק הדבר שהוא גשמי". וראה להלן פי"ב הערה 52, ופט"ז הערה 103. (93) אודות שהכללי הוא פשוט יותר, ראה דבריו בנצח ישראל פל"א [ד"ה וקאמר כי] שכתב: "כי שכל רבים... הוא שכל פשוט... [אבל] השגת היחיד שהוא פרטי, שאין זה השגה פשוטה כמו השגת רבים, שהיא השגה פשוטה. ולכך הלכה כרבים בכל מקום". וראה שם הערה 105. (94) בדר"ח פ"ד מ"ב [קסד:] כתב בביאור המשנה שם שמצוה גוררת מצוה, וז"ל: "ופירוש דבר זה מה שאמר שמצוה גוררת מצוה, וזה כי המצות שהם תרי"ג כלם הם דבר אחד. ויש לפרש כך מה שאמר 'כי נר מצוה ותורה אור'. כלומר אל תחשוב כי המצוה האחת היא נר אחד, והתורה שהיא כוללת כל תרי"ג מצות הם נרות הרבה. אבל אין הדבר כך, כי המצוה היא נר אחד, אבל אין התורה שבה כל תרי"ג מצות נרות הרבה מחולקות שכל נר ונר לעצמו. אבל התורה שיש בה כל המצות היא אור אחד, שהתחברו הנרות ונעשו אור אחד גדול, שהתורה היא אחת... עד שהם מושכל אחד לגמרי, ודבר זה ברור. וזה שאמר 'שמצוה גוררת מצוה', כלומר שעשיית המצוה האחת היא התחלה לאחרת ג"כ, מאחר שכל המצות הם דבר אחד, ולפיכך מצוה אחת גוררת אחרת, כי כל דבר שהוא אחד אינו נחלק כלל. וכאשר הוא עושה מצוה, שהוא חצי דבר, המצוה הזאת גוררת האחרת, עד שיעשה כל המצות שהם דבר אחד". (95) והאור הוא פשוט יותר מהנר, כי "האור הוא רחוק מן הגשמי יותר מן הנר" [לשונו למעלה]. (96) לשונו שם [ד"ה וביאור ענין]: "כי המצוה תקרא 'נר', מפני שהנר - האור שלו נתלה בגוף השמן והפתילה, ומפני כך אינו אור גמור. וכן המצוה נתלה במעשה האדם... אבל התורה שאינה נתלה בגוף, והוא שכל נבדל בלבד, לכך תקרא התורה 'אור', כי האור הוא נבדל לגמרי, אינו נתלה בגשם". וראה שם בהערות, כי הוא יסוד נפוץ בספרי המהר"ל. והובא לעיל פ"ט הערה 53. (97) משמע מדבריו כי הסברו המחודש כאן לגבי "כי נר מצוה ותורה אור" שונה מהסברו הידוע יותר [להלן פי"ד]. אמנם בדר"ח בהקדמה [ז.] ביאר כדבריו להלן פי"ד, ואילו שם בפ"ב מ"ב [עב:] ביאר כהסברו כאן [והובא בהערה 91], וכתב שם: "וזה הפירוש גם כן 'כי נר מצוה ותורה אור'... ודבר זה עצמו הפירוש שלמעלה שמבואר בהקדמה, כאשר תבין". (98) בביאור שהתורה היא שכל גמור; (א) שרק במשפטי התורה יש את היושר הגמור. (ב) מחמת שמשפטי התורה הם מתחייבים מצדו של הקב"ה, לכך אין להם יחוס לגשמי. (ג) הואיל ומשפטי התורה הם סידור מעשיו של האדם השכלי, לכך בהכרח שהתורה עצמה היא שכל גמור. [ולולא דמיסתפינא הו"א שצריך לגרוס "ב' דברים ברורים", כי אין הטעם השלישי חולק מקום לעצמו, אלא הוא רק ראיה שהתורה היא שכל גמור. וכן בהביאו את הטעם השני הקדים לו לכתוב "הענין השני אשר יותר ראוי שתהיה ההצלחה על ידי התורה וכו'" (לשונו למעלה). ואם היה כאן טעם שלישי, מדוע נגרע חלקו בכך שלא הקדים לו לומר "הענין השלישי". וכן להלן ר"פ יב כתב: "התבאר לך בפרק שעבר על פי עדים נאמנים כי ידיעת התורה יותר מסוגל לקנות ההצלחה הנצחית", ולשון "עדים נאמנים" משמע שנים, וכפי שכתב בדרשת שבת הגדול (קצח.) "ואין עדות עד אחד עדות, כי צריך שני עדים", וגם שם דן לגבי ראיות ליסוד שנתבאר שם. ובבאר הגולה באר החמישי (קב:) כתב: "הרי יש כאן שני עדים נאמנים מעידין על דבריהם, ואין צריך יותר". וכן להלן פס"ו (ד"ה והנה בררנו) כתב "והנה בררנו לך על ידי עדים נאמנים", וגם שם כוונתו לשתי ראיות, וכדמוכח מלשונו שם. וראה להלן פי"ב הערה 98, שהובאה שם ראיה נוספת שיש לגרוס כאן "ב' דברים ברורים".] (99) להלן פרקים יב, יג. 

פרק יב

(1) וראה לעיל פי"א הערה 98, לסיכום הטעמים שהוזכרו שם. (2) פירוש - אף אם נודה לפילוסופים. (3) פירוש - כבתוך מאמר מוסגר מוסיף שבודאי הפילוסופים לא עמדו על נקודת האמת. (4) מה שנקט דוקא במשל זה, יוסבר על פי דבריו בבאר הגולה, באר הששי [קכד:], שכתב: "השמים והארץ הריחוק שלהם זה מזה... מצד כי השמים הם המקיף, והארץ הוא האמצע תוך המקיף. והמקיף והאמצע הם רחוקים זה מזה בתכלית, וכדכתיב [תהלים קג, יא] 'כי כגבוה שמים על הארץ', א"כ אין רחוק כמו זה". וא"כ "כרחוק קו הסובב מן הנקודה שבתוכו" הוא ממש המרחק שבין שמים וארץ. ועל כך כבר נאמר [ישעיה נה, ט] "כי גבהו שמים מארץ כן גבהו דרכי מדרכיכם ומחשבותי ממחשבותיכם". וראה עוד גו"א שמות פ"כ אות יב. ודבריו כאן הם מעין מה שכתב לעיל פ"ו [ד"ה אך אין]: "אל תשגיח ברופאים ובחכמי הטבע, שאם נתנו סבה - הוא לאחד מני אלף. ואשר נתנו - אין כן האמת הברור, כמו שידוע למי שיעיין בדבריהם". (5) "כי יראו" - כי סברו בדעתם. (6) כמבואר לעיל פ"י הערה 3 בשם הרמב"ם, קחנו משם. (7) "חיצוני" - לאפוקי מדעת חכמים שנקראת תמיד "חכמה פנימית". וכגון, בנצח ישראל ספ"ז כתב: "כל הדברים האלו [של חכמים] אמת, ןהם יוצאים מחכמה פנימית". ובגבורות ה' פנ"ח [רנט.] כתב: "דברים אלו הם ברורים, והם דברים עמוקים יוצאים מחכמה פנימית". וראה לעיל פ"ד הערה 102. ובפחד יצחק חנוכה מאמר ד [אות ה] כתב: "חכמת הטבע היא בודאי חכמות החוקים של רצון השם שנתגלו לנו בעשרה מאמרות... היא חכמה חיצונית לגבי חכמת התורה... זה הוא מובנו של הענין אשר בלשון חכמים קרואים הם כל החכמות מלבד חכמת התורה 'חכמות חיצוניות', מפני שפנימיות תוכנן של עשרה המרמרות הן עשרת הדברות. 'אם לא בריתי יומם ולילה חוקות שמים וארץ לא שמתי' [ירמיה לג, כה]". (8) לשון הרמב"ם בהלכות יסודי התורה פ"ג ה"ט: "כל הכוכבים והגלגלים כולן בעלי נפש ודעה והשכל הם... ודעת הכוכבים והגלגלים מעוטה מדעת המלאכים, וגדולה מדעת בני אדם". הרי שלדעתו דעת האדם היא השפלה ביותר, ולמעלה הימנו דעת הגלגלים, ולמעלה מהם דעת המלאכים. וכן חזר וכתב שם בפ"ד הי"ב: "בזמן שאדם מתבונן בדברים האלו ומכיר כל הברואים ממלאך וגלגל ואדם ויראה חכמתו של הקב"ה... ודלותו וקלותו כשיעריך עצמו לאחד מהגופות הקדושים הגדולים, וכל שכן לאחת מהצורות הטהורות הנפרדות מן הגולמים שלא נתחברו בגולם כלל, וימצא עצמו שהוא ככלי מלא בושה וכלימה ריק וחסר". (9) והפסוק שלפניו [תהלים ח, ד] הוא "כי אראה שמיך מעשה אצבעותיך ירח וכוכבים אשר כוננתה מה אנוש כי תזכרנו וגו'", הרי שפשטות הקרא מורה שהאדם הוא שפל לעומת הירח והכוכבים. וכן מבואר בראב"ע וברד"ק בתהלים שם. (10) לכאורה כוונתו לספר "האמונה הרמה" לרבי אברהם בן דאוד [בן דורו של הריה"ל], ששם בפרק ח [עמוד 43] ביאר שהגלגלים והמלאכים מרוממים מהאדם, והביא לכך הפסוק "השמים מספרים כבוד א-ל ומעשה ידיו מגיד הרקיע וגו'" [תהלים יט, ב]. (11) כמבואר לעיל פ"ד הערה 6. (12) שאינם בעלי הויה והפסד. ואודות המלאכים, ראה דבריו בנצח ישראל פכ"ב [ד"ה ויפה אמרו] שכתב: "אבל המלאכים אי אפשר להם שיקנו מעלת עולם הבא, שאין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה. שכבר התבאר בראיות שכליות מופתיות, שאם אין הפסד - אין הויה, כי השלם לא יתהוה. לכך אצל המלאכים, שאין הפסד, לא שייך בם הויה אחרת". ובח"א לב"ב עד. [ג, קה.] כתב: "אין המלאכים מקבלים יותר ממה שבריאתם בעצמם, רק הם עומדים בהוייתם כמו שנבראו בעצמם". ומעין זה כתב להלן פט"ז [ד"ה מופת שלישי], ופכ"ד [ומה שאמר]. (13) אודות שהגלגלים אינם בעלי הפסד והויה, ראה דבריו בדר"ח פ"א מי"ח [נז.], שכתב: "העולם השפל הזה, הוא עולם התחתון עד עולם הגלגלים הוא הנקרא 'עולם השפל', אשר הוא עולם הויה והפסד. ודבר זה לא שייך רק בעולם התחתון... ואחר כך עולם האמצעי אין בו הויה אחר שנבראו, כי העולם הזה אין שם חסרון עד שהוא צריך הויה, רק הכל בשלימות... כי העולם האמצעי הם גופים שלימים, ואין מקבלים הויה ושנוי אחר בריאתם יש מאין". וראה בנתיב התשובה פ"ח הערה 126. (14) פרקים מד, סו-סט, ועוד. (15) ראה הערה קודמת. וענין זה הוא נפוץ מאוד בספרי המהר"ל. וכגון, להלן פל"ג [ד"ה ביאור זה], שכתב: "האדם הוא העיקר בעולם... שכבר אמרנו לך פעמים הרבה מאוד, כי אל תשגיח באנשים שאמרו כי הגלגלים והמלאכים הם יותר במעלה ממין האדם, שכבר בארו חכמים לא במקום אחד, רק בכמה מקומות כי כל העליונים נבראו לשמש האדם. ולפיכך האדם עיקר בעולם הזה". וכן הוא להלן פל"ז [ד"ה וכדי שיודע]. ובדר"ח פ"ה מכ"ב [ערה.] כתב: "דעת חכמינו, שהם חכמי האמת, כי האדם הוא יותר במעלה מן השמים ומכל צבאיהם, וכמו שהארכנו בזה בכמה מקומות". וכן הוא שם פ"ג מי"ד [קמג:], נתיב האמת ס"פ ג [א, רה:], באר הגולה באר החמישי [צח:], ח"א לשבת קנב: [א, פד.], ח"א לב"ב עד. [ג, קא:], ועוד. וראה גו"א בראשית פי"ח אות טו, ושם הערה 72, ולעיל בהקדמה הערה 102. (16) אודות שהמלאכים נקראים "עבדים", כן מבואר בתנחומא [בובר] בשלח אות יג, ובלקו"ש ח"ב רמז תשצט, והובא בגבורות ה' ר"פ סח [שיג.], וז"ל: "ואמרו שהמלאכים נקראים 'עבדים', מפני שהם נבראים לצורך העולם, כי הם ממונים על עניני העולם, כמו העבד שהוא ממונה על צורך הבית. ויורה שמם עליהם, שנקרא 'מלאך', מלשון שליחות, שהוא נשלח לעשות רצונו של הקדוש ברוך הוא. אבל ישראל הם נקראים 'בנים' [דברים יד, א], כמו שהבן הוא עלול מן האב, כך ישראל הם עלולים מן העלה ראשונה... והמלאכים אם שגם הם עלולים ממנו, אין זה בראשונה כמו ישראל, כי נבראו לשמש העולם מה שנשלחים מן השם יתברך. ולפיכך הם נמשכים וטפלים אחר דבר אחר". ובדר"ח פ"ג מי"ד [קמז:] כתב: "ואמר [שם] 'חביבין ישראל שנקראים בנים למקום', כי ישראל נקראו 'בנים' בשביל שהם נבראים בשביל עצמם שיהיו אל הש"י, כמו הבן שהוא בשביל עצמו והוא אל אביו... ואף המלאכים נבראו לשמש את העולם, וכולם נקראו 'עבדים', כמו העבד שנברא לשמש את העולם. אבל ישראל, כל העולם נברא בשבילם, ולכך נקראו ישראל 'בנים', שהם אינם רק בשביל עצמם". ואודות שהגלגלים נקראים "עבדים", הנה מפורש כן בב"ר ו, ט, שיהושע אמר לחמה "עבדא בישא". ובהקדמה שניה לגבורות ה' [טו] כתב על כך: "אבל רז"ל בעלי האמת אומרים הפך זה, כי מפני כך היה יהושע מעמיד השמש [יהושע י, יב], מפני שהשמש היא גשמית, ויהושע שהיה לו התורה השכלית היה אפשר לו למשול עליה. וזה אמרם במדרש תנחומא [אחרי אות ט] אמר לו השמש, כלום קטן אומר לגדול הימנו 'דום', אני נבראתי ברביעי, ואתה נבראת בששי, ואתה אומר אלי 'דום'. אמר לה יהושע, בן חורין קטן שיש לו עבד זקן אינו אומר לו 'שתוק'. לא קנה אברהם אבינו השמים וכל מה שבתוכו, שנאמר [בראשית יד, כב] 'ברוך אברם לאל עליון קונה שמים וארץ'. ולא זו בלבד אל שנשתחוית כעבד לפני יוסף, שנאמר [בראשית לז, ט] 'והנה השמש והירח ואחד עשר כוכבים משתחוים לי', עד כאן. ובבראשית רבה [ו, ט], אמר רבי יצחק, אמר לו עבדא בישא, זבינתא כספא דאבא אתה, שנאמר 'והנה השמש והירח ואחד עשר כוכבים משתחוים לי', עד כאן. הנה בארו ז"ל במדרש מפני שהשמש היא בעלת חומר, ולכך קרא השמש 'עבד' כאשר נתבאר פעמים הרבה מאוד, כי החומר הוא עבד... ואין בן חורין רק השכל. ולפיכך אומר שהוא עבד... כלל הדבר שיש לאדם הצדיק מעלה יותר מן השמש, כי נשמתו נבדלת מן החומר, ואילו השמש עיקר מעלת השמש גשמית, שהיא עצם גשמי, ובשביל שכל מעלתה גשמית היא משועבדת לשכל. ולפיכך אל היה רחוק אצל רז"ל שתהיה עמידת השמש לצדיקים כמו אלו, כי דבר זה גורם שהחומר משועבד לשכל ולנבדל". ורש"י דברים ל, יט כתב: "אמר להם הקב"ה לישראל, הסתכלו בשמים שבראתי לשמש אתכם. שמא שינו את מדתם, שמא לא עלה גלגל חמה מן המזרח והאיר לכל העולם". ולעיל פ"ד הערה 78 הובאו דברי המשך חכמה שהחמה נקראת "שמש" מלשון שמש ושרת. וראה לעיל פ"ד הערות 33, 67. (17) ופסוק זה מורה שהגלגלים הם עבדים, אך לא מורה כן על המלאכים. אמנם חז"ל כינו את המלאכים "עבדים", וכמבואר בהערה הקודמת. (18) וכמבואר בקידושין פב. "חיה ועוף... לא נבראו אלא לשמשני". ושבת עז: אמרו "כל מה שברא הקב"ה בעולמו, לא ברא דבר אחד לבטלה". ופירש שם בח"א [א, מא:]: "מפני כי הכל נברא בשביל האדם, ולפיכך אי אפשר שלא ישמשו כל הנבראים לצורך האדם, ולא לצורך עצמן". ורש"י בראשית ו, ז פירש "הכל נברא בשביל אדם, וכיון שהוא כלה מה צורך באלו". וזהו יסוד נפוץ מאוד בספרי המהר"ל. וכגון, בדר"ח פ"א מ"ב [כה.] כתב: "כי הנבראים כולם הם בשביל האדם... כי הכל נברא בשביל אדם". וכן כתב שם במ"ג [לב:]: "כי העולם נברא בשביל האדם שיהיה עובד בוראו". ושם במשנה יח [סא.] כתב: "שכל העולם נברא בשביל האדם". וכן כתב לעיל פ"ד [ד"ה החלק השני]: "שהרי בשביל האדם נברא הכל". ובבאר הגולה סוף באר החמישי [קד:] כתב: "שהוא [האדם] התכלית בכל הנבראים שברא הקב"ה בעולמו... כי הכל נברא בשביל התכלית... האדם שהוא התכלית". ובנתיב אהבת ריע פ"ג [ב, סב:] כתב: "השונא כלל הבריות, שאינו נהנה מהם... דבר זה מוציא את האדם מן העולם, כי בשביל האדם נברא העולם, וכאשר שונא הבריות, שהם האדם בכלל, כאילו דוחה כל העולם". ודי בזה. וראה לעיל פ"ד הערה 78. (19) כמבואר להלן פט"ז [ד"ה בא לבאר] שבריאת אדה"ר השתרעה על פני כל היום [סנהדרין לח:], משום "שהאדם הוא הכל. ולפיכך אילו לא היה בריאתו כל שנים עשר שעות, שהם כל היום... לא היה האדם רק חלק ומקצת, ודבר זה אינו, כי האדם הוא הכל, ומפני זה היה נמשך בריאתו אל כל היום, שהוא כל המציאות". וכן מבואר בגו"א בראשית פ"ב אות יט, שלכך נברא האדם מכל האדמה מארבע רוחות [רש"י בראשית ב, ז], ויובא להלן בהערות בפט"ז שם. וראה לעיל פ"ד הערה 61, ובסמוך ציון 51. (20) יש להעיר, כי לעיל פ"ד [ד"ה וכאשר רצה] כתב: "החמה והאדם הם כל המציאות". ועל פי זה ביאר מדוע מנין מצות לא תעשה הוא שס"ה, כנגד ימות החמה, ואילו מנין מצות עשה הוא רמ"ח, כנגד אבריו של אדם [מכות כג:]. אמנם זה לק"מ, כי בהמשך דבריו שם [ד"ה ותעמיק יותר] מבואר כי השמש היא מושלת גשמית, ואילו האדם הוא מושל נבדל, "והאדם נחשב צורה אל הנמצאים כולם, אף אל השמש" [שם ציון 78]. וראה הערה 39. (21) לשונו בדר"ח פ"ג מי"ד [קמג:]: "כי זה ההפרש שיש בין האדם למלאך; כי המלאך נבדל בעצמו, ומצד הזה הוא במדריגה יותר עליונה. אבל האדם הגשמי הוא מקבל כח נבדל, והוא הצלם הזה, שהוא אור זיו בלתי גשמי הדבק באדם... כי המלאכים מצד עצמם אינם נבדלים לגמרי [ראה לעיל פי"א הערה 71]... והאדם מקבל כח נבדל פשוט... הוא זיו העליון אשר הוא זורח עליו ומקבל אותו הניצוץ האדם", ושם מאריך לבאר ענין זה. וכן הוא בגבורות ה' פמ"ד [קסז.]. אמנם ובנתיב הפרישות פ"א [ב, קיב:] ביאר את יתרון האדם על פני המלאך מחמת שלאדם ניתנה התורה, ולא מצד הצלם שלו, וכלשונו: "אף כי התחתונים הם בעלי גשם, יש לישראל קדושה על המלאכים. וביאור זה, כי הקדושה שנתן השם יתברך למלאכים, שהם נבדלים מן החמרי. אבל לא נתן להם רק קדושה אחת, אבל לישראל נתן להם שתי קדושות. מפני שהאדם בעל חומר, ולפיכך נחשב האדם כמו שכור שהוא גשמי לגמרי, שאין עמו השכל, כך האדם הוא גשמי בעל חומר. וכדי להרחיק את האדם מן החמרי נתן לו שיהיה קודש קדשים, שלא נמצא דבר זה במלאך. אף על גב שתמצא אצל המלאך קדוש... אבל שיהיה קודש קדשים דבר זה לא נמצא בהם. אבל האדם נמצא אצלו שהוא קודש קדשים, והיינו שיש באדם סלוק הגשמי על ידי התורה, ובזה האדם קודש קדשים, כי התורה היא קודש קדשים. ובודאי המלאך יש לו מדריגה זאת שנמצא קדושתו בפעל אצלו, ודבר זה לא נמצא אצל האדם כי הוא גשמי. אבל מצד שהאדם דבק בקודש הקדשים, היא התורה השכלית העליונה, שאין המלאכים מגיעים שם... ואל תתמה איך אפשר שתהיה לאדם הגשמי קדושה עליונה יותר קדושה מן המלאכים, כי דבר זה בודאי ובבירור, כי על ידי התורה נכנס האדם לקודש הקדשים, למקום שאין נכנסים מלאכי שרת". אמנם זה לא קשיא כלל, כי כבר נתבאר לעיל [פ"ד הערות 23, 63, ופ"ט הערה 78] שהתורה שייכת לאדם במה שיש לו צלם אלקים. ולכך דבריו כאן אודות הצלם, ודבריו בנתיב הפרישות אודות התורה - הם שני צדדים של מטבע אחת. וכן יבואר מיד בסמוך. וראה ציון 46. (22) כמבואר במדרש למעלה שהאדם נשמר על ידי המלאכים, מחמת רום מדרגתו. ובח"א לבכורות ח: [ד, קכה.] כתב: "האדם חשוב... שנפשו אצולה מן העליונים, אם כן ראוי לפי מעלתו שיהיה האדם מושגח בתכלית ההשגחה... כאשר ראוי לפי מעלת נפשו". ובח"א למנחות פז. [ד, פה:] כתב: "אי אפשר שלא יהיו שומרים לירושלים... מפני גודל מעלתה. ולכך ירושלים מושגחת מן השם יתברך... נכנסת תחת השמירה העליונה מן המלאכים". ובח"א לסוטה מו: [ב, פג:] כתב אודות מצות לויה [שמלוין אדם כשיוצא מהעיר]: "ויש לך לפרש גם כן ענין הלויה הזאת, הוא הכבוד שעושים לו, שאין דוחים אותו, רק מלוין אותו. וכאשר עושין לו כבוד זה לאדם שנברא בצלם אלקים, יש לו שמירה בדרך, שאין פגעים שולטין בו... כי כאשר מכבדין את האדם כבוד זה אל צלם אלקים, וכאשר הצלם האלקי נחשב, דבר זה עצמו שמירתו, כי מלאכים מלוים את צלם האלקי הזה. וכאשר אין מלוים אותו, הרי כאילו מבזים את צלם האלקים, בזה שופכין דמו". (23) לא ברור אם המלים "וכמו שמבואר במקום אחר" מוסבות על לפניהן ["מושגח מן העליונים"], או שמוסבות על לפני פניהן ["מצד צלם אלקים שנברא בו יש לו מעלה"], או שמובסות על לאחריהן ["אשר בשביל מעלת הצלם הזה שייך אליו התורה"]. ואיך שיהיה, שלש הנקודות האלו אכן נתבארו במקומות נוספים, וכמבואר בהערות 24 ,21, 22. (24) וזה לשונו בנתיב אהבת ריע פ"א [ב, נא.]: "תכלית התורה שיקנה האדם מעלה זאת העליונה, הוא צלם האלהים... כי כל התורה כולה פירוש באיזה צד יגיע למדרגה הזאת, שיהיה האדם בצלם אלהים לגמרי. ולכך המצות עשה בתורה הם רמ"ח, כמנין איברי האדם, ואיברי האדם הם צלמו... וכל התורה הוא פירוש זה באיזה ענין מגיע האדם למעלה זאת, והוא ע"י מצות עשה, שהם רמ"ח כנגד אברי האדם שהם צלמו". [והובא לעיל פ"ד הערה 63, ופ"ט הערה 78.] (25) לאו דוקא שוה למלאכים, שהרי נתבאר שהצלם אלקים של אדם נמצא במדריגה גבוהה מהמלאכים. אלא הכוונה שיש לאדם כח נבדל, כפי שאף למאלכים יש כח כזה. (26) שהם פחותים ממדרגת המלאכים, וכפי שנתבאר בהערה 8. (27) כי היסודות פחותים מהגלגלים, וכמבואר ברמב"ם הלכות יסודי התורה פ"ב ה"ג. והדומם הוא הפחות מהמורכבים מהיסודות, וכיו"ב, וכמבואר בפירוש שעל הרמב"ם שם. (28) אודות שהאדם משלים את עצמו במעשיו ובשכלו על ידי התורה, ראה לעיל בהקדמה הערה 112, פ"א הערה 91, פ"ב הערה 2, 47, ופ"ג הערה 59. (29) כמו "ותלמוד תורה כנגד כולם" [פאה פ"א מ"א]. ובגמרא [הוריות יג.] דרשו על לימוד תורה את הפסוק [משלי ג, טו] "יקרה היא מפנינים", "מכהן גדול שנכנס לפני ולפנים". ובאבות דרבי נתן פ"ד מ"א אמרו "תלמוד תורה חביבה לפני המקום מעולות". ועוד, ועוד. (30) כמבואר לעיל פ"ד [ד"ה החלק השני]: "הכל נברא לעבוד האדם ולשמשו, ובזה הוא צורה אל כל התחתונים". וראה שם הערה 37, כי הוא יסוד נפוץ בספרי המהר"ל. אמנם כאן מדגיש שהאדם הוא צורה לנבראים מפאת היותו עשוי בצלם אלקים. וכן בבאר הגולה באר חמישי [צח:] כתב: "לפי מדרגת צורתו של אדם יש לו צורה חשובה מיוחדת שלא נמצא במלאכים, במה שהוא בצלם אלקים". הרי שהצלם מחשיב את הצורה שבאדם. וראה לעיל פ"ד הערה 61 שנתבאר שם שהאדם הוא מלך התחתונים מחמת שעשוי בצלם אלקים. והואיל והמלך הוא צורה לעמו [כמבואר בנצח ישראל פנ"ג (ד"ה ועל ידי), ושם הערות 14, 16], לכך ברי הוא שהצלם הוא העושה את האדם לצורת כל הנבראים. (31) "ופרשנו" - משמע מלשונו שמתייחס אל מקום אחר שבו ביאר כדבריו כאן. ולא מצאתי שיבאר כן במקום נוסף. אמנם השאלה [מדוע לא נאמר "כי טוב" בבריאת אדם] שאל גם בדר"ח פ"א מ"ב [כה.], ושם פ"ב מ"ח [פו.]. (32) ובדר"ח שם ושם ביאר כי האדם נברא בלא שלימותו בפעל, ועליו לעמול ולקנות שלימותו, ולכך אי אפשר להכתירו בתואר "כי טוב" בעודו רק בכח ולא בפעל. וראה לעיל פ"ג הערה 11. (33) פירוש - הואיל והאדם הוא הכל, המקום היחידי המתאים לומר עליו "טוב" הוא בסיום מעשה בראשית, כאשר תמה כל המלאכה, ולא בסמוך לבריאתו של האדם. (34) וכוונתו להדגיש, שהואיל והאדם הוא בבחינת "הכל", בעל כרחך שיושלם רק בדבר שאינו נכלל בגדר הנבראים, "כי אין ראוי שיושלם הגדול בפחות" [לשונו למעלה]. והשלמה זו תיעשה רק על ידי התורה בלבד. (35) אדם הראשון. (36) לשונו בהקדמה לנצח ישראל [ד"ה ולפיכך סברי]: "כי שם 'יעקב' מלשון שהיה יעקב מקטין עצמו מן העקב, ואין דבר יותר שפל מן העקב". והרבנו בחיי כתב בר"פ עקב [דברים ז, יב]: "כי העקב שפל הגוף". והרד"ק בספר השרשים, שורש עקב, כתב: "העקב סוף הגוף". ובדר"ח פ"ג מי"ד [קמד.] כתב: "עקביו, שהוא סוף שפלות, שהרי הוא רחוק מן הפנים, שהוא עיקר הצלם". ובנצח ישראל פ"ה [ד"ה ומה שאמר] כתב: "כרעא [הרגל] הוא מקום שפלת הגוף, שם פחיתות חומרי". ושם ס"פ טז כתב: "הרגל הוא מיוחד שיש בו פחיתות". וראה שם הערה 76. ושם פכ"ב [ד"ה וכן] כתב: "הרגל הוא הדבר הפחות והשפל". ובח"א לב"ב עג: [ג, צו:] כתב: "הרגל הוא פחיתות האדם בכל מקום". ואם כן העקב הוא הרגל שברגל, והשפל שבשפל. וראה לעיל פ"ה הערה 18, ובגו"א דברים פ"ח הערה 29. וגם מונח בלשונו כאן, שהדבר הקדוש הוא עליון, ואילו החומרי הוא שפל, ולכך ארץ ישראל גבוהה מכל הארצות [קידושין סט.], וכמבואר לעיל פ"ב הערה 11. (37) ""ואילו הם" - ואילו עקביו של אדם הראשון. (38) בא לבאר מדוע דוקא עקביו של אדם דומים לגלגל חמה, ולא פניו של אדם. ועל כך משיב, כי הגלגל חמה הוא חומרי, ותואם לעקביו של אדם, כי הם חומריים. מה שאין כן פניו, שם חלה הצורה של אדם, ולכך הגלגל חמה שפל מהם. ובח"א למכות כג: [ד, ז.] כתב על מאמר זה: "כי הצלם של פנים יש לו מעלה נבדלת יותר, כי הפנים יותר יש עליו שם פנים. ובזה אי אפשר היה להסתכל. אבל הסתכל בעקביו, שהוא סוף מדריגת הצלם". ואודות שמדריגת הצלם חלה בפניו של אדם, ראה דבריו בדר"ח פ"ג מי"ד [קמד.] שכתב: "ענין הצלם הזה שהוא אור וניצוץ אלקי נבדל דבק באדם... הוא נבדל לגמרי... לכך עיקר הצלם בא על הפנים דוקא, כי מציאות האדם בפנים שלו, שבו הוא ניכר האדם, ונמצא מה שהוא, וזהו מציאותו". ובגבורות ה' פס"ז [שיב.] כתב: "כי עיקר הצלם האלקי הזה חל על הפנים של אדם, כי זה צורתו בודאי... שהפנים שם הצורה, שהוא צלם אלקים עיקר, והחומר בטל אצלו". (39) כפי שכתב לעיל פ"ד [ד"ה והנה השמש]: "האדם נחשב צורה אל כל הנמצאים כלם, אף אל השמש". וראה שם הערה 78. ואודות שהשמש היא מלך עולם הטבע, ראה לעיל פ"ד [ד"ה וכאשר תתבונן]. 
(40) בדר"ח פ"ג מי"ד [קמד:]: "ורצו לבאר מה שנאמר באדם הראשון שנברא בצלם. ופירושו כי האדם הוא על הגלגל החמה, עד שגלגל החמה הוא תחת האדם. ולפיכך אמר 'נסתכלתי בשני עקביו של אדם הראשון וכו'', ורצה לומר כי האור מציאות של עקיביו, דהיינו תכלית שפלות מדריגת מציאות של אדה"ר הוא כמו מעלת המציאות שיש לגלגלים, הוא גלגל החמה... כי האדם מושל על הגלגלים, ולכך אור מציאותו יותר מן אור הגלגלים, כי הם תחת האדם. ומדמה שני עקביו לגלגל חמה, כי גם עקביו הם תחת האדם, וכן בעצמו הגלגלים תחת האדם". ובח"א למכות כג: [ד, ז.] כתב: "בא לומר כי אדה"ר נברא בצלם אלקים, והוא בפרט היה לו המעלה האלקית הזאת בשלימות. ואמר כי עקביו שהם סוף מעלת הצלם וסוף מעלת הצלם מתחבר אל הגוף... ועם כל זה עקביו שהם סוף הצלם הוא כמו גלגל חמה". וכן הוא בח"א לב"ב נח. [ג, פד:]. (41) מה שנקט ב"מספר מצות עשה, ומספר מצות לא תעשה הוא להשלים האדם", ולא סתם "במצות עשה ולא תעשה", הוא על פי המדרש שהובא לעיל [ס"פ ד], שגם מנין המ"ע וגם מנין המל"ת הם כנגד האדם; רמ"ח מ"ע כנגד אבריו של אדם, ושס"ה מל"ת כנגד גידיו של אדם. וכוונתו להורות כיצד מצוותיה של תורה תואמות למהות האדם. וראה לעיל ס"פ ד בביאור הדבר. (42) "שניהם" - הצלם והתורה. (43) כך היא גרסתו במשנה, וכן הביא בדר"ח שם [קמו:]. ולפנינו במשנה אין את המלים "שבו נברא העולם". ועכ"פ כך מבואר בב"ר א, א "היה הקב"ה מביט בתורה ובורא את העולם". (44) וחביבות זו מורה על חשיבותו של האדם. ובביאור חביבות זו, ראה דבריו בדר"ח שם [קמו:] שכתב: "ואמר לשון 'חביב האדם', ולא אמר 'גדול אדם', כי מה שנברא האדם בצלם אלקים ובדמותו... [כי] הדומה יאהב את הדומה בטבע, ולכך 'חביב האדם שנברא בצלם אלקים'". וראה לעיל פ"ט הערה 75. (45) לשונו בח"א לבכורות ח: [ד, קכד:]: "כי כל הכוונה של פילוסופים להשפיל את האדם עד תחתית האדמה, הפך דעת חכמי ישראל שנתנו לאדם צדיק מדריגה עליונה יותר מן המלאכים. ודבר זה תמצא בדברי הפילוסופים, שהם השפילו האדם עד שאול, וחכמי ישראל הגביהו האדם הצדיק את מדריגתו ומעלתו". (46) ובביאור חיבה יתירה זו, ראה דבריו בדר"ח שם [קמו:]. וכבר נתבאר שהמלאכים אינם מגיעים אל התורה, וכמבואר בהערה 21. (47) ומחמת הצנזורה המלים אודות האומות הושמטו בדפוסים מאוחרים יותר. (48) כמבואר לעיל [פ"ד הערות 23, 84, 92, ופ"ט הערה 78] שמ"ע הן כנגד הצלם, ומל"ת הן כנגד הגוף. (49) וז"ל לעיל פ"א [ד"ה והוא עצמו]: "והוא עצמו מה שאמרו ז"ל אתם קרוים 'אדם', ואין עכו"ם קרוים 'אדם'. וביאור ענין זה, שההבדל המיוחד אשר בין האדם ובין שאר בעלי חיים, מה שהאדם יש לו נפש אלקית. והנה אותם אשר יש להם נפש אלקית, הם מוכנים לדברים אלקיים, כמו הנבואה ורוח הקדש, ודבר זה לא תמצא רק בעם אשר בחר בו השם יתברך. לכך הם קרוין 'אדם' בפרט בשלימות, במה שיש בהם כל אשר ראוי להיות לאדם, שנקרא 'אדם' בפרט שיש בו מעלה אלקית ואינו טבעי, ולפיכך 'אתם קרוים אדם'. ומפני זה, המצות - שהם הפעולות האלקיות - מתיחסות בפרט לישראל בשלימות". [וראה שם הערה 88.] ובשילוב עם דבריו כאן עולה, שתואר "אדם" נאמר רק על אלו שיש בהם המעלה האלקית, וישראל מגיעים בפועל למעלה זו רק על ידי התורה והמצות. ולשונו לעיל ס"פ ה: "כי זהו עיקר מה שנתנה תורה ומצות, שיהיו לאדם פעולות ומעשים אשר מצרפים נפשו החמרית, ולעשות הנפש זך ונבדל. ואם לא כן, 'מותר האדם מן הבהמה אין' [קהלת ג, יט], כי היה האדם חמרי טבעי כמו הבהמה". ובדר"ח פ"א מ"ב [כו.] כתב: "הדבר שהוא מעלה את האדם מן הבהמית עד שלא יחשב בריאה פחותה, היא התורה השכלית". ולכך התורה היא צורה לאדם, וכמבואר בהערה 90. וראה ההערה הבאה. (50) נראה להטעים דבריו במה שכתב שרק על ידי תורה חל שם "אדם" לגמרי. והוא על פי דבריו בנתיב התורה פט"ו [א, סג.], שכתב שם: "אמנם אשר הוא חסר מן התורה, כמו עם הארץ, אין צריך לבאר חסרונו, כי אינו אדם. כי האדם הוא בכח, והוא נברא שיצא אל הפעל על ידי תורה ומצות. ולכך נקרא בשם 'אדם', על שם אדמה, כי האדמה היא בכח ויצאה אל הפעל, ולפי הסברה יותר ראוי שיהיה נקראת הבהמה בשם הזה שהיא אדמה גמורה. אבל הוא הפך זה, שהאדם שיש בו השכל נקרא אדם על שם אדמה, וזהו כי דומה אל האדמה, שנזרע בו החטה שהוא זרע נקי, והאדמה מוציאה זרע אל הפעל עד שהיא בפעל. וכך נזרע בגוף האדם - שהוא נברא מן האדמה - הנשמה שהיא זכה ונקיה בלא פסולת. וצריך האדם להוציא אל הפעל הדבר אשר נזרע בו, ולכך נקרא 'אדם'. והתורה והמעשים הם פרי, כמו שאמר הכתוב [ישעיה ג, י] 'אמרו צדיק כי טוב כי פרי מעלליהם יאכלו'. ואשר אינו מוציא הנשמה אל הפעל בתורה ובמצות, נקרא 'בור' [אבות פ"ב מ"ה], שהוא כמו שדה בור". [והובא לעיל פ"ג הערה 18, ופ"ז הערה 46.] ולכך ברי הוא שעל ידי תורה חל שם "אדם" לגמרי, כי שם זה חל על ההוצאה אל פעל של מדריגת הצלם. (51) כמבואר בהערה 19. (52) כי כבר נתבאר [לעיל פי"א הערה 92] כי הכללי נבדל, והפרטי גשמי. ולכך השגה שהיא בכל, היא מדריגה יותר עליונה. ובגו"א במדבר פ"ל אות ו [ד"ה ונראה] כתב: "כי בתורה אשר נתן השי"ת על ידי משה, סידר את ישראל בסדר כללי... כי הענינים הכוללים הם מופשטים מן החומר, ומושכלים ביותר". (53) חידוש נפלא למדים אנו מדבריו הקדושים. והוא, שהואיל והאדם הוא הכל, לכך השגותיו צריכות להיות גם כן בגדר "הכל". וכאשר השגותיו של אדם יצטמצמו לענינים מוגדרים בלבד [כגון השגת המלאכים והגלגלים וכיו"ב], אזי יהיה חסר כאן בשם "אדם", האמור להקיף בהשגותיו עולם ומלואו. ולכך, רק בתורה, שהיא עצמה הכל ["הפוך בה והפוך בה דכולא בה" (אבות פ"ה מכ"ב)], ימצא האדם את ההשגות התואמות למעלתו החובקת "הכל". וראה להלן פנ"ו [ד"ה ואין לדבר] אודות דרכו בסדר הלימוד, כאשר המטרה היא השגת כל התורה כולה, ולא זעיר פה וזעיר שם. (54) כך אמר שם רבי עזרא לרבי פרידא, והוא הולך ומבאר משפט זה. (55) בפרק יא, בהסברו השני [ד"ה הענין השני, ד"ה אבל התורה, וד"ה וכבר אמרנו]. (56) אותו גלילאה שדרש לפני רב חסדא "בריך רחמנא דיהב אוריאן תליתאי לעם תליתאי על ידי תליתאי ביום תליתאי בירחא תליתא" [שבת פח.]. (57) בפרק יא, בהסברו הראשון [מד"ה והנה מן - עד ד"ה ואם כן]. (58) שהתורה אינה מתייחסת אל החמרי, וכן שהתורה היא השלמה וצורה אל האדם. [וזו ראיה נוספת שבסוף פי"א יש לגרוס "ב' דברים ברורים", ולא "ג' דברים ברורים", וכמבואר שם הערה 98, כי כאן ביאר שיש סך הכל שלש מעלות לתורה; שתים שהוזכרו בפרק יא (היושר, והנבדלות מהחומרי), ואחת שהוזכרה בפרק זה (הצורה לעולם).] (59) בדר"ח פ"א מ"ב [כה:], ויובא בהערות הבאות. ובח"א למנחות נג: [ד, פב:] כתב כפי דבריו כאן אות באות. וראה עוד נצח ישראל פ"ל הערה 50. (60) לשונו בדרשת שבת תשובה [פב:]: "אין לתורה, שהיא שכלית, שום ענין אל הגשמי, ואדרבה, כאשר הגוף נחלש, וכוחו כלה ומתמעט, אז השכל מתגבר, וזה ראיה כי אין לתורה השכלית חלק בגשמי כלל". ובגיטין נז: אמרו "אין דברי תורה מתקיימין אלא במי שממית עצמו עליהם". ובנצח ישראל פ"ז [ד"ה אין דברי] כתב לבאר: "דבר זה ענין מופלא, כי התורה והגוף שהם שני הפכים, ואם כן איך תתקיים התורה, שהיא שכלית, בגוף הגשמי, שהגשמי הפך הנבדל. ולפיכך אין קיום התורה באדם הגשמי, שהם כמו שני דברים שאינם מתדמים ומתיחסים ביחד, שאין להם עמידה ביחד. ולפיכך אין התורה מתקיימת רק במי שממית עצמו על התורה. ואדם כמו זה גופו אינו נחשב כלל, וכאילו אינו גופני כלל, שהרי הוא ממית ומסלק עצמו על התורה, ובזה התורה מתקיים, שהרי אינו בעל גוף. אבל מי שאינו ממית עצמו על התורה, והוא גופני גשמי, אי אפשר שתהיה מקוים בו התורה השכלית, שהיא אינה גשמית". (61) בח"א למנחות נג: [ד, פב.] כתב עד כאן אות באות, והוסיף: "כי אין ראוי לקבל תורה רק מי שהוא מוכן לקבל התורה, ומתיחס אליה". ואודות כך ראה דבריו בגבורות ה' פע"ב [שכח.], שכתב: "כי כל דבר טבעי צריך לו הכנה מיוחדת. כי בודאי חומר האדם יש בו הכנה מיוחדת לקבל נפש המשכלת. וכך בעלי חיים יש הכנה בחומרם לקבל נפש המרגשת. וכן בכל הדברים אשר הם בנמצא צריכים הכנה מיוחדת לקבלתם... שכל הדברים העליונים צריכים להכנה... לכך לא היה ראוי להם [לאומות] התורה, כי אם אל ישראל יש הכנה אל התורה... ואי אפשר לומר כי העם אשר הם בלתי הכנה יקבלו דברים אלקיים, שצריך לכל הדברים הכנה. ואם לא היה צריך אל הכנה, היה אפשר לומר ג"כ כי יהיה החמור מקבל שכל האנושי. ואם כך הוא בדברים הטבעיים, בדברים העליונים כ"ש שצריך להם הכנה מיוחדת... כי השי"ת סידר את הכל בחכמתו, ונתן הכנה למי שראוי להכנה, והרחיק מן הכנה מי שאינו ראוי לאותה הכנה. ולפיכך אי אפשר להיות שיקבל דברים אלקיים מי שאין בו הכנה". וראה לעיל פ"א הערה 50. ובדרוש על התורה [לז:] כתב: "אין הדור זוכה לתורה זולת זה שאוהבים אותה עד שמוכנים לה, כי היא שכל נבדל אלקי, שצריך המקבל להיות מוכן לגמרי". ובתחילת דרוש על המצות [נ:] כתב: "אין התורה כשאר חכמות שישיגם האדם מעצמו, ולא ניתנו לו מהש"י בעצם. כמו התורה שמצד עצמה אין לה חבור אל האדם כלל, כאשר היא שכל אלקי נבדל, לכן צריך להתעצם ולהתחבר אליה". וכ"ה בנתיב התורה בכמה מקומות [פ"ב (א, י.), פ"ג (א, יב:), פ"ד (א, כא:), פ"ו (א, כו.), ועוד]. (62) אודות שמשה רבינו נתנבא באספקלריא במאירה, ראה דבריו בדר"ח פ"ג מי"ד [קמג.], שכתב: "משה... היתה נבואתו נבדלת לגמרי, וזה נקרא שראה באספקלריא המאירה... אבל ישעיה שאין מעלתו כל כך, והיה רואה הש"י בכח גשמי, וזה נקרא אספקלריא שאינה מאירה, והוא ראה השי"ת דרך עולם הגשמי... וזהו ההפרש אשר יש בין משה ובין שאר נביאים". וראה עוד בענין זה בגו"א במדבר פ"ל אות ו [ד"ה ונראה]. (63) גבורות ה' פט"ו [עג:], שם פט"ז [עז:], שם פכ"ד [קג.], גו"א שמות פ"א אות יט [ד"ה ואם], שם במדבר פכ"א אות לג [ד"ה אמנם], ועוד. (64) לשונו שם בגבורות ה' [פב:]: "יש לדקדק במה שאמרה 'כי מן המים משיתהו', והוי לה לומר 'כי מן היאור משיתהו', להורות מאיזה מים הוציאה אותו. ואומר אני, כי שם משה הוא הוראה על עיקר ענין משה ומעלתו, אשר הוא מסולק ומוסר מן המים. וזה כי המים אין להם צורה עומדת קיימת... וכאשר תדע זה תדע לך כי מעלת משה רבינו ע"ה מעלת צורה, לפי שהיה נבדל במעלתו מן החומר. כי השכליים הנבדלים הם צורה בלבד... והמים הם הפך, כי המים אין להם צורה גמורה. ולכך נקראים תמיד בלשון רבים. ולא תמצא לשון יחיד במים, לפי שכל אחדות מכח הצורה המאחד את הדבר, והמים הם בלי צורה גמורה, ולפיכך המים שהם בלי צורה מקויימת - בלשון רבים, והיה משה הפך להם, שהוא צורה נבדלת... וזה הפך המים, שאין במים יחוד צורה. ומפני זה נקרא 'משה', שהיה משוי ממים, כלומר שמשה מסולק מן המים". ובגבורות ה' פט"ז [עז:] כתב: "שלא היה אדם נבדל מן החומר כמו משה רבינו עליו השלום". (65) לשונו בח"א לסוטה יג: [ב, נו:]: "יש לך לדעת כי מרע"ה היה לו מעלת הצורה הנבדלת, והיה נבדל במעלתו מכל אדם, כמו שנקרא 'איש אלקים'. ובמסכת מנחות [נג:], 'יבא משה שנקרא זה'... והיה פורש מן האשה, ולא היה דבק בחמרי, שהחומר הוא אשה כמו שהצורה הוא איש. ומפני שהיה צורה נבדלת, והיה פורש מן האשה, שהיא חומר". ובגבורות ה' ס"פ סו [שט:] כתב שפרישת משה מאשה מורה שאף לא היתה לו כלל החמדה והתאוה לכך, שאל"כ "לא היה ראוי שיהיה פורש מאשתו, כדי שלא יבוא לידי חטא. לכך יש לדעת שלא היה נמצא אצלו החמדה". ובדר"ח פ"ב מ"ה [עח.] כתב: "מה שנקרא משה 'טוב', מפני שהוא איש האלקים, והיה כמו מלאך ונבדל מן החומר שהוא רע. ולפיכך היה ראוי לקבל התורה, שהוא השכל האלקי נבדל לגמרי מכל גשם, לכך נקראת 'טוב'". ועוד אודות שמשה רבינו נקרא "איש אלקים", ראה לעיל פ"ו הערה 101. (66) לעיל פי"א, וככמובא בהערה 55. (67) כמבואר לעיל פי"א [ד"ה וזהו ההפרש], שלכך אף המלאכים והשמים לא זכו בעיניו, מפאת התייחסותם אל החומרי. (68) לשונו בדר"ח פ"א מ"ב [כה:]: "מה שנקראת התורה 'טוב', מפני שהיא שכלית לגמרי... כי הדבר שהוא שכלי נבדל מן החומר לגמרי - הוא טוב גמור. ולכך התורה היא הטוב הגמור בפרט. והפך זה הדבר שהוא חמרי, הוא רע גמור... כי הדבר הזה הוא ברור, כי החומר דבק בו הרע... וכל אשר הוא רחוק מן החומר, כמו התורה שהיא השכל האלוקי הברור - הוא טוב לגמרי". וכן חזר וכתב שם בפ"ב מ"ה [עח. והובא בהערה 65], ובח"א למנחות שם [ד, פב.]. וראה לעיל בהקדמה הערה 123, ופ"ז הערה 74. ובברכות ה. אמרו בהדגשה "אין טוב אלא תורה". ולדברי המהר"ל, הדגשה זו מחוורת למדי. (69) ולעיל פי"א הערה 72 נתבארו שלש קדושות אלו, קחנו משם. ועוד אודות שהקב"ה קדוש בתכלית הקדושה, ראה לעיל פ"ט הערה 34. וכן בגו"א בראשית פ"ב אות לו [ד"ה ועוד] כתב: "כל דבר שהוא רע ויוצא חוץ מהשם יתברך, כמו עבודה זרה, הוא אינו טוב, כי הוא יתברך הוא הטוב האמיתי". (70) ולדוגמה, בגו"א במדבר פל"א אות יח כתב: "כי האומות, אף על גב שהם אדם, מכל מקום נפשם אינה נבדלת, רק מוטבע בחומר... מן המדות הטובות שיש לישראל, שהם גדורים בעריות, ועל האומות מעיד הכתוב כי הם פרוצים בעריות. שכל זה ראיה כי ישראל קדושים, נבדלים ביותר מן החומרי מכל האומות. וזה שאמרו [יבמות סא.] 'אתם קרוים אדם, ואין האומות קרוים אדם', שההבדל שיש בין הבעל חיים והאדם נמצא בכם ביותר. ואין האומות אדם, לפי שנפשם מוטבעת בחומר, משתתף לבעלי חיים החומריים. ודבר מבואר הוא זה". ובנצח ישראל פי"ד [ד"ה אך אם] כתב: "וזה כאשר ישראל מיוחדים ונבדלים מכל האומות, אשר הם במדרגה החומרית, וישראל במדריגת הצורה. ודבר זה בארנו פעמים הרבה, כמו שאמרו חז"ל [יבמות סא.] 'אתם קרויין אדם, ואין האומות קרויין אדם'. כאילו דבר פשוט הוא אצלם שמדרגת ישראל בערך אל האומות, כמדרגת האדם אל בעלי חיים הבלתי מדברים. וזה כי האדם נבדל מן הבעלי חיים במה שאין האדם חומרי גשמי כמו שאר בעלי חיים, והאדם הוא שכלי. וכך מדריגת ישראל, שהם נבדלים מן החומר, ואינם מוטבעים בחומר. וכאילו אצל ישראל בטל החומר אצל הנפש, ואין החומר רק נושא שעליו רוכב הנפש, ובטל החומר הזה אצל רוכבו, כמו שבטל וטפל החמור אצל מי שרוכב עליו. וכך ענין ישראל כאשר עושים רצונו של מקום, ואז הם צורה נבדלת בלבד. ואילו אצל האומות הוא ההיפך, כאילו היה הנפש בטל אצל הגוף, וכאילו היה כולו גוף וחומר בלבד... והתבאר לך שיש בישראל כאילו היה החומר בטל אצל הנפש... וכאשר אתה עומד על ענין זה תדע, כי יש לישראל משפט הצורה הנבדלת, ולאומות משפט החומר". [וראה לעיל פ"א הערה 88, וההערה הבאה.] (71) לשונו בדר"ח פ"ב מ"ה [עח.]: "'מטוב לטובים'... כי ישראל נקראים 'אדם'... לפי שאינם בעלי עבות החומר. ולכך נקראים 'אדם', שהאדם... אין לו חומר הבהמה, כך הם ישראל שהם עוד יותר נבדלים מן החומר, לכך ראוים שיקראו 'אדם' בשביל זה. ולפיכך כל אלו ראויים שיקראו 'טוב' בשביל שהם נבדלים מן עבות החומר. שתראה מזה כי הטוב הוא שייך בדבר נבדל מן החומר". הרי מה שישראל נקראו "אדם" וכן נקראו "טובים", הם שני צדדים של מטבע אחת. (72) כמבואר בפרק זה. (73) כן כתב אות באות בח"א למנחות נג: [ד, פב:]. ובח"א לסוטה יג: [ב, נו:] כתב: "לשון 'זה' מורה על מעלת הצורה השלימה הנבדלת... מפני כי הצורה נותנת הכרה והבדל לכל דבר, עד שיאמר עליו כי הוא זה". וקודם לכן [ב, נה.] כתב: "כי מילת 'זה' מורה על דבר הרמוז הנגלה, שיש לו מציאות בפועל לגמרי. וזהו ענין הצורה, שיש לה מציאות בפועל לגמרי". (74) לא מצאתי להדיא המקום שביאר שמשה נקרא "זה" משום שהוא צורתן של ישראל. אמנם נמצא שביאר כמה פעמים שמשה הוא צורתן של ישראל, וכן ביאר כמה פעמים שמשה נקרא "זה" [וכמבואר בהערה הבאה]. ואודות שמשה הוא צורת ישראל, ומשלימן, ראה דבריו בגו"א שמות פי"ח אות ז, בביאור דברי רש"י שם [שמות יח, א] "שקול משה כנגד כל ישראל", שכתב שם: "כי משה היה משלים את ישראל בכל דבר, ודבר המשלים שקול נגד הכל, בעבור שהוא משלים הכל. ואם לא היה משה משלים את ישראל הן בתורה הן בכל דבר, לא היו נחשבים לעם ישראל. ולפיכך היה משה נחשב ככל ישראל". ובגבורות ה' פי"ט [פז:] כתב: "כי משה משלים ישראל כולם, ובזה הוא צורת ישראל... שהרי הוא כמו צורה אל האומה הזאת". וכן כתב להלן ר"פ כא, ס"פ כט. (75) שקראו לו בשם "זה". ואודות שמשה נקרא "זה", ראה דבריו בגבורות ה' ס"פ כג, שכתב: "כי מספר ק"ך [חיי משה רבינו (דברים לד, ז)] הוא במספר קטן י"ב, והוא במספר 'זה', שהוא שם משה [כוונתו לגימטריה הקטנה של שם "משה", שהוא י"ב], כמו שנאמר 'כי זה משה האיש'. ושם זה יבוא על הרמוזו שיש לו צורה מיוחדת נבדלת, והוא מעלת משה". וכן כתב כמה פעמים בח"א לסוטה יג: [ב, נה.-נז:]. ובגו"א שמות פל"ב סוף אות ח כתב: "מדריגתו של משה הוא בלשון 'זה', וידוע הוא למבינים למה נקרא משה 'זה'". ובח"א לחולין קלט: [ד, קטז.] כתב: "מה שהיו ימי משה מאה ועשרים שנה הוא דבר מופלג בחכמה. כי 'משה' י"ב במספר קטן, והם ק"כ כאשר כל אחד נחשב לעשרה. וכן נקרא משה 'זה'... ובמה שנקרא משה 'זה'... בשביל שהוא הצורה השלימה שנקראת 'זה', שמלת 'זה' בא על דבר הניכר, ובצורה הדבר ניכר ונודע". וראה נצח ישראל פנ"ג [ד"ה ועל ידי], ושם הערה 15. (76) להשלימם ולהנהיגם, כי זהו ענין אלוק, וכפי שכתב בגו"א בראשית פי"ז אות ו: "אלוק - לעזרו ולסייעו, שזה מעשה אלוק". וכן הרמב"ן שמות לב, א, כתב: "היו מבקשין משה אחר, אמרו משה שהואה לנו הדרך ממצרים ועד הנה... הנה אבד ממנו, נעשה לנו משה אחר שיורה הדרך לפנינו". ועוד אודות שאלוק הוא בגדר צורה, ראה נצח ישראל פל"ח הערה 15. והנה אמרו חכמים [ברכות לב:] שמעשה העגל נגדר בתיבת "אלה", על שם הפסוק [שמות לב, ד] "אלה אלהיך ישראל" [רש"י שם]. ולפי דברי המהר"ל כאן, הרי שהגדרה זו מובנת היטב. שהנה נתבאר כאן שהעגל נועד למלא את מקום הצורה של משה רבינו. והרי הצורה של משה רבינו נגדרת היא בתיבת "זה", וכמבואר כאן. והואיל ומעשה העגל נעשה מתוך המגמה של "אלהות הרבה אוו להם" [רש"י שמות לב, א], הרי שאין לך תיבה המתאימה יותר למעשה העגל מאשר תיבת "אלו". כי תיבת "אלו" אינה אלא לשון רבים לתיבת "זה". וראה עוד בבאר הגולה באר השלישי [מג:]. (77) גו"א שמות פי"ח אות יח, בביאור דברי רש"י שם [שמות יח, ז] כי משה נקרא "איש", וז"ל: "ומה שנקרא משה 'איש', מפני כי מלת 'איש' בא על המיוחד, שהוא איש פרטי בדבר, ולפיכך 'איש' לא יתרבה, ויאמר 'אנשים' לשון רבוי, ולא 'אישים'. ומפני שמשה היה מיוחד פרטי שנאמר [דברים לד, י] 'ולא קם נביא כמשה עוד', נקרא משה 'איש'. ועוד יש בזה דבר מופלא בחכמה מאוד, וזה כי שם 'איש' בא על עצם, כמו שיאמר 'איש אל אחיו' [שמות כה, כ, ומדובר שם לגבי הכרובים], 'איש בתרו לקראת רעהו' [בראשית טו, י], וכן בכל מקום. וכל עצם הוא עומד בעצמו, אין לו צירוף אל זולתו. ולכך משה נקרא איש, [ש]היה נבדל במעלתו מישראל, ולפיכך הוא בעל עצם שאין לו צירוף אל אחר, עומד בעצמו, ודבר זה ברור". ובח"א לסוטה יג: [ב, נו:] כתב: "וכן נקרא [משה] השם 'איש' בשביל זה, 'והאיש משה ענו מאוד' [במדבר יב, ג], כי הצורה נקראת בשם 'איש', כמו שהוא ידוע". ובאור חדש [קיא:] כתב: "נקרא משה 'איש' כי הוא שלימות ישראל וצורתם, כמו שהאיש צורת האשה, שהיה משה צורת ישראל". ושם [קעג:] כתב: "משה נקרא 'איש', וידוע כי הצורה נקרא בשם הזה". ושם [רה:] כתב: "כי מפני שהיה משה מיוחד, שהוא איש אלקים, מה שלא תמצא באחר... קרא הכתוב משה 'איש', מפני שהיה איש פרטי שאין כמותו". ובח"א לסנהדרין קד: [ג, רמה:]: "כי משה נקרא 'איש'... בשביל חשיבות צורתו". (78) בנצח ישראל פרק י [ד"ה ובירושלמי דתענית], שכתב שם: "ובירושלמי דתענית [פ"ב ה"ו], ריש לקיש בשם רבי ינאי אמר, שתף הקב"ה שמו בישראל. למה הדבר דומה, למלך שהיה לו מפתח פלטרין קטנה, אמר אם אני אניח המפתח כמו שהיא, הרי היא אבודה, אלא הרי אני קובע בה שלשלת, שאם תהיה אבודה, תהיה השלשלת מונח עלי. כך אמר הקב"ה, אם אני מניח את בני ישראל, הרי הם אבודים בין האומות. אלא הרי אני משתף שמי הגדול בהם, מה טעם, 'וישמע הכנעני ויושבי הארץ ונסבו עלינו והכריתו את שמינו מן הארץ ומה תעשה לשמך הגדול' [יהושע ז, ט], שהוא משותף בנו, עד כאן. וביאור ענין זה, כי העולם הזה הוא פלטרין של מלך, וישראל הם מפתח של פלטרין, שאם אין ישראל הרי דומה לפלטרין שהוא סגור. וכאשר הפלטרין סגור אין הפלטרין משמש כלום, ולא נקרא 'בית', כי אין לו פתיחה. כך אם אין ישראל, אין הפלטרין - שהוא העולם - משמש כלום, והוא סגור, וכאילו אין שם פלטרין עליו כלל. ולפיכך נקרא ישראל מפתח קטנה, שהם אומה קטנה, והם המפתח של הפלטרין הגדולה. וכבר התבאר כי ישראל נחשבים שהם כמו צורה אל העולם, ולכך מדמה את ישראל למפתח, שהמפתח פותחת הטרקלין עד שהיא פתוחה. וכאשר אין המפתח, הפלטרין היא סגורה, והוא כמו גלמי כלי עץ, אשר הוא סתום ואין לו בית קיבול, ואין לה צורת טרקלין, שהוא פתוח". וכן כתב שם ר"פ נו, ושם הערות 11, 48, ושם פס"ג הערה 31. ובח"א לסנהדרין צח: [ג, רכג:] כתב: "עיקר צורת העולם הם ישראל... שלא נשלם העולם עד שהיו ישראל וקבלו את התורה, ואז הושלם העולם כאשר באה התורה אל העולם". וראה רמב"ן דברים לב, כו. (79) כן כתב בנצח ישראל פי"ד [ד"ה אך אם], וז"ל: "וזה כאשר ישראל מיוחדים ונבדלים מכל האומות, אשר הם במדרגה החומרית, וישראל במדריגת הצורה. ודבר זה בארנו פעמים הרבה, כמו שאמרו חז"ל [יבמות סא.] 'אתם קרויין אדם, ואין האומות קרויין אדם'. כאילו דבר פשוט הוא אצלם שמדרגת ישראל בערך אל האומות, כמדרגת האדם אל בעלי חיים הבלתי מדברים... ענין ישראל כאשר עושים רצונו של מקום, ואז הם צורה נבדלת בלבד. ואילו אצל האומות הוא ההיפך, כאילו היה הנפש בטל אצל הגוף, וכאילו היה כולו גוף וחומר בלבד". והובא יותר בהערה 70, ולעיל פ"א הערה 88. (80) כגון; בגו"א דברים פכ"ה אות ג [ד"ה אמנם] כתב: "ארבעים יום של יצירת הולד, וביום האחרון - הוא יום ארבעים - מקבל הולד הנשמה, ובכל ל"ט [יום] הוא בריאת הגוף". ובבאר הגולה באר הראשון [כא.] כתב: "וידוע כי הצורה חלה באחרונה, וא"כ הצורה חלה באדם ביום ארבעים, כמשפט הצורה שחלה באחרונה". ובכלליות קבע שלחומר יש מדריגה ראשונה, ולצורה יש מדריגה שניה [ח"א לערכין ל: (ד, קמז:)]. ובגבורות ה' פנ"ו [רמט.] כתב: "החומר אינו רק התחלה, כי הצורה היא שלימות הנמצא... כי החומר נקרא התחלה, והצורה נקרא תכלית ושלימות". ולהלן פס"ט [ד"ה וכאשר תדע] כתב: "תמצא אצל האדם, שהכח השכלי אינו מקבל אותו האדם, כי אם ע"י השלמת כח אדם [הקודם לשכל] והוא מקבל השכל הנבדל". וראה להלן פי"ג הערה 57. (81) בח"א לסנהדרין לח. [ג, קמח:], שהגמרא שם נתנה טעמים מספר לכך שהאדם נברא באחרונה למעשה בראשית, וכתב שם בזה"ל: "כי האדם נברא אחרון, בשביל שהאדם הזה משלים [מעשה] בראשית. והאדם מקשר העולם, עד שהוא אחד לגמרי. כי התחתונים בפני עצמם, והעליונים בפני עצמם, והאדם הוא שנברא מן העליונים ומן התחתונים, הרי האדם מחבר העליונים והתחתונים, עד שהעליונים ותחתונים נעשו לאחד, ואין עוד עליונים בפני עצמם והתחתונים בפני עצמם. ומפני כך נברא האדם אחרון, כי הדבר שהוא מחבר הכל, ראוי שיהיה האחרון. כמו מי שהוא עושה חלק אחד, ואח"כ עושה עוד חלק אחד, ואחר כך מחברם, עד שהכל נעשה אחד. ואם היה האדם נברא ראשון, הרי לא היה זה בריאתו שיהיה נברא לחבר ולקשר הכל". וכן הוא אות באות בדרשת שבת הגדול [קצד:]. [ודייק, כי על פי רוב, כאשר יפנה את הלומד לספר אחר שכתב, יאמר "וכבר בארנו כן במקום אחר". ואילו כאשר יאמר ""וכמו שבארנו זה במקומו", כוונתו לחידושי האגדות שלו על אתר. וראה נצח ישראל פ"ט הערה 75.] (82) בח"א למנחות נג: [ד, פב:] כתב עד כאן אות באות, והוסיף: "שכל האומות שהם בערך בעלי חיים אל ישראל נבראו קודם". (83) שאמרו שם: "קרא הקב"ה לשבעים מלאכים הסובבים כסא כבודו, ואמר בואו ונבלבל את לשונם... וירד הקב"ה ושבעים המלאכים הסובבים כסא כבודו, ובלבל את לשונם לשבעים גוים ולשבעים לשון". ובנצח ישראל פל"ח [ד"ה ובמדרש] כתב: "כי נעשו האומות הרבה כאשר נפלגו בדור הפלגה". (84) ענין זה [שישראל יצאו לאחרונה משאר האומות] הוא יסוד נפוץ בספרי המהר"ל, וכגון, בגו"א בראשית פ"א אות ז ד"ה אמנם, שם דברים פ"ב אות ח, גבורות ה' פכ"ט [קיד.], שם פס"ט [סוף שטז:], נצח ישראל פ"י [ד"ה ועוד תבין], שם פ"ס [ד"ה ובמכלתא], להלן ר"פ יז, הקדמתו לדר"ח [יד:], ובח"א למנחות נג: [ד, פב:]. וחלקם יובאו בהערות הבאות. (85) אודות שישראל נעשו לעם כשיצאו ממצרים - הנה זהו יסוד נפוץ בספרי המהר"ל, וכגון בגבורות ה' פנ"ט [רס:] כתב: "קודם שיצאו ישראל ממצרים לא היה להם מציאות כלל, וכבר התבאר הרבה, שהיו כמו העובר הנבלע בבטן אמו, כך היו נבלעים במצרים... וכאשר יצאו ממצרים כאילו יצאו למציאות". ובדרשת שבת הגדול [רלב.] כתב: "כי קודם שירדו למצרים לא היו אפילו שבעים נפש... וכאשר יצאו ממצרים היו כאילו נולדו, שלא היו קודם נחשבים לשום עם". ולהלן ר"פ יז כתב: "כאשר יצאו ממצרים אז היו לעם". ובגו"א דברים פ"ב אות ח כתב: "לא נעשו ישראל לעם עד שיצאו ממצרים". וכן מבואר בהקדמה לנצח ישראל [ד"ה ולפיכך סבירי], וראה שם הערה 14, שהובאו שם עשרה מקומות שיסוד זה הוזכר בספר נצח ישראל. (86) לשונו בח"א למנחות נג: [ד, פב:]: "ואף עמון ומואב ואדום תמצא כי היו לעמים קודם שהיו ישראל, כי הם [ישראל] יצאו באחרונה לפעל כאשר יצאו ממצרים, וכבר ישבו עמון ומואב בארצם, כדכתיב בקרא [דברים ב, פסוקים ה, ט, יח] שציוה לסבב ארצם שנתן להם ארץ ירושתם קודם". (87) לשונו בנצח ישראל פ"י [ד"ה ועוד תבין]: "כי עמון ומואב ועשו הכל היו אומות גדולות קודם ישראל, כמו שמוכיח הכתוב, שמזכיר אותם קודם שיצאו ישראל ממצרים [בראשית פרק לו]". ומה שמדגיש את עמון מואב ועשו מתוך שאר אומות העולם, כי מתבאר מתוך דבריו כאן שאומות העולם נחלקות לשתי קבוצות; (א) שבעים אומות שהיו מדור ההפלגה. (ב) ארבע אומות ממשפחת אברהם, והם: ישמעאל, עמון, מואב, ואדום. [וראה בנצח ישראל פ"ס (ד"ה ואמר ומחץ) שאדום ומואב אינן בכלל שבעים אומות.] והדגשת המהר"ל היא שישראל איחרו לבוא לעולם אף יותר משאיחרו אדום עמון ומואב, שאף הן אינן נכללות בשבעים אומות, ומ"מ ישראל איחרו לצאת לעולם אף לאחר שאדום מואב ועמון היו לאומות. וכן הדגיש בגו"א בראשית פ"א אות ז [ד"ה אמנם] שישראל נעשו לאומה לאחר אדום ומואב. ולהלן ר"פ יז הזכיר אף את ישמעאל. (88) לשונו בגו"א בראשית פ"א סוף אות ז: "ישראל הם משלימים כל העולם, ולפיכך הם באחרונה. ובדבר זה יתבאר מה שאמרו חכמים 'אתם קרויים אדם', שהרי ישראל דומים אל האדם, שכל הבעלי חיים נבראו בראשונה, והאדם באחרונה... וכן כל האומות נבראו ראשונה וישראל באחרונה". ובגו"א דברים פ"ב אות ח ביאר שישראל איחרו להתגלות "כי הוייתם ממקום פנימי, לכך לא היו נמצאים מיד". וכן ביאר בגבורות ה' פכ"ט [קיד.], וז"ל: "מי שיותר במעלה, מאוחר לצאת לפועל". (89) לשונו בנצח ישראל פ"י [ד"ה ועוד תבין]: "ועוד תבין זה מן עצם בריאתם של ישראל, שמצד עצמן יש להם המעלה האלקית, ואין בטול אל דבר זה. ויש ללמוד דבר זה מדברי חכמים אשר הודיעו לנו דברים אלו בחכמתם, באמרם [יבמות סא.] 'ואתנה צאני מרעיתי אדם אתם' [יחזקאל לד, לא], 'אתם קרוים אדם ולא האומות קרוים אדם'. הנה אין צריך ראיה כי ישראל הם עיקר המציאות בעולם הזה, כאשר ישראל בפרט נקראים 'אדם'. וכאשר תתבונן תמצא שהם דברים ברורים מאד, עד שאין ספק בו. וזה כאשר תראה בבריאה שנברא האדם אחרון לכל הנבראים, ודבר זה בודאי אינו במקרה, רק הוא נמשך אחר עצם האדם. וזה כי ראוי דבר, שהוא כמו צורה, והצורה על ידה יושלם הכל, לכך ראוי שיהיה אחרון, כי הכל יושלם באחרונה. ומפני כך נברא האדם אחרון אל הכל, לפי שהאדם צורה אל התחתונים, והוא השלמת כל התחתונים. ולכך נברא האדם באחרונה, כאשר הושלם הכל. ותמצא דבר זה בישראל, שגם הם נבראו באחרונה, ויש להם בזה סגולת האדם שנברא באחרונה. שהרי לא תמצא שום אומה נבראת ויצאה לפועל אחר ישראל... אם כן יש לישראל סגולת האדם אשר הוא נברא באחרונה". (90) כי רק "על ידי התורה הוא אדם לגמרי" [לשונו למעלה סד"ה והוא שאמרו]. ולכך ברי הוא שהתורה היא צורה לאדם. וראה להלן פנ"ו [ד"ה וזה שאמר] אודות שהתורה היא צורת ישראל. (91) אודות שהקב"ה הוא צורה אחרונה אל הכל, ראה דבריו בגבורות ה' [קו.], שביאר שם את ההבדל שבין שם "אהיה" לשם הויה, כאשר שם הויה מורה על שהקב"ה הוא צורה אחרונה, וכלשונו: "וכאשר תעמיק בדברים אלו תמצא דברים נפלאים מאוד. כי כמו ששם 'אהיה' מורה לך על שהוא יתברך עיקר הכל, ונותן קיום לכל הנמצאים, כי העיקר נותן קיום אל הכל. ובשביל כך התחלת השם הזה באל"ף, כי האל"ף הוא התחלה, ובא בלשון מדבר בעדו. שכל מדבר בעדו מורה על שהוא נגלה לזולתו. אבל השם של ד' אותיות שם הוי"ה נבדל מן הנמצאים, ולכך התחלתו ביו"ד, והוא משמש לנסתר, כמו כל יו"ד בראש, כי בזה השם נסתר והנבדל מן הנמצאים. וכמו ששם הראשון מורה שהוא יתברך התחלת הכל, נותן קיום הכל, כך בזה השם תכלית הכל, ובו עומד הכל. כי הוא יתברך צורה אחרונה לכל הנמצאים. ולפיכך בא ביו"ד בראשו, כי היו"ד מורה על תכלית וצורה אחרונה. כי היו"ד היא בסוף כל מספר, לא יעלה רק עד עשרה. הרי האל"ף בראש, ויו"ד בסוף. דמיון זה שורש האילן, נותן קיום האילן, והוא צורת האילן, שבלא העיקר אין עליו שם אילן. והוא יתברך מאתו קיום לנמצאים כלם, וזה מורה עליו שם 'אהיה'. אמנם שם העצם, שהוא שם הוי"ה, שהוא יתברך צורת כל הנמצאים, וכל דבר יש לו עמידה בצורתו, הרי בו עומד הכל, ודברים אלו עמוקים מאוד". (92) אודות שהשם יתברך משלים הכל מחמת הוא צורה אל הכל, ראה דבריו בח"א לכתובות סז: [א, קנד.], אודות שהקב"ה זן את העולם, שכתב שם: "כמו שפרשו ז"ל פסחים קיח.] גדולה פרנסה יותר מן הגאולה, דאילו הגאולה ע"י מלאך, ואילו הפרנסה ע"י הקב"ה בעצמו, דכתיב [בראשית מח, טו] 'האלקים הרועה אותי מעודי'. ומפני שהוא יתברך צורה אחרונה אל כל העולם, ומשפט הצורה שהוא מקיים הכל, לכך הפרנסה, שהוא קיום הכל, הוא מן הש"י, במה שהוא יתברך צורה אחרונה אל הכל". וראה עוד בנתיב השלום פ"א [א, ריג:]. (93) ובסנהדרין צט: למדו מפסוק זה שאדם נברא על מנת לעמול בתורה, וכפי שביאר למעלה פ"ג [ד"ה ואמר עוד], וז"ל: "כשהוא אומר 'לא ימוש ספר התורה הזה מפיך', מזה נלמוד כי האדם על זה נברא, שיוציא אל הפעל כח הדברי השכלי, שהוא שכל התורה. ולפיכך אמר 'לא ימוש ספר התורה הזה מפיך', כי אחר שהאדם שלמותו בכח, צריך שיהיה כל עמלו ופעלו בדבר שהוא שלמותו האחרון אשר נברא בשבילו. כמו שאמר הכתוב [איוב ה, ז] 'אדם לעמל יולד'. שרוצה לומר כי תכלית מעלתו הוא אל העמל, שהוא יציאה אל הפעל, וזהו 'לא ימוש וגו''". (94) ולכך התורה היא "הכל", וכמבואר כמה פעמים בפרק זה, וראה הערה 53. (95) כי הם כל הזמן, וכמבואר בסמוך. והרי "הזמן ומקום ענין אחד, כאשר ידוע למבינים" [לשונו להלן ר"פ כו]. וכשם שארץ ושמים הם כל המציאות [כמבואר לעיל פ"ד הערה 52], מפאת שהם כל המקום של הבריאה, כך "יום ולילה" הם כל המציאות, מפאת שהם כל הזמן של הבריאה. (96) והוא הזמן, וכמבואר בסמוך. (97) במנחות צט: מובא "שאל דמה בן אחותו של רבי ישמעאל את רבי ישמעאל, כגון אני שלמדתי כל התורה כולה, מהו ללמוד חכמה יוונית. קרא עליו המקרא הזה 'לא ימוש ספר התורה מפיך והגית בו יומם ןלילה', צא ובדוק שעה שאינה לא מן היום ולא מן הלילה, ולמוד בה חכמה יוונית". ולפי המתבאר כאן הדברים מחוורים היטב. כי רבי ישמעאל השיב לו שכל המציאות משועבדת ללימוד התורה, ואין היכי תמצא ללמוד חכמה יוונית. (98) והדגשתו היא, שהואיל והתורה היא הכל, מן הנמנע הוא לקנותה כדבעי מבלי לימוד המקביל לה [הכל], וזהו לימוד של יום ולילה. וראה עוד בפחד יצחק שבועות, מאמר לו, אות י. (99) בפרקים יג-טז. 
פרק יג

(1) כי כבר נתבאר למעלה שלדעת הפילוסופים השמש והירח הם חיים משכילים [לעיל פי"א הערה 7, ופי"ב הערות 8, 10]. וכן נתבאר למעלה כי הגלגלים לא יקבלו הפסד לעומת שאר נמצאים [פי"ב הערה 13], ולכך "הם הנמצאים החשובים". (2) לשונו לעיל ר"פ יא: "השאלה למה לא יקנה האדם ההצלחה הנצחית על ידי ידיעת החכמה שעומד על ענן הטבע, ומהות הגלגלים, והמלאכים שיקראו 'צורות הנפרדות'. ויהיה קונה ההצלחה בידיעת משפט היזק ארבעה אבות נזיקין [ב"ק ב.], ובחילוק תנור וכיריים [סנהדרין ז:] ושאר משפטי התורה". וכבר הבאנו למעלה את תשובת הרשב"א אל הרב יעקב ב"ר מכיר [מנחת קנאות מכתב מ], שהובא שם "האתרפה מחכמה מפוארה לדעת שור שנגח את הפרה". (3) כמבואר לעיל [פרק יב] שהתורה היא הכל, ולכך ישבה את הכל. וראה שם הערה 53. ועוד אודות שהתורה היא תמימה ללא חסרון, ראה לעיל בהקדמה הערה 97. (4) הם מצות התורה[מבואר בסמוך]. (5) שהם גשמיים. וכמבואר ר"פ ו: "יש מבני אדם, והם אנשי חקרי לב ההולכים בדרכי הפילוסופים, חוקרים מדעתם ושכלם על כל הדברים. תמוה בעיניהם מאד בענין המצות המעשיות, שיזכה האדם הצלחה נצחית בעולם הנבדל על ידי המצוה שהיא גשמית. ואמרו, כי מה יועיל מעשה הגשמי אל הנפש לקנות על ידי זה שתחיה נצח בעולם הנבדל, במקום שאין שם מעשה גשמי". (6) לשונו בנתיב התשובה פ"ב [ד"ה יש לך]: "התחלת האדם מן תחת כסא, כי משם הנשמה חצובה". וז"ל בדרוש על התורה [יג:]: "נשמת האדם החצובה מתחת כסא הכבוד, כדאיתא [חגיגה יב:] 'ערבות' שבו נשמות ורוחות... וכסא הכבוד ומלך אל רם ונשא שוכן עליהם. הרי כי הנשמות הם בערבות תחת כסא הכבוד. גם כתיב על נפש הצדיק 'והיתה נפש אדוני צרורה בצרור החיים את ה' אלקיך', כדאיתא בשבת [קנב:] נשמותיהם של צדיקים גנוזות תחת כסא הכבוד, שנאמר 'והיתה נפש אדוני צרורה בצרור החיים את ה' אלקיך וגו''. ובודאי מפני שבאו ונבראו הנשמות מתחת כסא הכבוד, שמה הם שבים ללכת". ובח"א לשבת שם [א, פד:] כתב: "ונפשם צרורה בצרור החיים, שאין נפשם נכרתת מצרור הנשמות מן כסא הכבוד, שהוא מקום אשר שם דירת הנשמה של צדיקים". [והובא לעיל פ"ט הערה 14.] ואין כוונתו רק לומר שהאדם עשוי מן העליונים ותחתונים [כמבואר בדרשת שבת הגדול (קצד:)], אלא להצביע על הקוטביות שבאדם; עומד בתחתונים, למרות היותו בעל נשמה החצובה מתחת כסא כבודו. (7) אודות שהצלם הוא בגדר אור ["זורח"], ראה דבריו בדר"ח פ"ג מי"ד [קמד.], שכתב: "ענין הצלם הזה שהוא אור וניצוץ אלקי נבדל דבק באדם... הוא נבדל לגמרי... לכך עיקר הצלם בא על הפנים דוקא, כי מציאות האדם בפנים שלו, שבו הוא ניכר האדם, ונמצא מה שהוא, וזהו מציאותו. ומזה הצד האור והזיו של אדם, הוא אור המציאות, יותר מן המלאכים, כי המלאכים אין להם אור המציאות בעולם... כי מצד שהאדם נברא בצלם אלקים, שהוא מורה על שיש לו בעולמו המציאות, שאין עליו כמוהו לבד הש"י... שהאדם בתחתונים מלך, ואין עליו כי אם השי"ת, לכך יש לו אור וזיו המציאות ביותר מכל, אף מן המלאכים כמו שבארנו... כלל הדבר, כי האדם מצד שאין עליו בתחתונים נקרא אור, וזיו הצלם של אדם שהוא בצלם אלקים, כי האור והזיו שהוא מורה על המציאות הוא כמו אור המציאות של השי"ת... ועל זה אמר שברא אותו בצלם אלקים מצד מעלת המציאות שיש לאדם... הנה מדריגת צלם אלקים הזה ואור מציאותו של אדם מצד העולם הבא". וראה לעיל פ"ד הערה 70. ואודות שהצלם הוא המעלה העליונה, ראה לעיל פ"ט הערות 75, 78. (8) אודות שבמצות יש סוד פנימי, ראה דבריו לעיל בהקדמה [ד"ה ואמר הנחמדים] שכתב: "השכל ג"כ מחייב המצות, מצד סוד שכלי... שהמצוה יש בה סוד שכלי אלקי". וראה שם הערה 119. וכן האריך לבאר לעיל פרק ח [ד"ה והפירוש הוא]. ודמיון זה שבין האדם למצוה, אינו דמיון מקרי, אלא הוא קשור למהותן של המצות. כי כבר נתבאר לעיל בפרק א [ד"ה וכבר בארנו] בזה"ל: "כי אי אפשר שלא יהיו לאדם פעולות אשר הם מתיחסים אל נפשו, אשר יש לו נפש אלקית. ואם כן נשארה השאלה, איזה הם הפעולות המיוחדות לו, המתיחסות אל מעלתו במה שיש לו נפש שכלי. לא ישאר לומר רק כי הפעולות המתיחסות אל מעלת נפשו הם הפעולות האלקיות, והם מצות התורה. והם הם מיוחדים אל האדם לפי מעלת נפשו האלקית. ודבר זה בודאי הם פעולות המיוחדים לו וראוים לו". הרי שהמצות הן צורת האדם. ולעיל פי"ב [ד"ה והוא שאמרו] ביאר שהמצות כל כך תואמות לצורת אדם, שמבלעדיהן אין האדם נקרא "אדם". ולכך דין הוא שצורת המצוה תהיה דומה ושוה לצורת אדם, כי שתיהן בנות חדא בקתא אינון. ורש"י ר"פ תזריע [ויקרא יב, ב] כתב: "כשם שיצירתו של אדם אחר כל בהמה חיה ועוף במעשה בראשית, כך תורתו נתפרשה אחר תורת בהמה חיה ועוף".והגו"א שם [אות א] הסכים בתחילה לבאר שכוונת רש"י היא "איידי דמקדים ביצירה מקדים נמי בתורה", ורק דחה הסבר זה משום "דלשון 'כשם' לא משמע הכי, דהוה ליה לומר 'כיון דהקדים יצירת בהמה חיה ועוף וכו''" [לשונו שם]. אך מ"מ לולא כן, ניתן היה לבאר שהביאור הוא "איידי דמקדים ביצירה מקדים נמי בתורה". ומה פירושו של "איידי" זה. אלא הם הם הדברים. תורת האדם היא מהדורא נוספת של האדם גופא. וכל מה ששייך לאדם, ימצא לו מקביל בתורת האדם. וראה להלן הערה 36, שנתבאר שם פן נוסף לכך שהמצות תואמות לאדם. (9) ויחס הגוף לנשמה הוא כיחס הקנקן לתוכו. ולעיל פ"ז [ד"ה רק כי] כתב: "האדם... אין מעלתו האחרונה טבעית כלל, רק יש לאדם נפש אלקית מיוחדת". והרי "אין עיקר האדם הטבע" [לשונו בגו"א בראשית פכ"ה אות כו], "לפי שעיקר האדם במה שהוא חי משכיל" [לשונו שם פ"ב אות לב]. (10) וכבר נתבאר למעלה בפ"ג [ד"ה אמנם אל תטעה] "כי השכר לעתיד הוא לנשמה", וזאת משום שבעוה"ב כבר הוסר הגוף. וראה שם הערה 32. (11) ויש בזה הטעמה מיוחדת. כי הנה גם המצוה וגם הנשמה נמשלו לנר; "כי נר מצוה ותורה אור" [משלי ו, כג], וכן "נר ה' נשמת אדם" [משלי כ, כז]. וענין זה ממש מבואר הוא בנתיב התורה פט"ז זא, עא.], שכתב שם בזה"ל: "ובמדרש [ילקו"ש ח"ב רמז תרעא]... אמר דוד לפני הקב"ה, 'שמרני כאישון בת עין' [תהלים יז, ח]. אמר לו הקב"ה, שמור מצותי וחיה... אמר רבי אלעזר, אמר הקב"ה, נרי בידך, ונרך בידי. נרי בידך - 'כי נר מצוה ותורה אור'. ונרך בידי - 'נר ה' נשמת אדם'. אם אתה משמר את נרי, אני משמר את נרך, עד כאן. ופירוש זה, כי הנר יש לו שתי בחינות; הבחינה האחת, שהנר נתלה בגוף הפתילה. והבחינה השנית, שיש בו אור, אשר כל אור הוא בלתי גשמי. וכן הנשמה גם כן יש לה שתי בחינות; כי היא נתלה ועומדת בגוף האדם, ומצד הזה יש לנשמה יחוס אל הגוף. ויש לה בחינה גם כן אל הנבדל, באשר אין הנשמה גשמית. ולכך הנשמה היא כמו נר. וכן המצות הם כמו נר; כי מצד שהמצוה נעשית על ידי פעל אדם גשמי, יש אל המצות שייכות אל הגוף הגשמי. ומצד שהמצוה היא אלהית, יש לה שייכות אל הנבדל. רק הפרש יש בין שניהם. כי המצות הם אלהיות והם שייכים אל השם יתברך, רק שהם ברשות האדם, שהוא מקבל אותם. והפך זה הנשמה, היא לאדם, רק כי יש לנשמה דביקות בו יתברך. הנה הנשמה של אדם והמצוות שניהם יש לכל אחד צד בחינה שהיא שייכת למעלה, וצד בחינה שהיא שייכת למטה. והם כמו הנר הזה שיש לו בחינה אל הגשמות ובחינה אל בלתי גשמי. לכך אמר הקב"ה, אם תשמור נרי, שתהיה מקבל המצות ויהיה לך דביקות במצות, גם השם יתברך מקבל נשמתך, ויהיה לנשמתך דביקות בו". [וכן כתב שם בקיצור ר"פ יז (א, עב.)]. עמוד והבט, כיצד דבריו שם משלימים לדבריו כאן. (12) ומשמע מדבריו כי הטעם להעדר שכר בעוה"ז הוא משום שאיכות השכר הניתן בעוה"ז הגשמי אינה תואמת למצוה הרוחנית. וכלשונו להלן ר"פ נט: "כי המצות האלו, ועם שהם בדברים גשמיים, מכל מקום אין המצות דברים טבעיים... אבל המצוות אינם טבעיים, כמו כמה מצות שהם בתורה אי אפשר לומר שבאו המצות לתיקון בני אדם, שאין זה שום תיקון. אבל המצוה הוא ענין אלהי, לצרף בני אדם להגיע אותם אל מדרגה בלתי טבעית, היא מדרגה הרוחנית... ואם כן איך נאמר שאין בשכר המצות שכר הרוחני לעולם הבא, או לאחר המיתה, אחר שמבואר כי המצות אין בהם ענין טבעי או דבר נימוס. לכך ברור הוא שעל ידי מצות התורה זוכה למדרגה רוחנית... וכמו שסובר התנא בקידושין, דאמר שכר מצות בהאי עלמא ליכא. ובודאי טעמא דידיה כיון שאין המצות טבעיות כלל, אין סברא שיהא שכר שלהם בעולם הזה... וכל זה מפני שאין התורה טבעית, ומאחר שאין התורה טבעית אין מתן שכרה בעולם הזה". אמנם בח"א לקידושין לט: [ב, קמ.] ביאר שזהו דין בכמות השכר, וכלשונו: "כי לגודל השכר שהוא למצות, אין שכרם בעוה"ז... שאי אפשר שיהיה השכר בעולם הזה הרבה". וכן כתב בגו"א ויקרא פכ"ו אות יד [ד"ה פירוש]: "אין שכר שהוא מרובה מתייחס לעולם הזה... כי אי אפשר לשלם שכר בעולם הזה הקצר". (13) מקורו מקידושין מ., שאמרו שם שהמצות של כיבוד אב ואם, וגמ"ח, והבאת שלום בין אדם לחבירו הן בגדר "אדם אוכל פירותיהם בעולם הזה". וביארה הגמרא שהמאפיין מצות אלו הוא שהן "טוב לשמים ולבריות". ופירש רש"י שם "דהנך כולהו הבריות נהנין ממנו, ונמצא טוב לשמים וטוב לבריות... אבל בשילוח הקן טוב לשמים הוא, ואין כאן טוב לבריות... והלכך לא תנייה גבי אוכל פירותיהן בעולם הזה". ולהלן ר"פ נט כתב: "ואם היו כל המצות טבעיים או נמוסים בלבד, כמו מצות כבוד אב ואם, ומצות ואהבת לרעך כמוך, ושאר המצוות שהם תיקון בני האדם, ועל מצות אלו וכיוצא בהם אפשר לטעון כי שכר שלהם הוא בעולם הזה, וכמו שיתבאר עוד, כי המצות שהם תועלת ותיקון בני אדם, יש להם שכר טוב בעולם הזה גם כן". ובח"א לקידושין מ. [ב, קמא.] כתב: "כי טוב לבריות שייך לעולם הזה ביותר, שהרי הוא טוב לבריות שהם בעוה"ז. לכך אף למאן דאמר שכר מצוה בהאי עלמא ליכא, משום דסבירא לו דאין המצוה רק ענין אלקי, אין יחוס לה אל עולם הזה הגשמי, סובר שבאלו המצות יש כאן תשלום שכר בעוה"ז, וראוי לזה שעושה טוב בעולם הזה, והיינו שיהיה לו פירות בעולם הזה". וכן מפורש להלן ר"פ סב. (14) והנה אע"פ שתורת המהר"ל בנויה היא על תורת הסוד, מ"מ כאן הוא אחד מן הפעמים הבודדות שמביא את לשון ספר הזוה"ק. וכן עשה בנתיב הפרישות פ"ג [ב, קיח.], נתיב התשובה פ"ו [ד"ה אך מצאתי], גבורות ה' פס"ד [רחצ:], באר הגולה באר החמישי [צה.], ובדרוש על המצות [נט.]. (15) פירוש - אוי לאותו אדם ש ומר כי התורה באה לספר סיפורים בפשטות, ודברי הדיוט. [לשון פירוש הסולם. וכן ההערות הבאות שאובות משם.] (16) פירוש - כי אם כן, אפילו בזמן הזה אנו יכולים לעשות תורה מדברי הדיוט, ועוד יותר יפים מהם. (17) פירוש - אפילו שליטי העולם יש ביניהם דברים מעולים יותר. (18) פירוש - אם כן נלך אחריהם ונעשה מהם תורה, כאותו האופן. (19) פירוש - אלא שכל דברי התורה הם דברים עליונים וסודות עליונים. (20) פירוש - בוא וראה, עולם עליון ועולם תחתון במשקל אחד נשקלו. (21) פירוש - ישראל למטה כנגד מלאכים עליונים למעלה. (22) פירוש - מלאכים עליונים כתוב בהם 'עושה מלאכין רוחות'. ובשעה שיורדים למטה, מתלבשים בלבוש של עולם הזה. (23) פירוש - ואם לא היו מתלבשים בלבוש כעין עולם הזה, לא היו יכולים בני אדם לעמוד בעולם הזה, והעולם לא סבל אותם. (24) פירוש - ואם במלאכים כך, התורה שבראה את המלאכים ואת כל העולמות, והם מתקיימים בשבילה, על אחת כמה וכמה כיון שירדה לעולם הזה, אם לא היתה מתלבשת באלו הלבושים שבעולם הזה, לא היה יכול העולם לסבול. וראה הערה 43. (25) פירוש - ועל כן ספור הזה שבתורה הוא לבושה של התורה. מי שחושב שאותו הלבוש הוא התורה ממש, ואין בו דבר אחר, תיפח רוחו, ולא יהיה לו חלק לעולם הבא. (26) פירוש - משום זה אמר דוד, גל עיני והביטה נפלאות מתורתך, דהיינו להביט מה שמתחת לבושה של תורה. (27) פירוש - בוא וראה, יש לבוש הנראה לכל, ואלו הטפשים כשרואים אדם לבוש יפה, שנראה להם הדור בלבושו, אין מסתכלים יותר, ודנים אותו על פי לבושו ההדור. וחושבים את הלבוש כגוף האדם, וחושבים גוף האדם כמו נשמתו. (28) פירוש - כעין זה היא התורה, יש לה גוף, והוא מצות התורה הנקראות גופי תורה. גוף זה מתלבש בלבושים שהם ספורים של עולם הזה. (29) פירוש - הטפשים שבעולם אינם מסתכלים אלא בלבוש ההוא, שהוא ספור התורה, ואינם יודעים יותר, ואינם מסתכלים במה שיש תחת הלבוש ההוא. אלו שיודעים יותר, אינם מסתכלים בלבוש, אלא בגוף שהוא תחת הלבוש ההוא. (30) פירוש - החכמים, עבדי המלך העליון, אותם שעמדו בהר סיני, אינם מסתכלים אלא בנשמה שבתורה, שהוא עיקר הכל, תורה ממש. ולעתיד לבוא, עתידים להסתכל בנשמה של נשמה שבתורה. (31) פירוש - בוא וראה, אף כך הוא למעלה, שיש לבוש, גוף, נשמה, ונשמה לנשמה. השמים וצבאם, אלו הם לבוש. וכנסת ישראל היא הגוף המקבל הנשמה, שהיא תפארת ישראל, ועל כן היא גוף לנשמה. (32) פירוש - הנשמה שאמרנו שזו תפארת ישראל, היא התורה ממש. ונשמה לנשמה זה הוא עתיקא קדישא, והכל אחוז זה בזה. (33) פירוש - אוי לאלו הרשעים האומרים שהתורה אינה יותר מספור בלבד, והם מסתכלים בלבוש ולא יותר. אשרי הם הצדיקים המסתכלים בתורה כראוי. יין אינו יושב אלא בכד, כך התורה אינה יושבת אלא בלבוש זה. (34) פירוש - ועל כן לא צריכים להסתכל אלא במה שיש תחת הלבוש. ועל כן כל אלו הדברים, וכל אלו הספורים הם לבושים. וראה להלן פנ"ט [ד"ה ואמר ומלופפת] שהתייחס שם אל דבריו כאן. (35) ולא אמרו כן אודות המצות. ויש מקום לבעל דין לחלוק ולומר שמא המצות הן כולן נבדלות לגמרי מן הגשמיות והחומריות. (36) פירוש - אי אפשר שהמצות תהיינה בעוה"ז אלא באמצעות מלבוש גשמי ["רק בגוף" - אלא בגוף], וכמבואר בסמוך הערה 43. ואע"פ שבזוה"ק שהובא למעלה הבדילו והבחינו בין מצות התורה לבין ספורי התורה, שהרי אמרו שם "פקודי אורייתא דאקרון 'גופי תורה', האי גופא מתלבשא בלבושין, דאינון ספורין". ומכך לכאורה משמע שהמצות עצמן אינן מלובשות על ידי הגשם. אמנם זה אינו, שדברים אלו נאמרו ביחס לספורים שבתורה, שביחס שבין המצות לספורים - המצוה היא גוף, והספורים הם מלבוש. אך בודאי שאף המצות עצמן מלובשות בגשם, כי סו"ס הטעם המחייב מלבוש לספורים ["אורייתא... כיון דנחתת להאי עלמא, אי לאו דמתלבשא בהני לבושין דהאי עלמא, לא יכיל עלמא למסבל"] כוחו יפה גם לגבי המצות. (37) ויש בזה הטעמה מיוחדת. שהנה מצאנו שמלבד שהמצות נחשבות הן ללבוש מצד עצמן למלין עלאין [וכמבואר כאן], הן גם נחשבות ללבושו של אדם המקיימן. שהנה על הפסוק [בראשית ג, ז] "וידעו כי עירומים הם", פירש רש"י "אף הסומא יודע כשהוא ערום, אלא מהו 'וידעו כי ערומים הם', מצוה אחת היתה בידם ונתערטלו הימנה". ובשמות יב, ו, פירש רש"י "הגיעה שבועה שנשבעתי לאברהם שאגאל את בניו, ולא היה בידם מצות להתעסק בהם כדי שיגאלו, שנאמר [יחזקאל טז, ז] 'ואת ערום ועריה'". הרי שהמצות הן לבושין לאדם. וכן מבואר להדיא במגילה לב., ויובא בד"ה הבא. וכן הוא מפורש בנתיב הלשון פי"א [ב, צו.]. והנה כבר השריש המהר"ל שבגדיו של אדם מורים הם על מעלתו ומהותו [גו"א שמות פי"ט אות יח (ד"ה ואני), ושם הערה 176]. ובגו"א ויקרא פ"ח אות ח [ד"ה וזהו] כתב: "כהן גדול ביום הכפורים היה משמש לפני ולפנים בבגדי לבן בלבד [יומא ס.], נמצא כי בגדי לבן הוא מעלה גדולה". ובגבורות ה' פנ"א [רכ.] כתב על כך: "כשנכנס לפני ולפנים יש לו לשמש בבגדי לבן לפי מעלת המדריגה שנכנס לשם, כי בגדי לבן הם פשוטים". וכן ביאר שמשה רבינו שימש בשבעת ימי המילואים בחלוק לבן שאין בו אמרא [תענית יא:], כי דבר זה תואם למדרגתו [גו"א ויקרא פ"ח אות ח (ד"ה וזהו), ובגבורות ה' פכ"ח (קיב.)]. ואף כאן נאמר, שהואיל והמצות הן לבושיו של אדם, בע"כ שהן מורות על מעלתו ומהותו של האדם; מה אדם הוא בעל גוף, אך נושא בתוכו את הצלם האלקי הנבדל. אף המצות הן שייכות לגוף ולכלי הגוף, אך נושאות בתוכן דברים עליונים. וראה הערה 8. (38) לשונו לעיל פ"ט [ד"ה והנה אלו]: "כי המצות כולם שכליות אלקיות... ולכך הדבק במצות דבק בשכלי, והוא השכל האלקי העליון, ועל ידי זה יש לו דביקות בו יתברך, ומוציאין אותו מן הטבע, ובזה נפשו צרופה, ואז דבק בו יתברך... וכאשר האדם עושה המצוה, שהיא מעשה השכלי, הנה מתקרב בזה אל המעלה הנבדלת, ומצרף נפשו מן הטבע החומרית, הן גופו הן נפשו, כי המעשה של המצוה הוא מעשה אלקי... ובזה נפשו יוצאת מן הטבע החומרית... ויקנו בשביל כך הצלחה העליונה בשביל החיבור והדיבוק הזה". וראה שם הערה 41. וראה לעיל פ"ח הערה 35, שיסוד זה הוזכר פעמים רבות בזה הספר. (39) יסוד נפוץ בספרי המהר"ל. ולדוגמה, רש"י שמות כ, א כתב: "מלמד שאמר הקב"ה עשרת הדברות בדבור אחד". וביאר שם הגו"א אות ג [ד"ה ועוד] בזה"ל: "יש בזה במה שאמר 'כל עשרת דברות בדבור אחד נאמרו', הוא מורה על המעלה הגדולה של תורה. שהדבר הזה נראה ונודע, שכל עוד שיתרחק הדבר מלמעלה ויבוא לעולם התחתון - יתפרד ויתחלק, כי העולם העליון נקרא עולם האחדות. וכל שקרוב אל השם יתברך, הוא האחד האמת, הוא יותר באחדות. שעולם הזה השפל, הרחוק מאתו יתברך, הוא עולם הנפרד. והתורה ניתנה מפיו יתעלה, ואין דבר קרוב אל האחד רק התורה. ולפיכך ניתנה התורה מפיו בדבור אחד לגמרי, לפי שראוי אל התורה האחדות לפי מדריגת מעלתה. ולכך נאמרו העשרת דברות בדבור אחד. וזהו הפירוש האמתי כאשר תבין, והוא אמת". וראה שם בהערות. וכן הוא להלן פל"ד [ד"ה ועוד יש]. ובנצח ישראל פ"י [ד"ה ואיך לא] כתב: "רק התורה כתיב בה [במדבר טו, כט] 'תורה אחת תהיה לכם'". וראה שם הערה 30, ולעיל פ"א הערה 63, ולהלן פט"ז הערה 44. (40) "בלא מטפחת סביב ספר התורה" [רש"י שם]. (41) פירוש - שאם נגע בספר התורה בלא כסוי אף לשם מצוה, אין אותה מצוה נחשבת לו, מאחר שלא עשה כראוי. (42) ובהספד [הנדפס בגו"א הוצאת יהדות, סוף ספר במדבר, עמוד קפד] ניסח שאלה זו בזה"ל: "וקשה, אם עשה חטא מה שאחז ספר תורה ערום, יהיה נפרע על חטאו, מכל מקום יהיה לו שכר על אותה מצוה". (43) כמבואר בזוה"ק שהביא למעלה "אורייתא... כיון דנחתת להאי עלמא, אי לאו דמתלבשא בהני לבושין דהאי עלמא, לא יכיל עלמא למסבל", וראה הערה 24. ובהספד שם [קפד] כתב: "כי אין לאדם שום חבור אל ספר תורה, שבה השכל האלקי העליון". ובאבות פ"א מי"ג איתא "ודאשתמש בתגא חלף", וביאר שם בדר"ח [מט:]: "והטעם שהוא חייב מיתה, כי האדם שהוא בעל גוף וחומר, ואין ראוי שיתחבר אל הדבר שהוא קדוש ונבדל מן האדם, והוא חלק שמים. כמו שתמצא כי כאשר מתחבר האדם אל העליונים אשר אינם עם הגוף יבוא לו המיתה. כמו שאמר [שופטים יג, כב] 'אלקים ראינו נמות'. כי אין לאדם גשמי מציאות עם הנבדלים. וכך כאשר האדם הוא מתחבר להיות נהנה מדבר שהוא חלק שמים חייב מיתה... שהתורה היא שכלית ונבדלת מן האדם שהוא בעל חומר, ואין לאדם בעל חומר מציאות עם התורה... ודבר זה גורם שהנהנה מן התורה הוא השכל הנבדל, חייב מיתה". וכן הוא להלן פל"א [ד"ה רצה לומר]. (44) כפי שכתב בנצח ישראל פמ"ד [ד"ה ולכך אמר]: "כי הנשמה היא בגוף, והוא תלוי בגוף", וראה שם הערה 71. וראה בנצח ישראל פל"ב [ד"ה ובפרק הבא על יבמתו] ביאר שאוצר הנשמות שממנו יורדות הנשמות לעוה"ז נקרא "גוף". וכאן כוונתו לומר, שהנשמה היא נבדלת כל כך, שאין העוה"ז ראוי לה, כי אם באמצעות הגוף. ומכללא איתמר דבר זה. כי הנה בח"א לר"ה טז. [א, קא.] כתב: "הנשמה והנפש האדם הוא יסוד האש". וכבר השריש לנו שיסוד האש הוא היסוד הרוחני ביותר, וכלשונו בח"א לשבת קיט: [א, סה.]: "כי הקדושה נמשלה כאש, ולפיכך התחתונים שהם חומריים, אפשר להם להתחבר לכל היסודות, שהם; אויר, מים, עפר. חוץ מן האש, וכמו שאמרו ז"ל [סוטה יד.]... וכי אפשר לאדם להתדבק עם השכינה, והלא כתיב [דברים ד, כד] 'כי ה' אלקיך אש אכלה הוא', ובשביל שהוא יתברך אש אכלה, הוא קדוש ונבדל מן כל התחתונים, אשר לא יתחברו אל האש". ולכך אי אפשר להתחבר לנשמה בלא גוף, כשם שאי אפשר להתחבר לאש ללא אמצעי. (45) פירוש - התורה בעצמותה [ולא הספר תורה] שנמצאת בעולם. (46) "שהיא לפנינו" - הכתובה על ספר. (47) לשונו בהספד [קפד]: "כאשר התחבר אל התורה לקרות בספר תורה, ואחז אותו ערום בלא מטפחת, והרי אין לו חבור ודביקות אל התורה כל כך, ולכך אין לו שכר על אותה מצוה כאשר אחז אותה ערום. רק כאשר יש לו חבור לספר תורה על ידי מטפחת, ואינו אוחז אותה ערום בלא מטפחת, ואין לו חבור וקרוב אל התורה, ועל ידי המטפחת יש לו קרוב". (48) פירוש - דברי הגמרא במגילה עולים בקנה אחד עם מדרש הזוה"ק. (49) והחידוש שבדבריו הוא שההלכות הנוהגות כלפי ספר תורה נמשכות ממהותם של דברי התורה הכתובים בו. שהואיל ואין אחיזה בדברי תורה ללא מלבוש, כך אין אחיזה בספר תורה ללא מלבוש. ומעין זה ביאר באור חדש [ריט.] את ההלכה של שרטוט, וכלשונו: "כי השרטוט מורה על היושר הגמור שיש בספר... וזה ראוי דוקא לתורה, כי התורה היא היושר הגמור". וראה לעיל פי"א הערה 10. ובכלליות כבר קבע בגו"א במדבר פי"ט אות יט [ד"ה ומה] ש"כאשר נדע הלכות דבר אחד, נוכל לעמוד על מהותו, ואין ספק שהלכותיו נמשכים אחר עצמו, לכך מתוך זה אנו עומדין על מהותו". (50) וראה בח"א לשבת יד. [א, ג:], שגם שם הובא מאמרו של רבי פרנך, ושם בח"א הזכיר את דבריו כאן. וראה בחידושי הלכות שלו לשבת שם. (51) "של כל שבת ושבת" [רש"י שם]. (52) לשון הגמרא במילאו הוא"לעולם ישלים אדם פרשיותיו עם הצבור שנים מקרא ואחד תרגום, ואפילו 'עטרות ודיבון'". ופירש רש"י שם "ואפילו עטרות ודיבון - שאין בו תרגום". (53) ברכות לד: "כל הנביאים כולן לא נתנבאו אלא לימות המשיח, אבל לעולם הבא 'עין לא ראתה אלקים זולתך'". ופירש רש"י שם: "לא נתנבאו - הטובות והנחמות. עין לא ראתה - לא נראית ולא נגלית לשום נביא". וראה להלן פנ"ז [ד"ה וכבר באו] שביאר לפי"ז מדוע לא נזכר שכר העוה"ב בתורה. וראה לעיל בהקדמה הערה 59. (54) ודע, כי הנה יש למהר"ל שלשה הסברים במילת "תורה" שהיא הוראה. (א) מלשון הוראת הציווים, כמלך המורה לעמו [גו"א בראשית פ"א אות א, ונתיב האמונה פ"ב (א, סוף רט.), והובא לעיל פ"ו הערה 35]. (ב) מלשון הוראת הבנת טעמי התורה [ריש דרוש על המצות (נ.), והובא לעיל פ"ז הערה 10]. (ג) מלשון הוראת הדרך, שמוליך את האדם לעוה"ב [כמלוקט לעיל פ"ט הערה 69]. דוק ותראה, כי שלשה הסברים אלו מקבילים בדיוק לשלש דרגותיה של תורה; כנגד מדרגת העוה"ז שבתורה - ביאר ש"תורה" לשון צווי של מלך לעמו. וכנגד מדריגת האמצע של תורה [הידועה לחכמים ונבונים] ביאר ש"תורה" להורות הבנת טעמיה. וכנגד המדריגה השלישית של תורה, שהיא העוה"ב, ביאר ש"תורה" מורה לאדם הדרך לעוה"ב. ורש"י [שמות כה, יא] כתב: "שלשה ארונות עשה בצלאל, שנים של זהב ואחד של עץ... נתן של עץ בתוך של זהב, ושל זהב בתוך של עץ, וחפה שפתו העליונה בזהב, נמצא מצופה מבית ומחוץ". וכתב שם בגו"א אות יז [ד"ה והקשה] בזה"ל: "והקשה הראב"ע [שם סוף פסוק י], כיון שהיה צריך על כל פנים להיות עושה שלשה ארונות, שנים של זהב ואחד של עץ, יעשה אחד של זהב [ומה הצורך בארון של עץ]. שרז"ל נתנו כבר טעם במדרש [תנחומא ויקהל, אות ז], לפי שהתורה נקראת 'עץ חיים' [משלי ג, יח], לכך היה הארון של עץ. ודבר זה דבר עמוק, כי התורה נקראת 'עץ חיים למחזיקים בה' [שם], לפיכך היה הארון של עץ, כי העץ הוא נטיעה קיימת. כך דברי תורה הם מתחברים ונטועים דבקים עם השם יתברך. והוא [הקב"ה] קיים נצחי, ובשביל זה הוא [התורה] קיים לעד. ואילו הזהב, אף על גב דהוא חשוב, אינו נטיעה. אבל הציפוי הוא של זהב, והוא טעם מופלא להיות הדבר הנראה של זהב, על שם 'אורך ימים בימינה ובשמאלה עושר וכבוד' [משלי ג, טז], וידוע כי ה'אורך ימים' הוא עולם הבא, שאינו נראה, 'עין לא ראתה אלהים זולתך' [ישעיה סד, ג]. ולפיכך העץ, המורה על הנטיעה הנצחית, היה מכוסה ונעלם, ואילו הכבוד יש לו בעולם הזה, והוא נראה. ולפיכך היה של עץ בתוכו, והיה נראה העושר והכבוד". וברור הוא ששלשת ארונות המשכן תואמים בדיוק לשלש מדרגותיה של תורה. דוק ותשכח. וצרף לכאן עוד את ענינם של שלשת העולמות, [וכמבואר לעיל פ"ד הערה 3, ושם פ"ו הערה 11, קחנו משם]. ושלש מדרגותיה של תורה מקבילות לעולמות אלו. וכן מבואר להדיא בנתיב העבודה פי"ג [א, קיח:], ויובא בהמשך בהערות. (55) לשונו בנתיב העבודה פי"ג [א, קיח:]: "לשון ישראל ההמון היה תרגום, ולפיכך צריך שנים מקרא ואחד תרגום". ולהלן ר"פ סה כתב: "בפרק ד' דנדרים [לז:], אמר רב, מאי דכתיב [נחמיה ח, ח] 'ויקראו בספר תורת האלהים מפורש ושום שכל ויבינו במקרא'. 'בספר תורת אלהים' זה מקרא. 'מפורש' זה תרגום... מן הדברים הידועים כי הפרש יש בין דבור הנבואה, ובין דבור שהוא לשאר בני אדם. כי דבור הנבואה אין ספק שאינו במפורש כמו שהוא דבור שהוא אל בני אדם. ולפיכך צריך כל דבור ודבור שהיה על ידי הנבואה, בין תורה בין נביאים ובין כתובים, תרגום לפרש דבור הנבואה, עד שהוא מבואר לבני אדם. וזה שדרשו כאן 'ויקראו בספר תורת אלהים' זה מקרא, 'מפורש' זה תרגום. כי צריך לתרגם כדי שיהיה המקרא מפורש לכל אדם. ומפני זה היו נוהגים בכל ישראל לתרגם המקרא כאשר קוראים בצבור, מפני שהמקרא בלבד, והתרגום בלבד... שאין התרגום רק לפרש הכתוב, שיהיה מפורש לכל". (56) כי לעומת התרגום ש"הוא לשון שהכל יודעים", הרי לשון הקודש ידועה רק לחכמים. ובנתיב הצניעות פ"ג [ב, קח:] כתב: "יקרא 'לשון קודש' מפני שהלשון הוא פרי ותולדות האדם מה שמוציא בשפתיו. ולפיכך יש לכל אומה ואומה לשון בפנ"ע, כמו שכל אילן ואילן יש לו פרי בפני עצמו, ואין זה כזה. אמנם לשון הקודש הוא הדיבור שיש לאדם מצד קדושתו. ולפיכך יש לאדם שתי לשונות. האחד קודש, שהוא לאדם מצד הקדושה שיש באדם. והשני הוא לשון המוני, כי יש באדם צד חול גם כן... ולכך התורה וספרי הקודש נכתבים בזה הלשון דוקא. ומפני זה נקרא הלשון 'לשון קודש'". ואלו הם דבריו כאן, כי כבר נתבאר למעלה בפרק י [ד"ה ואחר כך] שחכמה וקדושה הן בנות חדא ביקתא [ולכך סדר קדשים נקרא "חכמת" (שבת לא.)]. (57) אודות שאין לשום אדם השגת העוה"ב, ראה להלן ר"פ נז, שדבר זה נתבאר שם. וכנגד מעלה זו נתקנה המקרא השני, כי ברור שהתרגום הידוע לכל, אינו יכול להיות אכסניא לדבר טמיר ונעלם. אמנם צ"ב, כיצד הכפילות של אותה לשון עצמה ["שנים מקרא"] יכולה לבטא שתי דרגות שונות, זו למעלה מזו. והנראה בזה, כי כבר השריש המהר"ל שכל כפל מורה על הצורה, וכלשונו בח"א לערכין ל: [ד, קמג:]: "'שנה עליו הכתוב לעכב' [פסחים סא.], כי כל שני פעמים לחזק הדבר שיהיה כך קבוע, לא בענין אחר. ודוקא שני פעמים, כי דבר זה ידוע מענין הצורה שיש לה מדריגה שניה, כי החומר יש לו מדריגה ראשונה... ומדריגת הצורה שניה שהיא חזקה, ואין שנוי לה כלל, כאשר ידוע. ולפיכך אמרו בכל מקום 'שנה עליו הכתוב לעכב'". ובנצח ישראל ס"פ מט כתב: "כי הכפל מורה על הצורה". וראה לעיל פי"ב הערה 80. ולכך, הכפלת המקרא מורה שיש כאן גבוה על גבוה, ומדרגה על מדרגה. והואיל והכל נברא בלשון הקודש [רש"י בראשית ב, כג], ואף עולם הבא נברא בששת ימי בראשית [גו"א בראשית פ"א אות כא] ובלשון הקודש [מנחות כט:, שנברא באות יו"ד], לכך לשון הקודש מכיל בקרבו את שתי המדרגות הללו; הנגלית, והנסתרת. האופן להגיע אל המדרגה הראשונה הוא ב"מקרא" הראשון. והאופן להגיע למדרגה השניה הנסתרת הוא בהכפלת ה"מקרא". 
(58) יסוד נפוץ בספרי המהר"ל. ולדוגמה, בנצח ישראל פי"ג [ד"ה ואין פירוש] כתב: "בעולם הבא, אשר שם החיים באמת. כי העולם הזה יש לו חבור ודביקות בעולם הבא מצד החיים. כי עולם הבא שם החיים הגמורים, שאין להם מיתה כלל". ובגו"א שמות פכ"ה אות יז [ד"ה והקשה] כתב: "וידוע כי האורך ימים הוא העולם הבא". ובקידושין לט: דרשו על הפסוק [דברים ה, טז] "יאריכון ימיך" - "לעולם שכולו ארוך". ובח"א לשבת סג. [א, לט.] בביאור הגמרא שם "למיימנים בה אורך ימים איכא", כתב: "כי מי שעוסק בתורה מתעלה, ולכך ראוי אליו אורך ימים, הוא עולם הבא... כי התורה יש לה התעלות עד עולם העליון, ולפיכך אמרו כי למיימנים, דהיינו שלומד תורה לשמה כאשר ראוי להיות, הוא זוכה לאורך ימים, הוא עוה"ב, שכל מקום שאמרו 'אורך ימים' הוא ליום שכולו ארוך". וכ"כ בדר"ח פ"ד מ"ט [קעט.]. ובהקדמה ראשונה לגבורות ה' [ג] כתב: "בתורה כתוב לרמוז על עוה"ב, דכתיב [דברים כח, ז] 'והארכת ימים' לעולם שכולו ארוך... שאם מת מיתה טבעית לא נחשב מיתה, [כי] יחזור להיות חי". וכן פירש רש"י ויקרא יח, ה "וחי בהם - לעוה"ב, שאם תאמר בעולם הזה, והלא סופו הוא מת". וראה עוד בנתיב התשובה ס"פ ב, ושם הערה 150, ולהלן פט"ו הערה 18. (59) ברכות י. "מה הקב"ה יושב בחדרי חדרים, אף הנשמה יושבת בחדרי חדרים". ובנצח ישראל פמ"ד [ד"ה ולכך תקנו] ביאר לפי"ז את דברי הגמרא [פסחים נו.] לומר "ברוך שם כבוד מלכותו" בחשאי, וכלשונו: "אין ראוי לאדם הנגלה השבח הזה, רק מצד הנשמה, שהיא יושבת בסתר בחדרי חדרים. כמו שאמרו חכמים 'תבוא נשמה שהיא יושבת בסתר בחדרי חדרים'. ולכך אומרים 'ברוך שם כבוד מלכותו' בחשאי הנסתר, כמו שיושבת הנשמה בחדרי חדרים". וכן הוא בנצח ישראל פ"ט [ד"ה ומוקי לה]. (60) כנגד שתי אותיות יו"ד שבתיבת "וייצר". (61) לשונו בגו"א בראשית פ"ב אות יח: "אע"ג שלא היה עדיין אותה היצירה, שהיא לעתיד, כיון שנברא האדם בכח על אותה יצירה שלעתיד - יש בו ב' יצירות עתה". (62) אודות השייכות שבין הצלם לעוה"ב, ראה דבריו בדר"ח פ"ג מי"ד [קמה:], שכתב: "הצלם הנברא בו האדם הוא בעצמו מורה על מדריגתו בעוה"ב... והוא מה שאמרו חז"ל [ב"מ נח:] כל המלבין פני חבירו, אין לו חלק לעוה"ב. כי המלבין פני חבירו מבזה צלם אלקים, שהוא מורה על עוה"ב שיהיה לאדם, אין לו חלק בעוה"ב... הנה מדריגת צלם אלקים הזה ואור מציאותו של אדם מצד העוה"ב... ובבריאתו תכף ומיד נברא האדם על זה שיהיה מוכן לעולם הבא. כי לכך כתיב 'וייצר' בשני יודי"ן, בריאה אחת בעולם הזה, ובריאה אחת בעולם הבא". וקודם לכן בפ"ב מי"ד [קב:] כתב: "ויש לך לדעת כי מה שאמר רבי אליעזר 'יהי כבוד חבירך חביב עליך כשלך' [שם משנה י], הוא ענין גדול מאד להביא את האדם לעולם הבא... ואל יקשה לך כי למה דבר זה מביא לחיי עולם הבא. כי דבר זה יש להבין מדבר זה שאמרו חכמים [ב"מ נח:] כל המלבין פני חבירו, אין לו חלק לעולם הבא. ומזה תבין כי ההפך הוא הזהיר בכבוד חבירו, הוא הדרך לחיי עולם הבא... כי כאשר הוא נוהג כבוד באדם שנברא בצלם אלקים... מפני זה ראוי לעולם הבא. כי אין ראוי לאדם עולם הבא רק בשביל צלם אלקים אשר הוא לאדם מן העליונים... ולפיכך אמר כאשר תהיו נזהרים בכבוד חבריכם, יהיה לכם עולם הבא, ולא תהיו ח"ו מבזים את הצלם, שבו תלוי עולם הבא". וכן הוא בנתיב אהבת ריע פ"א [ב, נג.]. וראה הערה 7, ובסמוך הערה 72. (63) כמבואר בהערה הקודמת. ובדרוש לשבת תשובה [עו:], כתב: "ומעתה יש לשאול, באיזה צד מצינו שנברא האדם בעוה"ז וגם נברא לעוה"ב... ואלו שני עולמות נרמזים, שהאדם נברא ויש לו פנים ויש לו אחור. ובזה חקוקים באדם שני עולמות אשר רמז הכתוב 'וייצר' בשני יודי"ן. ולא תמצא בבהמה ובשום בעלי חיים שיהיה להם גב ופנים. וידוע כי הפנים בו זיו והדר והוד, וכדכתיב [קהלת ח, א] 'חכמת אדם תאיר פניו'. וזה מרמז לך על אור עולם הבא, שהוא כולו זיו והדר. אבל הגב אין בו ענין זה כלל, והוא שייך לעולם הזה... האחור בעוה"ז והפנים לעוה"ב. כי אי אפשר להכיר האדם מאחוריו, ולא ניכר זה מזה מאחוריו. אבל בפנים של אדם יש היכר בין אדם לאדם. וכך יש היכר בין אדם לאדם בעוה"ב, ואין היכר בין אדם לאדם בעוה"ז. ומראה לך כשם שהליכת אדם וכל תנועותיו הוא לפנים, כך יהיה כל תנועות האדם לעוה"ב, ונקרא אז שהולך לפנים ולא לאחור. ואם נמשך אחר הנאת עולם הזה, אז הולך לאחור". והאור וההכרה שיש בפני אדם, הם הם דרגת הצלם, וכמבואר בדר"ח פ"ג מי"ד [קמד.]. (64) פירוש - "שנים מקרא ואחד תרגום" נאמר כפי הסדר, כאשר ה"שנים מקרא" מתייחסים לשתי הדרגות הראשונות, ואילו "האחד התרגום" מתייחס לעולם הבא. וזאת לעומת פירושו הראשון שה"שנים מקרא" מתייחסים לעולמות העליונים יותר, ואילו ה"אחד תרגום" [שהוזכר לבסוף] מתייחס לעולם השפל יותר. (65) כוונתו לחידשי אגדות שלו למסכת מגילה, ולא זכינו לאורם. וכמו שכתב בח"א לסוטה לג. [ב, סז:] "לשון ארמי אינו נקרא לשון, וכמו שביארנו במסכת מגילה אצל 'והכרתי לבבל שם ושאר', שאין להם כתב ולשון". וכבר נתבאר לעיל [פי"ב הערה 81] שכאשר כותב "במקומו" כוונתו לח"א על אתר. וראה הערה 67. (66) כמבואר בסוטה מט:, ובח"א לכתובות קיא. [א, קסד.] כתב: "ידוע כי לשון ארמי הוא בבבל". (67) יסוד נפוץ בספרי המהר"ל. וכגון, בנתיב העבודה פי"א [א, קי.] כתב: "כי לשון זה [ארמית] אינו לשון מיוחד, שאינו מכלל שבעים לשונות המיוחדים - לכל אומה ואומה לשון אחד, וכבר ביארנו דבר זה בפרק עשרה [אבות פ"ה מכ"ב], גם בהרבה מקומות". וז"ל שם בדר"ח [רעז.]: "התרגום... אינו נחשב ללשון... שאינו שייך אל העוה"ז, ומפני זה עצמו אין המלאכים מבינים לשון ארמי [שבת יב:], שאין הלשון הזה מכלל סדר העוה"ז". וכן כתב בנתיב העבודה פי"ג [א, קיח:]: "הלשון של תרגום אינו לשון פרטי מיוחד לאומה, והוא לשון כולל אל הכל". ובגבורות ה' פנ"ד [רלח.] כתב: "זהו אמרם ז"ל בפרק החליל [סוכה נב:] ארבע הקב"ה מתחרט עליהם שבראם, ואלו הם כשדים ישמעאלים יצה"ר גלות. ובאור זה כי כשדים אין מציאותם נחשבים, כי לפחיתותם אין שם מציאות עליהם, והם דומים לבריאה שהיא טפילה, ונמשכת אחר בריאה אחרת, כמו התולעים... ומצד עצמם אין ראוי להם הבריאה... כלל הדבר כשדים אין להם מציאות כלל בעצמם, אבל הם נמשכים אחר מציאות אחרים, וכשדים הוא ארם בודאי, וזהו ענין ברור... כי ארם הזה הוא יוצא מכלל מציאות העולם, ואינו נחשב בכלל שבעים לשון, שהם סדר המציאות העולם. ואין הלשון של ארמי בכלל שבעים לשונות אלו, ולפיכך המלאכים שהם כנגד שבעים לשונות אין מכירין ארמית". ובגו"א דברים פל"ב אות יג [ד"ה לפיכך] כתב: "לפיכך דרשו רז"ל [מגילה י:] שאין להם [לכשדים] לא כתב ולא לשון. שהלשונות נתן הקב"ה לשבעים אומות, ולא היה אשור בכללם. נמצא כי לא נקרא לשון, שלא היה מן אותם הלשונות שפילג הקב"ה לשונם, ולא נקרא לשון". ובח"א לסוטה לג. [ב, סז:] כתב: "מלאכי השרת אין מכירין כלל לשון ארמי מפני שאינו נקרא לשון... שאין לשון ארמי בכלל ע' לשונות, אע"ג שהוא לשון בודאי, אינו בכלל ע' לשון שברא הש"י. ומה שהלשון ארמי אינו בכלל ע' לשון, מפני שאמרו במסכת סוכה [נב:] כי על כשדיים נאמר [ישעיה כג, יג] 'זה העם לא היה', ואמרינן שהקב"ה מתחרט עליהו, ולכך אין לשון שלהם, שהוא ארמי, בכלל ע' לשון". וכ"ה בנצח ישראל פכ"ב [ד"ה ועל זה], ובח"א לסנהדרין לח: [ג, קנג.]. (68) נראה לבאר זאת, כי כבר השריש כמה פעמים שהדיבור עומד כנגד המחשבה, ופעולתו של האחד הוא ביטולו של השני. וכמו שכתב בביאור מאמרם [סנהדרין קא.] "הקורא פסוק של שיר השירים ועושה אותו כמין זמר...מביא רעה לעולם, מפני שהתורה חוגרת שק ואומרת לפניו, רבש"ע עשוני בניך ככנור שמנגנין בו לצים". ושם בח"א [ג, ריש רלב.] כתב: "כלומר שדבר זה נחשב הפסד...כי הכינור הוא הפך התורה, כי התורה עיקר שלה המחשבה והשכל, והזמר הוא בפה. וכאילו לא היתה התורה רק דברים שנאמרים בפה בלבד, ואין בהם חכמה עמוקה. וכאשר האדם מחשב מחשבה עמוקה, סותם פיו ואין מדבר. ומי שעושה התורה כמין זמר שמנגנים בפה, כאילו אין בה רק הדיבור בלבד, ואין עיקר שלה חכמה עמוקה השכלית, דבר זה ביטול לתורה". וכן כתב בדר"ח פ"א מי"ז [ריש נה.], וז"ל: "כי הדיבור הוא נפש המדברת, אשר נפש המדברת הוא כח גופני...ואינו שכלי לגמרי...וכאשר הוא פועל בכח הדברי, מבטל כח השכלי אשר אינו גופני...וכאשר שותק האדם אז השכל פועל פעולתו". וכן חזר וביאר שם בפ"ד מ"ז [קעו:], ובנתיב השתיקה פ"א [ב, צז.]. ובנתיב הלשון פ"ד [ב, עב.] כתב: "כי כח המחשבה וכח הדיבור הם מחולקים, אין שייך זה לזה כלל". ושם מאריך לבאר הדבר. ולכך, ביחס זה שבין דיבור למחשבה, בדרך כלל יד הדיבור על העליונה [ראה לעיל בהקדמה הערה 17, שעיקר חיות האדם הוא בדיבורו, ולא במחשבתו]. אך כאשר אין הדיבור חשוב דיו, אזי הכף נוטה לכיון המחשבה, והיא נעשית לעיקר. וכן מצינו לסברה זו בדבריו בדר"ח פ"ג מ"ב [קטז:], שכתב שם בזה"ל: "שנים [שני בני אדם] צריך להוציא הדבור בפה. אבל אחד, אפילו אם מוציא מן הפה, הרי אפשר שיהיה בלא דבור. לכך אפילו אם מוציא הדבור בפה, לא נקרא זה דבור... ופעמים הרבה אינו מוציא מן הפה, רק בעיון בלבד בלא דבור. ולפיכך אין הדבור עיקר, רק המחשבה". [והובא לעיל בהקדמה הערה 18]. וזהו לשונו כאן "וכאשר אינו נחשב לשון, המחשבה הוא עיקר". (69) כמבואר בנצח ישראל פ"ד [ד"ה ועוד] שהמוח שבאדם [שממנו המחשבה והזכרון והדעת] מקביל למחנה שכינה, שבו העזרה וההיכל וקדש הקדשים. ובנפש החיים שער א, פרק ד, כתב: "גם על זאת יחרד לב האדם, שהוא כולל בתבניתו כל הכחות והעולמות... שהו המה הקודש והמקדש העליון... א"כ בעת אשר יתור האדם לחשוב בלבבו מחשבה אשר לא טהורה בניאוף ר"ל, הרי הוא מכניס זונה סמל הקנאה בבית קה"ק העליון". (70) כמבואר בהערה 67. (71) כמבואר בנצח ישראל פכ"ב [ד"ה ויפה אמרו]: "המלאכים אי אפשר להם שיקנו מעלת עולם הבא, שאין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה, שכבר התבאר בראיות שכליות מופתיות, שאם אין הפסד - אין הויה, כי השלם לא יתהוה. לכך אצל המלאכים, שאין הפסד, לא שייך בהם הויה אחרת". וראה לעיל פ"ב הערה 40, ופי"ב הערה 12. ובדרוש לשבת תשובה [סו:] כתב: "המלאכים נבראים, לא היו ולעתיד לא יהיו גם כן... כי המלאכים קיימים הם כל ימי עולם". (72) לשונו בנתיב העבודה פי"א [א, קיג.]: "המלאכים אינם יכולים לשבח ב'אמן יהא שמיה רבה', רק ישראל, אשר מעלתם מגיע עד עוה"ב, הוא עולם העליון. ובעוה"ב מעלת ישראל על המלאכים". ומוכח כן. שהנה התבאר כאן שרק באמצעות הצלם אלקים אפשר להגיע לעוה"ב [הערה 62]. וגם כבר נתבאר שאין למלאכים צלם אלקים [לעיל פי"ב הערה 21]. וממילא ברור הוא שאין למלאכים חלק בעוה"ב, כי אם אין צלם, עוה"ב מנין. (73) בדר"ח פ"ה מכ"ב [רעו:], וז"ל שם: "כי יש לתורה שתי בחינות; כי התורה היא נתנה לעוה"ז, ומצד שנתנה התורה לעולם הזה היא בלשון הקודש. והעוה"ז נברא בלשון הקודש [רש"י בראשית ב, כג]. אבל מצד שהתורה היא מעולם העליון, היא בלשון תרגום... כי זה טעם שנים מקרא ואחד תרגום. וזהו מפני כי מדריגת התורה שהיא מעולם העליון, צריך שיקרא כל פסוק שלשה פעמים, כנגד עולם התחתון, וכנגד עולם האמצעי, וכנגד עולם העליון, והשלישי כנגד עולם העליון. ומפני זה המאמר [אבות פ"ה מכ"ב] 'הפוך בה והפוך בה דכולא בה' מלשון ארמי. כי לכך 'כולה בה' מפני שהתורה היא מעולם העליון, לכך כולה בה. וכן כל התלמוד חברו בלשון ארמי... ודוקא התלמוד, אבל המשניות הם בלשון הקודש. וזה מפני כי התלמוד הוא לברר משפטי התורה, ולבאר איך כולה נמצא בתורה. ודבר זה מפני כי התורה היא מעולם העליון, ולכך הכל הוא בתורה. והתלמוד היא מעלת התורה בפרט, ולכך הי בלשון ארמי. ובאולי ישאל אדם, שאין סברא שיהיה התרגום כנגד עולם העליון, והוא אינו נחשב ללשון. הלא דבר זה אינו קשיא, כי זהו הגורם כי העוה"ז נברא בלשון הקודש, ולכך לשון הקודש מורה על עוה"ז. ואילו התרגום אינו לעוה"ז, ולפיכך הוא בלשון התרגום, שאינו שייך אל העוה"ז. ומפני זה עצמו אין המלאכים מבינים לשון ארמי, שאין הלשון הזה הוא מכלל סדר עוה"ז. ודברים אלו דברים גדולים הם, וברורים הם... וזה אמרם 'לעולם ישלש אדם פרשיותיו שנים מקרא ואחד תרגום'... וכן מקרא ומשנה ותלמוד. והבן את הדברים האלו, כי לעולם השלישי הוא בלשון תרגום, כי מקרא ומשנה בלשון הקודש, והתלמוד בלשון תרגום". וכן כתב בקצרה בנתיב העבודה פי"ג [א, קיח:]. 
(74) מלים אלו שאובות מהפסוק [קהלת ה, ז] "כי גבוה מעל גבוה שומר וגבוהים עליהם", ודרשו שם בקה"ר "'כי גבוה' אלו המלאכים, 'וגבוהים עליהם' זה הקב"ה". ודברים אלו קשורים מאוד לדבריו כאן, ולכך הביא פסוק זה. וראה לעיל ר"פ ד. (75) אודות שעוה"ב מסולק מן הגשמי, דבר זה התבאר כבר כמה פעמים לעיל [פ"ב הערה 30, פ"ג הערה 32, פ"ד הערה 3, פ"ה הערות 19, 41, ופ"ו הערה 4]. (76) אודות שהמצות הן גשמיות, כי נעשות על ידי כלי הגוף, ראה לעיל פ"ב הערה 23, פ"ו הערה 2, פ"ט הערה 52, פי"א הערות 54, 79, וכאן הערה 11. (77) פירוש - סודי התורה הם העיקר והפנימיות של התורה, והלומד תורה מתדבק בהם. ובדר"ח פ"ו מ"ב [רפד:] כתב: "כי העוסק בתורה לשמה דבק עם עצם מעלת התורה. ומן עצם מעלת התורה עומדים כל הדברים השייכים לתורה, וכמו שאמרו אח"כ ג"כ 'ומגלין לו רזי התורה'. והנה בשביל שהוא עוסק בתורה לשמה, כלומר שלומד תורה לשם עצמה של תורה, לא לשם כבודו, ומפני כך נגלין לו רזי התורה, שהם סודות התורה, ועיקר התורה". ומה שנקרא זה "ודבק בשם הזה", כי בברכת התורה אמרינן "ונהיה אנחנו... כולנו יודעי שמך ולומדי תורתך לשמה". ובשיח יצחק כתב שם [בשם הגר"א] "כי ענין ידיעת השם הונח על ידיעות הפנימיות... בהבין הסוד על בוריו". הרי שמותיו יתברך קשורים לסודי התורה. (78) שתחלק בסכינתא חריפתא בין הלבוש החיצוני של תורה, לבין פנימיותה. (79) וזה כמובן מן הנמנע, שהרי כל מהותו של אדם היא לקשר את העולמות, וכמבואר במו"נ ח"א פע"ב, והובא בגו"א בראשית פ"א אות סב, ובדר"ח פ"א מי"ח [נח.]. וז"ל בדר"ח שם: "וע"י האדם היה קשור אלו ג' עולמות... והדבר הזה ראוי ומחויב. כי מאחר שהאדם הזה מהעליונים ומהתחתונים, ראוי שיהיה נמצא בו מה שמיוחדים בו כל ג' עולמות. וכבר האריך הרמז"ל [מו"נ] בחלק הראשון [פע"ב] לפרש דבר זה... כי ע"י האדם מתקשרים כל ג' עולמות כאשר הוא כולל שלשתן... ואל"כ לא היה העולם מתקשר עד שיהיה כאן עולם א', אבל היה עולם מחולק. ודבר זה א"א, כי העולם הוא מן הש"י, שהוא אחד, ראוי שיהיה העולם אחד. ולפיכך ע"י האדם, שהוא כלול מאלו ג' עולמות, מקושרים ביחד, ובלא זה היה העולם מהורס... שצריך שיהיה בודאי העולם אחד מקושר, כי הבורא הוא הש"י הוא אחד". וראה לעיל פ"ו הערה 28, ולהלן פט"ז הערה 81. (80) של הפילוסופים, כמובא בריש הפרק. (81) כפי שכתב בדר"ח [ערה.] בביאור המשנה שם "הפוך בה והפוך בה דכולא בה", וז"ל: "כאשר ישיג בתורה הנה הוא משיג בכל סדר המציאות... כי הכל הוא בתורה. ואף על גב שכאשר מתעסק בתורה אינו מבין הדברים ההם איך יוצא הכל מן התורה, סוף סוף הוא מתעסק בדבר שיש לו מעלה עליונה דכולא ביה. וכבר הארכנו בזה כי חשיבות ומעלת הההשגה לפי מעלת הנושא... שאם יטרח הרבה האדם ויחכם מכל בני קדם לעשות אומנות וחכמה כענין הרחיים הטוחנים, אע"ג שהיא חכמה אשר לא יחכימו בה כל בני קדם, אין ספק שאין נחשב דבר זה כנגד ההשגה הקטנה בצבא השמים. כי לפי מעלת הנושא של חכמה הוא החשיבות. כי אומנות הרחיים אין לו נושא חשוב. וכזה עצמו כאשר משכיל בתורה, שהיא תורת האדם, עם השגה קטנה כיון דכולה בה הרי הנושא חשוב". (82) אודות זיקת לימוד התורה לעוה"ב, ראה דבריו לעיל פ"ה [ד"ה ואני אומר], שכתב: "מעלת ישראל במה שהם מוכנים אל התורה... בשביל הכנתם לתורה יזכו לחיי עולם הבא". ובנצח ישראל פט"ו [ד"ה ואל יקשה] כתב: "אין ישראל יכולים לקבל רוב פורעניות [יבמות מז.], היינו פורעניות... שלא יהיו יכולים לעסוק בתורה מרוב צרות חס ושלום, דבר זה היה נחשב גם כן אבוד להם, שהרי לא יהיה להם עולם הבא". (83) פירוש - נמצא לפני האדם הלימוד. (84) "כמו שהיו שואלים בני אדם באיזה צד יזכה האדם להצלחה הרוחנית על ידי מצות הגשמיות, כך הם שואלים על למוד התורה במצותיה ודקדוקיה, ובנזק השור והבור, וכיוצא בזה. שהיה נראה בדעתם, כי יותר יצליח כאשר ישיג בענין היסודות, ובמהות הגלגלים, ובשכלים הנפרדים. לכך דעתם כי הצלחת האדם בהשגת הדברים האלו" [לשונו לעיל ר"פ י]. (85) "ראשונה" - בפרקים למעלה אודות מעלת המצות, אשר מזככות את האדם מהפחיתות של הטבע, וכמו שיבאר. [וכתב "ראשונה", כי בפרקים האחרונים (י-יג) ביאר שהמעלה של לימוד תורה היא; (א) בתורה יש את היושר. (ב) התורה היא גזרת ה' יתברך על האדם (פרק יא). (ג) התורה היא צורה והשלמה לכל (פרק יב). (ד) אף המלבוש של תורה אדוק במעלה העליונה (דבריו כאן). ועכשו חוזר לדבריו שבפרקים הראשונים.] (86) ס"פ ב, ר"פ ד, ס"פ ה, פרק ז כולו, פרק ח [ד"ה והפירוש הוא], פרק ט [ד"ה והנה אלו], ועוד. (87) פירוש - לימוד התורה הוא לימוד רצונו של ה' יתברך המושקע במצותיו. אם כן יש כאן "גבוה על גבוה", ושכל על שכל; קנין השכל מתוך המצות השכליות. ואודות שלימוד התורה מתייחד למצותיה של תורה, ראה את דברי הרמב"ם בתחילת הקדמתו ליד החזקה, שכתב: "כל המצות שניתנו למשה בסיני - בפירושן ניתנו. שנאמר [שמות כד, יב] 'ואתנה לך את לוחות האבן והתורה והמצוה'. 'תורה' זו תורה שבכתב. 'והמצוה' זו פירושה. וציונו לעשות התורה על פי המצוה. ו'מצוה' זו היא הנקראת תורה שבעל פה". הרי שכל התורה שבעל פה [המחייבת לימוד] נקראת על שם המצוה. ועוד אודות שלימוד התורה הוא יותר שכלי מקיום המצות, ראה להלן פי"ד [ד"ה וביאור ענין]. (88) סוכה כח. "אמרו עליו על רבן יוחנן בן זכאי שלא הניח מקרא ומשנה... דבר גדול ודבר קטן... דבר קטן - הויות דאביי ורבא". (89) לעיל פ"ז [ד"ה וזה שאמר]. (90) כפי שכתב לעיל פ"ט [ד"ה ובזה הוסרה] כתב: "ובזה הוסרה שאלתם לגמרי, איך אפשר שיקנה האדם המדרגה הרוחנית על ידי המעשים הגשמיים... כי אנחנו אומרים כי הנפש הזאת היא אצולה מן השם יתברך, והיא בת מלך שנשאת לעירוני. ומפני שעומדת בחומר, צריכה השבה אל המלך, שהוא אביה.. ועל ידי המצות היא שבה אל בית אביה... כי המצות שהם הסדר השכלי מוציאים אותה אל הפעל, עד שתצא מן החומר המוטבע, ושבה אל בית אביה, הוא המלך העליון כמו שאמרנו. כי הנשמה היא מלמעלה, והיא אלהית נבדלת. וכאשר האדם עושה המצוה, שהיא מעשה השכלי, הנה מתקרב בזה אל המעלה הנבדלת, ומצרף נפשו מן הטבע החמרית, הן גופו הן נפשו. כי המעשה של המצוה הוא מעשה אלהי שעושה על ידי גופו. ומכל שכן כאשר הוא עוסק בתורה השכלית, שבזה מתדבק נפשו בשכלי לגמרי, ובזה נפשו יוצאת מן הטבע החמרית". (91) לשונו לעיל פ"ט [ד"ה ויש לך]: "כי בודאי על ידי החכמה גם כן האדם הוא שכלי". וראה שם הערה 71. ובדר"ח פ"ב מ"ז [פג:] כתב: "החכמה והתבונה והדעת הם לנשמה, כמו שידוע". (92) גדר ההלכה יתבאר בסוף הפרק הבא. ושם ידגיש את היושר שבהלכה, שאינה נוטה כלל לימין או לשמאל. ומה שכתב כאן שההלכה היא בירור וצירוף הדין, ראה בהקשר זה את דבריו בדר"ח פ"ה מי"ז [רס.], בביאור המאמר "אלו ואלו דברי אלקים חיים" [עירובין יג:], שנאמר על מחלוקתם של בית הלל ובית שמאי, שכתב: "כי השם יתברך אשר אמר כשר או פסול, אין זה רק מצד הטעם, כי אין דבר שבתורה שאין לו טעם. וכאשר הטעמים שוים לגמרי, שיש כאן טעם להכשיר וטעם לפסול עד שהטעמים שקולים שוים, יאמר בזה 'אלו ואלו דברי אלקים חיים'... וכך היה מחלוקת בית שמאי ובית הלל. אבל שאר מחלוקת של חכמים אינה כך. אף שיש לכל אחד ואחד טעם הגון, עד שמזה הצד יאמר כי גם דבר זה מן הש"י, שכל טעם הגון הוא מן הש"י, מכל מקום כאשר יזדקק הדבר מצד השכל הפשוט, אז גובר דעת האחד על השני, וזהו פסק הלכה. ומכל מקום בשניהם יש טעם, שכשם שהוא מן הש"י השכל הפשוט, כך מן הש"י השכל שאינו פשוט. רק כי השכל הפשוט הוא במדריגה העליונה". וכן כתב להלן פ"ע [ד"ה וכאשר חרב]: "כי ההלכה היא השכל הפשוט לגמרי, אין לו שום התיחסות אל הגשמי. אבל דבר שאינו הלכה, כיון שאינו שכל גמור יש לו התיחסות אל הגשמי. ואם הוא שכל במה, מכל מקום אינו שכל גמור... אבל שאר חכמות, כבר התבאר למעלה בפרקים$G,$H שאף אם הוא משיג דבר לאמתתו, תהיה ההשגה במלאכים וכיוצא בהם, אין ההשגה נבדלת מכל וכל, רק מצטרפת אל ענין גשמי כמו שהתבאר למעלה. וכן אם תהיה ההשגה בתורה, אם לא תהיה השגה להלכה, אין זה נבדל לגמרי". וראה לעיל פי"א הערה 93, שלכך ההלכה כרבים. (93) כי כבר נתבאר לעיל [פי"א הערה 16] שהאדם מושפע מאיכות הדבר הנלמד. והלומד דבר גשמי - נעשה אף הוא גשמי ["טוב שברופאים לגיהנום" (קידושין פב.)]. וממילא הלומד דבר שהוא מצורף ומזוכך, נעשה אף הוא כיוצא בו. (94) נראה כוונתו, כי תיבת "שונה" נאמרה על מי שחוזר על דבר שאינו גדול כמה פעמים, ומתוך השנון נעשה לדבר גדול. וכגון, בשבת לא: אמרו "מי שאכל שום וריחו נודף, יחזור ויאכל שום אחר ויהא ריחו נודף [בתמיה]". וכתב שם בח"א [א, יח:] בזה"ל: "ואפשר בא ללמוד אותנו, כי אשר חטא כבר והוסיף בחטא, יותר מקבל עונש על אשר משנה וכופל בחטא, מאותו שחוטא בראשונה. ומדה זאת מצאנו במקומות הרבה [ב"ק סח.] מפני ששנה בחטא עונשו יותר קשה. וזה שאמר מי שאכל שום, יחזור ויאכל שום, ויהיה ריחו נודף יותר. ולכך מי ששונה באולתו הוא יותר קשה, ויותר עונשו חמור". ובבחינת מה שאמרו [דב"ר ח, ג] "מי שהוא טיפש אומר אימתי אקרא כל התורה. ומי שהוא פקח מהו עושה, שונה פרק אחד בכל יום ויום, עד שמסיים כל התורה כולה". ודייק לה, "שהמשנה אין בה בירור הדברים לגמרי, רק ששונה הדין לפי מה שהוא. והתלמוד הוא בורר הטעם להבין הדבר בשכל ובחכמה" [לשונו בדר"ח פ"ד מי"ד (קפה:)]. ולכך דוקא המשנה נקראת על שם השינון [לעיל פ"י הערה 57], ולא התלמוד. ולכך, כאשר רצו חכמים להדגיש שהמלבוש של תורה משייך שייכי לעולם הבא, הדגישו דוקא "השונה הלכות", שזה מורה על לימוד דבר שאינו גדול, ועם כל זה עולה לסכום גדול של עוה"ב. (95) שהם חז"ל [דר"ח פ"א מ"א (יז.)], וכן הראשונים והאחרונים [נתיב התשובה פ"ז (ד"ה אך כל)], "כלם בשביל קבלתם התורה הם אבות עולם" [לשונו בדר"ח שם]. (96) בנתיב התורה פי"ד הקדיש את כל הפרק לבירור הצורך שאדם ידע גם שאר חכמות, ולבסוף הסיק שם [א, סא.]: "כי כל דבר שהוא לעמוד על מהות העולם יש לאדם ללמוד, ומחויב הוא בזה, כי הכל מעשה השם הוא, ויש לעמוד עליהם ולהכיר על ידי זה בוראו". (97) ורישא דקרא שם הוא "הקל תמים דרכו אמרת ה' צרופה וגו'". (98) לעיל פ"ז [ד"ה וזה שאמר], ושם הערה 42. 
(1) פירוש - אם יש לסוטה שנטמאה זכות מסוימת, היתה זכות זו דוחה לה את עונשה, שיהא תלוי ועומד, ולא ייפרעו ממנה אלא לאחר זמן. (2) "שהיתה עוסקת בתורה" [רש"י שם]. (3) "דכתיב [דברים יא, יט] 'ולמדתם אותם את בניכם', ולא את בנותיכם, וכיון דאינה מצווה אין שכרה גדול כמצווה ועושה". [רש"י שם]. (4) "תליץ בעדך את זכותך" [רש"י שם]. (5) לפנינו בגמרא "לעתיד לבוא". אמנם בעין יעקב איתא "לעולם הבא", וכבר נתבאר לעיל [פ"ד הערה 10] שדרכו של המהר"ל להביא הגירסא שבעין יעקב. (6) "מין ממיני הקוצים" [הרד"ק ספר השרשים, שורש ברק, ובשופטים ח, ז]. (7) "גומות" [רש"י בסוטה שם]. (8) "כך זכה לקיים מצוה ניצל ממקצת פורעניות" [רש"י שם]. (9) "שדרכן לילך בלילה... דכתיב [תהלים קד, כ] 'תשת חושך ויהי לילה ותרמוש כל חיתו יער'" [רש"י שם]. (10) "ואף כאן זכה לתורה, ניצל מן החטא ומן היסורין" [רש"י שם]. (11) "שמא יכפנו יצרו ליבטל וישיב עליו יצה"ר ופורענות" [רש"י שם]. (12) "ושם הכיר את דרכו. ואף כאן, הגיע ליום המיתה ולא פירש מן התורה עד יום מותו, ניצל מכולן" [רש"י שם]. (13) "עבירה מכבה שכר מצוה" [רש"י שם]. (14) "ואין עבירה מכבה שכר מי שעסק בתורה קודם לכן, אלמא מצוה לא מגנא כולי האי" [רש"י שם]. (15) "זו תורה" [רש"י שם]. (16) בא לישב את הקושיא משתי הלשונות, שחזינן מהן שאין מצוה מגינה כל כך. ופירש רש"י שם: "אמר רב יוסף, לעולם מגינה [המצוה] על היסורין הרבה, ומאי אינה מגינה דקאמר בלישנא קמא... שלא יתקפנו יצה"ר קאמר". וראה הערה 45. (17) "מצוה בעידנא דעסיק בה, והיינו לפי שעה דאמר, מגנא מן היסורין ומצלא מיצה"ר שלא יכשילנו לחטא" [רש"י שם]. (18) "בעידנא דלא עסיק בה, משנגמר המצוה ואינו עסוק בה, אגוני מגנא מן הפוענות, אצולי לא מצלא. ודקתני ברייתא עבירה מכבה מצוה לאו מהגין מן היסורין קאמר, אלא מליטול שכר לעתיד" [רש"י שם]. (19) "אמאי לא תגין עליהן מיצר הרע שהחטיאם ועשאם רשעים גמורים, כלומר אמאי לא תצילהו מן העבירות" [רש"י שם]. (20) "מהו מדמה להגיע לפרשת דרכים, דהא אבוקה היינו מצוה, עמוד השחר היינו תורה, אלא פרשת דרכים מאי היא" [רש"י שם]. (21) "והוא תלמיד חכם ביום מותו וידע שלא פירש לפרוק מעליו עול תורה" [רש"י שם]. (22) "זכה ליראת חטא אחר שזכה לתורה ניצל מכולן; שהתורה מלמדתו דברי מצוה ודברי איסור וממה הוא צריך לפרוש, ויראת חטא מונעו מלרדוף אחרי יצרו" [רש"י שם]. (23) "וה"ק, עלה עמוד השחר ניצול מן החיה כו', זכה לתורה ניצול מיצה"ר ומן החטא. ועדיין אינו יודע באיזו דרך מהלך, אם יזכה שיסייעוהו מן השמים להתקבל דבריו בין חביריו להורות כהלכה וכמשפט, הגיע לפרשת דרכים, כלומר זכה לכך ניצול מכולם" [רש"י שם]. (24) פירוש - דרשתו של רבי מנחם בר יוסי לפסוק זה היא כאילו נאמרה לו מסיני. ומעין מה שאמרו [יבמות עב:] "יושב ודורש כמשה מפי הגבורה". (25) "כך היו [דואג ואחיתופל] אומרים עליו [על דוד], 'אלקים עזבו' שבא על אשת איש, ואין אנו נענשין עליו, 'רדפו ותפסוהו כי אין מציל' אין לו זכות שיצילנו, שהעבירה כבתה זכיותיו [של דוד]" [רש"י שם]. (26) פירוש - מנין ידעו דואג ואחיתופל לומר כך. (27) "ולא יראה בך עבירה, ואם יראה 'ושב מאחריך'" [רש"י שם]. (28) יסוד נפוץ מאוד בספרי המהר"ל. וכגון, בהקדמתו לדר"ח [ז.] כתב: "כי המצוה דומה לנר, אשר האור שלו אינו אור גמור בלא גוף, רק האור נתלה בגוף, הוא הפתילה והשמן וכלי המקבלים האור הזה. ואינו אור מופשט מן הגוף, שיהיה אור בהיר. וכך המצוה היא המעשה אשר יעשה האדם על ידי כלי הגוף, ובמעשה אשר יעשה האדם בעל גוף דבק בו האור האלקי, מה שהמעשה הזה מעשה שכלי אלקי, מצות בוראו ורצונו של הש"י, לכך המצוה נקראת 'נר'". ושם בדר"ח פ"ג מי"ז [קנו:] כתב: "כי המעשים מתיחסים לגוף האדם... כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות, הכל הם בגוף, וכמו שנתבאר למעלה בהקדמה, כי המצוה הוא מעשה הגוף, שעל זה אמר הכתוב 'כי נר מצוה ותורה אור'". וכן כתב בנר מצוה [כט:], ובנתיב התורה פ"א [א, ו.]. ושם בפט"ז [א, עא.] כתב: "כי הנר יש לו שתי בחינות; הבחינה האחת, שהנר נתלה בגוף הפתילה. והבחינה השנית, שיש בו אור, אשר כל אור הוא בלתי גשמי... וכן המצות הם כמו נר; כי מצד שהמצוה נעשית על ידי פעל אדם גשמי, יש אל המצות שייכות אל הגוף הגשמי. ומצד שהמצוה היא אלהית, יש לה שייכות אל הנבדל". וכן כתב בנתיב העבודה פט"ו [א, קכג.], בח"א לב"ק ט. [ג, א.], להלן פס"ב [ד"ה וחד אמר], נתיב התשובה פ"ה הערות 82, 105, ועוד. וראה לעיל פ"ב הערה 23, שיסוד זה הוזכר כמה פעמים בספר זה. (29) יסוד נפוץ בספרי המהר"ל. וכגון, בהקדמתו לדר"ח [ז.] כתב: "אבל התורה שהיא בלא גוף, שהיא השגת השכל, אין לגוף עסק בה". ובדר"ח פ"ג מי"ד [קמג:] כתב: "כי האור בכל מקום בא על דבר נבדל בלתי גשמי, שהרי האור אינו גשמי כלל. ודבר זה ביארנו בהקדמה אצל 'כי נר מצוה ותורה אור', שהאור מורה על דבר נבדל בלתי גשמי".ולהלן פס"ב [ד"ה וחד אמר] כתב: "כל מצות התורה אינם שוים לדבר אחד מן התורה, במה שהמצות הם נעשים על ידי כלים גשמיים... ולפיכך כל המצות אינם שוים לדבר אחד מן התורה, במה שפעל המצוה על ידי פעל גשמי. שאין ערך לגשמי אל השכל, ולכך תלמוד תורה נגד הכל [פאה פ"א מ"א], ודבר זה מבואר". ובח"א לב"ק ט. [ג, א.] כתב: "כי התורה היא שכלית לגמרי, ואינה גשמית, ולכך היא כמו אור, שהרי האור אינו גשמי". וראה לעיל פ"ט הערה 53, ופי"ג הערה 90. (30) יסוד נפוץ בספרי המהר"ל. וכגון, בנצח ישראל פכ"ז [ד"ה בחבור הזה] כתב: "כל הדברים הגשמיים הם תחת הזמן. ואף נתינת המצות, לפי שהמצות דהיינו עשייתם, נמשכים אחר האדם אשר הוא גשמי... אבל התורה, מפני שהיא שכלית בלבד, לא תפול תחת הזמן". ובגו"א שמות פי"ב אות מב כתב: "הענינים השכליים פעולתם שלא בזמן, לפי שהם אינם תחת הזמן, ואינם פועלים בתנועה שממנה הזמן, ולפי מדריגת חשיבותם פעולתם בלי זמן". וכן כתב שם בפי"ג אות ח. וכן הוא להלן פכ"ה [ד"ה והבן מה], דר"ח פ"ד מ"ד [קסט:], גבורות ה' פל"ו [קלד:], שם פנ"א [רכ.], ועוד. וראה לעיל פ"ב הערה 23, פ"ד הערה 48, ופ"ז הערה 59, ובסמוך הערה 50. (31) לשונו בהקדמתו לדר"ח [ז.]: "המצוה שהיא על ידי גוף היא מגינה בזמן בלבד, וזה שאמר שהמצוה היא לשעה. אבל התורה שהיא בלא גוף, שהיא השגת השכל... וכל דבר שאינו גוף אינו תחת הזמן, ולכך התורה מגינה לעולם... שאין לה התלות בזמן כלל". ובנתיב התורה פ"א [א, ו.] כתב: "כל דבר שהוא שכלי אינו נופל תחת הזמן, ולפיכך אמרו שהתורה מגינה לעולם... אבל המצוה מגינה לזמן, מפני שהיא על ידי מעשה הגוף... והגוף יש לו התלות והשייכות בזמן. ולפיכך אין המצוה מגינה [לעולם], כמו כל דבר שהוא גשמי, שהוא נופל תחת הזמן, ויש לו הפסק". וצרף לכאן דבריו אודות קנין התורה, שכתב בנתיב התורה פ"ג [א, יד.]: "צריך שיהיה לאדם התמדה בתורה מאוד, כי אין התורה כמו שאר דברים גשמיים שהם תחת הזמן. ואם האדם נוהג עם התורה כאילו הוא דבר זמני, ולימודו בתורה לפי שעה ולפי זמן, אינו קונה התורה". (32) שהמצוה נקראת "נר", ו"נר" ו"אבוקה" הם בגדר אחד. (33) דברים אלו מבוארים יותר בנתיב התורה פ"א [א, ו:], שכתב: "והביא משל זה וכו'. פירוש זה, כי כאשר הוא חושך ואפילה, אז האדם הולך אל הקוצים ואל הפחתים מעצמו ונאבד. אבל כשיש לו אבוקה, אינו ירא שיהיה הולך אל הפחתים ואל הברקנים... וכן האדם, שהוא בעולם הגשמי החשוך, ואינו שכלי. לכך האדם מצד עצמו הולך אל הרע, שאינו יודע לשמור עצמו. וכאשר אוחז במצות התורה, שמצות התורה נקראו 'נר', ונותנות מציאות לאדם, ושומרות אותו מן הרע אשר הוא מפאת האדם עצמו. כמו זה שיש בידו אבוקה, שהוא נשמר מן הפחתים והברקנים, שלא ילך לשם מצד עצמו". לאמור, מצות התורה שומרות את האדם מהטעות והבלבול שהיו לו אלמלא ניתנו המצות. שמעתה יודע מה עליו לעשות, ואלו פעולות תואמות לו. וצרף לכאן, שאמרינן בתפילת הבוקר "ברוך אלקינו שבראנו לכבודו והבדילנו מן התועים, ונתן לנו תורת אמת, וחיי עולם נטע בתוכינו". ומשמע שההבדלה מן התועים נעשית הן על ידי נתינת "תורת אמת", והן על ידי נטיעת "חיי עולם בתוכנו". והנה "תורת אמת" היא תורה שבכתב, ו"חיי עולם נטע בתוכנו" זה תורה שבעל פה [שו"ע אור"ח סימן קלט, סעיף י]. דברי המהר"ל כאן נסובים על ההבדלה מן התועים הנעשית על ידי נתינת תורת אמת. כי המצות לכשעצמן, מונעות מן האדם מלתעות כשה אובד. (34) והנמשל הוא היצה"ר, שרודף אחר האדם להכשילו. (35) המשך לשונו בנתיב התורה שם: "אבל מכל מקום אפשר כי יבואו עליו חיות רעות ולסטים, אף שהוא לא ילך אליהם, [אבל הם רודפים אחריו (הוספה מח"א לסוטה)]. וכשהוא יום אז מסולק מן הכל, שאין שולטין אלו דברים ביום... אבל האבוקה אינה מצלת אותו מן הפגעים הרודפים אחריו, ודבר זה נקרא הצלה. וכן אין בכח המצוה להציל אותו מפגעים הרודפים אחריו. אבל כאשר עוסק בתורה, דבר זה נקרא 'אור', והאור הוא יום, כמו שנאמר [בראשית א, ה] 'ויקרא ה' לאור יום'. וכמו שביום לא נמצאו המזיקים, שאינם שולטים רק בלילה. כך כאשר עוסק בתורה, יש לו אור שאין נמצא בו המזיקים הרודפים אחר האדם, והתורה מצלת אותו מן הפגעים אשר רודפים אחר האדם להפסיד אותו". (36) חידוש גדול למדים אנו מדבריו. והוא, שהאפשרות היחידה להתגבר על היצה"ר היא רק על ידי לימוד תורה, ולא סגי לכך קיום מצות. ואודות שלימוד תורה הוא האמצעי להתגבר על היצה"ר, ראה דבריו בדרוש על התורה [כא:], שכתב: "התורה היא מושלת על היצר הרע, שכאשר יעסוק בה אין היצה"ר שולט בו, כדאיתא בקידושין [ל:] בני אם פגע בך מנוול זה משכהו לבית המדרש. אם אבן הוא נימוח, אם ברזל הוא מתפוצץ, שנאמר [ירמיה כג, כט] 'הלא כה דברי כאש נאם ה' וכפטיש יפוצץ סלע'. הרי כי האש של תורה גובר על יצר הרע, עד שאיננו יכול לשלוט בלומדיה. ולכך נתנה באש [שמות יט, יח, וראה במדב"ר א, ז], להורות כי הוא אש השולט וגובר ביצה"ר... וזהו ענין שתי הלחם שבאו עם כבשי עצרת של חמץ, מה שהרחיקה התורה בכל ההקרבות את החמץ, חוץ מבשתי הלחם בחג השבועות [רש"י ויקרא ב, יב]... ולמה א"כ באו של חמץ דוקא. אבל טעם הדבר הוא, מפני כי החמץ הוא היצה"ר, הוא השאור שבעסה המעכב [ברכות יז.], אשר ראוי לאדם להרחיקו באמת כל עוד שיש בית מיחוש בעולם, אף בחשש רחוק מאוד שיבא על ידו לידי חטא. אמנם כאשר אין לחוש כלל אין להרחיקו. לכך ציוה השם להקריב חמץ, שהוא היצה"ר, בעצרת, הוא יום מתן תורה, ולא זולתו. כי התורה איננה מניחתו לשלוט באדם. כדאמרינן בקידושין [ל:] תנו רבנן, 'ושמתם' [דברים יא, יח] סם תם, נמשלה התורה כסם חיים. משל לאדם שהכה את בנו מכה גדולה, והניח לו רטיה על מכתו, ואמר לו בני, כל זמן שרטיה זו על מכתך אכול מה שהנאתך, ושתה מה שהנאתך, ורחוץ בין בחמין בין בצונן, ואין אתה מתיירא. ואם אתה מעבירה, הרי היא מעלה נומי. כך הקב"ה אמר להם לישראל, בני בראתי יצה"ר, ובראתי לו תורה תבלין. ואם אתם עוסקים בתורה, אין אתם נמסרים בידו, שנאמר [בראשית ד, ז] 'הלא אם תטיב שאת'. ואם אין אתם עוסקים בתורה, אתם נמסרים בידו, שנאמר [שם] 'לפתח חטאת רובץ'... ואם כחו של יצה"ר גדול, כחה של תורה יותר גדול". אמנם טעמא בעי, מדוע רק על ידי לימוד תורה אפשר להתגבר על היצה"ר, ולא סגי לכך קיום מצות. אמנם הענין מבואר היטב בנתיב כח היצר פ"א [ב, קכב.], שכתב: "מעלת התורה שעל ידי התורה מסולק מן האדם היצר הרע, שהוא פחיתות האדם. וכאשר מסולק מן האדם הפחיתות הזה, שהוא היצר הרע, אז נשאר האדם במדריגת המלאך לגמרי, כאשר מסולק מאתו יצר הרע, וכאילו היה האדם כולו שכלי. וזה שאמר [קידושין ל:] אם פגע בך מנוול זה, משכהו לבית המדרש. קרא היצר הרע 'מנוול', מפני שיצר הרע הזה הוא הפחיתות הדבק באדם, ולפיכך נקרא מנוול. ואם פגע בך מנוול זה, משכהו לבית המדרש, כי אין היצר הרע רק מצד החסרון הדבק באדם, ואילו התורה היא תמימה בלי חסרון, ואין חסרון מצד התורה כלל. ולפיכך מה שהאדם יש לו חבור אל התורה, מצד הזה אין היצר הרע שולט באדם... ובכל דבר נחשב האדם חסר, חוץ על ידי התורה נחשב האדם שלם. וכאשר האדם שלם, מסולק מן יצר הרע, שהוא בא בשביל חסרון שהוא באדם". וכן כתב בקיצור להלן פמ"ח [ד"ה אמרו בפרק קמא]. ולכך ברור הוא למדי מדוע אין קיום מצות סגי לכך, שהרי בכדי להתגבר על היצה"ר צריך האדם להיות בגדר של "כולו שכלי", וזה לא ניתן להעשות על ידי מצות, שהרי הן גופייהו אינן בגדר זה, וכמו שנתבאר כאן, ולכך נשאר רק לימוד התורה האמצעי המרומם את האדם מעל לפחיתות החומר. (37) לשונו בנתיב התורה פ"א [א, ו:]: "ואמר שעדיין אינו יודע באיזה דרך מהלך. כי אף שיש לו התורה, אין זה מעמידו על על הדרך אשר הוא נוכח השם יתברך לגמרי, מבלי נטיה ימין ושמאל. ולפיכך אמר 'הגיע לפרשת דרכים' אז יודע שהוא מהלך בדרך הישר נכחו, מבלי נטיה ימין ושמאל". וענין זה יבואר יותר בהמשך. (38) אודות ההבדל בין מקרה ללא מקרה, ראה דבריו הגבורות ה' פנ"ב [רכג:], שכתב: "כי יש שני פועלים; האחד - הוא פועל במקרה. והשני - הוא פועל בעצם. הפועל במקרה - משל זה הבית שהוא נשרף, ובא מטר וכבה את השריפה. המטר פועל הכבוי, והוא פועל במקרה, שלא היה מכוין לכבות, ואין המטר נמשך אחר השריפה כלל. השני - פועל בעצם ובכונה, כגון מי שרואה ביתו נשרף ומכבה אותו, זהו פועל בעצם, כיון שהיה כונתו הראשונה שהוא הכבוי מפני השריפה". והובא לעיל בהקדמה הערה 45. (39) מעין מה שכתב בגו"א ויקרא פכ"א אות לא, שחילק שם בין שחין הבא על האדם כעונש על חטאים [שהוא קל יותר], לבין שחין הבא על האדם כמנהגו של עולם [שהוא חמור יותר], וז"ל: "פורעניות שמביא [הקב"ה] על החוטאים, ואם יעשה תשובה - הקב"ה שהוא הכה אותו - מרפא אותו, שלא הכה אותו רק בשביל שיחזור מחטאו. אבל כאן שלא הביא הקב"ה עליו בשביל חטאו, ובא עליו כמנהגו של עולם, ומזלו גרם, בודאי קשה ההסרה, ולא יוסר, שלא בשביל חטא בא, ודבר כזה קשה שיוסר". (40) כמסקנת הגמרא [כתובות ל:] שהיזק של ארי וליסטים הוא בידי שמים ["גזירת המלך הוא" (רש"י שם)], ואינו בידי אדם ["שבאין בפשיעה, שלא מגזירת מלך" (רש"י שם)]. (41) וצריך ביאור מהו שורש ההבדל בין תורה ובין מצות בנקודה זו, שהתורה מגינה אף מפגעים שאינם מקריים, ואילו המצות מגינות רק מפגעים מקריים. ונראה לבאר זאת על פי דבריו בנתיב התורה פ"א, שביאר שם שהתורה היא סדר הבריאה, ולכך כאשר מתחבר לתורה יש לו שמירה מן הפגעים שלא ישלטו בו. וכתב שם [א, ה.]: "אם יש לאדם חולה בגופו, שכל אשר הוא חולה יוצא מן הסדר, יעסוק בתורה, שהיא סדר העולם, ואז האדם אשר היה מקבל חולי... יחזור אל הסדר שהוא בריאתו... כי אל סדר התורה נמשך הכל... התורה היא רפואה לאדם מן חוליו... כי התורה מחזרת אותו אל הסדר אשר הוא חסרון לאדם. כי בתורה נברא העולם [ב"ר א, א], ובה סדר השם יתברך הכל כסדרו הראוי לו... לכך על ידי תורה הוא חוזר אל סדר הראוי... שהיא רפואת כל הגוף". ושם בהמשך [א, ו:] הביא את המאמר הזה מסוטה, וכתב: "ואמר בהתהלכך וכו', כי התורה היא סדר העולם. ודבר שהוא סדר ושמירה, הוא שומר אותו מן ההפסד. ולכך אמר שאם יהיה עוסק בתורה, ידע שהוא נשמר מן ההפסד". ושם מאריך בזה. וכן הוא להלן פס"ב [ד"ה ביארו בזה]. ושם בסוף הפרק הדגיש שרק התורה נחשבת לסדר העולם, ולא המצות. [וראה שם בהערות, שנתבאר שם שהסדר הוא עצם השכל, והוא חייב להיות נעלה ונבדל לגמרי מהמוסדר.] ולכך רק לימוד התורה יכול לרפאות חולי שאינו מקרי, מה שא"כ קיום מצות. (42) יסוד נפןץ מאוד בספרי המהר"ל. וכגון, לעיל פ"ד [ד"ה והנה השמש] כתב: "וידוע כי החטא הוא מצד החומר, לא מצד הצורה". ובגו"א בראשית פ"א אות לג [ד"ה ולקמן] כתב: "דבר החומרי הוא סבה לחטא". ובדר"ח פ"ד מי"א [קפב:] כתב: "גורם החטא הוא החומר, ואם לא היה חומר, היה האדם כמו מלאך, ולא היה בו חטא כלל". וכ"ה בח"א ליבמות קה. [א, קמו.], שכתב: "כי החטא והעון הוא מצד החומר". וכ"ה בנתיב התשובה פ"א [ד"ה אמנם כאשר], שם פ"ד [ד"ה ולמאן דאמר]. ובנצח ישראל פ"ה [ד"ה ומה שאמר] כתב: "על ידי הגוף הוא בא החטא, שאם אין הגוף, היה האדם כמו מלאך". וראה שם הערה 257. ובח"א לסנהדרין קו. [ג, רמז:] כתב: "כי האדם בעצמו מוכן לחטא, שהרי הוא אדם בעל גוף, אשר הוא מוכן לחטא". ועוד. ובגו"א בראשית פ"ו אות יא ביאר שבב"ר [כז, ד] נמצאה בזה מחלוקת, ויש מי שסובר שהחטא בא אף מן הנשמה. אמנם בכל ספריו נוקט כדבר פשוט שאין החטא בא אלא מן הגוף. (43) ובדר"ח פ"ד מכ"ב [ריב.] חידש כי כבוי זה נאמר באדם בינוני, אך לא כן לגבי צדיק, "שהקב"ה משלם לצדיק חטאיו בעולם הזה, ושכר מצותיו לעולם הבא" [קידושין מ:, וראה להלן פ"ס], ולכך אין מצוה והעבירה בני חדא ביקתא אינון. (44) וראה בהקדמה לאגלי טל, שהביא מהזוה"ק [ח"א ריט:] שאין תשובה מועילה על עון פגם הברית. וביאר זאת משום שהתשובה היא מהלב, שנאמר [ישעיה ו, י] "ולבבו יבין ושב וגו'" [וכמבואר במגילה יז:], ופגם הברית הוא במוח [זוה"ק ח"ג רכו:], והרי הקלקול למעלה ממקום התיקון. וחידש שם, שלימוד התורה בעיון הוא תיקון לעון פגם הברית, שהרי הלימוד אף הוא במוח, והרי התיקון נמצא במקום הפגם. (45) חוזר לבאר בזה את קושית הגמרא, שחזינן מהרישא [קודם למשל שהובא בגמרא] שמצוה מגינה רק לפי שעה, ואיך תועיל לסוטה. (46) בא לבאר כפילות לשונו של רב יוסף "מצוה בעידנא דעסיק בה מגנא ומצלא", והרי אם המצוה מצילה, כל שכן שהמצוה תגן, כי הצלה קשה יותר מהגנה. ועל כך מתרץ, שלצדדין קתני; במקום שאין צורך אלא בהגנה, המצוה תגן. ובמקום שיש צורך אף בהצלה, המצוה אף תציל. (47) אודות שהמצות הן פעולות אלקיות, ואשר מחמתן ראוי להגנה ולהצלה, ראה לעיל פ"א הערה 40, ופ"ט הערה 45. ובבמדבר כג, כד נאמר "הן עם כלביא יקום וכארי יתנשא וגו'", ופירש רש"י שם "כשהן עומדין משנתן שחרית, הן מתגברים כלביא וכארי לחטוף את המצות, ללבוש טלית, לקרוא את שמע, ולהניח תפילין". ובגו"א שם אות כד כתב: "דאין לפרש כמשמעו, שהם גבורים כל כך כארי וכלביא, דאם כן למה צריך לומר 'כלביא יקום וכארי יתנשא', והוי ליה לומר 'הן עם כלביא וכארי'. אלא הוא נאמר על המצות, ומפני שהמצות הם גבורה, לפי שמי שעושה מצוה פועל פעולה אלהית נפלאה, לכך היה אומר שכל מעשה האומה הזאת אינם מעשים פחותים ושפלים, אלא הם מעשים נוראים וגדולים, והם המצות, אשר הם מעשה אלהים. וכן אמרו חכמים ז"ל [יומא עא.] תלמידי חכמים שיושבים ודומים כנשים, ועושים גבורה כאנשים. כי התורה היא אלהית, וכאשר לומד ומתגבר בתורה, היא הגבורה עם הדברים האלהיים. וכן עשיית המצות היא כענין זה לגמרי, נקראים גבורה. וקרובים מאוד דברי רז"ל [תנחומא בלק אות יד] לפשוטו של מקרא, למי שמבין דבריהם האמתיים". וכן הוא בנצח ישראל ס"פ נח, שכתב על דברים אלו "ורצו לפרש במדרש הזה... כי ישראל הם עם השם יתברך מבלי חציצה". וברור שהזוכה לכך, ראוי להגנה והצלה מכל מרעין בישין. ובשבת נו. אמרו "אפשר חטא בא לידו ושכינה עמו". וראה גו"א בראשית פ"ו אות יט, ושם הערה 108. וכבר נתבאר למעלה [פ"ט הערה 61] ש"מצוה" הוא מלשון "צוותא" עם הקב"ה. וכן נתבאר למעלה [ס"פ יג] ההגנה שזוכה לה העושה המצות. (48) ולכך ההצלה היא רק לשעה. ומכל מקום ההגנה היא לעולם, וכמו שנתבאר למעלה. (49) כי לענין ההגנה, הרי המצוה מגינה לעולם. אמנם זה ק"ק, כי לשון הגמרא שם הוא "מה נר אינה מגינה אלא לפי שעה, אף מצוה אינה מגינה אלא לפי שעה", הרי דובר שם לגבי הגנה, ולא לגבי הצלה. וראה בתוספות שם [ד"ה מצוה] שמחמת כן נתקשו בדברי הגמרא. (50) כיון שאינה תלויה בזמן. ובשמות יט, ב פירש רש"י "שיהיו דברי תורה חדשים עליך כאילו היום נתנם". ופירש הגו"א שמות פי"ג אות ח בזה"ל: "ואם תאמר, למה יהיה לו כאילו היום נתנה, והוא אינו כך, שהרי לא נתנה לו באותו היום... אבל עיקר הטעם... כי הדברים שהם חשובים במדריגה, עד כי לעלוי מציאותם אינם נופלים תחת הזמן לגמרי... וכן התורה היא על הזמן למדריגת התורה, כי הזמן הוא תולה בשמש בתנועת הגלגל, והתורה החא למעלה מהשמש... וכל הדברים אשר הם על הזמן כל ענין הזמן שוה". ולכך התורה מצלת לעולם, כי תמיד היא בגדר "בעידנא דעסיק בה". (51) כי כח התורה שייך כל עוד שהאדם אדוק בתורה. וכלשונו בגו"א דברים פ"ו אות ז [ד"ה כאשר]: "כאשר הם דביקים עם התורה, והיא קרוב בפיהם ובלבבם לדבר בם, המה [דברי התורה] מזהירים ומלמדים שלא יחטא. דומה לבשר שיש בו מלח, רחוק הוא שיקבל הפסד". ובנתיב התורה פ"ה [א, כה:] כתב: "כי התורה פועלת שיצאו המעשים לפועל... ודבר זה שייך כאשר התורה היא עמו ואצלו. כי כל דבר פועל במה שהוא אצלו... כי כאשר התורה קרוב אליך שהיא בפיך... דבר זה גורם שתהיה התורה נעשית בפועל". ואע"פ שנתברר למעלה שהתורה היא למעלה מהזמן, ואינה תלויה בזמן, מ"מ כאן איירי מצד המקבל. שהואיל והאדם הוא בעל גוף, יש עליו להתעצם עם התורה, כי לולא כן תאבד ממנו. וכמו שכתב בנתיב התורה פ"ד [א, כב.]: "וכמו שאמרו בחגיגה [טו.]... דברי תורה קשין לקנותן כזהב, ונוחין לשברן ככלי זכוכית. וזה מפני ריחוק התורה, שהיא שכל העליון מן האדם, לכך קשה האדם לקנותן שיהיה מתחבר התורה עם הגוף הגשמי... ומטעם זה קלים לאבדן מפני ריחוק שלהם מן האדם". ובדרוש על המצות [נ:] כתב: "התורה מצד עצמה אין לה חבור אל האדם כלל, כאשר היא שכל אלקי נבדל, לכן צריך להתעצם ולהתחבר אליה". וזהו לשונו הזהב כאן "כיון שפנה דעתו מן התורה השכלית". (52) והרי לפי רבא אין הבדל במצוה בין בעידנא ללא בעידנא, שבשניהם המצוה מגינה ולא מצילה. (53) פירוש - הואיל והמצוה אינה מצילה מהעתיד, לכך כל מה שתעשה נידון רק באשר הוא שם, ו"לפי שעה", כי אי אתה יודע מה ילד יום. (54) לשונו בנתיב התורה פ"א [א, ז:]: "כי פרשת דרכים הוא הדרך הפורש מן הדרכים שהם נוטים מן היושר, והוא הולך ביושר". (55) לשונו בנתיב התורה שם [א, ז.]: "ומפרש לרב חסדא, זה תלמידי חכמים ויום המיתה. כי בעודו בגוף [כמו שהוא בחיים (הוספה מח"א לסוטה)], אין האדם בדרך הישר אשר הוא נוכח ה', כי יש לגוף מצד עצמו נטיה והסרה מן היושר. ולפיכך יום המיתה נקרא 'פרשת דרכים', שאז הוא מסולק מן הגוף [ונבדל ממנו (הוספה משם)], ואז האדם הולך נכחו אל עולם הבא". ובנתיב התשובה פ"ח [ד"ה ולפיכך אמר] כתב: "כי כאשר סילק גופו... והגיע אל המיתה, אז נעשה שכלי, וכאילו נבדל מן הגוף לגמרי". וראה למעלה פ"ג [ד"ה אמנם אל], שכתב: "האדם כל זמן היותו מחובר עם החומר, אינו בשלימות בפעל, עד אשר הוא נפרד מן החומר, ואז נמצא בפעל". ושם בהערה 54 נתבאר שהמיתה משחררת את הצדיק מכבלי הגוף, ואז הוא נעשה שכלי ובפעל. (56) לשונו בנתיב התורה שם: "כי יראת חטא מעמידו על הדרך שהוא נוכח ה' מבלי נטיה ימין ושמאל, עד שדרכו נוכח השם יתברך. וזה נקרא 'פרשת דרכים', אשר כל פרשת דרכים הדרך ההוא מביאו אל תכלית הליכתו שאין לו הסרה כלל. ואין להקב"ה בעולמו רק יראת שמים [שבת לא:], [ולכך יראת שמים הוא פרשת דרכים, אשר הוא הדרך ההולך נכחו. אבל אם אין בו יראת שמים (הוספה מח"א לסוטה)], אף שאיני בעל עבירה, רק שאין לו יראת שמים, לא נקרא 'פרשת דרכים'. שאין הדרך מביאו לגמרי להיות עם השם יתברך, רק כאשר יש לוליראת שמים". ולמעלה פ"י [ד"ה כי מי] ביאר שבעל יר"ש דבק לגמרי בה'. וראה שם הערה 62. (57) פירוש - אע"ג שלימוד תורה שאינו הוסק אליבא דהלכתא הוא גם בגדר "תורה". (58) לשונו להלן פ"ע [ד"ה וכאשר חרב]: "כי ההלכה היא השכל הפשוט לגמרי, אין לו שום התייחסות אל הגשמי. אבל דבר שאינו הלכה, כיון שאינו שכל גמור יש לו התייחסות אל הגשמי... וכן אם תהיה ההשגה בתורה, אם לא תהיה השגה להלכה אין זה נבדל לגמרי. ודבר זה ביארנו למעלה אצל 'איזה פרשת דרכים, ת"ח דמסיק שמעתתא אליבא דהלכתא', עיין שם". וראה לעיל פי"ג הערה 92. וזה לשונו בנתיב התורה פ"א [א, ז.]: "ההלכה הוא האמת והישר. ואף ששאר התורה גם כן נקראת 'תורה', ויש עליה שכר גם כן, מכל מקום יש לו קצת נטיה מן דרך האמת. אבל ת"ח דמסיק שמעתתא אליבא דהלכתא, זה הדרך נקרא 'פרשת דרכים', שהוא נבדל ומיוחד משאר דרכים". (59) לשונו בנתיב התורה שם: "וכל זה מורה [ג' השיטות שהוזכרו בגמרא, כאשר כולן ביארו ש"פרשת דרכים" קשורה לתורה], כי התורה היא שמביאה האדם אל השם יתברך ולהיות זוכה לעולם הבא, וביותר כאשר מכוין הלכה". ובח"א לסוטה כא. [ב, ס:] כתב גם כך, והוסיף: "התורה היא שמביאה האדם לעולם הבא. האחד, הוא מצד ימין, על ידי סילוק הנשמה מן הגוף, ועל ידי זה מתדבק בעולם הבא, וזה דעת רב חסדא. ויש עוד דרך מצד שמאל, ודרך זה הוא דרך היראה, וזהו דעת רב נחמן. ויש עוד דרך שעולה לעולם הבא מצד האמת והיושר, וזהו דעת מר זוטרא שאמר ת"ח דמסיק שמעתתא אליבא דהלכתא. והבן הדברים אשר רמז כאן, ואין להאריך". (60) כמבואר לעיל הרבה פעמים, ולדוגמה ראה פ"ב הערה 30, פ"ז הערה 19, פי"ג [ד"ה אך הדבר], ושם בהערות, ועוד. וראה להלן פט"ו הערה 15. (61) כמבואר לעיל פי"א, מתחילת הפרק עד ד"ה הענין השני, ובהערות שם, ובעיקר הערות 11, 12, 33, 54. (62) וזה לשונו בדר"ח ספ"ג [קנח:]: "עיקר התורה היא ההלכה, וכמו שאמרו בפרק ד' דמגילה [כח:], תנא דבי אליהו, כל השונה הלכות מובטח לו שהוא בן עולם הבא... והטעם כי התורה היא מביאה את האדם לחיי עולם הבא. וכאשר ההלכה היא הלכה פסוקה, ואינה נוטה מנקודת האמת לא לימין ולא לשמאל, ולכך נקרא 'הלכה', כי ההולך הוא הולך בדרך הישר, אינו נוטה לימין ולשמאל. ולפיכך הדרך הזה שאינו נוטה לימין ולשמאל, הוא הדרך שמביא האדם לעוה"ב לגמרי. אבל הנוטה לימין ואל השמאל, הוא שנוטה אל הקצה, ויש לו נטיה במה אל המיתה, כי הקצה יש לו סוף וקץ. ולפיכך אין בזה חיי עולם הבא לגמרי, רק הדרך שאינו נוטה אל הקצה כלל, ודבר זה ראוי אל עולם אשר הוא נצחי, שאין לו קצה וסוף. ודבר זה גם כן רמזו בפרק היה נוטל [סוטה כא.], שאמרו הגיע לפרשת דרכים ניצול מכלם. פירוש כי פרשת דרכים הוא הדרך שכבר נבדל מן שאר דרכים ההולכים לימין ולשמאל אל קצה, וזה הולך נכחו ביושר, ואינו נוטה אל קצה, עד שהדרך מביא לחיי עולם הבא. ומפרש שם מאי פרשת דרכים, אמר מר זוטרא זהו תלמיד חכם דמסיק שמעתתא אליבא דהלכתא. כלומר כי כאשר למד שמעתתא אליבא דהלכתא דבר זה נקרא פרשת דרכים, שהדרך ההוא נבדל מן הדרכים ההולכים לימין או לשמאל, וזה הדרך הולך נכחו לאשר ראוי ללכת. וכן תלמיד חכם שמסיק שמעתתא אליבא דהלכתא, הדרך ההוא הולך ביושר אל עולם הבא לגמרי. ולכך מי ששונה הלכות, שההלכה הפסוקה הוא אשר אינו נוטה מן האמת לא לימין ולא לשמאל, הוא שמביא אותו לחיי עולם הבא. ולא שנאמר חס וחלילה כי מי שאין למוד שלו הלכה פסוקה שאין מביאו לחיי העולם הבא, שאין הדבר כך. אבל ההלכה הפסוקה היא עולם הברור והגמור... וזה שנקרא תורת משה 'תורה', מפני שהוא לשון הוראה, כי התורה מורה הדרך אל עולם הבא, וכמו שאמר 'הגיע לפרשת דרכים נצול מכולם'. וההלכות הם מורים הנקודה הנבחרת אל עיקר עולם הבא, כי הדרך הזה הוא צריך הוראה, כי הוא דרך צר מאד... ואם היו בני אדם יודעין להבין הדברים, לא היו סרים מן ההלכה... ובספר התפארת הארכנו לבאר דבר זה באריכות". 
(63) לשונו בנתיב התורה פ"א [א, ז.]: "ובמסכת נדה [עג.], תנא דבי אליהו, כל השונה הלכות מובטח לו שהוא בן עולם הבא... בארו בזה המעלה העליונה שיש לתורה, ובפרט מי ששונה הלכות. כי מי שחשב כי עיקר הלמוד לאדם בחכמה שישיג בנמצאים ובגלגלים ובמלאכים, ולא ניתנה מדריגה זאת לתורה לנזיקין ולטומאה ולטהרה, דבר זה הוא מכשלה גדולה מאוד... ולכך במאמר הזה בא לומר כי עיקר הצלחת האדם כאשר למודו בהלכה. וביאור זה, כי ההלכה הוא אמתת התורה, עד שאינו נוטה לא לימין ולא לשמאל. וזה לשון 'הלכה' אשר שמשו בו חכמים לומר הלכה כך וכך. כלומר הליכה היא יושר הדרך, שאינו נוטה לא לימין ולא לשמאל... ולכך דבר זה מביא אל חיי עולם הבא, כי הדרך אל עולם הבא צריך שלא יהיה נוטה לא לימין ולא לשמאל. וכמו שבארנו לפני זה 'מאי פרשת דרכים, זה תלמיד חכם שמסיק ליה שמעתתא אליבא דהלכתא'. והרי כי פרשת דרכים הוא הדרך הפורש מן הדרכים שהם נוטים מן היושר, והוא הולך ביושר. וזה שאמר 'כל מי ששונה הלכות מובטח שהוא בן עולם הבא'... כלומר שיש לו ההליכה והדרך אל עולם הבא ע"י הלכות של תורה... לא שאר חכמות. והוא יתברך יתן חלקינו עם השונין הלכות, ועם השונים לשנות טעמים בדברים אחרים לא להתערב". (64) ואודות שההלכה היא היושר שבתורה, הנה זהו יסוד נפוץ בספרי המהר"ל. וראה אור חדש [רכ:], דרוש על התורה [מז.], ח"א לסוטה ז: [ב, לו:], ח"א לסנהדרין קו: [ג, רנ:], ח"א לנידה עג. [ד, קסז:], ועוד. (65) והנה בעוד שכאן חיבר להדדי את שני ההדגשים של "דרך" בתורה [מוליכה לעוה"ב, והיא היושר בעצם], הרי בגבורות ה' פ"מ [קמט.] חילקם לשני הסברים נפרדים, וכלשונו שם: "והבן, שנקראת התורה 'דרך' [קידושין ב:], מפני שהתורה מביאה את האדם אל ההצלחה האחרונה, וכמו שאמר הכתוב [משלי ו, כב] 'בהתהלכך תנחה אותך וגו''... שאין ענין התורה בעצמה רק שתהא התורה מוליכה את האדם בדרך אשר ילך בה, וכדכתיב [שמות יח, כ] 'והודעתם את הדרך אשר ילכו בה', וזהו ההליכה אל ההצלחה האחרונה. והתורה גם כן דומה לדרך בענין אחר; שהרי ההולך בדרך אינו פונה ימין ושמאל, רק מכוון דרכו. כך התורה מכוון דרך האדם, מבלי לנטות ימין ושמאל". ובזה סיכם את הענין שעסק בו בחמישה פרקים האחרונים; כיצד על ידי המצות ולימוד התורה יזכה האדם להצלחה אחרונה. ולכך כתב כאן "ודי בזה למי שיבין וכו'". וראה לעיל פ"ח הערה 68. 
(1) "שכופר במדרשים דדרשינן בגמרא לקמן מניין לתחיית המתים מן התורה. ואפילו יהא מודה ומאמין שיחיו המתים, אלא דלא רמיזא באורייתא, כופר הוא, הואיל ועוקר שיש תחיית המתים מן התורה, מה לנו ולאמונתו, וכי מהיכן הוא יודע שכן הוא, הלכך כופר גמור הוא" [רש"י שם]. (2) שאומר לא ניתנה תורה מן השמים, אלא משה רבינו כתב אותה מפי עצמו. (3) ובגמרא שם [סנהדרין צט:] ביארו שזה המבזה תלמידי חכמים, מגלה פנים בתורה שלא כהלכה, המבזה המועדות, והמחלל את הקדשים, וכן כל העושה עבירות ביד רנה. (4) בגמרא שם [סנהדרין ק:] ביארו שאלו ספרי צדוקים, שפירשו התורה נביאים וכתובים על פי דעתם, ולא סמכו על מדרש חכמים [רי"ף]. (5) שמבטא את השם המיוחד ככתבו. (6) וכגון העובד עבודה זרה, וכמבואר ברמב"ן בשער הגמול [כרך ב, עמוד רצ], שכתב: "ויש עוד במחוייבי הכרת, שגופו נכרת מחיי העולם הזה, ונפשו נכרתה אפילו מחיי העולם הבא... והם עובדי אלילים והכופרים... שכתוב בהם [במדבר טו, לא] 'הכרת תכרת הנפש ההיא עונה בה', ודרשו רבותינו [שבועות יג.] 'הכרת' בעולם הזה, 'תכרת' לעולם הבא. וכל זה לא נאמר בתורה אלא לענין עבודת אלילים ומגדף". וראה עוד ברמב"ן ויקרא יח, כט. (7) לשונו בגבורות ה' פע"ב [שכז:]: "כי איך אפשר לומר שלא היה דבר בלא הכנה. כי כל דבר טבעי צריך לו הכנה מיוחדת. כי בודאי חומר האדם יש בו הכנה מיוחדת לקבל נפש המשכלת. וכן בעלי חיים יש הכנה בחומרם לקבל נפש המרגשת, וכן בכל הדברים אשר הם בנמצא, צריכים הכנה מיוחדת לקבלתם... מה שנמצא בישראל דבוק שכינה ושפע הנבואה על שאר אומות, שאין להם דבר זה. כמו שיש למין האנושי מעלה יתירה שיש להם השכל על ידי הכנה שבהם, על שאר בעלי חיים שאין להם השכל. ואם אתה אומר שהיה זה בלא הכנה מיוחדת באומה שיקבלו אלו המעלות... אם כן גם כן יכול להיות שיקבל הבעלי חיים שכל האנושי בלא הכנה מיוחדת, אבל דבר זה בודאי לא יתכן. וכמו כן לא יתכן שקבלו ישראל דברים אלו בלא הכנה מיוחדת בנפשם. וראיה שכל הדברים העליונים צריכים להכנה, דבפרק קמא דעבודה זרה [ב:] אמרינן... אמר רבי יוחנן מלמד שהחזיר התורה על כל אומה ולשון, ולא קבלוה, עד כאן. ולא מצאנו ששלח השם אליהם נביאים. אלא שראה בהכנתם אם יש להם הכנה לתורה, ולא מצא בם הכנה לתורה, וזהו מיאון שלהם. כי בודאי הבעל חי ממאן לקבל השכל מצד שאין הכנה לו לזה. ולא נמצא הכנה באומות לתורה כי אם בישראל, שיש להם הכנה". והובא לעיל פ"א הערות 50, 72. וכן מבואר בגו"א בראשית פ"א אות סט [ד"ה אמנם], ובנצח ישראל פ"ז הערה 171. ובדרוש על התורה [לז:] כתב: "ועוד רמז לנו במה שכתוב [שמות יט, ג] 'ומשה עלה אל האלקים' 'וירד ה' על הר סיני' [שם שם כ], כי לקנין התורה צריך שיהיה האדם מוכן לקבלה קודם, בשהיא שכל אלקי שאינו מצוי ודבק עם האדם ככל אשר הקנינים שהם עם האדם, אבל היא נבדלת... לכן צריך שיהא מוכן לה לגמרי, כאשר הוא מן הצורך לקנות דבר שאינו עמו ומצוי לו. זהו שכתוב 'ומשה עלה וגו'', ואחר כך 'וירד ה' וגו'', לומר כי צריך האדם מצד עצמו תשוקה והכנה אליה קודם שמקבלה. ואין הקב"ה נותנה למי שאינו מוכן לה תחלה, וכדכתיב [דניאל ב, כא] 'יהב חכמתא לחכימין'. כי הוא יתברך לא יתננה רק למי שמוכן אליה מצד עצמו בחשקו בה, לכן עלה משה מעצמו בלי ציווי השם, ואז 'ויקרא אליו ה' וגו'' [שם שם ג]. וכל ההכנה היא כאשר אוהב התורה ותשוקתו אליה, שאז נקנית לו. ודבר זה עיקר גדול בתורה. וכן אין הדור זוכה לתורה זולת זה שאוהבים אותה עד שמוכנים לה, כי היא שכל נבדל אלקי, שצריך המקבל להיות מוכן לגמרי". וכן הוא בנתיב התורה ספ"ב [א, יב.]. (8) כפי שביאר לעיל פ"א [ד"ה ובפרק קמא], שאומות העולם "לא בלבד שהם אינם מוכנים לקבל תורה... אבל יש להם הכנה אל הפך זה", ומפאת כן התורה נמנעת מהם.דוגמה לדבר; בהלכות כבוד שנינו [עירובין יג.] שהבורח מכבוד, הכבוד רודף אחריו. והרודף אחר הכבוד, הכבוד בורח ממנו. וביאר זאת בדרוש לשבת תשובה [עג.]: "והטעם הזה שמי שבורח מן הכבוד הכבוד רודף אחריו, שאין הבורח מן הכבוד דומה למי שבורח שלא ישתכר ולא ירויח, שכיון שהוא יושב בטל אין מגיע לו ריוח ושכר, ולכך לא ירויח. אבל מי שבורח מן הכבוד, הרי דבר זה כבודו בעצמו מה שאינו רוצה בכבוד, שהוא שפל ברך ועניו. וכיון שדבר זה הוא כבודו, הרי אל הכבוד נמשך עוד כבוד. וכן הרודף אחר הכבוד, הכבוד בורח ממנו. כי אין הרדיפה אחר הכבוד כמו מי שרודף אחר השכר ואחר הריוח, שזה בודאי כאשר הוא רודף אחר הריוח 'ויד חרוצים תעשיר' [משלי י, ד]. אבל מי שרודף אחר הכבוד, ובודאי מה שרודף אחר הכבוד אין זה כבודו ותפארתו, והוא גנאי לו שאינו שפל ברך, ומאחר שדבר זה אינו כבודו, והוא גנאי לו, איך ישתדל הכבוד בדבר שהוא הפך הכבוד. ולפיכך כאשר רודף אחר הכבוד, בזה עצמו הכבוד בורח ממנו". וכן הוא בנתיב הענוה פ"ו [ב, יד.]. (9) הקב"ה. (10) ודע, כי בח"א לסנהדרין קא. [ג, רלב:] הביא כמעט אות באות כדבריו כאן. ובנקודה זו כתב: "כי עולם הבא על ידי ג' דברים. האחד, העלה שממנו עולם הבא. כי לא נמצא דבר מעצמו, וצריך פועל או עלה לאותו דבר. זהו אחד". (11) ויש בזה הטעמה מיוחדת. שהנה זה לשון האבודרהם בסדר ערבית של שבת: "יש שואלין, מה ראו חכמים לתקן בשבת שלש תפילות משונות זו מזו; 'אתה קדשת', ו'ישמח משה', ואתה אחד'. וביום טוב לא תקנו אלא אחת 'אתה בחרתנו' לערבית ולשחרית ולמנחה". ובתשובה לשאלה זו כתב בשם ה"ר קלונימוס: "שלש תפילות אלו הן כנגד ג' שבתות; שבת בראשית, ושבת מתן תורה... ושבת שלעתיד. וכן הוא הפירוש, 'אתה קדשת' מיירי בשבת בראשית. 'ו'ישמח משה' מיירי בשבת מתן תורה. ו'אתה אחד' מיירי בשבת שלעתיד, שאז יהיה ה' אחד ושמו אחד". והנה שבת היא מעין עולם הבא [ברכות נז:]. ולכך החלקים השונים של עוה"ב, בעל כרחך שימצאו בהקבלה בשבת עצמה. וכאן הניח המהר"ל שעולם הבא הוא על ידי שלשה דברים; עלה, מקבל, והעוה"ב עצמו. וכנגדם נמצאים שלש שבתות. שהרי שבת מעשה בראשית היא כנגד העילה, כי בשבת בראשית נברא עולם הבא [פחד יצחק חנוכה מאמר ח, אות י]. שבת מתן תורה היא כנגד המקבל, כי על ידי התורה יגיעו ישראל לעולם הבא. [ואין זה דומה לכופר בתורה מן השמים, שכפירה זו נידונת כהתנגדות לעצם עוה"ב (כמבואר בסמוך), כי שם איירי בכפירה בתורה מן השמים, ואילו כאן איירי במתן תורה לישראל, שאינו אלא גמר יציאת מצרים]. ושבת שלעתיד היא העוה"ב בעצמו. (12) (א) אין תחיית המתים מן התורה, וזהו כנגד המקבל. (ב) אין תורה משמים, וזהו כנגד העוה"ב בעצמו. (ג) אפיקורוס, וזהו כנגד העילה, וכמו שמבאר. (13) לשון הרמב"ן בשער הגמול [כרך ב, סוף עמוד שא]: "קוראים עולם שאחרי תחיה 'עולם הבא'... הפרישו בכאן בין ימות המשיח ובין העולם העתיד, והוא עולם שאחרי התחיה... שעולם הבא האמור בכל מקום... עולם שעתיד הקב"ה לחדשו לאחר ימות המשיח ותחיית המתים". וכן מבואר בתוספות ר"ה סוף טז: וראה נצח ישראל פכ"ח הערה 11. (14) לשונו בח"א לסנהדרין קא. [ג, רלב:]: "כי אלו ג' הם מתנגדים למדריגת עולם הבא. כי כאשר יאמר שאין תחית המתים מן התורה, הרי זה מתנגד לעוה"ב מצד המקבל... ולפיכך מי שיכחיש התחיה, הרי הוא מתנגד לעולם הבא". וזהו שאמרו בגמרא [סנהדרין צ.] "הוא כפר בתחיית המתים, לפיכך לא יהיה לו חלק בתחיית המתים, שכל מדותיו של הקב"ה מדה כנגד מדה". (15) כמבואר הרבה פעמים עד כה. וראה לעיל ס"פ יד, ושם הערה 60. (16) כמבואר לעיל פ"ב הערה 30, פ"ד הערה 3, ופי"ג הערה 75. וצרף לכאן דבריו בדר"ח פ"ה מ"ד [רכה:], שביאר שם ששלשת האבות מורים על תקופות שונות של עם ישראל במשך הדורות, וכלשונו: "שלשה אבות, שהיה אברהם התחלה ותחילה לאבות, מורה על תחלת ישראל... ויצחק שהיה אמצע באבות מורה על אמצע ישראל... ויעקב שהיה תכלית וסוף האבות מורה על סוף ותכלית ישראל... לכך אמרו [תענית ה:] יעקב אבינו לא מת, והנה הוא בטובה נצחית אשר לא יסולק כלל, מורה על טוב ישראל שיהיו נצחיים. ומפני כי יהיה העולם הכל רוחני... ולפיכך מורה על זה מה שאמרו שיעקב לא מת. ואין ספק כי חיי יעקב עתה הם רוחנים, לא כמו חיים האלו שהם טבעיים". הרי שהעולם הבא אינו אלא חיים רוחנים, המקבילים לחיי יעקב שלא מת. (17) בסנהדרין פח: אמרו "איזהו בן עוה"ב, ענוותן ושפל ברך... וגריס באורייתא תדירא". וביאר שם בח"א [ג, קעד.]: "דבר זה מבואר, כי אין ראוי לעולם הבא, שהוא נבדל מן הגשמי... רק מי שהוא בעל ענוה ובעל תורה... ולכך עולם הבא שהוא עולם נבדל פשוט, צריך שיהיה בעל ענוה ובעל תורה, ואז ראוי לו עולם הבא, שהוא פשוט ונבדל". וראה לעיל פ"ה הערה 41, ופ"ו הערה 4, שנתבאר שם שהעוה"ב הוא עולם נבדל, ותואם לאנשים נבדלים. ובדר"ח פ"ג מי"א [קלו.] כתב: "והאומר אין תורה מן השמים יאמר כי לא יבוא דברי ה' ותורתו אל האדם שהוא בעל גוף. ובכלל זה גם כן שלא יאמין כי יש דבר בעולם הזה שמקבל קדושה אלקית, מפני שהאדם בעל גוף". והם הם דבריו כאן. וא"ת, מדוע הכפירה בתורה מן השמים היא בגדר התנגדות לעצם העוה"ב, ולא מסווגת כהתנגדות למקבלי עוה"ב. כי הרי לולא התורה אין האדם נעשה נבדל, וממילא אין כאן מקבל הראוי לעוה"ב. ומאי שנא מהכופר בתחיית המתים, שכפירה בתחה"מ נידונת כהתנגדות לעוה"ב מצדו של המקבל. אמנם זה לא קשה, כי ברור הוא שבהעדר תורה מן השמים האדם לא יהיה ראוי לעוה"ב, אך אין זה אלא גרמא המשתלשלת מגורם קודם לה, והיא העובדה שהדרך לעוה"ב חסומה, ובהעדר הדרך האדם אינו זוכה לעוה"ב. מה שאין כן כפירה בתחית המתים, הרי כפירה זו ממוקדת באופן ישיר על העדרו של האדם המקבל. ולכך שונה היא הכפירה בתורה מן השמים [ששיכת לעצם העוה"ב] מכפירה בתחיית המתים [ששיכת למקבל עוה"ב]. (18) רש"י ויקרא יח, ה "וחי בהם - לעולם הבא, שאם תאמר בעולם הזה, והלא סופו הוא מת". וראה לעיל פי"ג הערה 58. (19) בח"א לשבת סג. [א, לט.], בביאור הגמרא שם "למיימנים בה אורך ימים איכא", כתב: "כי מי שעוסק בתורה מתעלה, ולכך ראוי אליו אורך ימים, הוא עולם הבא... כי התורה יש לה התעלות עד עולם העליון, ולפיכך אמרו כי למיימנים, דהיינו שלומד תורה לשמה כאשר ראוי להיות, הוא זוכה לאורך ימים, הוא עוה"ב, שכל מקום שאמרו 'אורך ימים' הוא ליום שכולו ארוך". וכ"כ בדר"ח פ"ד מ"ט [קעט.]. ובדר"ח פ"א מי"ג [מח:] כתב: "על ידי התורה יש לאדם הדביקות בו יתברך... ולפיכך נאמר על התורה 'כי היא חייך ואורך ימיך'... כי התורה עצם החיים... שעל ידי התורה יש לו דביקות בו יתברך, כמו שבארנו זה בכמה מקומות. כי אם לא היתה התורה, לא היה לאדם בעל חומר דביקות בו יתברך. ולפיכך בתורה יש החיים". וראה לעיל בהקדמה הערה 91, ובסמוך הערות 27, 33, ובגו"א בראשית פמ"ט אות כד [ד"ה ואמרו]. (20) מעין דברי הרמב"ם בהלכות תשובה פ"ג ה"ח: "שלשה הן הנקראין אפיקורסין... והאומר שאין הבורא יודע מעשה בני האדם". וכן כתב בח"א לסנהדרין צט. [ג, רכד:], ויובא בהערה 23. וראה במו"נ ח"ג פי"ז. (21) כן מבואר בפירוש המשניות לרמב"ם סנהדרין פ"י מ"א [קצת לפני "היסוד הראשון"], וברע"ב אבות פ"ב מי"ד. (22) "כי המין הוא בפני עצמו, יוצא מן האמונה" [לשונו בנצח ישראל פל"ה (ד"ה ורבי נחמיה)]. ובנתיב העבודה פ"ח [א, קב.] כתב: "המין פורק עול של הקב"ה במחשבתו הרעה... עד שאומר אין אלקים". ובח"א לסנהדרין לח. [ג, קנד.] כתב: "המין הוא שמוציא עצמו מן רשות הש"י, לעבוד אלהי נכר". (23) בח"א לסנהדרין צט. [ג, רכד:] כתב: "נראה כי עיקר האפיקורס מלשון אפיקורת, שנוהג הפקר בעולם כאילו הוא בלא מנהיג, לכך אין עליו מורא כלל. וזהו ענין אפיקורס... כאילו מפקפק במציאות השם יתברך. ולא בעי למימר שהוא אומר לגמרי אין אלקים, זה אינו, רק שאינו חש למורא שמים, וזה נקרא 'אפיקורס'. ולפיכך לקמן פליגי באפיקורס, למר הוי אפיקורס המבזה את החכמים. ולר, שמבזה חבירו בפני חכמים. ששניהם אילו היה עליו מורא שמים לא היה מבזה חבירו בפני החכם... שאין לו יראת שמים, וכאילו חוטא במצות 'אנכי' [שמות כ, ב]". ובנתיב התורה פי"ב [א, נא:] כתב: "כי לפי דברי הכל פירוש 'אפיקורס' שנוהג מדת הפקר, ופורק עול חכמים. ולפיכך סברי כי המבזה תלמיד חכם אין עליו יראת שמים, ובכלל פורק עול הוא. שאם היה בעל הכנעה, היה גם כן מכניע עצמו מן תלמידי חכמים שהם דבקים בשכינה. ומה שלא פירשו כי דוקא מי שפורק עול לגמרי, ואומר אין אלהים הוא האפיקורס. משום דסבירי להו כמו שהתבאר למעלה [ויובא בהערה הבאה] אצל 'את ה' אלהיך תירא', לרבות תלמידי חכמים. דכיון ד'את ה' אלהיך' מרבה תלמידי חכמים, לפיכך המבזה את החכמים גם כן בכלל פורק עול יראת שמים... ואף המבזה חבירו בפני תלמידי חכמים, ואינו חושש לכבוד תלמידי חכמים לבזות אחר בפניו, הוי זה גם כן בכלל פורק עול... שאין בו יראת שמים, שאם היה בו יראת שמים לא היה מבזה חבירו בפני תלמיד חכם... כלל הדבר כל שהוא פורק היראה מאתו דבר זה הוי אפקרותא, שאין אפקרותא רק פורק עול שאין על פניו יראה כמו שהתבאר". (24) לשונו בנתיב התורה פ"ט [א, לט.]: "'את ה' אלקיך תירא' לרבות ת"ח. ורצה בזה כי יש לשתף יראת חכמים עם יראת שמים, כי יראת חכמים השלמה ליראת שמים... וזה כי יראת השם יתברך הוא מצד שהוא יתברך נבדל מן הכל, לכך שייך בו היראה. ואין שייך היראה מצד החבור, רק מצד שהוא נבדל מהכל, ואין לו שתוף עם זולתו. ותלמידי חכמים שהם נבדלים מן שאר אדם גם כן מצד השכל שיש בתלמיד חכם, כמו שהוא יתברך נבדל מהכל, מפני כך התלמיד חכם שיש לו דביקות עם השם יתברך בערך שאר אדם, והשם יתברך נבדל מהכל, והתלמיד חכם נבדל משאר אדם. ולפיכך אם אין לאדם יראה מן תלמיד חכם, ומשותף עם תלמיד חכם לגמרי מבלי יראה מן התלמיד חכם, בזה עצמו כאילו יש לו שתוף עם השם יתברך. כי לפי ערך שאר בני אדם התלמיד חכם יש לו דביקות עם השם יתברך, והוא נבדל משאר אדם. והרי זה מבטל היראה של השי"ת, שצריך שיהיה האדם נבדל מן השי"ת לגמרי. וזה אשר אינו ירא מתלמיד חכם, אשר התלמיד חכם נבדל ממנו, ויש לו דביקות בו יתברך בערך שאר אדם, הרי הוא מבטל יראת שמים. שהתלמיד חכם דבק בו יתברך, וטפל אליו יתברך בערך שאר בני אדם. ובאולי תאמר אם כן תלמידי חכמים עצמם, איך יהיה להם חבור עם השם יתברך. אין זה קשיא, דודאי השם יתברך נבדל מן הכל, רק אצל שאר הנבראים שאין להם דביקות הזה שיש לתלמיד חכם ,יאמר כי יש לתלמידי חכמים דביקות אל השם יתברך. והם לפי האמת נבדלים מאתו, כי הוא נבדל מהכל. אבל מכל מקום אצל שאר האדם נחשב התלמיד חכם כאילו הוא טפל עם השם יתברך. ומעתה אם לא היה אל האדם המורא מן התלמידי חכמים, אשר הת"ח בערך מדריגת שאר האדם כאילו התלמיד חכם יש לו חבור עם השם יתברך, והרי מבטל מורא מלכות שמים. ואין כאן חס ושלום שתוף כלל כאשר ירא מן החכמים. כי היראה הזאת מצד כי החכמים הם דבוקים עם השם יתברך, ומצורפים אליו טפלים בערך שאר אדם. ועל זה אמר הכתוב 'את ה' אלהיך תירא' לרבות תלמידי חכמים. כי בכל מקום לשון 'את' בא לרבות דבר הטפל והדבק. כמו שדרשו [סוכה ו.] 'ורחץ את בשרו במים' [ויקרא טז, כד] את הטפל לבשרו, היינו שערות שלו... והתלמיד חכם גם כן טפל אצלו יתברך". וכן הוא בנתיב יראת השם ר"פ ה [ב, לד:], ובח"א לב"ק שם [ג, ז:]. (25) "כי עמך מקור חיים" [תהלים לו, י]. ובדר"ח פ"א מי"ג [מח.] הביא את הגמרא [פסחים פז:], שאמרו שם "אוי לרבנות שמקברת את בעליה", וכתב שם: "ויש לך לדעת עוד מה שהרבנות קוברת בעליה, כי האדם הוא מקבל החיות והקיום מן הש"י, שהוא אלקים חיים ומשפיע החיים והקיום לנמצאים כולם. והנה כל אשר הוא עושה עצמו 'מקבל' שהוא משפיל עצמו - ראוי הוא לקבל החיים מן הש"י. אבל הבעל שררה הוא המושל על האחר, ואינו עושה עצמו 'מקבל', רק פועל ומושל באחר - אינו מקבל הקיום והחיים, כי אל החיים ראוי הקבלה... ועצם החיות בעצמו הוא הקבלה שמקבל החיות. ולפיכך הש"י נקרא 'מקור חיים' [תהלים לו, י], כי המקור משפיע תמיד, כן הש"י משפיע החיים תמיד לבני אדם, כמו המקור הזה. ולפיכך, כל אשר הוא משפיל עצמו, הוא מקבל הקיום מן הש"י אשר בו נתלה הכל. אבל הרבנות והשררה אין עושים עצמם 'מקבל' רק עושה עצמו מושל באחר, ולפיכך אין ראוי אל החיות". וכן נגע בענין זה בח"א לסוטה יג: [ב, נד:]. ובנתיב יראת השם פ"ג [ב, כט:] כתב: "החיים שהאדם מקבל נחשב כמו ברכה, שהרי נאמר 'כי עמך מקור חיים', שהשי"ת הוא מקור החיים, מאתו משפיע החיים לכל חי. ונמצא כי החיות הם השפעה, כמו העושר והפרנסה שהם בשפעה מן השם יתברך... כי המשפיע משפיע מצד עצמו לכל". וראה גו"א שמות פ"ד אות יג [ד"ה ודע]. (26) וצרף לכאן, שעל בריאת אדם נאמר [בראשית ב, ז] "וייצר ה' אלקים את האדם וגו'", ופירש רש"י שם: "שתי יצירות, יצירה לעולם הזה, ויצירה לתחיית המתים". וכשם שיצירת האדם במהדורא קמייתא נחשבת לקבלת חיות מה' יתברך, הוא הדין ליצרה של תחיית המתים. (27) כמבואר בהערה 19, שהתורה היא עצם החיים, כי היא הדביקה את האדם הגשמי אל ה'. (28) נראה להטעים זאת, כי כבר כתב בהקדמה [ד"ה אמנם ביאור] שהסיבה והמסובב אדוקים ומחוברים להדדי. וראה שם הערה 46, שנתבאר שם שקיום העולם לאחר שכבר נתהוה אינו אלא התחדשות העולם בהסתר ובאיתכסיא. ולכך אפיקורס שהוא "אינו מאמין שיש כאן עלה וסבה ראשונה" [לשונו למעלה], בודאי שגם אינו מאמין שיש כאן משפיע ונותן חיים. כי השפעה זו היא מהדורא תנינא של היות הקב"ה "סבה ראשונה". והכופר ב"כי הוא אמר ויהי" [תהלים לג, ט], יכפור גם בהמשך הפסוק "הוא ציוה ויעמוד". (29) הקורא בספרים חיצונים, והלוחש על המכה. (30) והנה מקודם כתב "כי ספרים חיצונים סרים מן תורת אמת", ולא הזכיר את היושר. ובע"כ ש"דרך הישר" ו"דרך האמת" הן מיישך שייכי להדדי. וראה דבריו בדר"ח פ"ה מ"ז [רמ:] שכתב: "האמת דומה לאמצעי... כי האמת אין לו נטיה מן היושר כלל, וזה ענין האמצעי, שאין לו נטיה מן היושר, שהרי הוא האמת בעצמו, ולא שייך אצלן נטיה". ובנצח ישראל פנ"ה [ד"ה אבל לעתיד] כתב: "אמת הוא היושר השכלי, כי האמת אינו יוצא מן היושר ומן המצוע". ואודות היושר שבתורה, ראה לעיל פרק יא [מד"ה והנה מן הדברים עד ד"ה הענין השני]. ואודות האמת שבתורה, ראה לעיל בהקדמה הערה 119, שהתבאר שזו האש שחורה הנמצאת על גבי אש לבנה [רש"י דברים לג, ב]. ובדר"ח פ"ב מי"ד [קא:] בביאור המשנה "דע מה שתשיב לאפיקורס" כתב: "ואמר אח"כ שתהיה תורתו כדי שישיב לאפיקורוס. כלומר שכמו שיש מצוה שילמד האדם ויקנה התורה שהיא תורת אמת, כך ראוי הוא לבטל דעת השקר מן העולם, כדי שיתגדל האמת בעולם. שאם יניח השקר לעולם, סוף שיהיה השקר ח"ו מאבד את האמת... ולכך הזהיר שאל יתן מקום אל השקר, רק ידע מה שישיב לאפיקורוס". הרי שהאמת שבתורה עומדת כנגד האפיקורסים למיניהם. ולהלן פי"ח [ד"ה כי דבר] כתב: "וזה כי התורה היא תורת אמת. לא כמו שאר דברים כי עם שהם אמת... כמו אם יאמר אחד ראובן הוא בבית זה, והאמת שהוא בבית. מכל מקום לא נקרא דבר זה שהוא אמת. מצד כי אפשר שלא יהיה בבית, ועם שהוא אמת, דבר זה הוא במקרה, כי היה אפשר שיהיה בבית. אבל האמת שהיא אמת בעצם היא תורת משה, שהיא אמת בעצם. שכל דבריה הם מוכרחים, ואי אפשר בענין אחר". (31) כי השכל עומד מול דברי הבאי. וכפי שכתב בדר"ח פ"ו מ"ז [רחצ:]: "אשמועינן שאם הוא מרבה שחוק אינו זוכה לתורה. וטעמא כי השחוק... הוא הפך המחשבה, שהוא השכל, לכך השחוק מבטל השכל. ודבר זה תוכל להבין, כי השחוק מתחדש מן התול והליצנות בלבד. ואין ספק כי ההתול הוא הפך השכל, כי הליצנות הוא דבר שאין בו ממש רק התול. והשכל מה שראוי לפי האמת, ולפיכך השחוק הוא מבטל השכל". (32) בח"א לסנהדרין קא. [ג, רלג.] כתב משפט זה בזה"ל: "וזהו עקירת מדריגת התורה ממעלה השכלית אל ענין גופני, שהוא הפך השכלי, שהוא התורה". וכבר נתבאר למעלה [פ"ה הערה 20] שהשכל והגוף הם הפכים, וכשזה קם - זה נופל. וכן נתבאר למעלה שהתורה וגוף הם הפכים גמורים [לעיל פ"ט הערה 27]. וכן נתבאר למעלה כמה פעמים שרפואת גוף היא התעסקות בדבר חומרי [לעיל פ"א הערה 52, פי"א הערה 12, ופי"ג הערה 93]. דוגמה הפוכה; בברכות י: הובאו דברי רבי לוי שביאר שכאשר חזקיה המלך אמר [ישעיה לח, ג] "הטוב בעיניך עשיתי" כוונתו היתה שגנז ספר רפואות. וביאר זאת בנצח ישראל פ"ל [ד"ה אבל מי] בזה"ל: "במה שספר רפואות הוא טבעי... שדבק בטבע החמרית הרע, וסילוק דבר זה מן העולם הוא 'הטוב'... כי מה שגנז ספר רפואות שלא יהיה האדם נמשך אחר הטבע לגמרי... והיה מסלק דבר זה מן כלל העולם, הוא טוב". הרי ההתעלות מעניני רפואה היא הטוב. ["'טוב' מורה על דבר שהוא נבדל מן החמרי" (לשונו למעלה פי"ב ד"ה הנה בא)]. ולאידך גיסא; ההורדה של דבר נבדל לתוך עניני רפואה, היא הרע הגמור. (33) ראה הערה 19. (34) ואם תאמר, הרי מצינו דוגמאות נוספות ללקיחת התורה לצרכי גופו, ןלא נאמר עליהם שמחמת כן מאבד חלקו בעוה"ב. וכגון, בשבת סג. אמרו על הפסוק [משלי ג, טז] "אורך ימים בימינה ובשמאלה עושר וכבוד", "למיימינין בה אורך ימים... למשמאילים בה עושר וכבוד איכא, אורך ימים ליכא". וכתב על כך בדר"ח פ"ו מ"ח [שט.]: "וטעם הדבר, כי מי שעוסק בתורה לשמה ראוי שיהיה לו אריכות ימים בעולם הבא, שהוא עושה לשמה של תורה, שהתורה היא למעלה מן העולם הזה הגשמי, שהיא תורה שכלית. ולפיכך ראוי שיהיה לו מדריגת עולם הבא, שהוא אורך ימים... אבל למשמאילים בה, אם עוסק בתורה להתכבד בתורה, או שתהיה אליו קורדום לאכול, והם הנאות שהם בעולם הזה, ראוי שיהיה לו עולם הזה כפי מה שעסק בתורה בשביל הנאת עולם הזה. אבל שיקנה מדריגת עולם הבא - בזה לא יקנה, ולפיכך אריכות ימים ליכא". הרי שאע"פ שאין בלימוד מעין זה לזכות את בעליו בעולם הבא, מ"מ לא מצינו שיש בלימוד זה להפקיעו מעוה"ב. ומאי שנא הלומד תורה "שתהיה אליו קרדום לאכול, והם הנאות שהם בעולם הזה" [שאינו מאבד חלקו בעוה"ב], לבין ה"משתמש בתורה לדבר גופני" [שמאבד חלקו לעוה"ב]. אמנם זה לא קשיא כלל. כי החומרה שישנה בלוחש על המכה היא שפועל בעזרת כח התורה גופא לדבר גופני. שהרי כל אפשרות הרפוי שיש כאן באה לו מכוחה של תורה. והרי זה מעילה גמורה בכח התורה, ולכך מאבד חלקו בעוה"ב, וכמו שנתבאר. מה שאין כן הלומד תורה על מנת להתכבד בה וכיו"ב, הרי אין כאן השתמשות בכח התורה, אלא יש כאן מניעים פסולים באופן לימודה. ונהי שאין בלימוד מעין זה לזכות בחיי עוה"ב, אך גם אין כאן החומרה המפקיעה את בעליה מעוה"ב. וראה עוד בדר"ח פ"א מי"ג [מט:], ושם פ"ד מ"ה [קעד.]. ובנדרים סב. אמרו "כל המשתמש בכתרה של תורה נעקר מן העולם", וגם שם הכוונה למיתה בעוה"ז [תוספות סוטה ריש ד:]. וראה בח"א שם [ב, כב.]. (35) שמעתי ממו"ר הגר"מ שפירא שליט"א לבאר, שאיירי כאן בקלקולים של יתר וחסר; כי הקורא ספרים חיצונים אינו מחשיב את התורה דיו, ויש כאן קלקול של חסר. ואילו הלוחש על המכה מחשיב התורה אף לדברים גופנים, ויש כאן קלקול של יתר. וחסר ויתר זה עומדים כנגד שמאל וימין. כי לעולם החסר מתייחס לשמאל, ואילו היתר מתייחס לימין. דוגמה לדבר; להלן פמ"ו [ד"ה ואמר הכתוב] כתב: "כי דבר זה ידוע, כי החרב הוא מן שמאל, והערוה הוא מן ימין". וראה שם בהערות, ולעיל פ"א הערה 85. (36) לשונו בגו"א שמות פי"ז אות יג: "כי השם הזה של הקב"ה הוא 'אחד', כדכתיב [דברים ו, ד] שמע ישראל ה' אחד'. השם הזה נקרא שם המיוחד, שלא תמצא שם זה לשום נמצא בעולם". ושם בפ"ג אות ט [ד"ה ומה] כתב: "שם בן ארבע אותיות נאמר על שהוא ההויה שאין לו התלות בזולתו, וזולתו אפס... כי מפני זה הוא אומר בשם הזה [שמות ג, טו] 'זה שמי', רוצה לומר המיוחד לי, שהרי בשם הזה מורה על שהוא נבדל מן הנמצאות, ואין הצטרפות בו אל הנמצאות, לכך הוא שמו המיוחד". ובגבורות ה' פס"ט [שטז:] כתב: "כל ענין הקרבנות להורות כי השי"ת יחיד בעולם ואפס זולתו, ולכך לא תמצא בכל הקרבנות לא 'אל' ולא 'אלהיך' רק שם המיוחד [מנחות קי.]. כי הקרבנות כמו שהם להורות על אחדותו, שכל הנמצאים במדריגת רוממותו ומעלתו נחשבים לאפס, והכל שב אליו, שאין דבר נמצא זולת מחסדי ה', אבל באמיתת מציאותו הכל שב אליו, ואין כאן בריאה כלל". וא"כ "שם המיוחד" פירושו שם שנמצא רק לה' יתברך, ואין לשאר נמצאים שום שייכות אליו. ובפחד יצחק ר"ה מאמר לג, ה, כתב: "שם הויה לא ניתן לתרגם, ואינו משותף לשום ענין אחר בעולם בלתי לה' לבדו". ומדגיש זאת כאן, בכדי לבאר מדוע יש להעלים את השם; כי מפאת היותו השם המיוחד, לכך ראוי להעלימו, כי הוא אינו שייך לאף נמצא בלתי לה' לבדו. (37) לשונו בדרשת שבת הגדול [ריא:]: "שמו המיוחד הוא במספר מ"ה, כי אין לתת אל עצמו שום שם שיאמרו עליו כי זה הוא... ולכך השם הזה ביו"ד בראש התיבה, כי היו"ד משמשת בראש התיבה, כמו 'יאמר', 'ישמור', מורים על הנסתר. כי הוא יתברך נבדל מכל". ובגו"א שמות פ"ג אות ט [ד"ה ומה] כתב: "ולפיכך נקרא בשם הויה... ושם זה הוא באות היו"ד, מפני כי מורה על נסתר, שהוא נסתר ונבדל מן הנמצאות". ובגבורות ה' פכ"ה [קו.] כתב: "השם של ד' אותיות שם הויה נבדל מן הנמצאים. ולכך התחלתו ביו"ד, והוא משמש לנסתר כמו כל יו"ד בראש, כי בזה השם נסתר ונבדל מן הנמצאים". וראה לעיל פי"ב הערה 91. (38) כי הדיבור הוא גילוי הדבר. וכמו שכתב בנתיב הצניעות פ"א [ב, קו:], וז"ל: "האשה לפי שפלותה אינה באה ממקום נסתר עליון... ומפני כך אמרו [קידושין מט:] 'עשרה קבין שיחה ירדו לעולם, תשעה נטלו נשים'. וכל זה מפני שהדיבור מוציא הכל אל הגלוי. וזה שייך באשה שאין לה מעלה העליונה הנסתרת". ובגו"א שמות פ"ב אות כג [ד"ה ןתדע] כתב: "כי האומות יש להם מדריגה גלויה וחצונית... ודבר זה רמזו ז"ל בפרק הזרוע והלחיים [חולין קלג:], שאמרו שם סתם גוי מרבה דברים... והטעם הוא שמדריגתו של גוי מדריגה חיצונה, ואינה פנימית נעלמת, לכך תמיד מדבר, ואין לו רוח פנימי". וכן הוא בח"א לקידושין מט. [ב קמז.], ובנתיב השתיקה פ"א [ב, ק:]. וראה בנתיב העבודה ס"פ ג [א, פו.] שהזכיר יסוד זה בקצרה. ובנתיב העבודה פ"ב [א, פא:] כתב: "המשמיע קול בתפילתו אין מגיע אל המדריגה העליונה הנעלמת, כי המשמיע קול הוא נשמע ונגלה, וכל דבר שהוא נגלה אינו דבק במדריגה העליונה, כי העליון הוא נסתר ["יושב בסתר עליון" (תהלים צא, א)]... ולפיכך הוא מקטיני אמונה [ברכות לא.]". (39) ומדובר שם לגבי העוה"ב, וכמו שביאר רש"י שם בתהלים. וכן הוא בספרי [דברים לג, כט], והובא בנצח ישראל פס"ב [ד"ה ובספרי]. וצרף לכאן, שהנה נתבאר למעלה [הערה 37] ששם הויה מתחילה באות יו"ד להורות על ההסתר. והרי אף עולם הבא נברא באות יו"ד [מנחות כט:]. הרי שהעוה"ב משתייך למדריגה הנעלמת. (40) ברכות לד: "מאי 'עין לא ראתה' [ישעיה סד, ג], זה יין המשומר בענביו מששת ימי בראשית". ומדובר שם לגבי עוה"ב, וכמבואר שם בסוגיא. הרי שעוה"ב הוא צפון ונסתר, כמו היין המשומר בענביו. ובדרוש על המצות [סא:] כתב: "ובשביל כך כאשר נגע הגוי ביין, אסתאב היין. כי הגוי שיש בו הגלוי, כמו שהתבאר מענין הגוי, ואין לו הקדושה הנסתרת, לכך במגע הגוי נכנס היין בשביל זה להיות תחת הע"ז, הם הכחות החיצונות, שהם הפך הכח הקדוש עליון נסתר... כי ישראל מעלתם במה שהם קדושים ודבוקים למעלה בקדושה עליונה הנסתרת, והוא מדריגת עולם הבא הצפון הנסתר, והוא יין המשומר. ודבר זה הפך האומות... וזה שאמר [זוה"ק ח"ג מ.] כי השותה יין דנגע בו הגוי, שלא יהיה לו חלק לעולם הבא. כי בודאי יין נסך הוא הפך עולם הבא, כי עולם הבא מעלתו וקדושתו שהוא צפון ונסתר, כדכתיב 'מה רב טובך אשר צפנת ליריאך', 'עין לא ראתה אלקים זולתך', ואמרו ז"ל זה היין המשומר בענביו. רוצה לומר כי עולם הבא הוא צפון ונסתר לגמרי כמו היין שהוא תוך הענב, ואין העין שולט ביין שהוא בפנים בנסתר. וכאשר שותה היין שיצא מהסתר שלו, והיה שולט בו הגלוי לגמרי, אז אין ספק שאין לו עולם הבא הצפון הנסתר. כי לא יתחברו אלו שני הפכים יחד; עוה"ב שהוא נקרא 'יין משומר בענביו', שזה מורה על פנימית קדושתו, והפך זה יין דאסתאב מן הגוי ששלט בו הגלוי לגמרי ואסתאב". (41) בח"א לסנהדרין קא. [ג, רלג.] כתב עד כאן אות באות, והוסיף כאן: "וכל החטאים האלו אינם דברים גשמיים, רק הם דברים שכליים. לכך כאשר חוטא בדברים אלו הוא מחסר ומאבד עולם הבא שאינו גשמי. ולכך לא זכרו שעובד עבודה זרה וכיוצא בזה מן החטאים, רק זכרו דברים שכליים". (42) ופרק זה הוא המשך לפרקים הקודמים. כי כאן הודגש שהתורה היא עצם העולם הבא, ולכך ברור הוא שהעיסוק בתורה הוא המביא להצלחה האחרונה של האדם. 
(1) לשונו לעיל ר"פ ו: "יש מבני אדם, והם אנשי חקרי לב ההולכים בדרכי הפילוסופים, חוקרים מדעתם ושכלם על כל הדברים". וראה להלן בסוף הפרק. ולעיל ר"פ ט כתב: "אשר הלכו בדרך חכמי המחקר, והם הפילוסופים". וכן בדר"ח פ"ה מ"ו [רלד:] הביא שדעת הפילוסופים היא כנגד דעתם של בעלי הקבלה. הרי הגדרת "פילוסופים" היא אנשים החושבים מדעת עצמם, בלא מסורה וקבלה. וכנגד דעת הפילוסופים העמיד המהר"ל [בכל המקומות הנ"ל] את דעתם של "תלמידי משה רבינו עליו השלום". וראה נצח ישראל פ"ג הערה 28. ובנתיב התורה ס"פ יד [א, סב.] כתב: "פילוסופי יון שהיו חוקרים מדעתם ומשכלם ושאלתם חקירה פילוסופי". (2) כוונתו לעונותיו של אדם. כי מקור הבטוי הוא בזכריה ג, ד "הסירו הבגדים הצואים", ופירש רש"י שם "דימה העון לבגדים צואים". ובנתיב הלשון פי"א [ב, צו.] כתב: "כי החטאים לאדם הם נחשבים גם כן מלבוש לאדם, שהאדם מתלבש בחטאים, והם נקראים בגדים צואים. ודבר זה תמצא בכמה מקומות שהחטאים הם נקראים מלבוש". ובנתיב התשובה פ"ב [ד"ה ומה שאמר] כתב: "כי האדם החוטא בלא תעשה... נקרא שבגדים שלו מלולכים בצואה הרבה". וכן כתב בח"א לזבחים פח: [ד, סז., סח:]. וראה הערה 18. (3) מבואר מדבריו שכל עוד שאדם עושה עוונות, אי אפשר לו לעמוד על נקודת האמת. וכמו שאמרו חכמים [יומא לט.] "עבירה מטמטמת לבו של אדם". ובנתיב הצדק ספ"ב [ב, קמ:] כתב: "כי כל עושה עבירה הוא נוטה אחר החומרי. ולכך אמר כי העבירה מטמטמת לבו של אדם. כלומר שמטמטמת הלב, עד שנעשה חומרי לגמרי". והובא לעיל פ"ח הערה 20. (4) לא מצאתי למי כיון את דבריו. וכנראה שכוונתו לאחד מחכמי יון. (5) "מה רבו מעשיך ה' כולם בחכמה עשית מלאה הארץ קנינך" [תהלים קד, כד]. ואודות הסדר והחכמה הנמצאים בנבראים, ראה דבריו בח"א לחולין נז: [ד, ז.] שכתב: "ויש לדעת כי השם יתברך ברא המינים, ונוהגים עניניהם אחר המושכל הראוי, ולא שידעו ויבינו ויש בהם דעת, רק כי הטבע, שהוטבע בהם נמשך אחר המושכל. וכמו שאמרו ז"ל [עירובין ק:] למדנו גזל מנמלה, צניעות מחתול, דרך ארץ מתרנגול. והרי כי הנמלה ידוע בה דבר זה שאינה גוזלת כלל. ואין דבר זה מהם מצד החכמה או יראת שמים, רק כי הטבע שהוטבע בהם נמשכים אחר מדה זאת, היא הרחקת הגזל. וכן החתול אחר הצניעות, והתרנגול אחר דרך ארץ. ודבר זה ג"כ כי המלך מסדר המין שלא יצאו מן הסדר הראוי, לפי שהמין הוא ראוי אל הסדר. וכמו שיש לאדם מלך שהוא מסדר עניניהם במוחש, כך יש לכל מין ומין מלכות. ואין הפירוש שיש להם מלך ממש מולך עליהם, רק שהטבע שבהם נמשך אחר מלכות. שכמו שהמלך מסדר בני אדם, כך המין בטבע... וזהו המלך שיש להם. ונמצא שיש להם מלך מצד הטבע שהוא מנהיג אותם כמו שראוי". וכן כתב בגו"א בראשית פ"ח אות יט, וז"ל: "הטבע הוא חכם להנהיג הנמצא". וכן הוא בח"א לסנהדרין קח: [ג, רנט.]. (6) לשונו בנצח ישראל פ"ב [סד"ה ולפיכך משה]: "ולא יספקינו לומר שהיה זה במקרה, כי בעונותינו היה מתמיד דבר זה בישראל, וכבר התבאר פעמים הרבה שהמקרה אינו מתמיד". ושם בפי"א [ד"ה הנה התבאר] הוסיף טעם לכך, וכלשונו: "ואי אפשר לומר שיהיה המקרה מתמיד לעולם... כי אם היה המקרה מתמיד, נעשה מה שבמקרה דבר שבעצם, אחר שהוא עומד כך בתמידות". וכן הוא שם פל"א [סד"ה וכאשר תבין]. ובגבורות ה' פי"ב [סה.] כתב: "שלא נוכל לומר שדבר זה במקרה... כי סבה מקרית אינה תמידית, ודבר זה תמיד היה". ושם בפע"ב [שכז:] כתב: "כי דבר שהוא במקרה אינו תמידי". ובנתיב העבודה פ"ד [א, פו.] כתב: "שאין המקרה מתמיד". כן הוא בגו"א שמות פ"א אות ה, ושם הערה 52, ובח"א לב"ב עד. [ג, ק.], ועוד. (7) ושור מועד יוכיח, ששלש נגיחותיו הראשונות נחשבות למקריות, והוא תם. אך מהנגיחה הרביעית ואילך הוא נידון כמועד, ואין נגיחותיו נחשבות יותר למקריות. הרי שהמקרה לא ירבה [ב"ק כג:]. ובדר"ח פ"ד מכ"א [רד.] כתב: "כי הדבר שהוא במקרה אינו הרבה, אבל הוא מעט, וכאן תמצא שכך ברוב העולם ובכולו". וכן ביאר לעיל פ"י [ד"ה ויותר מזה], ושם הערה 13. (8) כמו שאמרו חכמים [בהמ"ד א, עמוד 114] "כשם שהבית מודיע על הבנאי, והבגד על האורג, והדלת על הנגר, כך העולם מודיע על הקב"ה". (9) ואודות שעבירות אלו הן יציאה מן היושר, ראה לעיל פ"ד [ד"ה דע כאשר], ושם הערה 20. (10) כי כבר נתבאר [לעיל פ"ג הערה 11] כי לא נאמר בבריאת האדם "כי טוב" מחמת שהאדם לא נברא בפעל, אלא בכח. והרי החלק העיקרי באדם הוא שכלו, ולא טבעו [לעיל פ"א הערה 18, וראה בסמוך הערה 32]. ולכך בהכרח שהשכל בעת בריאתו הוא בכח ולא בפעל. כי אם היה השכל בפעל, אזי היה נאמר בעת בריאתו "כי טוב". (11) כן כתב בקיצור לעיל פ"ז [ד"ה אמנם מה], וכלשונו: "ולהורות כי מצות לא תעשה נותנים לאדם סדר שלא יצא מן הראוי, נתן לאדם מיד ז' מצות". ובדר"ח פ"ה מ"א [ריז:] כתב: "האדם אי אפשר לו בלא מצות, ואם אין לו המצות האדם בטל. ומצינו בתחילה כאשר נברא האדם נצטווה בשבע מצות. שתראה מזה כי שבע מצות שבן נח מוזהר עליהם, המה שייכים לבריאה, כי בו ביום נצטוה על ז' מצות... שענין המצות האלו שייכים לבריאתו, כי המצות הם תקון האדם, שבזה נעשה אדם, ולכך תיכף נצטוה האדם". וראה עוד בגבורות ה' פס"ו [שו:], שגם שם הזכיר ש"מיד כשנברא האדם נתן לו שבע מצות". וכן בגו"א ויקרא פי"ב אות א [ד"ה אשה] ביאר שתורת האדם היא גמר בריאת האדם. וראה הערה 106. (12) להלן סוף הפרק [ד"ה שעה שמינית]. ועוד אודות שמצות לא תעשה הן שומרות על סדר האדם, ראה לעיל פ"ד הערות 20, 47, ופ"ז הערות 20, 71. (13) שהקב"ה יצוה על המצות, ולא להניח לאדם שיסדר לעצמו את מצותיו. (14) לשונו בנצח ישראל ס"פ ז: "ואתה האדם, הבן דברי חכמים וסודותיהם... שכולם בנוים על יסוד אחד, וסדר האמת והחכמה". ובאור חדש [צט:] כתב: "חכמי ישראל נודעים מחמת עבור השנה... כי דבר זה אין לעמוד על זה אלא מפי רוח הקודש, שידעו ענין הגלגלים ומהלך שלהם. אבל שיעמוד עליהם האדם משכלו לדעת מהלך תנועת הגלגלים וסבוב שלהם, דבר זה אי אפשר לעמוד עליו. ולכך מה שחכמי ישראל היו יודעים העיתים בזה נודע שהם חכמים באמת, קולעים אל השערה ולא יחטיאו אפילו כהרף עין... ויצא להם שם בעולם בחכמה, וכדכתיב [דברים ד, ו] 'כי היא חכמתם ובינתכם לעיני כל העמים', וזה נאמר על סוד העיבור... שאין לאדם לעמוד על מהלך בכוכבים כאשר הוא, רק חכמי ישראל, שהם ידעו מפי רוח הקודש". (15) וכמו שצוח על כך הנביא [ישעיה ה, כ] "הוי האומרים לרע טוב ולטוב רע שמים חושך לאור ואור לחושך שמים מר למתוק ומתוק למר". (16) ובתפארת ישראל הוצאת "מכון יד מרדכי" ציין לעיין בספרו של אפלטון "ספר המדינה", ספר חמישי, ס"פ חמישי, שכתב שם שראוי שלכל הפילוסופים תהיינה נשים משותפות. (17) אודות שהדמיון מטעה, ראה דבריו בנתיב כח היצר פ"ד [ב, קל.] שכתב: "גם המאמר הזה בא להודיע לאדם, כי באולי יצרו מסית אותו לחטא, ויחשוב שלא יבא במשפט על זה... ואם שכלו ירצה להטעות אותו כי הש"י אינו מעניש האדם כמו [שאומרים] הפילוסופים הכופרים. על זה אמר שלא יאמין לשכלו. ואלו ב' דברים מטעים את האדם; כי לפעמים הטעות הוא בשביל כח המדמה, שאינו שכל, והוא כח יצר הרע בלבד. ולפעמים שכלו מביא אותו לידי טעות, ואמר כי אל השכל הזה אל יאמין האדם". ובח"א לר"ה יז. [א, קיב:] ביאר שהכח המדמה הוא הנושא לשכל, והשכל יוצא ממנו. ובח"א לב"ב נח. [ג, פג:] כתב: "השכל כאשר אינו בפעל הוא נמצא בנושא, הוא כח המדמה". ובח"א לסנהדרין צו. [ג, רא:] כתב: "כי השכל אי אפשר לו שלא יהיה לו נושא... וכל נושא הוא חומרי, כאשר ידוע". וצרף לכאן, את יסודו כי כח המדמה גובר יותר אצל האשה, וכלשונו באור חדש [צג.]: "כי האשה, גובר בה כח המדמה". וכן כתב בדר"ח פ"ב מ"ז [פג.]. (18) מה שהכניס כאן את החטא, כי כבר נתבאר מקודם [הערה 2] שהעבירה מטמטמת את לבו של אדם, וגורמת לו שלא יראה נכוחה. או שרצונו להורות שמציאות החטא מורה שאין האדם תמיד שכלי, שהרי אמרו חכמים [סוטה ג.] "אין אדם עובר עבירה אלא אם כן נכנסה בו רוח שטות". (19) ב"ב טז. "הרבה נימין בראתי באדם, וכל נימא ונימא בראתי לה גומא בפני עצמה, שלא יהיו שתים יונקות מגומא אחת, שאלמלי שתים יונקות מגומא אחת, מחשיכות מאור עיניו של אדם". ובברכת "אשר יצר" אומרים "אשר יצר את האדם בחכמה וברא בו נקבים נקבים חלולים חלולים, גלוי וידוע לפני כסא כבודך שאם יפתח אחד מהם או יסתם אחד מהם אי אפשר להתקיים ולעמוד לפניך". (20) השוואה זו שבין בגוף לבין הנפש כתב ג"כ לעיל [פ"א ד"ה ומעתה האדם], וז"ל: "ומעתה האדם אשר הוא נבדל מכל שאר בעלי חיים מצד הנפש, שאין נפשו נפש בהמית, רק נפשו נפש שכלית... מחוייב שיהיה לו פעולות מתיחסות אל נפשו השכלית האלוהית, ויהיו לו פעולות שכליות אלהיות... ומפני שתמצא האדם משתתף עם שאר בעלי חיים הטבעיים בהרבה פעולות, ודבר זה בודאי מצד הנפש החיוני אשר באדם, אשר בו משתתף עם שאר בעלי חיים הטבעיים. אבל אי אפשר שלא יהיו לו פעולות גם כן מתיחסים אל נפשו השכלית האלהית, כי לא יגרע כחו". (21) של האדם. (22) פירוש - האדם מצד עצמו אינו מחויב המציאות, אך מחויב המציאות מצד עילתו. וזהו יסוד נפוץ בספרי המהר"ל. וכמו שכתב להלן פי"ז [ד"ה באורו כי]: "ישראל הם מחויבים מצד העלה בעצמה. כי כל עלול אף שהוא אפשרי מצד עצמו, הוא מחויב מצד עלתו יתברך. אבל שאר הנבראים ומלאכי השרת אינם מחויבים מצד העלה, כי הם נבראו לשמש זולתם, ואין זה דבר שהוא מחויב". ובנצח ישראל פי"א [ד"ה ובמדרש ויק"ר] כתב: "כי הוא יתברך עלה הכרחית אל ישראל... ולפיכך בהכרח ימלוך השם יתברך עליהם אף אם לא ירצו, כי דבר זה מצד העלה, ולא מצד העלול... לכך הוא אפשרי מצד עצמו ומחויב מצד עלתו". ושם בפנ"ה [ד"ה ומזה יצא] כתב: "העלה היא מחויבת מצד עצמה, והעלול יש לו העדר מצד עצמו, אף שהוא מחויב מצד עלתו". וכן הוא בח"א לשבת קיח: [א, נח.]. ובא לבאר שהואיל אדם הוא מחויב מצד העילה, מכלל מחויבות זו גם סדרו של האדם. (23) מדבריו כאן משמע שהמחויבות מצדו של העלה מתייחסת לכל הנבראים, וכפי שכתב לעיל פ"ו [ד"ה ולמאן דאמר], וז"ל: "עיקר המדה שהיא בתמידות הוא מדת הדין, שבה מנהיג את עולמו. ולכך תמצא בכל מעשה בראשית שם 'אלקים', לפי שבראו בדין, ומנהיגו בדין". וראה שם הערה 32. אמנם להלן בפי"ז [והובא בהערה הקודמת] ביאר שהמחויבות מצדו של העלה אינה מתייחסת אלא לישראל, ולא לשאר נבראים. ובעזה"י להלן בפרק יז יבואר הדבר. (24) פירוש - אם שכל האדם לא היה בגדר "אפשר", אלא בגדר "ודאי", אזי היה ניתן לייחס מעשה השכל הזה לעילה, שהרי כל דבר שפעולתו אינה תלויה ברצון האדם, אלא נעשית מיד ובאופן דממילא - אינה מתייחסת אל האדם, וכמבואר בגו"א דברים פט"ו אות יב, ושם הערה 18. אך מאחר ושכל האדם הוא בגדר "אפשר", הרי שאי אפשר לייחס אותו לעילה, אשר סימן ההיכר המובהק שלו הוא שהדברים נעשים בגזירה ובדין, ומחויבים מצד עצמם. ונקודה זו ממש מבוארת להלן פנ"א [ד"ה והנה נצחיות]. וראה לעיל פ"ו הערה 81. (25) כפי שכתב בח"א לסנהדרין צז. [ג, רז.]: "דבר זה הפסד גמור כאשר יוצא מן הסדר". ובגו"א בראשית פ"ו אות כח כתב על הגזלנים: "הגזל הוא השחתת העולם הזה, דהיינו הגזלנין מחריבין את העולם, שאין משא ומתן בעולם". ובנתיב התורה פ"א [א, ד.] כתב: "הסדר הוא מקיים הכל". וברי הוא שהעדר הסדר הוא ביטול הכל. ובח"א לשבת יא. [א, ב:] כתב: "כאשר דבר יוצא מן הסדר זה חורבנו ובטולו". וכן מבואר להלן ר"פ מט. (26) כי אז תהיה המציאות לוקה בחסר, וזה לא יתכן, שהרי "לא בא דבר בלתי שלם מן השם יתברך" [לשונו בגו"א דברים פ"ח אות ג (ד"ה ואם)], "ואיך יהיה מעשה אלקים חסר" [לשונו להלן פל"ה (ד"ה ודע כי)], "כי הדבר הבא מן השם יתברך הוא בשלימות" [לשונו בח"א לקידושין לט: (ב, קמג:)]. וראה לעיל פ"ב הערה 48. (27) ועד כאן המופת הראשון שהתורה תהיה מן השמים. ותמצית דבריו היא שמציאות העולם הטבעי מורה על הסדר האלקי מפאת שני טעמים; (א) הואיל והעולם הטבעי מסודר מה' בעצם ולא במקרה, אף מעשי האדם השכליים בהכרח שיהיו מסודרים מה' בעצם ולא במקרה. (ב) הואיל ומציאות האדם הטבעית מחוייבת מצד העילה, בהכרח שכלול בזה אף סידורו השכלי של האדם, שאם לא כן אף מציאותו הטבעית תתבטל. (28) כמבואר בהערה 26. וכוונתו שאין חסרון לנבראים מצד הטבע, אך בודאי שיש חסרון בעולם הזה מבחינה רוחנית, וכמו שיבאר בסמוך. (29) ובדר"ח פ"ו מ"י [שכב.] ביאר הענין, וז"ל: "ובפרק אלו טריפות [חולין ס.] אמר רבי יהושע בן לוי, כל מעשה בראשית בקומתן נבראו, בדעתן נבראו, בצביונם נבראו, שנאמר [בראשית ב, א] 'ויכלו השמים והארץ וכל צבאם', אל תקרי 'צבאם', אלא 'צביונם'... רצה לומר שכל הנבראים נבראו בשלימות קומתן, ולא שתאמר כי מתחילה היו קטנים ואח"כ היו גדולים, כמו עגל ונעשה שור, רק מתחלה נברא שור. ופירוש 'בדעתן', כי כאשר נברא האדם [הראשון], תיכף נברא בשכלו, ולא כמו תינוק שאין בו דעת, ואח"כ מקבל הדעת. ואף עגל וכבש, אין בו הדעת מתחלת בריאתו כמו שיש להם כאשר נעשה שור ואיל... אבל במעשה בראשית מה שיש להם בסוף - היה להם מתחלת בריאתן. ופירוש 'בצבי'... ביופי שלהם. כי כל ב"ח יש לו התפארת. ואין ספק כי אח"כ כאשר כבר גדל יש לו הפאר יותר ממה שהיה לו מתחלת בריאתו... ואמר שהיו נבראים בשלמותן הן מצד גופן, הן מצד צורתן שהוא הנפש, הן מצד ענין האלקי הדבק בנבראים, והוא היופי שלהם". וכ"ה בח"א לחולין ס. [ד, צז.]. הרי שדברים שנבראו על ידי השם יתברך הם בשלימות. ובשיהש"ר [ג, יא] אמרו "במלך שלמה [שיה"ש ג, יא] במלך שברא בריותיו שלימות". וביאר שם הרד"ל [אות ב] "דרש 'במלך שלמה' שמלך בעת הבריאה על בריותיו שלמים, וכמו שאמרו [חולין ס.] בקומתן נבראו וכו'". ואם תאמר, הרי לכאורה מוכח מכך להיפך; רק מעשה בראשית נבראו בשלימותם, אך משם ואילך נבראו הכל החסרון. ואיך הנבראים של מעשה בראשית מוכיחים על כל הנבראים שבאו בעקבותיהם. אמנם זה לא קשיא, כי מה שנבראו שאר הדורות בחסרון, אינו משום שישנו חסרון במעשיו יתברך, אלא משום שהם לא נבראו ישירות על ידי הקב"ה, וזהו החסרון שדבק במקבל. אך הקב"ה מצדו ברא הכל בשלימות. ובח"א לע"ז ח. [ד, לג:] כתב: "אדם הראשון היה נברא מן השם יתברך בעצמו בתכלית העלוי". וכן הוא בדר"ח פ"ד מי"ז [קצו.]. (30) לא נתברר לי למי כוונתו. (31) "כל יתר כנטול דמי" [חולין נח:]. ובגו"א במדבר פכ"א אות לג [ד"ה ודע] כתב: "כי כל תוספת חסרון הוא, כמו שמוסכם מפי הכל כי כל יתר כנטול דמי". וזהו יסוד נפוץ בספרי המהר"ל, ועפי"ז ביאר את חסרונו של בעל הגאוה בנתיב הענוה פ"ז [ב, יח:], וכיצד צדקה משמרת את ריבוי הממון שלא יהיה בבחינת "כל היתר כנטול דמי" [נתיב הצדקה ס"פ ב (ב, קעג.)]. וכן הוא חוזר ומבאר זאת שם [פ"ג (ב, קעה.)]. וראה עוד בנתיב העבודה ספי"ז [א, קלא:], ובדר"ח פ"ו מ"ז [רצו.], ובגו"א בראשית פמ"א אות מד, ושם הערה 131, לגבי שבעל ערלה נחשב חסר. ובנצח ישראל פל"ב [ד"ה ואל יקשה] ביאר לפי"ז מדוע גרים קשים לישראל כספחת [יבמות מז:], כי "כל תוספת מבטל השלימות" [לשונו שם]. וסוף דרשת שבת תשובה [פג:] ביאר לפי"ז שיעקב היה איש חלק נטול תוספות, ואילו עשו היה בעל שיער, שהיתה בו התוספת שהיא חסרון. וראה לעיל פ"א הערה 97. (32) שהרי עיקר האדם הוא השכל, וכמבואר בהערה 10. וכן כבר נתבאר שהצלם הוא המעלה העליונה [לעיל פי"ג הערה 7]. ובח"א לב"ב עה. [ג, קיב.] כתב: "כי הדבר שהוא נבדל הוא כפול, כי הטבעי מעלה אחת, והנבדלת מעלה שניה". (33) אודות שהאדם נברא ללא שכל, ראה דבריו בדר"ח פ"ג מי"ג [קלח.], שכתב: "יש לך לדעת כי האדם הזה אינו כמו שאר הנבראים; כי שאר הנבראים אין לאחד קנין יותר ממה שנברא בעת בריאתו. אבל האדם נברא חסר כי 'עיר פרא אדם יולד' [איוב יא, יב], ואחר כך יקנה האדם השלמתו ויושלם... האדם קונה השכל והחכמה, כי נברא האדם בלא דעת ויקנה הדעת". ובח"א לבכורות ח: [ד, קכז.] ביאר מדוע אכן האדם השכל לא נברא בפועל, אלא רק בכח. ולעיל [פרק ג] הוקדש הפרק לבאר שהאדם נברא בכח, ועל כך שמו "אדם", מלשון אדמה, ש"נברא האדם שיקנה תמיד מעלה יותר" [לשונו בח"א למנחות מא. (ד, עח.)]. ובדרוש על התורה [י:] כתב: "הדבור אי אפשר בלא שכל. והתינוק שאינו מדבר, לא בשביל שאינו יכול לדבר, רק מפני שהוא חסר דעת ושכל, ולכך נקרא 'שכל הדברי'". אמנם כאן כוונתו לבאר שהאדם למשך כל חייו נחשב חסר השכל האלקי, ולא רק בעת הולדו, וכמו שיתבאר. ואע"פ שיש לאדם השכל האנושי, אך "מה נחשב האדם שאין בו רק שכל האנושי" [לשונו לעיל בהקדמה ד"ה ואחר, ושם הערה 102]. (34) פירוש - אף אם ימצאו מעטים שרכשו במשך חייהם מעלת השכל האלקי, וכגון התלמיד חכם, "שיש בו השכל הנבדל" [לשונו בנתיב התורה פי"א (א, מט:)]. ובבאר הגולה באר השביעי [קמב.] כתב: "הת"ח יש לו דביקות בשכינה, בשביל שיש בת"ח שכל אלקי". ובנצח ישראל פל"ה [ד"ה ואמר לו] כתב: "תלמידי חכמים... [הם] אותם שיש בהם השכל". ומה שכתב שה"פרטיים" הם בעלי השכל, כוונתו שצורת אדם בכלליותה אינה מחייבת שיהיה לאדם השכל האלקי, ואדרבה, היא גורמת לו שישכח את התורה האלקית [כמבואר בגבורות ה' פכ"ח (קיב.)], ולכך שהולד יוצא לאויר העולם נשכח ממנו כל התורה [נידה ל:, וכמבואר בגבורות שם]. ומי שאכן קונה שכל זה הוא בגדר "פרטי" לעומת הכללי. (35) כמבואר לעיל פ"ג [ד"ה ובארו בזה], וז"ל: "ותמיד הוא [האדם] בכח עוד לצאת אל הפעל.. וכמה שהוא יוצא אל הפעל, נשאר בכח לצאת עוד אל הפעל תניד". וראה שם הערה 40. אמנם בדר"ח פ"ב מ"ח [פו.] כתב: "ואף אם אפשר שיצא לגמרי אל הפעל", ומשמע שמסתפק בזה. וראה לעיל פ"ג הערה 51. (36) כמבואר כבר הרבה פעמים בספר זה [לעיל בהקדמה הערה 112, פ"א הערה 91, פ"ב הערות 2, 47, פ"ג הערה 59, פי"ב הערה 29, ועוד.] (37) ואם כן עדיין אין כאן השלמה, שתמיד יש לאדם להשיג יותר ויותר בתורה. ועוד אודות שאין האדם משיג כל התורה, ראה גו"א ויקרא פכ"ו אות ב שכתב: "יהיה [האדם] עמל בתורה ולהעמיק בה תמיד... יותר ממה ששהשיג בראשונה". ובדר"ח פ"ד מ"ז [קעה:] כתב: "כי לעומק דברי תורה אין אדם עומד עליהן... הן מצד קוצר המשיג, הן מצד עומק המושג... האדם יחשוב עצמו שאינו יודע כלום בתורה, ואין ספק כי זה בשביל עומק המושג ומשפטים העמוקים מני ים". ולעיל בהקדמה [ד"ה ועל זה] כתב: "אי אפשר לגודל עומק שלהם שיבין כל הדברים על אמיתתם". ובנתיב הצדק פ"ג [ב, קמה:] כתב: "כי כאשר הוא בבטן אמו ועדיין אין הנשמה מוטבע בגוף, רק הוא כח נבדל, לכך יש לאדם כח לקבל כל התורה, כי אין מונע לו מן החומר... וכאשר הנפש מוטבע בחומר דבר זה משכח ממנו כל התורה". ולהלן פס"ג [ד"ה ועוד כי] כתב: "כי במה שהשגות דקות נבדלים מהתורה עצמה, אין למי שהוא בעולם המורגש שייכות בשלימות אל אותם השגות, והם נבדלים מאתו". וזו הדגשתו כאן "כי האדם אין משיג כל התורה". כי שם "אדם" מורה על חומריותו, וכמבואר לעיל פ"ז הערה 56. (38) הרי שהתורה כוללת הכל. ובביאור משנה זו, ראה לעיל פ"ח הערה 32, שהובאו שם דבריו מדר"ח. אמנם דברים אלו צריכים ביאור, כי הואיל וסוף סוף אין האדם משיג כל התורה, וכל ימיו יש לו לעלות ולהתעלות, כיצד יש כאן השלמה, "כי תמיד הוא עוד בכח יותר לצאת אל הפעל, ואין כאן השלמה כלל" [לשונו למעלה]. ומאי אהני לגבי זה שניתנה לנו התורה שיש בה הכל. ועוד קשה, שלהלן ר"פ נא כתב לכאורה אופן אחר לבאר כיצד האדם מוצא את השלמתו בתורה, וכלשונו שם: "יש מבני אדם אשר לא מבני ישראל... אמרו כי אין התורה משלמת האדם רק בקיום כל המצות, ולא יעבור אחת מהם. כי הדבר אשר הוא שלם ראוי שיהיה בלי תוספת וחסרון... ולזה יראה כי התורה אינה משלמת האדם רק כאשר מקיים כל המצות כולם, ולא חסר אחת. ולפי זה לא תהיה משלמת רק אחד מן אלף שהיה מקיים כל התורה. אמנם בודאי כך הוא כי תורת משה שלמה בלי תוספת וחסרון כלל. אמנם במה שהאדם פרטי, די לו בשלמות פרטי, ואף מצוה אחת זוכה בה. כי הפרטי במה שהוא פרטי וחלק, אין צריך לו רק שלמות פרטי. וכדתנן [קדושין לט:] כל העושה מצוה אחת מטיבין לו ומאריכין לו ימיו ונוחל את הארץ... בודאי בשביל מצוה אחת זוכה... כי מצוה אחת פרטית זוכה בה האדם הפרטי". הרי ששם ביאר שהאדם מוצא את השלמתו בתורה מצד היותו פרטי. ואילו כאן ביאר שהאדם מוצא את השלמתו בתורה מצד שהתורה כוללת הכל. ואלו לכאורה שני טעמים שונים זה מזה. והנראה בזה, כי כבר השריש המהר"ל שכאשר קבוצה של פרטים מהוים דבר אחד, אזי כל פרט ופרט נושא בתוכו את אותו "דבר אחד". וכגון, כל שבעת ימי בראשית הם דבר אחד, וכל יום בפני עצמו נושא בתוכו תוכן שבעת הימים [גו"א בראשית פ"ד אות ג, ושם הערה 25, ובמדבר פ"ח סוף אות ג, ושם הערה 44]. וכן כל ישראל עומדים תחת מספר שש מאות אלף, וכל יחיד מישראל יש בו סגולת מספר שש ["ששה בכרס אחד" (רש"י שמות א, ז)], "כי חלק הדבר יש לו סגולת הכל" [לשונו בגבורות ה' פי"ב (סו.)]. והוא הדין ביחס של המצות אלו לאלו; מחמת שכל המצות הן דבר אחד [להלן פל"ד ד"ה והנה האל"ף], לכך כל מצוה ומצוה נושאת בתוכה את כל התורה כולה. והואיל ובתורה בכלליותה יש שלימות הכל, לכך בכל מצוה ומצוה שבתורה יש בזעיר אנפין את אותה שלימות. [וכן מבואר בזוה"ק ח"ג קכד., ושם רכח:, ובתחילת ספר מעלות התורה בשם הגר"א.] ולכך דבריו כאן ודבריו בפרק נא משלימים זה לזה; כי מפאת שהתורה כוללת ומשלימה את הכל [כדבריו כאן], לכך בכל אחת ממצותיה של תורה ימצא האדם את השלמתו [כדבריו בפרק נא]. וזהו עומק דבריו כאן, שאמנם האדם לא משיג את כל התורה, ועליו לעמול ולהתייגע בה כל ימיו, אך מ"מ הואיל והתורה בכלליותה משלימה את הכל, לכך האדם יטעם שלימות זו בכל מצוה ומצוה שיעשה. והעליה שלו מדרגה אחת לדרגה עליונה יותר אינה אלא עליה משלימות אחת לשלימות עליונה יותר. ודו"ק. והמשך דבריו כאן מוכיח כיסוד זה. (39) פירוש - אלמלא ניתנה תורה מן השמים, אזי הפרטי היה מתחכם מעצמו, ומוציא את עצמו אל הפעל. (40) אלא השלמה לפי שכלו בלבד. ויש צורך שתהיה כאן השלמת הכלל דוקא, כי אם תהיה כאן השלמה לפרטיים בלבד, הרי אז ההשלמה נידונת מבחינת האדם הפרטי, ומבחינתו לעולם "הוא עוד בכח יותר לצאת אל הפעל, ואין כאן שלמות, כי תמיד הוא עוד בכח יותר לצאת אל הפעל, ואין כאן השלמה כלל" [לשונו למעלה]. אמנם האופן היחידי שתהיה כאן השלמה מבלי תוספת ומבלי חסרון, היא רק כאשר תינתן השלמה אחת כללית ומקיפה, שחלה על כל ישראל כאחת. ונקודה זו תבואר בהמשך. ודע, שהלשונות "השלמת הכלל" וכן "אין זה השלמת הכלל" הן כנגד "תורה מן שמים" ו"אין תורה מן שמים". כי ברור שכאשר יש "השלמת הכלל", בע"כ שהתורה היא מן שמים, כי מאין תבוא השלמה אחת כללית לכל הבריאה, אם לא מהקב"ה. וממילא כאשר אין כאן השלמת הכלל, אין כאן הכרח לומר שתורה מן השמים. (41) אודות שהתורה ניתנה לכלל ולא לפרט, כן יבואר להלן בפרק יז [ד"ה ובמאמר הזה] שלכך לא ניתנה התורה לאבות, כי הם לא היו בדרגת כלל. ורק כשישראל היו ששים ריבוא זכו הם לתורה. וראה שם בהערות, כי הוא יסוד נפוץ בספרי המהר"ל. (42) מעיר על עצמו, שכיצד ניתן לומר שהתורה היא שלימות הכלל, כאשר ההשגות בתורה אינן שוות זו לזו, כי יש שמשיג יותר, ויש שמשיג פחות. והבדלי דרגות אלו לכאורה מורים שלכל אחד בפני עצמו יש את השלמתו בתורה, ואין כאן השלמה אחת לכלל. (43) "שאינו מגיע לעצמו" - שאינו מגיע לעצם הענין. (44) וראה בנצח ישראל פ"י [ד"ה ואיך לא], ולעיל פי"ג הערה 39 אודות שהתורה היא אחת לגמרי. ובנצח ישראל פמ"ה [סד"ה וביאור ענין] כתב: "התורה היא אחת, כל דבריה ומצותיה מקושרים, והתורה היא חכמה אחת לגמרי". (45) אודות דבריו כאן שהתורה ניתנה לכל, והבדלי ההשגות שיש בין בני האדם אינם מורים על הבדלים בעצם, כן מפורש הוא בחז"ל בויק"ר ט, ג, שמסופר שם על מעשה עם רבי ינאי שהכניס לביתו אדם, והאכילו והשקהו ובדקו במקרא ובמשנה, וראה שהוא עם הארץ. ולאחר שרבי ינאי ביישו על כך, קם האורח ותפס לרבי ינאי ואמר לו "ירותתי גבך דאת מונע לי... 'תורה צוה לנו משה מורשה קהלת יעקב' [דברים לג, ד], 'מורשה קהלת ינאי' אין כתיב כאן, אלא 'קהלת יעקב'". ופירש המתנו"כ שם "האורח אמר לרבי ינאי ירושתי יש לי אצלך ואתה מונע אותו ממני, ורוצה לומר התורה היא ירושת כל ישראל בשוה, ואתה הוא היודע אותה ומונעה ממני... כאילו אין לי חלק בה". הרי למרות ההבדל העצום שבין השגת רבי ינאי בתורה לבין השגת אותו אדם בתורה, מכל מקום אחיזתם בתורה שוה לשניהם. והם הם הדברים שנתבארו כאן. (46) במדב"ר א, ז "'וידבר ה' אל משה במדבר סיני' [במדבר א, א], כל מי שאינו עושה עצמו כמדבר הפקר, אינו יכול לקנות את החכמה והתורה, לכך נאמר 'במדבר סיני'". ובנדרים נה. אמרו "כיון שעושה אדם עצמו כמדבר שהוא מופקר לכל וכו'". (47) וכן כתב בדר"ח פ"ה מכ"ב [ריש רעז:], וז"ל: "כי כ"כ מדריגת התורה עליונה כוללת הכל, עד שהכל משותפים בה, כי כוללת הכל אף האומות, שלכך ניתנה תורה במדבר, במקום הפקר, עד שאפילו האומות שייכים אל התורה. וכל זה מפני מדריגת ומעלת התורה העליונה, שהיא על הכל והיא אל הכל, אם היו רוצים האומות לקבל התורה, רק הם לא רצו בתורה, אבל מצד נותן התורה היא שייכת אל הכל". ופירושו, מפאת השלימות שבתורה, התורה נמצאת אל כל בני האדם. ובח"א לע"ז ב: [ד, כ.] כתב: "כי התורה היא מצד הש"י, לכך היא שייכת לכל, כי התורה היא החכמה העליונה ושייכת לכל האומות, רק מצד המקבל שייכת לישראל דוקא, אבל מצד התורה עצמה - אין גבול אליה, והיא מונחת לפני הכל... אם יש כאן מקבל". ובגו"א שמות פ"כ אות ז כתב: "אבל נתינת התורה שייך לכל האומות, והקב"ה החזיר את התורה על כל האומות... כיון שהתורה שייכת אל כל האומות". ובנתיב העבודה פי"ג [א, קיח:]: "התורה שייך אל הכל, אך האומות לא היו רוצים לקבלה. וזהו מעלת התורה כאשר היא לכל". וראה לעיל בהקדמה הערה 5. (48) כי הרי כל אחד יכול להוציא את עצמו עוד יותר לפועל, ואין כאן השלמה אחת ואחידה מבלי תוספת וחסרון. (49) שיש בתורה השלמת האדם השכלי [שמוציא עצמו מהכח אל הפעל], ובנוסף לכך השלמת כלל האומה, ולא רק השלמת הפרט. (50) פסחים ז: "כל המצות מברך עליהן עובר ["קודם" (רש"י שם)] לעשייתן". ובנתיב התורה פ"ז [א, לב.] כתב: "כי יש לברך על ברכת התורה כמו שאר ברכות המצות, שמברכין על המצות כלם". ובב"י בטור אור"ח סימן מז כתב בשם תשובת הרשב"א "שאלה, כשאנו מברכין על התורה בכל בוקר, למה אין אנו מברכין לאחריה. תשובה, קריאת התורה מצוה, ואין מברכין על המצות לאחריהם". ובקהלות יעקב ברכות סימן כב, הביא שיטות שונות בגדר הברכה של "אשר בחר בנו מכל העמים", וכתב: "אבל ... ברכת אקב"ו לעסוק בד"ת... ברכה זו ודאי הוא ברכת המצוות". וראה במנ"ח מצוה ת"ל. וכן כתב לעיל בתחילת ההקדמה [ד"ה ומפני זה]. (51) שנאמר [דברים ו, ז] "ושננתם לבניך", וכמבואר בספר המצות לרמב"ם, מצות עשה יא. (52) אודות שהמצוה מתייחסת אל האדם עצמו, הנה רש"י בראשית ו, ט כתב "עיקר תולדותיהם של צדיקים מעשים טובים". הרי שהמעשים הטובים של אדם הם יותר "תולדותיו" מאשר הבנים שהוא מוליד. וביאר זאת הגו"א שם [אות טז]: "ויראה לי הטעם, מפני שבתולדות משותף האדם עם הקב"ה יתברך שמו, והקב"ה הוא העיקר. והמעשים טובים הם מצד האדם בלבד. לכך אמרו שעיקר תולדות שלהם הם המעשים טובים". (53) דבריו צריכים ביאור, שהרי אף על ידי המצות האדם מוציא את עצמו מהכח אל הפעל [כמבואר לעיל פ"ב הערה 52, פ"ג הערות 27, 37, 60, ופ"ד הערה 2]. ובנתיב התורה פט"ו [א, סג.] כתב: "האדם הוא בכח, והוא נברא שיצא אל הפעל על ידי תורה ומצות". הרי שהזכיר בחדא מחתא את תורה והמצות כמוציאות את האדם מהכח אל הפעל. ומדוע כאן מחלק ביניהן, ואומר שהיציאה מהכח אל הפעל בתורה נעשית רק על ידי הקב"ה, ואילו במצות היא נעשית על ידי האדם עצמו. ונראה לבאר זאת על פי דבריו בגבורות ה' פנ"ב [רכו.], וז"ל: "אמרו רז"ל בפרק קמא דתענית [ב.] שלשה מפתחות לא נמסרו לשליח; מפתח של חיה, ושל גשמים, ושל תחיית המתים... כי כל דבר שהוא בכח ויוצא לפועל, אין יציאתו לפועל כי אם על ידי הקב"ה, שהוא בלבד בפועל הגמור. וזהו מפני שהוא יתברך נבדל מן החומר, שכל ענין החומר הוא בכח. וכל אשר יש לו צירוף גשמי, אי אפשר שיהיה בפועל הגמור [כמבואר לעיל פ"ג הערה 6, ופ"ט הערה 11]. לכן הוא יתברך נבדל לגמרי מן החומר, והוא בלבד בפועל הגמור. ולא כך המלאכים, כי אף שאינם גשמיים, מ"מ יש להם יחוס וקירוב אל הגשם. ולכך אינם בפועל הגמור, ר"ל שאין מדריגתם בתכלית השלימות, כי הנמצא שהוא חסר ואינו שלם בתכלית - אינו בפועל... ולפיכך הדברים שכולם הם יציאה לפועל הגמור, אי אפשר שיהיה רק ע"י השי"ת, שהוא בפועל הגמור. ומפני כי אלו הדברים השלשה, והם מטר חיה תחיה, הם אינם בפעל ויוצאים אל הפעל... ואין דבר במציאות שהוא יציאה לפעל כמו דבר זה. כי חיה יציאה לעולם בריאת האדם. וכן התחיה יציאה לפעל לחיים אחר המות. וכן המטר פרנסת העולם, שבו תלוי חיות האדם... אבל צמיחת העצים ושאר הויות אינם הויה שלימה. ומפני שאינם הויה שלימה אינם בפעל גמור, כי דבר שאינו נשלם אינו נחשב מן המציאות שהוא בפעל". וביאר שם לפי זה מדוע יציאת מצרים נעשתה על ידי הקב"ה עצמו, ולא על ידי שליח [רש"י שמות יב, יב]. הרי מבואר שיציאה לפועל הגמור נעשית רק על ידי הקב"ה. וכאן הוא מקום החילוק שבין היציאה לפעל על ידי תורה לבין זו שהיא על ידי מצות. כי כבר נתבאר הרבה פעמים בספר זה כי התורה היא שכלית יותר מאשר המצות, כי התורה אינה תלולה בגוף, ואילו המצות תלויות בגוף [לעיל פ"ב הערה 23, פ"ט הערה 53, פי"ד הערה 29, ועוד]. ולכך התורה היא מוציאה לפעל את השכל, ואילו המצות - אע"פ שהן מוציאות לפעל את האדם - אך אין הן מוציאות לפעל את השכל, שהרי הן עצמן תלויות בגוף, וכיצד יגיעו למדריגה הנטולה מגוף. ואין חבוש מתיר עצמו מבית האסורין. [ראה לעיל פ"ז הערה 59.] ולכך רק בתורה נמצא יציאה שלימה אל הפעל, המשוחררת לגמרי מהגוף. ויציאה מעין זו שוה ומקבילה לחיות הניתנת לאדם בזמן הוולדו, או בתחייתו, שאינה יכולה להמסר לשליח, אלא מופקדת היא בידי הקב"ה בלבד. (54) מעין דבריו להלן ס"פ נו, שכתב שם שהברכה השלישית של ברכת התורה מסתיימת ב"נותן התורה" לשון הוה, ולא ב"נתן התורה" לשון עבר, כי הקב"ה משפיע תורה כל הזמן. וראה לעיל בהקדמה הערה 40. (55) וברכה זו מורה על תורה שניתנה לעם ["בחר בנו מכל העמים"], והרי זו השלמת הכלל. (56) לא ברור מהי הוספתו "על הר סיני". ונראה שכוונתו להורות שההשלמה של תורה היא שוה ואחידה לכלל, וחזינן כן מתוך שהתורה ניתנה לכל ישראל ביחד. וכלליות זו היא מתבטאת במלים "על הר סיני", שהתורה ניתנה לעיני כל בהר סיני. וכן למעלה כתב [בין ציון 43 לציון 44] "וכן נתן התורה אל הכלל ביחד, והוא השלמה אחת בכלל". הרי שברכה שלישית זו היא על שהתורה מן השמים, השלמת הכלל. ובגמרא בברכות יא: אמרו על ברכה שלישית זו "וזו היא מעולה שבברכות". ופירש רש"י שם "וזו היא מעולה שבברכות התורה". ולפי דברי המהר"ל כאן, הדברים מחוורים. (57) נראה שכוונתו לדבריו בנצח ישראל פי"א [ד"ה ובשמות רבה], שכתב שם: "לכן אמר בפרשת אתם נצבים [דברים כט, יג-יד] 'ולא אתכם לבדכם אנכי כורת את הברית הזאת כי את אשר ישנו פה וגו' [ואת אשר איננו פה עמנו היום]'. ומעתה איך אפשר שיכרות ברית עם אשר לא נולדו עדיין, ואינם בעולם. אבל הדבר ברור, לפי שכרת ברית עם אברהם מצד שהוא התחלת האומה בכלל, וכן בישראל הוא אומר [דברים כט, ט-י] שאין כורת ברית עמהם מצד שהם פרטים, אלא רק מצד האומה, דהיינו שם ישראל. ודבר זה כולל אותם שהם עתה לפניו, וכן אותם שנולדו אחר כך, שכולם שם אומה ישראלית עליהם. ומאחר שכן הוא, איך יתכן לומר כי הפרטים אשר חטאו יבטלו הברית אשר היה חל על האומה הכללית, לא מצד אשר הם אלו בפרט, רק מצד הכלל בלבד". (58) וזהו מופת שני המחייב שתורה מן השמים, שאם לא כן תהיה מעלת האדם [היותו שכלי] בלתי שלימה, לעומת שאר הנבראים שנבראו בשלימותם. (59) כן פירש רש"י שם במשלי "וראש עפרות תבל - אדם הראשון". וכן כתב בח"א לשבת כח: [א, י:] שאדה"ר הוא ראש עפרות תבל. (60) לשונו בח"א לר"ה טז. [א, ק:]: "האדם ראשית הבריאה ועיקרו, והוא כלל הבריאה, ונקרא האדם 'ראש עפרות תבל'". ועוד אודות שבשביל האדם נברא הכל, כן כתב לעיל פ"ד [ד"ה החלק השני], ושם הערות 32, 37, 78, פ"ז הערה 67, פי"ב הערה 18, ועוד. וראה עוד בבאר הגולה באר השביעי [קמב.]. (61) כמבואר לעיל פ"ד [ד"ה החלק השני, וד"ה ותעמיק יותר] שהאדם הוא מלך התחתונים, שהכל נתון תחתיו. (62) מעין מה שפירש רש"י [בראשית ב, יח] "שלא יאמרו שתי רשויות הן; הקב"ה יחיד ואין לו זוג, וזה בתחתונים אין לו זוג". וצרף לכאן דבריו בגו"א בראשית פ"י אות ב, שכתב על נמרוד: "הוא היה המלך הראשון [כמבואר שם], וסתם מלכות הארץ מתנגד למלכות שמים. ולכך לא היה חפץ הוא יתברך שימליכו ישראל עליהם מלך [סנהדרין כ:, דב"ר ה, ה]. וזה היה מלך הראשון, אין ספק שהיה ממריד העולם עליו [על הקב"ה]". וראה גו"א במדבר פי"ד אות ב, שביאר שם ש"ראש" הוא לשון עבודה זרה, וכמבואר שם הערה 3. (63) כמבואר לעיל פ"ו [ד"ה אבל מדברי חכמים], וז"ל: "ודבר זה מוסכם בגמרא בכמה מקומות, והוא עיקר שורש גדול בגמרא, עליו נבנו כמה הלכות. שאמרו במקומות הרבה 'מצות התורה לאו ליהנות נתנו', אלא בשביל גזירות נתנו. ולפיכך אמרו [ר"ה כח.] המודר הנאה מן השופר, מותר לתקוע בו. והמודר הנאה מחבירו, מותר לתקוע לו [שם]. והמודר הנאה מן המעין, טובל בו טבילת מצוה [שם]. וכהנה רבות בגמרא. והטעם בכולם, מפני שמצות התורה לא נתנו ליהנות, רק לעול על האדם... המצוה עלינו כמלך הגוזר על עמו, וכמו שבארנו, ולכך אמר שמותר בכל אלה". ורש"י ר"ה כח. כתב: "לא ליהנות ניתנו לישראל... אלא לעול על צואריהם ניתנו". והנקודה שמדגיש כאן היא, שהואיל והמצות הן לעול על האדם, לכך הן מכניסות את האדם תחת רשות ה'. (64) לשון הרמב"ם בהלכות תשובה פ"ה ה"א: "רשות לכל אדם אם רצה להטות עצמו לדרך טובה... ואם רצה להטות עצמו לדרך רעה... הן מין זה של האדם היה יחיד בעולם, ואין מין שני דומה לו בזה הענין שיהא הוא מעצמו בדעתו ובמחשבתו יודע הטוב והרע ועושה כל מה שחפץ, ואין מי שיעכב בידו מלעשות הטוב או הרע". ובגו"א בראשית פ"א אות נד כתב: "האדם הוא בר דעת ובעל בחירה יותר משאר הנבראים". (65) זכריה ג, ז "ונתתי לך מהלכים בין העומדים האלה", ופירש רש"י שם "שרפים ומלאכי השרת". וראה לעיל פ"ג הערה 8, פי"ב הערה 12. וראה הערה הבאה. (66) ואז העולם לא היה אחד, אלא היה חילוק בתחתונים. וראה הערה 81. ובדר"ח פ"ג מט"ו [קמח.] כתב: "הרשות נתונה לו [לאדם], ודבר זה מפני כי האדם נברא בצלם אלקים [בראשית א, כז], ויש לו דמיון בזה גם כן אל השם יתברך. ואין הדבר הזה נמצא אל המלאכים שאין הבחירה בהם, והם עושים כפי אשר הקב"ה מינה אותם לעשות, ולא ישנו שליחותם. אבל האדם שנברא בצלם אלקים, יש לו סגולה זאת שהוא ברשות עצמו, כמו השם יתברך שהוא עושה מה שירצה, וכך האדם יש רשות בידו לעשות מה שירצה, והוא בעל בחירה". [ולכך מוכרח הוא שלא תהיה למלאכים בחירה. כי כבר נתבאר לעיל (פי"ב הערה 21, ופי"ג הערה 72) שאין למלאכים צלם. ולכך ברי הוא שאין להם בחירה אשר נובעת מהצלם.] (67) יסוד זה מתבאר היטב בריש דרשת שבת הגדול [קצג.], שכתב שם: "אי אפשר שיהיה שום נמצא שיהיה נברא לעצמו. שהדבר הזה לא יתן השכל שיהיה שום נברא בשביל עצמו. שאם כן היה נראה ח"ו שיש דבר זולת הש"י. וכן אמר הכתוב [דברים ד, לט] 'וידעת היום והשבות אל לבבך כי ה' הוא האלקים בשמים ממעל ועל הארץ מתחת אין עוד'. ואין הפירוש 'אין עוד' כי אין עוד אלהים. אבל פירושו כי אין עוד דבר בעולם רק הש"י. כי כל הנבראים לא נבראו אלא למענהו יתברך. ואם לא כן לא היה נברא אותו נברא בעולם... ולפיכך אמר 'אין עוד', כלומר כי אין בריאה עוד בנמצא, רק הכל הוא לשבח ולפאר השם יתברך... אבל אם היה ח"ו דבר שעומד לעצמו... היה נראה כאילו היה דבר ח"ו זולת השם יתברך". וכן כתב בדר"ח פ"א מ"ב [כז:], וז"ל: "כי אם נמצא לעצמו הרי יש ח"ו דבר זולת השם". (68) וכמבואר לעיל פ"א [ד"ה וכבר בארנו] שהפעולות התואמות את מעלת האדם הן המצות, וכלשונו: "וכבר בארנו כי אי אפשר שלא יהיו לאדם פעולות אשר הם מתיחסים אל נפשו, אשר יש לו נפש אלקית. ואם כן נשארה השאלה, איזה הם הפעולות המיוחדות לו, המתיחסות אל מעלתו במה שיש לו נפש שכלי. לא ישאר לומר רק כי הפעולות המתיחסות אל מעלת נפשו הם הפעולות האלקיות, והם מצות התורה. והם הם מיוחדים אל האדם לפי מעלת נפשו האלקית. ודבר זה בודאי הם פעולות המיוחדים לו וראוים לו". (69) והאדם צריך לבטל את עצמו כלפי ה' דוקא במיוחד שבו, כי המיוחד שבו הוא מהותו [כמבואר לעיל פ"ג הערה 13]. והואיל ועיקר מעלת האדם היא שכלו [ראה הערה 32], לכך כל עוד שלא תהיה התבטלות אל ה' עוברת דרך שכלו, הרי מהותו של האדם עדיין לא תהיה מקושרת בעילתו. וכן מבואר להדיא בסוף אור חדש [רכא:] כי התבטלות האדם נעשית רק בהתבטלות שכלו, ולא בהתבטלות גופו, עיי"ש. וכן מוכח מהגו"א שמות פ"כ אות כח, ושם הערה 234. (70) מוכיח בזה שהמצות נועדו להכניס את האדם השכלי תחת רשות העלה. ולכך, רק לאחר היותו בן י"ג שנה נצטוה על המצות, ולא קודם לכן. כי רק לאחר שנהיה בעל שכל ודעת, נמצא הוא הצורך במצות שישעבדו אותו לעילה. ואודות שהגדול הוא בעל דעת ושכל, הנה אמרו בגיטין כג. על קטנים "דלאו בני דעה נינהו", וראה רש"י שם, הרי שגדול הוא בר דעה. (71) ועדיין אין האדם מסודר תחת העילה, כי בידו לא לקיים המצות, ומה תועיל על כך תורה מן השמים. (72) פירוש - רק מפאת היצה"ר האדם נמנע מלעשות רצון ה', אך בעצמו חפץ לעשות רצון ה'. וכמו שאמרו בברכות יז. "רבון העולמים גלוי וידוע לפניך שרצוננו לעשות רצונך, ומי מעכב שאור שבעיסה וכו'", ופירש רש"י שם "שאור שבעיסה - יצר הרע שבלבבנו המחמיצנו". והרמב"ם הלכות גירושין פ"ב ה"כ כתב: "מאחר שהוא רוצה להיות מישראל, ורוצה הוא לעשות כל המצות ולהתרחק מן העבירות, ויצרו הוא שתקפו". (73) הנה נאמר "לא יהיה בך אל זר" [תהלים פא, י], ודרשו על כך בגמרא [שבת קה:] "איזהו אל זר שיש בגופו של אדם, הוי אומר זה יצר הרע". ובגו"א בראשית פ"ו אות יא כתב "אין יצה"ר בנשמה", וראה שם הערה 40. ושם בדברים פכ"ה אות ג כתב: "ובגוף הוא החטא, שבו היצה"ר". וכ"ה בגבורות ה' פמ"ו [ריש קעט.], נתיב התורה פ"ט [א, מא:], שם ס"פ ח [א, קב:], ובח"א לערכין טו: [ד, קלח:]. ובנתיב העבודה פ"ג [א, פב:] כתב: "וידוע כי יצר הרע הוא בגופו של אדם". ובדר"ח פ"ב מי"ד [קג.] כתב: "יצר הרע דבק בגוף. וראיה לזה, שאף בבהמה גם כן איכא יצרא, כדאיתא בפרק קמא דבבא קמא [ב:] דגם לבהמה יש יצר הרע". וכן חזר וכתב שם פ"ג מ"א [קיא.]. וכן הוא להלן פנ"ז [ד"ה וזה שאמר]. ובנתיב כח היצר פ"א [ב, קכא:] כתב שהיצה"ר הנמצא בגופו של אדם הוא יצה"ר דעריות, לעומת יצה"ר דע"ז הנמצא בנפשו של אדם. וכ"ה בח"א לערכין טו: [ד, קלח:]. (74) כי מבחינת הגוף והטבע של אדם, אין הוא חולק מקום לעצמו לעומת שאר הנבראים, וכמבואר לעיל פ"ב הערה 58, פ"ה הערה 56, ופ"ט הערה 37. (75) שכל דברי התורה והנביאים הם דבר ה' לישראל. (76) בד"ה ולכך אמרו. (77) כמו אברהם אבינו, שאמרו עליו [במדב"ר יד, ב] "אברהם הכיר מעצמו להקב"ה, ולא היה אדם שלימד אותו היאך להכיר את המקום, אלא הוא מעצמו". (78) קושית המדרש תנחומא פרשת נח אות ג, ותוספות שם [ד"ה כפה]. ולשון תוספות הוא: "כפה עליהן הר כגיגית. ואע"פ שכבר הקדימו 'נעשה' ל'נשמע'". ומה שהשאלה היא דוקא מהקדמת "נעשה" ל"נשמע", ולא סתם מאמירת "נעשה ונשמע", יבואר להלן פכ"ט [ד"ה פירוש דבר], ושם בהערות. (79) להלן פרק לב. (80) כן ביאר בהקדמה לדרוש על התורה [ד:], וז"ל: "ורצה הקב"ה לזכות את ישראל, לפיכך לא עלה לרצון לפניו יתברך שיאמרו מרצון נפשנו הטוב נעשה זאת, רק יהיו עבדים קנוים לו בהכרח. ולכך כפה עליהם ההר כגיגית... הרי הם עבדים מוכרחים לו בעל כרחם... ובזה יסולק מהדרש הזה מה שהשיבו עליו התוספות שבת [פח.] היאך יאמר שכפה עליהם ההר כגיגית, הרי כבר אמרו בנפש חפצה 'נעשה ונשמע'. דלא קשיא כלל, מפני כי הש"י גזר עליהם התורה והמצות כמלך שגוזר על עבדיו הקנוים לו, אשר על כרחם צריכים לקבל גזירת רבן. כי במה שאמרו מרצונם 'נעשה ונשמע' בזה לא היו עבדים לו, כאשר בחינה זאת אפשרית ומצויה גם בזולת מהעבדים. אמנם במה שכפה עליהם ההר, המה עבדים מוכרחים קנויים ומיוחסים אליו... לכן כפה עליהם ההר לעשותם מצווים ומוכרחים ועושים". וראה להלן פרק לב, שענין זה יבואר שם בהרחבה. (81) לעומת מה שכתב למעלה [סד"ה מופת שלישי]: "אם לא היה מצווה במעשיו, היה הוא חלוק בתחתונים, כי היה רשות לעצמו, ולא היה לו קשור וסדר בעלתו". וכנגד זה כתב כאן "עד שיהיה העולם אחד לגמרי". וכוונתו, שכל הנבראים נבראו בשביל האדם [ראה הערה 60], והאדם נברא לעבוד את ה' [לעיל פ"ד הערה 19], וא"כ כל העולם מתאחד על ידי האדם שהוא עבד ה'. וכן מבואר בדר"ח פ"ה מ"א [ריז:]. והרי כל מהותו של אדם היא לקשר את העולמות, וכמבואר במו"נ ח"א פע"ב, והובא בגו"א בראשית פ"א אות סב, ובדר"ח פ"א מי"ח [נח.]. והובא לעיל פ"ו הערה 28, ופי"ג הערה 79. (82) להלן פרקים לב, לה. (83) והולך לבאר כיצד בריאת אדה"ר השתרעה על פני יום שלם. (84) פירוש - אדם וחוה ["עלו למטה שנים"] הולידו את קין ותאומתו [תוספות שם]. (85) "נצטוה מן השם יתברך בשבע מצות" [לשונו להלן]. אמנם בגמרא שלפנינו איתא "נצטוה שלא לאכול מן האילן". (86) לשונו בנתיב התורה ר"פ ד [א, טז.]: "עיקר הנהגת המציאות היא ביום, שבו האור. אבל בלילה שהוא חושך, הכל בטל". ובגבורות ה' פל"ו [קלה:] כתב: "כי היום מתייחס אל המציאות והלילה אל ההעדר, וזה ידוע". וכן הוא בנתיב העבודה ר"פ ז [א, צה.], נצח ישראל פכ"ה [ד"ה ואמר שישראל]. ושם פל"ו [ד"ה ובפרק כל כתבי] כתב: "כי שם 'יום' נאמר על המציאות, והלילה על ההעדר, כמו שמבואר בכמה מקומות". ובח"א לב"מ פג: [ג, ל:] כתב: "אין עוה"ז אמיתות המציאות, ולכך נקרא 'לילה' [פסחים ב:], כי בחושך אין דבר נמצא, ונחשב נעדר. לכן נקרא 'חושך' שהוא לשון העדר, כמו [בראשית כב, טז] 'ולא חשכת בנך וגו''. אבל היום הוא אמיתות המציאות, כי בו האור, ובאור נמצא הכל, ובחושך נעדר הכל. ולפיכך עוה"ז, שאינו עיקר המציאות, דומה ללילה, ועוה"ב שהוא אמיתות המציאות דומה ליום [שם], שהוא אמיתות המציאות". דוגמא לדבר; דבר שנסתר מחמת החושך, אין הפירוש שהוא קיים ורק שאינו נראה, אלא שמבחינה מסויימת הוא אינו קיים, וכלשונו בדרך חיים פ"ג מי"ד [קמד.]: "הדבר שיש בו האור הוא נמצא ונראה, עד שכל דבר נמצא ע"י אור. וכבר ביארנו, כי החושך נקרא כך מפני שהחושך הפך אור, כי האור נותן מציאות לאחר, והחושך הפך זה, שכל אשר הוא בחושך לא נמצא ולא נראה... נקרא 'חושך' שהוא לשון העדר, שהוא הפך המציאות, מלשון [בראשית כב, יב] 'ולא חשכת את בנך'". וכן חזר וכתב שם בפ"ה מ"כ [ער:]. ובח"א לסנהדרין קג: [ג, רמא.] כתב: "מי שיושב בחושך יש לו העדר מציאות, וכמו שאמרו ז"ל [נדרים סד:] סומא נחשב כאילו מת. וכל זה מפני כי האור משים האדם בפועל, וכאשר הוא סומא, כאילו נעדר ואינו נמצא בפועל". ולהלן פמ"ז [ד"ה ביאור זה] כתב: "כי האור מתיחס בכל מקום אל המציאות, והחושך אל ההעדר... כי בחושך, אע"ג שהדבר נמצא, אינו נחשב נמצא". ובח"א לסנהדרין קד: [ג, רמג:] ביאר ש"לילה" הוא מלשון "יללה", והוא משום שבלילה העדר האור. (87) כפי שכתב לעיל פי"ב [ד"ה וכבר נתבאר]: "האדם הוא עיקר הבריאה, שהכל נברא בשבילו, והוא בלבד כל המציאות, לא זולת זה". וראה שם הערה 19. ורש"י בראשית ב, ז פירש שאדה"ר נברא "מארבע רוחות, שכל מקום שיצות שם תהא קולטתו לקבורה". וביאר שם בגו"א אות יט [ד"ה וכדי] בזה"ל: "שאין האדם כמו שאר נמצאים, לפי ששאר נמצאים הם פרטים, לכך יש להם הפסד, כי יש להם דבר מה שיפסדו אליו. כי האש שהוא חלק דבר יכול להיות נפסד אל יסוד אחר מן היסודות. ואילו היה האש הכל אין לו דבר שיהיה נפסד אליו. ולפיכך אמרו שהאדם נברא מכל האדמה, שכל מקום תהא קולטתו. כי מפני שהאדם נברא מכל האדמה, אם כן הוא הכל, ואין לו דבר שיפסד אליו, ולפיכך אין לו הפסד. וענין זה שנברא מכל האדמה... שאין לו טבע מיוחד, ויש בו כח כללי... וראוי הוא שיהיה נברא מכל האדמה בעבור השכל שבו, שאינו דבר פרטי, לכך האדם דבר כללי. והרי הוא נברא יחידי [סנהדרין לז.], שדבר זה מורה שהאדם אינו חלק, והוא הכל... כי האדם הוא כללי, נברא מכל האדמה, מפני זה בכל מקום שמת אין לו העדר, כי אין הפסד לדבר שהוא כללי, וכל האדמה נושא שלו". וכן הזכיר בקצרה בח"א לב"ב קכא: [ג, קכד:], ובח"א לסנהדרין לח. [ג, קנ.]. (88) לשונו לעיל פי"א [סד"ה והנה מן]: "כל הנמצאים יש בהם מן החסרון". וראה שם הערות 21, 74. וכן הוא להלן פ"מ [ד"ה וביאור זה]. וראה לעיל פ"א הערה 46. וז"ל בנר מצוה [ז:]: "אי אפשר שיהיה העולם, שהוא עלול מן השי"ת, שיהיה העלול הזה בלא חסרון, רק נמצא עמו חסרון... והחסרון הוא מצד העולם שהוא עלול, ומזה ימשך חסרון". וכן כתב בנצח ישראל ר"פ נה, וז"ל: "כל עלול הוא חסר מן העילה, שאין העלול במדריגת העילה, ואם כן יש בו חסרון והעדר מצד עצמו... שלא ישוו יחד העילה שהיא מחויבת מצד עצמה, והעלול אשר יש לו העדר מצד עצמו". ובדר"ח פ"ד מי"ז [קצו.] כתב: "העלולה מצד עצמה ראוי לה ההעדר, שהרי היא נמצאת אחר שלא היתה. ולפיכך תחילת יציאתה אל הפועל הוא בחסרון". ובח"א לשבת קיח: [א, נח.] כתב: "מפני שיש לו [לעלול] התחלה, מורה שהוא עלול... נעדר מצד עצמו וימצא אחר כך... מצד עלתו". ובנצח ישראל פ"ג [ד"ה וזה כי] כתב: "הנברא מצד שהוא עלול, הוא חסר, וצריך אל השלמה. כי האדם נברא וצריך אליו השלמה, היא האשה. ודבר זה אי אפשר שיהיה נברא נברא השלמתו עמו ולא יהיה חסר, אם כן היה העלול שלם בעצמו, ודבר זה אי אפשר". וראה שם הערה 41. (89) האור. (90) כמבואר בהערה 86. (91) בגו"א בראשית פ"א סוף אות סט הביא את דברי הגמרא [ברכות סא.] שמתחילה עלה במחשבה לבראות [אדם וחוה] שנים, ולבסוף נבראו אחד, וכתב לבאר: "רצו בזה כי הזכר והנקבה מחולקים בצורתן, ולכך כאשר עלה במחשבה לבראתם היו שנים, כי כאשר הם מושכלים הם שנים... אבל כאשר נברא בפעל בגופו, היה החומר מקבל צורת שניהם... שהחומר אינו מוכן לקבל צורת הזכר בפני עצמו וצורת הנקבה בפני עצמו, רק שהחומר מוכן לקבל צורת אדם. כי החומר שהוא אינו מיוחד, אינו כל כך במעלה כמו החומר שהוא מיוחד. שאין ספק כי מעלת חומר האדם אינו כמו חומר הבעל חי. וחומר בעל חי אינו כמו חומר הצומח. ולפיכך לא היה חומר האדם כל כך במעלה שיקבל צורת האדם הזכר בפני עצמו, והנקבה בפני עצמה, רק היה מוכן לקבל צורת האדם הזכר והנקבה בכלל". ובגו"א בראשית פ"ב אות כא כתב: "חומר האדם אינו כחומר שאר הנבראים, רק חומרו ממוצע מזוג בשווי לגמרי, אינו נוטה אל אחד הקצוות. וכן הפליגו חכמי הטבע להבדיל חומר האדם מחומר שאר בעל חי, שהוא יותר ממוצע". וכן כתב בח"א לנידה ל: [ד, קנח.]. ובגו"א בראשית פי"ד אות כאכ[ד"ה ואולי] כתב: "לפי ענין הצורה בערך זה ויחוס זה מתחבר חומר אליו בטבע. שאם הצורה ראויה מצד עצמה להמשך המציאות יתחבר לה דומה, הוא החומר שראוי לזה גם כן. כלל הדבר; כפי אשר ראוי לצורה יש לה חבור חומר". ובדר"ח פ"ב מ"ט [פט:] כתב: "הגוף הוא נושא לנפש. ויש מכוחות נפשו שאינו אשר אינו נבדל לגמרי, ויש כח נפשי נבדל לגמרי, והוא כח שכלי... ולכל אחד ואחד נושא מיוחד. ואין ספק כי אין אשר הוא נושא לכח אשר אינו נבדל לגמרי, הוא נושא לכח שהוא נבדל לגמרי, כאשר ידוע. ולפיכך אשר הוא נושא לכח הנבדל לגמרי, שהוא השכל, הוא יותר דק ויותר זך מאשר הוא הנושא אל הכח שאינו נבדל לגמרי כמו הנפש". וכן כתב בח"א לב"ב נח. [ג, פב:] אודות היחס שבין אברהם אבינו לעבדו אליעזר, שכפי מדרגת אברהם יש לו עבד בדמות אליעזר. (92) נראה לבאר, שהנה בפרקי דרבי אליעזר פרק יא הביאו את המאמר הזה, ובמקום לומר "שניה נעשה גולם" כתבו "שניה גבלו". וגיבול הוא "הלש עיסתו" [רש"י חולין סוף קכב:]. הרי שמדובר בהרכבה של העפר עם מים. ולכך לכאורה גם כוונת המהר"ל כאן. (93) פירוש - לאחר הדומם מגיע הצומח, וכמו שיבאר בסמוך. ובגו"א דברים פ"ד אות כא [ד"ה וקאמר] ביאר גם שם שסדר הדברים הוא; מורכבים, צומחים, בעלי חיים, ומדברים. וכן הוא בכוזרי ב, מד. (94) שזאת הנפש שיש גם לבהמות, וכמבואר לעיל פ"א הערה 17, ופ"ג הערה 41. 
(95) יסוד נפוץ בספרי המהר"ל. וכגון, ראה דבריו בדר"ח פ"ה מכ"א [רעד:] שכתב: "ואמר 'בן תשעים לשוח' [שם], פירוש שהוא אדם חסר, והוא הולך שחוח. וזה כי תמצא האדם שהוא בלבד הולך בקומה זקופה יותר מן כל שאר בעלי חיים... ומזה תלמד כי האדם מצד שלימותו יש לו דבר זה שהולך בקומה זקופה... כי האדם מפני שהוא מלך בתחתונים, ולכך הוא הולך בקומה זקופה, דמיון המלך. ושאר הנבראים הולכים שחוח לפניו. וכאשר הוא בן תשעים הוא אדם חסר, שאינו בשלימותו, ומתחיל להיות הולך שחוח". וכן כתב בבאר הגולה באר הששי [קכ:], נתיב העבודה פ"י [א, קח.], נתיב יראת השם ס"פ ב [ב, כו:], דרשה לשבת תשובה [עז.], ח"א לסנהדרין לח: [ג, קנא.]. ובח"א לסנהדרין פא. [ג, קעא:] כתב: "מי שהולך בקומה זקופה אין עליו יראת בוראו. ואמרו [קידושין לא.] שמי שהולך בקומה זקופה כאילו דוחק רגלי שכינה". וראה עוד בח"א לב"ק טז. [ג, ב.], ולעיל פ"ד הערה 33. (96) בח"א לסנהדרין לח: [ג, קנא.] כתב עד כאן אות באות, והוסיף: "ודבר זה מעלת האדם על שאר בעלי חיים, שדבר זה מורה כי האדם אין עליו בתחתונים, ולפיכך שעה חמישית עמד על רגליו". (97) רומז בזה שהקומה זקופה של אדם קשורה להיות האדם עשוי בצלם אלקים, וכלשונו שם בדר"ח פ"ג מי"ד [קמב.], שכתב: "ויש לפרש מה שאמר הכתוב [בראשית א, כז] 'ויברא אלקים את האדם בצלמו', אין פירושו שיש אל השם יתברך צלם ודמות, שאין הדבר כך כלל. אבל הכתוב בא לומר כי כאשר בא לרמוז בתמונה הגשמית מה שנמצא בהקב"ה בעיון נבדל מן הגשמי, כי בודאי יכול האדם לצייר בענין הגשמי דבר הנבדל הבלתי גשמי. דמיון זה כאשר בא לצייר השם יתברך שהוא מלך על הכל, ואין עליו במציאות, הנה יצייר תמונה בזקיפה. אף בודאי שאין לתת שום תמונה חס וחלילה אל השם יתברך. היינו שדבר זה אסור בודאי לאדם מצד השכל שבאדם, שמשיג הדבר כפי מה שהוא כמו שיתבאר. אבל מכל מקום מה שנמצא בהקב"ה היא מצוייר באדם הגשמי, שבריאתו של אדם בזקיפה, ולא כמו שאר בעלי חיים הולכי שחוח. כי מי שהולך שחוח הוא מורה על שיש עליו אדון, ולפיכך הולך שחוח כמו עבד שהולך שחוח לפני אדון שלו. אבל השם יתברך אין עליו, לכך האדם שהוא בזקיפה נאמר עליו שהוא בצלם אלקים". (98) ובבאר הגולה באר הששי [קכ:] כתב: "וזה כי האדם עומד בקומה זקופה כמו העמוד הזה שהוא זקוף, מה שלא שתמצא בכל הנמצאים שאין אחד הולך זקוף, רק כולם הולכים שחוח. ודבר זה מורה על מדרגת האדם, שהאדם הוא מלך בתחתונים, וכלם משמשים אליו. ומפני זה האדם בלבד הולך בקומה זקופה, וכל שאר התחתונים אינם בקומה זקופה. ומורה על מדריגתו העליונה יותר באדם ממה שהוא חי מדבר. וזה שאמר הכתוב [בראשית א, כז] 'ויברא אלקים את האדם בצלמו בצלם אלקים ברא אותו'... כי אם בא האדם לעשות דבר סימן המורה על הש"י שהוא מלך מושל על הכל, היה עושה דבר זקוף לסימן, כלומר מי מושל עליו, והוא אלקי הכל ויכול על הכל. ולא יעשה דבר שחוח לסימן, כי הוא יתברך מלך העולם, וראוי להיות זקוף. ודבר זה נקרא 'צלם אלקים'". (99) פירוש - שכל שהאדם רוכש בימי חייו, ולא נולד עמו. וכלשונו בדר"ח פ"ג מי"ג [קלח.]: "יש לך לדעת כי האדם הזה אינו כמו שאר הנבראים, כי שאר הנבראים אין לאחד קנין יותר ממה שנברא בעת בריאתו. אבל האדם נברא חסר... ואחר כך יקנה האדם השלמתו ויושלם... השכל והחכמה, כי נברא האדם בלא דעת ויקנה הדעת". והרי "זקן" הוא נוטריקון "זה שקנה חכמה" [קידושין לב.]. (100) ב"ר יז, ד "בשעה שבא הקב"ה לבראת אדם, אמרו לו [מלאכי השרת] אדם זה מה טיבו. אמר להן חכמתו מרובה משלכם. הביא לפניהם את הבהמה ואת החיה ואת העוף. אמר להם זה מה שמו, ולא היו יודעין. העבירן לפני אדם, אמר לו זה מה שמו. אמר זה שור, זה חמור, זה סוס, וזה גמל". וראה להלן פל"ג [ד"ה ביאור זה]. (101) כמבואר להלן פל"ו [ד"ה אמנם חמשה], וז"ל: "האשה היא עזר כנגדו, והרי היא השלמת האדם". ולהלן ס"פ מט כתב: "כי מדרגת הזכר שהוא התחלה, והאשה משלמת את הזכר, והשלמה הוא בסוף". וראה שם בהערות. ובח"א לב"ב עד: [ג, קו.] כתב לבאר את מאמרם שם "כל מה שברא הקב"ה בעולמו, זכר ונקבה בראם", וז"ל: "אמנם מה שאמר [שם] 'כל מה שברא הקב"ה בעולמו, זכר ונקבה בראו', באור זה כי מפני שהתחתונים אינם במעלה ובחשיבות העליונים, רצה הקב"ה לזכות את חשיבות האדם וכל התחתונים מה שחסר להם, מצד אשר [קהלת ד, ט] 'טובים השנים מן האחד'. כי מה שחסר בזה - גילה בזה. כי יש בזכר מה שאין בנקבה, ויש בנקבה מה שאין בזכר, ולפיכך אמר הכתוב [בראשית ב, יח] 'אעשה לו עזר כנגדו'. ודבר זה נמשך בכל התחתונים מצד כי טוב שנים מן אחד. ונמצא כי לפי זה כי החבור הזכר עם הנקבה יש בו שלימות יותר בכלל שלהם. לא מצד שהנקבה היא עזרו לעשות צרכו מצד המלאכה בלבד, או שיהיה להם תולדות, אך כי האחד אינו שלם, וכאשר הם שנים אז הבריאה שלימה בלי חסרון. ולא זה בלבד שהחשיבות והמעלה הוא כאשר יתחברו ביחד כמו חבור זכר ונקבה, רק אף שכל אחד בפני עצמו גם כן הוא יותר חשוב כאשר נמצא זוג אליו, כי כאשר נמצא האחד בלבד הוא חלק בלבד, וכאשר נמצא זיוג אליו, והזוג הוא דבר שלם, הרי כל אחד מהם חלק הכל, ודבר זה יותר במעלה מאשר הוא חלק בלבד ואינו חלק הכל, שכל חלק הוא חסר. נמצא כי הזכר והנקבה בחבור שניהם הוא שלימות הבריאה, וכל אחד בפני עצמו הוא חלק הכל". וראה לעיל פי"א הערה 21. (102) לשונו בגו"א בראשית פל"ו אות ג: "כי האיש הנושא אשה כל אחד נקרא מתחילה חצי אדם, כי זכר בלא נקיבה פלג גופא מיקרי, ועתה גוף שלם בריה חדשה". ובזוה"ק ח"ג פג: אמרו "בר נש בלא אתתא - פלג גופא". ובח"א לסנהדרין יד. [ג, קלו.] כתב: "כי הנושא אשה אמרו [יבמות סג.] 'כל מי ששרוי בלא אשה אינו אדם', שנאמר [בראשית ה, ב] 'זכר ונקבה בראם ויקרא את שמם אדם', והרי כאילו היה אדם אחר כאשר נשא אשה". וכ"ה בח"א ליבמות סג: [א, קלט.]. וכן הביא בגו"א בראשית פ"א אות נב [ד"ה ומפני]. ומה שכתב "כי אין האדם ישראלי נחשב אדם שלם בלא אשה", לכאורה כוונתו כי העכו"ם בלא"ה אינם בגדר "אדם", שהרי "אתם קרויים 'אדם', ולא העכו"ם קרויים 'אדם'" [יבמות סא.]. (103) יסוד נפוץ בספרי המהר"ל. וכגון, בח"א לשבת לב: [א, כב.] כתב: "כי האדם קודם שהוליד הוא פרטי, וכל פרטי הוא גשמי. וכאשר יוליד האדם... שוב אין פרטי, רק יש לו כח כללי, ולא נקרא עוד פרטי, וכאשר יש לו תולדות אז הוא כללי". ובנצח ישראל פכ"ט [ד"ה וכן עסקת] כתב: "מי שיוסק בפריה ורביה הרי הוא כמו כללי, ואינו נחשב עוד פרטי". ובח"א לב"ב קטז. [ג, קכד.] כתב: "כי האדם שיש לו בן אין נחשב פרטי, בעבור כח התולדות שהם ממנו, ובזה נחשב כללי... כי ע"י התולדות של אדם יצא האדם מן השם פרטי ונחשב כללי, שהרי כחו על רבים". ובח"א ליבמות סד. [א, קמא.] כתב: "ועוד יש לך לדעת ולהבין, כי מי שהוא עוסק בפריה ורביה נחשב שהוא כללי, כי פו"ר מעמיד הכלל... וזה שאינו עוסק בפו"ר... יוצא מן הכללי אשר הוא קיים לעולם". וראה לעיל פי"א הערה 92. (104) מבאר כאן כי הכללי יש בו מדריגה יותר מהפרטי. וזהו יסוד נפוץ מאוד בספרי המהר"ל. וכגון, בח"א לשבועות ט. [ד, יא.] כתב: "הכלל הוא נבדל, כי הגשמי פרטי". ובנצח ישראל פ"ו [ד"ה ובמקום זה] כתב: "וכל המספרים הללו הם מספר כללי... כי הכל נאמר מצד הענין האלקי... והפרטי הוא מצד החומרי הגשמי". ובגבורות ה' פט"ז [עו:] כתב: "כי כל פרטי הוא מצד החומרי... שאין בדבר שהוא נבדל מן החומרי - פרט". ולהלן פל"ט [ד"ה ומפני כך] כתב: "השי"ת מייחד שמו על הכללי, לא על הפרטי... כי השם הוא המהות השכלי, אשר אין השכל פרטי, רק כללי". וכ"ה בגו"א בראשית פי"ב אות ד. [וצרף לכאן את הפסוק "לתאוה יבקש נפרד" (משלי יח, א)]. וכ"ה בבאר הגולה באר הרביעי [נו:], שכתב: "הכלל הוא קרוב אל השכל, והפרטי קרוב אל הגשמי, ודבר זה ידוע". וכן כתב בנתיב יראת השם פ"ב [ב, כה.], וז"ל: "כי הפרטי הוא מצד הגשם בלבד". ובח"א לב"ב יז. [ג, עז:] כתב: "האבות אינם פרטים, כי הפרטי הוא חלק, ואין האבות חלק, ומפני כך לא שלט בהם היצה"ר, כי יצה"ר הוא חסרון ורע שנמצא באדם, ואין חסרון בדבר שהוא כללי, כי היו האבות במדריגה הכללית... כי כל נבדל ג"כ הוא כללי. ולא נחשב פרטי רק הדבר שהוא גשמי". וראה לעיל פי"א הערה 92, ופי"ב הערה 52. (105) בח"א לסנהדרין לח: [ג, קנ.] הוסיף בזה: "ואמרו [נדרים סד:] מי שאין לו בנים נחשב כמת, ולכך מה שהיה לו בנים דבר זה השלמת האדם". (106) לשונו בח"א שם: "ואי אפשר שלא יהיה מיוחד במעשים לפי נפשו המיוחדת". ובא לבאר מדוע כ"כ סמוך לבריאתו נצטוה. ועל כך משיב, שאי אפשר שהאדם יהיה משולל מעשים טובים התואמים לשלימותו. ולכך הצווים הם חלק מבריאתו. (107) לעיל פרקים א, ב. וראה הערה 68. (108) כמבואר בהערה 62. (109) פירוש - זהו לפיכך זהו מענין בריאת האדם שיצוה מיד על המצות סמוך לבריאתו. וראה לעיל הערה 11. (110) כמבואר לעיל ד"ה מופת שלישי. ובח"א לסנהדרין שם [ג, קנא.] כתב משפט זה כך: "אם היה בלא גזירה מן הש"י, היה האדם לעצמו... והיה הוא אלוה חס ושלום לפי ענין הבריאה שהאדם הוא ראש בעולם התחתון, אילו לא נצטווה מן עלת הכל, שהרי יש לאדם עלה, על כן צריך שיקבל האדם גזירת העלה, שבזה אינו לעצמו מלך". (111) לשונו לעיל פ"ז [ד"ה אמנם מה]: "וזה כי כבר אמרנו שהאדם יש לו סדר בעצמו. וכל אשר הוא מסודר, היציאה מן הסדר שלו הוא בו' פנים. כמו שתאמר הנקודה הזאת המיוחדת במקום זה, יש לה יציאה שיוצאת מן היחוד והסדר שלה לימין או לשמאל, או לפנים או לאחור, או למעלה או למטה. ואלו ו' דברים הם מה שיש לה נטיה מן היחוד והסדר שלה. אבל הבטול לגמרי הוא דבר זולת זה, והוא ענין שביעי. נמצא שהדבר יש לו יציאה בשבעה דברים. ואם כי זה שייך ברחקים הגשמיים, שיש אל הגשם ששה צדדים אלו אשר אמרנו. אבל בדברים הנבדלים לא שייך כל זה, מכל מקום תמצא גם כן ימין ושמאל בדבר שאינו גשמי, כמו שכתוב [דברים יז, יא] 'לא תסור מכל הדברים אשר יורוך ימין ושמאל'. הרי תמצא ימין ושמאל אף שלא בדבר הגשמי. רק הוא נאמר בבחינת הדבר המיוחד והמסודר, שלא יהיה יציאה לו מן היחוד והסדר. וכמו כן שייך לומר בכל הששה צדדין, עד שיהיה נשאר בסדר וביחוד שלו. ואין לו יציאה בשום בחינה מן היחוד והסדר לשום צד על ידי אלו ז' מצות בני נח, שהם לא תעשה. כי פעם יוצא בדבר זה מן יחודו, ופעם בהפכו, ופעם הוא בטול אליו לגמרי. ומי שהוא מבין, יבין באלו ז' מצות אשר הם שומרים ומעמידים את האדם על יחודו ועל סדר שלו, כמו שהתבאר בחבור גבורת השם [פרק סו], כי יחודו וסדר שלו עומד על ידי שבעה, כי אי אפשר בפחות, לכך היו לו ז' מצות מעמידים אותו על יחוד שיש לו". וראה שם הערה 32. (112) בח"א לסנהדרין שם [ג, קנא:] כתב: "ולכך נצטוה בתשיעית, כי אז היום בתכלית הזוהר". וכוונתו, שהואיל ולאחר השעה התשיעית האור מתחיל להכהות [יבואר בסמוך], לכך השעה התשיעית היא השעה האחרונה שהאור בתוקפו, כי מיד אחר כך מתחיל להחליש. והרגע האחרון לפני הירידה נחשב התכלית. וכן מבואר לעיל פי"א הערה 40. (113) נגעים פ"ב מ"ב "אין רואים הנגעים בשחרית ובין הערבים ["אין כח אור החמה קיים" (רש"י סנהדרין לד:)]... לפי שהכהה נראית עזה". ומבואר שם במשנה שרבי מאיר ורבי יהודה אומרים שהאור מתחיל להכהות מסוף תשע שעות ולמעלה. ואלו דברי המהר"ל כאן. 
(114) "וההעדר שדבק באדם, אי אפשר שלא יהיה העדר דבק בו, ודבר זה הוא נגד הלילה, שהוא העדר האור" [לשונו למעלה ד"ה בא לבאר]. (115) מדגיש בזה שהחטא קשור בעצם לאדם, ולכך התרחש ביום בריאתו, וכפי שיבאר המשך. וגם רומז כאן שכל חטא הוא ענין של חסרון. וכפי שכתב בנתיב התשובה פ"א [ד"ה אבל יש], וז"ל: "כי החטא בעצמו הוא חסרון, כמו שהוא לשון 'חטא', כמו 'אנכי אחטנה' [בראשית לא, לו], 'והיה אני ובני שלמה חטאים' [מ"א א, כא]". ורש"י בראשית ל, לט כתב: "אנכי אחטנה - לשון 'אל השערה ולא יחטיא' [שופטים כ, טז], 'אני ובני שלמה חטאים', חסרים. אנכי אחסרנה, אם חסרה - חסרה לי, שמידי תבקשנה". וזהו יסוד נפוץ מאוד בספרי המהר"ל, וכמבואר בדר"ח פ"א מי"ז [נה:], נתיב הצדקה פ"ו [א, קפג.], בנתיב התשובה פ"ז [ד"ה כל אלו], נתיב היסורין פ"א [ב, קעד:], נצח ישראל פ"ה [ד"ה ואין להקשות], אור חדש [סה.], באר הגולה באר הרביעי [נה.], גו"א שמות פ"ה אות יג, שם במדבר פכ"ח אות יא [ד"ה אין], ועוד. (116) מלים אלו אינן שייכות לכאן, ומקומן בהמשך, וכמו שיתבאר. (117) וראה גו"א בראשית פ"ו אות יא בביאור פסוק זה, שכתב שם: "והחטא נמשך לאדם מצד עצם האדם". וכן כתב בדר"ח פ"ג מ"ט [קל.], וז"ל: "כי כל אדם מוכן לחטא, כדכתיב 'אדם אין צדיק בארץ אשר יעשה טוב ולא יחטא'". אמנם במקומות שונים הדגיש המהר"ל את מילת "בארץ" שבפסוק [שהיא מקור החטא], ולא את מילת "אדם", וכמו בדרשתו לשבת הגדול [ריש רב.], שכתב: "כי האדמה ממנו החטא, מפני שהאדמה היא חומרית, והחטא מצד החומר, ולכך כתוב 'כי אדם אין צדיק בארץ אשר יעשה טוב ולא יחטא', שהרי הוא בעל חומר נברא מן האדמה, ולכך בא החטא". וראה שם בבראשית בהערה 36, ושם בדברים פ"א הערה 6. (118) פירוש - האדם שוה הוא אל היום. כי הואיל ובריאת האדם נתפרסה על פני כל היום, א"כ כל האדם שקול לכל היום, על כל חלקיו ואגפיו. וכפי שכתב בח"א לב"ב קכא: [ג, קכד:]: "שהרי תמצא כי האדם נחשב כמו יום אחד מימי בראשית. כי כל היום הששי מימי בראשית נמשך בריאתו, כמו שאמרו בסנהדרין 'שעה ראשונה הוצבר עפרו וכו', עד סוף היום". (119) בדפוסי התפארת חסרה כאן הבבא העוסקת בשעה הי"א, שעליה אמרו בגמרא ""אחת עשרה נדון". ואמנם מלים אלו נשתרבבו למעלה [ראה הערה 116], אך שם אין זה מקומם, וכן לא ביאר על כך דבר. אמנם עכשו שזכינו לאורו בחידושי אגדות לסנהדרין שם [ג, קנא:], מצינו התייחסות מפורשות שלו למלים אלו, וזה לשונו שם: "בי"א נדון. רוצה לומר כאשר יקבל דין ועונש שמים על חטאו, יש לו מדריגה בפני עצמו מה שמקבל האדם עונש, כי העונש מן השם יתברך". ובתהלים [צד, יב] נאמר "אשרי הגבר אשר תיסרנו י-ה וגו'". ובבאר הגולה באר הראשון [יז.] ביאר שעונש אלקי מורה שהחטא הוא אלקי [לעומת החוטא בדבר טבעי (כגון המתקרב לאש שנכוה)]. ולכך, הואיל ואדה"ר נענש על ידי הקב"ה, הרי זה מורה שהוא אלקי ג"כ. (120) סנהדרין לח: "אדם הראשון מסוף העולם ועד סופו היה... כיון שסרח הניח הקב"ה ידו עליו ומיעטו". ובגו"א דברים פ"ד אות כא האריך לבאר את ההבדל שבין דרגת האדם הגדולה קודם החטא, ואת התמעטות דרגתו לאחר החטא, ובתוך דבריו כתב: "קודם שחטא היה עליו צלם האלקים הזה... בשלימות... אבל כאשר חטא ונטה אל יצר הגוף... מעטו... ולא היה לו לגמרי [מדרגת הצלם]". (121) ובגו"א ויקרא פי"ב אות א ביאר שתורת האדם משתייכת לבריאתו, ואין גמר בריאתו אלא על ידי התורה. ודבריו שם נוגעים מאוד ליסודו החוזר ונשנה כאן שצווי האדם משתייך לעצם בריאתו. (122) והוא המופת השלישי שהובא לעיל בסמוך. (123) הוא המופת השני שהוזכר למעלה [ד"ה מופת שני], אודות שאף שכל האדם צריך להיות מושלם כשאר הנבראים. [ולא חזר והזכיר כאן את המופת הראשון שהאדם צריך להיות מסודר בעצם, ולא באופן מקרי.] (124) לשונו להלן ר"פ לה: "והנה יש לבאר למה נתנה התורה בסיני בב' פנים; עשרת הדברות מפי השם יתברך לישראל, ושאר תורה נאמרה על ידי משה". (125) כי עשרת הדברות נאמרו לישראל מפיו יתברך, ולא על ידי משה, ולכך הן המכניסות האדם העלול תחת רשות העלה. וכפי שיבואר בסמוך. ולהלן פנ"ו [ד"ה כי כבר] כתב: "עשרת הדברות מתיחסים אל השם יתברך... ותר"ג מצות פרטיים הם כנגד ישראל שקבלו המצות". (126) כנגד העלה וכנגד העלול, ויבואר בסמוך. ובדר"ח פ"א מ"ב [כט:] כתב: "ב' לוחות הם נגד ב' ידים, וכדכתיב [דברים ט, טו] 'ושני לוחות הברית על שתי ידי', כי מידו של הקב"ה לידו של משה נתנו, וכנגד זה היו ב' לוחות". ולהלן פמ"ג [ד"ה ועוד תדע] כתב: "היו שני לוחות הברית... ולא היה לוח אחד, מפני שהם לוחות הברית, וכל ברית הוא בין שנים, האחד הכורת והשני המקבל הברית". (127) לשונו בח"א לסנהדרין צט. [ג, רכה.]: "התורה היא ברית והחבור בעצמו שבין האדם לבוראו. ולכך נקראו 'לוחות הברית', לפי שהתורה היא הברית והחבור בין הקב"ה ובין האדם". וראה לעיל פ"ט הערה 83. הרי שהלוחות מורים על החיבור שבין האדם אל ה'. וענין "קבלת מלכותו" יבואר בסמוך. (128) מכילתא שמות כ, ג: "משל למלך בשר ודם שנכנס למדינה. אמרו לו עבדיו גזור עליהם גזרות. אמר להם, כשיקבלו את מלכותי אגזור עליהם... כך אמר המקום לישראל 'אנכי ה' אלקיך', 'לא יהיה לך', אני הוא שקבלתם מלכותי... וכשם שקבלתם מלכותי קבלו גזרותי". (129) להלן פל"ז [ד"ה ובמכילתא]. (130) לשונו להלן ר"פ לה: "כבר בארנו כי התורה מן השמים מתחייב מצד המופתים אשר זכרנו למעלה; האחד שלא יתכן כלל שלא יבא גזרה ומצוה מן השם יתברך אשר הוא העלה על האדם שהוא העלול, שאם לא כן יהיה האדם ברשות עצמו. ודבר זה לא יתכן, כי אם שיקבל עליו עול העלה, ויהיה ברשות העלה, כמו שהארכנו שם. המופת הב' שלא יושלם האדם, כי צריך הוא השלמה על כל פנים, כמו שהארכנו גם כן. וכנגד אלו שתי בחינות המחולקות היו עשרת הדברות ושאר מצות התורה. כי עשרת הדברות במה שיש מצוה וגזרה מן השם יתברך אל האדם, שהוא העלול, ולענין זה היו עשרת הדברים. כי אלו עשרת הדברים במה שיש גזרה ומצוה מן העלה אל העלול, ולא יהיה העלול ברשות עצמו... כי עשרת הדברות הם חבור העלה והעלול. ולכך היו שני לוחות; האחד כנגד העלה, והשני כנגד כנגד העלול. אבל שאר דברי תורה אינם רק תורה מן השמים שיהיה האדם מושלם, ולכך לא היה צריך שישמעו שאר התורה". (131) "השכל פועל" הוא מלאך העליון ביותר הפועל ועושה בעולם. ובהקדמה שניה לגבורות ה' [ח] הביא את דברי הרלב"ג הסובר שהמופתים בעולם "אפשר שיבואו... או מן השם יתברך, או מן השכל הפועל, או מן הנביא", ובהמשך שם [י] כתב: "כל מה שחקר אם השם יתברך פועל הנסים, או המלאך, או נביא", הרי ש"השכל הפועל" הוא מלאך. וראה בסוף מו"נ ב"פירוש מהמלות זרות" לרבי שמואל ב"ר יהודה בן תבון, אות הסמ"ך, ערך "שכל הפועל", שביאר שלכך כוונת הרמב"ם בהלכות יסודי התורה פ"ב ה"ז שכתב שם שיש עשרה שמות למלאכים, וה"מעלה עשירית היא מעלת הצורה שנקראת 'אישים', והם המלאכים המדברים עם הנביאים... שמעלתם קרובה למעלת דעת בני אדם". והובא במו"נ ח"ג פרקים יג, יט, כה. וראה לעיל פ"ט הערה 96. (132) כן מבואר במורה נבוכים ח"ב בהקדמה השמונה עשר. וראה שם פרק ד, שכתב בשם אריסטו בזה"ל: "השכל הפועל אשר הורה עליו יציאת שכלינו מן הכח אל הפעל... וכל היוצא מן הכח אל הפעל יש לו בהכרח מוציא מחוצה לו... וממציא השכל שכל, והוא השכל הפועל". (133) כך נוהג המהר"ל לכנות דעת תורה כשמביאה לאחר דעת הפילוסופים. וראה לעיל פ"ו הערה 1, ופ"ט הערה 7. (134) כפי שכתב בנצח ישראל פ"ג [ד"ה ואומר אני]: "שאם כך שברא העולם על ידי אמצעיים, אם כן כבודו מסולקת מן העולם הזה חס ושלום, ונתן אותו לאמצעיים... אך אנחנו המאמינם בתורת משה, אנו אומרים כי הוא יתברך ברא הכל". וראה לעיל הערה 53. (135) פירוש - רק הכח הרוחני שהוא בפועל לגמרי [ואנו אומרים שזהו רק הקב"ה, וכמבואר בארוכה בהערה 53]. (136) כי שכל האדם הוא מיוחד רק לו, ו"כשם שאין פרצופיהם שוים זה לזה, כך אין דעתם שוים זה לזה" [תנחומא פינחס אות י]. (137) פירוש - הואיל והקב"ה משפיע השכל לפרטי, בודאי שקודם לכן ישפיע השכל לכללי, כי הכללי קודם לפרטי. (138) כי הכלל הוא נמצא לעצמו, ורק לאחר מכן נמצאת בו חלוקה לפרטים. דוגמה לדבר; "כלליות כנסת ישראל אין מובנה קובץ כל הפרטים של האישים היחידים מבני ישראל, אלא שהענין הוא להפך; דכלליות כנסת ישראל היא יחידה אחת אשר האישים היחידים הם חלקים ממנה" [פחד יצחק פסח, מאמר לג]. ובגבורות ה' פל"ח [קמב:] כתב: "יש שני פסחים; פסח ראשון לצבור, ןפסח שני ליחיד, דהיינו היחיד נדחה לפסח שני... כי העבודה הראשונה מצד האומה הכללית... ופסח שני מצד הפרטי... כי ראשון הוא עבודה כללית, ואחר כך פרטית". (139) לעיל ד"ה אמנם כאשר. (140) פירוש - מופת רביעי זה הוא קרוב למופת הראשון שהובא למעלה, ששניהם מורים שהסדר הכללי מחייב שתנתן תורה מן השמים לתחתונים. (141) וראה לעיל ס"פ ג שהביא מופת נוסף המחייב תורה מן שמים, וכלשונו שם: "ודבר זה מחייב תורה מן השמים למי שיודע ענין הנפש ומדריגתה, שהיא מן השמים, והיא עצם בלתי מושלם, ולכך השלמתה על ידי התורה ומצות... כי נתן לה המעלה היותר על כל, היא התורה להשלים חסרונה, בעבור שהנפש משתוקקת תמיד אל ההשלמה, מפני שעומדת בתחתונים, והיא מן השמים, ומה שאפשר להשלימה - נשלמה". 
(1) כפי שכתב בנצח ישראל פ"ג [ד"ה ודבר זה]: "כי התורה סדר הנמצא והנהגתו". וראה שם הערה 56. ועוד אודות שהתורה היא סדר העולם - הנה זהו יסוד נפוץ מאוד בספרי המהר"ל. ולדוגמה, ראה דבריו בנתיב התורה ר"פ א [א, ג.] שכתב: "דברי תורה תומכין כל העולם... כי לכך הוסיף ה"א ב'ששי' [בראשית א, לא "יום הששי"] לומר כי כל מעשה בראשית היו תלוים ועומדים עד ששי בסיון, אם יקבלו ישראל התורה - מוטב [שבת פח.]... וא"כ ד"ת מחזקים ותומכים הכל, עד שיש לעולם קיום. וכל זה מפני כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל. רק כי סדר האדם הוא נגלה ומפורש בתורה... אבל סדר העולם כולו ג"כ הוא בתורה, שאין התורה רק סדר המציאות העולם בכללו. וזהו שאמרו במדרש [ב"ר א, א] שהיה מביט בתורה וברא את עולמו, ר"ל שהתורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו... והסדר הוא מקיים הכל. ולכך אמרו שכל מע"ב היו תלויים ועומדים עד שהיו ישראל מקבלים התורה, שאז היו מקבלים בעולם התורה שהיא סדר הכל, ובה יהיה מתקיים הכל". וכן כתב בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], באר הגולה באר הרביעי [סט.], ועוד. וראה לעיל פ"ד הערה 50, פ"ח הערה 32, פי"א הערה 83, ופי"ד הערה 41. (2) כפי שהתבאר לעיל ריש פרק טז, וז"ל: "נראה בנמצאים טוב סדרם ויושר פעלם... ודבר זה אי אפשר שיהיה במקרה, כי המקרה לא יתמיד ואינו הרבה... שאין ראוי לומר שיהיה מציאות העולם וטוב סדרו במקרה קרה, כי המקרה אינו תמיד ואינו רב מאד". (3) פירוש - מחמת שהתורה היא סדר הנבראים, הרי אף זמן נתינתה משתייך למסגרת סדר הנבראים. והואיל ואין סדר במקרה, ממילא זמן נתינת התורה אינו במקרה. ולכך יש מקום לשאול מדוע התורה ניתנה רק לכשיצאו ישראל ממצרים, ולא בתחילת ימי העולם. וכן ביאר להלן ר"פ כה, וז"ל: "הדבר שהוא מוסכם שלא היה בריאת עולם במקרה קרה. שכאשר האדם מתבונן בבריאה הזאת ימצא אותה שהיא מסודרת בחכמה בתכלית הסדר, ודבר כזה אי אפשר שיהיה קרה במקרה דבר שהוא מסודר בתכלית הסדר... כי התורה צורה אל העולם אי אפשר שתהיה במקרה קרה... התורה כאשר ניתנה לעולם הנה זה סדר חדש שלא היה עד עתה, אין ראוי שתהיה התורה... במקרה... ולפיכך עת מיוחד היה לדבר זה שתנתן התורה לאדם". (4) לעיל פרק א [מד"ה אמנם כל - סוף הפרק], פרק ה [ד"ה ואני אומר], ופרק ז [ד"ה אמנם ישראל]. (5) וז"ל בגבורות ה' פע"ב [שכח.]: "מה שנמצא בישראל דבוק שכינה ושפע הנבואה על שאר אומות, שאין להם דבר זה. כמו שיש למין האנושי מעלה יתירה, שיש להם השכל - על ידי הכנה שבהם - על שאר בעלי חיים, שאין להם השכל. ואם אתה אומר שהיה זה בלא הכנה מיוחדת באומה שיקבלו אלו המעלות, וקבלו את המעלות האלו האלהיים הנבואה והשכינה, אם כן גם כן יכול להיות שיקבל הבעל חי שכל האנושי בלא הכנה מיוחדת. אבל דבר זה בודאי לא יתכן. וכמו כן לא יתכן שקבלו ישראל דברים אלו בלא הכנה מיוחדת בנפשם... כי בודאי הבעל חי ממאן לקבל השכל מצד שאין הכנה לו לזה, ולא נמצא הכנה באומות לתורה, כי אם בישראל שיש להם הכנה". (6) סוף פרק יב [ד"ה ולכך תמצא]. (7) לשונו לעיל ר"פ ב: "האדם יציר כפו של הקב"ה, מבחר התחתונים". ובח"א לקידושין פב. [ב, קנב:] כתב: "אדם אשר הוא מבחר מן הנמצאים". ובח"א לע"ז ג: [ד, כד.] כתב: "האדם הוא מבחר הנמצאים התחתונים". (8) כמבואר לעיל פ"ד הערה 32, פ"ז הערה 67, פי"ב הערה 18, ופט"ז הערה 60. (9) ענין זה [שישראל יצאו לאחרונה משאר האומות] הוא יסוד נפוץ בספרי המהר"ל, וכגון, לעיל ס"פ יב, גו"א בראשית פ"א אות ז ד"ה אמנם, שם דברים פ"ב אות ח, גבורות ה' פכ"ט [קיד.], שם פס"ט [סוף שטז:], נצח ישראל פ"י [ד"ה ועוד תבין], שם פ"ס [ד"ה ובמכלתא], הקדמתו לדר"ח [יד:], ובח"א למנחות נג: [ד, פב:]. (10) לשונו בח"א למנחות נג: [ד, פב:]: "ואף עמון ומואב ואדום תמצא כי היו לעמים קודם שהיו ישראל, כי הם [ישראל] יצאו באחרונה לפעל כאשר יצאו ממצרים, וכבר ישבו עמון ומואב בארצם, כדכתיב בקרא [דברים ב, פסוקים ה, ט, יח] שציוה לסבב ארצם שנתן להם ארץ ירושתם קודם". ובנצח ישראל פ"י [ד"ה ועוד תבין] כתב: "כי עמון ומואב ועשו הכל היו אומות גדולות קודם ישראל, כמו שמוכיח הכתוב, שמזכיר אותם קודם שיצאו ישראל ממצרים [בראשית פרק לו]". וכמו כן תולדות ישמעאל הוזכרו בחומש בראשית [כה, יב]. ומה שמדגיש את עמון מואב אדום וישמעאל מתוך שאר אומות העולם, כי מתבאר מתוך דבריו כאן שאומות העולם נחלקות לשתי קבוצות; (א) שבעים אומות שהיו מדור ההפלגה. (ב) ארבע אומות ממשפחת אברהם, והם: ישמעאל, עמון, מואב, ואדום. [וראה בנצח ישראל פ"ס (ד"ה ואמר ומחץ) שאדום ומואב אינן בכלל שבעים אומות.] והדגשת המהר"ל היא שישראל איחרו לבוא לעולם אף יותר משאיחרו ישמעאל אדום עמון ומואב, שאף הן אינן נכללות בשבעים אומות, ומ"מ ישראל איחרו לצאת לעולם אף לאחר שישמעאל אדום מואב ועמון היו לאומות. וכן הדגיש בגו"א בראשית פ"א אות ז [ד"ה אמנם] שישראל נעשו לאומה לאחר אדום ומואב. (11) לשונו לעיל ס"פ יב: "ולכך תמצא הסגולה של צורה באדם, וכמו כן בישראל. כי כל הדברים - הצורה באה באחרונה, והחומר קודם. כי הצורה הוא המשלים, ראוי שיהיה באחרונה. ולפיכך נברא האדם באחרונה לכל מעשה בראשית... כי יש על האדם משפט הצורה שהיא באה באחרונה. וכן תמצא בישראל, שכל האומות נבראו קודם. כי שבעים אומות היו בדור הפלגה, כחז"ל [פרקי דר"א פרק כד]. ואף עמון ומואב ואדום תמצא כי היו לעם קודם שהיו ישראל. כי כאשר יצאו ממצרים, והיו לעם, כבר ישבו עמון ומואב ואדום בארצם. שמזה תראה, כי היו לאומות ונתישבו בארצם קודם ישראל. כי יש על ישראל משפט הצורה, שהיא יוצאת באחרונה". ובגו"א בראשית פ"א סוף אות ז כתב: "ישראל הם משלימים כל העולם, ולפיכך הם באחרונה... שהרי ישראל דומים אל האדם, שכל הבעלי חיים נבראו בראשונה, והאדם באחרונה... וכן כל האומות נבראו ראשונה וישראל באחרונה". ובגו"א דברים פ"ב אות ח ביאר שישראל איחרו להתגלות "כי הוייתם ממקום פנימי, לכך לא היו נמצאים מיד". וכן ביאר בגבורות ה' פכ"ט [קיד.], וז"ל: "מי שיותר במעלה, מאוחר לצאת לפועל". (12) אודות שהאדם משלים הכל, ולכך נברא אחרונה, ראה דבריו בח"א לסנהדרין לח. [ג, קמח:] שכתב: "כי האדם נברא אחרון, בשביל שהאדם הזה משלים [מעשה] בראשית. והאדם מקשר העולם, עד שהוא אחד לגמרי. כי התחתונים בפני עצמם, והעליונים בפני עצמם, והאדם הוא שנברא מן העליונים ומן התחתונים, הרי האדם מחבר העליונים והתחתונים, עד שהעליונים ותחתונים נעשו לאחד, ואין עוד עליונים בפני עצמם והתחתונים בפני עצמם. ומפני כך נברא האדם אחרון, כי הדבר שהוא מחבר הכל, ראוי שיהיה האחרון. כמו מי שהוא עושה חלק אחד, ואח"כ עושה עוד חלק אחד, ואחר כך מחברם, עד שהכל נעשה אחד. ואם היה האדם נברא ראשון, הרי לא היה זה בריאתו שיהיה נברא לחבר ולקשר הכל". וכן הוא אות באות בדרשת שבת הגדול [קצד:]. (13) אודות שישראל הם שלימות ותכלית העולם, ולכך נבראו לאחרונה, ראה גו"א בראשית פ"א אות ז שכתב: "ישראל יצא באחרון מן כל הנבראים, והם שלימות כל העולם, וכאשר יצאו ישראל אז היתה שלימות כל העולם, ואז עמדה הבריאה, כי כבר הגיע התכלית והשלימות". וראה לעיל פי"ב הערה 78. (14) לשונו בנצח ישראל פ"י [ד"ה ועוד תבין]: "ועוד תבין זה מן עצם בריאתם של ישראל, שמצד עצמן יש להם המעלה האלקית... ויש ללמוד דבר זה מדברי חכמים אשר הודיעו לנו דברים אלו בחכמתם, באמרם [יבמות סא.] 'ואתנה צאני מרעיתי אדם אתם' [יחזקאל לד, לא], 'אתם קרוים אדם ולא האומות קרוים אדם'. הנה אין צריך ראיה כי ישראל הם עיקר המציאות בעולם הזה, כאשר ישראל בפרט נקראים 'אדם'. וכאשר תתבונן תמצא שהם דברים ברורים מאד, עד שאין ספק בו. וזה כאשר תראה בבריאה שנברא האדם אחרון לכל הנבראים, ודבר זה בודאי אינו במקרה, רק הוא נמשך אחר עצם האדם. וזה כי ראוי דבר, שהוא כמו צורה, והצורה על ידה יושלם הכל, לכך ראוי שיהיה אחרון, כי הכל יושלם באחרונה. ומפני כך נברא האדם אחרון אל הכל, לפי שהאדם צורה אל התחתונים, והוא השלמת כל התחתונים. ולכך נברא האדם באחרונה, כאשר הושלם הכל. ותמצא דבר זה בישראל, שגם הם נבראו באחרונה, ויש להם בזה סגולת האדם שנברא באחרונה. שהרי לא תמצא שום אומה נבראת ויצאה לפועל אחר ישראל... אם כן יש לישראל סגולת האדם אשר הוא נברא באחרונה". (15) פרק א [ד"ה והוא עצמו], ובפרק יב [בשני מקומות; ד"ה והוא שאמרו, ושם סוף הפרק]. ומאמר זה ["אתם קרוים 'אדם'"] מבואר בכמה מקומות בספרי המהר"ל, וכמלוקט לעיל פ"א הערה 88, עיין שם. והעולה שם הוא שישנם ארבעה הסברים לכך שישראל נקראים 'אדם', ולא כן אומות העולם; (א) לישראל יש מדריגה רוחנית גדולה יותר [דבריו לעיל פ"א, גו"א פרשת מטות, נצח ישראל פי"ד, גבורות פמ"ד, ועוד]. (ב) ישראל נבראו לאחר כל האומות [דבריו כאן, ולעיל ס"פ יב, גבורות ה' פל"ט, ובגו"א פרשת בראשית]. (ג) לישראל יש את התורה [לעיל פי"ב ד"ה והוא שאמרו]. (ד) אין לישראל שום חוזק מצד עצמם [דרשת שבת הגדול ואור חדש]. (16) והואיל וישראל לא שייכים לתחילת הבריאה, ה"ה שהאבות לא היו בתחילת הבריאה. [לשונו למעלה "כי האבות שהם אבות האומה, וכן ישראל בעצמם, אין ראוי שיהיו נבראים בתחילת הבריאה".] כי אין האבות חולקים מקום לעצמם, אלא נגדרים באותו גדר של ישראל. דוגמה לדבר; ראה דבריו בגו"א בראשית פי"ב אות ד: "אין הקב"ה מייחד שמו רק על אבות האומה, והיינו טעמא מפני שאין הקב"ה מייחד שמו על יחיד פרטי, רק על אומה שלימה [ראה להלן פל"ט (ד"ה ומפני כך)]. ואותם שהם אבות האומה הקב"ה מייחד שמו עליהם. ולפיכך על האבות דווקא [מייחד שמו]". ובגו"א בראשית פל"ב אות ב [ד"ה ומה] כתב: "האבות הם יסוד העולם בעבור שהם עיקר לכל ישראל". ובנתיב כח היצר רפ"ב [ב, קכד.] כתב: "כל אחד מן האבות נחשב כללי, שהרי מהן יצא כלל האומה הישראלית. ומאחר שהם אבות להם וכוללים כל אחד כל האומה, לא שייך בהם יצר הרע". [והובא לעיל פי"א הערה 92.] הרי שמדרגת האבות נובעת מהיותם שרשי ישראל. ולכך דין ישראל עליהם; כשם שישראל לא שייכים לתחילת הבריאה, כך האבות לא שייכים לשם. (17) מה שנקט ב"זרע אברהם" דוקא, יוסבר על פי דבריו בר"פ כ, שכתב שם: "כי אברהם היה מיוחד ביותר לקיים כל התורה, כי מעלת אברהם דבקה בחכמה העליונה... ולא כן יצחק ויעקב, רק כי קבלו מאברהם... לכך היה אברהם מיוחד לקיים כל התורה". וראה שם בהערות. (18) מעין מה שהקשה להלן ר"פ לה על עשרת הדברות, וכלשונו: "כי עשרת הדברות שנכתבו בלוחות נראה דבר חסר, שיהיה מקצת התורה... נכתבים בלוחות, שדבר זה נראה דבר חסר, ותורת ה' תמימה". ובגו"א שמות פכ"א אות א [ד"ה ונראה] כתב: "כל המצות נאמרו מסיני - יש מצות שהם עיקר יותר מסיני, לפי שהם מצות חשובות, וירד הקב"ה בשבילם על הר סיני לאותם דוקא [ש]נאמרו בפירוש כאשר הם כתובים, וכל שאר המצות נאמרו עמהם מסיני, וזה בשביל כי 'תורת ה' תמימה' [תהלים יט, ר] אין מצותיה מחולקות, ולפיכך נאמרו כולם מהר סיני. ומכל מקום יש חילוק בין המצות; כי עשרת הדברות נאמרו מסיני בשביל עצמם, ואילו שאר המצות נאמרו מסיני מפני שהשם יתברך נתן התורה בשלימות בסיני. ותדע, שאמרו [סוטה לז:] התורה נתנה כללותיה ופרטותיה מסיני, חזרו ונשנו באוהל מועד, וחזרו ונשנו בערבות מואב. והשתא קשה למה באלו מצות דוקא נכתב שנאמרו באוהל מועד, כגון מצות הקרבנות [ויקרא א, א]. על כרחך כמו שאמרנו, אף על גב שכל המצות נאמרו בסיני ונשנו באוהל מועד, לא נשנו כולם רק בשביל איזה מצות ששייכים דוקא באוהל מועד, כמו מצות קרבנות ששייכים אל אוהל מועד, ועל ידי אותן מצות נאמרה כל התורה באוהל מועד, לפי שהתורה היא אחת, אין לומר שיהיו קצת מצות נאמרו במקום זה ומקצתן במקום אחר, ולפיכך נאמרו כולן שם, אבל לא נאמרו רק ברמז". (19) ע"ז, ברכת השם, דינין, שפיכות דמים, גלוי עריות, וגזל [ב"ר טז, ו]. וכן הוא להלן פי"ט [ד"ה ומעתה נשוב]. (20) שהוסיף לו אבר מן החי [בראשית ט, ד-ה]. (21) שהוסיף לו ברית מילה [בראשית יז, יד]. (22) שהוסיף לו גיד הנשה [בראשית לב, לג]. (23) המלך לעבד. (24) "מקבל מתנה יגע בו לתקנו, עד שיהא ראוי לאכילה" [מתנות כהונה שם]. (25) "בלי פירוש וחילוק ותיקון" [מתנות כהונה שם]. וראה לעיל פ"ז הערה 7. (26) "שהם של עצמו" [פירוש מהרז"ו שם]. (27) יסוד נפוץ מאוד בספרי המהר"ל. וכגון, ראה דבריו באור חדש [קמט.], שכתב: "ובמדרש [אסתר רבה ח, ד] אמרו כלשון זה, 'ותצוהו על מרדכי לדעת מה זה ועל מה זה' [אסתר ד, ה], אמר מימיהם של ישראל לא באו לצרה כמו זאת, שמא כפרו ישראל ב'זה אלי ואנוהו' [שמות טו, ב], ושמא כפרו בלוחות דכתיב [שמות לב, טו] 'מזה ומזה הם כתובים'... כי הן מה שאמרו שכפרו ב'זה אלי', הן מה שכפרו בלוחות שכתיב בהם 'מזה ומזה כתובים', הכל טעם אחד. כי מלת 'זה אלי' מורה על שהוא יתברך נמצא, כי כך משמע מלת 'זה', כי זהו שנמצא לפניך, ונקרא בשם 'זה', כי הוא מחויב המציאות לגמרי... ואין דבר יותר מחויב שיהיה נמצא כמו הש"י שהוא מחויב המציאות, ועשרת הדברות אשר הם מחויבים מן הש"י. ולכך היו הלוחות כתובים משני עבריהם מזה ומזה". ובסוף דרוש לשבת תשובה [עט:] כתב: "האות השני [מהשם המיוחד] הוא הה"א, מורה כי הוא יתעלה מחויב המציאות. כי לשון ה"א כמו 'הא לכם זרע', רוצה לומר הנה נמצא לכם זרע. ובכל התלמוד ובמשנה כאשר שמשו בלשון 'הא לך' שמורה מלה 'הא' על הישות ועל המציאות, ודבר זה ידוע". וכן הוא בדר"ח פ"א מ"ב [כו.], באר הגולה באר הרביעי [נח:], נתיב הדין פ"א [א, קפו.], נתיב כח היצר [ב, קכג:], נתיב התוכחה פ"א [ב, קצא.], ח"א לב"ק נ. [ג, ט:], ח"א לב"ב פח: [ג, קיח:], ועוד. (28) כמבואר בהערה הקודמת לגבי עשרת הדברות. ובדר"ח פ"ג מ"ב [קיז.] כתב: "התורה כל דבריה מוכרחים מחויבים, אי אפשר רק שיהיו כך, ולא אפשר שיהיו בענין אחר כלל, וזה מעלת התורה... כי א"א שיהיה דבר אחד, אף נקודה אחת בתורה, שאפשר שיהיה בענין אחר, רק כך. ואין לומר בתורה שראוי שיהיה כך, אבל אינו מחויב שיהיה כך, ואפשר שיהיה בענין אחר... דבר זה אינו בתורה, כי הדבר הראוי בלבד, ואפשר שיהיה בענין אחר, אין זה מיוחד. אבל דברי תורה מחויבים שיהיו כך, ואי אפשר שיהיו בענין אחר". וראה לעיל פ"ד הערה 17, ולהלן פ"ל [ד"ה בארו במדרש]. (29) "לתוכו" - לתורה. (30) דוגמה לדבר; אמרו חכמים [שבת נה.] כי חותמו של הקב"ה אמת. ובביאור הדבר כתב בנתיב האמת פ"א [א, קצו.] בזה"ל: "יש לפרש מה שחותמו אמת, כי כל הנמצאים אף על גב שכולם ברא השם יתברך באמת, מכל מקום יש בהם בחינה שהם נוטים חוץ מן האמת. שהרי כל הנמצאים אפשרי מצד עצמם, ואינם מחויבים. אבל השם יתברך מחויב המציאות. וכבר התבאר כי ההפרש שהוא בין האמת והשקר, שהאמת הוא נמצא לגמרי, והשקר אין לו מציאות כלל, כי זהו ענין השקר. ושאר הנמצאים אף על גב שהם נמצאים, כיון שהם אפשרים מצד עצמם, ומצד עצמם אפשר שלא יהיו נמצאים, הנה אין אתם האמת הגמור. כלל הדבר, כי השם יתברך הוא האמת הגמור, שהוא מחויב המציאות בעצמו, והוא עצם האמת, ואין זולתו... שלכך חותמו יתברך אמת, כי הוא יתברך האמת הגמור, שהוא מחויב המציאות". וכאן מוסיף, ששאר הנבראים אפשריים מפאת שלא נבראו לעצמם, אלא כהיכי תמצא לשמש זולתם. וראה הערה 33. (31) כי לא נבראו לשמש זולתם, וכמו שיתבאר. (32) פירוש - ישנם עלולים שאע"פ שמצד עצמם הם אינם מחוייבי המציאות, מ"מ מצד עילתם הם מחוייבי המציאות. וזהו גדרם של ישראל, וכפי שיבאר מיד. וראה לעיל פט"ז הערה 23. (33) וכן כתב בגבורות ה' פמ"ד [קסו:], וז"ל: "כי כל הנבראים נבראו לשמש זולתם מן הנמצאים. כי השמים נבראו לשמש האדם, שהרי המאורות שהם חשובים מן השמים, כתיב [בראשית א, יז] 'ויתן אותם ברקיע השמים להאיר על הארץ', ומכל שכן הארץ. ואף המלאכים, הרי נקרא 'מלאך' מלשון שליחות בעולם, והרי הוא משמש הנמצאים, ולכך נקרא 'מלאך'. ואף שהוא יתברך גם כן שומר את העולם, זה אינו, לפי שכל הנמצאים לא נבראו אלא לכבודו יתברך, ולפיכך הוא פועל לעצמו. אבל המלאך הוא עושה שליחותו לשמור התחתונים, אף שהוא לא יקבל שום עבודה מן אותו שמשמש לו". וראה לעיל פי"ב הערה 16. וענין זה יתבאר כאן יותר. (34) יסוד נפוץ מאוד בספרי המהר"ל. ולדוגמה, ראה בבאר הגולה באר השלישי [מב:], שכתב: "והקב"ה השיב לישראל כי דבר זה אי אפשר שישכח אותם, שלא שייך שכחה בדבר שהוא הכל. כי השכחה שייך בדבר שאינו חשוב, ואינו שם על לבו אותו דבר, ומסלק אותו ממנו ושוכח אותו. אבל ישראל הם הכל. כי כל העולם לא נברא אלא בשביל ישראל... ולפיכך אין שייך שכחה בזה, כי אם אותם ישכח, אם כן מה יזכור, מאחר שישראל הם הכל, שכל המציאות נבראו בשביל ישראל. כי השכחה מורה כי הנשכח אין לו מציאות, שהוא נשכח ממנו כמת. ודבר שהוא הכל אין בזה שכחה, וכל מקום שיפנה הוא לפניו, כי הם הכל... כי האשה אינה משכחת את עולה, והוא בנה הקטן אשר גדלה אותו, ומרחם בן בטנה אשר יצא ממנה. וכן ישראל המה נבראו מן השם יתברך בעצם, לא כמו שאר נמצאים שאין נבראים מן השם יתברך בעצם. רק שהם נבראים לשמש אחרים, לכך לא נקראו בשם 'בנים' המורה על התולדה והבריאה, רק ישראל שבריאתם לא לשמש זולתם. ולכך שם זה נקרא על ישראל 'בנים אתם לה' אלקיכם'". ובגו"א דברים פי"ד אות א שכתב: "ישראל הם מציאות אמיתי, שהרי הם עלולים מן השי"ת, ונקראים בשביל כך 'בנים' למקום, שהם נמצאים מאתו בעצם ובראשונה". ובנתיב אהבת השם פ"א [ב, לט:] כתב: "האהבה שיש מן הש"י אל ישראל... כי ישראל נקראו 'בנים למקום', וידוע כי האב אוהב את בנו מפני שבא הבן ממנו, ודבר שבא ממנו מצורף אליו ביותר. וישראל הן מן הש"י נבראים, כי אע"ג שכל הנבראים הם מן הש"י, מ"מ אין דבר שבא ממנו בעצם ובראשונה כמו ישראל. כי שאר האומות הם טפילים בבריאה... וכל האומות הם בשביל ישראל, וא"כ הם [ישראל] בריאה שברא מן הש"י". ובח"א לסנהדרין צ. [ג, קעו:] כתב: "כי הם [ישראל] מעשה ידיו יותר מן האומות, כי ישראל נקראים 'בנים' אל השי"ת... ואע"ג כי כל הנבראים נאמר ג"כ עליהם 'מעשה ידיו' [מגילה י:]... הפרש יש, כי אין נקראים 'בנים' אל השי"ת... רק נבראו לשמש ישראל, אבל ישראל נבראו לעצמם, והם נקראו בשביל זה 'בנים'". וכן כתב בגבורות ה' פמ"ז [קפו.], שם פס"ד [רצד.], שם פס"ז [שי:], באר הגולה באר הרביעי [ס:], בהקדמתו לאור חדש [נו:], שם בהמשך [עט:, קעז:, רא:], דר"ח בהקדמה [יב:], שם פ"ג מי"ד [קמז:], ח"א ליבמות סד. [א, קמא:], ח"א לקידושין לא. [ב, קלח:], ועוד. וראה נצח ישראל פי"א הערה 4, שיסוד זה הוזכר בספר הנצח פעמים רבות. וראה לעיל פט"ז הערה 22. (35) כפי שכתב בגבורות ה' פמ"ד [קסז.], והובא בהערה 33. ובגו"א בראשית פי"ח אות יא כתב: "ענין המלאך הוא שליחות, ולכך נקרא 'מלאך' לשון שליחות". וכן הוא בספר השרשים לרד"ק שורש א.ל.ך., ורש"י שמות כג, כ. וכן הוא בנצח ישראל פכ"ב [ד"ה והכנפים הוא]. ובגבורות ה' פס"ח [שיד.] כתב: "המלאכים נקראים עבדים, מפני שהם נבראים לצורך העולם, כי הם ממונים על עניני העולם, כמו העבד שהוא ממונה על צורך הבית. ויורה שמם עליהם, שנקרא 'מלאך' מלשון שליחות, שהוא נשלח לעשות רצונו של הקב"ה. אבל ישראל הם נקראים 'בנים', כמו שהבן הוא עלול מן האב, כך ישראל הם עלולים מן העלה ראשונה... כיון שישראל הם עלולים בראשונה במה שהוא יתברך עלה. והמלאכים אם שגם הם עלולים ממנו, אין זה בראשונה כמו ישראל, כי נבראו לשמש בעולם מה שנשלחים מן השם יתברך. ולפיכך הם נמשכים וטפלים אחר דבר אחר, ולכך ישראל שהם בניו מורים תחלה על העלה". (36) ומעין דברים אלו כתב אודות ההתאמה שישנה בין ישראל לדין, וכלשונו בנתיב הדין פ"א [א, קפה.]: "ובמדרש [דב"ר ה, ז] 'שופטים ושוטרים' [דברים טז, יח], אמר רבי לוי, למה הדבר דומה, למלך שהיה לו בנים הרבה, והיה אוהבה את הקטן יותר מכלן. והיה לו פרדס אחד, והיה אוהבו יותר מכל מה שהיה לו. אמר המלך, נותן אני את הפרדס הזה שאני אוהבו מכל מה שיש לי, לבני הקטן שאני אוהבו מכל בני. כך אמר הקב"ה, מכל האומות שבראתי איני אוהב אלא לישראל, שנאמר [הושע יא, א] 'כי נער ישראל ואוהבו'. ומכל מה שבראתי איני אוהב אלא את הדין, שנאמר [ישעיה סא, ח] 'כי ה' אוהב משפט'. אמר הקב"ה, נותן אני מה שאהבתי לעם שאני אוהב... נקרא המשפט 'פרדס', שהוא טיול ושמחה. וכל זה בעבור שהוא דבר מחויב ומוכרח. ולפיכך המשפט בפרט הוא אל הש"י, כי הש"י מחויב המציאות ואינו אפשרי, והמשפט שהוא מחויב גם כן שהרי הוא משפט ודין. לכך הוא יותר חביב אל הש"י מכל הדברים שאינם מחוייבים כמו המשפט. וזה שאמר כאן מכל שבראתי בעולמי איני אוהב כמו המשפט, שהוא דבר מחויב... שראוי לאהוב דבר שהוא מחויב לגמרי. ולפיכך נתן המשפט אל ישראל. כי גם ישראל הם מיוחדים אל הש"י בשביל כי הם נבראים יותר בחיוב מכל הנבראים. כי הש"י הוא העלה, והעלה יש לו עלול, וישראל יש עליהם משפט העלול מן הש"י, ונבראו בחיוב יותר מכל שאר הנמצאים. וכמו שדרשו ז"ל [ב"ר א, א] בשביל ישראל נברא העולם... ולפיכך ישראל הם נבראים בחיוב יותר מכל הנמצאים. ולפיכך המשפט הוא שייך אל ישראל, כי הם שייכים זה לזה". והם הם הדברים שמבוארים כאן, בתוספת הביאור שהתורה נמשלה דוקא לפרדס. (37) והמשך המשל הוא שלעבדיו נתן המלך מנות בודדות [מקצת מצות], ולבנו נתן את כל השולחן [כל התורה]. (38) לשונו בנצח ישראל פי"א [ד"ה ועל אלו]: "שם 'אדם', אע"ג שמדריגה זו אינה שייכת רק לישראל ולא לאומות, מכל מקום יש לאומות שם 'אדם' במה, כי נקראו 'אדם' בשביל הצלם האלקי, כדכתיב [בראשית א, כו] 'נעשה אדם בצלמנו וגו''. רק שאצל האומות צורת אדם בטילה אצל הגוף... וכאילו היה הכל חומרי... מכל מקום נמצא הצלם הזה אצל שאר האומות, רק שהוא בטל ואינו נחשב לכלום". וראה שם הערה 259. ובח"א לע"ז ב. [ד, כ:] כתב: "בודאי גם האומות נקראים 'אדם'... אבל ישראל הם אדם גמור, ולאפוקי האומות שאין הם 'אדם' גמור". וראה לעיל פ"א הערה 88. (39) לשונו לעיל פ"א [ד"ה ומפני כי]: "ולכך ראוי לישראל התורה... ולכך האומה הישראלי, אשר בחר ה' יתברך לחלקו, הם הם נתיחדו בפעולות האלקיות, שהם מצות התורה, לפי מדריגת נפשם האלקית, במה שהיו מוכנים לנבואה ורוח הקדש ולהיות השכינה ביניהם. ועכו"ם לפי מעלתם נתן להם ז' מצות, שהם שבע מצות בני נח [סנהדרין נו:]". וראה שם הערה 69. וכן כמבואר לעיל פ"ז [ד"ה אמנם מה, וכן ד"ה אמנם ישראל]. (40) בגו"א במדבר פט"ו סוף אות כו דן שם לגבי הגדר של השבת שנצטוו עליה במרה [שבת פז:], וכתב שם: "נראה, כיון דלא כתב בתורה שבת של מרה, רק 'שם שם לו חוק ומשפט ושם נסהו' [שמות טו, כה], לא הוי זה בכלל תורה שנתן לישראל, כי לא היה זה רק כמו שאר המצות שנתן קודם שקבלו התורה, כמו שאר מצות בני נח. ובפרק ארבע מיתות [סנהדרין נו:] 'עשר מצות נצטוו ישראל במרה; שבע שקבלו עליהם בני נח, הוסיפו עליהן שבת ודינין וכבוד אב ואם', עד כאן. מדקאמר 'הוסיפו עליהן וכו'', שמע מינה שענין המצות שנצטוו במרה משפטם כמו שבע מצות לבני נח, ולא נחשב זה מכלל שבת שכתב בתורה. והחילוק, שאין להם רק כללות ולא פרטות ודקדוקים, שלא נתנו להם רק הלכות שבת, ולא דקדוקיה ופרטותיה. ולפיכך לא נקרא 'שבת ראשון' רק כאשר כתב בתורה שבת, והוא שבת של פרשת המן [שמות טז, טו-כט], ואז ניתנו פרטותיה ודקדוקיה". ובגו"א שמות פט"ו אות ל [ד"ה ובלאו] כתב: "ז' מצות לבני נח אין שם 'תורה' עליו". ועוד אודות כך, ראה בספר החינוך מצוה תטז, ובעשרה מאמרות מאמר חיקור הדין ח"ג פכ"א. (41) וצרף לכאן את דברי האחרונים [שו"ת החת"ס יור"ד סימן קפד, וסימן שיז, ומנחת חינוך מצוה קצ, ואור שמח איסורי ביאה פ"ג ה"ב] שדנו שם לומר דבחיובא דשבע מצות בני נח גם קטנים נכללים. ולאור דברי המהר"ל כאן דבר זה מחוור מאוד. וכן ראה בפחד יצחק פסח מאמר סב אות ד, שעמד שם על ההבדל בין הדעת דתרי"ג מצות לבין הדעת של שבע מצות. ודבריו שם קשורים מאוד ליסוד שמניח כאן המהר"ל. (42) "אם אין דעה - הבדלה מנין" [ירושלמי ברכות פ"ה ה"ב]. ובנתיב הפרישות פ"א [ב, קיד.] כתב: "השכל מבדיל בין דבר לדבר, וכמו שאמרו חכמים ג"כ למה קבעו הבדלה בחונן הדעת, מפני שעל ידי הדעת מבדיל בין דבר לדבר... כי כל הבדלה הוא שמבדיל בין שני דברים שנראים שוים, ודבר זה הוא על ידי הדעת והשכל... כי לכך הבדלה קבעו בחונן הדעת". (43) כן כתב בגו"א בביאור דברי רש"י [בראשית טו, י] שכתב "האומות נמשלו לפרים ואילים ושעירים... וישראל נמשלו לבני יונה". וכתב בגו"א שם אות טו: "כי הבהמות יש להם גוף עב וגס, וכזה הם האומות. והעוף יש לו חומר דק... ולפיכך ישראל נמשלים בהם שגם אין להם חומר גס ועב". ובדר"ח פ"ב מ"ה [עז:] כתב: "האדם שיש בו החכמה, מצד כי גופו מחובר לשכל, הנה יש בו זכות החומר. כי אין ספק כי לא ישוה גוף האדם וגוף הבהמה. כי גוף הבהמה מפני שאין גוף שלה קרוב אל השכל, היא בעלת חומר עב וגס לגמרי. אבל גוף האדם, מפני שהאדם הוא בעל שכל, חומר שלו דק וזך". (44) תורת כהנים ויקרא כ, כב: "ארץ ישראל אינה כשאר כל הארץ, אינה מקיימת בעלי עוברי עבירות. משל למה הדבר דומה, לבן מלכים שהאכילוהו דבר שאינו עומד במעיו, אלא מקיאו, כך א"י אינה מקיימת עוברי עבירות". וראה רש"י ויקרא יח, כח. הרי שמאכלי המלך דקים, ואינם גסים. (45) ודייק לה, שהנה כאשר איירי בישראל נאמר "חקיו ומשפטיו לישראל", ואילו כאשר איירי באומות נאמר "ומשפטים בל ידעום", והשמיט את החוקים. אלא הם הם הדברים. שהרי "משפט" נאמר על "דברים המיושרים והדין נותנו לעשותו" [רש"י יומא סז:, ויקרא יח, ד]. ואילו "חוקים" מוסב על דברים "שאין טעם בדבר אלא גזירת המלך וחוקותיו" [רש"י בראשית כו, ה]. והואיל והפסוק בא לומר שאין לגוים חלק ונחלה עם ההבנה של תורה, לכך נקט דוקא ב"ומשפטים בל ידעום", והשמיט את החוקים. ובגו"א ויקרא פכ"ו אות כ כתב: "כי החכמים נקראים חכמים מפני שהם יודעים את החכמה, שהיא משפט, כי כל משפט הוא דבר מושכל. ואינם חכמים בשביל שיודעים את החקים, כי החקים מפני שאין לעמוד עליהם, אין חכמים בהם. אבל במשפט יש חכמה". וראה נצח ישראל פי"ג [ד"ה ואמר לית] שכתב: "כי הדין והמשפט יש בו טעם ועצה". וכפי שכתב בגו"א שמות פ"ו אות ד [ד"ה ויראה לומר]: "כל מי שמדבר במשפט מדבר מבורר בשפה ברורה". ובנתיב הדין פ"ב [א, קצ:] כתב: "כי נקרא 'משפט' ו'דין' כאשר הוא דין גמור ומחויב. ומפני כך אם הדבר ברור יותר, עד שאין ספק בו - יאמר אותו [סנהדרין ז:], כי אז הוא נקרא דין ומשפט מחויב". (46) פירוש - בפסוק שבתורה [בראשית לב, לג] לא נאמר מפורשות שמצות גיד הנשה ניתנה ליעקב, אלא נאמר שלישראל נאסר גיד הנשה, אך לא מצויין ממתי נוהג איסור זה. ואמנם דעת חכמים במשנה בחולין [ק:] שאיסורו נוהג רק מסיני ואילך. אך דעת רבי יהודה היא [שם] ש"מבני יעקב נאסר גיד הנשה". (47) כי אז נעשו לעם, ולא קודם לכן. ואודות שישראל נעשו לעם כשיצאו ממצרים - הנה זהו יסוד נפוץ בספרי המהר"ל, וכגון בגבורות ה' פנ"ט [רס:] כתב: "קודם שיצאו ישראל ממצרים לא היה להם מציאות כלל, וכבר התבאר הרבה, שהיו כמו העובר הנבלע בבטן אמו, כך היו נבלעים במצרים... וכאשר יצאו ממצרים כאילו יצאו למציאות". ובדרשת שבת הגדול [רלב.] כתב: "כי קודם שירדו למצרים לא היו אפילו שבעים נפש... וכאשר יצאו ממצרים היו כאילו נולדו, שלא היו קודם נחשבים לשום עם". ובגו"א דברים פ"ב אות ח כתב: "לא נעשו ישראל לעם עד שיצאו ממצרים". וכן מבואר בהקדמה לנצח ישראל [ד"ה ולפיכך סבירי], וראה שם הערה 14, שהובאו שם עשרה מקומות שיסוד זה הוזכר בספר נצח ישראל. וראה לעיל פי"ב [ד"ה ולכך תמצא], ושם הערה 85. ואע"פ שדבריו כאן מוסבים על חלות שם "ישראל" [ולא רק על חלות שם "עם"], כוונתו להיותנו לעם, וכמבואר בסמוך. ומוכח כן, כי להלן פנ"ו [ד"ה אמנם רבי שמעון] כתב: "לא נקרא להם שם ישראל עד סיני, שקבלו התורה, ואז נקרא להם שם 'ישראל'... כי לא נקראו 'בני ישראל' רק בשביל התורה". הרי כשיצאו ממצרים [קודם מתן תורה] אין להם עדיין שם "ישראל". ולכך בהכרח שדבריו כאן מוסבים על היותנו לעם. (48) כי אין שינוי לכלל, וכמו שיבאר בסמוך. (49) אודות שאין שנוים בתורה, כן מבואר בהרחבה להלן פרקים מט, נ, נא. ובתוך דבריו כתב שם [בפנ"א (ד"ה והנה נצחיות)]: "והנה נצחיות התורה מבואר במופת ברור אצלנו, כי התורה היא מן השי"ת, ומצד המקבל אינה ראויה, כי האדם הוא בעל גוף וגשם... ואיך יהיה לדבר זה שינוי וחילוף... [כי] הדבר שהוא מצד העילה, כמו שהיא התורה, שהיא מצד העילה, א"כ איך אפשר שיהיה לדבר זה שינוי... כי הדבר שהוא מצד העילה אין השתנות לו". וקודם לכן כתב [פ"נ (ד"ה ביארו בזה)]: "כי התורה היא מן העולם העליון בתכלית הרחוק מן האדם... א"כ לא יקרה לתורה ג"כ הויה והפסד... כי לא תכנס התורה בגדר האדם שהוא בעל הויה והפסד". ובגו"א בראשית פי"ז אות ג כתב: "דע כי הוויות התורה הם מקויימים נצחיים לא ישתנו. כי ענין התורה והוויותיה באים ממקום שהוא למעלה מן ההפסד... כי התורה לא תפול תחת השינוי". ובנתיב התשובה פ"ה [ד"ה ואמר שם] כתב: "התורה עומדת נצחית", וראה שם הערה 74. (50) אודות שאין שנוי בכללי אלא בפרטי, הנה זהו יסוד נפוץ בספרי המהר"ל. וכפי שכתב בדר"ח פ"ב מ"ד [עד:]: "החטא הוא בפרטים, אבל בכללי לא שייך חטא". וכן הוא בגו"א דברים פ"א אות לב, שם פי"ב אות ה [ד"ה ועוד]. ובדר"ח פ"ה מי"ח [רסב:] כתב: "'כל המזכה את הרבים אין חטא בא על ידו', כי החטא הוא לאדם השתנות, שהוא משתנה מטוב לרע... [אך] הרבים הם כלל אחד, ואין שנוי לדבר זה, כי השנוי הוא לדבר מצד הפרטי, אבל הכללים הם עומדים, ולא שייך בזה השתנות... לכך אין חטא בא על ידו... כמו שהוא שייך לאדם הפרטי", ועיי"ש שמאריך בזה. וכן הוא שם פ"ב מ"ב [עג.], באר הגולה באר הרביעי [ריש נו.], ועוד. ובדר"ח פ"ה מי"ח [רסג.] כתב על זה: "ואל יקשה לך, אם כן האיך מצאנו שהרבים עצמם חטאו... דבר זה אין קשיא כלל, כי כל אחד ואחד בתוך הכללי הוא פרטי בפני עצמו, ולפיכך שייך חטא בכלל, דהיינו לכל אדם ואדם בעצמו שייך חטא, כי בפרטי יש השתנות בודאי... אבל במזכה את הרבים, אין מזכה אותם מצד שהם פרטים, רק מצד שהם כלל. ומשה על ידו ניתן תורה לכל ישראל, והרי הוא זיכה את הכלל במה שהוא כלל". וראה גו"א במדבר פ"ל הערה 24. ובנתיב אהבת ריע פ"א [ב, נא:] כתב: "התורה ראוי הוא אל תולדות האדם שהם כלל המין... כי הפרט במה שהוא פרט בודאי... יש בו קצת שנוי במה שהוא פרט... ואין התורה רק אל הכלל במה שהוא כלל". (51) לכאורה בנצח ישראל פי"א [ד"ה וכבר הרחבנו] כתב דברים שלכאורה אינם בקנה אחד עם דבריו כאן. שכאן ביאר שהאבות אינם בגדר כללי, אלא בגדר פרטי, ואילו שם כתב לכאורה את ההפך, וכלשונו: "ויתבאר לך כי לא עזב השם יתברך את ישראל בגלותם... דביקות ישראל בו יתברך, אשר הדביקות הזה בלתי טבעי. ואם באולי יאמר שמצאנו שהדביקות הזה היה לו תוספת וחסרון לפי המעשים, וכך אפשר שיוסר הדביקות לגמרי. בודאי דבר זה אפשר לומר אצל נח ואדם, שלפי שלא היה הדביקות רק פרטי לנח בלבד, כאשר ישתנו הפרטים - ישתנה הדביקות גם כן. אבל האבות שלא היה הבטחתם פרטי, רק כללי, 'לך ולזרעך אתן את הארץ' [ר' בראשית כו, ג], ודבר זה נקרא דביקות כללי, דהיינו כלל האומה, ואין שנוי בכללי, רק השנוי הוא בפרט. ולפיכך אף על גב שיתוסף ויגרע הדביקות לפי המקבלים, מכל מקום נמצא עצם הדביקות הכללי עומד. לכך דביקות הזה אין לו שנוי אף בגלות, כי לא שייך השתנות על ידי חטא - כי אם שיגיע לפרטים השינוי, אבל לא יגיע שנוי לכללים". וכן נתבאר בהערה 16 שלא שלט באבות היצה"ר, כי היו כללים ולא פרטיים. ועל כרחך שכונת המהר"ל בנצח ישראל היא שהאבות הם בגדר כלל "בכח", שמהם תצא האומה הישראלית, אך אין הם נידונים ככלל "בפועל". אמור מעתה; האבות היו כללי בכח, ופרטי בפעל. ונקודה זו מבוארת ממש בפחד יצחק חנוכה מאמר ד, אות ז. (52) שם בפ"ג [כו:], שכתב: ""שלימות ישראל להיות שש מאות אלף, ואז יצאו [ממצרים]. וראיה לזה ששלימות ישראל זה המספר, שהרי כשיצאו ממצרים היו שש מאות אלף [שמות יב, לז]... ובפרשת במדבר [במדבר א, מו] היו שש מאות אלף, ובפרשת פנחס [במדבר כו, נא] היו ג"כ שש מאות אלף. שמזה נראה כי צורת ישראל ושלימותם שש מאות אלף... והטעם הוא ידוע, כי שש הוא מספר שלם... הגשם הוא השלם, בעבור שיש לו התפשטות הצדדין הששה, דהיינו מעלה ומטה וארבע רוחות, ואין התפשטות יותר משש קצוות אלו... ולפיכך היה מספר ישראל שש מאות אלף, כי מספר שש הוא מספר שלם שאין עליו תוספת". וכן כתב שם פ"ד [כט:], ובאריכות רבה שם פי"ב [סו.]. ושם בפנ"ד [רמ.] כתב: "כאשר הגיעו ישראל לששים רבוא היו אומה שלימה". וראה ערכין לב: בדברי רבינו גרשום שם, שכתב: "דהכי גמירי לעולם אין ישראל פחותים מששים רבוא". וכן כתב באור חדש [קלט:], דרוש עה"ת [לז.], גו"א שמות פ"א אות ה, ד"ה ויש מי, ושם הערה 81. (53) בבאר החמישי [פט:], שכתב שם: "כי מספר זה הוא מספר שלם כללי. ובשביל כך במספר ששים בטל הכל [חולין צח.]. כי מספר חמישים אם תוסף עליו אחד נקרא זה תוספת עליו, ואינו בטל אותו אחד שנתוסף. אבל כאשר יש מספר ששים, הוא מספר כללי שלם, ואם יתוסף עליו אחד, היחיד בטל אצל מספר כללי, ואין האחד מוסיף על הכלל". וכן הוא שם בבאר הששי [קיב:]. וכן הוא בח"א לב"מ פד: [ג, לו:], ח"א לב"ב עג: [ג, פט.], ח"א לסנהדרין פב: [ג, קעג.], ח"א לבכורות ח: [ד, קכא.], ועוד ועוד. (54) וצרף לכאן שנתבאר למעלה [בהקדמה הערה 92] שכל אב ואב היה דבק בה' בהתאם למידתו, ורק ביחד היו דבקים בה' לגמרי. הרי שכל אב בפני עצמו היה לו בחינה של פרטי, ולא כללי. (55) ועוד אודות ההתאמה הקיימת בין התורה למקבליה, ראה להלן פמ"ז [ד"ה ביאור זה] שכאשר ניתנה תורה לישראל פסקה מיתה מישראל [ע"ז ה.], כי נצחיות התורה מחייבת נצחיות מקבליה. ושלימות התורה מחייבת שלימות מקבליה, ולכך לא היו בהם בעלי מומין [גו"א שמות פ"כ אות כב]. והיושר שבתורה מחייב היושר במקבליה [לעיל פי"א הערה 33]. וענינים אלו יחזרו וישנו בספר זה פעמים רבות. (56) מעין מה שכתב בגו"א דברים פ"ד סוף אות כא: "וזה הפירוש הוא ברור מאוד, לא ימאן רק מי שלא נתן לו השם לב לדעת". ושם פ"י סוף אות ט כתב: "לא ימאן אותם אדם אלא אם לא יבין דברי חכמה". וכן כתב בבאר הגולה באר החמישי [קא:]. (57) מה שדוקא סיים פרק זה במלים "סליק פרקא", משום שבזה סיים את הענין שעסק בו בפרקים הקודמים אודות כלליות התורה, וכיצד התורה משלימה בזה את האדם. ומכאן ואילך יעבור לענין אחר [אודות דרגת משה ואהרן, ושאר ענינים]. 
(1) פירוש - הואיל והאדם הוא גשמי חומרי, לכך הוא קונה ידיעות בהתאם לדרגתו. ודרגתו מחייבת שהדברים יהיו מוחשים לפניו, בכדי שתהיה לו בהן תפיסה התואמת למדרגתו. דוגמה לדבר; ביבמות קט: אמרו "כל האומר אין לו אלא תורה... אפילו תורה אין לו. מאי טעמא... אמר קרא [ר' דברים ה, א] 'ולמדתם ועשיתם', כל שישנו בעשיה ישנו בלמידה, כל שאינו בעשיה אינו בלמידה". וכתב לבאר זאת בנתיב התורה פ"ז [א, לא.]: "כי התורה שהיא שכל עליון, אין לה עמידה באדם, כי האדם בעל גוף. לפיכך אין לאדם דביקות אל התורה מצד שהיא שכל, כי אם באמצעות המעשה, שהמעשה שייך לגוף, ועל ידי זה יש לו חבור וצרוף אל התורה. ולפיכך, אם כל כוונתו ללמוד מבלי שיבקש לעשות, אפילו תורה אין לו... [כי] המעשה שייך לאדם במה שהאדם גשמי". הרי שאין האדם יכול להתיחס אל דבר שהוא מעבר למדרגתו החומרית. דוגמה נוספת; להלן פנ"ז [ד"ה הנה המאמרים] ביאר שלכך לא הוזכר שכר עוה"ב בתורה, "כי אין השגת הנבואה רק לדבר שהוא בעולם הזה... אבל דבר שהוא לעולם הבא, אשר העוה"ב נבדל מ וה"ז... לא יפול זה בכח הנבואה כלל". הרי שאין הנבואה תופסת דבר הנמצא מעבר למדרגתה.  (2) מעין דבריו שכתב בגו"א בראשית פ"א אות ב: "חידוש הניסים ראינו בעינינו... וכן בפירוש אמר הכתוב [שמות כ, ב] 'אנכי ה' אלקיך אשר הוצאתיך מארץ מצרים', ואילו 'אנכי אשר בראתי שמים וארץ' לא אמר... מפני שראינו בעינינו, ואין אדם יכול להכחיש הנס". (3) ענין זה מבואר היטב בגבורות ה' פל"א [קכ.], וז"ל: "'ואני אקשה את לב פרעה'. יש מקשים, למה הרבה הקב"ה המכות על פרעה למען רבות מופתיו בארץ מצרים, ומאחר שהיה רוצה פרעה לשמוע, למה נוהג עמו כל כך להקשות את לבו עד שלא יוכל לשמוע, ואם כן המכות עליו בחנם על לא פשעו. ואין זה קשיא של כלום, כי מפני שאמר פרעה 'מי ה' אשר אשמע בקולו' [שמות ה, ב], הרשע הזה ועמו היו גורמים שלא יהיה נודע שמו ה', כי הכל ידעו הכפירה, וגרם חלול שמו יתברך. לכך ראוי שיהיה נודע שמו ה' על ידם, כיון שהיו כופרים בשמו יתברך. ולכך אמר [שמות ז, ג-ה] 'ואני אקשה את לב פרעה למען רבות מופתי בארץ מצרים וידעו כי שמי ה'', תחת אמרו 'מי ה' אשר אשמע בקולו'. ולפיכך חייב פרעה לתקן מה שקלקל כבר, על שעל ידו יהיה נודע שמו יתברך. לכך הקשה לבו שלא ישמע, למען יביא עליו ה' מכות הכתובות, ואז יהיה נודע שמו יתברך". וראה עוד שם פמ"ז [קפא:].  (4) ששוכן בו מי שנבדל מכל הנמצאים. וכן כתב בגבורות ה' פ"ע [שכג:]: "מעלת בית המקדש אינו העצים והאבנים, רק קדושה האלקית שדבק במקדש". ושם בפרק עא [שכד.] כתב: "ביהמ"ק העיקר שלו אינו העצים והאבנים, שהם טפלים אצל עיקר המקדש, שהוא המדריגה הנבדלת שיש במקדש, כמו שטפל הגוף של אדם אצל הנשמה". ובנתיב התורה פ"ט [א, מ.] כתב: "יש למקדש, שבו השכינה שורה, דביקות עם השם יתברך". וראה נצח ישראל פ"ד [ד"ה ועוד], שענין זה התבאר שם.  ואודות שהקב"ה נבדל מכל הנמצאים, הנה זהו יסוד נפוץ בספרי המהר"ל. וכגון, בגבורות ה' פס"ב [רעט:] כתב: "וכדי שלא תאמר כי הוא יתברך משותף לתחתונים, ואין הדבר כך, כי 'השמים שמים לה' והארץ נתן לבני האדם' [תהלים קטו, טז], אמר [תהלים קיג, ד] 'ה' על השמים כבודו', שהוא נבדל מן התחתונים, כי על השמים כבודו". ובנצח ישראל פכ"ז [ד"ה וביאור ענין] כתב: "הוא יתברך נבדל מכל הנמצאים. ואף שהוא יתברך מצטרף אל הנמצאים במה שהוא סבה ועלת הנמצאים, מכל מקום הוא נבדל מהם גם כן". ובהקדמתו הראשונה לגבורות ה' [ד] כתב: "כי השם המיוחד הוא שם העצם, מורה שהוא נבדל מכל הנמצאים... וזה שאמר [חגיגה יא:] 'לא במרכבה ליחיד'. כי המרכבה מורה שהוא יתברך נבדל מכל הנמצאים. כי כל רוכב במה שהוא רוכב עליו, הוא נבדל מן אשר רוכב עליו. וכל ענין המרכבה, ההשגה המורה על שהוא יתברך נבדל מכל הנמצאים, ואיך הוא רוכב עליהם ומנהיג... וכמו שזאת השגה מורה על שהוא יתברך נבדל מזולתו, ואין בו השתתפות עם זולתו. וכענין זה תהיה השגה שלא תהא בה השתתפות בזאת הידיעה רק לעצמו". ושם בפרק מב [קנט.] כתב: "כי 'קדוש' שמו מורה שהוא יתברך נבדל מכל הנמצאים, שזהו ענין הקדוש בכל מקום. ודבר זה מבואר במקומות הרבה מאוד. וכאשר מקדש שמו יתברך, אז שמו יתברך מיוחד ונבדל מכל הנמצאים, מורה על מלכותו יתברך". ובנתיב הדין פרק א [א, קפו.] כתב: "אף שהוא יתברך נבדל מן הנמצאים, ולכך נקרא הוא יתברך 'קדוש', שהקדוש הוא נבדל מהכל. ועם כל זה משרה הש"י קדושתו בתוך ישראל". וראה לעיל פי"א הערה 72.  (5) והדגשתו היא שקדושת המקדש היא היא הדין בצדיקים. והנה נאמר [ויקרא י, ג] "בקרובי אקדש ועל פני כל העם אכבד", ופירש רש"י שם: "בקרובי - בבחירי. ועל פני כל העם אכבד - כשהקב"ה עושה דין בצדיקים מתיירא ומתעלה ומתקלס. אם כן באלו, כל שכן ברשעים. וכן הוא אומר [תהלים סח, לו] 'נורא אלקים ממקדשיך', אל תקרא 'ממקדשיך', אלא 'ממקודשיך'". ולדברי המהר"ל כאן, אין הכוונה בזה שנזדמנו לפונדק אחד שני ענינים שונים [קדושת הבית ודין במקורבים]. אלא ששני ענינים אלו - חד הם. קדושת הבית עצמה באה לידי גילוי באמצעות הדין במקורבים. כי קדושת הבית אינה אלא ששוכן בו הנבדל מכל הנמצאים, והבדלה זו היא היא הדין בצדיקים, וכמו שיבאר. וזהו העומק לכך שאע"פ שנכתב "בכבודי" ו"ממקדשיך", אך מכל מקום הוא נקרא "במכובדי" ו"ממקודשיך".  (6) כי כל אהבה היא צירוף ודביקות בעצם, וכמו אב לבנו, וכמבואר לעיל בהקדמה הערות 48, 75.  (7) נקודה זו מבוארת היטב בדרשת שבת הגדול [רכו:], שכתב: "הקשור והחבור מבטל הדין. כי כל דין אינו רק על אחר, שהרי פסול לדין על קרובו [נדה מט:]. כי הקרוב הוא כמו גופו, לכך... אין כאן דין כלל. כי כאשר יש קשור וחבור עם הש"י, אין קרוב יותר מזה, ואין כאן דין, רק נשיאת פנים שהוא לפנים משורת הדין". ובדר"ח פ"ד מכ"ב [ריג.] כתב: "על ידי התשובה ומעשים טובים נעשה האדם עם השם יתברך אחד לגמרי, ואין הדין על מי שהוא דבק בו יתברך ונעשה עמו אחד לגמרי".  (8) וכפי שיתבאר בסמוך. אך דבר זה קשה טובא, שהרי במתן תורה נתחוור לכל שהתורה מן השמים, וכפי שביאר הרמב"ם בתחילת פרק ח מהלכות יסודי התורה, וזה לשונו: "משה רבינו לא האמינו בו ישראל מפני האותות שעשה. שהמאמין על פי האותות יש בלבו דופי, שאפשר עשה בלט וכישוף. אלא כל האותות שעשה משה במדבר לפי הצורך עשאם, לא להביא ראיה על הנבואה... כפרו בו עדת קרח בלעה אותן הארץ. וכן שאר כל האותות. ובמה האמינו בו, במעמד הר סיני, שעינינו ראו ולא זר, ואזנינו שמעו ולא אחר... ומנין שמעמד הר סיני לבדו היא הראיה לנבואתו שהיא אמת שאין בו דופי, שנאמר [שמות יט, ט] 'הנה אנכי בא אליך בעב הענן בעבור ישמע העם בדברי עמך וגם בך יאמינו לעולם'. מכלל שקודם דבר זה לא האמינו בו נאמנות שהיא עומדת לעולם, אלא נאמנות שיש אחריה הרהור ומחשבה... בעינינו ראינוה ובאזנינו שמענוה כמו ששמע הוא". וכן הוא ברמב"ן דברים ד, ט. וזו לכאורה תמיה נשגבה על דברי המהר"ל כאן. ולא מסתבר כלל שתהיה מחלוקת בזה, כאשר דברי הרמב"ם האלו "קדושים, וברוח נבואה אמרן בלי ספק" [לשון המשך חכמה בהקדמתו לספר שמות].  ונראה, שהנה הרמב"ן [במדבר טז, כט] כתב שקרח ועדתו כפרו "גם במעמד הר סיני, שנאמר בו 'וגם בך יאמינו לעולם'". וכיצד אפשר היה לכפור בדבר שנאמר עליו להדיא "וגם בך יאמינו לעולם". והרי אין אדם מכחיש את החי. ובעל כרחך שראית ישראל את מעמד הר סיני לא היתה ראיה חושית וגשמית ממש, אלא ראית נבואה, וכמו שכתב הרמב"ם שם "בעינינו ראינוה ובאזנינו שמענוה כמו ששמע הוא". וכן הוא ברמב"ן שמות יט, ט. והמשך חכמה בהקדמתו לספר שמות כתב: "כל ישראל שמעו שהקב"ה מדבר למשה פנים אל פנים, וכולם הגיעו למעלת הנבואה, וראו איך הקב"ה מדבר עמו". ולכך, כאשר ירדו ישראל ממדרגת הנבואה הזו, יש בידם של קרח ועדתו להטיל ספק אף על מעמד הר סיני. שאמנם מעמד הר סיני נראה לנו כנביאים, אך עדיין לא נראה לנו במוחש ממש. וזהו דיוק לשון המהר"ל כאן "וכן כאשר נתן השם יתברך התורה על ידי משה, עוד היה בלב האדם הגשמי ספק בתורה מן השמים".  וראה בגבורות ה' פמ"ז [קפב:] שנגע בענין זה [שקרח חלק על "וגם בך יאמינו לעולם"], ויובא בהערה 24.  (9) כמבואר ברמב"ן [במדבר טז, כט], שקרח ועדתו "בזו על כבוד הרב וכפרו בכל מעשה ה' אשר עשה במצרים ובמדבר וגם מעמד הר סיני שנאמר [שמות יט, ט] 'וגם בך יאמינו לעולם', והם אמרו שאינו כדאי להשתרר עליהם, ולא בא להם על ידו רק רע". וראה הערה 24.  (10) כמבואר לעיל בהקדמה [ד"ה ואמר, וד"ה ואמר הנחמדים], ושם הערה 119. וכן להלן פ"כ [ד"ה וזהו אמרם] כתב שיש לתורה שני שמות; "תורת חסד", ו"תורת אמת".  (11) פירוש - אמת קשורה למחוייב המציאות. ונקודה זאת מבוארת היטב בנתיב האמת פ"א [א, קצו.], שהביא שם את דברי הגמרא [שבת נה.] שחותמו של הקב"ה אמת, וכתב לבאר בזה"ל: "יש לפרש מה שחותמו אמת, כי כל הנמצאים אף על גב שכולם ברא השם יתברך באמת, מכל מקום יש בהם בחינה שהם נוטים חוץ מן האמת. שהרי כל הנמצאים אפשרי מצד עצמם, ואינם מחויבים. אבל השם יתברך מחויב המציאות. וכבר התבאר כי ההפרש שהוא בין האמת והשקר, שהאמת הוא נמצא לגמרי, והשקר אין לו מציאות כלל, כי זהו ענין השקר. ושאר הנמצאים אף על גב שהם נמצאים, כיון שהם אפשרים מצד עצמם, ומצד עצמם אפשר שלא יהיו נמצאים, הנה אין אתם האמת הגמור. כלל הדבר, כי השם יתברך הוא האמת הגמור, שהוא מחויב המציאות בעצמו, והוא עצם האמת, ואין זולתו... שלכך חותמו יתברך אמת, כי הוא יתברך האמת הגמור, שהוא מחויב המציאות... וזה שאמר כי חותמו אמת, עצמו יתברך האמת, והבן הדברים מאוד".  (12) בעוד שראובן אכן בבית.  (13) נראה שצ"ל "כי היה אפשר שלא יהיה בבית".  (14) לשונו בדר"ח פ"ג מ"ב [קיז.]: "התורה כל דבריה מוכרחים מחויבים, אי אפשר רק שיהיו כך, ולא אפשר שיהיו בענין אחר כלל, וזה מעלת התורה... כי א"א שיהיה דבר אחד, אף נקודה אחת בתורה, שאפשר שיהיה בענין אחר, רק כך. ואין לומר בתורה שראוי שיהיה כך, אבל אינו מחויב שיהיה כך, ואפשר שיהיה בענין אחר... דבר זה אינו בתורה, כי הדבר הראוי בלבד, ואפשר שיהיה בענין אחר, אין זה מיוחד. אבל דברי תורה מחויבים שיהיו כך, ואי אפשר שיהיו בענין אחר". וראה לעיל פ"ד הערה 17, פי"ז הערה 28, ולהלן פ"ל [ד"ה בארו במדרש].  (15) ולכך כאשר קרח חלק על כהונת אהרן [רש"י במדבר טז, ג], הרי הוא חולק על דבר שהוא מחוייב המציאות, ולכך דינו בבליעה, וכפי שיתבאר בהמשך זה הפרק. (16) לעיל פי"ז [ד"ה באורו כי], ושם הערה 28.  (17) "יכולים אתם להפוך בקר לערב" [לשון רש"י במדבר טז, ה].  (18) כפי שכתב לעיל בפרק י [ד"ה ויותר מזה]: "ודבר זה הסכימו עליו שאין ראוי שיהיה המציאות במקרה קרה כלל". וראה שם הערה 13. ולעיל ר"פ טז כתב: "הם מודים... שכל המציאות מסודר... שאין ראוי לומר שיהיה מציאות העולם וטוב סדרו במקרה קרה, כי המקרה אינו תמיד ואינו רב מאד... ולפיכך סדר הנמצאים אינו במקרה קרה".  (19) לשונו להלן פמ"ט [ד"ה הנה בארו]: "כי כמו שאי אפשר לשנות המציאות אשר ברא השם יתברך, כך אי אפשר לשנות דבר אחד מן התורה אשר סדר השם יתברך גם כן. ולפיכך אמר [שיהש"ר ה, יא] אם מתכנסים כל באי עולם להלבין כנף עורב אינם יכולים, כי אין לשנות הנמצאים אשר ברא השם יתברך. וכך אם מתכנסים כל באי עולם לעקור דבר קטן מן התורה אשר סדר השם יתברך, אינם יכולים". ושם מאריך לבאר יסוד זה.  (20) כפי שביאר בנצח ישראל פנ"ט [ד"ה ואחר כך אמר], וז"ל: "ואחר כך אמר [במדבר כד, ט] 'מברכיך ברוך ואוררך ארור'. ברכה זאת לומר כי ישראל הם היו עיקר ועצם העולם, וכאשר הקללה הוא לעצם המציאות, אז בודאי תהפך עליו. שכאשר אחד מתנגד למציאות, הרי הוא בלתי נמצא, שאין מתנגד למציאות רק העדר. ולכך המקלל ישראל, שהם עצם המציאות, הוא מקבל הקללה וההעדר בעצמו. וכן היפך, המברך את ישראל, שהם עצם המציאות, והוא מוסיף מציאות וקיום עליהם בברכתו, הרי זה נמשך ונכנס תחת המציאות, ובזה מקבל ברכה ותוספת מציאות. כי אין הקללה רק העדר המציאות, ואין ברכה רק תוספות מציאת. לכך כאשר מקלל ישראל, מתנגד אל עצם המציאות, לכך הוא בעצמו בעל ההעדר. ואשר מברך ישראל, ומוסיף מציאות, הרי זה נכנס תחת המציאות, הפך אשר מתנגד לו, לכך ראוי לו הברכה, והוא תוספות מציאות".  (21) וכאן ביאר שהמתנגד אל המציאות המחוייבת - הוא עצמו יהיה נעדר מציאות. ובאור חדש [קמט:] ביאר גם לאידך גיסא; מי שהוא נעדר מציאות הוא מתנגד למחויב המציאות, וכלשונו: "כי מאחר שצוה השם יתברך למחות את זכר עמלק [דברים כה, יט], מזה תדע כאילו אין להם מציאות בעצם כלל, רק נחשבים דבר מקרה, ולא דבר שהוא בעצם. ומאחר שאינם נחשבים דבר שבעצם, רק דבר שהוא במקרה, אומה כזאת יותר מתנגדים בפרט אל ישראל, שהם עצם ועיקר... ולכך הם יותר [מתנגדים] לישראל, שהם עצם המציאות".  (22) "שהוא האבדון" - שהגיהנום הוא האבדון. ומקורו בעירובין יט. "ז' שמות יש לגיהנם, ואלו הן; שאול, ואבדון, ובאר שחת וכו'". ובדר"ח פ"א מ"ה [לה:] כתב: "כי הגיהנם שם אבדון האדם והעדר מציאותו של אדם. שהרי נקרא 'אבדון'... כל השמות שיש לגיהנם מורים על מי שבא לשם הוא בעל העדר בודאי, ובדבר זה אין צריך להאריך". וכן הוא בנצח ישראל פ"ל [ד"ה וכך פירושו], שכתב: "אין ענין הגיהנם רק ההעדר והרע", ושם הערה 62, ושם פל"ו [ד"ה אמנם דין], ושם הערה 100, ולעיל פי"א הערה 16. וראה בסמוך הערות 46, 62.  (23) מבאר הפסוק כשיטת הרמב"ן, שהמילים "לא ה' שלחני" מוסבות על כל שליחות משה, וכלשון הרמב"ן שם: "שלא שלחני כלל להוציאם ממצרים... רמז לכל אשר עשה מיום שאמר לו 'לך ואשלחך אל פרעה' [שמות ג, י]... ואין טעם 'כל המעשים' [שם פסןק כח] להחליף הבכורים ללוים וכהונת אהרן כדברי המפרשים [רש"י וראב"ע שם], אלא לכלל המעשים אשר עשה משה לעיני כל ישראל".  (24) בגבורות ה' פמ"ז הביא את דברי הגמרא בעירובין [יט.] שישנם שלשה פתחי גיהנם, ואחד מהם נמצא במדבר, כי לשם נפלו בלועי קרח. וכתב לבאר שם [קפב:] בזה"ל: "כי מה שנתן השם יתברך התורה במדבר לעיני כל, הוא ראיה ומופת על שהשם יתברך נותן ומצוה התורה. שהרי לעיני כל דיבר עם ישראל, כדכתיב [שמות יט, ט] 'הנה אנכי בא אליך בעב הענן בעבור ישמע העם בדברי עמך וגם בך יאמינו לעולם'... ומי שמסופק בזה, יש לו פתח לגיהנם, כי יבא להכחשת תורה מן השמים. ולפיכך מביא קרא [במדבר טז, כט] 'וירדו הם וכל אשר להם חיים שאולה'. כי קרח כאשר ידוע מענינו לא היה מאמין בתורה מן השמים. כי ידוע מענין קרח, וכמו שאמרו חכמים [תנחומא קרח אות ב] שאמר קרח על דבר זה לא נצטוית. ועם ששמע מתן תורה, היה מסופק בתורה מן השמים".  ואם תאמר, שכאן ביאר שבליעת קרח נבעה מחמת שהתנגד לתורה שהיא מחוייבת המציאות. ואילו בגבורות ביאר שבליעת קרח נבעה מחמת שהתנגד למתן תורה שנעשה במדבר לעיני כל. ולכאורה הם שני טעמים שונים. אמנם זה לא קשיא, כי אופן שבו ניתנה תורה תואם למהותה של תורה. ולכך אופן נתינה המחייב מורה אף הוא על מהותה המחייבת.  ודבר זה למדים ממה שאמרו חכמים [ברכות כב.] שבעל קרי אסור בלימוד תורה, כי לימוד תורה צריך להעשות כנתינתה מסיני; "מה להלן [בסיני] באימה וביראה וברתת ובזיע ["דכתיב (שמות כ, טו) 'וירא העם וינועו וגו'" (רש"י שם)], אף כאן באימה וביראה וברתת ובזיע. מכאן אמרו... בעלי קרי אסורים". והנה רש"י הביא את המקרא "וירא העם וינועו וגו'" כמקור לכך שנתינת התורה היתה באימה. ולשון הפסוק במילואו הוא "וכל העם רואים את הקולות ואת הלפידים ואת קול השופר ואת ההר עשן וירא העם וינועו ויעמדו מרחוק". ותמוה, הרי להדיא שאימה זו מתייחסת לאופן שבו ניתנה תורה [הקולות, לפידים, קול שופר, ההר עשן], ומנין להקיש מכך לדורות שאף לימודה של תורה [הנעשה ללא קולות ולפידים ושופר ועשן] יהיה צריך להעשות באימה זו. אלא הם הם הדברים. הקולות והלפידים שהיו במתן תורה אינם חולקים מקום לעצמם, אלא הם מורים קבל עם ועדה על כך שהתורה גופא היא קולות ולפידים ועשן [ראה בדרוש על התורה (לג:) בביאור שכל היסודות השתתפו במתן תורה]. ומעתה אף הלומד תורה ללא קולות ולפידים מחוייב הוא ללומדה באימה וביראה וברתת ובזיע, כי במתן תורה נתגלה שהתורה עצמה נושאת בתוכה את הקולות והלפידים. ואף אנן נאמר, שהואיל והתורה היא מחוייבת המציאות ואינה ניתנת להכחשה ולהסרה, לכך נתינתה של תורה נעשתה באופן המחוייב במציאות, ואשר אינו ניתן להכחשה ולהסרה ["וגם בך יאמינו לעולם"]. נמצא ששורשו של מתן תורה שיעשה לעיני כל - נעוץ הוא במהותה של תורה המחוייבת המציאות. ולכך מה שכתב כאן שבליעת קרח נבעה מהתנגדותו של קרח לתורה המחוייבת המציאות, ומה שכתב בתפארת שבליעת קרח נעשתה מחמת התנגדותו של קרח למתן תורה שנעשה לעיני כל - הוי שני צדדים של אותה מטבע.  (25) "סוחר ישמעאל" [רשב"ם שם].  (26) פירוש - הסוחר הישמעאל אמר לרבה בר בר חנה שיבוא ויראה לו בלועי קרח. והוא "מקום שנתבלעו לשם עדת קרח" [רש"י סנהדרין קי.].  (27) "ביזעי - בקעים, דכתיב [במדבר טז, לא] 'ותבקע האדמה וגו'" [רשב"ם שם]. "ראה נקב שממנו יצא עשן" [רש"י סנהדרין קי.].  (28) פירוש - עלה מהם עשן.  (29) "לקח גיזת צמר ושראה במים" [רשב"ם שם]. (30) פירוש - הניח את גיזת הצמר בראש רומח.  (31) פירוש - והכניס לתוך הנקב את הרומח שעליו גזית הצמר הרטובה.  (32) פירוש - כשהוציא הרומח מהנקב, היתה גזית הצמר חרוכה, "אע"פ ששרויין במים" [רשב"ם שם].  (33) ההוא טייעא לרבה בר בר חנה. (34) "הסכת ושמע" [רש"י שם].  (35) בלועי קרח, "שהרי ירדו חיים שאולה" [רשב"ם שם]. (36) "שמהפכין אותו כדי שתתבשל" [רשב"ם שם].  (37) "שנסה כמה פעמים וראה שכל ל' יום עשן יוצא משם ושומע שאומרין משה ותורתו אמת וכו'" [רש"י סנהדרין קי:]. 
(38) לשונו בנצח ישראל פל"א [ד"ה והאדם קונה]: "האדם קונה החכמה שלו ממה שהוא רואה ןמשיג. לא כמו התורה אשר ניתנה לאדם מן השם יתברך. אבל האדם צריך למושכלות שלו להשיג בנמצאים... שכל האנושי צריך לסבב ולעיין בנמצאים, ומהם יקנה החכמה". ואודות שהשכל עומד אף על הדברים הנבדלים, ראה דבריו בריש הקדמתו הראשונה לגבורות ה' [ב], שכתב: "כי החכם ישיג מצד שכלו, ומכיון שהוא ישיג מצד שכלו יוכל להשיג הדברים הנעלמים והנסתרים ביותר... שהוא משיג ויודע הדברים הנעלמים, ומוציא אותם משכלו מעצמו". ועל פי זה ביאר מאמרם [ב"ב יב.] "חכם עדיף מנביא".  (39) כמבואר ברש"י ברכות ו: "חלף ההוא טייעא - סוחר ערבי". ובשבת פב. כתב "טייעא - ישמעאל". ובתענית כב: כתב "טייעא - סוחר ישמעאל". וכן פירש במו"ק כה: ד"ה טייעא, בב"ק נה. ד"ה טייעא, רשב"ם בב"ב עג: ד"ה טייעא, רש"י סנהדרין סז: ד"ה טייעא, שם קי., ע"ז כח. ד"ה טייעא, ובחולין ז. ד"ה טייעא. ובגבורות ה' פי"א [סג:] כתב: "בכל מקום שאמר בתלמוד 'ההוא טייעא' ר"ל סוחר ישמעאל". וכן כתב בנצח ישראל פל"א [ד"ה והאדם קונה], ושם הערה 61.  (40) רש"י בראשית מב, לד "כל לשון סוחרים וסחורה ע"ש שמחזרים וסובבים אחר הפרקמטיא". והערוך [ערך סחר] ביאר שהוא מלשון "סחור סחור" [ע"ז יז.]. והרד"ק בספר השרשים, שורש סחר כתב: "ומזה הענין נקרא התגר 'סוחר'. לפי שהוא סובב את הארצות תמיד הולך ושב".  ועד כה ביאר שהשכל דומה לסוחר בכך ששניהם מחפשים ומשוטטים בעולם לאורכו ולרחבו. אמנם בסמוך יוסיף שהדמיון ביניהם הוא סביב ענין הקנין, ששניהם קונים דברי חפץ. וראה הערה 44.  (41) "השם בענין המקנה... וכן בדברי רבותינו ז"ל [ב"מ ג.] 'מקח וממכר'... ובענין המדע ומתק המאמר כי 'לקח טוב נתתי לכם תורתי אל תעזובו'" [הרד"ק בספר השרשים, שורש לקח].  (42) לשונו בדר"ח פ"א מי"ח [נה:]: "השכל הוא קנין לאדם, כמו שאמרו ז"ל אין זקן אלא שקנה חכמה". ושם פ"ו מ"ט [שי.] כתב: "החכמה ג"כ קנין לאדם, שהרי האדם צריך לקנות החכמה כמו שקונה העושר. ולפיכך חכם נקרא 'זקן', כמו שאמרו אין זקן אלא זה שקנה חכמה".  (43) לשונו באור חדש [סה.]: "ואלו שני דברים החכמה והעושר שניהם הם נקראים קנין, והאדם קונה אותם, כמו שאמרו 'אין זקן אלא שקנה חכמה'. ובכל מקום אמר על החכמה שהוא קנין האדם כמו העושר". וזו כוונתו כאן, ששם "חכם" [ולא רק שם "זקן"] מוסב על קנין החכמה. וכמו [משלי טז, טז] "קנה חכמה מה טוב", ונאמר [משלי ד, ה] "קנה חכמה קנה בינה", ונאמר [משלי יח, טו] "לב נבון יקנה דעת", "לקנות חכמה" [משלי יז, טז], ועוד.  והנה "קנאה" שייכת ל"קנין" [כדמוכח מרש"י בראשית ד, כא]. ונראה שהטעם לכך הוא ש"נקרא 'קנאה' כאשר ימצא מעלה באחר שראוי שתמצא בו" [לשון הגו"א בראשית פ"א אות ס, ושם הערה 265]. הרי שקנאה נופלת על דבר שהאדם חושב ששייך לו במיוחד. ורק דבר הקנוי לו נקרא ששייך לו. [ולכך בפרשת סוטה נאמרה קנאה (במדבר ה, יד), כי אשתו היא קנינו של אדם. וראה רמב"ן שמות כ, ג]. דוק ותראה שלשון חכמים הוא [ב"ב כא.] "קנאת סופרים תרבה חכמה". ולפי דברי המהר"ל כאן דברים אלו מחוורים במיוחד, שקנאת סופרים תרבה קניני סופרים, ואין לך קנין יותר מאשר חכמה.  (44) לשונו בח"א לב"ב עג: [ג, צו.]: "שההוא טייעא סוחר ישמעאל, שהוא מסבב בכל מקום למשא ומתן שלו לקנות הדברים אליו. וכן נקרא הכח המשיג, לפי שהוא בעל משא ומתן בדברי חכמה עד שיקנה הדברים שהם בחוץ אליו. כי החכמה הוא קנין בכל מקום, כדכתיב 'כי לקח טוב נתתי לכם תורתי אל תעזובו'. ואמרו חכמים בפרק קמא דקדושין 'מפני שיבה תקום והדרת פני זקן', 'אין זקן אלא שקנה חכמה'. ולכך נקרא 'זקן', זה קנה. ומפני זה נקרא כח המשיג והקונה החכמה בשם הסוחר, המחזיר אחר קנין דברים להביא את הדברים אל עצם נפש המקבל. וכן קראו השכל 'שכל נקנה'. ואם כן כח המשיג נקרא 'קונה', וזהו הטייעא שהוא קונה". וכן כתב שם בהמשך [צז., צח.], וכלשונו: "השכל נקרא טייעא... לפי שהטייעא בשביל שהוא משוטט ומסבב בכל מקום, עומד על הדברים. וכך השכל, מפני שהוא משוטט בכל הנמצאים, הוא עומד עליהם ומכירם".  (45) לשונו לעיל בהקדמה [ד"ה ואמר הנחמדים]: "כמו שיפול לשון ראיה על העין, כך יפול ראייה על השכל... כמו שאמר 'רואה אני דברי פלוני'". וכן מבואר בגו"א בראשית פ"ג אות ח. ושם פט"ז אות ח כתב: "על דבר המחשבה שאדם מתבונן שייך 'ותרא'". ובגו"א שמות פי"ח אות כו כתב: "כמו שהעין הוא נהנה כאשר יראה ויביט דברים נאים וצורות משובחות שהם נאים לעין, כך עין השכל גם כן נהנה בראות הזיו וההוד מן השכינה, שזהו הנאת השכל". ורש"י בראשית יח, ב כתב: "וירא - לשון הבנה". ובדר"ח פ"ב מ"ט [צג:] העמיק בזה, וז"ל: "כח הראות הוא כח הנפשי נבדל יותר מכל שאר החושים. וכבר הביאו ראיות ברורות על זה איך כוח העין הוא כח נבדל... ועוד ראיה מהכתוב כי כח הראות הוא כח נבדל קרוב אל השכל, כי משתתף השכל עם הראות בלשון 'ראה', שכשם שיבוא לשון 'ראה' על העין, יבוא לשון 'ראה' על השכל... וכתיב [קהלת א, טז] 'ולבי ראה', ומזה מוכח כי כח הראות כח נבדל". הרי מחמת שכח הראיה הוא כח נבדל, לכך נופל לשון ראיה על השכל. ובח"א לב"ב עד. [ג, ק.] כתב: "במאמר הזה בא רבה בר בר חנה לבאר מהות מחלוקת קרח". ומשם ואילך כתב כמעט אות באות כדבריו כאן. (46) אודות שאין בגיהנום שלימות, הנה זהו יסוד נפוץ בספרי המהר"ל בביאור מאמרם [ב"ר ד, ו] שלא נאמר "כי טוב" ביום שני, משום שנבראו בו הגיהנום והמחלוקת. ובביאור השייכות שבין גיהנום למחלוקת, כתב בדר"ח פ"ה מי"ז [רס:] בזה"ל: "הגיהנום והמחלוקת נבראים ביום השני, מזה תדע כי ענין הגיהנום וענין המחלוקת דבר אחד הוא. וידוע כי הגיהנום שם הוא הפסד האדם... וכן הוא בעצמו המחלוקת, שאין המחלוקת רק ההפסד. וזה כי כאשר דבר אחד נחלק לשנים, כמו כלי אחד שנחלק לשנים, אין ספק כי דבר זה הוא הפסד ושבירה, וקיומו כאשר הוא אחד. ולפיכך המחלוקת והגיהנום, שהוא הפסד הנמצאים, נברא ביום אחד, כי ענין אחד להם, כי הפירוד והחילוק הוא התחלת ההפסד. כי כל דבר בעולם כאשר הוא שלם הוא חזק עד שאין מקבל שבירה והפסד. אמנם מצד החילוק והפירוד אין כאן דבר שלם כלל, ודבר זה הוא הפסד לגמרי, שהרי הוא נחלק ונשבר". וכן הזכיר זאת בקצרה בח"א לסנהדרין קי. [ג, רסו.]. וראה במכתב מאליהו כרך א [עמוד 301] שביאר את ה"העדר" שבגיהנום. ועוד אודות שהגיהנום נברא ביום שני - ראה נתיב העבודה פ"ט [א, קג.], ובגבורות ה' פ"ע [שכג.]. בנתיב השלום פ"א [א, סוף ריח:] בזה"ל: "כי עצם המחלוקת הוא שיורד למטה לשאול, הוא הגיהנום. ואין דבר מוכן לבעל המחלוקת רק הגיהונם, שהוא מוכן לבעל המחלוקת. ולכך אמרו במדרש מפני מה לא נאמר 'כי טוב' ביום השני... מפני שבו נברא גיהנום... בשביל שנברא בו המחלוקת. הרי הגיהנום והמחלוקת הוא דבר אחד. ולכך המיוחד במחלוקת, שהוא קרח, היה לו גיהנום ביחוד בחייו... כי כמו שהשלום הוא השלימות... כך המחלוקת הוא ההעדר... ואין דבר שהוא ההעדר רק הגיהנום שהוא ההעדר בעצמו... כי עצם הגהנום הוא לאנשי המחלוקת". ובסוף פ"ב שם [א, רכה.] כתב: "הגיהנום אינו נכנס בכלל המציאות, רק הוא העדר המציאות... והמחלוקת... שאחד הוא ביטול השני".  (47) אודות שהרשעים אינם שלמים בעצמם, אלא בעלי חילוק ופירוד, ראה דבריו בנתיב הצדק פ"ב [ב, קלט:] שכתב על הצדיקים: "כי הצדיק... ראוי להיות שנותיו אחד, ולא יהיו מחולקים עד שיהיו מקצת שנותיו בחטא, ומקצת שנותיו בלא חטא, רק יהיו הכל אחד... במה שהצדיק יש לו מדריגה נבדלת אשר אין חילוק לזאת המדריגה". ומכלל הן אתה שומע לאו, שהרשעים מופקעים מאחדות זו, אלא כל חייהם מלאות בסתירות וחוסר עקביות. וראה גו"א שמות פי"ג אות יב [ד"ה ואם] שרמז שם שהרשעים מלאים חרטה כרימון [עיין שבט מוסר פרק כה]. ובח"א לשבת קנב: [א, פד:] כתב: "ענין הרשע אשר היה יוצא מן האמצעי אל הקצה, והקצוות הם שנים... והרשע יש לו קשור בצד מה אל כל קצה וקצה".  (48) לשונו בח"א לסנהדרין צז. [ג, רט:]: "כי כאשר הדבר הוא שלם - הוא אחד, שכך כתיב [שמות לו, יג] 'ויהיה המשכן אחד', שהכתוב בא לומר שכבר נשלם המשכן, אמר שהיה המשכן אחד. א"כ השלמת הדבר הוא אחדותו. שאין ספק, כי כאשר הדבר מחולק לשני חלקים מחולקים - אינו שלם, שהרי כל אחד ואחד הוא חלק בלבד, ואין זה שלם. וכאשר הוא אחד הוא שלם, שאינו חלק. ולכך השלם הוא אחד, והאחד הוא שלם".  (49) אודות שתוספת סותרת לשלימות, ראה דבריו להלן ר"פ מט. וכן הוא לעיל פט"ז [ד"ה מופת שני], שכתב: "אם יש בו תוספת, לא היה זה שלמות".וראה שם הערה 31. ובדרוש לשבת תשובה [פג:] כתב: "ולכך באמת היה יעקב איש חלק, ועשו בעל שער [בראשית כז, יא]. כי החלק אין בו תוספת על עצם נפשו כלל, אבל הוא עומד בעצמו בלי תוספת ובלי חסרון. ודבר זה היה ראוי אל יעקב, במה שהיה איש תם [בראשית כה, כז], ופירוש 'תם' הוא שלם. ולכך היה יעקב איש חלק, שהחלק אין בו תוספת ואין בו חסרון כלל. אבל עשו היה בעל שער, מפני שהשער יש בו תוספת. וחסרון השערות שהם גדלים תמיד... ולא שייך בהם השלמה כמו שהוא שייך אל הגוף החלק, שהוא שלם בלי תוספת וחסרון". (50) לשונו בדר"ח פ"ג מ"ג [קיט:]: "כי שנים הם מחולקים, ואין למספר הזה מאחד כלל. ולפיכך לא תמצא מספר שנקרא לגמרי על שם רבוי כמו 'שנים' במ"ם הרבוי, כי שנים תחלת הרבוי, ולכך יבוא מלת 'שנים' במ"ם הרבוי. ויש לך להבין עוד בחכמה איך שנים הם רבוי ולא יתאחדו, ושלשה יש להם התאחדות כאילו הם דבר אחד. ולכך יבוא מספר שלשה תמיד על דבר שיש להם חבור ביחד, ולא כן שנים. וזה תוכל להבין בצורה, כאשר תניח שני קוים זה אצל זה, אין זה נראה כאחד כלל, בעבור שלא יתאחדו הקוים, כמו זה <, הרי אין כאן דבר אחד. אבל כאשר אתה מניח שלשה, כמו זה ,S הרי הקוים הם מתאחדים... ולפיכך בשנים אין צירוף, ולא כן בשלשה, כי מספר זה יש צירוף. ועוד, השנים הם כנגד שתי הקצוות שהם הפכים, כי השחור והלבן הם שני הפכים לגמרי, ואין בהם האחדות כלל. שתראה מזה כי השנים אין בהם אחדות. ולא כן השלשה, כי ע"י השלשה יש חבור, שאי אפשר שיהיו ג' דברים הפכים. ושני דברים שהם הפכים, כמו השחור והלבן, ותניח עוד צבע שלישי, כמו האדום, הרי צבע זה הוא ממוצע, שאינו שחור, ואינו לבן, והוא ממוצע ביניהם... ולכך ע"י השלישי יש חבור להם". (51) דוגמה לדבר; בברכות [טו:] אמרו "כל הקורא קריאת שמע ומדקדק באותיותיה מצננין לו גיהנום". וכתב לבאר בנתיב העבודה פ"ט [א, קג.]: "כי דוקא ראוי זה לקריאת שמע כאשר מקבל עליו מלכותו ואחדותו יתברך [ברכות יג.]. וידוע כי הגיהנום נברא ביום שני, והשני הוא הפך האחד. וכאשר קורא קריאת שמע ומדקדק באותיותיה... דבר זה ביטול כח הגיהנום שנברא ביום ב'".  (52) רש"י בראשית א, ז "דבר שלא נגמר אינו במלואו וטובו". ובגו"א בראשית פ"א אות כ כתב: "דרך הכתוב לכתוב 'וירא אלקים כי טוב' [בראשית א, י] אחר גמר המעשה". ובנצח ישראל פ"ח [ד"ה ומעתה יש] כתב: "במדת הטובה אין הולכין אחר התחלה... שהרי פורים עושים ביום שנחו [אסתר ט, כב], ולא כשהתחילו לנצח אויביהם, לפי שבהשלמה היה טובה שלימה, שעיקר הדבר כאשר נשלם". ובגמרא ביבמות סב: אמרו "כל אדם שאין לו אשה שרוי בלא טובה". וכתב לבאר בח"א ליבמות שם [א, קלג:]: "בלא טובה, כי המחלוקת לא נאמר בה 'כי טוב'. אבל האחדות והחבור הוא הטוב בעצמו. ודבר זה יש להבין מן מה שהחילוק שהיה ביום שני כאשר נברא העולם לא נאמר בו 'כי טוב'. ממילא הזכר ונקיבה דכתיב [בראשית ב, כד] 'והיו לבשר אחד' הוא הטוב". הרי שהשלימות והאחדות הן הטובה.  (53) רש"י בראשית א, ז "לא נגמרה מלאכת המים עד יום שלישי, והרי התחיל בה בשני". ומקורו בב"ר ד, ו.  (54) לשונו בגבורות ה' פ"ט [נח.]: "היו האבות ג', וזה מפני שהשנים נקראו שנים מפני השניות, וכל שניות אין בו אחדות. אבל בג' אין בו שניות, בעבור השלישי הנוסף המקשר את השנים. ולכך נקראו ג' אבות בעבור שהם מתאחדים להיות אבות ביחד לישראל, ובשנים אין האחדות רק שניות". ולהלן פ"ל [ד"ה ולכך אמרו] כתב: "כי החתן והכלה מציאות מחולקים, שזה איש וזאת אשה, ולכך הם מחולקים לגמרי. וזיווג שלהם הוא מן השם יתברך, אשר הוא מזווג אותם... אשר הוא מאחד הזיווג שלהם". הרי שאין השלמה בשנים, ורק מהשותף השלישי מגיעה ההשלמה והאחדות. (55) בח"א לב"ב [מקור המאמר (ג, ק.)] כתב עד אות באות, והוסיף כאן: "והוא ראוי ליום השני, כמו שאמרנו".  (56) "שהיו חולקים על התורה שהוא השכל האמיתי המחויב, ולכך ראוי להם ההעדר לגמרי" [לשונו להלן].  (57) "שקל גבבא דעמרא ומשי מיא, ואנחי ברישא דרומחא, ועיילי התם. וכי אפיק הוה מחריך" [לשונו לעיל].  (58) לשונו בח"א לגיטין נז. [ב, קי.]: "ענין הגיהנם שהוא אש, כמו שאמרו בכל מקום [חגיגה כז.] 'אש של גיהנם'". ובברכות נז: אמרו "אש - אחד מששים לגיהנום". ובזוה"ק ח"א לג. אמרו "גיהנום... איהו נורא דדליק". וכן כתב בגבורות ה' פמ"ז [קפג.]. וראה נצח ישראל פ"ה [ד"ה ולכך אחר] שכתב: "ענין גיהנם שהוא רותח". וראה הערה 61.  (59) לשונו בנצח ישראל פס"א [ד"ה והדרש הזה]: "אין לך דבר שיש לו תוקף יותר מן האש, וזה תמצא בכל מקום. ולכן כאשר בא הכתוב לומר כי השם יתברך פועל חזק לאבד הרשעים, אמר [דברים ד, כד] 'כי ה' אלקיך אש אוכלה הוא אל קנא'". וכן הוא בח"א לשבת קיט: [א, סה.]. ועוד אודות חוזק האש, ראה דבריו בדר"ח פ"ה מ"כ [רסח:], שכתב: "כל דבר שהוא בעל כח וגבורה יאמר עליו שהוא 'אש', כדאיתא בפרק המביא [ביצה כה:] תניא רבי ישמעאל אומר, ראוים הללו ליתן להם דת אש". ובח"א לשבת קיט: [א, סה.] כתב: "כל דבר קדוש שמתחלל, כמו תרומה שנטמאת, משפטה שריפה [שבת כה.], וכן בשר קודש שנפסל דינו בשריפה [פסחים פב:], וכן בת כהן שזנתה 'את אביה היא מחללת באש תשרף' [ויקרא כא, ט]... כי הדבר שהוא קדוש... כאשר הם מתחללים ראוי להם שיהיו נדונים באש, לגודל הכח והחוזק שיש באש... שהוא מדת הדין הקשה, כי אין דבר קשה יותר מן האש". ובנר מצוה [יב.] כתב: "האש יש לו התוקף, והוא עז". ובנצח ישראל פנ"א [ד"ה ופליגי בה] כתב: "וגבריאל מושפע ממנו הדין, והוא שוה לאש". וזה לשונו בח"א לב"ב עה. [ג, קיא.]: "וצורתו הנבדלת של גבריאל מתיחס אל אש, כי הוא צורה נבדלת, ממנו הדין, ופועל דין וגבורה בעולם". ובגבורות ה' פנ"ה [רמה.] כתב: "'שרף' זה הוא גבריאל... של אש, ולפיכך נקרא 'שרף'". ובדר"ח פ"א מ"ב [ל.] כתב: "שם 'אלקים' בו מתקשר יסוד האש". ובגבורות ה' פכ"ג [צח.] כתב: "גבריאל המלאך ממונה על הדין". ושם בפס"ד [רצו:] כתב: "גבריאל... מלאך ממונה על האש". ובח"א לסנהדרין צה: [ג, קצט.] כתב: "כי הוא [גבריאל] מיוחד... וממונה... לעשות דין ברשעים... שמנוי של גבריאל לעשות דין מששת ימי בראשית... שהוא ממונה על הדין". וכ"ה בזוה"ק ח"א צט. הרי שעשית דין ברשעים, וחוזקה של האש, הם שני צדדים של מטבע אחת.  (60) בח"א לב"ב שם [ג, ק:] כתב דברים אלו בזה"ל: "קרא הגיהנם שפועל ברשעים 'אש', מפני כי האש יש לו חוזק גדול, והוא כנגד האדם. והגיהנם שהוא דין רשעים יש לו חוזק ותוקף נגד האדם, ולכך הגיהנם שהוא דין הרשעים נקרא 'אש'. וחוזק התפשטות הגיהנם קרא 'עשן' גם כן, לפי שהעשן מתפשט מן חוזק האש. ואין ספק כי הגיהנם שהוא דין הרשעים, מתפשט בעולם הזה ועושה רושם. וזה שאמר דעלה קוטרא מינייהו". הרי שיש בגיהנם שני דברים; (א) עצם הגיהנם, שהוא דין ברשעים, והוא כנגד האדם, ונקרא "אש". (ב) הרושם בעולם הזה המתפשט מהגיהנם, והוא אינו ישירות נגד האדם, ונקרא "עשן".  (61) ענין זה מבואר היטב בגבורות ה' פמ"ז, שהביא שם את דברי הגמרא [עירובין יט.] שאמרו "שתי תמרות ["שני דקלים" (רש"י סוכה לב:)] יש בגי בן הנום ["סמוך לירושלים" (רש"י שם)], ועולה עשן מביניהן... וזו היא פתחה של גיהנם". וכתב שם [קפב:] לבאר: "כמו שהמקום שהוא נכבד בארץ אותו מקום דבק במדריגה העליונה, כמו בית המקדש, שהוא נקרא 'הדום רגליו' של הקב"ה [תהלים צט, ה], ואמרו [מכילתא שמות טו, יז] בהמ"ק של מטה מכוון נגד בהמ"ק של מעלה. שמזה תראה כי מדריגת המקום וחשיבותו הוא מכוון נגד מקום נכבד וקדוש למעלה. כך יש מקום שהוא הפך, שלפי פחיתותו יש לו דביקות בכח פחות למעלה. והנה מקום זה שהיה חוץ לירושלים נקרא 'גיא בן הנום'. כי לא לחנם נקרא 'גיא בן הנום', רק מפני שהיה לו דביקות בגיהנם ממש... וזה שאמר 'שני תמרות יש בגיא בן הנום, ועולה עשן מביניהם, וזו פתחה של גיהנם'. וביאור זה כי מפני שהמקום הזה יש לו דביקות בגיהנם, לכך היה מסוגל לגדל בו תמרים. כי אילן התמרה נקרא בשם 'תמר' מפני שהוא עולה למעלה כתמרות עשן היוצא מן האש. ואין ספק כי האש שייך לגיהנם. ודבר זה מבואר במקומות הרבה מאוד שאמרו 'אש של גיהנם' [ראה הערה 58]. ומה שאמר 'ועלה עשן מביניהם', פירוש כשם שהגיהנם נאמר שיש לו האש בעצמו, כך מקום זה שהוא מקבל כחו מן הגיהנם, נאמר שיש לו העשן. שהעשן נמשך מן האש, ואינו אש ממש. ודע בכל מקום שאמרו 'אש של גיהנם' רצה לומר... שם הוא דין הרשעים, שיצאו מן השווי ומן היושר בעולם הזה, ולכך נדונים בגיהנם, שהוא יוצא מן השווי בחזקו. ולפיכך נקרא 'אש של גיהנם' כי האש הוא כח פועל יוצא מן השווי לגמרי, מתנגד אל האדם. כי האדם יש לו מציאות שוה, לכך מתנגד אליו כח האש היוצא מן השווי. ולפיכך אמרו 'עולה עשן מביניהם'. רצה לומר כי המקום הזה מתיחס אליו העשן, שהוא יציאה מן השווי, רק שאינו בעצמו אש... ומה שאמר 'שתי תמרות', מפני שבא לומר 'ועולה עשן מביניהם', וזה שייך בשתים דוקא. ולכך נקט 'שתי תמרות יש בגיא בן הנום'. וזו היא פתחה של גיהנם". ושם בפרק ח [נא:] כתב: "המלכיות נקרא 'תנור עשן' [בראשית טו, יז], שאין העשן שורף בחזקה. ונקרא הגיהנם 'לפיד אש' [שם] כלפי המלכיות שהם עשן".  (62) כמבואר לעיל פי"א הערה 16, וכאן הערות 22, 46. וזהו יסוד נפוץ מאד בספרי המהר"ל. ולדוגמא, בגבורות ה' פס"א [רעז:] כתב: "שהגיהנום ענין תוהו ציה וצלמות, ואין שם מציאות עליו". ובדר"ח פ"ה מי"ט [רסו.] כתב: "הגיהנום הוא העדר וחסרון, שהרי נקרא 'ציה וצלמות' [מדרש שוחר טוב סוף מזמור יא]... ושם 'ציה' נאמר על שהוא חסר והוא מסולק מן המציאות". וכן הזכיר כן בקצרה קודם לכן בפ"א מ"ה [לה:]. ובנתיב התורה פט"ו [א, סב:] כתב: "הגיהנום... ציה וצלמות, ואינו בכלל מציאות, רק אבדון הוא". ובנתיב העבודה ר"פ ט [א, קג.] כתב: "כי כבר בארנו כי אין הגיהנום רק ציה וצלמות, ששם החסרון בכל, ואין על הגיהנום שם מציאות כלל. ולכך נקרא 'ציה' שהוא מלשון שממה, ונקרא 'צלמות' ששם המיתה, ור"ל ההעדר, שכל מיתה היא העדר". ובנתיב התוכחה פ"א [ב, קצ:] כתב: "אין גיהנם רק ההעדר, שהוא נעדר מן המציאות, שהרי נקרא 'ציה וצלמות', וכבר ביארנו זה במקומות הרבה מאד". ובח"א לב"מ נט. [ג, כה.] שב והזכיר ענין זה. וכן כתב בח"א לב"ב עט. [ג, קטז.]. וראה במכתב מאליהו כרך א [עמוד 301] בביאור ההעדר שבגיהנם.  (63) לשונו בח"א לב"ב שם [ג, ק:]: "ואמר דאחריך גבבא בנורא. רוצה לומר כי הגיהנם הוא הפסד מציאות, כמו שהוא ידוע למי שיודע ענין הגיהנם. לכך אמר דאחריך המגיע לשם".  (64) פירוש - מגיע לקרח ועדתו העדר מוחלט, עד שלא יהיה יותר מה להעדיר, כי הכל כבר יהיה נעדר ונפסד לחלוטין. (65) בח"א לב"ב שם [ג, ק:] הוסיף בזה דברים, וז"ל: "לכך היה עונשם שהיו נבלעים בארץ. כי על הארץ נאמר [תהלים פה, יב] 'אמת מארץ תצמח'. כי הארץ היא באמצע הכדור [ראה גו"א דברים פ"ד הערה 74], והיא כמו האמת, שאין האמת יוצא מן המציאות כלל, כמו שאין כדור הארץ יוצא מן האמצעי. ולכך לא היה ראוי להם רק [דברים יא, ו] 'ופצתה הארץ את פיה'. ולכך ראוי להם העדר לגמרי, כי התורה מציאות מחויב, והגיהנם העדר גמור". וראה להלן פכ"ג הערה 44.  (66) לשונו בח"א לב"ב שם: "כי דין הגיהנם אשר פועל בהם לגמרי הוא מברר שהיו חולקים על דבר שכלי אמת מוכרח מציאותו. ולכך היה פועל בהם דין הגיהנם שהוא ההעדר הגמור".  (67) כי "כבר התבאר כי ההפרש שהוא בין האמת והשקר, שהאמת הוא נמצא לגמרי, והשקר אין לו מציאות כלל" [לשונו בנתיב האמת פ"א (א, קצו.), והובא לעיל הערה 11]. והואיל ועונשם של קרח ועדתו היה ההעדר המוחלט, בעל כרחך שהם התייצבו נגד דבר שהוא המחוייב מציאות המוחלט. ויחס זה שבין העדר למציאות הוא היחס שבין שקר לאמת. ולכך מתוך מעמקי העונש של קרח ועדתו עולה היא ההכרה שמשה אמת ותורתו אמת.  ואודות שמשה רבינו הוא מחוייב המציאות, הנה נאמר [שמות ב, א] "וילך איש מבית לוי ויקח את בת לוי". הרי שאע"פ שמדובר אודות עמרם ויוכבד, מ"מ הם לא נזכרו בשמם. וביאר זאת בגבורות ה' פט"ז [עו:] בזה"ל: "שאם זכר שמם... היה משמע כי בשביל עמרם מצד שהוא אדם פרטי זה, בא ממנו הגואל לעולם. שכך היה משמע 'וילך עמרם ויקח יוכבד', רצונו לומר מצד שהם בני אדם פרטיים נולד משה. ומשמע כי עמרם ויוכבד עיקר בלדת משה, כמו כל אדם שמוליד בן שהוא נולד בשביל האב. שאם לא היה האב הזה, לא היה הבן. ומפני שמשה רבינו עליו השלום היה מוכן לגאולה מששת ימי בראשית [ראה ב"ר ל, ח], ולא היה צריך רק להביאו לעולם, והכנתו כבר היה. ואם לא היה לוי ויוכבד, היה בא על ידי אחר. ואם כתב 'וילך עמרם', היה משמע אם לא היה עמרם זה לא בא הגואל לעולם, כי אין שני עמרם בעולם. ולפיכך כתיב 'וילך איש', כי יש אנשים הרבה בעולם, ואם אין זה יש אחר, והבן זה גם כן". וכן הוא בגו"א שמות פ"א אות יט [ד"ה ואם].  (68) דוגמה לדבר; נאמר בנביא [ישעיה מג, ט] "כל הגוים נקבצו יחדו ויאספו לאומים וגו' יתנו עדיהם ויצדקו וישמעו ויאמרו אמת". ודרשו כל כך בגמרא [ע"ז ב.] "כל מצות שישראל עושין בעולם הזה באות ומעידות להם לעוה"ב, שנאמר 'יתנו עידיהם ויצדקו' אלו ישראל. 'ישמעו ויאמרו אמת' אלו עובדי כוכבים". וכתב על כך בח"א שם [ד, יז.]: "ומה שאמר שהגוים שומעים ואומרים אמת... כי לפי ערך האומות שהם עובדים עבודה זרה, ישראל שהם חלק השם ראוי שיהיו מקבלים מצוות בוראם. וזה שאמר כי ישמעו האומות ויאמרו אמת, מצד כי ידיעת ההפכים אחד, וכאשר הם מעידים בעצמם שהם בעלי עבודה זרה, וידוע כי האומות הם הפכים לישראל, אם כן בזה הם מעידים על ישראל כי הם צדיקים, ולפיכך יאמרו האומות אמת, ויש לך להבין את זה". והם הם הדברים שנתבארו כאן אודות האמת של התורה ומשה העולה דוקא מתוך ההעדר הגמור של קרח ועדתו.  (69) "ואמרי הכי" - שאומרים "משה אמת ותורתו אמת והן בדאין".  (70) לשונו בגו"א בראשית פ"א אות מג: "מהלך החמה הוא שס"ה יום [ב"ר י, ד], והירח אין מהלכת שס"ה, רק בכל חודש הירח מסבב י"ב מזלות מה שהחמה מסבבת בשס"ה יום". ובירושלמי ר"ה פ"ב ה"ד אמרו "מה שהחמה מהלכת לשנים עשר חודש - הלבנה מהלכת לשלושים יום". וכן הוא בח"א לשבועות ט. [ד, יב.], שכתב: "דע כי הירח יותר ראוי למנות אליה מן החמה, וזה כי ראו למנות אל דבר שיש לו שעור קטן, כהירח שהוא מתחדש בחדש, ולכך הוא יותר ראוי לשער בו הזמן. כמו שיותר ראוי למדידה הכלי שהוא יותר קטן, מן כלי שהוא גדול, לפי שאין הכל נמדד בכלי גדול, אבל הכל נמדד בקטן. ולפיכך יותר ראוי למנות לירח. ואין דבר מסוגל יותר אל הזמן שהוא תולה בתנועה מן הירח, שהוא משלים סבוב שלו בחודש אחד... הירח המאור הקטן [בראשית א, טז], שמפני שהוא קטן יש לו זמן, ולכך הוא ראוי לשעור הזמן". וכן הוא בגו"א במדבר פכ"ח אות יא [ד"ה והשיבה].  (71) פירוש - הואיל והרשעים הללו ראוים לגיהנם לא רק מבחינה מסויימת, אלא באופן מוחלט וגמור. (72) פירוש - כל דבר שהוא מקיף וכולל הכל [כמו כאן "שפועל בהם כל הגיהנם, ולא מקצת גיהנם" (לשונו למעלה)], יש לו גמר ותכלית.  (73) דוגמה לדבר; בנצח ישראל פ"ז [ד"ה ותדקדק על] כתב: "מספר שבעה הוא המספר שהוא שלם, שהרי מספר שבעה חוזר חלילה בימים ובשנים, ומזה נראה שהוא מספר שלם". ובדר"ח פ"ה מכ"א [רעד.] כתב: "מספר שבעה הוא מספר שלם בימים ובשנים, שהוא חוזר חלילה תמיד. ולפיכך מספר זה נקרא 'שבעה', מלשון שביעה, שכל אשר הוא שבע הוא שלם". הרי שה"חוזר חלילה" הוא השלם, וממילא הוא הדין לאידך גיסא; השלם הוא "חוזר חלילה". וזהו ענין השבת שניתנה רק לישראל, וגוי ששבת חייב מיתה [סנהדרין נח:], כי רק ישראל הם בעלי השלמה, וזוכים לשבת שהיא השלמה, וכמבואר לעיל פ"ז הערה 80. והשבת היא היוצרת הגמר והתכלית בבריאה, ולאחריה שוב חוזר חלילה מנין ימי השבוע, וכמבואר בגו"א ויקרא פכ"ג אות ט.  (74) לשונו בח"א לב"ב עד. [ג, ק:]: "כי אם לא היה מתחדש להם הגיהנם, לא היה הגיהנם כל כך, כי הדבר בחדוש שלו הוא אמתת מהותו, וחדוש הירח הוא לשלשים יום. ולא מצאנו חדוש בפחות. ולכך אמר כי כל תלתין יומין מהפך להם הגיהנם כבשר בקלחת עד שיש להם חדוש גיהנם, הוא הגיהנם עצמו. כי חדוש שלו הוא באמתת הוייתו".  (75) יסוד ידוע בספרי המהר"ל. וכגון, בנתיב העבודה פי"ג [א, קיט.] כתב: "דבר זה תמצא בכמה מקומות, כל מקום שיש דמיון מה כאשר יש קבלה ראשונה נאמר על זה כאילו היה מקבל פני שכינה. שכך אמרו ז"ל [שבת קכז.] 'שקולה קבלת אורחים כקבלת פני השכינה'. כי האדם נברא בצלם אלקים, וכאשר הוא מקבל פני האורח שלא היה אצלו כלל, ובא עתה אליו - מצד קבלתו עתה הפנים מחדש - נחשב כאילו קבל פני השכינה, כי אותו שלא היה אצלו [עד] עתה, מקבל עיקר צלמו כשנראה לו מחדש". וכן הוא בגו"א בראשית פ"ו אות יד, ושם הערה 70. וכן הוא שם במדבר פכ"ח אות יא [ד"ה אמנם כבר], ושם הערה 117. וכן הוא מבואר בנצח ישראל פי"ח הערה 70, שם פל"ג הערות 11, 17, שם פל"ח הערה 32, שם פס"ב הערה 22.  (76) בפרקי מבוא לספר נשמת חיים נכתב [עמוד 47] אודות דברי המהר"ל האלו: "הדבר עצמו מתקבל רק פעם אחת בעת חידושו. וביחס לגיהנום כיון שבלועי קרח דינם היה שיקבלו את עצם הגיהנום, מן הכורח היה שיחדשו בשבילם את הגיהנום וישאר במצב של התחדשות תמידית. כלומר הם מקבלים כל הזמן את עצם הגיהנום, ולא דרגה שניה, היינו גיהנום לאחר חידושו. הגיהנום כאילו נולד להם כל פעם מחדש". ושם הוסיפו לבאר בזה דברי נועם. (77) ועוד אודות שלאחר שלושים יום ישנה התחדשות, ראה דבריו בח"א לב"ק טז: [ג, ג:], שכתב: "דכל שלושים יום כאלו היה עדיין נמצא, כי צורת צלמו הוא לפני האדם, ואחר שלשים יום אין צורת צלמו לפניו. ולכך אמרו [ברכות נח:] הרואה את חבירו לאחר ל' מברך שהחיינו, וזה מפני כי עד ל' יום לא הוסר צלמו ממנו, והוא כאילו הולך לפניו. אבל לאחר שלשים הוסרה הצורה ממנו, ולכך עד שלשים יום שנחשב כאילו הוא לפניהם ויושב עמהם בישיבה". וכן הוא באור חדש [קנא.].  וצרף לכאן את דברי הגמרא ב"מ פה. "רבי זירא וכו' יתיב מאה תעניתא וכו' דלא נשלוט ביה נורא דגיהנם. כל תלתין יומין הוה בדיק נפשיה, שגר תנורא וסליק ויתיב בגויה, ולא הוה שלטא ביה נורא". וכתב שם בח"א [ג, מ.]: "שהיה לרבי זירא בדיקה בעולם הזה שלא ישלוט בו נורא של גיהנם בעולם הבא, כאשר תנור אש לא היה שולט בו בעולם הזה". ומדוע בדיקה זו נעשתה פעם לשלושים יום דוקא. אלא שהם הם הדברים. כח הגיהנם מתחדש הוא כל שלשים יום, ולכך היה חוזר ובודק עצמו כל אימת שמתחדש כח הגיהנם.  (78) במבוא לדרשות המהר"ל [עמוד 24] ביאר כך שאלה זו: "הזמן קשור בתנועת הגלגלים והמזלות הגשמיים, ובמקום שאין גשמיות אין תנועה ואין מודד התנועה שהוא הזמן... לפי שחשבון הימים הולך ונוצר מהילוך השמש ותנועתה. והרי בעולם שכולו רוחני אין בו תנועת הגשמיים, ואם אין תנועה - חשבון הימים מניין".  (79) בח"א לב"ב עד. [ג, קא.] הוסיף: "ואינו זמן ממש, והוא שייך לדברים בלתי גשמיים". ובגו"א בראשית פ"א סוף אות כב כתב: "כי הזמן הוא מתייחס אל הנמצא בו, והוא ברור". ובגבורות ה' פנ"א [ריט:] כתב: "כי הדבר שנתהוה מתייחס אל הזמן שנעשה בו אותה הויה". וכן הוא בנצח ישראל פ"ח [ד"ה כאשר הנמצאים]. ולכך הזמן המתייחס לדברים הגשמיים אינו אותו הזמן המתייחס לדברים הבלתי גשמיים, כי לכל מציאות יש את הזמן התואם לה. ובמבוא לדרשות המהר"ל [עמוד 24] נכתב: "חשבון הימים מורה על שיעור הדברים, וכל יום מורה על שיעורו של אותו יום. והואיל ויש שיעורים שונים ודרגות שונות בכל העולמות, אפשר לומר כל שלושים יום מהפך אותם גיהנם כבשר בקלחת, שלושים יום, כשיעור מוגדר לבני אדם". וראה שם הערה 3.  (80) לא מצאתי מקומו שביאר כן להדיא. ואין כוונתו לדבריו שח"א לב"ב [ג, קא.], כי גם שם כתב "ויתבאר במקום אחר". אמנם מכלל דבריו נלמד כן, וכמבואר בהערה הקודמת. 
(1) כוונתו לפרק יז. ועיקר הדגשתו שם היתה שהתורה ראויה רק לעם ישראל, ולכך לא ניתנה לאבות, שאין הם בגדר עם.  (2) ולא המתין עד שיבואו ישראל לעולם, כפי שנעשה עם שאר המצות.  (3) פירוש - הגמרא מקשה מנין ללמוד מפסוקנו שאברהם אבינו קיים את כל התורה, שמא כוונת הפסוק בתיבת "מצותי" היא שאברהם אבינו קיים את המצות שחויב בהן בעצמו, "אבל תורה לא ניתנה לו" [רש"י שם].  (4) פירוש - אם כוונת הפסוק היתה למצות הבודדות של אברהם אבינו, לשם מה נאמר [בנוסף ל"מצותי"] "חקותי ותורתי".  (5) "אינו הלכה למשה מסיני, אלא תקנת סופרים שעתידין לתקן" [רש"י שם].  (6) ולא כן שאר האבות, שהרי הזכירו כאן רק את אברהם, ולא שאר האבות.  (7) "חדד סכינך ושחוט יפה" [רש"י בראשית כז, ג].  (8) "שלא יאמרו בשר נחירה אני אוכל, לפי שבני יעקב שומרי מצות היו, דאע"פ שלא ניתנה תורה, מקובלין היו מאבותיהם" [רש"י שם].  (9) כך ציוה יוסף לאשר על ביתו.  (10) "דאמר במתניתין [חולין ק:] גיד הנשה נאסר להם בעודם בני נח".  (11) להם גיד הנשה.  (12) "דקאמר ליה פרע להם בית השחיטה" [המשך לשון תוספות שם]. (13) ובפשטות כוונת תוספות [במה שכתבו שבני נח נצטוו על הנחירה] שבני נח אסורים לאכול בשר בעל חי מת, אלא ימיתהו קודם. ועיין רש"י חולין צב: ד"ה במקולין שאין שוקלין בשר בהמה שמתה מעצמה.  (14) שמפורש בתורה שהנבלה מותרת לנכרים, שנאמר [דברים יד, כא] "לגר אשר בשעריך תתננה ואכלה או מכר לנכרי". וראה רש"ש שם. ובח"א לחולין שם [ד, קה:] הקשה ג"כ כך, ונשאר בקושיא.  (15) פירוש - לא שיש דין של נחירה, כי בודאי אף במתה מעצמה שרי לבן נח, ורק הנחירה מתירה אבר מן החי גם באופן שחתך מן הבהמה [לאחר הנחירה] קודם שתצא נפשה. וכן ביארו ספר האשכול הלכות טרפות סימן טו, באר שבע לחולין צא. בפירוש דברי התוספות שם, ונחל אשכול שם. וראה במהר"ץ חיות שם.  (16) פירוש - כשם שהשחיטה מתרת לישראל אבר מן החי [בחתך בשר מבית השחיטה קודם שתצא נפשה], כך הנחירה פועלת לבן נח.  (17) הולך להביא ראיה ששחיטה מתרת אבר מן החי בחתך כזית בשר מבית השחיטה קודם שתצא נפשה.  (18) "שאינו מחוסר הפשט, ויכול לחותכו מיד קודם יציאת הנפש, וממתין לה עד שתצא נפשה. דאמרינן בארבע מיתות [סהדרין סג.] מנין שאסור לאכול מן הבהמה קודם שתצא נפשה, תלמוד לומר [ויקרא יט, כו] 'לא תאכלו על הדם'" [רש"י שם].  (19) "מפני שעדיין נבהל הדם לצאת ולא יצא" [רש"י שם].  (20) "ולא אמרינן [לגבי נכרי] במיתה תליא מילתא, והויא אבר מן החי לגבייהו" [רש"י שם]. הרי שבכדי להתיר אבר מן החי לנכרי לא בעי שהבשר ילקח מהבהמה רק לאחר שתצא נפשה, אלא שרי בנלקח מן הבהמה לאחר פעולת המתיר [שחיטה לישראל, והוא הדין נחירה לנכרי].  (21) פירוש - לאחר שתירוץ תוספות נתיישב היטב, הרי שמעינן מסוגיא זו [חולין צא.] שגיד הנשה נאסר לבני יעקב.  (22) על כך מהתורה.  (23) כפי שמשמע מכך שיצחק הזהיר את עשו על השחיטה, ויעקב שמר על איסור גיד הנשה ושבת. ובפשטות ה"ה לשאר כל התורה.  (24) "ועוד" - כאן פירושו כמו "ממה נפשך"; אם אף יצחק ויעקב שמרו את כל התורה, מדוע ביומא ציינו זאת רק על אברהם. ואם תבאר שרק אברהם שמר כל התורה, ואילו יצחק ויעקב שמרו רק על מצות בודדות, אזי יקשה "הרי מצאנו וכו'".  (25) מעין מה שהקשה לעיל פי"ז [סד"ה אבל דבר]: "אחר שנתנה לאברהם מצות מילה, וגיד הנשה ליעקב, למה לא נתן להם התורה בשלמות". וראה שם הערה 18 שנתבאר שם שתמימות התורה מחייבת שמצוותיה יהיו חטיבה אחת ואחידה. (26) את לאה [בראשית כט, כג], ואת רחל [שם שם כח], שהיו בנות לבן הארמי. ודבר זה נאסר בתורה [ויקרא יח, יח].  (27) כמבואר בתורה [שמות ו, כ] "ויקח עמרם את יוכבד דודתו לו לאשה", ופירש רש"י שם "אחות אבוהי, בת לוי אחות קהת". ואחות אב אסורה מהתורה [ויקרא יח, יב].  (28) לשונו בגו"א בראשית פמ"ו אות ה [ד"ה אמנם]: "ואין להקשות שעמרם נשא דודתו, ומשה הקים י"ב מצבות [שמות כד, ד], ואיך היו נוהגים היתר במה שקבל אברהם על עצמו, שנאמר [בראשית יח, יט] 'כי ידעתיו למען אשר יצוה את בניו אחריו וגו'', וכך הקשה הרמב"ן [בראשית כו, ה]".  (29) מדובר שם אודות הסעודה העתידה להיות לצדיקים ביום שיגמל חסד עם זרעו של יצחק, שלאחר הסעודה נותנים ליעקב כוס של ברכה, ויעקב משיב "אני לא אברך לפי שכבר נשאתי שתי אחיות בחייהן, שעתידה תורה לאסרן עלי".  (30) "שאם כן" - שיש גנאי בדבר ליעקב אבינו.  (31) לפנינו דברי הרמב"ן הם בפרשת תולדות [בראשית כו, ה], ובפרשת אחרי [ויקרא יח, כה]. אמנם הגו"א האריך מאוד בענין זה בפרשת ויגש [בראשית פמ"ו אות ה]. וכן בויקרא פ"כ סוף אות יח כתב: "וכבר הארכנו בזה מאוד בפרשת ויגש". (32) לשון הרמב"ן [בראשית כו, ה]: "והנראה אלי מדעת רבותינו, שלמד אברהם אבינו התורה כלה ברוח הקודש... ושמירתו אותה היה בארץ בלבד, ויעקב בחוצה לארץ בלבד נשא שתי אחיות, וכן עמרם, כי המצות משפט אלקי הארץ הם [מ"ב יז, כו], אע"פ שהוזהרנו בחובת הגוף בכל מקום".  (33) קידושין לז. "כל מצוה שהיא חובת הגוף נוהגת בין בארץ בין בחוץ לארץ". ופירש רש"י שם: "חובת הגוף - היינו אינה תלויה בארץ, אינה מוטלת לא על הקרקע ולא על גידוליו, אלא על גופו של אדם, כגון שבת, תפילין, עבודת כוכבים, פטר חמור, מילה, עריות וכיוצא בהם". וכן בגו"א בראשית פמ"ו סוף אות ה כתב: "ומה שפירש הרמב"ן כי האבות היו מקיימין את התורה דוקא בארץ, אין הדעת סובל ומקבל את דבריו". וכאן הוסיף המהר"ל לבאר מדוע אין הוא מקבל את דברי הרמב"ן, וזאת משום שלדעת המהר"ל אין לחלק במצות הגוף בין א"י לחו"ל. וכן הרמב"ן עצמו רמז לקושי זה, וכמבואר בסוף ההערה הקודמת.  אמנם בגו"א דברים פי"א אות כד [ד"ה והרמב"ן] הביא את דברי הרמב"ן האלו, ולא רק שלא דחה אותם [כפי שדחה אותם כאן], אלא קילסם, וישב אותם מהקושיא שהקשה כאן, וכלשונו: "כתב הרמב"ן בפרשת תולדות כי התורה היא 'משפט אלקי הארץ' [מ"ב יז, כו], ולפיכך היו האבות שומרים את התורה דוקא בארץ, לא בחוצה לארץ, לפי שלא נצטוו בה. אבל ישראל, כל מצוה שהיא חובת הגוף חייב לעשות, ולא היה ראוי שישראל ישמרו המצות בחוצה לארץ, כיון שהם 'משפט אלקי הארץ', אבל אם לא נתן השם יתברך שישמרו המצות בחוצה לארץ ושיקיימו אותם כמו בארץ, היה בבואם לארץ אחר כך נתינה חדשה, כיון שכבר נתבטלו המצות חס ושלום. ואין כאן נתינה חדשה, ולכך אמר שלכך יקיימו המצות בחוצה לארץ גם כן, שאם לא כן היה צריך שיהיו המצות בבואם לארץ חדשים, ואין כאן דבר חדש כלל, שפעם אחת נתנה התורה מן השם יתברך, ולא שתי פעמים. ולפיכך כל מצות שהם חובת הגוף חייבין בחוצה לארץ... שחייב כל מצות שהם חובת הגוף, וחייבים עליהם בחוצה לארץ כמו בארץ, שהרי אין כאן מצות חדשות, וחיוב הראשון לא נתבטל, כדי שלא יהיו חדשים כשיחזרו לארץ. ונכון הוא מאד". ויל"ע בזה. (34) מדוע הוקדמה נתינת מצות מילה לאברהם אבינו, ולא ניתנה לישראל לכשנעשו לאומה, כשאר המצות . [ועד כה שאל ארבע שאלות; (א) מדוע מצות מילה ניתנה לאברהם. (ב) מדוע לחז"ל אברהם בפרט קיים כל התורה, ולא שאר אבות. (ג) מדוע יצחק ויעקב שמרו מצות בודדות, ולא כל המצות. (ד) מדוע יעקב אבינו נשא שתי אחיות.]  (35) ע"ז, ברכת השם, דינין, שפיכות דמים, גלוי עריות, וגזל [ב"ר טז, ו].  (36) כמבואר בשמו"ר ל, ט "נתן לאדם ו' מצות, הוסיף לנח אחת, לאברהם ח', ליעקב ט'", והובא לעיל פי"ז [ד"ה ובמדרש]. ופירש שם המהרז"ו: "הוסיף לנח אבר מן החי, לאברהם מילה, ליעקב גיד הנשה".  (37) פרק סו [שו:], וז"ל שם: "ואלו שבע מצות, נראה שבחר באלו, כי חפץ השם יתברך שיהיה אדם טוב לשמים וטוב לבריות... נתן שלש מצוות שהם בינו ובן בוראו, שלא יהיה רע לשמים, והם; גלוי עריות, ברכת השם, ע"ז. וג' מצות בינו ובין האדם, והם; גזל שלא יגזול אחר, ודינין, ושפיכת דמים, שלא יהיה רע לבריות. והשביעי אבר מן החי, הוא התחלה וסבה שלא יבא לידי אלו עבירות. וזה שהוא נגד יצר הרע נתן לו מצוה הזאת, שלא יחמוד לאכילה, ויחתוך בהמה קודם שתצא נפשה בשביל יצרו, כדי לכוף ליצרו נתן לו מצוה זאת. וכמו שאמרו חכמים ז"ל [ביצה כה:] נטיעה מקטעא רגליהון דקצביא ודבועלי נדות ["נטיעת ערלה שאמרה תורה להמתין שלש שנים מלאכול פירות מקטע רגלי הקצבים הממהרין לאכול קודם הפשט ונתוח. ופעמים שנמצאת טרפה. וכן דבועלי נדות שממהרין ואינם יכולין להמתין עד שתטבול" (רש"י שם)]. שהתורה נתנה שיעור לנטיעה שלש שנים, 'שלש שנים יהיה לכם ערלים' [ויקרא יט, כג]. וקצבים אינם יכולים למתין לבהמה עד שתצא נפשה. ודבועלי נדות אינם יכולים להמתין עד שתטבול. ולפיכך מצוה זאת אבר מן החי שלא ילך אחר יצרו, שאם ילך אחר יצרו, לבסוף יאמר לו יצרו עשה כך, ולבסוף עשה כך, עד שיעברו על העבירות... ולפיכך אבר מן החי שביעית". ושם מאריך טובא בביאור שבע מצות אלו. וראה לעיל פ"ז הערה 23.  (38) ונאמר [ויקרא יט, כג] "וכי תבואו אל הארץ ונטעתם כל עץ מאכל וערלתם ערלתו וגו'". ופירש רש"י שם ""וערלתם ערלתו - ואטמתם אטימתו, יהא אטום ונסתם מליהנות ממנו". ובח"א לנדרים לב. [ב, ו:] כתב: "כל זמן שלא הוסר הערלה, נחשב שהוא אינו בפעל הנגלה. כי הערלה הוא כסוי ואטימה לאדם. כמו שתמצא לשון ערלה בכל מקום על לשון אטימה, כמו 'ערלת לבבכם', וכן כל לשון ערלה כמו 'ערל שפתים' [שמות ו, יב], כלומר שאינו יכול להוציא הדבור אל הגלוי בפעל". וראה לעיל פ"ב הערה 54. ובח"א לסנהדרין לח: [ג, קנד.] כתב: "כי הערלה הוא כסוי וסתימה והבדל, וכך משמש לשון 'ערלה' בכל מקום, שהוא לשון סתימה והבדל". ואודות הערלה שמוסרת במילה, הנה אמרו חכמים [נדרים לא:] "מאוסה היא הערלה שנתגנו בה הרשעים, שנאמר [ירמיה ט, כה] 'כי כל הגוים ערלים'". וביאר שם בח"א [ב, ה.]: "המאוס הזה מה שבעל הערלה הוא רחוק מן הצורה... ומפני הערלה היא מאוסה, שכל דבר חומרי לגמרי הוא רחוק מן הצורה, והוא מאוס. שאין כבוד בדבר החומרי, רק הכבוד הוא בצורה. והערלה דומה לקליפה שהוא סביב הפרי, וסותם את הפרי, שזאת הקליפה אין עליה צורת הפרי בעצמו. וכך באדם, הערלה שהיא כקליפה שלו מאוסה לגמרי מצד רוחק שלה מן הצורה". ובגבורות ה' פל"ה [קלב:] כתב: "מילה, והיא הסרת הערלה, שהוא פחיתות וגנות האדם, ואין דבר גנות ופחיתות כמו הערלה, המבדיל בין השם יתברך ובין האדם". וראה עוד בגו"א בראשית פמ"א אות מד, ושם הערה 131.  (39) שהרי אמרו [ע"ז ט.] "ששת אלפים שנה הוי עלמא; שני אלפים תוהו, שני אלפים תורה, שני אלפים ימות המשיח... שני אלפים תורה מאימת... מ'ואת הנפש אשר עשו בחרן' [בראשית יב, ה], וגמירי דאברהם בההיא שעתא בר חמישין ותרתי הוה". הרי עד ימי אברהם היה העולם בגדר "תוהו". והנה פירוש תיבת "תוהו" הוא "חומר אין בו ממש" [לשון הרמב"ן (בראשית א, א)]. הרי שעד אברהם היה העולם בגדר "חומר אין בו ממש". וזהו שכתב כאן "וכל הדורות עד אברהם... היו תחת הטבע, ולא היו נבדלים מן הטבע", כי הטבע הוא חומרי, וכמו שיבאר בסמוך.  (40) ענין זה מבואר היטב בח"א לסנהדרין לח. [ג, קנד.], שכתב: "אדם הראשון מושך היה בערלתו. כי הערלה הוא כסוי וסתימה והבדל, וכך משמש לשון 'ערלה' בכל מקום, שהוא לשון סתימה והבדל. ולפי פירוש זה סבור היה [אדה"ר] כי העולם התחתון הוא נוהג על פי טבעו כאשר ברא הש"י שיהיה העולם נוהג, ולכך ראוי שיהיה האדם ערל, כמו שבראו הש"י ערל... והמילה היא על הטבע... ודבר זה התחיל אברהם, שעשה [לו] הש"י ניסים ונפלאות שלא בטבע... ואדם הראשון היה מסלק עצמו מזה... והיה מוסר עצמו תחת הטבע לומר כי עולם כמנהגו נוהג. ולכך לא אמר שלא היה רוצה למול, רק שהיה מושך בערלתו. כי היה מוציא עצמו מן רשות הש"י, והיה מושך בערלתו... שהוא עושה מחיצה והבדל בינו ובין בוראו". הרי שבימי אברהם אבינו הוסרה המחיצה בין ה' לברואיו, כיון "שעשה לו הש"י ניסים ונפלאות שלא בטבע".  ובביאור הדבר, ראה דבריו בהקדמה שניה לגבורות ה' [ז], שכתב: "כי עולם התחתון הוא עולם הטבע, יש לו התדבקות בעולם הנבדל, ומשם הניסים באים, שהניסים יתחדשו במה שהעולם הזה יש לחבור בנבדלים, ולפיכך הנסים לא היו כי אם בישראל... מפני שיש להם דביקות בנבדלים". וכן כתב בדר"ח פ"ה מ"ו [רלג.], וז"ל: "העולם הטבעי הזה קשור עם עולם הנבדל, ומפני שקשור עוה"ז עם עולם הנבדל, ולא נעשה מחיצה ביניהם... שלכך נקשר העולם הזה עם עולם הנבדל, כי בעת הצורך מתדבק עוה"ז הטבעי בעולם הנבדל, ונעשה נס". וכן ביאר בנר מצוה [כג.]. לאמור, נס אינו אלא מין חדירה ארעית של העולם העליון לעולמנו שלנו. הרי שבימי אברהם אבינו נעשה החבור בין העולם התחתון אל העולם העליון, שהוא מעבר לטבע. וראה להלן פכ"ה הערה 20.  (41) אודות שהטבע הוא חומרי, ראה לעיל פ"א הערה 52, פ"ב הערות 11, 26, ופ"ז הערה 41א.  (42) אודות שהחומרי הוא מבדיל בין ה' לאדם, הנה זהו יסוד נפוץ בספרי המהר"ל. וכגון, בנצח ישראל פמ"ט [ד"ה כבר אמרנו] כתב: "כי החומר מסך מבדיל בין השם יתברך ובין הנמצא". וכן "החומר בעוה"ז מסך מבדיל בין הש"י ובין הצדיקים, שהוא מונע שאין הש"י נמצא אליהם לגמרי" [לשונו בבאר הגולה באר הרביעי (עו.)]. ובנתיב התורה פ"ד [א, יז.] כתב: "הגשמי הוא מסך המבדיל בין השי"ת ובין האדם, כאשר התבאר זה בכמה מקומות". וכ"ה בנתיב יראת השם פ"ד [ב, סוף לא:] ובח"א למכות כג: [ד, ז:]. וראה לעיל פ"ג הערה 62, ובסמוך הערה 48. הרי שהטבע - מפאת חומריותו - הוא מבדיל בין השם יתברך לבין בריותיו.  (43) לשונו בח"א לסנהדרין לח: [ג, קנד.]: "המילה היא על הטבע... ודבר זה התחיל אברהם, שעשה לו הש"י ניסים ונפלאות שלא בטבע, ולכך אליו נתנה המילה". ועוד אודות שהמילה היא ברית וחבור שיש בין האדם עם השי"ת, ראה לעיל פ"ט הערה 85.  (44) לעיל פ"א [ד"ה ומפני כי], ושם הערה 62, וכן לעיל פ"ב [ד"ה ודבר זה], ושם הערות 21, 22, קחנו משם.  (45) נראה לבאר ענין זה על פי דבריו בדר"ח פ"ה מ"ג, בביאור המשנה שם "עשרה דורות מנח עד אברהם, להודיע כמה ארך אפים לפניו, שכל הדורות היו מכעיסין ובאין, עד שבא אברהם וקבל שכר כולם", וז"ל שם [רכ.]: "ויש לשאול למה היו הדורות שמתחילת הבריאה דוקא כל כך חוטאים... ויש לך לדעת... שהכל נמשך אחר גוף האדם, שהוא נחשב יסוד ועיקר האדם. וכאשר היסוד הזה הוא לפי מה שראוי להיות מסולק מן הפחיתות, אחר כך מוסיף ומתעלה מעלה מעלה עד שקונה מדריגה העליונה. ודומה דבר זה אל השורש מן האילן... שהוא גדל ומתעלה מעלה מעלה. אבל כאשר אין מעלתו מצד השורש, רק עיקר המעלה מצד שהוא מקבל מדריגה עליונה, ואין לו המעלה מן השורש, דבר זה אינו נחשב מעלה, וברוב הוא מגיע אל החסרון לגמרי... שהוא דומה לאילן שענפיו מרובים משרשו, שאין כאן עמידה וקיום לזה האילן, ואדרבה, הוא מהורס ומקולקל כאשר הענפים יותר מן השורש, כי צריך שיהיה השורש והיסוד לפי הענפים אשר הם לאילן. ומפני זה תבין הדברים האלו כי אדם הראשון אשר היה נברא בצלם אלקים, והיה מקבל המדריגה העליונה. וכן כל הדורות שמן האדם ועד נח, היו קרובים אל המדריגה העליונה הזאת. ולגודל המדריגה שהיתה בהם, לא היה להם יסוד לפי ערך המעלה הזאת, ולפיכך היו דומים לאילן שענפיו מרובין מן השרשים, והיה תוספות זה חסרון... ואחר כך היה אברהם, והיה לו מדריגת הגוף בשלימות, ולפיכך היה מספר אברהם רמ"ח כנגד רמ"ח איברים שבאדם, וכמו שאמרו ז"ל [נדרים לב:] שהמליך אותו הקב"ה על רמ"ח אברים, ולכך נתנה לאברהם ברית מילה בגופו של אדם, ודבר זה הוא המעלה היותר עליונה. כי כאשר האדם בשלימות מצד גופו הגשמי, אשר דבר זה נחשב יסוד ועיקר, אז מקבל בשלימות מדריגת הצורה שהוא כמו ענף לפי שלימות גופו, ומקבל הוד הצלם האלקי כפי המדריגה העליונה שראוי אליו, ואז מדריגת השכל רוכב על החמרי... והיה אברהם הפך כל דורות הראשונים; כי אברהם היה דומה לאילן ששרשיו מרובים מן הענפים שלו, ושאר דורות היו דומים לאילן שענפים מרובים שרשיו. ולפיכך אברהם היה יסוד כל העולם הכל, לפי שהיו שרשיו מרובים". ובנתיב האמונה פ"ב [א, רי.] כתב: "לא היה אדם השלמה בגופו כמו שהיה אברהם, שלכך נתנה לאברהם המילה, שהערלה היא פחיתות וחסרון בגוף... ולפיכך שמו 'אברהם' כמספר רמ"ח איברי גופו". וראה להלן פכ"ד הערה 74.  ומצירוף דבריו שם לכאן עולה, שהמילה ניתנה לאברהם אבינו מחמת שהוא הסיר את האטימה והמסוה מעל פני הבריאה, מפאת שהיתה לו מעלת הגוף בשלימות. וכתוצאה מכך חומריות הגופו לא היוותה חציצה והפרדה בין אברהם לבין ה', כי אברהם אבינו תיקן את פגמי הגוף, ולכך נצטוה על המילה. ובירושלמי סוף ברכות [פ"ט ה"ה] אמרו "אברהם אבינו עשה יצר הרע - טוב, דכתיב [נחמיה ט, ח] 'ומצאת את לבבו נאמן לפנך'". הרי שהיצה"ר, שמקומו בגוף ["איזהו אל זר שיש בגופו של אדם, הוי אומר זה יצר הרע" (שבת קה:, וראה לעיל פט"ז הערה 73)], נעשה אף הוא לטוב. וזאת משום שלאברהם היתה שלימות הגוף, ופסגת שלימות זו היא הפיכת יצה"ר לטוב.  ויש בזה הטעמה מיוחדת. שהנה בגו"א בראשית פי"ז אות א ביאר שאברהם אבינו הגיעה למעלת שלימות הגוף כשנשתנה שמו מ"אברם" ל"אברהם" [בראשית יז, ה]. וזהו איפוא קישור הפסוקים בנחמיה; "אתה הוא ה' אלקים אשר בחרת באברם" [וזה מורה שאברהם מתחבר לה' מבעד לחציצת הטבע, וכמבואר כאן], "והוצאתו מאור כשדים ושמת שמו אברהם" [וזה מורה על שלימות הגוף, וכמבואר בגו"א שם], "ומצאת את לבבו נאמן לפניך" [וזה מורה על שעשה יצה"ר לטוב, וכמבואר בירושלמי ברכות], "וכרות עמו הברית" [ולכך ניתנה לו מצות מילה, (ואיירי במילה וכמבואר בב"ר מט, ב)].  (46) יסוד נפוץ בספרי המהר"ל. וכגון, בגו"א שמות פט"ו אות כב כתב: "מקדש של מטה בשם א"ד הכין אותו, כי מקדש של מטה במה ששכינתו למטה עם הנמצאים מצטרף הוא יתברך אל הנמצאים, והוא אדון להם. לכך אמר 'מקדש א"ד כוננו ידיך' [שמות טו, יז], שם א"ד, והוא לשון אדנות, כי האדון מצטרף אל העבד... ומקדש של מטה פעל אותו שם א"ד, כי בו יש לו צירוף אל הבריות למטה". וכן הוא להלן פל"ג [ד"ה ביאור זה]. וראה לעיל פ"ט הערה 57. ובנצח ישראל פכ"ג [ד"ה וביאור מחלוקת] כתב: "אין ספק כי העבד יש לו צירוף אל אדון שלו". וראה שם הערה 16. ובח"א לקידושין עא. [ב, קנ:], בביאור הגמרא שם "אמר הקב"ה, לא כשאני נכתב אני נקרא; נכתב אני ביו"ד ה"י, ונקרא באל"ף דל"ת", כתב לבאר: "דע, כי הכתיבה היא מורה על עצמו יתברך כמו שהוא. אבל הקריאה היא על מה שהוא אצל הנמצא... שם בן ד', שהוא העצם, הוא נבדל מן האדם הגשמי. לכן שם הקריאה הוא שם אדנות המצטרף אל הבריות, והוא אדון להם". וראה הערה 48. ובגבורות ה' פל"ו [קלה.] כתב: "המשועבד יש בו צירוף שהוא מצטרף אל אשר הוא אדון לו משעבד בו". לשונו באור חדש [קפה.]: "ומפני כי הנהגת העולם בשם 'אדון', וישראל מקבלין אדנות שלו... ואין האדון מניח את עבדו להיות כלה, ולכך הציל אותם לפי שהם עבדים לו. כי כך ראוי לאדון שיהיה שומר את עבדיו ומציל אותם מן ההפסד... כי האדון והעבד יש להם חיבור ביחד, שהוא אדון עליו והעבד הוא עבד לו, לכך ראוי שיהיה חס עליו והוא תחת צלו".  (47) באור חדש [קפד:] כתב בענין זה: "שם א"ד בו מנהיג עולם הטבע, כמו האדון שהוא מושל ומנהג כסדר שלו. ולכך אצל שם א"ד כתיב תמיד 'אדון כל ארץ', שכך כתיב [תהלים קיד, ז] 'מלפני אדון חולי ארץ', 'ה' אדונינו מה אדיר שמך בכל הארץ' [תהלים ח, י]. כי השם הזה הוא שם א"ד בו מנהיג הטבע... ואברהם הוא שהיה מקבל אדנותו, וקרא אותו 'אדון', כדאיתא בפרק קמא דברכות [ז:] עד שבא אברהם לא היה אדם שקראו 'אדון', עד שבא אברהם וקראו 'אדון', שנאמר [בראשית טו, ב] 'אדני אלקים מה תתן לי'. והאדון הוא אדון הארץ, ולפיכך נתן הארץ לאברהם בשביל זה שהיה מקבל אדנותו יתברך". וראה לעיל פ"ו הערה 34.  הרי מבואר שהכרת אברהם אבינו בה' לא היתה למרות הטבע, אלא אדרבה, הכרה זו באה לו דוקא מחמת הטבע. ולא עוד, אלא שהכיר בו כאלקי הטבע ["אדון" בו מנהיג הטבע]. באופן, שעד ימי אברהם שימש הטבע כאטימה וכחציצה בין ה' לאדם. ואילו מאברהם אבינו ואילך משמש הטבע גופא כאמצעי להמלכת הקב"ה. והביאור בזה, שהנה קבלת מלכות ה' יכולה להעשות רק ברצונו של הנמלך, ולא בעל כרחו. [כי זהו ההבדל בין "מלך" ל"מושל", וכמבואר בראב"ע בראשית לז, ח, גו"א בראשית פי"ז אות א, ושם הערה 3, והגר"א על משלי ס"פ כז.] רצון זה של הנמלך יכול להתאפשר רק אם יהיה האדם נתון במצב שאינו מחייב קבלת מלכותו. אך אם קבלת המלכות תהיה מחוייבת מחמת שהיא תהיה ברורה מאליה, תחסר כאן במהות קבלת המלכות, שכל כולה ניזונת דוקא מרצונו של הנמלך. ולכך הטבע המטשטש את שייכותו של העולם לבוראו נידון בשני הבטים; מחד גיסא יש בו משום מיעוט כבוד שמים, כי הוא מסתיר את הקשר שבין העולם לבוראו. אך מאידך גיסא, דוקא טישטוש זה מאפשר שהקב"ה יוכר בעולם כמלך, ולא כמושל. כי אלמלא טישטוש זה, היתה מציאותו יתברך בעולם ברורה כל כך, עד שלא היה ניתן לשום כופר להתכחש לה. וזהו שביאר כאן המהר"ל, שעד אברהם אבינו תורגם טישטוש הטבע כדבר המפריד וחוצץ בין ה' לבין העולם. אמנם מאברהם אבינו ואילך מתורגם טישטוש זה כאמצעי להמלכת ה' על העולם, ומתוך כך לכנותו "אדון". 
(48) כאן העמיד המהר"ל את שם "אדון" כמורה על החבור והצטרפות שבין ה' לאדם ["כי האדון מצטרף ומתחבר אל אשר הוא אדון לו, ואינו נבדל הימנו"]. אמנם בנצח ישראל פמ"ב [ד"ה וביאור זה] כתב לכאורה לא כן. ששם הביא את מאמרם [פסחים נ., קידושין עא.] שעולם הזה שם הויה נכתב ביו"ד ה"י, ונקרא באל"ף דל"ת, ולעוה"ב יהיה נקרא ונכתב בשם הויה. וכתב לבאר בזה"ל: "בעולם הזה אשר האדם הוא גשמי חמרי, ויש מסך מבדיל בין השם יתברך ובין האדם, לכך בעולם הזה הקריאה בשם א"ד, כי העבד הוא נבדל מן האדון, ואין לו שתוף עמו. לכך בעולם הזה נקרא בשם א"ד. אבל לעולם הבא, שלא יהיה האדם חמרי וגשמי כמו שהוא בעולם הזה... יהיה נקרא גם כן בשם בן ד'". וכיצד דברים אלו עולים בקנה אחד עם דבריו כאן אודות החיבור וההצטרפות שבין האדון לעבד. ולא עוד, אלא שגמרא זו גופא ביארה בח"א לקידושין עא. [ב, קנ:] ש"לכן שם הקריאה הוא שם אדנות המצטרף אל הבריות, והוא אדון להם" [והובא בהערה 46], ובנצח ביאר גמרא זו לכאורה באופן הפוך לזה.  אמנם נראה שלא קשה מידי. כי בח"א לקידושין בא לבאר מדוע בעוה"ז שם אדונות תואם יותר מאשר שם הויה. ואילו בנצח בא לבאר מדוע לעוה"ב שם הויה תואם יותר משם אדנות. כי שם "אדון" הוא מורה על שני דברים, ומעין מה שכתב בנצח ישראל פכ"ג [ד"ה וביאור מחלוקת]: "כי כאשר האדם הוא עלול מן העילה, יש לו ב' בחינות; הבחינה האחת, כי במה שהוא עלול, הנה הוא נבדל מן העלה, וראוי שיקבל יראתו ופחדו עליו. והבחינה השניה, כי אין ספק כי העבד יש לו צירוף אל אדון שלו". ולכך ביחס לעוה"ז, שם "אדון" מורה על שייכות לאדם יותר מאשר שם הויה, כי שם הויה מובדל מהאדם לגמרי מפאת חומריותו של האדם, וכמבואר בח"א לקידושין ובנצח. מה שאין כן לעוה"ב, ששם "לא יהיה האדם חמרי וגשמי כמו שהוא בעולם הזה... יהיה נקרא גם כן בשם בן ד'" [לשונו בנצח שם]. כי שם לא תהיה הבדלה כ"כ בין האדם לה', כי תוסר ממנו חומריותו, ולכך בעוה"ב שם אדנות לא יהיה תואם למעלת האדם. באופן ששם הויה הוא מובדל לחלוטין מהאדם בעוה"ז, ותואם לחלוטין את האדם בעוה"ב. ואילו שם אדנות נמצא הוא בתוך; כי הוא מורה על הפרדה וחיבור בו זמנית. לכך בעוה"ז הוא מורה על החיבור יותר מאשר שם הויה [ואלו דבריו כאן ובח"א לקידושין]. ולעוה"ב הוא מורה על ההפרדה יותר מאשר שם הויה [ואלו דבריו בנצח]. (49) לשונו בגבורות ה' שם [שיב.]: "מעלת יעקב שהיה קדוש... ולפיכך אמרו בפרק השוכר את הפועלים [ב"מ פד.] שופריה דיעקב מעין שופריה דאדה"ר. כי עיקר הצלם האלקי הזה חל על הפנים של אדם, כי זה צורתו בודאי... שהיה יעקב נבדל במעלתו מענין החומר... היה מקבל הצלם האלקי בשלימות... לא נתבטל הצלם האלקי שלו בחומרי, לכך היה מתאבק המלאך עמו, שהיה מתנגד הוא אל המלאך. ולא היה מתאבק עם שאר הנבראים שהם חומריים נחשבים, ואין כאן התגברות זה על זה. חוץ מן יעקב, מפני שהיה קדוש היה כאן התגברות, והיה מתאבק המלאך עמו... כי מעלת שניהם מגיע עד הכסא... וזהו שאמרו צורת יעקב חקוקה בכסא הכבוד. ופירוש זה כי מעלת יעקב יש לו דבוק והתאחדות למעלה לגמרי, עד שיש לזה דבוק והתאחדות עם הכסא... וכאילו אמרו שיש ביעקב ענין נבדל אלקי שאותו ענין שייך בכסא... והחומר יש לו בטול אצל יעקב אצל הצורה, ולכך לא יכול לו המלאך חוץ ממקום אחד, שהוא הפך הפנים; כמו שהפנים שם הצורה, שהוא צלם אלקים עיקר, והחומר בטל אצלו. והירך הוא להפך, שהצורה אינו עיקר לשם, והצורה בטילה אצל החומר אף ביעקב... ומה שהירך הוא הפך הפנים, כי הפנים הוא בגלוי... והירך הוא בסתר... מקום חושך, וזהו ענין החומר שאין לו מציאות בפועל, וענינו חושך וסתר, ולא אור. ולכך שם היה [המלאך] יכול לו. כי שם הצורה בטילה אצל החומר אף אצל יעקב". וא"כ צליעתו של יעקב נובעת רק משום שאין מעלת יעקב מתפשטת על כל קומתו, וכך נשאר הירך כמקום אחיזה לשרו של עשו. וכן הוא בח"א לחולין צא. [ד, קד:]. וראה נצח ישראל פט"ז [ד"ה במאמר זה], וגו"א ויקרא פכ"ו אות נ [ד"ה ואומר], ושם הערה 151.  (50) וא"ת, כי לפי המתבאר הרי איסור גיד הנשה משתייך דוקא למקום ששם לא מגיעה מעלת יעקב, וכמבואר בהערה הקודמת. וכיצד איסור זה תואם למעלת יעקב, כאשר מהותו נובעת דוקא משלילת מעלת יעקב מהירך. אמנם דברים אלו מבוארים היטב בפחד יצחק חנוכה מאמר ה, אותיות ג, ד, שכתב שם: "מקור שינוי שמו של יעקב הוא הנצחון על האיש הנאבק עמו עד עלות השחר [בראשית לב, כד]. בשעתו לא היה הנצחון הזה שלם, ורק לאחר מכן נאמר עליו [בראשית לג, יח] 'ויבוא יעקב שלם'. אי שלימות זו של נצחון מיוחד הוא ליעקב אבינו. שכן בכל המאבקים והמלחמות של אברהם ושל יצחק לעולם היה נצחונם שלם. ובודאי כי מתעוררת בכאן תמיהה על כי דוקא אצל השלם שבאבות נמצא נצחון בלתי שלם... על ידי יעקב נשתלש החוט של קדושת האבות, ומכאן ואילך החוט המשולש לא במהרה ינתק [קהלת ד, יב]. ונמצא דמדרגת שלימותו של יעקב היא במניעת ניתוקו של החוט של קדושת ישראל... ישראל אע"פ שחטא -ישראל הוא [סנהדרין מד.]... אבל דוקא בעטיה של שלימות זו כרוכה היא אי השלימות של מציאותם של מומרי ישראל. שהרי בלעדי השלימות הזו... אין מציאות בעולם למומר ישראל, דכל ישראל שהמיר היה ממילא מתפרש ונעשה לאינו בן ברית. כל זמן שישנה בעולם הופעה של מומרות בישראל, עדיין אתה אומר בשלימות זו של יעקב אבינו כי תקנתה היא קלקלתה. וזו היא תקיעת כף יריכו של יעקב בשעת המאבק עם שרו של עשו". הרי שמעלת יעקב מתבטאת דוקא בחסרונו.  (51) לשונו בגו"א בראשית פמ"ו אות ה [ד"ה אבל]: "כי תמצא כי אברהם נתן לו ברית מילה, וליעקב - גיד הנשה. כי המצוות - המקבלים מיוחדים בהם... שתמצא במצוות שנצטוו שלא היו הכל שווים".  (52) אמנם עדיין קשה, שהרי לעיל בפרק יז [ד"ה אבל דבר] כתב: "אחר שניתנה לאברהם מצות המילה, וגיד הנשה ליעקב, למה לא נתן להם התורה בשלימות". וראה שם הערה 18, שנתבאר שם ששאלתו מבוססת על ההנחה שאין מצותיה של תורה מחולקות. ומהי התשובה על הערה זו.  ונראה שכוונתו כאן לומר שאין שם "תורה" על המצות שניתנו לאבות, כי הן ניתנו לאבות מצד הכשרתם המיוחדת אליהן. ומעין דברי הרמב"ם בפירוש המשניות חולין ס"פ ז: "אין אנו מלין מפני אברהם אבינו ע"ה... אלא מפני שהקב"ה צוה אותנו על ידי משה רבינו... וכן גיד הנשה אין אנו הולכים אחר איסור יעקב אבינו, אלא מצות משה רבינו ע"ה". וראה גו"א בראשית פ"א אות ג. ובגו"א שמות פט"ו סוף אות ל כתב כן להדיא, וז"ל: "כי המצוות שנצטוו במרה אינם ממצות התורה נחשבות, רק כמו מילה לאברהם וגיד הנשה ליעקב". 
(1) שפתח בה את הפרק הקודם בזה"ל: "התורה היא ראויה בפרט לישראל, למה נתן לאברהם המילה".  (2) לשונו לעיל ר"פ יט: "השאלה הב', כי כפי דעת חז"ל... קיים אברהם כל התורה כולה... אפילו עירובי תבשילין... כי אברהם בפרט קיים כל התורה כולה, ולמה הוא בפרט, ולא שאר אבות".  (3) כפי שכתב בדר"ח פ"ה מ"ג [רכג.]: "ומדברי חכמי בעלי הקבלה אין לזוז". ולהלן פל"ח [ד"ה ואני תמה] כתב: "כי אין לזוז מדברי חכמים". ובהקדמה שניה לגבורות ה' [יז] כתב: "אבל רז"ל בעלי האמת ידעו בקבלתם... וכל הנוטה מדבריהם נוטה מדרכי חיים". וכ"ה בגו"א בראשית פכ"ד סוף אות מג. ומדגיש כן, כיכהרמב"ן [בראשית כו, ה] הקשה על דברי חז"ל אלו, ולכך כנגד כך מבאר המהר"ל שאין לזוז מקבלת חז"ל.  (4) יסוד נפוץ בספרי המהר"ל. וכגון בנתיב התורה פ"א [א, ז:] כתב: "כי התורה היא השכל העליון שנתן השם יתברך לעולם, ובודאי מעלת השכל הוא יותר על החפצים שהם גשמיים, ואפילו חפצי שמים שהם המצות. דסוף סוף הם מעשים שהאדם עושה בגופו הגשמי... ולכך כל חפצי שמים לא ישוו בה [מו"ק ט:]". הרי "השכל העליון" פירושו שכל המשולל לגמרי מעניני החומר. וכן מבואר להלן פמ"ז [ד"ה ביאור זה]. וראה לעיל פ"א הערה 63, פ"ג הערה 45, ופי"א הערה 75.  (5) לשונו בח"א לנדרים שם [ב, יא:]: "כי אלו ג' שנים הם נגד שני ערלה, ועליו נאמר [ויקרא יט, כג-כד] 'ונטעתם כל עץ מאכל שלש שנים יהיה לכם ערלים ובשנה הרביעית יהיה כל פריו קדש הלולים'... וכאשר היה בן ג', הוסרה הקליפה, והיה כולו מקודש. ותדע עוד להבין ענין אלו ג' שנים שהכיר את בוראו. כי כבר התבאר כי האדם הוא בכח ויוצא אל הפעל, ולא מתחלת בריאתו בפעל [ראה לעיל פרק ג]. וכאשר מצאנו כי האילן הוא בכח ג' שנים, ולכך פירות שלו אסורים עד ג' שנים, ואח"כ הוא יוצא אל הפעל. לכך אברהם ג"כ היה יוצא אל הפעל כאשר היה בן ג', ואז הכיר את בוראו". [וראה ברמב"ם הלכות ע"ז פ"א ה"ג, ובראב"ד ונושאי כלים שם.] ומבואר מדבריו שלא שייך שאדם יכיר את בוראו קודם לשלש שנים. וכן כתב בגבורות ה' פט"ז [עה:], וז"ל: "לא היה ראוי להכיר את בוראו בפחות משלש שנים, כדאמרינן גבי אברהם בן שלש שנים הכיר את בוראו, ומשמע דפחות לא". ואברהם אבינו, שהוא המסיר את הערלה מהבריאה [כמבואר בפרק הקודם], הוא היה גם הראשון שהסיר את הערלה מדעתו.  (6) מעין מה שאמרו בב"ר סא, א אודות אברהם אבינו: "אב לא למדו, ורב לא היה לו, ומהיכן למד תורה, אלא זימן לו הקב"ה שתי כליותיו כמין שני רבנים, והיו נובעות ומלמדות אותו תורה וחכמה". וכן הוא בב"ר צה, ג. ובגבורות ה' פכ"ט [קטו:] כתב: "חכמה מתייחס לאברהם מה שהיה אברהם משיג מדעתו ומחכמתו... שהיו שתי כליותיו נעשים לו כשני רבנים והיו מלמדים לו תורה ומצות". וממילא יצחק ויעקב לא שייכים לזה, כי הם קבלו מאברהם, ושוב אין מקום להקשות "אב לא למדו... ומהיכן למד תורה". וראה הערה 21.  (7) אמנם לפי הסבר זה לא נתבאר כיצד החכמה העליונה של אברהם קשורה לחסד של אברהם, שזו היא מידתו המובהקת ["תתן וגו' חסד לאברהם" (מיכה ז, כ)]. והענין יובאר על פי מאמרם בסוכה [מט:], שאמרו שם "תורה לשמה זו תורה של חסד... איכא דאמרי תורה ללמדה זו היא תורה של חסד". וכתב לבאר בנתיב התורה פ"ז [א, ל:] בזה"ל: "ועוד יש בזה דבר מופלג בחכמה. כי השכל לא יוגבל ולא יוגדר, הפך הגשם שהוא יוגדר. ולכך אמר בלישנא קמא שאם למד תורה לשמה, והתורה היא שכלית, אשר השכל אין לו גדר וגבול, נקראת 'תורת חסד' [משלי לא, כו], כי החסד אל הכל, ואין לו גדר וגבול. אבל אם למוד של תורה להנאתו הגשמית מה שהיה, אז אין ראוי שתקרא 'תורת חסד', כאשר הגשם יש לו גבול. ולאיכא דאמרי אם לומד התורה שתהיה אצלו, בדבר זה יש גבול לתורה כאשר תהיה נמצאת אצלו בלבד, ואין ראוי שתקרא 'תורת חסד', שהחסד מתפשט בלי גבול. וכאשר למוד התורה מתפשט לאחרים, אז היא 'תורת חסד'. הרי ללישנא קמא כאשר עוסק בתורה לשמה, והתורה בעצמה היא השכל, אשר השכל לא יוגבל ולא יוגדר, ולפיכך נקראת 'תורת חסד'... וללשון השני נקראת 'תורת חסד' כאשר התורה היא להשפיע לאחרים. שהשכל השפעתו אל הכל, ולכך נקראת 'תורת חסד', שהחסד מתפשט אל הכל, וכך השכל העליון מתפשט אל הכל". והם הם הדברים שכתב כאן. (8) ראה לעיל פ"ז הערה 77 בביאור חלקי הפסוק הזה. (9) וזה לשונו בדר"ח פ"ג מט"ו [קמט:], בביאור המשנה שם "בטוב העולם נדון": "מדת הטוב של הש"י חפץ שיהיה העולם בטוב, ולכך מביא פורעניות לעולם לעושה רעה, ואז מסולק הרע מן העולם, ונשאר הטוב... כיון שגם הרעה באה ממדת הטוב... כי העולם, אף כאשר נדון במדת דינו של הקב"ה, הוא נדון מצד מדת הטוב שבו, כי מפני שהוא טוב הוא רוצה בטוב, ובמה שיביא פורעניות בעוה"ז - נפרע האדם על מעשיו, ומסולק בזה הרע, ונשאר הטוב... וזהו 'ובטוב העולם נדון', שר"ל שאף הרע... אינו בא רק מפני הטוב שבו יתברך, לא כמו האדם שעושה רעה לאחר מצד הרע שבו". ובגו"א דברים פכ"ח אות ז [ד"ה ובזה] כתב: "כי יסורין של הקב"ה הוא להטיב באחריתם, כי אין דבר רע יוצא מאתו... אין הקב"ה מביא רע בעצם, כי אם לנקותם מן החטא להטיב להם באחריתם". וכן כתב בנתיב גמילות חסדים פ"א [א, קנ.], ויובא בהערה הבאה. וראה הערה 15. ובדר"ח פ"ג מט"ז [קנא:] כתב: "כי הוא יתברך שלם בתכלית השלימות... ומן הטוב לא יצא רק הטוב". וכן כתב בח"א ליבמות סג. [א, קלז:], גו"א בראשית פ"ג אות כו, ושם הערה 53, שם ויקרא פכ"א הערה 218, נתיב היסורין פ"ב [ב, קעז.], ועוד. ובנצח ישראל פ"ה [ד"ה דע כי] כתב: "כי מי שהוא טוב לא יבוא ממנו רע כלל". וצרף לכאן את יסודו שאין דבר רע יורד מן השמים [גו"א בראשית פ"ג אות כו, דברים פי"א סוף אות כט, שם פכ"ח אות ז, ד"ה ובזה, גבורות ה' פ"ז (מ.), ועוד]. שהואיל והקב"ה הוא הטוב האמיתי, אין רע יורד ממנו. וראה לעיל פ"ו הערה 93. (10) לשונו בנתיב גמילות חסדים פ"א [א, קנ.]: "ועוד ראוי שתהיה תחלת התורה חסד וסופה חסד. מפני שעיקר התורה הוא הטוב, ואם לא שהיה אדם צריך לדין ומשפט לא היה כאן דין כלל, כי אם לא היה האדם חוטא, לא היה צריך לארבע מיתות בית דין. ולכך הדין אינו עיקר התורה, רק הטוב והחסד. והוא התחלתה של התורה, מפני שזהו עיקר כוונת התורה שיהיה הכל בטוב... ולא יהיה שום רע בעולם. ואם יש שום רע - כוונת התורה שיהיה התכלית והסוף אל הטוב, אף אם נמצא בעולם הרע, יהיה בסוף מסולק, עד שיהיה הטוב נמצא, לא הרע. לכך אף אם נזכר בתורה ד' מיתות ומלקות וכמה עונשים, הכל כדי שיהיה סוף טוב, כאשר הרע מסולק מן העולם על ידי מיתות בית דין ושאר עונשים. ותכלית שלהם הם להעלות על העולם הטוב, ולהסיר הרע, ויהיה חוזר הכל אל הטוב... נמצא כי התחלה של תורה שיהיה הטוב בעולם, ולא יהיה שום רע בעולם, זהו עיקר כונת התורה. ולכך התחלת התורה גמילות חסדים, כי גמילות חסדים בפרט הוא הטוב. וכן הסוף הוא גמילות חסדים, מפני שזהו תכלית התורה, לסלק הרע ולהיות טוב. ומפני מעלת החסד שהיה באברהם, אמרו במדרש [ב"ר יב, ט] 'אלה תולדות שמים וארץ בהבראם' [בראשית ב, ד], בזכות אברהם נברא העולם, עד כאן. ולמה בשביל אברהם נברא העולם יותר. אבל דבר זה כי אברהם היה בו מדת החסד, ודבר זה הוא ראשון וקרוב אל הש"י יותר מהכל, וזה מפני כי הוא יתברך הטוב בעצמו, ולכך מדת החסד שהוא הטוב קרוב אליו יותר מכל. וכאשר נברא העולם היה נברא בשביל דבר שהוא ראשון וקרוב אליו, ושאר דברים נבראים בשבילו. ולכך הכל נברא בשביל אברהם, שהיה מדתו החסד, והוא ראשון אל הכל". ובנתיב התורה ר"פ ד [א, טז.] כתב: "כי התורה העיקר שלה הוא החסד... ואמרו ז"ל התורה תחלתה גמ"ח... כי התורה היא הטוב הגמור". וכן חזר וכתב שם בפ"ז [א, ל:]. וכן כתב בח"א לסוטה יד. [ב, נח:], והוסיף עוד שני טעמים בזה"ל: "ועוד יש לך לדעת כי התורה יש לה חבור עם הש"י, וכל חבור הוא מצד ההתחלה ומצד הסוף, כי הקצה מתחבר אל אחר. ולפיכך התחלת התורה וסופה גמילות חסדים, כי דרכי הש"י הוא החסד, שזהו מדותיו של הש"י. ועוד יש לך לדעת, דמה שאמר כי התורה תחלתה חסד וסופה חסד, כי זה מורה על שיש לחסד מעלה עליונה על שאר המדות, כי ההתחלה מתעלה על הכל שבא אחריו, והסוף מתעלה על הכל שהיה לפניו, ודבר זה יורה דרך האמת, כי החסד הוא מדה על הכל, ופירוש זה גם כן נכון". (11) לשונו בנצח ישראל פי"ד [ד"ה וכבר התבאר]: "כי ישראל הם עזים... כמו אש [ביצה כה:], וכל זה מפני שהם נבדלים מן החומרי, כי האש שהוא להב, אין בו גוף, והוא קשה וחזק, וכך הם ישראל שאינם חומריים". ובח"א לבכורות ח: [ד, קכא.] כתב: "כלל הדבר, אין שם יותר ראוי אל השכל מן האש, כי שם זה הונח אף להשם יתברך, כדכתיב [דברים ד, כד] 'כי ה' אלקיך אש אוכלה הוא'. שתראה מזה כי הדבר הנבדל מן הגוף נקרא בשם 'אש'. לכך השכל הנבדל נקרא 'אש'. ודבר זה מבואר מאוד, והכתוב מוכיח כך, כדכתיב [דברים לג, ב] 'מימינו אש דת למו', הרי התורה נקראת 'אש'". וראה לעיל פי"ג הערה 44, ולהלן פנ"ט [ד"ה ובמדרש]. (12) "נושא" פירושו משרת חומרי לדבר נעלה יותר, וכמו שביאר בדר"ח פ"ב [פט:]: "כי האדם אשר ברא השי"ת, יש לו גוף וכוחות הגוף, ויש לו נפש וכוחות נפשיים. וכוחות הגוף הם כמו נושאים ומתחברים לנפש וכוחות הנפש... והגוף הוא נושא לנפש". ובח"א לסנהדרין צו. [ג, רא:] כתב: "כי השכל אי אפשר לו שלא יהיה לו נושא, כי אין השכל עומד בעצמו, וצריך שיהיה לו נושא, וכל נושא הוא חומרי, כמו שידוע". וראה להלן פכ"ד הערה 73. וכן כתב בנתיב התורה פ"י [א, מה.], גו"א בראשית פ"ב סוף אות יט, ושם הערה 57, ושם בגו"א בראשית פ"ט הערה 68. וכוונתו כאן להדגיש, שאע"פ שהשכלי זקוק לנושא גשמי, מ"מ דברי תורה הם שכל כ"כ נבדל שאין להם שום שייכות לנושא גשמי. ונקודה זו מבוארת היטב באור חדש [קמח:], שעמד שם על הפסוק [שמות לב, טו] "לוחות כתובים משני עבריהם מזה ומזה הם כתובים", וז"ל: "כי התורה הוא השכל הברור, והוא שכל הנבדל לגמרי, שהוא שכל ברור. ולפיכך היו כתובים משני עבריהם, כי הכתיבה משני עבריהם הוא הבירור הגמור, מורה על שכל נבדל, שאין לשכל הנבדל הזה חסר אל גשם. ולא כן כאשר לא היו כתובים משני עבריהם, והיה הכתב תקון רק למעט, ולא היה חרוץ לגמרי, כי אין מורה על שכל ברור לגמרי. אבל זה דומה לשכל שהוא מוטבע בחומר, כמו שכל האדם שאינו שכלי גמור, רק השכל עומד מוטבע בחומר, ויש לו נושא הוא החומר. ומפני שיש לו נושא הוא החומר, אינו שכל ברור, לכן אם לא היה חקוק משני עבריהם, היה אותו חלק שאינו חקוק כמו הנושא לחלק החקוק, ודבר זה מורה על דבר שאינו נבדל לגמרי, רק שכל מה, ואינו נבדל. אבל התורה חקוקה מעבר לעבר, מורה על שאין כאן נושא כלל, והוא מורה על שכל נבדל מן הגשם לגמרי". (13) אין כוונתו לשלול מהתורה שהיא סדר ונמוס הנמצאים, כי בודאי התורה היא גם בגדר זה, וכפי שכתב בבאר הגולה באר הרביעי [ע.], וז"ל: "התורה הוא סדר הנמצאים איך יתנהגו הנמצאים. וכל סדר המציאות בכלל נכלל בתורה. ודבר זה ידוע מאוד מדברי חכמים, במדרש [ב"ר א, א] אמרו, הקב"ה היה מביט בתורה וברא את העולם... הרי כי התורה היא סדר ונמוס הנמצאים. ואין בזה ספק, כי התורה בה מבואר איך יתנהג האדם במעשיו בכל הנהגתו, וכך בתורה סדר כל הנבראים. ועל זה אמרו [אבות פ"ה מכ"ב] הפוך בה דכולה בה. אך שדבר זה שהוא סדר הנבראים רחוק מהשגת האדם איך נרמז בתורה, ואין מפורש בתורה דבר זה בפירוש רק בהעלם ובהסתר... כי אין התורה רק נמוס וסדר הנמצאים". ובח"א לב"ב עג: [ג, פח:] כתב: "וכבר התבאר במקומו כי התורה נמוס וסדר המציאות". אמנם כוונתו כאן לשלול את הדיעה הסוברת שמגמת התורה היא לסדר את הנמצאים בסדר גשמי טבעי בלבד, ולהפקיע ממנה את הסדר השכלי שבה. וזה תואם לשיטתו שאין המאכלות אסורות מחמת הטבע, אלא מחמת סדר שכלי [לעיל פ"ח ד"ה ולפיכך כל]. וכלשונו שם: "ולפיכך כל מי שנותן במצות טעם על פי הטבע... וכאילו היתה התורה ספר מספרי הרפואות או ספר הטבע, חס ושלום לומר כך". ולזאת גם כוונתו כאן. וכן מבואר להדיא להלן פנ"ט, והובא בהערה 15. (14) לשונו בח"א לב"ב עה. [ג, קיא.]: "לבן הוא גוון מורה חסד וטוב". וכן הוא בנצח ישראל פנ"א [ד"ה ופליגי בה]. ובגו"א דברים פל"ג אות ד כתב: "כי הלובן מורה הטוב והזכות". וכן רמז לכך להלן פנ"ט [ד"ה ומה שאמר]. (15) לשונו להלן פנ"ט [ד"ה ומה שאמר]: "התורה הנושא שלה הטוב והזכות, כמו שאמר הכתוב [משלי ג, יז] 'דרכיה דרכי נועם וכל נתיבותיה שלום'. אף כאשר אמרה התורה להרוג ולשרוף ולסקול כל זה הוא להעמיד הטוב והנועם, ולבער הרע. נמצא כי נושא התורה הוא הטוב האלקי... אש לבנה... רוצה לומר נושא התורה אינו לקיים הטבע או הנמוס, רק אש לבנה, ר"ל שנושא התורה הטוב האלקי". (16) אודות האמת שבתורה - ראה לעיל בהקדמה הערות 116, 118, ופי"ח הערה 10. (17) להלן פנ"ט [ד"ה ומה שאמר, וד"ה ואמר כי]. (18) כן כתב בגו"א דברים פל"ג אות ד, וז"ל: "אש שחורה על גבי אש לבנה כו'. דבר זה סוד מופלא, כי התורה נקראת בשתי שמות; נקראת בשם 'חסד', 'ותורת חסד על לשונה' [משלי לא, כו], ונאמר [משלי ג, יז] 'דרכיה דרכי נועם'. ונקראת בלשון 'אמת', 'תורת אמת היתה בפיהו' [מלאכי ב, ו]. כי המצוה בעצמה עשייתה הוא הטוב ונועם. ולפיכך היה יסוד התורה אש לבנה. וכאשר תשכיל במצוה תמצא אותו אמת ונכון הוא. כמו כבוד אב ואם, ושמירת שבת, טוב ונועם הוא, וכאשר תשכיל בו נמצא שהוא ראוי ומחוייב לעשות. נמצא כי עיקר המצוה הוא טוב וחסד, וזהו מורה אש לבנה, כי הלובן מורה הטוב והזכות, דומה לאור שהוא טוב. והצורה, היא אש שחורה, כי השחור מורה על רשימה מבוארת היטב, כך התורה דבריה מבוארים ברורים". והובא לעיל בהקדמה הערה 119, ופט"ו הערה 30. (19) יסוד נפוץ מאוד בספרי המהר"ל. ולדוגמה, בנצח ישראל פ"י [ד"ה ועוד יש] כתב: "גמילות חסדים מדת אברהם". וכן הוא בדר"ח פ"א מכ"ב [כח:], שכתב: "גמ"ח שהיה מידת אברהם, כמו שמבואר בכתוב שהיה זריז בכל גמ"ח, דהיינו קבלת אורחים [בראשית יח, ב-י], וכן ממה שהכתוב אומר [בראשית כא, לג] 'ויטע אשל בבאר שבע', ודרשו ז"ל [סוטה י.] פונדק או פרדס... וכתיב [מיכה ז, כ] 'תתן אמת ליעקב חסד לאברהם'. ודבר זה מבואר, ואין להאריך כלל". ובח"א ליבמות עט. [א, קמד:] כתב: "גמ"ח מן אברהם, דכתיב אצלו [בראשית יח, יט] 'למען אשר יצוה את בניו ואת ביתו אחריו ושמרו דרך ה' לעשות צדקה וגו'', הרי לך כי מידת אברהם מידת החסד, כאשר ידוע". וכן כתב בגו"א בראשית פכ"ד אות טז [ד"ה ועוד] כי "גמילות חסדים - לאברהם". וכן הזכיר בנצח ישראל ר"פ נב, בגבורות ה' פס"ט [שיז:], ועוד. וראה להלן פכ"ד הערה 102. (20) וצרף לכאן את דבריו מנתיב גמילות חסדים פ"ב [א, קנב.], שכתב: "מצינו אלו שני דברים [תורה וגמ"ח] ביחד בכל מקום. והרי מספר שניהם אחד, כי גמילות חסדים מספרו תרי"א, כמספר 'תורה'. והמעשה שהוא ראוי אל התורה היא גמילות חסדים, שהרי התורה תחילתה וסופה גמילות חסדים, כי שניהם הם הטוב... כי הם שוים ומתחברים ביחד". ושם מבאר יותר שויון זה. וקודם לכן שם בפרק א [א, קמז:] כתב: "ונמצאו אלו שתי מדות, התורה וגמ"ח, באברהם. התורה - כתיב [בראשית כו, ה] 'עקב אשר שמע אברהם בקולי וישמור משמרתי חוקתי ותורתי'. וגמילות חסדים - 'למען אשר יצוה את ביתו אחריו וגו'' [בראשית יח, יט]". (21) וכמו שאמרו בב"ר צה, ג, "ומהיכן למד אברהם את התורה... מעצמו למד תורה, שנאמר [משלי יד, יד] 'מדרכיו ישבע סוג לב ומעליו איש טוב'". ומה שהדגיש "ולכך קיים אברהם כל התורה מעצמו, מפני שזה מדתו מעצמו", יוסבר על פי מה שהשריש בנצח ישראל ר"פ נב ש"החסד מתדמה כהר, לפי שכל חסד הוא גדול... כדכתיב [תהלים לו, ו] 'צדקתך כהררי אל'". ונראה לבאר דבריו [שקבע שמידת החסד נקראת "גדול"], כי אמרו חכמים [ב"מ יב:] "גדול וסמוך על שולחן אביו זהו קטן. קטן ואינו סמוך על שלחן אביו זהו גדול". הרי שההגדרה של "גדול" היא כאשר אין כאן קבלה מהזולת, אלא הכל מיניה וביה. והנה המאפיין את מידת החסד הוא שהיא מופקעת ממצבו של המקבל, וכל כולה נובעת מצד השפע של הנותן, וכפי שכתב בנתיב העבודה פי"ח [א, קלח.]: "הרחמים מצד המקבל, כאשר מרחם על אחד... [אך] החסד הוא מצד עצמו, שהוא יתברך משפיע הטוב והחסד מצד עצמו, ואין עושה זה מצד המקבל, רק מצד עצמו שהוא טוב". ולכך מידה זו, המופקעת ממדריגת המקבל, נקראת "גדול". כי "גדול" פירושו דבר עצמי, שאינו תלוי בשום גורמים זולתו. ולכך נמצא שאברהם אבינו מתואר בשם "גדול", וכפי שכתב באור חדש [קע:]: "אברהם היה לו הגדולה... ודבר זה ידוע, כי אברהם נקרא [יהושע יד, טו] 'אדם הגדול בענקים' [שמו"ר כח, א]". ובגו"א בראשית פי"ב אות ה כתב: "ראוי 'ואעשך לגוי גדול' [בראשית יב, ב] לאברהם, כי אליו הגדולה". וזו הדגשתו כאן "מעצמו". (22) ולכך היה מן הראוי לומר שכשם שאברהם משתייך לתורה מפאת ששמה "תורת חסד", כך היה צריך להעשות אצל יעקב, מפאת ששמה "תורת אמת". ועוד אודות שמידת יעקב היא אמת, ראה בגבורות ה' פ"ט [נח:], שכתב: "מידת אברהם חסד... מידת יעקב אמת, כי האמת אין לו נטיה לא לימין ולא לשמאל... וכל זרע יעקב אמת, שלא היה פסולת בזרעו, אבל אברהם ויצחק היה פסולת בזרעם". וראה הערה 26. (23) מה שמדגיש ש"אי אפשר לאדם, במה שהוא אדם, להיות דבק במדרגה הזאת" יוסבר על פי דבריו בנתיב האמת פ"ג, שהביא שם את הב"ר [ח, ה] שאמרו "בשעה שבא הקב"ה לבראת את אדם הראשון, נעשו מלאכי השרת כיתים כיתים... מהם אומרים אל יברא, ומהם אומרים יברא... חסד אומר יברא, שהוא גומל חסדים, ואמת אומר אל יברא, שכולו שקרים". וכתב על כך שם בזה"ל [א, רג.]: "והאמת אמר לא יברא, שכולו מלא שקרים. כי האדם אינו שכלי, וכל אשר הוא שכלי בודאי אין נמצא בו השקר, כי זהו ענין השכלי שהוא יודע בשכלו שהוא כך וכך. אבל האדם אינו שכלי, ומפני כך הוא כולו מלא שקרים מצד שאין האדם שכלי". וקודם לכן כתב [רב:]: "אמנם האמת אמר אל יברא... והבחינה הזאת לא נמצאת באדם, כי האדם מלא שקרים, וא"א שלא יהיה האדם משנה ומשקר, והכתוב אומר [תהלים קטז, יא] 'כל אדם כוזב'". וזהו שכתב כאן שהאדם מצד היותו אדם [בלתי שכלי], מרוחק הוא מן האמת. (24) בביאור מאמר זה ראה לעיל בהקדמה הערה 115, פי"ז הערה 30, ופי"ח הערה 11. (25) מה שמעמיד מדת האמת מול העוה"ז, יוסבר על פי דבריו בנתיב האמת פ"ג [א, רג:], שכתב שם: "כי האמת יש לה נפילה בעוה"ז. ודבר זה ביארו החכמים בחכמתם במה שאמרו [ב"ר ה, ט] שהשם יתברך צוה אל הארץ להוציא 'עץ פרי' [בראשית א, יא], והיא לא עשתה רק הוציאה 'עץ עושה פרי' [שם שם יב]. שתדע ותבין מזה כי השנוי והשקר הוא בארץ. ודבר זה בארנו במקום אחר [גו"א בראשית פ"א אות לג], כי הארץ יש בה השנוי מכל הנבראים, שהיא לבד נחשבת מן התחתונים, וכדכתיב [תהלים קטו, טז] 'השמים שמים לה' והארץ נתן לבני אדם'. ובשביל כך נמצא השנוי בה גם כן. והכתוב שמביא לראיה [דניאל ח, יב] 'ותשלך אמת ארצה', כי השלכה לארץ שייך כאשר מבטל הדבר. רצה לומר כי הוא יתברך היה מבטל האמת בארץ, ואין האמת בארץ כאשר ראוי, ואז נברא האדם. כי כל זמן שהאמת שולט, אין ראוי לאדם הבריאה. וכאשר האמת בטל, אז הבריאה לאדם... וכאשר יש בארץ יציאה מן האמת, והאמת הוא בטל בארץ, אז אין שאלה למה יהיה נברא האדם... שאין הענין נוהג בארץ לפי האמת". וראה גו"א בראשית פל"ג ריש אות טז. (26) זוה"ק ח"א קצב: "ההוא עלמא דאיהו עלמא דקשוט", ומכך מוכח שעלמא דידן 
הוא עלמא דשיקרא. ונראה בביאור דברים נשגבים אלו, שהנה הפחד יצחק ר"ה מאמר טו אות ג כתב: "הגדרת שקר היא העמדת מחיצה וחציצה בין השורש לענף... דוק ותמצא שכל סוגי השקר למיניהם אינם אלא אי התאמה של התולדה אל מקורה. וכשאנו אומרים על תמונה שהיא אינה אמתית, הכונה היא שאין היא משקיפה את המקור שלה... והתאמת הדוגמא למקורה - היא היא האמת". וכוונת המהר"ל היא, שהואיל ונאמר "השמים שמים לה' והארץ נתן לבני אדם", הרי שבין הארץ לבין מקורה [הקב"ה] עומדת מעין מחיצה וחציצה, המבדלת בין השורש לענף. ולכך הארץ היא המקום לשקר שבעולם, כי היא עצמה מנותקת משורשה. ולפיכך בכלליות נקרא העולם הזה "עולם השקר", ואין האמת עומדת בו. ומאידך גיסא, אצל יעקב אבינו מצאנו שאין שום חילוק ופער בינו לבין שורשו, שהרי צורתו חקוקה בכסא הכבוד [חולין צא., וראה סוף פי"ט], ולכך מידת האמת שייכת היא ליעקב. (27) "דוקא" - מוסב על אברהם, שהוא בפרט ראוי אל העולם הזה, מפאת מידת החסד שבו. וזה לשונו בנתיב האמת פ"ג [א, רב:]: "תמצא באדם החסד בטבע... ומתחסד עם הבריות לעשות חסדים... כי מדת החסד הוא מדת האדם... וזה שאמר כי חסד אמר יברא, שכולו מלא חסדים... כי החסד הוא מדת האדם, שהחסד הוא מה שאין הדין מחייב. וזהו ענין האדם שמעשיו אינם בדין. ולכך 'המשפט לאלהים' [דברים א, יז], אבל לא לאדם. כי האדם מסוגל ומוכן שאין מעשיו על פי הדין הגמור. ולכך החסד א ר יברא, שכולו מלא חסדים, שזה מדתו". ויש בזה הטעמה מיוחדת; שהנה בגו"א שמות פ"ד אות יד [ד"ה והצדיקים] כתב: "תמצא כי יעקב... היה כל ימיו בצרה גדולה למאוד... ואילו אברהם כל ימיו בגדולה והתרוממות, כמו שאמרו [ב"ר מג, ה] 'עמק השוה' [בראשית יד, יז], שהשוו בו כל העולם והמליכו את אברהם למלך". וחילוק זה בין אברהם ליעקב נובע ממידותיהם; מידת יעקב היא אמת, ואשר אינה ראויה לעוה"ז, ולכך אף יעקב סבל רבות בעוה"ז. אך מידת אברהם היא חסד, התואמת את העוה"ז, ולכך כל ימי אברהם בגדולה והתרוממות. וכן מבואר בנתיב העבודה פי"ח [א, קלט:], שכתב: "כי אברהם היה נחמד בעיני הכל, כמו שהיתה מידתו של אברהם לעשות חסד וטוב עם הבריות... שהיה נחמד ומקובל על הבריות מצד הנהגתו". (28) לא נמצא כן לפנינו בגבורות ה', אך נמצא כן בדר"ח פ"א מ"ב [כט.], וז"ל: "בזכות יעקב נתנה תורה לישראל, שנאמר [תהלים עח, ה] 'ויקם עדות ביעקב ותורה שם בישראל', בשביל יעקב ובשביל ישראל נתנה תורה... ובמכילתא [ילקו"ש ח"א רמז רעו], 'כה תאמר לבית יעקב ותגיד לבני ישראל' [שמות יט, ג], בזכות יעקב ותגיד בזכות ישראל, עד כאן. הרי לך בזכות יעקב נתנה תורה לישראל. ובמדרש [ילקו"ש ח"א סוף רמז תתקנב] 'תורה צוה לנו משה מורשה קהילת יעקב' [דברים לג, ד], כל העוסק בתורה זוכה לנחלת יעקב... אם כן בזכות יעקב נתנה התורה לישראל". ובח"א לקידושין ל: [ב, קלה.] כתב: "ואמרו במדרש 'ויקם עדות ביעקב ותורה שם בישראל', בזכות יעקב נתנה תורה לישראל, שנאמר 'ויקם עדות ביעקב ותורה שם בישראל'". ולא מצאתי מקור המדרש. (29) לשונו בדר"ח פ"א מ"ב [כט.]: "אף כי אברהם שמר התורה, לא מצינו כי בזכותו נתנה תורה לישראל, אבל בזכות יעקב נתנה לישראל... וכל הדברים האלו יש לך להבין ממה שנאמר [שמות יט, א] 'בחודש השלישי לצאת בני ישראל ממצרים', וכדדריש ההוא גלילאה [שבת פח.] 'בריך רחמנא דיהב לן אוריין תלתאי על יד תלתאי לעם תלתאי ביומא תלתאי בירח תלתאי. ומפני שהתורה תלתאי, נתנה בזכותו של יעקב, שהוא היה שלישי לאבות". וראה לעיל פי"א [ד"ה ונתן אותם]. (30) להלן בסוף הפרק [ד"ה יש במדרש], שיסיק שם שאף יעקב שמר את כל התורה כאברהם. (31) ודרשו על כך [ב"ר סה, יג] "שחוז מאני זינך, שלא תאכילני נבילות וטריפות". והובא לעיל פי"ט [ד"ה ובמדרש]. (32) בגיטין נז: אמרו שהפסוק [תהלים מה, כג] "כי עליך הורגנו כל היום" נאמר על "תלמידי חכמים שמראין הלכות שחיטה בעצמן", שמראים על עצמם איך עושים שחיטה, ופעמים נפצעים מכך. והמשך הגמרא הוא "כל מילי ליחזי איניש בנפשיה [כל דבר יכול שיראה וידגים אדם בעצמו], בר משחיטה", ופירש רש"י שם "בר משחיטה - שמא יתחבנו בגרונו". ובנצח ישראל פ"ז [ד"ה שמראין] כתב: "דע כי דוקא שחיטה, מפני שהשחיטה היא בכח, והיא מדת הדין, ואין דבר שהוא במדת הדין כמו השחיטה, כאשר ידוע. ולפיכך כאשר הוא מראה בעצמו השחיטה, לפי גודל כח הפעולה וחוזק שלה במדת הדין, היא בא על האדם... ולכך סכנה להראות השחיטה בעצמו, שחוזק הפעולה מביא רושם בו". ובגו"א ויקרא פי"א אות ג [ד"ה ויש] כתב: "כי השחיטה הוא המעדיר את הנמצא... נוטה להעדר". ובח"א לע"ז כ: [ד, נא:] הביא את דברי הגמרא [חולין ט.] שאמרו "אלו הן הלכות שחיטה; שהייה, דרסה, חלדה, הגרמה, ועיקור". וכתב שם לבאר: "ומפני זה הלכות שחיטה, שהיה דרסה חלדה הגרמה עיקור. כי כאשר שוהה, אין פועל זה רק בעצלות ולא בכח, ודבר זה אין ראוי אל השחיטה. וכך דרסה ראוי שתהיה פעל זה ע"י חתוך, כי זהו פעל של דין שהוא מחתך. וכך קראו חכמים 'חתוך הדין' [סנהדרין ז:, וראה גו"א דברים פ"כ אות ב], כי הדין הוא חד, ויש לו חתוך. וכן חלדה, כי פעל הדין צריך שיהיה בגלוי. כי מאחר שפעל זה הוא בכח דין, הוא בגלוי נראה לכל ג"כ. ואם אינו נראה, הרי אין כאן דין גמור. כי לפי חוזק הדין ראוי שיהיה נגלה, ודבר זה מבואר. וכן הגרמה, ראוי שיהיה פעל זה בסימנים אשר הם בגלוי, לא בסימנין שהם תוך הגוף או תוך הראש, רק מקום שחיטה הוא בסימנין. וכל זה מטעם אשר אמרנו, כי פעל זה שהוא פעל של דין, ראוי שיהיה נגלה לפי כח הדין. וכן עיקור, שאם לא שחט רק עקר בסכין פגומה אין זה חתוך, ואין זה פעל של דין כמו שבארנו, כי צריך שיהיה הפעל כאשר ראוי לדין, והדין הוא חותך, לא עוקר. ולכך אם שחט בסכין פגומה פסולה, שאין דבר זה חתוך אשר ראוי לדין. וכל הדברים האלו הם בסוד השחיטה... ומזה תבין סוד השחיטה שנתן הש"י לישראל, כי השחיטה על ידה מסתלק הנפש לגמרי, ולכך השחיטה מכשרת הבשר באכילה. ולא כן המיתה שבאה מאליה. וכן אם לא שחט בסימנין כדי שחיטה הכל, [כי] אינו דבר בכח שהוא מסלק הנפש לגמרי, כי אם השחיטה". (33) כי מידת יצחק היא דין, וכמבואר בנצח ישראל פי"ג הערה27, ושם פנ"ב הערה 11. ובגבורות ה' פ"ט [נח:], שם פס"ו [שח:], שם פס"ט [שיז:], נתיב העבודה פי"ח [א, קמ.], ח"א לשבת קיט: [א, סו:], ח"א לר"ה י: [א, צו.], להלן פמ"א [ד"ה ודע כי], ועוד. (34) כמבואר בב"ר עט, ו, שיעקב קבע תחומין לשבת, והובא לעיל פי"ט [ד"ה ובמדרש]. (35) אודות שמדריגת הקדושה מיוחדת ליעקב, הנה זהו יסוד נפוץ מאוד בספרי המהר"ל. וכגון, בגו"א בראשית פכ"ח ריש אות יז כתב: "דע, כי מעלת יעקב מעלה נפרדת ומיוחדת מאוד, ידוע לחכמים ולמשכילים בחכמה, שהיה קדוש ונבדל מכל עניני העולם. ולפיכך נאמר אצלו 'והקדישו את קדוש יעקב'. נקרא השי"ת 'קדוש יעקב' ע"ש שהיה יעקב הקדוש והנבדל, ודבר זה ידוע למשכילים בענין יעקב". וכן שב וכתב שם בפל"ג אות טז. וכן חזר וכתב להלן פל"ז [ד"ה ושתי שמות], דר"ח פ"ה מ"ו [רלה:], גבורות ה' פמ"ד [קע:], שם פס"ב [רפב.], ובנצח ישראל פמ"ד הערות 12, 45. ובגבורות ה' פס"ו [שח:] הוסיף בזה: "וברכה ג' [של שמו"ע] 'אתה קדוש ושמך קדוש' מיוסד נגד יעקב". וכ"ה בח"א לסוטה לו: [ב, עג:], ח"א לשבת קיח. [א, נה.], ובח"א לסנהדרין קה: [ג, רמז.].ובח"א לנדה יג. [ד, קנג:] כתב: "ומזה תבין שלא ראה יעקב קרי מימיו [יבמות עו.]... ודבר זה מפני שיעקב היה כולו קדוש לה', ולא היה נוטה לכוחות החיצונות כלל, שהרי לא יצא ממנו דבר זר כמו שיצא מאברהם [ישמעאל] ומיצחק [עשו]". ובנר מצוה [יט.] כתב: "יעקב יש לו כח קדוש נבדל, כמו שבארנו... כי יעקב הוא הקדוש בפרט, כמו שידוע בכל מקום". ובח"א לב"מ פד. [ג, לה.] כתב: "כי יעקב היה קדוש נבדל מן החומרי לגמרי, עד שהיה קדוש, ודברים אלו מבוארים במקומות הרבה מאוד". ובח"א לזבחים קיח. [ד, עב:] כתב: "ויעקב היה קדוש ונבדל ביותר מכל האבות". ודי בזה. (36) וז"ל בח"א לשבת קיח. [א, נד:]: "מדת יעקב הוא השבת, ורמזו ז"ל דבר זה במה שאמרו [ב"ר עט, ו] 'ויחן את פני העיר' [בראשית לג, יח], מלמד שנכנס עם דמדומי חמה וקבע תחומין לעיר. ובארנו כי הקדושה שהיא בעולם הוא יום השבת, שקדש אותו [בראשית ב, ג]. והקדושה הוא מדת יעקב כמו שנתבאר פעמים הרבה, כדכתיב [ישעיה כט, כג] 'והקדישו את קדוש יעקב'. וכנגד האבות ג' ברכות; כנגד אברהם 'מגן אברהם', וכנגד יצחק 'מחיה המתים', שהחיה הש"י אותו מן העקידה... וכנגד יעקב 'אתה קדוש', כי הוא הקדוש. והקדוש הנבדל אין לו גבול, כי הגשם הוא שיש לו קצה, בעבור כי הגשם יש לו רוחק, אשר כל רוחק והוא בעל קצה בודאי. ולפיכך יעקב שהוא בפרט הקדוש, אין לו גבול לנחלתו. כי במה שיעקב היה קדוש ונבדל מן החומר ביותר, אין לדבר זה גבול. ודוקא המענג את השבת, מפני כי המענג את השבת דבר זה הוא קדושתו של השבת והא העונג. וזה כי כל צער הוא מן הגשם, כי אין העליונים הנבדלים בהם צער. כי הצער הוא באותם שנפלו תחת הזמן שהם מקבלים התפעלות, ומזה יבא הצער... ומפני זה המענג את השבת, והוא שורה בלי צער, אשר מדה זאת הוא שייך לקדושה הנבדלת מן החמרי, ולכך כל יום טוב שהוא קדוש אסור להיות בצער ואסור בהספד. ולפיכך המענג את השבת נותנין לו נחלה בלי מצרים, שאין גבול אליה. וכל זה מפני קדושת שבת, שכבר בארנו ענין הקדושה הגמורה כמו שהוא קדושת שבת, שהיא קדושה גמורה יותר מקדושת כל המועדים. ומפני זה המענג את השבת נותנין לו נחלה בלי מצרים, כי הדבר שהוא קודש לגמרי אין לו ענין הגשמי, שהוא בעל רוחק וגבול, אבל הוא מבלתי גבול. ויש לך להבין דברים אלו, כי אי אפשר לכתוב יותר מזה כלל, אבל יבין האדם מעצמו". וראה לעיל פ"ה הערה 19, ולהלן פ"מ [ד"ה אמנם כאשר], ובריש דר"ח [יג.]. (37) בח"א לקידושין לא. [ב, קלט.] הביא שני הסברים למאמר זה, וז"ל: "עיקר הטעם הוא, כי מי שמצווה ועושה הקב"ה חפץ ממנו לעשות המצווה. דמיון זה גוי שעושה מצוה, אין ספק שאינו חשוב כל כך כמו שהוא הישראל. כי המצוה לישראל שייכת יותר, שהרי מצווים עליו כי הם מוכנים יותר למצוה. אבל מי שאינו מצווה ועושה, מפני שאינו מצווה ועושה, אינו מוכן כל כך למצוה, ואינו כל כך כמו המצווה ועושה. ועוד כי המצווה ועושה, [הוא] מצד העלה שמחייב אותו לעשות, וכל מי שאינו מצווה ועושה הוא מצד האדם עושה המצוה, [ולא] מצד הש"י, והוא יותר מעלה ויותר מדריגה כאשר המצוה מצד הש"י שהוא העלה, ואלו המצוה שאינו מצווה, והאדם עושה מעצמו, זה מצד האדם, דבר זה אינו כל כך במדריגה, וזה ידוע". וכהסבר שני זה כתב גם בח"א לע"ז ב: [ד, כ:], ובגו"א ויקרא פכ"ג אות כד [ד"ה למה, והובא לעיל פ"ט הערה 61]. וההבדל שבין שני הסברים אלו הוא בהגדרת רצון ה' ב"מצווה ועושה"; לפי ההסבר הראשון רצון ה' הוא סימן למעלת המצווה, כי רצון זה מורה על ההכנה וההתאמה שיש לאדם כלפי המצוה. ולפי ההסבר השני רצון ה' הוא הסיבה למעלת המצווה, שעושה המצוה מצד העילה, ולא מצד האדם. והנפק"מ שבין ההסברים תהיה באופן שישנה הכנה והתאמה של האדם אל המצוה, אך מ"מ אותו אדם לא נצטוה להדיא על המצוה; לפי ההסבר הראשון גם אז תהיה מעלתו יותר ממי שאינו מצווה. כי אע"פ שאידי ואידי לא נצטוו להדיא מפיו יתברך, מ"מ יש לאותו האדם ההכנה למצוה, והכנה זו היא מעלתו. אך לפי ההסבר השני, כל עוד שלא נשמעה המצוה מפיו יתברך, חסר כאן קיום המצוה מצד העילה, שהרי אין הקיום אלא מצד האדם בלבד. ונפק"מ זו היא היא גדרן של כל אותן מצות שקיימו האבות, מבלי שנצטוו על כך להדיא מה' [כל התורה לאברהם, שחיטה ליצחק, ושבת ליעקב]. כי הכנה למצוה - יש כאן, אך קיום המצוה מצד העילה - אין כאן. והואיל ופה קבע המהר"ל שיש לאותן המצות מעלת ה"מצווה ועושה", בע"כ שדעתו כאן היא כהסברו הראשון בח"א לקידושין, שקביעת מעלה זו אינה נעוצה בציוויו של הקב"ה, אלא בהכנה של האדם אל המצוה. 
(38) כפי שכתב בגו"א שמות פי"ט אות כב [ד"ה אבל]: "וידוע כי הדברים המוכרחים להיות הם חשובים במעלה יותר". ובח"א לסנהדרין ז. [ג, ריש קלב.] ביאר כן אודות מעלת המשפט, וז"ל: "המשפט במה שהוא מחויב, הוא ראשון, וקודם לדבר שאינו מחויב, כי הדבר שהוא מחויב הוא קרוב ביותר, ואין כאן חציצה בין השי"ת ובין המשפט, לכך המשפט לאלקים לגמרי". וראה עוד בגו"א שמות פכ"ה ריש אות ד שלכך יש להפריש קודם תרומת חובה, ורק לאחר מכן תרומת נדבה. (39) אמנם טעמא בעי, מדוע ההכנה והשייכות של האדם למצוה עושות את הקיום של אותה מצוה לחשוב יותר. ובח"א לקידושין לא. [ב, קלט.] כתב: "דמיון זה גוי שעושה המצוה אין ספק שאינו חשוב כל כך כמו שהוא ישראל, כי המצוה לישראל שייכת יותר... כי הם מוכנים יותר למצוה". ומדוע אכן שייכותם של ישראל למצות מחשיבה את קיום המצוה שלהם יותר מאשר זה של גוי. ובנצח ישראל ר"פ יד העמיד את עונשם של ישראל על חטאיהם לעומת שכרם על המצות, וז"ל: "והנה יש לך לדעת, כי המכות אשר באו על ישראל, המכות הגדולות - לשלם עונשם, ובא עליהם העונש יותר ממה שבאו על שום אומה שבעולם. אכן דבר זה, כי העונש של החוטא הוא על שעשה דבר הבלתי ראוי לו. ואין ספק כי ישראל הם יותר רחוקים מן החטא משאר אומה, והחטא אין ראוי להם כלל. כי למעלת קדושתם, אין ראוי להם החטא כלל. ולפיכך החטא אצלם יותר נחשב היציאה מן הראוי, ממה שנחשב החטא לאומות, לכך הם נענשים. אבל האומות אינם נענשים על חטאם כמו ישראל. ובאולי יאמר, אם כן הוא מה מעלתם במה שהם זרע אברהם יצחק ויעקב, והרי יוצא שכרם בהפסדם. והתשובה על זה, כי גם זה לעומת זה; כי אם ישראל קרובים אל העונש מן הטעם אשר אמרנו, כי החטא אין ראוי להם, ולפיכך השם יתברך מדקדק עמהם כחוט השערה, כמו שדרשו ז"ל [יבמות קכא:] על הפסוק [תהלים נ, ג] 'וסביביו נשערה מאוד', שהשם יתברך מדקדק עם הצדיקים כחוט השערה. וכך השם יתברך, בשביל מצוה אחת קטנה אשר ישראל עושים, נותן להם שכר גדול מאוד, ודבר זה אינו נוהג אצל האומות". והביאור לכך הוא, שכבר נתבאר הרבה פעמים בספר זה כי על ידי המצות האדם יוצא מהכח אל הפעל [לעיל פ"ב הערה 52, פ"ג הערה 37, ופ"ז (מד"ה ודע עוד עד סוף הפרק)]. ובאמצעות המצות האדם מוליד את עצמו [לעיל פ"ב הערה 7, ופ"ג הערה 37]. והרי "הדומה מוליד הדומה, כי לא יצא חמור מסוס, וסוס מחמור, ואדם מבהמה, ובהמה מאדם... מזרע חטים לא יצא שעורה" [לשונו בנצח ישראל ר"פ ב]. ואם אדם מוליד את עצמו באמצעות המצות, בהכרח שהמצות דומות ושייכות אליו, כי הרי על ידי המצות הוא מגלה את עצמו, וכיצד יגלה את עצמו על ידי דבר שלא שייך לעצמו. ולכך, ככל שההכנה למצות מרובה יותר, כן ההתאמה למצות מרובה יותר. וככל שההתאמה מרובה יותר, כן היציאה לפעל וההולדה מרובות יותר. ולכך יצחק מוצא - מוציא עצמו במצות שחיטה, ויעקב עושה כן במצות שבת, ואברהם עושה כן בכל המצות. אמנם לשונו כאן מורה שכוונתו ליסוד נוסף, שהרי כתב: "אם לא היה יותר במדרגה, לא היה מחויב". והחידוש שבזה הוא, כי שגרת המחשבה תופסת שהציווי הוא שיוצר את המדריגה, ומי שמצווה יותר - הוא בעל מדריגה יותר. אמנם כאן מתבאר להיפך; מי שבעל מדריגה יותר - הוא מצווה יותר, והמדרגה היא זו שיוצרת את הציווי. והואיל ומדרגת יעקב מגיעה למצות שבת, לכך בנוגע למצות שבת נחשב יעקב למצווה ועושה. וראה בספר מי השלוח [לרבי מרדכי יוסף מאיז'ביצא] פרשת ואתחנן עה"פ "ואהבת את ה' אלקיך" [דברים ו, ה], שכתב שם: "אף שאינו מחויב למסור נפשו רק על הג' דברים הידועים [ע"ז ג"ע ושפ"ד (סנהדרין עד.)], אבל על המצוה הידוע לו שזאת שייכת לו בשורשו מחויב למסור נפשו עליה, כמו שמצינו בדניאל שמסר נפשו על התפילה [דניאל ו, טו, ומדרש שוח"ט סד, א], אף שלא היה מחויב עפ"י דין. וכן מרדכי שלא רצה לכרוע להמן [אסתר ג, ב], שהיה דבר קטן. רק שהבינו שזה שייך להם בשורשם". ושם בפרשת כי תצא עה"פ "כי יקרא קן צפור" [דברים כב, ו] שב וכתב: "אדם היודע שהמצוה הזאת שייכת לו בשורשו אז מחויב למסור נפשו אף על מצוה קלה... כמו שמצינו בדניאל... ומרדכי... ורבי עקיבא שמסר נפשו על נטילת ידים [עירובין כא:]... כי הבינו שהמצוה הזאת היתה שייכת להם בשורשם". נמצא שמי שמסוגל בפרט למצוה מסוימת, הרי הוא מחוייב בה ביותר. וראה לעיל פי"ז הערה 39, שנתבאר שם שהואיל והעכו"ם אינם "אדם" אלא במקצת, לכך ניתנו להם רק מקצת מצות, לעומת ישראל שהם "אדם" במילואו, ולכך ניתנו להם הרבה מצות. ואשה אינה מחוייבת בכל המצות, כי מדריגתה חומרית [לעיל פ"ד הערה 83]. והם הם הדברים. (40) בתחילת הפרק בשני טעמים; (א) מעלתו דבקה בשכל העליון, כי בן שלש שנים הכיר את בוראו. (ב) מדתו חסד, התואמת ל"תורת חסד". (41) לשונו בגו"א ויקרא פ"כ סוף אות יח: "מצות עשה... והם המעשים הטובים, קיימו כלם [כל האבות], מצד שהם מצות ראוים ומעשים הגונים. ואף באלו כל אחד לפי מעלתו וקדושתו, כמו שהוא תמיד שיש נזהר יותר במצוה ובמעשה שאינו מחוייב בו, ומי שהוא צדיק וחסיד נזהר בכל". וכן כתב בגו"א בראשית פמ"ו סוף אות ה, וז"ל: "כל אחד לפי מדתו היה נזהר יותר במצוה אשר היה דבוק בה, כמו שהוא הענין אף עתה, כי יש מעשה טוב שהאחד נזהר בו יותר מן האחר, והכל הוא לפי מדת האדם. ויש נזהר בכל המעשים הטובים, והבן זה". (42) וכן כתב בגו"א בראשית פמ"ו אות ה [ד"ה והחילוק] בזה"ל: "החילוק שיש בין עשה ובין לא תעשה ידוע לכל משכיל; כי מצות עשה הוא קנין מעשה... אע"ג שלא מתחייב בה - אם לא יעשה יהיה חסר המצוה שהיא קנין מעשה. אבל מצות לא תעשה, אין המצוה קנין המעשה, רק שישב ולא יעשה, ואינו קונה שום דבר, ועיקר המצוה שלא יעבור רצון הבורא יתברך שאסר עליו". וכן הוא בח"א לחולין צא. [ד, קה.], ובדר"ח פ"ב מ"א [סז.], ובח"א למכות כג: [ד, ה:]. ובנתיב העבודה פט"ו [א, קכד.] כתב: "ועל ידי לא תעשה אין קונה האדם על ידם זכות כלל. שאם לא אכל חלב, או לא בא על הערוה, לא קנה בזה זכות, רק אין עבירה בידו, שיש על זה עונש". וראה לעיל פ"ד הערה 22, ופ"ז הערה 75. (43) בנצח ישראל פ"ב הביא את הפסוק [ישעיה א, ג] "ידע שור קונהו וחמור אבוס בעליו ישראל לא ידע עמי לא התבונן". וביאר שם שהשור מכיר את אדונו, וירא מפניו. אמנם החמור אינו מכירו בענין זה, אך הוא מכיר הטובה שיש לו אצל בעליו, ולכך נמשך אחר בעליו. והוסיף לבאר על פי זה בזה"ל [ד"ה והיינו דאמרינן]: "והיינו דאמרינן במסכת מכות [כג.] מי שנתחייב מלקות, היו מלקין אותו ברצועה של עגל על שם 'ידע שור קונהו' [ישעיה א, ג]. ולמה לא היה מלקין אותו ברצועה של חמור על שם 'וחמור אבוס בעליו' [שם]. אבל המלקות מפני שעבר הלאו בתורה [מכות טז.], ולא היה בו יראה להכיר את מי שצוה עליו שלא לעשות. והשור מכיר את האדון וירא מפניו, ולכך ילקה ברצועה של עגל. אבל לא שייך שאין מכיר הטובה שיש בלא תעשה, שאין בלא תעשה תשלום שכר טוב, ועיקר השכר הוא על קיום מצות עשה, כדמוכח בפרק קמא דקידושין לט:] על מתניתין 'העושה מצוה אחת מטיבין לו וכו''". ודברים אלו של המהר"ל תואמים לשיטת רבינו יונה בשערי תשובה [שער ג אות ט] שביאר ג"כ שאין מתן שכר בשמירת מצות לא תעשה, ורק כשבאה עבירה לידו מקבל שכר על קיום מצות עשה של יראת שמים. אמנם הרמב"ם בפירושו לפרקי אבות [פ"ב סוף מ"א] כתב שיש מתן שכר על שמירת מצות ל"ת מצד ההנהגה של "מדה טובה מרובה ממידת פורעניות". וברש"י ויקרא ה, יז מבואר להדיא שיש מתן שכר בקיום מצות לא תעשה של אי אכילת פיגול נותר. וראה בכלי חמדה, פרשת ויגש, אות ד. (44) לשונו בח"א לקידושין לט: [ב, קמ:]: "כי בשב ואל תעשה עומד על ענין הראשון, ולא קנה שום דבר, [אך] כשבא לידו עבירה ונצול... כאשר גובר על יצרו כאילו קנה מדריגה, שהרי היה גובר על יצרו, ולא הלך אחריו, ונצח אותו, וזהו קנין מעלה". ובגו"א בראשית פמ"ו אות ה [ד"ה והחילוק] כתב יותר מזה, וז"ל: "עיקר המצוה [במצות לא תעשה] שלא יעבור רצון הבורא שאסר עליו, וכל זמן שלא אסר הקב"ה, אינו עובר רצון בוראו יתברך. ולפי דעתי אם מקיים לא תעשה שלא נצטווה עליו הוא גריעותא, שאין לאסור עצמו בדבר שלא אסר אותו התורה". וראה שם הערה 106. (45) כמבואר בתוספות עירובין צו. ד"ה דילמא, וברמב"ם הלכות ציצית פ"ג ה"ט. והר"ן ר"ה לג. [ט: בדפי הרי"ף שם] כתב שמותר לאשה שפטורה מהמצוה לקיים את המצוה ולברך עליה. והוסיף שם בזה"ל: "וכולן נוטלות שכר, מדאמר... 'גדול מצווה ועושה ממי שאינו מצווה ועושה', דמדקאמר 'גדול' אלמא למי שאינו מצווה ועושה נמי יש לו שכר, הלכך בכלל מצוה הן ומברכות". וכן כתב בגו"א בראשית פמ"ו אות ה [ד"ה אבל]. (46) כן כתב בגו"א בראשית פמ"ו אות ה [ד"ה אבל], וז"ל: "מי שאינו מחוייב בדבר כמו... הנשים במצות שהם פטורות, מצוה הוא דעבדי ומקבלים שכר, זהו דוקא במצות עשה דיש על זה שכר. אבל מצות לא תעשה שאין קבול שכר... למה יקיימו. וראיה לזה הנשים שהם פטורות מ'בל תטמאו' [ויקרא כא, א], ו'לא תשחית' [ויקרא יט, כז], אם מקיימים המצוה אין להם שכר כלל על זה". וכן כתב בח"א לחולין צא. [ד, קה.], וכלשונו: "מצות לא תעשה אם האדם פטור... אין על זה שום שכר אם מקיים אותם... וראיה לזה הנשים, כל מצות עשה שהם פטורים מהם, אם מקיימים יש להם שכר. אבל מצות לא תעשה, אפילו אם מקיימים אין שכר עליהם, שהאשה פטורה על בל תקיפו, ואם מקיימת אין על זה שכר". אמנם לא ביאר את מקורו לראיה זו. והנה לשון חכמים הוא [קידושין לא.] "גדול מצווה ועושה ממי שאינו מצווה ועושה" [ומאמר זה הוא המקור שיש מתן שכר גם ללא מצווה ועושה, וכמבואר בהערה הקודמת]. ומדוע לא סתמו ואמרו "גדול המצווה ממי שאינו מצווה", שאז היה נכלל בכך בין עושה ובין לא עושה. אלא הם הם הדברים. מתן השכר שייך להנתן רק על העשיה, ולא על היושב לו מן העשיה. ולכך הוצרכו להזכיר בתוך המאמר תיבת "ועושה". (47) וז"ל בדר"ח פ"ב מ"א [סז.]: "במצות לא תעשה אין שכר עליהן בעצמם כלל, רק בשביל הצער, ולא בשביל המצוה עצמה. דהכי איתא בפ"ק דקידושין [לט:] דאמר התם, העושה מצוה אחת מטיבין לו. ופריך מצות עשה אין, מצות לא תעשה לא, והתניא ישב אדם ולא עבר עבירה נותנין לו שכר כעושה מצוה. ומשני, כשבא דבר עבירה לידו, פירוש שאין שכר על מצות לא תעשה בעצמם, רק כשבא עבירה לידו ומתאוה לעבירה וכופה את יצרו, נותנין לו שכר בשביל הצער שכופה את יצרו". (48) האבות. (49) לשונו בגו"א בראשית פמ"ו אות ה [ד"ה אבל]: "מצות לא תעשה שאין קבול שכר על מצות לא תעשה, ומאחר שלא נצטוו - למה יקיימו... אבל מצות עשה יש לעשות ולקיים, כי זה הוא רצונו של מקום, ויש קבול שכר על זה". ואודות שרצון ה' מחייב לכשעצמו אף ללא חיוב מפורש - ראה קובץ שיעורים ח"ב, קונטרס דברי סופרים סימן א סק"ג, ובאור שמח ריש הלכות קריאת שמע ד"ה לכן. (50) לשונו בגו"א שם: "ןלכן תמצא תמיד במצות עשה שהיו [האבות] מקיימין, כגון שחיטה ושבת, אבל במצות לא תעשה אין הדבר כך, דלא מסתבר לאסור אחר שלא נצטוו, אלא אם אותו המקיים ראוי שיהיה נזהר בהם". (51) כמבואר לעיל פי"ט הערות 26, 27. (52) לשונו בגו"א בראשית פמ"ו אות ה [ד"ה ואומר]: "ולכך עמרם נשא דודתו, ויעקב ב' אחיות, כי אלו הם מצות לא תעשה, ואם לא היו מצווים על מצות לא תעשה, למה יקיימו אותם, וזהו באמת דעתי, והוא נכון. והשתא אין צריך ליתן טעם כלל למה נשא יעקב ב' אחיות, כי מצות לא תעשה אין לחיוב מעצמו, רק מצות עשה. ואברהם בלבד הוא ששמר כל התורה כולה, בין עשה ולא תעשה". ובח"א לחולין צא. [ד, קה.] כתב: "דודאי מצות עשה [היו האבות מקיימים], שהם עבודת המקום, שעושה מעשה בפועל, ודבר זה נקרא עבודת המקום, שאם לא כן במאי עובדו. ועוד, כי מצות עשה הם לקבול שכר. ודבר כזה היו מקיימים האבות, אע"ג שלא נצטוו. דהא אע"ג דגדול המצווה ועושה, מ"מ מצוה איכא אף שלא נצטוו, ויש לעשות. אבל מצות לא תעשה, אם האדם פטור מן מצות לא תעשה, אין על זה שום שכר אם מקיים אותם, ודבר זה מבואר הוא. וראיה לזה הנשים, כל מצות עשה שהם פטורים מהם אם מקיימים יש להם שכר. אבל מצות לא תעשה, אפילו אם מקיימים אין שכר עליהם. שהאשה פטורה על 'בל תקיפו', ואם מקיימת אין על זה שכר. וטעמא דמלתא, דכל מצות לא תעשה אין על זה שכר... ואם לא נצטוו להם באיסור, למה לא יעשו... תדע שהרי יעקב נשא ב' אחיות, ועמרם דודתו, וא"כ מצות עריות לא קיימו... אלא בודאי על כרחך מצות עשה קיימו, ומצות לא תעשה לא היו צריכים לקיים. אמנם אברהם, שנאמר עליו [בראשית כו, ה] 'וישמור משמרתי מצוותי חקותי ותורותי', ודרשו ז"ל [קידושין פב.] שהיה מקיים כל התורה כלה, בודאי שאני אברהם, שהיה ראוי לזה שיקבל עליו התורה בכללה, ודבר זה ידוע לחכמים ונבונים מה שנקראת 'תורת חסד'... ובשביל זה ראוי לשמירת התורה בכלל... דוקא מצות עשה שהם עבודת הקב"ה היו מקיימים, ולא מצות לא תעשה, ודבר זה פשוט". (53) חוזר בזה לשאלתו בפרק יט [ד"ה ובמדרש], שכתב שם: "ובאגדה בפרק ערבי פסחים אמרו שלא היה רוצה יעקב לברך, מפני שנשא ב' אחיות. שאם כן למה נשא אותן, אחר שלא היה ראוי שישא ב' אחיות בחייהן". ולאור דבריו כאן שאלה זו קשה במיוחד, שהנה נתבאר שיצחק ויעקב לא שמרו מצות לא תעשה, ומדוע, איפוא, יחשב ליעקב נשיאת שתי אחיות לחסרון. וכן הקשה בגו"א בראשית פמ"ו אות ה [ד"ה ואל], וז"ל: "ואל יקשה לך למה נחשב ליעקב גנאי מה שנשא ב' אחיות... שלא ירצה לברך לעתיד מפני שנשא ב' אחיות". וכן הקשה הרא"ם בבראשית כו, סוף פסוק ה. (54) אודות שיעקב ראוי שישא שתי נשים, כן מבואר בנצח ישראל פל"ד [ד"ה ומדרש זה], שכתב: "אבל ביאור ענין זה, כי בשביל שידעה רחל שיעקב ראוי בפרט לזה שלא יהיה לו אשה אחת, שאם היה ליעקב אשה אחת, היה זרעו - שהם שתים עשרה שבטים - בלתי מחולקים, ודבר זה אין ראוי שיהיה בעולם הזה, שיהיו ישראל אחד. ולכך קבלה רחל דבר זה באהבה, אף שידעה רחל כי היא עיקר אשת יעקב, והיא ראויה לו בפרט, ידעה גם כן שאין יעקב ראוי שיהיה לו אשה אחת בלבד, לכך קבלה דבר זה באהבה, מאחר שאין העולם ראוי לכך". ובגו"א בראשית פמ"ח אות יב כתב: "בשביל שידעה רחל שיעקב ראוי שישא שתי נשים, כי אין העוה"ז, שהוא עולם החילוק והפירוד, ראוי שיהיה הכל באחדות. ואם לא היה ליעקב רק אשה אחת, היו ישראל אחד, ולא היה יהודה מלאה ואפרים מרחל, כמו שלא יחצו לעתיד לימות המשיח". ועוד אודות שהעוה"ז הוא עולם הרבוי והפירוד - ראה נצח ישראל פ"ה הערה 72, ופל"ג הערה 1. ועוד אודות שמלכות יהודה יצאה מלאה, ומלכות ישראל [אפרים] יצאה מרחל - ראה שם פל"ג הערות 62, 63. אמנם לא התבאר שם מדוע שתי נשיו של יעקב היו חייבות להיות אחיות. (55) כפי שנאמר על זיווגה של רבקה ליצחק [בראשית כד, נ] "ויען לבן ובתואל מה' יצא הדבר לא נוכל דבר אליך רע או טוב". ובנצח ישראל פל"ד [ד"ה ומדרש זה] כתב: "אם לא היה מסדר העולם להיות בו צרה, לא היה דבר זה לאבות, שהאבות הם עיקר העולם וסדר שלו. וכיון שמצאנו שהיה ענין שלהם להיות להם צרה ושניות, כמו שהיה לרחל, אם כן ענין זה ראוי לעולם הזה". וכן כתב בגו"א בראשית פמ"ח אות יב. וכבר נתבאר למעלה [פט"ז הערה 7, ופי"ז הערה 2] שאין סדר במקרה, וכן שדברים גדולים אינם במקרה [לעיל פ"ד הערה 11]. וראה בסמוך הערה 75. (56) לשונו בגו"א בראשית פמ"ו אות ה [ד"ה ואל]: "אמנם אני מפרש באותו מדרש שלכך לא רצה יעקב לברך, מפני שהיה יעקב מוכן לדבר שיהיה נאסר בסוף. שידע יעקב כי ראוי לו ב' אחיות על פי רוח הקודש, וזה קצת גנאי שיהיה מוכן לדבר שיהיה נאסר. ולא כן יצחק, אע"ג שהיה מותר לו גם כן ב' אחיות, כי לא היה מוכן לדבר שיהיה נאסר. וזה הדבר שגרם שלא רצה [יעקב] לברך. ודבר גדול הוא זה, וזה נראה ברור מאוד, וזה עיקר פירוש הדבר כאשר תעמיק בו". (57) לשון הגמרא שם: "מאי דכתיב 'וטבוח טבח והכן' פרע להן בית השחיטה, 'והכן' טול גיד הנשה בפניהם, כמאן דאמר גיד הנשה נאסר לבני נח". והובא לעיל פי"ט [ד"ה ובמדרש]. (58) איסור גיד הנשה. (59) לשון תוספות שם: "כמאן דאמר גיד הנשה נאסר לבני נח. וא"ת דילמא לא נאסר, ואפילו הכי היו מקיימין, כמו שחיטה, דקאמר ליה פרע להם בית השחיטה". והובא לעיל בפרק יט [ד"ה ושם בתוספות]. (60) בין מצות שחיטה [שקיימו מעצמם] למצות גיד הנשה [שלא יקיימו מעצמם]. (61) בספר המצות לרמב"ם מצות לא תעשה קפג. (62) בספר המצות לרמב"ם מצות עשה קמו. (63) לשונו בח"א לחולין צא. [ד, קה.]: "אמרו בפרק מי שמתו [ברכות יח.] שאין הולכים לבית הקברות בציצית שבבגד, דלא להוי כמו לועג לרש, הם המתים שפטורים מן המצות. והרי מותר ללבוש כלאים למת, ולמה לא הוי בזה לועג לרש". וכן הקשה בגו"א בראשית פמ"ו אות ה [ד"ה והחילוק]. (64) תהלים פח, ו "במתים חפשי וגו'", ודרשו על כך חכמים [שבת ל.] "כיון שמת אדם נעשה חפשי מן התורה ומן המצות". (65) של כלאים [מצות לא תעשה מב]. (66) המת. (67) לשונו בגו"א בראשית פמ"ו אות ה [ד"ה והחילוק]: "דשאני מצות לא תעשה דאין לועג לרש, כיון שלא נצטווה במצוות, ואינו חסר קנין מצוה. אבל מצות עשה [של לבישת ציצית (במדבר טו, לח)], הוי לועג לרש. אע"ג שהמת פטור מן המצוות, סוף סוף חסר לו קנין מצוה, ודבר זה עיקר". ובח"א לחולין צא. [ד, קה.] כתב: "כי לא תעשה אין כאן לועג לרש. שכיון שהוא פטור ממנו אין זה חסרון. אבל מצות עשה, שהם לקבול שכר, אע"ג דהוא פטור מן המצוה, אין כאן שכר גם כן. תדע שהרי יעקב נשא ב' אחיות, ועמרם דודתו, ואם כן מצות עריות לא קיימו, ואיך קיימו מצות שחיטה. אלא בודאי על כרחך מצות עשה קיימו, ומצות לא תעשה לא היו צריכים לקיים". (68) כן הובא ברש"י בראשית לב, ה. וראה ברש"י השלם שם הערה 5, שהביא כן בשם מדרש לקח טוב לפרשת וישלח שם. (69) בתחילת הפרק, וכן בד"ה ומפני זה. (70) כמבואר למעלה [ד"ה ומפני כי], שהאש השחורה של תורה מורה על אמת מבוררת. (71) בדר"ח פ"א מ"ב [כט.] כתב שיש ליעקב שייכות גדולה יותר לתורה מאשר לאברהם, וכלשונו: "יעקב היה לו מדת התורה, כמו שאמר [בראשית כה, כז] 'יעקב איש תם יושב אהלים'. וכמו שרמזו חכמינו ז"ל במדרש 'אם לבן גרתי ואחר עד עתה', אעפ"כ תרי"ג מצות שמרתי. הרי לך כי יעקב היה לו מדת התורה. ואל יקשה לך הרי אברהם היה שומר התורה, דהא כתיב בפירוש אצלו [בראשית כו, ה] 'עקב אשר שמע אברהם בקולי וישמור משמרתי מצותי חקותי ותורתי', ודרשו ז"ל [יומא כח:] קיים אברהם אפילו עירוב תבשילין. חילוק יש, כי אברהם שומר התורה במעשה, אבל למוד התורה היה ליעקב בפרט, כי אצלו נאמר 'יושב אהלים', שזה נאמר על הלומד בה... גם תבין זה ממה שנאמר [מיכה ז, כ] 'תתן אמת ליעקב'... וכתיב [מלאכי ב, ו] 'תורת אמת היתה בפיהו', הרי כי ליעקב ניתנה התורה בפרט, כי היא תורת אמת". וראה לעיל הערות 22, 26. (72) ולפי המבואר למעלה [ד"ה וזהו אמרם] יוצא, שאברהם משתייך לאש הלבנה שבתורה, ויעקב משתייך לאש השחורה שבתורה. וכן כתב בח"א לחולין צא. [ד, קה.]. ואם תאמר, שלמעלה [ד"ה ומפני זה] ביאר שאע"פ שמידת יעקב היא אמת, מ"מ "אי אפשר לאדם במה שהוא אדם להיות דבק במדרגה זאת, כי האמת חותמו של הקב"ה, ואין המדה הזאת היא מדת האמת בעולם הזה, שהוא עולם השקר. ולכך מצד מדת האמת אין ראוי העולם הזה אל התורה שהיא אמת". ולדעה זאת של המדרש שיעקב מוכן לתורה כמו אברהם, לאן נעלמה סברה זו שכתב למעלה. ונראה לישב, שהנה בדר"ח פ"א מ"ב [כט., והובא בהערה הקודמת] ביאר שאע"פ שאברהם ויעקב שייכים לתורה, מ"מ ישנו חילוק ביניהם; יחוד אברהם לתורה הוא בשמירתה, ואילו יחוד יעקב לתורה הוא בלימודה, ועל כך נאמר "יושב אהלים". ולכשנדקדק בחילוק זה נראה שעומק הענין הוא הסברה שנתבארה למעלה. כי היחס שבין שמירת תורה לבין לימודה הוא היחס שבין הגוף לבין השכל. כי כבר נתבאר הרבה פעמים שהמצות מתייחסות אל כלי המעשה והגוף, ואילו לימוד התורה מתייחס אל המחשבה והשכל. ולדוגמה, לעיל פי"ד [ד"ה וביאור ענין] כתב: "המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה. אבל התורה שאינה נתלה בגוף, הוא שכל נבדל לגמרי, אינו נתלה בגשם". וראה שם הערות 28, 29. ולכך מידת החסד של אברהם מאפשרת לתורה להגיע עד מדריגת העולם הזה, ומכלל זה עד הדיוטא התחתונה של המעשה והגוף. ואילו מידת האמת של יעקב מאפשרת לתורה להגיע עד מחשבתו ושכלו של אדם, אך לא לרדת עד עולם העשיה והגוף, וכמבואר בסברה זו שכתב למעלה. וברור שיעקב אף שמר את התורה ג"כ, שהרי העיד על עצמו "תרי"ג מצות שמרתי", אך עשיה זו השתלשלה מהאמת של הלימוד, כי אין הלימוד בגדר "אמת" אלא כאשר הוא מביא לידי מעשה [ראה ח"א לקידושין מ: (ב, קמד.)]. (73) לשונו בגו"א בראשית פמ"ו אות ה [ד"ה ואפשר]: "הטעם מה שנשא יעקב שתי אחיות, אע"ג שהאבות היו מקיימים את התורה, כי כמו שידע יעקב התורה ברוח הקודש, כך היה יודע שיש לו לישא שתי אחיות, והם הגונים לו להעמיד י"ב שבטים עמודי עולם מב' אחיות. ואין זה קשיא אם ידע יעקב ברוח הקודש, שהרי כל התולדות היו יודעים ברוח הקודש, כמו שפירש רש"י אצל 'עתה ילוה לי אישי' [בראשית כט, לד], וגם זה היה ברוח הקודש. ואין זה שלא שמר התורה, אך כי הפה שאסר הוא הפה שהתיר [כתובות טז.]. ומי שהיה מודיע להם התורה הודיע להם גם כן זה, והודיע ליעקב שישא שתי אחיות כמו שנאמר לאליהו להקריב בחוץ [מ"א יח, ל-מ, יבמות צ:]... הכל מיד ה' עליהם. ואולי הטעם הוא כי מפני שהוא מצוה גדולה כפריה ורביה להעמיד את העולם, ולא מכל אשה אדם זוכה להבנות... ולכך ג"כ במצות עריות שאסרה תורה היו יודעים שאין צריך לנהוג... ויעקב נשא ב' אחיות והוליד י"ב שבטים עמודי עולם... לכן היו נוהגין היתר על פי רוח הקודש, וזה נכון וראוי לומר". וכן כתב שם בראשית פל"ב אות ו, ובח"א לחולין צא. [ד, קה:]. (74) לשונו בגו"א בראשית פל"ב אות ו: "ומכל מקום תרי"ג מצות קיים שהרי לא נשא אחרות, רק אלו שנשא על פי רוח הקודש, וזה נקרא שקיים תרי"ג מצות". ושם פמ"ו אות ה [ד"ה אמנם] כתב: "יעקב אמר לעשו 'תרי"ג מצות קיימתי', ואחת מהם שלא ישא שתי אחיות [ויקרא יח, יח]. אלא ודאי מה שהתיר לו דבר אחד אין זה שעבר על התורה, כי התורה שאסרה היא שהתירה לו גם כן... ואם נשא ב' אחיות נוסף על הראשונות אז היה עובר התורה, כי נשים אלו התירה התורה, ואחרים אסרה". (75) כמבואר בהערה 55. (76) שנתבאר שאברהם ויעקב שמרו את התורה. (77) ברכות טז: "אין קורין אבות אלא לשלשה". (78) "להם" - לאבות. (79) פירוש - הואיל ונתבאר שמעלות אברהם ויעקב הן קרובות למעלת התורה [מפאת מידות החסד והאמת], בהכרח שנסיק מכך שדרגת האבות מחייבת מעלה זו, ולכך ה"ה ליצחק, שהרי אף הוא על האבות ימנה. אמנם טעמא בעי, שאמנם מעלות אברהם ויעקב קרובות למעלת התורה, אך מנין להקיש מהם ליצחק. שהרי סו"ס נתבאר שאברהם ויעקב הגיעו לכך מפאת מדותיהם המיוחדות להם [חסד ואמת], והואיל ומידת יצחק אינה כך, מהיכי תיתי להכליל את מעלת יצחק בגדר זה. והרי בתחילה כשביאר שהתורה מיוחדת רק לאברהם [ולא ליעקב], לא הכליל את יצחק בדרגת אברהם. ומדוע כשמצטרף יעקב אל אברהם, צירוף זה מחייב שאף יצחק יכלל בכך, וכי דין "רוב" נאמר בזה. אמנם הענין מבואר על פי מה שכתב בח"א לר"ה י: בביאור דברי הגמרא שם שאברהם ויעקב נולדו בתשרי, ואילו יצחק נולד בפסח. וכתב שם בח"א [א, צז.] בזה"ל: "יש להקשות, אחר שהאבות נולדו בתשרי, מאי שנא יצחק שיהיה נולד בניסן, והרי הוא בכלל האבות. ומאחר שהאבות ראוי להיות נולדים בתשרי, מאי שנא יצחק. אך תדע כי מפני שאברהם הוא הראש ויעקב הסוף, לכך ראוי שיהיה הראש והסוף נולדים בתשרי. וכאשר הראש והסוף נולדים בתשרי, נכלל עמהם יצחק, כאילו נולד ג"כ בתשרי. אך יצחק נולד בפסח מפני טעמו הידוע". וה"ה לדידן. הואיל ונמצא שמעלותיהם של אברהם ויעקב מגיעות למעלת התורה, הרי הראש והסוף של האבות שייכים למעלת התורה, ובע"כ שאז "נכלל עמהם יצחק", ואף מעלתו תשוה להם. ודייק לה שהפסוק המורה על שייכותם של האבות למעלת התורה הוא [מיכה ז, כ] "תתן אמת ליעקב וחסד לאברהם". ומדוע בפסוק זה לא נזכר אף יצחק. [וכן העירו שם מפרשי המקרא, עיי"ש]. אלא שכאשר הנך מזכיר את ראש וסוף האבות, הרי יצחק ממילא נכלל עמהם, וכפי שנתבאר בח"א לר"ה. (80) כמבואר בהערה 39. (81) שהרי מדתו היא אמת, שאינה מתאימה לעוה"ז, וכמבואר בהערה 25. (82) פירוש - אין הכנת יצחק לתורה כהכנת יעקב לתורה, אלא פחותה הימנה. ונמצא שיש כאן ג' דרגות בהכנת האבות לתורה; מעלת אברהם, ופחותה הימנה מעלת יעקב, ופחותה הימנה מעלת יצחק. וכנגדן רישומן בתורה; מעלת אברהם הוזכרה בקרא, מעלת יעקב הוזכרה במדרש, ומעלת יצחק לא הוזכרה אף לא במדרש. (83) והובא למעלה הרבה פעמים בהערות. 
(1) לעיל פי"ב, ויובא בהערה 3. (2) בדר"ח פ"ו מ"י ביאר את המשנה שם "חמישה קניינים קנה הקב"ה בעולמו, ואלו הן; תורה קנין אחד וכו'". וכתב שם לבאר [שיז.] בזה"ל: "הדבר שהוא אחד ואין דבר עמו, דבר זה הוא צריך אליו ביותר, שהרי אין עוד אחד, ולפיכך צריך לו ביותר. שאם היה דבר עמו, לא היה כל כך צריך לו. עכשיו שהוא אחד, הוא צריך אליו ביותר. ואמר 'תורה קנין אחד', הרי התורה היא ענין אחד בלבד, ולכך הוא קנין אל השם יתברך... כי התורה היא אחת לגמרי, שלכך פתח עשרת הדברות באל"ף ["אנכי" (שמות כ, ב)], והעולם נברא בב' ["בראשית" (ב"ר א, יד)], לומר כי אין דבר יותר אחד כמו התורה. כמו שאמרו במדרש [ילקו"ש ח"א סוף רמז א] 'אני אחד והתורה היא אחת והאל"ף אחת'. כי התורה היא כוללת והכל בה, ואם כן אי אפשר שיהיה דבר זולתה. כי הדבר שהוא חלק בלבד, אפשר שיהיה עוד דבר שהוא החלק השני. אבל דבר שהוא הכל, אי אפשר שיהיה עוד אחר עמו. וכיון שהתורה היא אחת, הוא קנין לגמרי אל הש"י. שלא תוכל לומר שאין התורה לגמרי אל הש"י כי יש עוד דבר עמה, כי אין עוד דבר עם התורה". ובגו"א בראשית פי"ד אות לב כתב: "כי התורה היא של הקב"ה, ואין דבר משותף עמה, ולפיכך היא קנין להקב"ה". ובדרוש על התורה [כז.] כתב: "פתח בה התורה [באות אל"ף], להורות כי אין דבר משותף עם התורה כלל, כדכתיב [יהושע א, ח] 'והגית בו יומם ולילה'. ואם אמרו [אבות פ"ב מ"ב] יפה תלמוד תורה עם דרך ארץ, שיפנה לעסקיו ג"כ, לא יעשה זה רק כדי שיוכל לעסוק בתורה, אבל מ"מ התורה היא אחת, ואין משתתף עמה דבר, לכך פתח בה באל"ף. והוא שכתוב [שמות יט, ב] 'ויחן ישראל', בלשון יחיד, שא"א לישראל לקבל התורה שהיא אחת, רק כאשר הם ג"כ אחד לגמרי. כי כל דבר אחדות, לא יאות כי אם לאשר גם הוא אחד". (3) לשונו לעיל פי"ב [ד"ה ובמסכת מנחות]: "ובמסכת מנחות [נג:], יבא טוב ויקבל טוב, מטוב לטובים. 'יבא טוב' זה משה, דכתיב [שמות ב, ב] 'ותרא אותו כי טוב'. 'ויקבל טוב' זו תורה, דכתיב [משלי ד, ב] 'כי לקח טוב נתתי לכם תורתי אל תעזובו'... הנה בא לבאר... כי התורה מיוחדת מכל הנבראים. שכל הנבראים יש בהם בחינה שמתיחסים אל החמרי. והתורה מצד שהיא גזרת השם יתברך, אינה מתיחסת אל החמרי, רק אל גזרת השם יתברך. ומצד הזה אין בה בחינה חמרית כלל... ולכך אמר 'יבא טוב'. לשון 'טוב' מורה על הדבר שהוא נבדל מן החמרי. וזה ידוע, לפי שדבק בחומר ההעדר והחסרון, שהוא רע... ולכך אמר כי לא היה מוכן לקבל התורה השכלית - שאין לה בחינה חמרית כלל - רק מי שיש לו מדרגה זאת גם כן, שהוא נבדל בלתי חמרי. כי לקבל התורה צריך הכנה. ולפיכך אמר 'יבא טוב, זה משה'. כי מדרגת משה נבדל לגמרי מן החמרי. ודבר זה ידוע מאד, שזהו מעלת משה, ולכך היה מתנבא באספקלריא המאירה... שזה עיקר עצם משה, שהיה נבדל מן החומר. ולכך הוא בלבד היה פורש מן האשה [שבת פז.], ונקרא 'איש אלהים' [דברים לג, א]". ובח"א למנחות נג: [ד, פב.] כתב כן, והוסיף: "כי אין ראוי לקבל תורה רק מי שהוא מוכן לקבל התורה, ומתיחס אליה". ובח"א לסוטה יג: [ב, נו:] כתב: "יש לך לדעת כי מרע"ה היה לו מעלת הצורה הנבדלת, והיה נבדל במעלתו מכל אדם, כמו שנקרא 'איש אלקים'... והיה פורש מן האשה, ולא היה דבק בחמרי... שהיה צורה נבדלת". ומכלל פרישתו מהאשה נמצא הבדלתו מהכלל. ועוד אודות שמשה נבדל מכל ישראל, הנה ביום לידת משה "אמרו לו [פרעה] אצטגניניו היום נולד, ואין אנו יודעים אם ממצרים אם מישראל" [רש"י שמות א, כב]. וביאר זאת בגבורות ה' ס"פ טו [עה:] בזה"ל: "כאשר תדע מדריגת משה רבינו ע"ה במה שהוא נבדל מכלל ישראל במעלה שלו, ולא נשתתף עם שאר ישראל במעלתם, לא היו יכולים לדעת אם מישראל אם מאומות, כי לפי מדרגתו לא היה לו צירוף ושיתוף עם שאר ישראל, והבן זה היטב". ובגו"א שמות פי"ח אות ז [ד"ב אמנם] כתב: "משה היה נבדל מכל ישראל, ודבר זה שהיה משה נבדל מישראל הוא ידוע", ושם מבאר שלכך "שקול משה כנגד כל ישראל" [רש"י שמות יח, א, וראה להלן ס"פ כט]. וכן שב וביאר שם בפט"ז [עו:], ושם ר"פ יח [פא.]. ובשירת הים נאמר [שמות טו, א] "אז ישיר משה ובני ישראל וגו'", וכתב על כך בגבורות ה' פמ"ז [קפו.] בזה"ל: "הזכיר משה בפני עצמו וישראל בפני עצמו... מדריגת משה שהיה נבדל במעלתו מכל ישראל, ולא היה נכלל עמהם... ולכך לא נשא אשה מבנות ישראל... ולפיכך היה שקול נגד כל ישראל. ולכך זכר משה בפני עצמו, וישראל בפני עצמם, ודבר זה מבואר". וכן כתב שם בפי"ט [פז.] שלכך משה לא נשא אשה מבנות ישראל המיוחסות. ובח"א לשבת נה: [א, לג.] כתב: "כי משה היה נבדל בעצמו מכל אדם על פני האדמה, ולפיכך אף לבניו לא היה יחוס וקשר כלל...ומפני כך לא היה מתחייב שיהיו לו בנים צדיקים". (4) כמבואר לעיל פי"ז, שלכך לא ניתנה תורה לאבות, כי אין הם בגדר כלל. וראה שם הערה 50. ובגו"א שמות פ"כ אות ח כתב: "המצות אינם לישראל מצד שהם פרטיים, שהרי לכלל ישראל ניתנה התורה, וזה תראה כי המצוה אינה לישראל רק בצד הזה". וצרף לכאן שכאשר ישראל קיבלו את התורה היו הם "כאיש אחד בלב אחד" [רש"י שמות יט, ב], כי זו היא ההכנה המתאיתה לקבלת התורה, וכפי שביאר בדרוש על התורה [סוף כה:], וז"ל: "כי גם דבר זה הכנה לקבלת התורה...כי כאשר הם חוטאים הם רבים מחולקים זה בכה וזה בכה... בשביל שהם עם אחד, ניתנה להם התורה שהיא אחת". ובהקשר זה משתלבים לכאן דבריו בדר"ח פ"ו מ"ז [סוף רצט:] בביאור המעלה של "אוהב את הבריות" שהיא אחת מקניניה של תורה, וז"ל: "כי כאשר הוא אוהב את הבריות הוא תוך כלל הבריות, וראוי אל התורה שניתנה אל הכלל. אבל אם אינו אוהב את הבריות, בזה נבדל מן הכלל, ואיך יזכה אל התורה, שהתורה היא אל הכלל, שהרי הוא יחיד בעצמו, ולא ניתנה תורה אל היחיד". וכן כתב שם לגבי "נושא בעול עם חבירו" [ריש ש:]. (5) "מכל משמר נצור לבך כי ממנו תוצאות חיים" [משלי ד, כג]. ובשמו"ר יט, א אמרו "כשאדם שמח הלב שמח תחילה... ולעת"ל מביא הקב"ה כל האיברים, ואינו מנחם תחלה אלא הלב". ובגבורות ה' פע"א [שכו.] כתב: "אין באדם כל האברים בשוה במעלה. כי אבר כמו הלב הוא האבר הנכבד שבו החיות וממנו מקבלים שאר אברים חיות. לכך כאשר האילן חוזר אל כח חיותו לגדל הפרי, נקרא 'לבלוב', מלשון לב. כלומר שחוזר אליו חיותו שהיא בלב". והובא לעיל בהקדמה הערה 84. ובח"א להוריות י. [ד, נח:] כתב: "הלב הוא מלך על כל האברים, משלח הפרנסה והחיות לכל האברים, ובשביל כך הלב משרת אל כל האברים ביחד. ושאר אברים מקבל זה מזה עד שכל אחד משועבד לחבירו". ובדר"ח פ"ה מ"כ [ער:] כתב: "שכל האיברים מקבלים החיות מן הלב, אשר הוא באמצע גוף האדם, והלב מקבל פרנסה תחילה ואח"כ ממנו מקבלים שאר איברים, שהלב שולח פרנסה לכל האיברים". וכן בגבורות ה' פ"ח [סוף נא:] כתב: "כמו שבאדם הלב... עיקר האדם, הלב שממנו החיות ... כך בכלל העולם, בית המקדש.. וכמו שהלב הוא באמצע האדם, וממנו מקבלים חיות ושפע כל האיברים, כך בית המקדש באמצע העולם, ממנו מקבלים כל הארצות חיות ושפע". וכן הוא בגבורות ה' פע"א [שכה:]. (6) ענין זה [שקבלת התורה לישראל עוברת דרך משה רבינו] מבואר היטב בגו"א שמות פ"כ אות ח. שנאמר שם [שמות כ, ב] "אנכי ה' אלקיך וגו'", ופירש רש"י שם "למה אמר לשון יחיד 'אלקיך', ליתן פתחון פה למשה ללמד סניגוריא במעשה העגל, וזה הוא שאמר [שמות לב, יא] 'למה יחרה אפך בעמך', לא להם צוית 'לא יהיה לכם אלהים אחרים', אלא לי לבדי". וכתב על כך בגו"א שם: "ללמד סניגוריא וכו'. יש לתמוה בזה מה מועיל סניגוריא זאת, פשיטא אם היו ישראל טועים בזה, שהיו סבורים 'אנכי ה' אלהיך' דוקא למשה נאמר ולא לישראל, הנה זה סניגוריא. אבל עכשיו כי ישראל לא היו טועים בלשון זה, ולפי האמת גם כן לא נאמר לשון יחיד בשביל שהיה מצוה למשה, דהא לא משה נצטווה, ולפיכך מאי סניגוריא. אבל כך פירושו, כי המצוות אינם לישראל מצד שהם פרטיים, שהרי לכלל ישראל ניתנה התורה, וזה תראה כי המצוה אינה לישראל רק בצד הזה. והנה כאשר כלל ישראל הם פרטיהם - כל אחד ואחד בפני עצמו, אף על גב שכאשר יתחברו ביחד יש בהם כלל, מכל מקום מציאות כל אחד ואחד בפני עצמו, אין זה כלל גמור. כי אם במשה, שנחשב משה לששים רבוא, כאשר נתבאר בתחילת הפרשה, ולפיכך אמר כי המצוה היא בראשונה למשה בעבור שהוא שקול כנגד כל ישראל. ולא שיהיה פירוש 'אלהיך' קאי על משה, אלא פירושו שהמצווה הוא לישראל מצד הכלל שהם עם ישראל, ולפיכך נאמר בלשון יחיד 'אלהיך אשר הוצאתיך'. לכך אמר משה 'למה יחרה אפך בעמך' [ר' שמות לב, יא], כלומר עיקר התחלת המצוה הוא למשה כמו שאמרתי, כי שקול משה כנגד כל ישראל [רש"י שמות יח, א], כי הוא שקול נגד ששים רבוא. אבל ישראל הם פרטים כל אחד ואחד, אין זה כלל גמור כמו שהוא במשה. ומאחר שהם עברו, ולא אני, אם כן עיקר הדבר קיים, ו'למה יחרה אפך בעמך'. ופירוש זה עיקר כאשר תבין המצות שבאו לישראל, ותבין עם זה מדריגת משה עליו השלום. ותדע, כי משה ראשון לתורה ולמצות, ולכך היה קבלתו ראשונה לתורה ולמצות מפי הגבורה, והורישה לישראל אחר כך". ופירושם של דברים אלו, כי משה רבינו עצמו נושא בתוכו את "כלל ישראל" באופן של "כלל גמור". כי ישנו "כלל ישראל" בדמותם של ששים ריבוא איש, וישנו "כלל ישראל" בדמותו של משה רבינו, ו"כלל ישראל" של משה רבינו מופקע לחלוטין מ"פרטי". ובזה משה רבינו שונה מהאבות הנחשבים עדיין ל"פרטי" [וכמבואר לעיל פי"ז]. וראה בח"א לסוטה יג: [ב, נו.] שביאר שמחמת מדריגת משה לא נודע מקום קבורתו [דברים לד, ו], "אע"ג שנודע מקום קברי אבות, לא קשיא, כי משה הוא עצם ישראל, ונקראו ישראל על שמו" [לשונו שם]. וזהו עומק דבריו כאן שבקבלת התורה משה רבינו הוא כמו הלב שבאדם, שמקבל התורה ראשונה. וזאת מפאת שהוא גונז בתוכו את הששים ריבוא של ישראל, ומשם הוא מעבירה לכלל ישראל, וכמו הלב ששולח חיים לשאר האברים. (7) ולא מפי משה רבינו, המובחר להעביר התורה לישראל. (8) ירושלמי ברכות פ"א ה"א "מפני מה קורין פרשיות קריאת שמע בכל יום, מפני שעשרת הדברות כלולין בהן; 'אנכי ה' אלקיך' - 'שמע ישראל ה' אלקינו' [דברים ו, ד]". והרי מבואר במשנה [ברכות יג.] שפרשה ראשונה של שמע עוסקת בקבלת עול מלכות שמים. א"כ הוא הדין לפסוק "אנכי". וראה רמב"ן שמות כ, ב שכתב: "וזו המצוה ["אנכי"] תקרא בדברי רבותינו קבלת מלכות שמים". ובהשגות הרמב"ן לספר המצות ל"ת ה כתב: "וקבלת המלכות הזה שקבלו בסיני הוא באמת מדבור 'אנכי'". וראה להלן פל"ז [ד"ה ובמכילתא]. (9) לשון הרמב"ן שמות כ, ג: "והנכון גם לפי הפשט שהוא מלשון 'והיה ה' לי לאלקים' [בראשית כח, כא]... יאמר שלא יהיה לנו בלתי השם אלהים אחרים מכל מלאכי מעלה ומכל צבא השמים הנקראים 'אלהים'... שלא יאמין באחד מהם ולא יקבלהו עליו באלוה ולא יאמר לו 'אלי אתה'. וכן דעת אונקלוס שאמר 'אלהי אוחרן בר מיני'... והנה הזהיר בדבור השני תחלה שלא נקבל לנו אדון מכל האלהים זולתי ה'". (10) רמב"ן במדבר טו, כב: "כי המודה באלוה זולתו כבר הוא בטל אצלו כל מה שצוה השם הנכבד בין במצות עשה בין במצות לא תעשה. שאם יש אלוה זולתו, יראתו ומצותיו וכל החיוב בהם אינו כלום". ובהלכות מלכות קיימא לן ש"אין שני מלכים משמשים בכתר אחד" [חולין ס:]. וכתב על כך בגו"א במדבר פכ"ח אות יא [ד"ה אמנם כאשר]: "ויש לך לדעת, כי המלך הוא המקשר את מלכותו עד שהכל אחד. ולפיכך צריך שיהיה מלך אחד, ולא שני מלכים, כי איך יתקשר להיות אחד על ידי שנים, כי שנים הם מחולקים. וקראו רז"ל [ברכות יג.] 'שמע ישראל ה' אלהינו ה' אחד' [דברים ו, ד] קבלת מלכותו. ומה ענין 'שמע ישראל ה' אלהינו ה' אחד' אל (אחדותו) [מלכותו]. רק כי אין אחדות אלא למלך, שהוא יחיד בעמו, ועל ידו יתקשר הכל להיות כלל אחד. וכן הכתוב קראו אותו שהוא שני למלך 'משנה' [בראשית מא, מג], וזה כי המלך הוא כמו האחד במספר, ואותו שהוא אחריו שני. לכך קיימא לן במסכת ראש השנה [לב:] 'שמע ישראל ה' אלהינו ה' אחד' הוא מלכות שלימה. וזה כי האחדות הוא המלכות, שמאחר שהוא אחד - ראוי למלכות... ולכך אמרה 'אי אפשר לשני מלכים להשתמש בכתר אחד', כי כל מלך צריך שיהיה מיוחד, ולא יהיה לו שתוף אל זולתו כלל, רק מיוחד בעצמו". וכן הוא בהקדמה שלישית לגבורות ה' [כ], ובגו"א ס"פ בשלח [שמות פי"ז אות יג]. (11) לשונו להלן פל"ט [ד"ה ומפני כך]: "כי השם יתברך מייחד שמו על הכללי, לא על הפרטי. ודבר זה מפני כי השם הוא המהות השכלי, אשר אין השכל פרטי רק כללי". ובגו"א בראשית פי"ב אות ד כתב: "אין הקב"ה מייחד שמו רק על אבות האומה. והיינו טעמא מפני שאין הקב"ה מייחד שמו על יחיד פרטי, רק על אומה שלימה. ואותם שהם אבות האומה הקב"ה מייחד שמו עליהם. ולפיכך על האבות דווקא [מייחד שמו]". והובא לעיל פי"ז הערה 16. וכן הוא בנצח ישראל פמ"ד [ד"ה וכמו ששבטי]. ובח"א לסנהדרין קו: [ג, רנב.] כתב: "שאין הקב"ה מיחד שמו על אדם יחיד, כי אם על אומה שלימה". והרא"ם בראשית יב, ב כתב: "אין הקב"ה מייחד שמו על היחיד, אלא על האומה; 'אלקי ישראל' [שמות ה, א], 'אלקי העברים' [שם שם ג], 'אלקי העמים' [תהלים צו, ה]". (12) יסוד נפוץ בספרי המהר"ל. וכגון בגבורות ה' פמ"ז [קצג:] כתב: "המלך... אי אפשר לו בלא עם אשר מלכותו עליהם, ואם אין עם, על מי ימלוך". ובאור חדש [סז:] כתב: "כי המלך מצד מלכותו הוא מבקש עבדים וממשלה עליהם, שאין מלך בלא עם". ובנתיב התשובה פ"ג [ד"ה פירוש דבר] כתב: "כי הוא יתברך חפץ בעולם, כי אם אין הנבראים - על מי מלכותו יתברך". ובדרוש על התורה [כז.] כתב: "אם עם אין כאן, מלך אין כאן, כי אין מלך בלא עם". וכן הוא בבאר הגולה סוף באר רביעי [פו.]. (13) לשונו בנתיב העבודה פ"ז [א, צח:]: "ומה שהיה קבלת מלכות שמים בלשון 'שמע ישראל', ולא בלשון זה 'ה' אלקינו ה' אחד'. מפני כי נקרא קבלת מלכותו. וכאשר ממליכין אותו על אומה, כי הוא יתברך מלך על עם, לא על יחיד בלבד, והנה הוא מלך ישראל שהם אומה אחת, והם ממליכים השם יתברך שהוא יתברך אחד. ואם כן לא שייך לומר רק 'שמע ישראל ה' אלקינו', שבזה ממליך הקב"ה על ישראל, שהם אומה אחת". ובהמשך שם כתב [א, צט.]: "וכן מה שאנו אומרים 'שמע ישראל ה' אלקינו ה' אחד', היינו שכל אחד מישראל מקבל מלכותו יתברך עליו באמצעות כלל ישראל, אשר הכלל - מלכותו יתברך עליו. ויש לומר 'שמע ישראל ה' אלקינו וגו'' כאילו הוא מדבר אל הכלל, ודברים אלו עמוקים מאוד". ובדר"ח פ"ד מי"ב [קפג:] כתב: "שהוא מלך מולך על הכלל... ישראל כאשר הם מקושרים, אז מלכות הש"י עליהם... כי המלך הוא מלך על הכלל... אבל אם נפרדים ישראל זה מזה, כביכול אין מלכותו יתברך מתקיימת". הרי שהאופן היחידי להגיע אל מלכותו יתברך הוא רק דרך הכלל. וכן הוא בנצח ישראל פמ"ד [ד"ה וכמו ששבטי], שכתב: "היחיד מקבל מלכותו על ידי הכלל, אשר אלקותו יתברך הוא על הכלל... לפי שהפרטי הוא תוך הכלל, ולכך אומרים 'שמע ישראל וגו'". וכן הוא בגו"א דברים פל"ג אות ה, בביאור דברי רש"י שם [דברים לג, ה] שכתב "בהתאספם [ישראל] יחד באגודה אחת, ושלום ביניהם, הוא מלכם, ולא כשיש מחלוקת ביניהם". וביאר שם בגו"א: "וזהו מפני כי המלכות הוא האחדות, ולפיכך נקרא קריאת שמע קבלת מלכות שמים [ברכות יג.]... לפיכך כאשר ישראל באגודה אחת - מלכותו עליהם. וכאשר נחלקים, ואין כאן אחדות, מלכותו - דהוא אחדות - אינו עליהן". ויש בזה הטעמה מיוחדת. שהנה הרמב"ן [דברים ו, ד] העיר: "ואתה צריך להתבונן בזה, כי שינה הכתוב כאן לומר '[שמע ישראל] ה' אלקינו', ולא אמר 'אלקיך' כמו שאומר בכל מקום... אבל הזכיר ביחוד 'ה' אלקינו', כי עשה עם משה את הגדולות ואת הנוראות לעשות לו שם תפארת". ולפי דברי המהר"ל דבריו מחוורים למדי, שהרי פסוק זה עוסק בקבלת עול מלכות שמים [ברכות יג.], ולכך נקט "אלקינו" כדי להכליל את משה עם ישראל, כי בקבלה זו "משה עם כל ישראל, ומשה נכלל עמהם". (14) ולכך בשאר הדברות משה שוב חולק מקום לעצמו, ואינו נכלל עם ישראל. וא"ת, הרי כל התורה ניתנה רק אל הכלל [ראה הערה 4], ומהו פשר דבריו ששאר הדברות "אינם מצד שהם כלל אחד". אמנם כוונתו היא, שבכל הדברות ענין הכלל עומד הוא מחוץ לקיום המצוה. וכגון, מצות כיבוד הורים מתקיימת היא ביחיד, ומ"מ ניתנה אל הכלל. הרי כי קיומה לחוד, ונתינתה לחוד. מה שא"כ בשתי הדברות ראשונות, שם ענין הכלל הוא שייך לעצם קיום המצוה, שאי אפשר לקיים מצות "אנכי" אלא בכלל. ולכך שם אין מקום לחלק בין קיומה לנתינתה, כי שניהם נמצאים דוקא בכלל. (15) "עד שלא ישתתף לה דבר" [לשונו בתחילת הפרק]. (16) והטעם שדוקא דרגת הנבואה של משה מכשירתו לנתינת התורה יבואר בהמשך, וראה הערה 76. 
(17) "ואיזה זה בלעם בן פעור" [המשך לשון הספרי שם]. (18) כלשון הזה [וכן שאר שינויים] אינו בספרי שלפנינו, אך נמצא בבמדבר רבה יד, כ. (19) "ובבלעם 'נאם שומע אמרי אל' [במדבר כד, ד], שלא היה מדבר עמו פה אל פה" [המשך לשון הבמד"ר שם]. (20) "שנאמר [שמות לג, יא] 'ודבר ה' אל משה פנים אל פנים', ועם בלעם לא היה מדבר כי אם במשלים, כמה דתימא [במדבר כג, ז] 'וישא משלו ויאמר וגו'" [שם]. (21) עד כאן "ג' מדות היה ביד משה מה שלא היה ביד בלעם" [לשון במד"ר יד, כ]. ומכאן מאילך יעסוק ב"ג' מדות היו ביד בלעם מה שלא היה ביד משה" [שם]. (22) לשון המדרש שם: "משלו משל לטבחו של מלך שהוא יודע מה המלך מקריב על שולחנו ויודע כמה הוצאות יוצאות למלך על שולחנו. כך היה בלעם יודע מה הקב"ה עתיד לדבר עמו". (23) לשון המדרש שם "משה לא היה יודע מי מדבר עמו, בלעם היה יודע מי מדבר עמו, שנאמר 'נאם שומע אמרי אל אשר מחזה שקי יחזה'". (24) לשון המדרש שם: "בלעם היה מדבר עמו בכל שעה שירצה, שנאמר 'נופל וגלוי עינים'. היה משתטח על פניו, ומיד היה גלוי עינים על מה ששואל. ומשה לא היה מדבר עמו בכל שעה שירצה". (25) וכמו שמבאר בדיבור המתחיל הבא. (26) לשון המדרש שם: "מה בין נביאי ישראל לנביאי אומות העולם, רבי חמא בר חנינא ורבי יששכר דכפר מנדי; רבי חמא בר חנינא אמר אין הקב"ה נגלה על אומות העולם אלא בחצי דיבור, כמה דתימר 'ויקר אלקים אל בלעם'. אבל נביאי ישראל בדבור שלם, שנאמר 'ויקרא אל משה'. ורבי יששכר דכפר מנדי אמר... אין לשון 'ויקר' אלא לשון טומאה, כמה דתימר 'אשר לא יהיה טהור מקרה לילה', אבל נביאי ישראל בלשון קדושה, בלשון טהרה, בלשון ברור, בלשון שמלאכי השרת מקלסין בו להקב"ה, כמה דתימר 'וקרא זה אל זה ואמר'". והמהר"ל כאן חיבר את שתי הדעות לאחת. (27) נראה ביאורו, שהנה ביבמות מט: חילקו בין נבואת משה לבין נבואת ישעיה ושאר הנביאים בכך ש"כל הנביאים נסתכלו באספקלריא שאינה מאירה, משה רבינו נסתכל באספקלריא המאירה". ובדר"ח פ"ג מי"ד [קמג.] כתב לבאר: "רצה לומר כי משה מפני שהיתה נבואתו נבדלת לגמרי, וזה נקרא שראה 'באספקלריא המאירה', לכך אמר [שמות לג, כ] 'כי לא יראני האדם'. כי אין לו תמונה גשמית, ולראותו כפי מה שהוא הש"י - אי אפשר לראות הש"י, שהוא נבדל מהכל. אבל ישעיה שאין מעלתו כל כך, והיה רואה הש"י בכח גשמי, וזה נקרא 'אספקלריא שאינה מאירה', והוא ראה השם יתברך דרך עולם הגשמי, שהוא מלבוש נחשב, אשר המלבוש מתדמה בו הלובש. וזהו ההפרש אשר יש בין משה ובין שאר נביאים; משה כתיב בו [במדבר יב, ח] 'פה אל פה וגו''. אבל שאר הנביאים היו מתנבאים באספקלריא שאינה מאירה, היו רואים השם יתברך דרך מלבוש הזה הגשמי". ובח"א ליבמות מט: [א, קלב:] כתב: "כי זה ההפרש יש בין אספקלריא המאירה לשאינה מאירה; כי האספקלריא המאירה רואה הדבר כאשר הוא באמתתו. אבל שאינה מאירה אין רואה הדבר באמתתו כאשר הוא". הרי מבואר שככל שהנבואה נבדלת יותר, היא ברורה ומאירה יותר. וככל שהנבואה בכח גשמי יותר, היא ברורה ומאירה פחות. והיחס שבין נבואת משה לנבואת ישעיה הוא כעין היחס שבין נבואת ישעיה לנבואת אומות העולם. ולכך נבואת נביאי האומות, אשר הם שקועים בגשמיות [ראה לעיל פ"א הערה 88], אינה בבירור הגמור. (28) נידה לא. "הקב"ה יושב וסופר רביעיותיהם של ישראל מתי תבא טיפה שהצדיק נוצר הימנה. ועל דבר זה נסמית עינו של בלעם הרשע. אמר, מי שהוא טהור וקדוש ומשרתיו טהורים וקדושים יציץ בדבר זה". וכבר נתבאר למעלה שהקב"ה קדוש בתכלית הקדושה [פ"ט הערה 34, פי"א הערה 72, ופי"ב הערה 69]. ואודות מה שכתב "ודבריו קדושים", ראה רמב"ן [שמות ל, יג] שכתב: "הטעם אצלי במה שרבותינו קורין לשון התורה 'לשון הקודש', שהוא מפני שדברי התורה והנבואות וכל דברי קדושה כולם בלשון ההוא נאמרו. והנה הוא הלשון שהקב"ה יתעלה שמו מדבר בו עם נביאיו ועם עדתו, 'אנכי' ו'לא יהיה לך' ושאר דברות התורה והנבואה, ובו נקרא בשמותיו הקדושים... ובו ברא עולמו... ומלאכיו וכל צבאיו לכלם בשם יקרא מיכאל וגבריאל בלשון ההוא". (29) רש"י ויקרא א, א "אבל לנביאי האומות נגלה עליהן בלשון עראי, בלשון טומאה, שנאמר [במדבר כג, ד] 'ויקר אלקים אל בלעם'". וכתב שם הגו"א [אות ה]: "'בלשון טומאה'. אף על גב דכתיב [במדבר כג, ד] 'ויקר אלהים', והוא יתברך לא קבל טומאה, מכל מקום כתב 'ויקר' מפני שהיה בא הדבור אל בלעם בטומאה, והוא יתברך בודאי קדוש, רק הדבור אשר קרא לבלעם בא אל בלעם בטומאה". והם הם דבריו כאן. וכן הוא הנצח ישראל פנ"ה [ד"ה וכמו שאמרו]. (30) אודות יחוד הדיבור אצל נביאי ישראל, ראה רש"י ויקרא א, א שכתב "משה שמע וכל ישראל לא שמעו". ורש"י יומא ד: [ד"ה קול לו] כתב: "'וישמע את הקול מדבר אליו' [במדבר ז, פט], 'לו' היה יכול לומר, וכתב 'מדבר אליו', ללמדך שאליו לבדו היה נמשך הקול". ובגו"א שם אות יב [ד"ה ואין] כתב: "ואין להקשות מאי משמע מן לשון 'אליו'... דע לך, שיש חילוק בין לשון 'אלי' 'אליו' 'אליך', ובין 'לי' ו'לו' ו'לך'. לפי שכל דיבור או קריאה הולך מן המדבר אל אשר נדבר לו. וכאשר הולך מן המדבר אל אשר נדבר לו שייך לשון 'אליו'. וכאשר קיבל הדיבור שייך לשון 'לי', כי הלמ"ד מורה על הקנין לגמרי, כמו 'לי הוא זה' [ר' בראשית לא, מג]... ולפיכך כאשר יכתוב 'אל משה' או 'וישמע את הקול מדבר אליו', משמע על הליכת הקול מן המדבר אל השומע. ובא ללמוד כי הלך הקול אל משה ולא שמע אחר. וכן אמרינן בתנחומא [ויקרא אות א] מלמד שעשה הקב"ה שביל לקול, ולא היה הקול נשמע לכאן ולכאן. וכך משמע לשון 'אל משה', שהקול היה הולך מן המדבר אל השומע". (31) פירוש - הואיל ואצל נביאי ישראל קבלת הנבואה והתיחדותה הן חלק מעצם דבורו יתברך, "וזה עיקר דבורו שמדבר הוא יתברך אל הנביאים, ונתיחד עמהם הדבור" [לשונו כאן], לכך מן הנמנע הוא שחלק זה של הנבואה יעשה בטומאה, כי אין ראוי שיהיה עצם דבורו יתברך בטומאה. (32) ויש בזה הטעמה נפלאה. שהנה בשתי הפעמים שהקב"ה דיבר עם בלעם דברי נבואה, נאמר "ויאמר" מבלי להוסיף את תיבת "אליו". שבפעם הראשונה נאמר [במדבר כג, ה] "וישם ה' דבר בפי בלעם ויאמר שוב אל בלק וכה תדבר". וכן בפעם השניה נאמר [שם שם טז] "ויקר ה' אל בלעם וישם דבר בפיו ויאמר שוב אל בלק וכה תדבר". לעומת הנאמר למשה [שמות ו, ב] "וידבר אלקים אל משה ויאמר אליו אני ה'". ואצל אברהם נאמר [בראשית טו, ז] "ויאמר אליו אני ה' אשר הוצאתיך מאור כשדים לתת לך את הארץ הזאת לרשתה". והלא דבר הוא. אלא הם הם הדברים. אצל אברהם ומשה הדיבור היה מכוון במיוחד ובמסוים אליהם, ולכך נאמר תדיר אצלם "ויאמר אליו". מה שא"כ אצל נבואת בלעם, הרי "השם יתברך אינו חפץ כאשר מדבר עם נביאי אומות העולם רק שיצא הדבור ממנו, יבוא אל המקבל אף בטומאה" [לשונו למעלה], ולכך בנבואות בלעם לא תימצא תיבת "אליו". (33) נראה לבאר זאת, שהנבואה מורה על קשר שבין הנביא להקב"ה. וכמו שכתב בח"א לב"ב יב: [ג, סז:] וז"ל: "כאשר היה בית המקדש קיים, יותר היה מוכן לנבואה החכם ממה שהיה מוכן לנבואתו הבלתי חכם, כי היה השם יתברך קרוב אל העולם, והוא יתברך קרוב אל החכמים יותר מאשר הוא קרוב אל הבלתי חכם". ובבאר הגולה באר הרביעי [פא:] כתב: "כי כאשר בחר בישראל שוב נחרב שאר עכומ"ז... שאינם נחשבים לדבר. וזה תמצא מבואר, כי קודם שעמדו ישראל היו נביאים באומות, כמו בלעם אליפז וצופר הנעמתי [ב"ב טו:]... וכאשר עמדו ישראל לא היו נביאים באומות, והדברים האלו מבוארים". ובח"א לשבת קלט. [א, עב:] כתב: "ההיכל משם הנבואה, ששם המנורה, כי השכינה כאשר היתה שורה על נפש הנביא, אז היה נפשו דבר קדוש לגמרי. ולכך דרשו ז"ל [קידושין עב:] 'ונר אלקים טרם יכבה ושמואל שוכב בהיכל ה'' [ש"א ג, ג], עד שלא שקעה נר של עלי, הזריח נר של שמואל". הרי שהגדיר את הנבואה כביטוי לשייכות אל השכינה, עד כדי כך שמקור הנבואה הוא המנורה המעידה לכל באי עולם ששכינה שורה בישראל [רש"י ויקרא כד, ג]. ולכך מעלת הנבואה מגיעה לפסגתה כאשר "היא בקדושה ובטהרה ובבירור". וראה לעיל בהקדמה הערה 112 שנתבאר שם שהשכלי מתנהג בברירות ובבהירות. וראה עוד בנתיב התשובה פ"א הערות 94, 102. (34) פירוש - מה שאמרו חז"ל שבלעם דומה ומקביל למשה רבינו, אין כוונתם שבלעם שוה במעלת הנבואה למשה, אלא שהוא שוה לו בכך שאף הוא יודע דברים עליונים כמשה. אך מעלת הנבואה של משה היתה בטהרה, ואילו נבואתו של בלעם היתה בטומאה. ובח"א לסנהדרין קה. [ג, רמה:] כתב: "כי היה מתדמה בלעם בכח הטומאה שהיה לו למשה. כמו שאמרו 'בישראל לא קם, אבל באומות קם'". ושם מבאר כיצד דרגת "איש" של משה רבינו [ראה לעיל פי"ב הערה 77] תורגמה אצל בלעם לטומאה שפלה. (35) פנים אל פנים, פה אל פה, ועומד ולא נופל. (36) היה יודע מה הקב"ה עתיד לדבר עמו, היה יודע מי מדבר עמו, והיה מדבר עמו כל שעה. (37) רש"י בראשית יז, ג "ויפול אברם על פניו - ממורא השכינה, שעד שלא מל לא היה בו כח לעמוד, ורוח הקודש נצבת עליו, וזהו שנאמר בבלעם [במדבר כד, ד] 'נופל וגלוי עינים'". הרי שהשוו בין נפילת אברהם לנפילת בלעם. והנה ברור הוא שנפילת אברהם מורה על הריחוק שבינו לבין ה', שהרי נפילתו נבעה מערלתו, והערלה מורה על ההבדלה מן ה', וכמבואר לעיל פי"ט [ד"ה וכאשר בא]. ולכך ה"ה שנפילת בלעם נובעת מריחוקו מה'. ואודות "פנים אל פנים", ראה רש"י דברים ב, יז שכתב: "ללמדך שכל שלשים ושמונה שנה שהיו ישראל נזופים, לא נתייחד עמו [עם משה] הדבור בלשון חבה פנים אל פנים". (38) לשונו בגו"א שמות פ"ו אות ד [ד"ה ויראה]: "בא לשון 'דבור' כשהוא מדבר עם האדם פנים אל פנים [רש"י דברים ב, יז], כי הדבור פנים אל פנים הוא גם כן דיבור מבורר... פירוש 'וידבר' שהוא מדבר פנים אל פנים בדבור מפורש". ואודות "פה אל פה", הנה נאמר מדבר יב, ח] "פה אל פה אדבר בו ומראה ולא בחידות וגו'", ופירש רש"י שם "ומראה זה מראה דבור, שאני מפרש לו דבורי במראות פנים שבו, ואיני סותמו לו בחידות, כענין שנאמר ליחזקאל [יחזקאל יז, ב] 'חוד חידה וגו''". וראה בגו"א שם אות ט. (39) פירוש - רק לאחר שהנבואה כבר הגיעה אל הנביא - ולא קודם לכן - רק אז היא בגדר "נבואה ברורה", וכמו שמבאר. (40) ובביאור גמרא זו, ראה בגו"א בראשית פל"ב אות יא [ד"ה ויש מקשים], ושם דברים פי"ח אות יח, ובגבורות ה' פ"ז [מ.]. (41) פירוש - אצל בלעם אין הבדל משמעותי בין לאחר שהנבואה נתקבלה אצלו לבין קודם שנתקבלה, כי אף לאחר שנבואתו נתקבלה אין היא מבוררת דיה. ולכך מבחינתו אין לחלק בין לפני לבין אחרי קבלת הנבואה, והכל שוה אצלו. מה שאין כן בנבואת משה, הרי נבואתו שונה בהחלט לאחר שנתקבלה מאשר קודם שנתקבלה. כי לאחר שנתקבלה יש לה תוקף מחייב שאין חזרה ממנה, לעומת קודם שנתקבלה. ולכך נבואה שטרם נמסרה לנביא אינה מענינו של משה, כי מדרגתו מחייבת את התעסקותו רק בדברים מבוררים והחלטיים. (42) אודות שדברי הנבואה של משה נושאים בחובם בירור ותוקף הנבואה, צרף לכאן את דברי הספרי בדברים יח, טו, שדרש את הפסוק "נביא מקרבך מאחיך כמוני יקים לך ה' אלקיך" - "כמו שאני מדבר דבר ואיני מתיירא... כך כל הנביאים לא יהיו מתיראים". וביאר זאת בגו"א דברים פי"ח אות יג [ד"ה זה] בזה"ל: "זה המדרש יש בו ענין נפלא, אפרשהו לך למען תבין. כי הכתוב אמר 'כי נביא אקים', לא כמו האומות שהם דורשים אל מעוננים ואל קוסמים, שכל המעשים האלו הם מעשים מן רוחות הטומאה, ואינם מן האלקים. אבל הנביא יהיה דברו מן האלקים. וזה נראה כי ענין אלקי עמו, דכאשר לא ירא הנביא, ענין זה הוא מפני כי דבר רוח אלקים עליו, שהם דברי קדוש, ומכח דברי קדוש - שהוא נורא על כל בשר ודם - לא היה הנביא מתיירא מבשר ודם. כי זהו הוראה על שנבואתו נבדלת אלקית, שהרי אינו מתיירא מבשר ודם, וזהו שנבואתו למעלה מבשר ודם... דאף על גב דמדריגות הנביאים האחרונים לא היו כמו משה, אל תאמר כלל מפני זה שלא יהיו דברי אלקים חיים בקרבו, אלא הוא כמוני בענין זה שדברי אלקים חיים בקרבו, ולכך אינו ירא כמוני... אף על גב דהיה מדריגת משה חשוב לענין זה שהיה יודע יותר, מכל מקום בעיקר הדבר - שהיה דברי משה דברי אלקים חיים - הרי כל הנביאים שוים, כי דברי קדוש היו שומעים. ומזה היה... שהיו יראים מפניו. והבן זה היטב". הרי שרום מעלתו של ה' יתברך מתבטא במוחש ובמורגש בדברי הנביאים עצמם, שלא היו יראים מבשר ודם. ומקור לכל זה היא נבואת משה רבינו עליו השלום. וזה מורה באצבע על בירור הנבואה כאשר היא מתקבלת אצל משה. (43) כמו שאמרו ישראל [דברים ה, כב-כג] "ועתה למה נמות וגו' אם יוספים אנחנו לשמוע את קול ה' אלקינו עוד ומתנו כי מי כל בשר אשר שמע קול אלקים חיים מדבר מתוך האש כמונו ויחי". "כי שערנו בנפשותינו שלא נוכל עוד לסבול משא דבר ה' אלקים, כי חשבו שירצה האלקים לדבר אליהם כל המצוות" [לשון הרמב"ן שמות כ, טו]. וכן בהקדמה לאור חדש [מה:] כתב: "כי ישראל היו סבורין כי תמיד ידבר השם יתברך עמהם כך... ולא יוכלו להתקיים". והרי כל הדיבורים בהר סיני היו "פנים בפנים" [דברים ה, ד]. א"כ אין האדם יכול לעמוד תמיד בדרגה מעין זו. (44) דברים אלו ממש מבוארים ברש"י במדבר יב, ח, שכתב שם: "ומראה ולא בחידות... שאני מפרש לו דבורי במראות פנים שבו, ואינו סותמו לו בחידות... יכול מראה שכינה, תלמוד לומר [שמות לג, כ] 'לא תוכל לראות את פני'". (45) "עמו" - ה' עם בלעם. (46) "בו" - במשה רבינו. (47) וחסרון הנובע מפאת מעלה אינו נחשב לחסרון. וכגון, בנצח ישראל פל"ג [ד"ה ואין בכל] כתב: "כל הצדיקים היה להם חסרון בדבר מה. ואין זה נחשב חסרון במעלתם, שכל כך היה להם מעלה עליונה, עד שאותה מעלה אי אפשר שתהיה בלא חסרון". זאת ועוד, שלא רק שחסרון הנובע ממעלה אינו נחשב לחסרון, אלא שפעמים שהחסרון נחשב כבטוי למעלה, וניתן לומר על החסרון גופא דברי שבח וקילוס. שהרי רבי יוחנן בן זכאי אמר [כתובות סו:] "אשריכם ישראל, בזמן שעושין רצונו של מקום, אין כל אומה ולשון שולטת בכם. ובזמן שאין עושין רצונו של מקום, מוסרן ביד אומה שפלה, ולא ביד אומה שפלה, אלא ביד בהמתן של אומה שפלה". וכתב על כך בנצח ישראל פי"ד [ד"ה ויש לתמוה]: "ויש לתמוה, מאי לשון 'אשרי' דקאמר, 'אשריכם ישראל שמסרם ביד בהמתן של אומה שפלה', וכי בזה שייך לשון 'אשרי'. אבל הדבר הזה כמו שבארנו לך, כי בודאי יש לראות ולהתבונן מעלת ישראל העליונה, שיש להם משפט הצורה השלימה, אשר מצד עצמה ראוי לה השלימות לגמרי, ואין ראוי לה החסרון כלל. והחסרון בצורה הוא בטול אל הצורה לגמרי, ונחשבת נעדרת לגמרי... ובודאי יפה אמר על זה 'אשריכם ישראל וכו'". (48) "לו" - למשה. (49) פירוש - רק בענין הידיעה [ולא בענין המעלה] היתה לנבואת בלעם יתרון על פני נבואת משה. (50) והכוונה לשלמה המלך. (51) שימצא אדם אחר שיהיה מיוחד כמדרגת משה רבינו. (52) כמבואר לעיל [ד"ה ודבר זה]. (53) אין שם בר"ה, אלא בסנהדרין כ: [ואולי נקט "שם", כי בח"א לר"ה (יובא בהערה הבאה) הביא גמרא זו]. (54) ועוד אודות השייכות שבין נבואה למלכות, ראה דבריו בח"א לר"ה כא: [א, קכג.], שכתב: "אבל במלכים קם. ואין להקשות, אם בנביאים לא קם, כ"ש במלכים אין ראוי להיות נמצא. דכך פירושו, כי מצד מדריגות המלכות יש מדריגה גדולה, ובפרט מלך ישראל כמו שלמה, שנאמר [דה"א כט, כג] 'וישב שלמה על כסא ה'', שהיה מולך על עליונים ועל תחתונים [סנהדרין כ:], אשר ראוי אליו מצד המלכות מדריגה פנימית. ולפיכך מצד זה במלכים קם". ובזבחים קב. אמרו "בקש משה רבינו מלכות, ולא נתנו לו, דכתיב [שמות ג, ה] 'אל תקרב הלום', ואין 'הלום' אלא מלכות". וכתב שם בח"א [ד, ע.]: "פירוש, כי אז מדריגתו היה יותר מן מה שהיה עכשיו, שאין לו מלכות. וראיה לזה, שאמרו במסכת ר"ה [כא:] 'ולא קם נביא כמשה עוד', 'בנביאים לא קם, אבל במלכים קם', ומי הוא, שלמה. שתראה מזה כי ע"י כח מדריגת מלכותו זכה לחכמתו. ולפיכך 'בנביאים לא קם', אבל מצד מדריגת מלכותו קם. ולפיכך ביקש [משה] מלכות, שיהא לו מדריגה העליונה. וההפרש שיש בין המלך לאשר אינו מלך, כי המלך נבדל מן העם במדריגתו... ולפיכך מה שאמרו 'בקש משה מלכות', היינו שיהיה מדריגתו עוד יותר. כי הש"י הוא מלך. ואמר הקב"ה 'אל תקרב הלום', שאל יתקרב אל השם יתברך יותר מדאי, ובזה היה מונע ממנו המלכות. ומה שמנע הש"י ממנו המלכות, כי אין המדריגה הזאת ראוי שתהיה בעולם עד המשיח, שיהיה מלך ישראל, ונביא השם על הכל". (55) ואודות מעמדו הנבדל של המלך, ראה להלן פ"מ [ד"ה אמנם כאשר] שכתב: "ענין המלך שהוא נבדל משאר בני אדם, ואינו נכלל עמהם". וראה שם הערות. וראה עוד לעיל פ"ד הערה 77, כי הוא יסוד נפוץ מאוד בספרי המהר"ל. וז"ל בח"א לשבועות ט. [ד, יא.]: "כי המלך במה שהוא מלך על הכלל, צריך שיהיה מלך אחד... כי הכתר נבדל מבעל הכתר, כאשר הכתר הוא על ראשו. ולכך ראוי הכתר למלך, שהרי המלך הוא נבדל מן הכלל גם כן [ר' גו"א שמות פ"ד הערה 131]... ולכך יש למלך בשביל זה מעלה אלקית, ולכך מושחים המלכים בשמן הקודש [הוריות יא:]. והמעלה האלקית הזאת כמו שאמרנו, שהמלך מושל על הכלל, והכלל הוא נבדל. כי הגשמי הוא פרטי. ולכך כל מלך הוא אחד, שאין הכללי מתחלק". (56) כי ביחס לבני אדם, לא קם כמשה. וא"ת, סוף סוף קם במלכים כמשה, ומאי אכפת לן שהמלך נבדל מבני אדם, מ"מ אין לכאורה למשה מעלה המיוחדת רק לו, שהרי "במלכים קם". אמנם לפי המבואר בהערה 54 זה לא קשה, שאין הכוונה "במלכים קם" שבני אדם שהיו במקרה גם מלכים השתוו לנבואת משה, אלא שמלכותם גרמה להם להגיע למעלת נבואה זו. כי השילוב של מלוכה ונבואה, הוא שהביא להם את מעלתם המיוחדת, וזה וזה גורם. אך עד כמה שנוגע למעלת נבואה לכשעצמה, בזה אין דומה לנבואת משה. נמצא שמעלת הנבואה של משה [בפני עצמה] עולה היא על כל הקבלה דומה שתמצא לה. אך אם תימצא מעלת נבואה הבנויה על "זה וזה גורם" שתעלה אף מעל לנבואת משה, אין בכך סתירה לרוממות הבלעדית של נבואת משה רבינו. (57) מוסיף בזה עוד הסבר להורות על יחידיותו של משה רבינו ביחס לנבואת שלמה. שמלבד מה שביאר עד כה [שנבואת משה אינה נסמכת על מעלת המלוכה, לעומת נבואת שלמה], מבאר כאן עוד שאין היקף ידיעותיו של שלמה שוה לזה של משה רבינו. וא"ת, הואיל ובלא"ה מבאר כאן [בהסברו השני] שאין ידיעות שלמה שוות לאלו של משה, מדוע הוצרך כלל להגיע להסברו הראשון [שהמלך נבדל משאר בני אדם]. ונראה, כי בהסברו הראשון בא לישב לשון הגמרא "אבל במלכים קם", אשר מכך משמע שעצם העובדה שנביא מסוים הוא גם מלך, בכך די להבדילו מנבואת משה. ובהסברו השני מוסיף שלקושטא דמילתא לא יתכן שיהיה נביא שידיעותיו ישתוו לידיעותיו של משה רבינו. (58) ובביאור מ"ט שערי בינה, ראה ח"א לר"ה כא: [א, קכב.], שהרחיב בזה. וכאן מדגיש, שמסירת שערי בינה אלו למשה היא נובעת ממדרגת משה בנבואה. שמדרגתו כל כך מרוממת, עד שנמסרו לו מ"ט שערי בינה. וכן מבואר בהקדמת הרמב"ן לתורה, ויובא בהערה 60. (59) פירוש - השויון למשה הוא שכשם שמשה השיג דברים נעלמים, כך שלמה השיג כן. אך מעולם לא נעשתה השוואה בגדר הדברים הנעלמים עצמם, כי בזה בודאי אין צד שוה בין משה לשלמה, וכמו שמבאר. (60) לשון הרמב"ן בהקדמתו לתורה: "הודיעו [ה' למשה] תחילה ענין בריאת השמים והארץ וכל צבאם. כלומר בריאת כל נברא, העליונים והתחתונים. וגם כן כל הנאמר בנבואה ממעשה המרכבה ומעשה בראשית... כח המחצבים וכח 
צמחי האדמה... בכולם נאמר למשה רבינו בריאתם ומהותם... והכל נכתב בתורה בפירוש או ברמז. וכבר אמרו רבותינו [ר"ה כא:] חמישים שערי בינה נבראו בעולם, וכולן נמסרו למשה חוץ מאחד". ולמדים אנו מדבריו שתי נקודות; (א) שערי הבינה שנמסרו למשה מקיפים את הכל. (ב) מסירתם למשה אינה חולקת מקום לעצמה, אלא מסירה זו כלולה בתורה שנאמרה למשה, ומכלל "תורה" הן. (61) אודות ששערי הבינה לא נמסרו לשלמה, אלא רק למשה, כן מבואר בזוה"ק ח"ג רכג. (62) וענין זה [שהתורה צריכה להנתן על ידי משה רבינו, ולא ישירות לכלל] יבואר בארוכה להלן פכ"ב. (63) כי כל שם מורה על המהות המיוחדת של בעל השם, וכמבואר לעיל פ"א הערה 12, ופ"ג הערות 12, 13. (64) ר"ה כא: "נ' שערי בינה נבראו בעולם, וכולן ניתנו למשה, חסר אחד, שנאמר 'ותחסרהו מעט מאלקים'". וכן יובא בסמוך. (65) ובבמדבר רבה יב, יא אמרו "'מי עלה שמים' זה משה, דכתיב ביה [שמות יט, ג] 'ומשה עלה אל האלקים'. 'וירד' [שמות יט, יד] 'וירד משה מן ההר אל העם'". והובא בדרשת שבת הגדול [רג:]. (66) בסוטה יד. אמרו לגבי מקום קבורתו של משה ש"אותן העומדים למעלה נדמה להן למטה. למטה נדמה להם למעלה". וביאר זאת בח"א שם [ב, נו]: "יש לפרש דבר זה, כי אמרו על משה שנקרא 'איש האלקים'. נקרא 'איש' ונקרא 'אלקים'. ואמרו במדרש מחציו ולמעלה מלאך, ומחציו ולמטה איש. הרי משה אינו שייך לעליונים לגמרי, ואינו שייך ג"כ לתחתונים לגמרי. ועל זה אמרו כי העליונים נדמה להם... שאינו שייך מקומו לגמרי לעליונים. והתחתונים היו רואים קברו למעלה, כי אין שייך לגמרי אל התחתונים. ולכך התחתונים היו רואים קברו למעלה... כי יש לו בחינה אל עליונים ואל תחתונים". (67) יסוד נפוץ בספרי המהר"ל. וכגון, בגו"א בראשית פ"ד אות י [ד"ה אמנם] כתב: "כי האמצעי משותף לשני הקצוות". ושם פכ"ח אות כג [ד"ה ומסתייעא] כתב שבית המקדש מאחד לתוכו עליונים ותחתונים, כי הוא באמצע. ושם שמות פכ"א סוף אות ג כתב: "כי האמצע מקשר כל החלקים, לפי שהוא באמצע". ובנצח ישראל פ"א [ד"ה וכל זה] כתב: "כי לעולם האמצעי מאחד ומקשר הכל". וראה שם הערה 58. וכן הוא להלן פכ"ד [ד"ה ואמר שכולם]. (68) ובנצח ישראל פנ"ד [ד"ה ואמר כאשר] כתב: "ולפי מדריגתו ומעלתו [של משה] ראוי שיהיה חבור מן השם יתברך אל ישראל, ויהיה גם כן חבור ודביקות לישראל בו יתברך". וראה שם הערה 40. והם הם הדברים שנתבארו כאן. ובח"א לסוטה יג: [מהדורת כשר, חלק ראשון, עמוד מו] כתב: ""היה תפילת משה מעין שם המפורש, כי משה על ידי שנתן התורה על ידו... ונקרא 'איש האלקים', ולפני איש האלקים שעלה שמים וירד לא ננעל שום מחיצה". (69) כן מבואר להלן פכ"ד [ד"ה במאמר הזה, וד"ה ואמר שכולם]. 
(70) כי בצירוף אותיות מנצפ"ך ישנן כז אותיות, ואות מ"ם נצבת כאות מספר ארבע עשרה, באמצע סדר אלפ"א בית"א. וכן כתב בנתיב האמת פ"א [א, קצו.], וז"ל: "כי יש י"ג אותיות מן הא' עד אות אמצעי מן 'אמת', שהוא מ"ם באלפ"א בית"א, וכן יש י"ג אותיות מן המ"ם הפתוחה עד התי"ו באלפ"א בית"א, והוא אות אחרון". וכן הוא בדר"ח פ"ה מ"ז [רמ:]. (71) וענין זה חזר וכתב בדרוש על התורה [כז.], וז"ל: "ועוד ירצה במה שאמר [שמות יט, ג] 'ומשה עלה אל האלקים', כי מיוחד היה משה לשיהיה עולה אל האלקים להיות אמצעי בין הש"י ובין ישראל. וכדכתיב [דברים ה, ה] 'אנכי עומד בין ה' וביניכם בעת ההיא להגיד לכם דבר ה''. כי כמו שהורה לנו לפני זה שניתנה תורה במקום המיוחד לה, והוא במדבר. ובזמן המיוחד לה, והוא בחדש השלישי. ולעם שהם אחד כראוי לה. כך הורה עוד שנתן אותה על ידי המוכן לכך, והוא משה, אשר שמו הטוב יעלה ויורה על זה. כי המ"ם, שהוא האות האמצעי שבאלפ"א בית"א, מורה כי ראוי שיהיה הוא האמצעי וסרסור בין ה' ובין ישראל, ויעלה עד סוף המדריגות כלם. ולכך אחר זה באה השי"ן, שהוא סוף האותיות חסר אחת. כמו שהוא היה עולה אל האלקים בהשיגו עד סוף שערי בינה, חוץ מאחת, כדכתיב [תהלים ח, ו] 'ותחסרהו מעט מאלקים'". ועוד אודות שהאות שי"ן היא אחת לפני הסוף, ראה דבריו בח"א לע"ז יז. [ד, מ.], שכתב: "אין התשובה רק אם נשאר דבר אצלו עד שאינו נפרש לגמרי מן הש"י. וכך מורה שם תשובה, כי השורש שהוא 'שב', השי"ן מורה כי לא הגיע אל האחרית, כי התי"ו היא אחרונה... ויהיה שב... עד בי"ת, וכל זה בכלל תשובה". וראה עוד בח"א לשבת נה. [א, לב.]. (72) לשונו בדרוש על התורה [כח.]: "והשמיע דבר ה' לאדם שהוא במדריגה השפלה במדריגה החמישית. כי מדריגה האחת הם הפשוטים, ב' המורכבים, ג' הצמחים [וכאן כתב במקום זה "והדוממים", ולא הזכיר כאן את הצמחים], ד' הבעלי חיים, ה' הוא האדם, זהו אות הה"א שבשם משה באחרונה. הנה שכל ענין זה יורה עליו שם משה, כי מה שהוא בעצמו האמצעי בין ה' וישראל נרמז במ"ם אמצע האותיות, ואשר עלה והשיג מ"ט שערים נרמז בשי"ן, שהוא אות האחרון זולת תחת. ואשר הוריד החכמה וההשגה למטה לבני אדם שהוא בתחתונים במדריגה החמישית, נרמז בה"א שמספרה חמשה". ובנתיב העבודה פי"ד [א, קכ.] ביאר על פי זה כיצד ברכת הנהנין מתירה את הפרי באכילה, וז"ל: "אבל יש עיון בדבר, איך הברכה מוציא הפרי לחולין.והנה יש לך לדעת כי כל קדושה היא יוצאת לחולין על ידי פדיון... ולכך יוצא הפרי לחולין כאשר האדם נותן ברכה אל השם יתברך אשר ברא אותו, כי זה תמורת זה. ואל תאמר כי הפודה צריך להוסיף עליו חומש. בודאי הוא מוסיף חומש, כי הכבוד שהוא אליו מן האדם, הוא יותר ממה שהגיע אליו כאשר הכל נברא לכבודו עד חומש הוא. כי הנבראים התחתונים הם חמשה; פשוטים, מורכבים דוממים [וכאן הבדיל בין המורכבים לדוממים, והשמיט הצמחים], צמחים, בעלי חיים, והאדם במדריגה החמישית. ולכך חשיבות האדם על הכל הוא כמו חמישית. והשבח והכבוד שהוא מן האדם על כל פנים הוא חמישית יותר מן השבח שהוא מן שאר הנבראים, שהאדם הוא משכיל, וזהו מדריגה חמישית יותר מן ב"ח, ומכ"ש מן שאר נבראים שהם קודמים לב"ח. ולכך על כל פנים הוא מוסיף חומש ויוצא הפרי לחולין". וכן הוא בדרשת שבת הגדול [קצד.]. (73) אמנם טעמא בעי, מדוע דוקא כאן [ביחס לאותיות המרכיבות את שמו של משה] האדם נקרא על שם מדריגתו החמישית. ובדרוש על התורה הרגיש בזה, וכתב שם [כח:]: "והשמיע דבר ה' לאדם שהוא במדריגה השפלה במדריגה החמישית". ופירושו, כאשר מעריכים את הבריאה מצד מדריגתה השפלה, אזי האדם נמצא במדריגה החמישית. והואיל ושמו של משה מורה על מהותו, ומהות זו היא חיבור הגבוה ביותר אל השפל ביותר, לכך כאן האדם נזכר מצד שפלותו, ושפלות זו היא המדריגה החמישית. (74) וא"ת, כיצד האות ה"א משמו של משה מורה על יחוד משה בנבואה. דנהי שאות זו "מורה שיורד לתחתונים" [לשונו כאן], אך כיצד ירידה לתחתונים מעידה על יחודו בנבואה. ונראה בזה, כי מהותו העיקרית של משה היא היותו אמצעי בין עליונים ותחתונים, שהרי על שם כך נקרא "איש האלקים". ולכך האות הראשונה של שמו [אות מ"ם] היא האות המורה על כך, כי העיקר מתגלה בהתחלה [גו"א בראשית פ"ג אות ט], "וכל התחלה הוא עיקר" [לשונו בנר מצוה (יג.). והוא יסוד נפוץ מאוד בספרי המהר"ל. וצרף לזה, שבארמית "התחלה" נקראת "מעיקרא".] ואין אותיות שי"ן וה"א באות אלא להורות כיצד משה הוא אמצעי; האות שי"ן מורה שהוא מגיע עד מ"ט שערי בינה, והאות ה"א מורה שהוא מוריד החכמה עד הדיוטא התחתונה שבה נמצא האדם. ומתוך כך מוכח שמשה אכן מצורף גם לעליונים וגם לתחתונים, ולכך הוא האמצעי שביניהם. וא"ת, היא גופא, מדוע היות משה האמצעי בין עליונים ותחתונים מכשירתו להיות המיוחד שבנבואה. אמנם זה לא קשה, כי כל ענין הנבואה הוא להשמיע לבני אדם את דבר ה'. וכן פירש רש"י [שמות ז, א] "כל לשון נבואה אדם המכריז ומשמיע לעם דברי תוכחות", ו"הונח שם 'נביא' אל המדבר דברי השם דוקא... ומשמיע אותם לבני אדם" [לשונו בגו"א שם אות א (ד"ה אמנם)]. ולעיל בהקדמה [ד"ה ואמרו] כתב: "מדרגת הנבואה... שהם בני אדם שהם בעולם הזה, ובא להם רוח הקודש מעליונים". וראה שם הערה 59. ולכך ככל שאדם מחבר יותר עליונים ותחתונים להדדי, כך הוא נעשה מוסגל יותר לנבואה. ואין כמשה בחיבור עליונים לתחתונים, ולכך אין כמשה בנבואה. (75) והוא יחודו במדת הענוה, וכמבואר בארוכה בפרק כג. (76) והנה חמש פעמים ביאר בפרק זה שיחוד משה מכשירו לכך שהתורה תינתן על ידו, כי התורה המיוחדת יכולה להנתן רק על ידי מי שהוא מיוחד. [כן כתב בתחילת הפרק, ובד"ה ודבר זה, ובד"ה ומה שאמרו, ובד"ה ולפיכך היה, וכאן בסוף הפרק.] בפרק זה ביאר שיחוד משה הוא בנבואה, ולהלן בפרק כג ביאר שיחוד משה הוא בענוה. ועכ"פ מידי יחוד לא יצאנו. ודברים אלו צריכים ביאור, דמהו העומק שתורה מיוחדת יכולה להנתן רק באמצעות אדם מיוחד. אמנם זהו יסוד שחוזר ונשנה בספר זה, והוא "כי לקבל תורה צריך הכנה" [לשונו לעיל פי"ב (ד"ה ולכך אמר)]. וההכנה הזו נעשית בשעה שהאדם מתייגע בכדי שתהיה התאמה בינו לבין התורה, כי בהעדר התאמה זו לא יהיה האדם ההכנה להיות בית קיבול לתורה. וכפי שכתב בח"א למנחות נג: [ד, פב.], וז"ל: "כי אין ראוי לקבל תורה רק מי שהוא מוכן לקבל התורה, ומתיחס אליה". ואודות כך ראה דבריו בגבורות ה' פע"ב [שכח.], והובא לעיל פ"א הערה 50. ובדרוש על התורה [לז:] כתב: "אין הדור זוכה לתורה זולת זה שאוהבים אותה עד שמוכנים לה, כי היא שכל נבדל אלקי, שצריך המקבל להיות מוכן לגמרי". ובתחילת דרוש על המצות [נ:] כתב: "אין התורה כשאר חכמות שישיגם האדם מעצמו, ולא ניתנו לו מהש"י בעצם. כמו התורה שמצד עצמה אין לה חבור אל האדם כלל, כאשר היא שכל אלקי נבדל, לכן צריך להתעצם ולהתחבר אליה". וכ"ה בנתיב התורה בכמה מקומות [פ"ב (א, י.), פ"ג (א, יב:), פ"ד (א, כא:), פ"ו (א, כו.), ועוד]. ומבואר, איפוא, שיחוד משה הוא העושה אותו מקביל ותואם לתורה. והנה להלן בפרק כג ביאר כיצד יחודו במידת הענוה מקביל ותואם לתורה. אך בזה הפרק לא ביאר כ"כ כיצד יחודו בנבואה מקביל ותואם ליחוד התורה. ונראה ביאורו, שהתבאר כאן שעיקר מהותו של משה הוא היותו אמצעי בין עליונים לתחתונים. והרי התורה עצמה לא נועדה אלא להיות אמצעי בין ה' לאדם, וכמבואר לעיל פ"ט [מד"ה ובפרק קמא עד סוף הפרק], ושם בהערות. ולכך דין הוא שהמיוחד בנבואה יוכשר לכך שהתורה תינתן על ידו, שהרי כל מהותה של תורה אינה אלא היותה אמצעי בין ה' לאדם. וראה גו"א שמות פ"כ הערה 84. 
(1) לשונו לעיל פי"ח [ד"ה כי דבר]: "כי דבר זה היה חטא קרח ועדתו, שהיו כופרים בתורה מן השמים, כמו שמוכיח הכתוב". וראה שם הערות 8, 9. (2) שהרי לכך לא ניתנה לאבות, שלא היו בגדר "כלל" [לעיל פי"ז הערה 50]. וראה לעיל פכ"א הערה 4, שנקודה זו התבארה שם. (3) כן הוא ברש"י במדבר טז, ג. ובגו"א שם אות יב כתב: "כולם שמעו בסיני. דאין לפרש כמשמעו, כמו [ויקרא יא, מד] 'והתקדשתם והייתם קדושים', דלא שייך לומר אחריו 'ומדוע תתנשאו על קהל ה'', וכי בשביל שהם צדיקים וקדושים אין להתנשאות עליהם, דשמא יש אחר יותר חשוב וקדוש. אבל אם פירושו 'כולם שמעו בהר סיני 'אנכי' ו'לא יהיה לך', אם כן כל העדה במדרגה אחת, שהרי כולם שמעו מפי ה', ואין אנו צריכין לשום אחר שיהיה עומד בין ה' ובין ישראל, כי כל העדה שמעו 'אנכי' ו'לא יהיה לך' מפי הגבורה". (4) פירוש - מהי הפרשה שהוזכרה לפני "ויקח קרח". (5) כן הוא במדרש שם. וראה שם בחידושי הרד"ל [אות ד] מה שהאריך במספר זה, ודעתו נוטה לגרוס במדרש "קע"ה פרשיות". וכן הוא בחדושי הרש"ש שם [אות ו], והביא בשם המקובלים שאכן צריך לגרוס "רע"ה פרשיות". (6) פרשת "שמע", ופרשת "והיה אם שמוע" [משנה מנחות כח., ורש"י שם]. (7) "הכתוב" - המדרש. (8) וכן הקשה בגו"א במדבר פט"ז סוף אות י. וכאן לא תירץ על שאלה זו בהדיא, אלא מכללא איתמר. אמנם בגו"א שם תירץ להדיא על שאלה זו, ויובא בהערה 48. (9) פירוש - מה שקרח שאל את משה מציצית, לא היתה כוונתו להתנגח עם משה בהלכות ציצית. ואדרבה, קרח חשב שבהלכות ציצית הוא ומשה רבינו יסכימו לדעה אחת. אלא רצונו היה להקיש מהלכות ציצית למעמדו של משה רבינו, ולערער על משה רבינו מתוך מה שיתבאר בהלכות ציצית. וראה הערה 15. (10) "כי חוט של תכלת מביא לידי מעשה, דכתיב [במדבר טו, לט] 'וראיתם אותו וזכרתם את כל מצות ה' ועשיתם אותם'" [לשונו להלן ד"ה הרי כי]. וראה שם בהערות. וכאן מבאר מדוע ראיית התכלת מביאה לידי קיום כל המצות. (11) מה שא"כ בהעדר מעשה. ומעין מה שכתב להלן פמ"ד [ד"ה ובמצות זכור]: "מה שאדם יושב בטל ואינו עושה מלאכה, אין זה מעלת שבת. שהרי אין זה דבר נראה, שכמה בטלנים יש. רק עיקר מעלת השבת על ידי מצות עשה". וכך גם התכלת שבציצית מעוררת את האדם שיקום ויעשה מצות עשה, "שעל ידי המעשה מקבל עליו גזירת המלך שגזר עליו". ולכאורה בנתיב העבודה פט"ו [א, קכג:] כתב לא כך, וז"ל: "מצות תכלת ולבן כנגד מצות עשה ולא תעשה... וידוע כי מצות עשה על ידם קונה האדם הזכות והטוב... כי הזכות הוא לבן. תכלת כנגד לא תעשה. ועל ידי לא תעשה אין קונה האדם זכות כלל... ותכלת מורה על העונש, כמו שפירש רש"י ז"ל בפרשת שלח לך [במדבר טו, מא], שהוא מלשון 'שכול' [בראשית מג, יד] תרגום 'תכלא' [שם]. וזה שאמר 'תכלת דומה לכסא הכבוד', מורה על דין שהקב"ה יושב על כסא דין לשפוט העוברים". וכן כתב בח"א לסוטה יז. [ב, נט:]. ובדרוש לשבת הגדול [רי.] כתב: "עיקר מצות ציצית מורה על מתן שכר של הצדיקים, ועונש הרשעים. ולפיכך יש בו תכלת ולבן. התכלת מורה על העונש, כמו שפירש רש"י ז"ל בפרשת שלח לך, כי תרגום 'שכול' הוא תכלת, ולשון 'שכול' הוא אבוד והפסד גמור... ומפני כך התכלת דומה לכסא הכבוד. כי הדין בא לרשעים מצד כסא מלכותו, שיושב בדין ונותן לרשע עונשו". ואילו כאן ביאר שראיית התכלת מביאה לידי מעשה, "שעל ידי המעשה מקבל עליו גזירת המלך שגזר עליו", ומכך משמע שהתכלת קשורה למצות עשה, ולא אל מצות לא תעשה. ונראה בזה, שהנה רש"י דברים יא, כט ביאר שבהר גריזים "פתחו בברכה, 'ברוך האיש אשר לא יעשה פסל ומסכה וגו'. כל הארורים שבפרשה [דברים כז, טו] אמרו תחלה בלשון 'ברוך', ואחר כך הפכו פניהם כלפי הר עיבל, ופתחו בקללה". וכתב שם הגו"א אות לד: "וקשיא, למה נכתבו הקללות בפרשת כי תבא [דברים כז, טו-כו], ולא נכתבו הברכות. ונראה שעיקר המצוה היו הקללות, כדי שיהיו ישראל מקבלים את התורה באלה ובשבועה [רש"י להלן כז, כו], אלא שפותחין לעולם בזכות תחלה [ר' סנהדרין לג.], הקדים הכתוב הברכה. ולעולם עיקר המצוה הקללות, כדי שיקבלו התורה". סתם הגו"א ולא פירש מדוע עיקר המצות הוא הקללות, ולא הברכות. אמנם נקודה זו מבוארת היטב בפחד יצחק, פסח, מאמר סו, אות ד, וז"ל: "יכולים אנו לצייר לעצמנו אדם, הסר מרע לכל ענפיו, ועושה טוב לכל סעיפיו, וכל העבודה הזו נעשית היא מתוך מצב הנפש של אדם מתנדב לעבודה. מרגיש הוא אדם זה יפה יפה את יקרותה של עבודה זו, אבל אינו מרגיש את שעבודו לעבודה זו... משל לאדם הפורע חובו מתוך תנועת הנפש של נותן מתנה. וזו היא מהותה של אותה פריקת עול, שכל עצמה אינה אלא חוסר עבודה". ומשם עבר לבאר את הענין של קבלת עול, וז"ל: "העבודה שבלב דקבלת עול מצות איננה סתם החלטה של קיום מצות. כי החלטת קיום מצות אפשר לה להיות החלטה של נדבת הלב, בעוד שקבלת עול מצות עיקר ענינה הוא השתעבדות הנפש לקיום מצות, השתעבדות דוקא. קבלת עול מצות אינה מתקיימת רק ע"י ההרגשה ביקרת קיום המצות גרידא, אלא שהיא דורשת דוקא את ההרגשה באסון העדר הקיום. הנאה גדולה היא לו לאדם להעניק מתנות, אבל העדר הנאה זו איננה אסון. אולם כשאדם איננו יכול לצאת ידי חובת 'עבד לוה לאיש מלוה' [משלי כב, ז], הרי עולמו חשך בעדו... וזהו המהלך של קבלת עול מצות, שכולל הוא בתוכו גם את צד ה'הן' וגם את צד ה'לאו'. כי על כן האדם המקבל ע"ע עול מצות, צריך הוא לפרש לעצמו את האסון של ביטולן". וזהו כונת הגו"א שעיקר המצות הוא בקללות. וכן חזר וכתב הגו"א דברים פכ"ז אות ז. ואף כאן נבאר כן. שהנה התכלת מורה על העונש שבמצות, ואילו הלבן מורה על השכר שבמצות. והדגשת המהר"ל כאן היא שקבלת המצות הנכונה עוברת דרך התכלת. ולכך, אע"פ שהתכלת משתייכת למצות לא תעשה, מ"מ היא הבסיס והיסוד לקבלת המצות כולן. (12) יסוד נפוץ בספרי המהר"ל. וכגון, בגו"א שמות פ"ו אות כ כתב: "כי כסא כבודו מורה על מלכותו... יורה לשון 'כסא' על המלכות, כדכתיב [בראשית מא, מ] 'רק הכסא אגדל', שפירושו כסא המלכות". וכן כתב שם פי"ז אות יג [ד"ה וכן]. וכן הוא בהקדמה שלישית לגבורות ה' [כ], שם פ"ע [שכג:], דרוש על התורה [יג:], נצח ישראל פ"ס [ד"ה וכן מה], ח"א לסוטה יז. [ב, ס.], ח"א לסנהדרין צה. [ג, קצה:], ועוד. וראה להלן פכ"ד הערה 60. (13) וראה ברמב"ן ס"פ שלח [במדבר טו, לא] מה שרמז בענין תכלת. 
(14) קרח. (15) נקודה זאת מבוארת היטב בגו"א במדבר פט"ז ריש אות י, וז"ל: "ואם תאמר, וקרח מה היה סבור, אם טלית של תכלת פטורה מן הציצית - שמא משה גם כן ישיב שהיא פטורה, ואין כאן מקום למחלוקת שלהם. ואם היה סובר קרח שהיא חייבת... אם כן שמא משה ישיב גם כן הסברא, ולא יהיה להם מקום לחלוק... ויראה שלא היה קרח עיקר כוונתו על הטלית בלבד. אלא שהיה סבור שמשה ישיב שטלית שכולה תכלת פטורה. והיה רוצה להשיב אם כן אין צריכין לכהן גדול, דכמו שטלית שכולה תכלת פטורה מן הציצית, הכי נמי 'כל העדה כלם קדושים' [במדבר טז, ג], ואין אנו צריכין לכהן גדול". (16) עפ"י הפסוק [תהלים לז, טו] "חרבם תבוא בלבם". וכוונתו, שמזימת קרח להפיל את משה ["חרבם"] גרמה למפלתו הוא. (17) שיש צורך בכהן. (18) פירוש - הדמיון של תכלת לכסא הכבוד אינו רק בגוון, אלא במהותם הפנימית. מה כסא הכבוד חולק מקום לעצמו מכל שאר נבראים, אף תכלת כן, וכמו שמבאר. ומה שכתב שכסא הכבוד הוא מיוחד, לכאורה כוונתו לכך שכסא הכבוד מורה על עצם המלכות, והרי המלך הוא נבדל ומיוחד מהכל [כמבואר לעיל פ"ד הערה 77, ופכ"א הערה 55. ובסנהדרין צה. אמרו לגבי מלך "אין רוכבין על סוסו, ואין יושבין על כסאו", וביאר זאת בח"א שם [ג, קצה:]: "ואין יושבין על כסאו, וזהו המלכות בעצמו, שהמלכות נקרא כסאו בכל מקום". הרי כשם שהמלך מיוחד מהכל ["אחד העם" (בראשית כו, י) "המיוחד בעם, זה המלך" (רש"י שם)], כך כסאו מיוחד מהכל. (19) כי המסתכל בתכלת צריך להגיע מכך לכסא הכבוד, וכמו שאמרו בגמרא [סוטה יז.]. (20) סתם ולא ביאר מדוע צריך כהן גדול מיוחד. דנהי שכסא הכבוד הוא מיוחד מפאת מלכותו, וחוט התכלת מיוחד מפאת דמיונו לכסא הכבוד, אך מצד מה הכהן צריך להיות מיוחד. אמנם ענין זה מבואר יותר בדר"ח פ"א מי"ב [מז.], שכתב שם: "כי אהרן היה כהן גדול, והכהן הגדול הוא מיוחד להיות מקשר ישראל, עד שיהיו ישראל עם אחד, כאשר היה להם משכן אחד, ומזבח אחד. הפך האומות. כמו שאמרו במדרש כאשר היה קרח חולק על כהונת אהרן, אמר להם מרע"ה, בדרכי גוים כהנים הרבה, כולם מתקבצים בבית אחד. ואנו אין לנו אלא ה' אחד, ותורה אחת, ומשפט אחד, וכהן גדול אחד... ומזה תראה כי על ידי הכהן גדול, שהוא אחד, בזה נראה כי ישראל עם אחד. והיה אהרן מקשר ומאחד ישראל עד שהם אחד. ולכך היה אהרן רודף שלום בין איש ובין חבירו, שלא יהיו מחולקים במחלוקת, רק יהיו עם אחד... כי דבר זה עיקר עצם מדריגת אהרן, במה שהוא היה כהן גדול היה עושה שלום לגמרי בעולם. שצריך שיהיה שלום בין איש ובין חבירו, וכן שיהיה שלום בין ישראל ובין אביהם שבשמים, ובזה הכל שלום. והיה דבר זה ע"י אהרן בפרט יותר מכל באי עולם... כי דבר זה היה לאהרן במה שהיה כהן גדול, והוא עיקר מדריגתו של אהרן". ובדרשת שבת הגדול [סוף רכה:] כתב: "ישראל הם עם אחד, וזה על ידי מי שמחבר אותם יחד, הוא הכהן... כי על ידי אהרן כהן גדול, שהוא כהן אחד, נחשבו ישראל עם אחד, שיש להם כהן אחד". וראה נצח ישראל ר"פ נג, ור"פ נד. וזה מעין מה שכתב בגו"א במדבר פכ"ח אות יא [ד"ה אמנם כאשר]: "המלך הוא המקשר את מלכותו עד שהכל אחד. ולפיכך צריך שיהיה מלך אחד, ולא שני מלכים. כי איך יתקשר להיות אחד על ידי שנים, כי שנים הם מחולקים". והובא לעיל בהקדמה הערה 76. 
(21) "כי שם 'אהרן' הוא שנבחר ונתיחד לגמרי" [לשונו בהמשך]. והרי כל שם מורה על מהות, וכפי שנתבאר כמה פעמים [לעיל פ"א הערה 12, פ"ג הערה 12, ופכ"א הערה 62]. (22) "אתה בחרתנו מכל האומות" [תפילת שלש רגלים]. (23) דברים י, ח "בעת ההיא הבדיל ה' את שבט הלוי וגו'", ופירש רש"י שם "בעת ההיא - בשנה הראשונה לצאתכם ממצרים וטעיתם בעגל, ובני לוי לא טעו, הבדילם המקום מכם". והובא בפסחים קד., וראה הערה הבאה. (24) רמב"ם הלכות כלי מקדש פ"ד ה"א: "הכהנים הובדלו מכלל הלוים לעבודת הקרבנות, שנאמר [דה"י א כג, יג] 'ויבדל אהרן להקדישו קדש קדשים'". ובפסחים קד. אמרו "המבדיל בין... כהנים ללוים וישראלים... תרי מילי נינהו; בין לוים לישראלים, דכתיב [דברים י, ח] 'בעת ההיא הבדיל ה' את שבט הלוי', בין הכהנים ללוים, דכתיב [דה"י א כג, יג] 'בני עמרם אהרן ומשה ויבדל אהרן להקדישו קדש קדשים'". אמנם נקודה זו צריכה עיון, כי בבמדבר ח, יח-יט נאמר "ואקח את הלוים תחת כל בכור בבני ישראל ואתנה את הלוים נתונים לאהרן ולבניו מתוך בני ישראל וגו'". הרי שכאשר נבחרו הלוים, כבר שרתו אהרן ובניו הכהנים. וכיצד כתב כאן "נבחרו הלוים מתוך ישראל, ואחר כך נבחרו הכהנים מן הלוים". ובגו"א שמות פ"ל אות יד [ד"ה והקשה] כתב: "דודאי שבט לוי הובחר אחר מעשה העגל, כדכתיב בהדיא [שמות לב, כט] 'מלאו ידיכם היום'... ומיד אחר מעשה העגל הובחרו בני לוי". וכן הוא בגו"א דברים פ"י אות ה. ואילו לגבי הכהנים כתב בגו"א שמות פכ"ד אות ו: "קודם מעשה העגל נצטוה על עבודת אהרן... שהיה אהרן ובניו כהנים". ונראה שאין כוונתו כאן לבחירת הלוים לעבודתם במשכן, אלא לבחירה קדומה הימנה, ואשר היא השורש לקדושת הכהונה. שהנה נאמר [במדבר יז, כה] "ויאמר ה' אל משה השב את מטה אהרן לפני העדות למשמרת לאות לבני מרי ותכל תלונתם מעלי ולא ימותו". ופירש רש"י שם "למשמרת לאות - לזכרון שבחרתי באהרן הכהן, ולא ילונו עוד על הכהונה". והקשה עליו הרמב"ן "ואין המטה הזה אות רק על מטה לוי שנבחר משאר שבטים, לא על אהרן שתהיה לו הכהונה". ותירץ על כך הגו"א שם [אות טו] בזה"ל: "ונראה שאין הדבר כן, אלא אות המטה הוא על הכהונה, מצד שראוי בזה השבט הכהונה. ולפיכך לקח מכל שבט ושבט מטה אחד, ושם הנשיא כתב על המטה, מפני שהכהן הוא נבחר בשביל השבט. והיה המטה מכל שבט ושבט, ושם הפרטי הוא הנשיא, לומר כי הקב"ה בוחר בכהן הפרטי בעבור שהוא בתוך השבט הזה, לכך המטה היה לכל השבט, והשם על שם הנשיא. וכן כתיב בפירוש [שם פסוק כג] 'והנה פרח מטה אהרן לבית לוי', אמר כי פרח מטה אהרן בשביל שהוא לבית לוי. ולפיכך עיקר הנס היה על הכהונה, ומאחר שהיה הסימן שהובחר אהרן בשביל שהוא בתוך שבט לוי, נמצא שיש קדושה מיוחדת לשבט, וקדושה מיוחדת לאהרן; קדושה מיוחדת לשבט להיותם לוים, וקדושה מיוחדת לאהרן להיות נבחר מהם לכהונה, וזה נכון וברור". ומעין זה כתב שם בפט"ז אות טז. הרי שקדושת הכהונה נובעת מקדושת הלויה, ולכך בהכרח שקדושת הלוים קודמת לקדושת הכהנים. ובביאור קדושה קדומה זו, הנה רש"י שמות ה, ג כתב "מלאכת שעבוד מצרים לא היתה על שבטו של לוי". וכתב שם הגו"א [אות ג]: "ואם תאמר, ומאי שנא שבטו של לוי שלא נשתעבד מכל שאר השבטים... יש לומר, דכתיב [בראשית טו, יג] 'כי גר יהיה זרעך', ואילו שבטו של לוי היה חלק גבוה, כי יעקב נתן אותו מעשר [תנחומא קרח אות יד]... והיה כולו לגבוה, ולכך לא היה בכלל השעבוד". וכן הוא בדרשת שבת הגדול [ריט:], ושם מבאר כיצד לוי הוא העשירי. ובנצח ישראל פמ"ד [ד"ה ועוד כי] כתב: "שבט לוי הוא קדוש לה', והוא נבדל מכל שאר שבטים, והוא כנגד האל"ף שבשם 'אחד', כי האחד הוא נבדל מהכל". ובח"א לב"ב קט: [ג, קכג.] כתב: "כי שבט לוי תמיד היו קדושים אל השם יתברך". חזינן שקדושת לוי החלה על ידי יעקב אבינו. ועל קדושה זו נסובים דברין כאן. (25) "כהן הראש" הוא הכהן הגדול [מ"א כה, יח], ולהלן יתבאר מדוע בחר לכנות הכהן הגדול בשם "כהן הראש". (26) (א) בחירת ישראל מהאומות. (ב) בחירת הלוים מישראל. (ג) בחירת הכהנים מהלוים. ולהלן יבאר מדוע בחירת אהרן לכה"ג לא נחשבת לבחירה. 
(27) ורש"י שם לא פירש כן, שכתב: "בקר ויודע ה' את אשר לו - לעבודת הלויה. ואת הקדוש - לכהונה". (28) אמנם אונקלוס תרגם כן סיפא דקרא ["ואת אשר יבחר בו יקריב אליו"], ואילו המלים "ואת הקדוש והקריב אליו" תרגם "וית דקדיש ויקרב לקדמוהי". אך אין בכך לגרוע מדבריו, כי כוונת המהר"ל להדגיש שלא איירי כאן בהקרבה של עבודת הקרבנות [השייכת רק לכהנים], אלא בהקרבה לשרת ה' [השייכת אף ללוים]. והדגשה זו כחה יפה הן למלים 'יקרב לשמושיה', והן למלים 'יקרב לקדמוהי', וכפי שביאר שם בגו"א במדבר פט"ז אות יז, וז"ל: "פירוש, שאין 'והקריב' רצה לומר שיקריב מי שהיה נבחר לקדושת קרבנות, כדמשמע מלישנא 'והקריב אליו', אלא 'והקריב' רצה לומר הקב"ה יקריב אליו אותו שהוא נבחר לקדושה, להיות משמש לפניו. והשתא קאי 'והקריב' על הקב"ה... ועל 'יקריב' הראשון גם כן תרגם 'יקרב לקדמוהי'. ומדתרגם 'לקדמוהי', ולא תרגם 'יקרב קדמוהי' בלא למ"ד, שאז היה משמע יקריב לפניו קרבנות. אבל 'לקדמוהי' משמע יקריב אליו הכהנים, ושייך 'לקדמוהי'. וראיה לזה [ש"קדמוהי" בלא אות למ"ד משמעה אודות הקרבנות, ולא אודות הכהנים], שתרגם אונקלוס 'יקריב לי במועדו' [במדבר כח, ב] 'יקריב קדמוהי', ולא 'יקריב לקדמוהי'". (29) וא"ת, מדוע משה יטרח להבהיר לקרח ועדתו את ענינה של בחירת ישראל מהאומות, וכי קרח ועדתו חלקו אף על כך. וכן אפשר להקשות אף על בחירת הלוים מישראל, שלכאורה קרח ועדתו לא חלקו עליה, אלא חלקו רק על בחירת הכהונה. והנה שאלה שניה זו שאל הגו"א בעצמו שם [פט"ז אות טז], וז"ל: "אע"ג שלא היו חולקים על הלויה, כיון שהיו חולקים על הכהונה, כאילו היו חולקים על הלויה. דכיון שאין כהונה אין כאן לויה, דקיימא לן [גיטין נט:] נתפרדה החבילה". ומדובר שם לגבי סדר הקרואים לעלות לתורה, שהסדר הוא כהן, לוי, ישראל. ואם אין שם כהן, אין הלוי קורא קודם לישראל משום ש"נתפרדה החבילה". ופירש רש"י שם "נפסק הקשר, איבד הלוי את כבודו בשביל חבילתו הנפרדת... שאין סדר לדבר להקדים לוי לישראל, ומי שירצה יקדים". ולכאורה תשובה זו לא תועיל לשאלה הראשונה אודות בחירת ישראל. אמנם כד מדייק תראה שיש בדבריו תשובה אף על השאלה הראשונה. שהרי "נתפרדה החבילה" אינה הסיבה שקדושת לויה קשורה לקדושת כהונה, אלא היא הסימן לכך. וכוונתו היא, שקדושת כהונה בנויה על קדושת לויה הקודמת לה [ראה הערה 24], ולכך אמרינן שבהבטל קדושת כהונה תבוטל אף קדושת לויה, ו"נתפרדה החבילה". ואף אנן נאמר, שכשם שקדושת כהונה בנויה על קדושת לויה הקודמת לה, כך קדושת לויה בנויה על קדושת ישראל הקודמת לה. ובמחלוקתו של קרח על הכהונה נמצאת כפירה והכחשה לא רק לקדושת כהונה, אלא אף לקדושות הקודמות לכהונה. ויסוד זה מתפרש בדבריו בגו"א ר"פ קרח, שרש"י פירש על הפסוק [במדבר טז, א] "ויקח קרח" - "לקח את עצמו לצד אחד להיות נחלק מתוך העדה לעורר על הכהונה". וכתב שם בגו"א [אות ב] בזה"ל: "כלומר, שלכך קאמר לשון 'ויקח', לפי שכל אשר חולק, לוקח עצמו לצד אחד להיות נחלק מן אשר חולק עליו, ושייך בזה לשון לקיחה. ואין להקשות, דאם כן בכל מחלוקות יהיה נאמר לשון 'לקיחה', ולא מצאנו זה הלשון אלא בכאן. יש לתרץ, דווקא כאן מפני שהיה קרח חולק על הכהונה, שהיא לכלל ישראל, וכל ישראל תלוים בכהונה, והחולק עליה הרי הוא יוצא מכלל ישראל, ולוקח עצמו לצד אחד מכל ישראל, שייך עליו לשון 'לקיחה'. אבל בשאר מחלוקת, שאין היחיד חולק על הכלל, לא שייך לשון זה, שהרי אם הוא חולק על היחיד - בזה אינו לוקח עצמו מן הכלל. והשתא יתורץ נמי, דמאי מלמדינו הכתוב בלשון 'לקיחה' הכתוב כאן שלקח עצמו לצד אחר, אלא להשמיענו שהיה נחלק מתוך כלל ישראל". ויציאה זו מכלל ישראל היא המחייבת את הצורך לחזור ולשנן את ענינה של בחירת ישראל מהאומות. והחידוש בדבר הוא, שאע"פ שקרח טען "כי כל העדה כולם קדושים" [במדבר טז, ג], ולכאורה כוונתו להאדיר את קדושת ישראל, אך בעומק דבריו נמצאת היא החתירה לבטול קדושת ישראל. כי כאשר "כולם קדודים", הרי שלאמיתו של דבר אף אחד אינו קדוש. כי לא תתכן שהקדושה תמצא אצל הכל בשוה [יבואר להלן]. ולכך הטוען שהכל קדוש, עוקר את הקדושה מעיקרה. וראה גו"א בראשית פ"ו אות יב [ד"ה וכן] שכתב: "ואם ישיב דהרי 'כבודו מלא עולם', והיה [הקב"ה] קודם לכן במקום ההוא ובכל העולם בשוה... כל האומר זה סותר פינת התורה, שיהיה המקדש כאשר נתקדש בכבודו יתברך כמו קודם שנתקדש בכבודו. ויהיה הר סיני קודם שבא כבודו כמו אחר שבא שם, ואחר שסר הכבוד ממנו". הרי שהאומר שהכל קדוש בשוה אינו מרבה קדושה בעולם, אלא עוקרה משורשה, ולכך יש בכך לסתור פינת התורה. (30) ספרי פרשת בהעלותך [ח, ב] "אל מול פני המנורה יאירו שבעת הנרות - מכאן אמר רבי נתן האמצעי מכובד". ובגמרא [מגילה כא:] אמרו "אמצעי משובח". וכן אמרו [יבמות מג.] "אמצעי שלם". וזהו יסוד נפוץ בספרי המהר"ל. וכן הוא להלן פ"ע [ד"ה וכאשר בחר], באר הגולה באר הששי [קלא.], נצח ישראל פי"ג [ד"ה ועוד מצד], שם פנ"ט [ד"ה וכאן נאמר], גבורות ה' פ"ס [רעא.], גו"א בראשית פ"ב אות כא, ושם הערה 61, ועוד. ובנתיב הזריזות פ"א [ב, קפג.] כתב: "שהדרך האמצעי הוא הנבחר". (31) תנחומא קדושים אות י: "ארץ ישראל נתונה באמצע העולם, שנאמר [יחזקאל לח, יב] 'יושבי על טבור הארץ'... וירושלים באמצעיתה של ארץ ישראל, ובית המקדש באמצע ירושלים". ובכלים פ"א משניות ו-ח אמרו "עשר קדושות הן; ארץ ישראל מקודשת מכל הארצות... עיירות המקפות חומה מקודשות ממנה... הר הבית מקודש ממנו". ולהלן פ"ע [ד"ה וכאשר בחר] כתב: "כאשר בחר הקב"ה, בחר בא"י שהוא באמצע העולם. ובחר אח"כ במקדש, שהוא באמצע א"י. ודבר זה מפני שכל דבר שהוא נוטה מן האמצע אינו ראוי לקדושה. כי כבר אמרנו פעמים הרבה מאוד, שכל דבר שיש לו רוחק מתיחס אל הגשמי, שהגשם יש לו רוחק. אבל האמצעי, בשביל שאין לו רוחק, שהרי הוא באמצע, מתיחס אל הדבר הנבדל. ומפני זה בית המקדש הוא הקדוש, מפני שבית המקדש הוא באמצע". [והנה כאן ביאר שביהמ"ק באמצע העולם מפאת קדושתו, ואילו בגבורות ה' פ"ח (נב.), ושם פע"א (שכה:) ביאר שביהמ"ק באמצע הישוב מפאת שהוא מזרים חיות לכל העולם, וכמו שהלב הוא באמצע הגוף.] וראה עוד גו"א בראשית פ"ד אות י [ד"ה אמנם], ושם הערה 68. ובהקדמה שלישית לגבורות ה' [יט] כתב: "האמצעי מתייחס תמיד אל הקדושה, והמעלה הנבדלת מן הגשמית, כמו שהיתה הארץ הקדושה וביהמ"ק מכוון באמצע העולם". ובח"א לכתבוות סח. [א, קנה.] כתב: "האמצעי אין לו רוחק... ודבר זה רמזו חכמים... 'אל מול פני המנורה יאירו שבעת הנרות'... מכאן אמר רבי נתן האמצעי הוא משובח. וזה מפני כי הימין והשמאל יש להם רוחק, ולכך הם מתייחסים אל הגשמי. אבל האמצעי אין לו רוחק, מתייחס אל הנבדל מן הגשמי". ובבאר הגולה באר הששי [קלא.] כתב: "כי א"י הוא באמצע העולם כמו הטבור... ועאשר תמדוד בקו אין הטבןר באמצע מצד המדידה הגשמית... רק כי הטבור באמצע בין חלק שנקרא חלק עליון, ובין חלק אשר נקרא חלק תחתון, ויש לכל חלק ענין מיוחד... לא מצד המדידה הגשמית. לכך ארץ ישראל נחשב באמצע העולם, ובין הצדדין המחולקין ביניהם". (32) של אותיות המאות, כי ישנן ארבע אותיות של המאות; קו"ף [מאה], רי"ש [מאתיים], שי"ן [שלש מאות], תי"ו [ארבע מאות]. (33) ואין אות רי"ש אמצעית כפי שאות מ"ם אמצעית באלפ"א בית"א; כי אות מ"ם היא אות ארבע עשרה מתוך עשרים ושבע אותיות אלפ"א בית"א [בצירוף אותיות מנצפ"ך, יג אותיות מכאן, ויג אותיות משם], וכמבואר לעיל ס"פ כא, ושם הערה 70. ואילו אות רי"ש היא חציין של אותיות המאות, שהיא משתייכת לסוף המחצה הראשון של אותיות המאות. וזהו שכתב כאן "והאמצעי עומד בחצי דבר". ופירושו, שהחצי הוא האמצע. אמנם בקידושין ל. אמרו שהאות וא"ו שבתיבת "כל הולך על גחון" [ויקרא יא, מב] "חציין של אותיות של ספר תורה... בעי רב יוסף וא"ו דגחון מהאי גיסא או מהאי גיסא". וכתב שם בח"א [ב, קלד:]: "ואין לומר דהיא באמצע האותיות [פירוש - שמא אות וא"ו דגחון נמצאת בדיוק בנקודת האמצע, ואין מקום לשאול אם היא משתייכת להאי גיסא או להאי גיסא], דמדאמר 'וא"ו של גחון חציין', מוכח דפירושו עד וא"ו של גחון חציין אותיות, או עם וא"ו של גחון הוי חציין של אותיות". הרי שהעמיד את "חציין" מול "אמצע", כאשר "חציין" לחוד ו"אמצע" לחוד. ואילו כאן ביאר שאות רי"ש [שהיא חציין של אותיות המאות, ובכך דומה בזה לוא"ו דגחון] היא בגדר אמצע אותיות המאות. אמנם זה לא קשה, כי בודאי ש"חצי" אינו מתפרש כ"אמצע". אך מ"מ יש לחצי מעלת האמצע, שהוא נבחר. 
(34) כי ישנן תשע אותיות העשיריות; י, כ, ל, מ, נ, ס, ע, פ, צ. ואות נו"ן היא חמישית, ולכך היא האמצעית לאותיות אלו. (35) כי ישנן תשע אותיות היחידיות; א, ב, ג, ד, ה, ו, ז, ח, ט. ואות ה"א היא החמישית, ולכך היא האמצעית לאותיות אלו. (36) ועוד אודות אותיות ה"א נו"ן, ראה דבריו בנצח ישראל פי"ג [ד"ה וקאמר שלכך] שכתב: "וידוע כי כל דבר שהוא באמצע עומד בעצמו, ואין לו סמך, כי אין לו חבור לא לימין ולא לשמאל... כי כל האותיות הם מתחברות, כמו הי' מן האותיות העשריות, והצ', הם ק' ביחד. והכ' והפ', הם ק' ביחד. והל' והעי"ן, הם ק'. והמ"ם וס', הם ק'. חוץ מן הנו"ן אין לה חבור, והיא עומדת בלבד... גם הה"א יש לה סגולה זאת באותיות האחדים, כי א' והט' הם מתחברים לעשרה, וכן כולם, חוץ מן הה"א. ועל זה נאמר [במדבר כג, ט] 'הן עם לבדד ישכון', שזה נאמר על ישראל, שהם אומה יחידה, שאין לה חבור אל שום אומה, רק 'לבדד ישכון'. כמו מלת 'הן' שיש בה הה"א והנו"ן, ואלו ב' אותיות אין להן חבור רק אל עצמם... כי כאשר השם יתברך ברא את העולם באלו אותיות הקדושות, ויש באלו אותיות אות אמצעי שהוא עומד בעצמו... כמו שהוא ראוי אל האמצע. והם האומה הקדושה כנסת ישראל, אשר עליהם נאמר [במדבר כג, ט] 'הן עם לבדד ישכון ובגוים לא יתחשב'. ובארו במדרש [ילקו"ש ח"א תשסח] כי ישראל ישכון לבדד כמו אות הה"א ואות הנו"ן, אשר הם לבדד, ואין חבור להם, כמו שהתבאר למעלה ענין אלו ב' אותיות. ולפיכך ישראל, אשר יש להם האמצעי, כי כבר התבאר לך פעמים הרבה כי יש אל ישראל מדריגה האמצעי, אשר האמצעי הוא הנבחר". וכן הוא באור חדש [קלז.]. (37) כי אל"ף היא ראש לשאר האותיות, כפי שאהרן ראש לשאר כהנים. ו"ראש" ו"ראשון" הן מאותו שורש, וכמבואר באור חדש [סוף ריד:], שכתב: "ואמר [אסתר ט, כה] 'ישוב מחשבתו וגו' על ראשו'... שהוא [המן] היה מבקש לעקור התחלת ישראל עד שלא יהיו נמצאים, לכך ישוב מחשבתו על ראשו לעקור התחלתו, כי הראש התחלה, מלשון ראש וראשון". (38) ודע, שאע"פ שאין האות אל"ף מורה על בחירה מיוחדת לאהרן, מ"מ אף היא שייכת לגדר אמצע, שהיא היא מהותו של אהרן. ודבר זה מתפרש בח"א לחולין פט. [ד, קא:], שכתב שם: "האמצע הוא ראשון שאין לו נטיה לשום קצה. כי הקצה הוא אחרון, ולפיכך מקום האמצע הוא ראשון. ולפיכך בית המקדש, שהוא באמצע העולם, נקרא 'ראשון', שנאמר [ירמיה יז, יב] 'כסא כבוד מרום מראשון מקום מקדשנו'". ועוד אודות שאין כה"ג חולק שם לעצמו ביחס לשאר כהנים, ראה דבריו בגו"א ויקרא פ"י סוף אות כא, שכתב שם: "עבודת כהן גדול משונה מעבודת הדיוט, שהרי משמש בשמונה בגדים [יומא עא:]... אבל אכילתו - לא מצינו חילוק שהכהן גדול חלוק באכילה משאר כהנים, ולפיכך לענין אכילת קדשים הוי כמו שאר כהן". ועל פי זה ביאר את המשנה [הוריות יב:] "כהן גדול מקריב אונן ולא אוכל [אונן]", שעד כמה שנוגע להקרבה יש לו דין כה"ג, והותרה לו עבודה באנינות. אך עד כמה שנוגע לאכילה, בזה אין לכה"ג גדר אחר משאר הכהנים, ולכך איסור האנינות במקומו עומד. (39) מה שכתב ששם אהרן מורה "שנבחר ונתיחד לגמרי", יוסבר היטב על פי דבריו בגבורות ה' ר"פ נד [רלה.], שכתב שם: "כי היה אברהם ותרח, ובחר הקב"ה באברהם. והיה יצחק וישמעאל ושאר זרע אברהם, ובחר הקב"ה את יצחק. ונתן ליצחק את יעקב ועשו, ובחר הקב"ה ביעקב ובניו. הרי שלשה פעמים הוחזק לברר ולבחור דבר מדבר, עד שנעשה שלשה פעמים טפה קדושה ברורה שאין בה פסולת". ובדרוש על התורה [כו.] כתב: "כי כל ענין הבחירה וברירה לא יפול בפחות משלשה, שיהא נבחר אחד מתוך השלשה, וישארו השנים האחרים הרבים ממנו. לא כן אם נבחר אחד משנים, שאין זה בחירה, כי החצי הוא כמו הכל, דקיימא לן [פסחים עט.] מחצה על מצחה כרוב. ואין נקרא ברירה בקחתו את הרוב אל ההכל. אמנם בהלקח אחד מהשלשה, נקרא זה בחירה, שבחר באחד הזה יותר מאשר ברבים ממנו, המה השנים הנשארים... ומפני שישראל הם נבחרים, נסתגלו לעם תליתאי [שבת פח.]. דהיינו כהנים לוים וישראלים... כי נבחרים הם מכל האומות, ועוד נבחרים מבין עצמם לוים מן הישראלים, כהנים מהלוים, עד שכל ענינם בחירה בתכלית, שבזה ראויה להם התורה הנבחרת". ונתבארו דבריו כאן. (40) פירוש - הואיל ונתבאר ששם "אהרן" מורה על שנבחר ונתייחד לגמרי, וקרח חלק על בחירת אהרן, בעל כרחך שכוונת קרח לבטל יחוד אהרן, ושכל ישראל יהיו כהנים. וכן פירש רש"י [במדבר טז, ג] "ומדוע תתנשאו - אם לקחת אתה המלכות, לא היה לך לברר לאחיך כהונה, לא אתם לבדכם שמעתם בסיני 'אנכי ה' אלקיך' [שמות כ, ב], כל העדה שמעו". וכן משה אמר [במדבר טז, י] "ויקרב אותך ואת כל אחיך בני לוי אתך ובקשתם גם כהונה". (41) אודות שאחדות ה' מחייבת עבודה אחת, ראה דבריו בנתיב העבודה פ"א [א, עז:], שכתב: "כאשר מקריבין אליו קרבן, מורה זה כי הכל שלו, וכאשר הכל הוא שלו אם כן אין זולתו, והוא יתברך אחד... ואל העבודה הזאת לא בחר השם יתברך כי אם ישראל... שהקרבנות הם מורים כי השם יתברך אחד ואין זולתו יתברך, ולכך ראוי שיהיו מקריבין לפניו עם שהם אחד גם כן. וזה כי לא שייכים להקריב לו אותם שאינם אחד, כי אדרבה, אותם שאינם אחד אין בהם הוראה על אחדותו יתברך". ובגבורות ה' פ"ס [רסג.] ביאר בארוכה כיצד הלכות קרבן פסח [עצם לא תשבורו בו, בבית אחד יאכל, כי אם צלי אש וכו'] מורות על אחדות ה', "שראוי שיהיה קרבן אחד אל השם יתברך שהוא אחד". וכן הוא בדרשת שבת הגדול [קצז:]. וצרף לכאן את דברי רש"י בראשית מו, כו "עשו [הרשע] - שש נפשות היו לו, והכתוב קורא אותן 'נפשות ביתו' [בראשית לו, ו], לשון רבים, לפי שהיו עובדין לאלהות הרבה. יעקב - שבעים היו לו, והכתוב קורא אותן 'נפש' [בראשית מו, כו], לפי שהיו עובדין לאל אחד". הרי שעבודה לקל אחד מחייבת גדר "אחד" אצל העובדו. (42) הולך לבאר שקרח חלק על משה וכן על אהרן, וכיצד שני המשלים [בית מלא ספרים, וטלית שכולה תכלת] עומדים כנגד משה ואהרן. (43) מה שמדגיש שמשה ואהרן היו אחים, כי טענת קרח היתה "מאחר שאתם שני אחים, אין לשני אחים ליטול כל הגדולה" [לשונו בגו"א במדבר פט"ז אות יג]. ויותר נראה לומר, שכוונתו להורות את השייכות שבין תפקיד משה לתפקיד אהרן. שהרי לא מסתבר לומר שקרח חלק על משה בפני עצמו, ועל אהרן בפני עצמו, מבלי שתהיה שייכות מהותית בין שתי המחלוקות הללו. ועובדת היותם אחים מורה על שייכות מהותית זו. וכפי שכתב בנצח ישראל פנ"ד [ד"ה ואמר כאשר]: "כי מי שידע להבין דברים אלו, ידע כי כל השלשה דברים האלו [תפקידיהם של משה, אהרן, ומרים] יש להם קשור ביחד, כמו שהיו אלו שלשה דברים לשלשה - שני אחים ואחותם עמהם - אשר יש להם חבור ביחד". וראה הערה 48. (44) לשונו בגו"א במדבר פט"ז אות י [ד"ה ונראה]: "שראה קרח כי שני אחים, משה ואהרן, האחד מיוחד בעבודת המקום בעד כל ישראל, והוא הכהן גדול, והוא מיישר מעשיהם של ישראל בעבודת המעשה, שהם הקרבנות. ומשה רבינו הוא היה שומע מפי הקדוש ברוך הוא התורה והמצות, ומלמד אותם לישראל. סוף סוף אהרן ממונה עיקרו על המעשה, ומשה על התלמוד". (45) ואע"פ שלכאורה לא מדובר בפסוק רק בחוט של תכלת, אלא בכל חוטי הציצית, מ"מ מבואר בחז"ל ש"ראיתם אותו" מתייחס במיוחד ובמסוים לתכלת, שהרי כך אמרו [ירושלמי ברכות פ"א ה"ב]: "תני בשם ר"מ, 'וראיתם אותה' אין כתיב כאן ["דהוי משמע דקאי על אותה מצוה" (פני משה)], אלא 'וראיתם אותו', מגיד שכל המקיים מצות ציצית כאילו מקבל פני שכינה, מגיד שהתכלת דומה לים, והים דומה לעשבים... דומה לכסא הכבוד". הרי שביארו שהפסוק עוסק בחוט של תכלת. וכן כתב הרמב"ן ס"פ שלח [במדבר טו, לא] "הזכרון הוא בחוט התכלת". וכן ביאר בח"א למנחות מג: [ד, עח:]. (46) לשונו בגו"א במדבר פט"ז אות י [ד"ה ונראה]: "והיה קרח מביא זה ראיה שאין צריכין לשניהם, לא למעשה ולא לתלמוד. והביא ראיה מן טלית שכולה תכלת על אהרן, שהוא ממונה על המעשה. לפי שמצות ציצית גם כן נתנה לקיים כל המצות של הקב"ה, שנאמר [במדבר טו, לט] 'וראיתם אותו וזכרתם את כל מצות ה' ועשיתם'. ואמר קרח טלית שכולה תכלת פטורה או חייבת, וסובר שיאמר פטורה אחר שכולה היא תכלת, אינה צריכה חוט אחר לקיים בו 'וזכרתם ועשיתם את כל מצות ה''. הכי נמי כל ישראל כולם קדושים בעבודת הקב"ה, ואין אנו צריכין לכהן אחר גם כן, שעל ידו יהא מקוים עבודת המקום". (47) כן מבואר להדיא ברמב"ן [דברים ו, ז], שביאר שהמצות שהוכרו בפרשה ראשונה של שמע הוזכרו ברובן כבר קודם לכן בתורה, וכתב: "והוסיף בכאן מצות המזוזה 'וכתבתם על מזוזות ביתך ובשעריך', שלא נזכרה [עד כה בתורה]. ואולי גם זו מבוארת, נרמזה שם [שמות יג, ט] במצות 'ולזכרון בין עיניך למען תהיה תורת ה' בפיך'". הרי שמצות מזוזה היא בגדר "למען תהיה תורת ה' בפיך". והרמב"ם בהלכות מזוזה פ"ו הי"ג כתב: "חייב אדם להזהר במזוזה מפני שהיא חובת הכל תמיד. וכל זמן שיכנס ויצא יפגע ביחוד השם שמו של הקב"ה ויזכור אהבתו ויעור משנתו ושגיותיו בהבלי הזמן, וידע שאין דבר העומד לעולם ולעולמי עולמים אלא ידיעת צור העולם". הרי שגם הרמב"ם ביאר שמזוזה מעוררת את הידיעה. (48) לשונו בגו"א במדבר פט"ז אות י [ד"ה וכנגד]: "וכנגד התלמוד היו מביאין מן 'בית מלא ספרים וכו'', כלומר שכמו שבית מלא ספרים פטור מן המזוזה, לפי שהמזוזה צוה המקום לקבוע על מזוזות ביתינו, כמו שנאמר 'וכתבתם על מזוזות ביתך ובשעריך ודברת בם בשבתך בביתך', כדי שיהיה האדם מדבר בדברי תורה תמיד. הרי כמו שנאמר בציצית 'וזכרתם ועשיתם את כל מצות ה'', נאמר במזוזה 'ושננתם לבניך ודברת בם וכתבתם על מזוזות ביתך ובשעריך', לומר שהציצית היא שגורם למצות המעשה, והמזוזה היא לקבוע בנו תלמוד תורה. ואם הבית מלא ספרים אין צריך למזוזה - הנה כל ישראל מלאים תורה וספרים, אין צריכין למזוזה. כלומר, שהם פטורים מאותו המלמד להם תורה, כי אינם צריכים שום אמצעי, שכולם חכמים ושמעו מפי הגבורה 'אנכי', ומה צריך לאמצעי". ובגו"א שם בסוף האות הוסיף: "והשתא יתורץ קושיא גדולה, מנא ליהו לרז"ל ששאל קרח על בית מלא ספרים ["אם מסמיכת הפרשה למדנו כי היה כופר בפרשת ציצית, מנא לן שהיה כופר במזוזה, והיכן מצאנו זה" (לשונו למעלה ד"ה ומה בא, ושם הערה 8)]. והשתא ניחא, דמסתמא אחר שהיה שואל השאלה של טלית כדי לכפור על המצות המעשה, ממילא גם כן היה מביא המשל מן המזוזה על תלמוד תורה, שדין אחד להם, דלמה לא היה חולק על זה כמו על זה". (49) אודות שחוטי ציצית יוצאים חוץ מן הבגד, ראה דבריו בח"א למנחות מג: [ד, עח.], שכתב שם: "דע, כי לשון 'ציצית' פירושו כמו לשון 'ציץ השדה' [ישעיה מ, ו], שהיוצא מן השדה נקרא 'ציץ'. וכן החוטים היוצאים מן הטלית בשפת הבגד נקראים 'ציצית' על שם שהם יוצאים מן הבגד. ודוקא בסוף הבגד... כי סוף הבגד יוצא מן הבגד. והקרן ג"כ יוצא מן הבגד, עד שהציצית הם יוצאים לגמרי, לכן נקראו 'ציץ'... ולפיכך שקולה מצות ציצית כנגד כל התורה כולה [מנחות מג:], כי כל המצות שהאדם עושה - על ידם האדם הוא בפועל, ע"י מעשה המצות [ר' לעיל פ"ב הערה 52], ומצות ציצית ג"כ נקראו ציצית, שהוא מלשון 'ציץ השדה', שהוא יציאה לפועל. ולפיכך אמר הכתוב 'וראיתם אותו וזכרתם את כל מצות ה'', כי כאשר יראו הציצית שהם יוצאים מן הבגד, 'וזכרתם את כל מצות ה'', שכל המצות יש לאדם לקיים, ולהוציא מעשיו בפועל. כלל הדבר, כי מצות ציצית שיש לאדם יציאה אל הפועל". וכן הוא בנתיב העבודה פט"ו [א, קכג:], גו"א בראשית פל"ח אות ט [ד"ה ועוד], וח"א לשבת לב: [א, כב:]. (50) רומז בזה ליסודו שקדושה חלה רק על המקצת, ולא על הכל. ובגבורות ה' פס"ז [שי:] העמיק לבאר מדוע אי אפשר שכל בני אדם יהיו בשוה במעלתם העליונה, וז"ל: "ואם אתה שואל למה נבחרו ישראל בפרט להיות שכינתו עם ישראל. ודבר זה יש לך לדעת... כי אי אפשר לך לומר שכל האומות בשוה, שאם כן היו כלם בעלי חסרון. וזה כי התחתונים - במה שהם תחתונים - מצד הזה דבק בהם חסרון, ואינם בשלימות לגמרי. ולפיכך אם היו כל התחתונים וכל האומות בשוה, היו כלם בעלי חסרון מצד שהם תחתונים. אבל עכשיו שהנבחרים הם חלק ויחידות, לא הכל, מעתה אף על גב שהם תחתונים, מכל מקום דבק בהם ענין אלקי בחלק מהם, כי על חלק בהם לא יפול שם חסרון ותחתונים כמו שיפול על הכל... וזהו חלק השם יתברך, הוא יעקב וזרעו, שדבק בהם ענין אלקי. ועתה במה שהנמצאים הם תחתונים, וראוי אל התחתונים מדריגה פחותה, ענין זה הויית העכו"ם. ובמה שיש בעולם מדריגה עליונה ומעלה גדולה, כי השם יתברך נקרא 'אל עולם' [בראשית כא, לג], ואם כן אלקותו על התחתונים גם כן, וזה בחלק ממנו בלבד, שנקרא שמו יתברך עליהם, וחלק זה הוא יעקב וזרעו. משל זה אם לא היה נברא האדם בעל בשר ואברים פחותים, לא היה אפשר שיהיה נמצא האבר הנכבד - הראש והמוח. כי איך אפשר זה, שהרי לפי טבע ומזג האדם שנברא מטפה סרוחה, הוא דבר פחות, אין החומר הזה סובל שיהיה הכל נבחר. רק נברא האדם, והאברים הפחותים קבלו הפחות, ונשאר לאברים הנכבדים הטוב. ואם אתה אומר, הלא כל האומות בטבעיהן נבראים בשוה, אין זה קשיא, כי אנחנו אין מדברים מן הטבע, רק במה שמוכן האדם לקבל ענין אלקי, כי זה לא נמצא ואי אפשר להיות נמצא בכל האומות בשוה. ולכך סכלו אותם שאמרו שאפשר שיהיה ההצלחה האלקית בשוה אצל הכל, ודבר זה לא יתכן כלל... וכמו שלא תמצא זה בבריאות האדם שלא יהיה באדם דבר פחות, כך לא תמצא זה במין האנושי, שהוא כלל האדם, שיהיה הכל נברא בשלימות". (51) לשונו בגבורות ה' פ"ה [לה:]: "ואם תשאל... ולמה לא תהיה בריאת אברהם בלבד... לא מחכמה שאלת על זאת. כי הדברים האלו ידועים בעצמם, כי לא ברא הקב"ה את אברהם בלבד בעולם, מחמת חסרון המקבל, שלא יתכן להיות המקבל הפעולה שלימה, לכך נמשך אל העלול חסרון. כי בריאת העולם הזה אין במציאותו השלימות בכולו. כמו שתמצא האדם אשר ברא הקב"ה, ויש בחלק ממנו דבר נכבד, הוא השכל. ואין עליך לשאול למה לא בראו שכלי בלא חומר, כי אין מדריגת האדם נותן כך, שיהא שלם כל כך שיהא כלו שכלי. ואמנם בחלק ממנו ימצא זה. וכך היה בכלל העולם, אשר אין מדריגת העולם שיהא בכללו השלימות, רק בריאת העולם במדריגה אשר השלימות יש חלק ולא בכללו. ואילו לא נברא בעולם רק אברהם וזרעו, היה מדריגת העולם הזה שהוא כולו שלם. והנה זהו ענין אברהם ואומה הנבחרת שהם חלקים, ואי אפשר מבלתי האומות, שאין שלימות העולם רק בחלק לבד. והחלק הזה חלק ה', כדכתיב [דברים לב, ט] 'כי חלק ה' עמו יעקב חבל נחלתו'". וצרף לכאן מאמרם [סוכה מה:] "ראיתי בני עלייה והן מועטין". וראה נצח ישראל פ"ז הערה 258, גו"א ויקרא פ"ו הערה 45, ושם דברים פכ"ה אות ב. והובא לעיל פ"א הערות 46, 56. (52) כמבואר לעיל ר"פ כא, ושם הערה 3. (53) "והענין הוא כמו שהענין בנפש האדם, אשר הלב מקבל החיות למעלתו ולחשיבותו, והוא שולח החיות לכל האברים, ואין בכל אבר ואבר החיות בפני עצמו" [לשונו לעיל ר"פ כא]. (54) "מה בא הכתוב לומר אם יצאו [קרח ועדתו] כופרים מפרשת ציצית, או מפרשה אחרת. ועוד, אם מסמיכת הפרשה למדנו כי היה כופר בפרשת ציצית, מנא לן שהיה כופר במזוזה, והיכן מצינו זה" [לשונו לעיל (ד"ה ומה בא)]. אמנם "כאשר תעיין בדברי קרח ועדתו, שהיו חולקים על התורה, תמצא שהיו מספקים על משה; אחר שהתורה היא לכלל ישראל, ראוי שתהיה התורה לכלל ישראל לא על ידי אדם פרטי כמו משה" [לשונו לעיל בתחילת הפרק]. (55) "אמר להם משה, הגוים נמוסים הרבה, וכהנים הרבה יש להם... ואנו אין לנו אלא ה' אחד ותורה אחת וכהן גדול אחת" [לשונו לעיל (ד"ה וקרח אשר) בשם הבמד"ר יח, ח]. 
(1) בפרק כא. (2) "שכל פשוט" - פירושו המימד הרוחני הנעלה והזך ביותר, שנמצא בקצה ההפוך לגשם, מפאת שאינו מורכב כלל, לעומת הגשם המורכב מחומר וצורה. וזהו ענין נפוץ בספרי המהר"ל, וכגון בנתיב התורה ר"פ יז [א, עב.] כתב: "ולכך המצות שהם שייכים לאדם, על ידי זה יש לאדם שייכות אל התורה. וכאשר מדליק הנר, אחר כך מגיע אל האור, שהוא התורה. ולכך כתיב [משלי ו, כג] 'כי נר מצוה ותורה אור'. והיה לו להקדים ולומר 'כי תורה אור ונר מצוה', רק כי הכתוב בא לומר כי המצוה הוא סבה לתורה, שאם אין האדם עושה המצות, ויאמר כי לא יהיה לו רק למוד התורה, אף התורה אין לו [יבמות קט:]. כי האדם והתורה הם שני דברים נבדלים זה מזה, ואינם שייכים זה לזה. שהאדם הוא חמרי, והתורה היא שכל פשוט. אבל המצוה שהיא תלויה במעשה, אשר המעשה שייך אל הגוף והגשם, ועל ידי זה האדם ראוי אל התורה השכלית. ולכך אמר שאם האדם יאמר אין לו אלא תורה אפילו תורה אין לו". ובב"מ נט: איתא "אמר להם [רבי אליעזר לחכמים], אם הלכה כמותי חרוב זה יוכיח. נעקר חרוב ממקומו מאה אמה... אמרו לו, אין מביאין ראיה מן החרוב". ובנתיב אהבת ריע פ"ב [ב, נט:] כתב על כך: "ואמר אין מביאין ראיה מן החרוב. כלומר שאין להביא ראיה על דבר תורה מן החרוב, שהוא מורכב. שאין ענין המורכב אל התורה, שהוא שכל פשוט, ואין עדות ממנו על התורה... כי אין מדריגתו [של החרוב] מתיחס... אל התורה שהיא נבדלת מן החומר". (3) "כי האדם והתורה הם שני דברים נבדלים זה מזה, ואינם שייכים זה לזה; שהאדם הוא חמרי, והתורה היא שכל פשוט" [לשונו בנתיב התורה ר"פ יז, והובא בהערה הקודמת]. (4) עם התורה. (5) "ואמר לה, תורה היכן היא" [המשך לשון הגמרא שם]. (6) שהארץ ענתה שאין היא יודעת מקום התורה, כי רק "אלקים הבין דרכה והוא ידע את מקומה". (7) לשון הגמרא: "הלך אצל ים ואמר לו 'אין עמדי'. הלך אצל תהום, אמר לו 'אין בי', שנאמר 'תהום אמר לא בי וים אמר אין עמדי'". (8) לפנינו בגמרא ליתא שהלך אצל אבדון ומות, ורק איתא ""אבדון ומות אמרו וכו'". וזו גופא קושיתו הששית בדרוש על התורה [יז:], ויובא בהערה 12. (9) "דהיינו שלא קבלנוה, אבל שמענוה בנתינתה" [ח"א למהרש"א שם]. (10) "בתמיה" [רש"י שם]. (11) משה להקב"ה. (12) בדרוש על התורה [יז:] הביא גמרא זו, וכתב עליה: "רבו השאלות בזה המאמר. א) מה לו לשטן ולתורה עד שישאל הוא היכן היא, ובפרט שאנו רואין שלבסוף כאשר נודע לו בבירור שהיא אצל משה חזר לדרכו ולא אמר דבר. אם כן מתחלה מאי קסבר ששאל עליה, ולבסוף מאי קסבר. [ויתישב בהערה 53.] ב) למה הלך ביחוד אל אלו הג' לבקשה, המה ארץ ים ותהום, ולא בא אל דברים זולתם. וכי אין דבר שיתכן היותה בו רק אלו. [ויתישב בהערה 39]. ג) למה הוא בעצמו לא אסיק אדעתיה להלוך אצל בני אדם באולי היא ביניהם. [ויתישב בהערה 21.]. ד) מהו המכוון מהשנוי לשונות שבין ים ותהום ובין הארץ, שאמרה היא דוקא 'אלקים הבין דרכה'. [ויתישב בהערות 24, 62]. ה) למה אמרו אבדון ומות 'שמענו שמעה' יותר מהנך. [ויתישב בהערה 37]. ו) למה לא הלך גם אצל אבדון ומות לשאול היכן היא, עד שהם עצמם אמרו מה שאמרו. [ויתישב בהערה 47.] ז) למה ועל מה העלים והסתיר השי"ת הדבר מתחלה ממנו, עד שלא אמר לו מיד בפירוש 'לך אל בן עמרם'. [ויתישב בהערה 59.] ח) מה שכינה הוא יתברך את משה במקום הזה בכינוי זה ["בן עמרם"], ולא זכרו בשמו העצמיי, לאמר לו 'לך אצל משה'. [ויתישב בהערה 53.] ט) איך חלה שאלה כלל בדעת השטן היכן היא, וכי לא ראה או ידע שנתנה אל משה. [ויתישב בהערה 19.]. י) שאמר לו הקב"ה 'הואיל ומעטת עצמך תקרא על שמך', למה תהא בשביל זה התורה נקראת על שמו". [ויתישב בהערה 53 ואילך]. (13) ענין זה מבואר היטב בפחד יצחק יוה"כ, מאמר כד, אות ג, וז"ל: "בין כל המדות שהקב"ה מנהיג בהן את עולמו, עומדת היא מדת המשפט במרכז. כך עלה ברצונו של יוצר בראשית, שסדר כל ההנהגה יתקיים במשפט. ומהלך המשפט תובע בירורים. וענינו של בירור הוא לגלות את האמת הנעלמת והמסתתרת. מציאותו של השטן היא חלק מהנהגת המשפט. ואשר על כן, כחו של שטן הוא לתבוע בירורים. וממילא יש בידו של השטן ללחוץ ולתבוע גילוי תעלומות, דהיינו בירורים. וכל זה הוא חלק מהנהגת המשפט שעלה ברצונו של יוצר בראשית להנהיג בה את עולמו". וכן הוא מבואר בדרשת שבת הגדול [רד:], והובא בהערה 55. וראה נצח ישראל פכ"ה הערה 17. (14) שישנו קטרוג על האדם בשעה שעומד לעלות במעלה יתירה, וכמבואר להלן סוף פמ"ח. ובגו"א שמות פכ"ט אות ב [ד"ה ואם (השני)] כתב: "היו ישראל מקבלים מעלה עליונה על ידי המשכן, והיו צריכין לכפרה שלא יקטרג עליהם החטא של העגל שלא יקבלו המעלה". ובגו"א דברים פ"כ אות י כתב: "כי הרבה מקטרגים יש על האדם כשיהיה רוצה לזכות בדבר". (15) לשונו בדרשת שבת הגדול [רד:]: "כי השטן היה מתמיה איך אפשר שתהיה התורה בארץ. כי כל מקבל יש לו יחוס עם מה שמקבל. ואם לא כן, לא היה מקבל אותו דבר. והתורה השכלית, אשר היא גדולה יותר מן העולם, שאמרו בעירובין [כא.] 'נמצאת אתה אומר כל העולם כולו אחד משלשלת אלפים ומאתים בתורה'. ואם כן היה מתמיה השטן איך אפשר דבר זה שיהיה עומד בעולם דבר שהוא כמה אלפים יותר מן העולם". ובדרוש על התורה [יז:] כתב: "ביאור הענין כי השטן הוא המקטרג, והוא המסטין שבא לקטרג על נתינת התורה למשה, אשר ידע בודאי הדבר. ואמר 'תורה היכן היא', ר"ל כי התורה בהיותה 'ארוכה מארץ מדה ורחבה מני ים' [איוב יא, ט], עד שאמרו בעירובין [כא.] שכל העולם כולו אינו אלא אחד משלשת אלפים ומאתים בתורה, היכן היא, כלומר איזה בית אשר יבנה לה, ואיזה מקום שיכיל אותה בתחתונים, עד שיקבלוה הם". ובכך מיושבות שאלות א, ט, שהובאו בהערה 12. (16) רמב"ן בראשית ב, א: "'צבא הארץ' הם הנזכרים חיה ורמש ודגים וכל הצומח, גם האדם. ו'צבא השמים' שני המאורות והכוכבים... גם יכלול השכלים הנבדלים... וכן נפשות האדם צבא השמים הנה". ולעיל פ"י [ד"ה והחלק השלישי] כתב: "כבר ידוע דבר זה כי האדם הוא גשמי מצד גופו, ובלתי גשמי מצד הנשמה האלקית". ובנצח ישראל פ"מ [ד"ה ובבבא בתרא] כתב: "כי גוף האדם הוא מן התחתונים, והנשמה מן העליונים". וראה לעיל פי"ג הערה 6. והנה לגבי זיקת הנשמה לעליונים כתב שיש לה "דבקות אל העליונים", ואילו לגבי זיקת הגוף לתחתונים כתב שיש לו "חבור אל התחתונים". ונראה ביאורו, שדביקות משמע "מחובר טפי מנצמד... דבוק משמע יפה יפה" [רש"י סנהדרין סד.]. והנה כבר השריש לנו שכאשר אדם מתנועע ומשתוקק להתקרב לדבר, הרי שההשתוקקות גופא עושה אותו שיהיה נקשר לאותו דבר הרבה יותר מאשר אחר שכבר הגיע לתכליתו הנרצית. ולדוגמה, ראה דבריו בדר"ח פ"ד מ"ח [סוף קצז.] שכתב: "ואשר הוא מתנועע אל דבר הוא נחשב עמו לגמרי ביותר, כי המתנועע אל הדבר הוא מצד הדבר שאליו הוא מתנועע... וכבר רמזו חכמי האמת דברים אלו בפרק כל כתבי [שבת קיח:], אמר רבי יוסי יהא חלקי עם המתים בדרך מצוה... ולמה אמר עם המתים בדרך מצוה ולא עם עושי מצוה. אבל המתים בדרך מצוה הנה הוא מתנועע אל הש"י, נחשב שהוא עם הש"י... מה שאין כן מי שעשה כבר המצוה וקנה אותה, הרי קנה מדריגה שיש לעושי מצוה, אבל לא יאמר בזה שהוא מתעלה להדבק בו יתברך לגמרי". וכ"ה בנתיב התורה ס"פ טז [א, עב:]. ובנתיב העבודה פ"ה [א, פט.] הוסיף: "וידוע כי המתנועע אל דבר הוא דביקות גמור עם המתנועע, יותר ממי שכבר קרוב לו כבר". וראה גו"א ויקרא פ"ב אות לא, ושם הערה 137. ולכך זיקת הנשמה לעליונים היא יותר מזיקת הגוף לתחתונים; כי הנשמה משתוקקת להגיע אל העליונים, אך נמצאת בינתים בתחתונים. אך הגוף כבר נמצא בתחתונים, ואין השתוקקותו מרחוק. ולכך לנשמה יש "דבקות אל העליונים", בעוד שלגוף יש "חבור אל התחתונים". וראה עוד בנתיב התשובה פ"ב [ד"ה ומקשה, וד"ה וכן אמרו], שנקודה זו התבארה שם. (17) שהיה עדיין בעליונים. (18) שהרי כל עוד שמשה היה בעליונים "לחם לא אכלתי ומים לא שתיתי" [דברים ט, ט]. ובב"מ פו: אמרו "לעולם אל ישנה אדם מן המנהג, שהרי משה עלה למרום ולא אכל לחם". וביאר זאת בח"א שם [ג, מח.]: "פירוש, מפני שעלה משה למרום, ולפיכך לא אכל... [ד]עשה הקב"ה את משה מלאך... כיון שבא בין המלאכים היה לו מנהג שלהם לבלתי לאכול ולבלתי לשתות". ולכך ברור הוא שכל עוד שמשה היה בעליונים, היה נחשב מן העליונים. (19) פירוש - אין השטן שואל שאלות סתם, אלא כל דבריו מיועדים לעורר קטרוג. ולאור זאת, אין שאלת השטן "תורה היכן היא" שאלה תמימה וסתמית, אלא שקטרוג פתיך בה, וכמו שמבאר. [ובכך מתישבת שאלתו התשיעית מדרוש עה"ת (הובא בהערה 12) "איך חלה שאלה כלל בדעת השטן היכן היא, וכי לא ראה או ידע שנתנה אל משה", ועל כך מיישב שאין זו שאלה סתמית "היכן היא", אלא שאלת קטרוג.] (20) פירוש - כאשר הקב"ה אמר "נתתיה לארץ" כוונתו היתה שנתן אותה לתחתונים שבעולם התחתון [ולא ליסוד הארץ]. ולכך כתב כאן "כי התחתונים יש להם יחוס אל התורה". [וכן מבואר להלן סד"ה אבדון ומות.] והשטן החל לבדוק את התחתונים אחד לאחד [יסוד הארץ, הים, התהום, וכיו"ב], עד שמצא את משה רבינו המתייחס לתורה ולשכל הפשוט שבה, וכמו שיתבאר. (21) כי ישנם ארבעה יסודות פשוטים; עפר [ארץ], מים, רוח, ואש [ר' רמב"ם הלכות יסודי התורה פ"ד ה"ב]. ובגו"א דברים פ"ד אות כא [ד"ה וקאמר] כתב: "בנמצאים תמצא מדריגות הפשוטים, והם ארבע יסודות שהם פשוטים". ובגו"א במדבר פי"ט אות כז כתב: "דבר שאינו התחלה... יש לו דבר שנתהווה ממנו, ולאותו דבר שנתהווה ממנו יש לו דבר ג"כ שנתהווה, עד שחוזר אל יסוד פשוט". [ובכך מתישבת שאלתו השלישית בדרוש עה"ת (הובא בהערה 12) "למה הוא בעצמו [השטן] לא אסיק אדעתיה להלוך אצל בני אדם באולי היא ביניהם". כי השטן הלך לחפש רק אצל אלו ששייכים לפשיטות, ולא לבני אדם שהם מורכבים ביותר.] (22) "מפני שהארץ ממנה הויית כל הדברים המורכבים, ולכך אין בה הפשיטות מכל וכל" [לשונו בסמוך]. (23) כי שם זה מורה על מידת הדין [ב"ר לג, ג], ומידת הדין נבדלת מן האדם, וכמבואר לעיל ר"פ יח: "כי הדין אשר עושה בצדיק מורה זה כי הוא יתברך נבדל לגמרי, אף מאוהביו", וראה שם הערה 8. ויש בזה הטעמה מיוחדת. שהנה בח"א לשבת קיט: [א, סה.] כתב: "הקדושה נמשלה כאש. ולפיכך התחתונים שהם חומריים, אפשר להם להתחבר לכל היסודות, שהם; אויר, מים, עפר. חוץ מן האש, וכמו שאמרו ז"ל [סוטה יד.]... וכי אפשר לאדם להתדבק עם השכינה, והלא כתיב [דברים ד, כד] 'כי ה' אלקיך אש אכלה הוא', ובשביל שהוא יתברך אש אכלה הוא קדוש ונבדל מן כל התחתונים אשר לא יתחברו אל האש". [וראה לעיל פי"ג הערה 44.] ובדר"ח פ"א מ"ב [ל.] כתב: "שם 'אלקים' בו מתקשר יסוד האש". ממילא ברור הוא ששם "אלקים" הוא נבדל לגמרי. (24) כמבואר בהערה 2, שאין להוכיח מהחומרי [החרוב] על התורה. [ובכך מתיישבת שאלתו הרביעית "מהו המכוון מהשנוי לשונות שבין ים ותהום ובין הארץ, שאמרה היא דוקא 'אלקים הבין דרכה'" (לשונו בדרוש עה"ת, והובא בהערה 12), כי הארץ נבדלת לגמרי מהשכל הפשוט של התורה]. (25) לשונו לעיל פ"ג [ד"ה ויראה ששמו]: "וכי כל שאר הנמצאים אינם מן האדמה [בתמיה]". ובב"ר יב, יא אמרו "הכל היה מן העפר... אפילו גלגל חמה, שנאמר [איוב ט, ז] 'האומר לחרס ולא יזרח'". ובנתיב הענוה פ"ג [ב, ז.] כתב לבאר: "יש לך לדעת, כי העפר הוא מיוחד... להוציא הצמחים הגדלים מן הארץ. ובבריאת העולם הכל היה מן הארץ. ובמדרש [ב"ר יב, יא] הכל היה מן העפר... אפילו גלגל חמה נברא מן הארץ... פירוש, שכשם שהחרס מן העפר, כך גלגל חמה מן העפר... כי כל הנבראים ראוים שיהיו משותפים ביחד שיהיה להם התחלה אחת... שהכל היה מן העפר, עד שכל הנמצאים משותפים ביחד. ואין הפירוש כי השמים הם עפר, כמו שהאדם הוא בעל עפר... כי העפר המקור והיסוד אל כל המתחדשות, כאשר העפר הוא מוכן לקבל הויה בעבור הפשיטות שיש בעפר". וכן הוא בח"א לסוטה ה. [ב, לד.]. (26) כי כבר נתבאר שהדומה יוליד את הדומה [לעיל פ"כ הערה הערה 39]. וכן נתבאר לעיל [פ"א סד"ה הנבראים אשר] "בכל הדברים מתייחסת הפעולה אל הפועל". וראה שם הערה 14. ולכך לא יתכן שהפשוט יוליד המורכב. (27) כי אין הים מקור להווית הדברים המורכבים, והוא רחוק מן הישוב [נר מצוה (ט:)]. ובמדרש רות רבה ג, ג "עולם הזה [איירי שם בעוה"ב] דומה לשבת, ועולם שבאת ממנו [עוה"ז] דומה לערב שבת. אם אין אדם מתקן בערב שבת, מה יאכל בשבת". הרי שהשוו בין העוה"ב לים, וכשם שאין הוויה חדשה בעוה"ב ["בעולם הבא אין שם הויה ויציאה אל הפעל" (לשונו להלן פ"ס ד"ה ועוד כי)], כך הוא בים. (28) "שיש בו הויית הדגים, שהם מורכבים" [לשונו בסמוך]. והדגים מורים על מהות הים, וכמו שפירש רש"י בראשית א, יא "ולמקוה המים קרא ימים - והלא ים אחד הוא, אלא אינו דומה טעם דג העולה מן הים בעכו, לדג העולה מן הים באספמיא". וביאר שם הגו"א אות ל: "אם לא היה שינוי טעם הדגים, לא היה ראוי שיהיה הים נקרא בלשון רבים 'ימים'... וכל המים הם שוים". הרי שרבוי הדגים מגדיר את הים כ"ימים". והם הם הדברים שנתבארו כאן. ואודות שהים הוא המקום הראוי לדגים, ראה גו"א בראשית פ"ז הערה 72, ובנצח ישראל פל"ט הערה 48. ותמצית הדברים היא, שהדגים אינם שלימות הבריאה, ולכך מקומם בים, שאינו מקום ישוב. (29) אודות שהים אינו מקום ישוב, לעומת היבשה, ראה דבריו בנר מצוה [י.], ובח"א לקידושין יג. [ב, קלא.]. (30) חולין כז: "דגים שנבראו מן הים - הכשירן בלאו כלום [אינם צריכים שחיטה]". וראה גו"א ויקרא פ"ז אות כו. (31) שאין דגים בתהום, וכפי שאמרו [ברכות ט:] "עשאוה כמצולה שאין בה דגים", ופירש רש"י שם "כמו מצולות ים, כלומר בתוך התהום אין מצויין דגים". וראה גו"א בראשית פמ"ה אות יד. (32) כפי שכתב בנתיב התורה ר"פ ח [א, לג.]: "לכך אמרו [תענית י.] גם כן כי התורה היא נמשלת למים, אשר אין להם גבול, רק הם יוצאים בלי גבול ומשפיעים בלי גדר וגבול. וכך התורה השכלית מפני שהיא שכלי, אין לה ענין הגשם. כי הגשם יש לו גדרים מוגבלים, ולא כן השכלית, שהוא פשוט מבלי גדר מוגבל. ולפיכך עיקר התורה כאשר משפיע לאחר, ובזה מורה כי התורה היא שכלית מתפשטת מבלי גבול". ובדרוש על התורה [יט.] כתב: "כל גשם הוא בעל גבול בודאי, ואי אפשר לדברים הגשמיים בעלי שעור ורוחק מוגבל, כמו הארץ וים ותהום, יחס אל התורה השכלית". ובנתיב הענוה פ"א [ב, ב:] כתב: "כי הענוה היא הגדולה על כל הגדולות. וזה כי בעל הענוה לא יוגדר ולא יוגבל כלל, ודבר זה מורה על הפשיטות הגמור, שהוא פשוט, והפשוט הגמור לא מוגבל... וזהו מצד הפשיטות שבו שלא יוגדר". וכן הוא בנתיב הענוה פ"ח [ב, יט:]. וראה נצח ישראל פי"ב הערה 8. ובדרוש על התורה [יח.] ביאר שהארץ הים והתהום עומדים כנגד אורך רוחב ועומק, ולכך כוונת המאמר היא שאין התחתונים מסוגלים להכיל את האורך רוחב ועומק של התורה. (33) כפי שביאר בגו"א במדבר פ"כ אות ב [ד"ה אמנם]: "כל מיתה היא מכפרת על האדם [סנהדרין מג:], בעבור שהיא הסתלקות הגוף... מן הרכבות הגוף שבו החטא... כאשר הסתלק הרכבתו וחוזר אל פשיטותו, מכפר". ובדרוש על התורה [יט.] כתב: "המיתה היא סלוק מן הגוף הגשמי, עד שהנשמה נבדלת על ידה מהגוף". ונאמר [קהלת יב, ז] "וישוב העפר על הארץ כשהיה והרוח תשוב אל האלקים אשר נתנה". ורש"י בסנהדרין לח. ביאר את הפסוק [איוב לח, יד] "תתהפך כחומר חותם ויתיצבו כמו לבוש" - "לאחר מיתתו של אדם מתהפך חותם שלו לחומר ויתיצבו כמו לבוש בתחיית המתים". (34) בסנהדרין צח. אמרו שחמורו של המשיח הוא בר מאה גוונין. ובח"א שם [ג, רטו:] כתב על כך: "יתואר החמור של המלך המשיח שיש לו מאה גוונים, כי הדבר פשוט בתכלית הפשיטות מוכן לקבל כל הגוונים. כי דבר שאינו פשוט אינו מוכן לקבל, שהרי יש בו התיחדות, ולפיכך אינו מקבל הכל. אבל הפשוט, שהוא פשוט בתכלית, מוכן לקבל כל הגוונים. ובשביל זה החומר הראשון, בשביל שהוא פשוט ולא מתייחד בדבר מה, מוכן לקבל כל הצורות, מפני שהוא פשוט... החומר הראשון לפשיטותו מקבל הצורה בזה אחר זה... שמקבל כל הגוונים". וכן הוא בנצח ישראל פ"מ [ד"ה ועוד מדברי]. וצרף לכאן את דברי הרמב"ן [בראשית א, א, ד"ה בראשית] שכתב: "אבל הוציא [הקב"ה] מן האפס הגמור המוחלט יסוד דק מאוד, אין בו ממש, אבל הוא כח ממציא, מוכן לקבל הצורה... והוא החומר הראשון, נקרא ליוונים 'היולי'... ממנו המציא הכל, והלביש הצורות ותקן אותם". ואודות הביטוי "לובש צורה ופושט צורה", ראה במורה נבוכים ח"ג פ"ח שכתב: "טבע החומר ואמתתו... לא תתקיים בו צורה, אלא פושט צורה ולובש אחרת תמיד". (35) לשונו בנתיב התורה פ"ג [א, יג:]: "המיתה מצד הגוף, לא מצד השכל הנבדל, שאין לשכל הנבדל עסק במיתה". ולהלן פמ"ז [ד"ה ביאור זה] כתב: "מצד השכל אין ראוי שיהיה העדר ומיתה, וההעדר והמיתה הוא מצד החומר בלבד". וראה לעיל פ"י הערה 16. ובנצח ישראל פ"ה [ד"ה ומה שאמר] כתב: "הגוף סיבה אל המיתה, לפי שעל ידי הגוף הוא בא החטא, שאם אין הגוף היה האדם כמו מלאך". (36) כי החומר הראשון מתייחס לפשיטות, ולכך הוא מקבל כל הצורות [ראה הערה 34], ולכך פשיטות החומר הזה מתייחס לתורה השכלית. (37) כי השמיעה מורה על הצטרפות השומע למשמיע, וכמבואר בנצח ישראל פכ"ח [ד"ה ושאל את]. ולהלן פל"א [ד"ה ושני דברים] כתב: "השמיעה הוא שתוף והתחברות". ובח"א לסנהדרין צח. [ג, רטז:] כתב: "רבי יהושע בן לוי... שמע קולו של השם יתברך, וזה קצת דבוק". וכן כתב בדרוש עה"ת [יט.], ויובא בהערה 52. [ובכך מתיישבת שאלתו החמישית "למה אמרו אבדון ומות 'שמענו שמעה' יותר מהנך" (הובא בהערה 12), כי רק החומר הראשון יש לו קצת הצטרפות אל התורה]. (38) כי אף החומרי הנעלה ביותר אינו יוצא מגדר חומר, ולכך אינו ראוי לקבלת השכל הפשוט של התורה. ועוד אודות שהגשמי הנעלה ביותר אינו יוצא מגדר חומר, הנה בגבורות ה' פ"ע [שכב:] כתב: "אף שמים שייך בו חטא, דכתיב [איוב טו, טו] 'שמים לא זכו בעיניו'. ר"ל כי אף שמים, שהם גשמיים נכבדים, זכים בתכלית הזכות, מצד שהם גשם, לא זכו בעיניו". ובגו"א בראשית פ"א אות טו כתב: "שאף שמים לא זכו בדין, כי כל הדברים הגשמיים הם יוצאים מן הדין, שאינם בעלי צורה מופשטת, ואף המלאכים". וראה לעיל פ"ו הערה 32, ופי"א הערות 14, 71. (39) מעין מה שכתב בגבורות ה' פל"ד [קכח.], שסדר המכות דצ"ך עד"ש באח"ב הוא "להודיע שמו למצרים... תחילה הודיע לו כי הוא יתברך המושל בעולם. והתחיל במים שהוא היאור, לפי שרצה להתחיל בדבר שהוא תחת הארץ לגמרי, שהמים הם יותר תחתונים מן הארץ, דכתיב [שמות כ, ד] 'ואשר במים מתחת לארץ'... ולכך נלקה היאור... ועדיין היה [פרעה] אומר שמא אין ממשלתו יותר עוד, לכך נלקה העפר להיות כנים, וזה בארץ... ואחר כך הביא עליהם ערוב, והם הנבראים השוכנים על הארץ". [ובכך מיושבת שאלתו השניה מדרוש עה"ת (והובא בהערה 12) "למה הלך ביחוד אל אלו הג' לבקשה, המה ארץ ים ותהום, ולא בא אל דברים זולתם. וכי אין דבר שיתכן היותה בו רק אלו". כי כוונתו ללכת למרכיבים של העולם התחתון.] (40) והנה במאמר הוזכר "אבדון ומות", וכאן זה מתבאר כ"שאול ואובדן". הרי ש"מות" התחלף ל"שאול". ובעירובין יט. אמרו "שבעה שמות יש לגיהנם, ואלו הן; שאול ואבדון... וצלמות... שאול - דכתיב [יונה ב, ג] 'מבטן שאול שועתי שמעת קולי'. אבדון - דכתיב [תהלים פח, יב] 'היסופר בקבר חסדך אמונתך באבדון'... וצלמות - דכתיב [תהלים קז, י] 'יושבי חשך וצלמות'". הרי ששאול ומיתה בני חדא בקתא אינון. ובדר"ח פ"א מ"ה [לה:] כתב: "אין ענין הגיהנם רק ההעדר הגמור, שכך מורים השמות של גיהנם; שאול ואבדון וצלמות". אמנם טעמא בעי, מדוע רצה לומר דוקא "שאול ואבדון" יותר מאשר "אבדון ומות", דמאי מורה שם "שאול" יותר משם "מות". והנראה בזה, כי במשלי [טו, יא] נאמר "שאול ואבדון נגד ה'". וביאר שם הגר"א בזה"ל: "כי השאול הוא שם מדור השישי... ואבדון הוא מדור השביעי, ומשניהם אין עולים כלל". והואיל וכוונת המהר"ל כאן להורות על אובדן שהוא ללא שיעור, לכך החליף "מות" ל"שאול", כי "'מות' אין בו אבדון" [לשונו בדרוש עה"ת (יט.), ויובא בהערה 52], ואילו "שאול" מורה על האבדון, וכמו שנתבאר. (41) ובבאר הגולה באר הששי [קיג:] כתב: "במסכת תענית [י.] קאמר גיהנם אין לו שעור. אל תטעה בכל הדברים האלו כי שעורים הללו במדה הגשמית. שלא דברו חכמים כלל משעור הגשמי, כי לא היה להם עסק רק דבריהם במהות העולם... ואמרו [פסחים צד.] עדן אחד מששים בגיהנם. הדבר הזה אולי מפני כי הגיהנם הוא כמו שבארנו במקום אחר, שהוא חסר. ולכך באים שם בני אדם החסרים במעשיהם. ודבר החסר אין ראוי שיוגבל וישוער, כי הגבול והשעור הוא מן השלימות, שהדבר שאין לו גבול ואין לו שעור אין לו שלימות. ולפיכך אמרו במסכת תענית גיהנם אין לו שעור. וכל זה שהדבר החסר לגמרי אין ראוי שיוגבל בשעור". (42) בין התורה לבין גיהנום; ששניהם מופקעים משיעורים ומהגבלות. (43) כי התורה מחוייבת המציאות [לעיל בהקדמה הערה 117], ועשרת הדברות מחוייבי המציאות [לעיל פי"ז הערה 27], והתורה היא סדר הנמצאים שהרי הסתכל בתורה וברא העולם [ב"ר א, א, לעיל פ"ד הערה 50]. ואלו יסודות ידועים בספרי המהר"ל. וכגון, בדר"ח פ"ג מ"ח [קכט:] כתב: "כל שוכח דבר ממשנתו מעלה עליו הכתוב כאילו מתחייב בנפשו. כי הפרישה מדבר אחד מורה על הפורש שהוא הפך אל הדבר שהוא פורש ממנו, כמו שבורח ופורש האש מן המים, מפני שהאש הפך המים. ומפני כי התורה היא שכלית, ויש אל השכל מציאות שהוא קיים ביותר, ולא כמו החומר שאין לו מציאות גמור, ודבק בחומר ההעדר... ומפני שהפורש מדבר הוא הפכי לו, ולכך הפורש מן התורה הוא הפך המציאות, שאין מציאות יותר רק אל התורה. ולפיכך השוכח דבר אחד מתלמודו מתחייב בנפשו". ודי בזה. (44) כמבואר לעיל פי"ח הערות 22, 46, 62, קחנו משם. ושם בד"ה ומפני כי כתב: "כי התורה מציאות מחויב, והגיהנם העדר גמור", וראה שם הערה 65. הרי שהתורה וגיהנום הם הפוכים; מציאות וההעדר. (45) שמו"ר נא, ז "בזכות התורה ובזכות הקרבנות אני מציל אתכם מגיהנם". ובמכלול המאמרים הביא בשם המדרש "תורה מצלת עוסקיה מדינה של גיהנם". (46) בנתיב העבודה ר"פ ט [א, קג.], שהביא שם מאמרם [ברכות טו:] "כל הקורא קריאת שמע ומדקדק באותיותיה מצננין לו גיהנום". וכתב שם לבאר: "כי התורה מצננת הגיהנום, כי כבר בארנו כי אין הגיהנם רק ציה וצלמות, ששם החסרון בכל. ואין על הגיהנום שם מציאות כלל... ומפני זה הגיהנום אינו מצד התורה, כי במדרגת התורה אין חסרון... ולפיכך התורה מבטל כח הגיהנם ומצננת אותו". (47) בדברים אלו בא ליישב קושיתו הששית על המאמר הזה "למה לא הלך גם אצל אבדון ומות לשאול היכן היא, עד שהם עצמם אמרו מה שאמרו" [לשונו בדרוש על התורה, והובא בהערה 12]. ועל כך משיב שלא יעלה על הדעת שהתורה תימצא בשאול ואבדון, רק הם מעצמם אמרו את מה שאמרו. וכן כתב בדרוש על התורה [יט.]: "ולכך לא הלך השטן להם, רק שבעל המאמר בא לומר כי אבדון ומות יש להם יחס מה אל התורה". (48) לשונו לעיל פי"א [סד"ה והנה מן]: "כל הנמצאים יש בהם מן החסרון". ובפט"ז [ד"ה בא לבאר] כתב: "ההעדר דבק באדם, שאי אפשר שלא יהיה העדר דבק בו". ובנר מצוה [ז:] כתב: "אי אפשר שיהיה העולם, שהוא עלול מן השי"ת, שיהיה העלול הזה בלא חסרון, רק נמצא עמו חסרון... והחסרון הוא מצד העולם שהוא עלול, ומזה ימשך חסרון". וכן כתב בנצח ישראל ר"פ נה, וז"ל: "כל עלול הוא חסר מן העילה, שאין העלול במדריגת העילה, ואם כן יש בו חסרון והעדר מצד עצמו... שלא ישוו יחד העילה שהיא מחויבת מצד עצמה, והעלול אשר יש לו העדר מצד עצמו". ובדר"ח פ"ד מי"ז [קצו.] כתב: "העלולה מצד עצמה ראוי לה ההעדר, שהרי היא נמצאת אחר שלא היתה. ולפיכך תחילת יציאתה אל הפועל הוא בחסרון". ובח"א לשבת קיח: [א, נח.] כתב: "מפני שיש לו [לעלול] התחלה, מורה שהוא עלול... נעדר מצד עצמו וימצא אחר כך... מצד עלתו". ובנצח ישראל פ"ג [ד"ה וזה כי] כתב: "הנברא מצד שהוא עלול, הוא חסר, וצריך אל השלמה. כי האדם נברא וצריך אליו השלמה, היא האשה. ודבר זה אי אפשר שיהיה נברא נברא השלמתו עמו ולא יהיה חסר, אם כן היה העלול שלם בעצמו, ודבר זה אי אפשר". וראה שם הערה 41. (49) "ודבר החסר אין ראוי שיוגבל וישוער, כי הגבול והשעור הוא מן השלימות, שהדבר שאין לו גבול ואין לו שעור אין לו שלימות" [לשונו בבאר הגולה באר הששי (קיג:), והובא בהערה 41]. (50) כי ישנו צד השוה בין תורה לבין ההעדר; שניהם מופקעים מהרוחק המוגבל, ובכך שניהם שייכים אל השכלי, וכמבואר לעיל. (51) פירוש - נאמרו כאן שלשה הסברים ל"אבדון ומות"; (א) הוא סילוק הנברא המורכב, וחזרתו לחומר הראשון. (ב) הוא גיהנום. (ג) הוא ההעדר הדבק בנבראים. ובנוגע להסברו הראשון ביאר מדוע הוזכר "אבדון ומיתה" לאחר ארץ, ים, ותהום, שכתב למעלה: "זכר כל העולם התחתון, ואחר כך זכר החומר הראשון, שממנו הוסד הכל, והוא נקרא אבדון ומות". אך עד כה לא ביאר לפי שני הסבריו האחרונים מדוע "אבדון ומות" משתייך לארץ, ים, ותהום. ולכך מבאר כאן שארץ, ים, ותהום, מחייבים את "אבדון ומות". ונראה ביאורו, כי ארץ, ים, ותהום, הוזכרו כאן כבעלי חומר. ודוקא חומריות זו היא היא המחייבת את הגיהנום וההעדר הדבק בנמצאים. שהרי כבר נתבאר למעלה [פי"א הערה 16, ופי"ח הערה 22] שהגיהנום הוא ההעדר הדבק בחומר. וכן נתבאר למעלה [פי"ב ד"ה ולכך אמר] "שדבק בחומר ההעדר והחסרון, שהוא רע". ולכך לאחר שהוזכרו בעלי החומר של העולם התחתון, הוזכר הדבר המתחייב מהם, והוא "אבדון ומות". (52) לכאורה כוונתו לדברים שכתב בדרוש עה"ת [יט.], שביאר שם אופן נוסף במלים "אבדון ומות", וז"ל: "אכן אבדון ומות, אשר המיתה היא סלוק מן הגוף הגשמי, עד שהנשמה נבדלת על ידה מהגוף... אמרו 'באזנינו שמענו שמעה', שמצדם יש שייכות מה לאדם עם התורה. ואמר שני דברים 'אבדון ומות'. כי נגד הגוף אמר 'אבדון', שהוא נאבד וכלה. ועל הנפש אמר 'מות', שאין בו אבדון. ואמר כי מצד האבדון ומות, יש לאדם יחוס עם התורה. אף כי הדברים הגשמיים - המה ארץ ים ותהום - אין להם יחס אצלה, מכל מקום כאשר האדם מסלק גופו הגשמי, שייכת אליו התורה. ולכך אמרו 'באזנינו שמענו שמעה'... שאין התורה מתקיימת אלא במי שממית עצמו עליה [שבת פג:], כי אז ראויה אליו, אבל מכל מקום לא לגמרי. זהו שאפילו אבדון ומות לא אמרו רק 'באזנינו שמענו שמעה' בלבד, המורה שייכות מה [ראה הערה 37]. לא שיהיה בשביל זה ראוי לקבלת התורה לגמרי... שבעל המאמר בא לומר כי אבדון ומות יש להם יחס מה אל התורה, במה שמי שמסלק עצמו מגוף הגשמי עד שהוא שכלי ראויה אליו". וראה לעיל פ"ג הערה 54, ופי"ד הערה 54. (53) לשונו בדרוש עה"ת [יט.]: "ואמר לו השי"ת 'לך אצל בן עמרם'. ולא זכרו בשמו 'משה'. כי כל שם מורה על הדבר מה שהוא, כי זהו כל ענין השם, שיורה על הדבר אשר הוא בא עליו, עד שעל ידי השם יש בו מהות מה. והתורה איננה מתקיימת במי שיחשוב את עצמו בעיניו לדבר מה. כי כל דבר, יהיה מה שיהיה, יש לו גדר וגבול שהוא מוגבל בו. ואז אין ערך לו אל התורה... ולכך אמר 'לך אצל בן עמרם', כלומר שאיננו נחשב בעיני עצמו, כאילו [לא] היה לו שם בפני עצמו כלל. ומצד זה באין ספק ראויה אליו התורה בעצם. וכשהלך אצל משה אמר 'מה אני שתנתן התורה על ידי', הרי שלא נדמה בעיני עצמו למהות כלל. ובשביל שאמר 'מה אני', אמר הקב"ה אליו שתקרא התורה על שמו. כי ראויה להקרא על שמו בעבור הענוה הזאת. כי ארץ ים ותהום, אשר להם כל שלשת הרחקים בשיעור וגבול, אין ערך להם אל התורה השכלית הבלתי מוגדרה ומוגבלה. אבל משה שלא היה מגביל עצמו בשום שיעור וגבול לגמרי, עד שאמר 'מה אני'. אשר אילו היה מחזיק עצמו במה שהוא, היה מגביל את עצמו בגדר הרחקים, לא היה ראוי שתקרא התורה על שמו, בשהיא שכלית, ואין השכל בעל הגבלה ושעור, כי אם הגשם שיש לו רחקים. לכן בשביל שלא הגביל עצמו כלל, והוחזק בעיני עצמו לפשוט גמור עד שאמר 'מה אני', היה ראוי לקבל התורה השכלית, שאין לה גבול... בעל ענוה הוא שזוכה אליה לגמרי עד שתקרא על שמו". [ובכך מתישבת שאלתו הראשונה בדרוש עה"ת (הובא בהערה 12) ששאל: "מה לו לשטן ולתורה עד שישאל הוא היכן היא, ובפרט שאנו רואין שלבסוף כאשר נודע לו בבירור שהיא אצל משה חזר לדרכו ולא אמר דבר. אם כן מתחלה מאי קסבר ששאל עליה, ולבסוף מאי קסבר". דמתחילה קטרג השטן שאין התחתונים ראוים לתורה. אך ענותונתו משה רבינו תואמת לתורה.] (54) בנתיב השלום פ"א הביא את דברי המדרש [במדב"ר יא, ז] "גדול השלום שניתן לענוים, שנאמר [תהלים לז, יא] 'וענוים יירשו ארץ והתענגו על רוב שלום'", וכתב שם [א, רטו:] לבאר: "כי מידת הענוה הוא כאשר אין האדם מיחד עצמו שיש לו מעלה מיוחדת בפני עצמו, והוא מחולק מן שאר אדם, רק הוא שוה אל הכל, וזהו השלום. כי אין המחלוקת רק כאשר כל אחד רואה עצמו מיוחד במעלה, ומפני זה מתחדש המחלוקת. אבל בעל ענוה לא שייך בו מחלוקת, ולכך נתן השלום לבעלי ענוה". (55) לשונו בדרשת שבת הגדול [רד:]: "והקב"ה השיב לך אצל בן עמרם. אמר משה מה אני שתנתן תורה על ידי, והיה מקטין עצמו עד שהוא כמו מה. ואמר לו הקב"ה הואיל ומיעטת עצמך תקרא תורה על שמך. ואף מתחילה לא נתנה על ידו רק בשביל כי משה היה עושה עצמו כמו מה. רק כי השטן היה מקטרג, וצריך שיהיה נגלה ענותותו כאשר היה השטן מקטרג [ראה הערה 13]. ולפיכך כאשר אמר 'מה אני', אמר הקב"ה בשביל זה נקראת על שמו. כי היא ראויה לו לפי שעושה עצמו מה, וא"כ לא יוגבל כלל, ויכול לקבל התורה אף שהיא רחבה מן העולם". (56) כן כתב בגבורות ה' פס"ז [שט.], לבאר מדוע הקב"ה בחר לשכון בתחתונים, וז"ל: "בפרק בני העיר [מגילה לא.], אמר רבי יוחנן, כל מקום שאתה מוצא גדולתו של הקב"ה שם אתה מוצא ענותנותו וכו' [כתוב בתורה (דברים י,יז) 'כי ה' אלקיכם הוא אלקי האלקים ואדוני האדנים', וכתיב בתריה (פסוק יח) 'עושה משפט יתום ואלמנה']... דע כי מה שהוא עושה משפט יתום ולאלמנה ואוהב את הגר לתת לו לחם ושמלה, הוא בעצמו מן גדולתו, והוא תכלית הרוממות, שהוא יותר מן מה שאמר 'אלהי האלהים ואדוני האדונים'. וזה כי מעלות השם יתברך ורוממותו אינו כמו מעלת מלך ב"ו; כי מעלת מלך ב"ו כל התארים שבו כאשר אתה מתאר אותו שהוא מלך גדול ומלך רם ומלך גבור, אלו התארים הם נותנים שלימות אליו יותר מאמתתו. שאמתתו הוא אדם ב"ו, והתארים האלו הם נותנים שלימות לו. אבל אצל השם יתברך אינו כך, כי אין התוארים נותנים לו שלימות יותר מאמתתו, כי רוממותו בצד עצמו הוא יותר על הכל, ואמתתו יתברך מה שהוא פשוט בתכלית הפשיטות, והוא תכלית רוממותו וגדולתו. ולפיכך מלך ב"ו אין אתה יכול לתת לו שבח רק כשאתה מתאר אותו בגדולה ובגבורה ורוממות. אבל השם יתברך אחר התוארים החשובים שנותנים לו, אומרים שהוא 'עושה משפט יתום ואלמנה ואוהב את הגר לתת לו לחם ושמלה'... שזה מורה על פשיטות, שהוא פשוט בתכלית הפשיטות, לכך הוא פונה אל יתום ואלמנה וכיוצא בו מן השפלים. שכל אלו הנמצאים הם פשוטים, שהפשוט נקרא שאין בו דבר מיוחד, והם יותר ראשונים, שהשם יתברך משגיח עליהם ופנה אליהם בעבור שהם פשוטים, ממה שיפנה אל הגדולים שאינם פשוטים. ולפיכך אחר שזכר תארי השם יתברך, זכר מעלתו מצד עצמו, ואמר שהוא פשוט בתכלית הפשיטות מצד עצמו, ולפיכך הוא פונה אל הנמצאים שלא נמצא בהם שום גדולה ורוממות, כמו אלמנה יתום וגר, ומעלה זאת יותר גדולה ממעלה הקודמת... ומעתה יסולק מעליך שלא יהיה לך תמיה אם השם יתברך בחר לשכון בתחתונים, כי התבאר לך דבר זה בתכלית הביאור, וכאשר תשים דעתך ולבך על אלו דברים". (57) עוד אודות הענוה מורה על הפשיטות, כן כתב בנתיב התשובה פ"א [ד"ה ואמר רבי]. ובנתיב הענוה פ"א [ב, ב:] כתב: "הענוה היא הגדולה על כל הגדולות. וזה כי בעל ענוה לא יוגדר ולא יוגבל כלל. ודבר זה מורה על הפשיטות הגמור, שהוא פשוט, והפשוט הגמור לא מוגבל... שהרי הוא עושה משפט יתום ואלמנה, וזהו מצד הפשיטות שבו, שלא יוגדר להיות עושה משפט לגדול ולא לקטן, אבל עושה משפט אל הכל בשוה, וזהו הפשיטות הגמור, ודבר זה היא המעלה העליונה על הכל... כי הפשוט בתכלית הפשיטות הוא ראשון אל הכל, ויותר מזה כי הפשוט לא יוגדר, ולכך אין לו קץ ותכלית, כי לא יוגבל... ובזה שהוא פשוט כולל הכל". וזהו יסוד נפוץ בספרי המהר"ל. ובנתיב התורה פ"ב [א, יא.] כתב: "הענוה יש בה מדת הפשיטות, כי אין מחשיב עצמו לדבר, כי זהו עצם הענוה. אבל המחשיב עצמו לדבר, והוא חשוב בעיניו, אין זה מדת הפשיטות". וראה גו"א ויקרא פ"ח הערה 94. (58) כפי שכתב בח"א לסנהדרין כד. [ג, קמד.]: "הענוה היא שכלית, כמו שבארנו זה בכמה מקומות כי משה לא זכה לתורה השכלית רק בשביל הענוה, כמו שבארנו במסכת שבת פרק רבי עקיבא". ובדרשת שבת הגדול [רטז:] כתב: "כי משה לא זכה אל התורה רק בשביל הענוה". ובדר"ח פ"ד מ"י [קפא.] כתב: "משה רבינו ע"ה זכה לתורה... רק על ידי ענוה, שהיה בו מכל אדם על פני האדמה. ודבר זה התבאר פעמים הרבה". וכן הוא בדר"ח פ"ו מ"ב [רפב:], נתיב הענוה ר"פ ח [ב, יח:], ובח"א לנדרים נה. [ב, כא:]. (59) וגם בדרשת שבת הגדול [רד:] חיבר להדדי את יחוד משה לתורה עם היות עיקר השכינה בתחתונים, וכלשונו: "ולפיכך כאשר אמר 'מה אני', אמר הקב"ה בשביל זה נקראת על שמו. כי היא ראויה לו לפי שעושה עצמו מה, וא"כ לא יוגבל כלל... ולפיכך כאשר נברא העולם, היה עיקר שכינתו בתחתונים, הפך מאשר יחשבו כי האדם מה הוא, ואין ראוי שיהיה נחשב אל השם יתברך. רק עיקר שכינתו בתחתונים היא, וזה מפני כי אין דבר ראוי שיקבל השכינה כי אם התחתונים, שמפני שפלותם נחשבים מה... וצד הזה אפשר להם לקבל כבודו". [ובכך מתישבת שאלתו השביעית בדרוש עה"ת (הובא בהערה 12), ששאל "למה ועל מה העלים והסתיר השי"ת הדבר מתחלה ממנו, עד שלא אמר לו מיד בפירוש 'לך אל בן עמרם'". כי מה שאמר הקב"ה בתחילה "נתתיה לארץ" היא האמת, שהתורה ניתנה לתחתונים, ורק משה רבינו הוא המגדיר את מעלת התחתונים.] (60) שהפשוט מסוגל לקבל התורה. וכגון, בתענית ז. "למה נמשלו דברי תורה למים... מה מים מניחין מקום גבוה והולכים למקום נמוך, אף דברי תורה אין מתקיימין אלא במי שדעתו שפלה". וכן הביאו שם מאמר נוסף "דברי תורה אין מתקיימין בפחות שבכלים". וראה נתיב הענוה ר"פ ח [ב, יח.]. ובעירובין נה. אמרו "לא בשמים היא [דברים ל, יב] - לא תמצא במי שמגביה דעתו עליה כשמים". ועוד אמרו [במדב"ר א, ז "כל מי שאינו עושה עצמו כמדבר הפקר, אינו יכול לקנות את החכמה והתורה". וזו הסיבה שנבחר הר סיני למתן תורה [סוטה ה.], ועוד. (61) פירוש - המהלך של ארץ, ים, תהום, אבדון ומות, ומשה רבינו הוא בגדר "מעלין בקודש", כאשר המאוחר יותר קרוב יותר לתורה. (62) "לכך אמרה 'אלקים', שהוא נבדל לגמרי, יודע דרכה. ואין לארץ שום יחוס אל התורה, שהיא שכל פשוט" [לשונה למעלה, ד"ה ואמר הקב"ה]. (63) שנאמר [דברים כה, ה] "כי ישבו אחים יחדו ומת אחד מהם ובן אין לו לא תהיה אשת המת החוצה לאיש זר וגו'". ופירש רש"י שם "ובין אין לו - עיין עליו, בן או בת, או בן הבן, או בת הבן, או בת הבת". ובביאור דרשה זו, ראה בבאר הגולה באר השלישי [מח.], גו"א דברים פכ"ה אות יא, תוספות יום טוב ליבמות פ"ב מ"ה [ד"ה פוטר], ובסמ"ע חו"מ ריש סימן רעו. (64) שהשמיעה מורה על שייכות מסוימת, וכמבואר בהערה 37. (65) צ"ב, שהרי בדר"ח פ"א מ"א [יח.] כתב: "בודאי לענין הקבלה מן הש"י לא היה משה מיוחד, ואם לא היה משה מקבל התורה, היה מקבל אחר התורה, וכמו שאמרו ז"ל [סנהדרין כא:] ראוי היה עזרא שתנתן התורה על ידו, אלמלא שהקדימו משה". וכן כתב בח"א לסנהדרין צז: [ג, רי.]: "אילו לא הקדים משה רבינו ע"ה בקבלת התורה, אפשר שתנתן... על ידי אחר... וכן אמרו ראוי היה עזרא שתנתן התורה על ידו, אלא שהקדימו משה". וכיצד דברים אלו עולים בקנה אחד עם דבריו כאן שכתוצאה מהיות משה ענו מכל האדם אשר על פני האדמה לכך "התורה ראויה למשה בפרט, ושלו היא, ולא לאדם בעולם". וצ"ע. (66) בבחינת "ישמע חכם ויוסף לקח" [משלי א, ה]. וראה גו"א בראשית פכ"ח הערה 99. (67) ועוד אודות צמצום הכתב לעומת הרצאת דברים שבע"פ, ראה דבריו בגו"א שמות פי"ט סוף אות יח, שכתב: "אך קשה מאוד הבנה שלימה בכתב לכמו אלו הדברים העמוקים, רק יוסיף חכמה ודעת". ושם פל"ד אות כ כתב: "כל דבר שנכתב הוא משוער ומוגבל". ובנצח ישראל ס"פ ז כתב: "אל תשער בדעתך כי אפשר לכתוב בפירוש, כי איך אפשר לפרש הכל בכתב". וראה להלן ס"פ ד ולהלן ר"פ סח. 
(1) כמבואר לעיל פכ"ג הערה 2. (2) דבשלמא משה רבינו התייחד לתורה מפאת ענותנותו [כמבואר בפרק הקודם], אך סו"ס היה בעל גשם וחומר, וכיצד הגשם והחומר לא שימשו כמחיצה בפני התורה. (3) פירוש - התורה לא נתנה למלאכי מרום. וכן כתב בח"א לסנהדרין לח. [ג, קמט:] המלאכים, להם לא נתנה התורה, שהיא השכל האלקי הנבדל לגמרי". וראה לעיל בהקדמה הערה 102. ומצד הסברה מוכח כן; שהנה מהות התורה להביא את האדם לעוה"ב, ולכך נקראת "תורה" שהיא מלשון הוראה לאדם להגיע לעוה"ב [כמבואר לעיל פ"ט הערה 69, פי"א הערה 47, ופי"ד הערה 62]. והרי מלאכים אינם בני עוה"ב [כמבואר לעיל פ"ב הערה 40, פ"ג הערה 71, פי"ב הערה 12], וזאת משום שחסרה להם מעלת הצלם [כמבואר לעיל פי"ג הערה 72]. ולכך ברי הוא שאין התורה ראויה למלאכים. וכיצד תהיה ראויה לקרוצי חומר. (4) לפנינו בגמרא "אמרו מלאכי השרת לפני הקב"ה". (5) לשון רש"י שם: "באלפים שנה שקדמה תורה לעולם [ב"ר ח, ב] היו עתידים דורות הללו להבראות, שנאמר [תהלים קה, ח] 'דבר ציוה לאלף דור'. וראה הקב"ה שאין העולם מתקיימים בלא תורה כל כך, והעבירן ולא בראן, ונתנה לכ"ו דורות [פסחים קיח.], הרי שחסרו תתקע"ד מאלף". (6) "פירש שקי מזיו - נוטריקון של 'פרשז'" [רש"י שם]. (7) שיש מקום לחוש שתבואו לידי שבועת שקר. (8) "שאתם באים על ידה לידי רציחה" [רש"י שם]. (9) לפנינו בגמרא "מיד הודו לו להקב"ה". (10) "מסר לו - למדו" [רש"י שם]. (11) "בשכר שחרפוך וקראוך 'אדם', נוצר מאדמה, לשון שפלות" [רש"י שם]. (12) "להקטיר מחתת קטורת בשעת מגפה ולעמוד בין המתים ובין החיים" [רש"י שם]. (13) פירוש - אם לא שאמר לו מלאך המות סגולה זו האם היה יודע. ופירש רש"י "מנא ידע - הלא בתורה לא נכתב". (14) בדרוש על התורה [יב.] הביא מאמר זה, וכתב עליו: "הספיקות במאמר הזה דומות למרובות, והנם; הא', מה שאמר הקב"ה 'החזר להם תשובה', ולא החזיר להם תשובה בעצמו וכבודו יתברך [ויתישב בהערה 43]. הב', מה ששינו המלאכים לשונם תחלה לומר 'מה לילוד אשה בינינו', ולא אמרו 'מה לבשר ודם', כאמרם אחרי כן 'אתה מבקש ליתנה לבשר ודם'. ומהו המכוון בכנותם אותו דוקא 'ילוד אשה' במקום הזה [ויתישב בהערה 18]. הג', שאמר הוא יתברך 'אחוז בכסא והחזר להם תשובה', וכי חסרון יש ח"ו בחקו, שלא היה יכול להצילו באופן מהאופנים מה שהוא, עד כי מצוה לאחוז בכסא דוקא [ויתישב בהערה 60]. הד', מתוך אומר המלאכים 'חמדה גנוזה וכו'', מוכח כי ידעו התורה והכתוב בה, עד שמעצמם היה להם לידע כי לא להם מתייחסים הדברים, כתשובת משה שהשיב להם איש איש על דגלו באותות. ולמה אם כן אמרו 'תנה הודך על השמים' [ויתישב בהערה 80]. הה', מהות מכוון והכרת פרישת זיו שכינה עליו והענן, שניהם, ולא הספיק אחד מהם [ויתישב בהערה 63]. הו', אמרו 'מיד הודו לו להקב"ה, שנאמר 'ה' אדונינו מה אדיר שמך בכל הארץ', ואילו 'תנה הודך על השמים' לא כתיב'. וכי מה אדיר יש בתחתונים עד שאמרו 'מה אדיר שמך בכל הארץ' [ויתישב בהערה 80]. הז', חמשה דברות ראשונות השיב להם כל דבור ודבור בפני עצמו, ואילו דברות אחרונות, על מה שהשיב מהם - השיב עליהם בכללם יחד [ושאלה זו לא מתיישבת כאן, אלא רק בדרוש עה"ת (יד.)]. הח', מה שנעשו אוהבים למשה, דיו שלא ישנאוהו כבראשונה". [ויתישב בהערה 99]. (15) השאלה שפתח בה את הפרק, כיצד התורה השכלית מתייחסת לאדם בעל גוף. ובא לבאר, כי מחד גיסא היה על משה להתחבר ולהצטרף לעליונים, ולהיות כאחד מהם. ומאידך, סוף סוף משה הוא ילוד אשה, ומצד זה הוא מושך עליו תרעומת המלאכים. (16) לעיל ס"פ כא [ד"ה ומפני גודל], ושם הערה 69. (17) לשונו לעיל ס"פ כא: "ומפני גודל מעלת משה, ויחודו בנבואה, מורה עליו שמו. כי 'זה משה האיש' [שמות לב, א] הוא מהתחתונים, והיה מתעלה מעלה מעלה עד שנאמר עליו [תהלים ח, ו] 'ותחסרהו מעט מאלהים'. ועליו נאמר [משלי ל, ד] 'מי עלה שמים וירד'. ומפני כי משה היה מן התחתונים ומן העליונים, כמו שאמרו [דב"ר יא, ד] שנקרא משה 'איש האלהים' [דברים לג, א], מחציו ולמטה היה 'איש', ומחציו ולמעלה היה 'אלהים'. ולכך אי אפשר לומר רק שהיה כמו אמצעי בין העליונים ובין התחתונים, והאמצעי מצורף לשניהם, ולפיכך 'עלה שמים וירד'. והיה למשה משפט האמצעי, שנאמר [ר' דברים ה, ה] 'אנכי עומד בין ה' וביניכם להגיד לכם דבר ה' וגו''... הרי משה עולה עד המדרגה האחרונה חוץ מאחת, ויורד לתחתונים... הרי נתבאר לך כי נתיחד משה בנבואה, ולכך ראוי שעל ידו נתנה התורה". וראה הערה 101. (18) כי מדריגת האשה שהיא חומרית [כמבואר לעיל פ"ד הערה 82, ופי"ב הערה 65], ולכך "ילוד אשה" מורה על היותו בעל חומר. ועוד אודות שחומריות האדם מתייחסת לאמו, הנה רש"י בראשית לה, ח, ביאר שהכתוב הסתיר את מות רבקה כי "העלימו את יום מותה שלא יקללו הבריות כרס שיצא ממנו עשו, אף הכתוב לא פרסמה". וכתב שם הגו"א אות ו בזה"ל: "אע"ג דיצחק... לא העלימו את מיתתו, לא קשה מידי, שכן אמרו רז"ל בפרק המפלת [נידה לא.] כי האם נותנת דם ובשר, כל הדברים החומריים שממנו יבוא הפחיתות. אבל מן האב יבואו דברים שאינם חומריים כל כך. ולפיכך הפחיתות והרשעות תלוי באם, מה שנתנה לו דברים פחותים רעים". וכן ראה גו"א בראשית פמ"ד אות כ, ושם הערה 67. הרי שחומריות האם עוברת לבן. ובכך מיושבת קושיתו השניה בדרוש עה"ת [הובא בהערה 14] "מה ששינו המלאכים לשונם תחלה לומר 'מה לילוד אשה בינינו', ולא אמרו 'מה לבשר ודם', כאמרם אחרי כן 'אתה מבקש ליתנה לבשר ודם'. ומהו המכוון בכנותם אותו דוקא 'ילוד אשה' במקום הזה". כי הכוונה בהזכרת "ילוד אשה" היא להפקיע את השייכות והשיתוף של משה רבינו לעליונים. ואילו מה שהזכירו בהמשך "בשר ודם" היא להפקיע את התורה השכלית מהאדם הטבעי, וכמו שיתבאר בסמוך. (19) לשונו בדרוש על התורה [יב:]: "ואמרו המלאכים, 'מה לילוד אשה בינינו'. רצו בזה כי מה שייך ילוד אשה בין העליונים. אשר באין ספק מצד הוולדו מן האשה, נמשך אחרי גדרה וענינה, במה שהיא מושפעת ומקבלת. והעליונים למעלתם ומדריגתם המה משפיעים, ואינם מקבלים. ולפיכך אין יחס ושייכות לילוד אשה בין המלאכים. כי כל ילוד אשה, בבחינתו זאת ודאי רוצה לקבל, כאשה הזאת המיוחדת לקבלה אשר הוא ילוד מאתה [ראה גו"א בראשית פ"ח אות יח, ושם הערה 43], ואין קבלה בעליונים... אם הוא רוצה לקבל דבר, ראוי שיעמוד בין התחתונים הסגולים לקבלה לשפלותם. ומפני כי בודאי ידעו שעלייתו שם היתה לקבל דבר מה, לכן אמרו 'מה לילוד אשה בינינו', כי אין העליונים בעלי קבלה". ועוד אודות שהעליונים משפיעים [והם בבחינת זכר] והתחתונים מקבלים [והם בבחינת נקבה], ראה לעיל פ"י הערות 35, 42. ומה שכאן ביאר ש"ילוד אשה" הוא "בעל חומר", ואילו בדרוש עה"ת ביאר שהוא "מקבל", אין זה אלא שני צדדים של מטבע אחת. כי כבר השריש כמה פעמים בספריו שהחומרי מקבל, לעומת הנבדל שאינו מקבל. ותלה חילוק זה בשני גורמים; א) החומרי הוא מורכב, ולא פשוט. ב) החומרי הוא חסר. טעמו הראשון נמצא בנצח ישראל פכ"ט [ד"ה ופירוש זה], שכתב: "וידוע כי השכל הוא פשוט, ואין שייך בו קבלה. כי אם החומר הוא שמקבל. לכן לא תמצא בעליונים, שהם נבדלים שכליים, שהם מקבלים זה מזה... כי החומר הוא שמקבל". ובדר"ח פ"ב מ"ט [צה:] כתב: "היפך מי שאינו פשוט... שמקבל מזולתו, כי מי שמקבל מזולתו אינו פשוט... שאם היה פשוט היה מסלק מן הקבלה מזולתו... כי מי שיש בו מידת הפשיטות עומד בעצמו, אינו מקבל מזולתו... והקבלה הוא הרכבה שאינו עומד בעצמו". וכן הוא שם פ"ב מ"ה [עט.]. ושם פ"ה מ"י [רמט.] כתב: "כי מי שמקבל מן אחרים יש לו מדריגה חמרית, כי החומר מקבל... שכל ענין החומר שהוא מקבל תמיד... כי השכל הוא פשוט, אינו מקבל מזולתו, רק עומד בעצמו". וכן הוא בנתיב התורה פ"ד [א, כ:]. ובנתיב יראת השם פ"ב [ב, כד.] כתב: "כי העליונים אין אחד מקבל מזולתו, לפי שאם אחד היה מקבל מזולתו היה בהם הרכבה, שהרי מקבל מזולתו, ודבר זה לא שייך בעליונים... ודבר זה לא יתכן בנבדלים, שאין בהם הרכבה כלל. ולפיכך המשא ומתן מתייחס אל המורכבים שהם מקבלים מאחר, ואין במורכבים אחד עומד בעצמו. שאם היה עומד בעצמו, ולא היה שום חבור אל זולתו, דבר זה הוא פשיטות, ואין פשיטות בתחתונים". וכן כתב בנתיב העושר פ"א [ב, רכד.], ועוד. ואודות טעמו השני לקבלת החומרי [מפאת חסרונו], ראה דבריו בדר"ח פ"ד מ"א [קסב:], שכתב: "כי החומר הוא חסר תמיד... ולכך הוא מקבל מן אחר. ומי שהוא שמח בחלקו ואינו חסר, דבר זה מצד החסרון, שכל מקבל הוא חסר". ובגבורות ה' פמ"ד [קע:] כתב: "החומר הוא חסר, ולכך החומר מקבל, כי כל אשר הוא מקבל, הוא חסר מה שהוא מקבל". (20) כי "התורה... מתיחסת אל העליונים" [לשונו למעלה]. וראה לעיל ס"פ כא. ובדרוש עה"ת [סוף יב:] כתב: "ואמר הש"י 'לקבל תורה בא', ולערך מעלת התורה שייך קבלה אף בעליונים, באשר לגודל מעלתה נבראת לפני המלאכים ולפני כל הנבראים. ולפי מעלתה העליונה על הכל צריכין לקבלה העליונים גם הם, כי תמיד התחתון והפחות מקבל דבר שהוא עליון ממנו". וראה נצח ישראל פנ"ז הערה 76. (21) וא"ת, בגו"א בראשית פ"א אות כא כתב: "כל דבר - אף מה שיהיה לעתיד - הכל נברא בששת ימי בראשית, ו'אין חדש תחת השמש' [קהלת א, ט]. וכן דרשו בב"ר [יב, י] שאף עולם הבא נברא בששת ימי בראשית". וכן כתב שם פ"ב אות יח. [וראה לעיל פי"ג הערה 61.] וכיצד כתב כאן ש"כל הדברים הטבעיים נבראים בששת ימי בראשית", ואשר מכך משמע שהדברים שאינם טבעיים לא נבראו אז. אמנם תשובתך בצידו, כי כאן כוונתו לומר שהתורה קודמת לעולם מפאת מעלתה. אך עולם הבא, הרי הוא כל מהותו שייכת רק לאחר בריאת העולם הזה, ולא קודם לעוה"ז. ודבר זה מפורש בדברי חכמים, שאמרו במדרש תנחומא חוקת, סימן ג: "זה שאמר הכתוב [איוב יד, ד] 'מי יתן טהור מטמא לא אחד', כגון אברהם מתרח, חזקיה מאחז... ישראל מאומות העולם, העולם הבא מן העולם הזה. מי עשה כן, מי גזר כן, מי צוה כן, לא אחד, לא יחידו של עולם". (22) לשונו לעיל פ"א [ד"ה ומפני זה]: "התורה נבראת קודם שנברא העולם הטבעי... לכך כל ענין התורה שהיא בשמיני, כי הטבע היא תחת מספר שבעה". ובנדרים לט: "שבעה דברים נבראו קודם שנברא העולם, אלו הן; תורה ותשובה וכו'". וכן הוא בב"ר ח, ב. ובגבורות ה' פ"ע [שכא:] כתב לבאר: "אי אפשר שלא ימצא הפשוט קודם לו [למורכב]... שכל מורכב ימצא לפניו פשוט... ואמר כי התורה נבראת קודם שנברא העולם, והיינו כי כנגד האמצעי שיש בעולם הגשמי המורכב, קודם האמצעי הפשוט לגמרי, והוא התורה... כי האמצעי מתיחס לדבר הבלתי גשמי... בעבור שהוא אמצעי ואינו נוטה לשום צד. ואין לך דבר בלתי גשמי רק התורה, שהיא שכלית... ומעתה התבאר לך מה שאמרו כי התורה נבראת קודם שנברא העולם, שמאחר שהפשוט קודם למורכב [ראה בהקדמה הערה 102], והאמצעי הפשוט הנבדל מן הגשם היא התורה כמו שהתבאר". ובנצח ישראל פ"ג [ד"ה ודבר זה] כתב: "כי התורה שהיא שכלית, היא במעלה קודם הכל, והיא נבראת קודם לכל". ובגו"א בראשית פ"א אות ז [ד"ה אמנם] כתב: "ראשית כל הבריאה היא התורה, שהיתה נבראת קודם שנברא העולם אלפיים שנה [ב"ר ח, ב]... שהתורה היא ראשית הכל, ממנה נשתלשל הכל... כמו האילן שהוא נטוע, אינו גדל רק בשביל העיקר, שהוא ראשיתו, ובשבילו גדל... כי מן ההתחלה נמשך הכל". וראה בנתיב התורה ר"פ א [א, ג.], ולעיל פ"א הערה 65, ופ"ח הערה 32. (23) לא מצאתיו בבאר הגולה, וכן לא בשאר ספריו. (24) כי הטבעי מתנגד לדבר האלקי, וכמבואר לעיל פ"א הערה 52. (25) לשונו בדר"ח פ"ב מ"ט [פט.]: "כי האדם מתחלק לחלקים בבחינות הרבה... כי לפעמים חלקו חלקיו לשני חלקים - לגוף ולנפש, ולפעמים לשלשה חלקים... עד שנמצאו הרבה בחינות". וראה לעיל פ"א הערה 29. (26) ענין זה מבואר היטב בדר"ח פ"ד מ"ד [קסז.], שכתב לבאר את המשנה שם "מאוד מאוד הוי שפל רוח, שתקות אנוש רמה", וז"ל: "ולא אמר 'שתקות אדם רמה', וזה כי נקרא 'אדם' על שם אדמה [ב"ר יז, ד], ומצד שהוא בעל אדמה אינו בעל רמה, שהרי אין רמה מצד האדמה, רק מצד שנרקב הבשר, ואין האדמה נרקבת, ובמה שהאדם בעל אדמה אינו בעל רמה. ולא אמר 'שתקות איש רמה', כי שם 'איש' נאמר בכל מקום על הכח, ובמה שהאדם בעל כח אינו בעל רמה. כי תמצא שם 'איש' בכל מקום נופל על זה, כמו 'איש מלחמה' [ש"א יז, לג], 'והלא איש אתה' [ש"א כו, טו]. ומצד שבאדם הכח אינו בעל רמה. אבל האדם בעל רמה מצד שניהם ביחד, במה שיש באדם דבר זה, שהכח שלו מוטבע בחומר, ומצד שניהם הוא בעל רמה. כי דבר זה נפסד במה שהאדם כחו מוטבע בחומר. ונקרא האדם 'אנוש' מצד שהאדם כח שלו מוטבע בחומר. והנה אלו ג' שמות שיש לאדם; 'אדם', 'אנוש', 'איש'. שם 'איש' יאמר על הכח בלבד. ושם 'אדם' על שם האדמה בלבד. ושם 'אנוש' על שם שניהם; הכח והאדמה מתחברים יחד, וכח שלו מוטבע בחומר. ודבר זה תדע כי שם 'אנוש' כמספר 'אדם' 'איש', כי 'אדם' נקרא על שם האדמה, ו'איש' על שם הכח, ו'אנוש' בא על חבור הכח והאדמה יחד. ולכך מספר 'אנוש' כמספר 'אדם' 'איש'. ולפיכך אמר כי 'תקות אנוש רמה'". [וראה לעיל פ"ז הערה 56.] וזהו שכתב כאן ש"אנוש" הוא כנגד הנפש, ו"אדם" כנגד הגוף. ובנתיב העבודה פ"א [א, עט:] ביאר: "יש באדם שלשה דברים; השכל, הנפש החיוני, והגוף". וזהו שמות "איש" [שכל], "אנוש" [נפש], "אדם" [גוף]. וכן הוא בנתיב האמונה פ"ב [א, רט:]. ובח"א לב"מ פו. [ג, מו:] כתב: "ג' דברים יש באדם; יש בו החומר... ויש בו נפש החיוני... ויש באדם צלם אלוקים". ובדר"ח פ"ו מ"י [שכא:] ביאר שהנפש החיונית היא צורה מוטבעת בחומר, והנשמה היא צורה אלוקית נבדלת. (27) "מה אנוש כי תזכרנו". (28) כמו שכתב להלן ס"פ כז "הזכירה שנזכר... לפני הקב"ה הוא לטובה, וכן הוא הזכירה בכל מקום". ובירושלמי סוטה פ"ג ה"ד אמרו "כל זכרונות שנאמרו בתורה לטובה". (29) בא לבאר את טענת המלאכים "מה אנוש כח תזכרנו", דמדוע אין לזכור את נפש האדם. (30) פירוש - אע"פ שיש לאדם חשיבות מצד נפשו, אין בכך די בכדי שיהיה נזכר לפני ה' לטובה, כי סו"ס האדם הוא בעל גוף, ואין הוא נבדל לגמרי. וראה לעיל פ"ג הערות 6, 55. (31) "ובן אדם ותפקדנו". (32) כי הוא חומרי טבעי, וכבר התבאר [לעיל פ"ב הערות 9, 11, ופ"ו הערה 9] שהטבעי הוא שפל ופחות. ובח"א לסנהדרין מט. [ג, קסב.]: "כי הגוף שהוא פחות ושפל, דומה למנעל, שהוא שפל ופחות. וכאשר מת... לוקח הגוף שחלצו מן הנפש, וזהו חליצת מנעל... וזה מצות החליצה, כי האשה היבמה דומה לסנדל, שהיא פחות ושפל מן האיש, וכך קראו חכמים האשה 'מסאני דרב מכרעאי לא בעינא ליה' [קידושין מט.]. וכאשר חולצת האשה הסנדל מן רגליו, בזה נפטרה מן היבם. ולא כן אשתו, שאין יכול לפטרה בחליצה, כי אשתו היא עמו בשר אחד. אבל היבמה שאינה עמו כך, ולכך היא חולצת המנעל מן הרגל, שהוא כמו האשה היבמה, ובזה נפטרה ממנו. ובערך זה הגוף אצל הנפש כמו ערך אשה לאיש, כמו שבארנו זה במקומות הרבה. כי האשה והאיש והגוף והנפש ערך אחד". (33) כי פקידה היא גם לרעה. ואודות כך, ראה רמב"ן שמות כ, ה. ובגבורות ה' פכ"ו [קז:] הביא את המדרש [ילקו"ש ח"ב רמז פח] ש"פוקד" משמש לטובה ומשמש לרעה. וכן הוא בגו"א שמות פ"ג אות י [ד"ה ויש]. וכן האריך בזה בנתיב התשובה פ"ו [מד"ה ומה שזכר]. ועכ"פ כוונתו כאן היא, שהגוף מחייב עונשים, שהרי החטא נובע מהגוף [כמבואר לעיל פ"ד הערה 79, פ"י הערה 37, ופי"ד הערה 42]. ולכך ביחס לגוף "פקידה" מתפרשת לרעה. (34) שאינם נפקדים לרעה על מעשיהם. ובגו"א בראשית פ"ו אות כד כתב: "הבהמות לא נצטוו, ואין ראוים להיות נאבדים". ובמו"נ ג, יז כתב: "כי ההשגחה האלקית אינה בעולם הזה השפל... אלא באישי מין האדם בלבד... אבל שאר בעלי החיים... כל זה לדעתי על פי המקרה המוחלט... לפי שלא מצאתי כלל לשון נביא שמזכיר שיש לה' השגחה בבעלי חיים, זולתי באישי האדם בלבד. וכבר תמהו הנביאים גם על שיש השגחה באישי האדם, ושהוא פחות מכדי להשגיח עליו כל שכן מה שזולתו מבעלי החיים. אמר 'מה אדם ותדעהו וגו'' [תהלים קמד, ג], 'מה אנוש כי תזכרנו וגו''". (35) נראה לבאר זאת על פי דבריו בדרשת שבת הגדול [רז.], שכתב שם: "שהיו [הרשעים] מסלקים ההשגחה, שכך גוזר החוש. וזה, כי דבר שהוא מושגח הוא מסודר. והנה נראה בתחונים שיש בהם עירוב, לא כמו העליונים. כי תראה כי כולם מסודרים כל אחד עומד במשמרתו כמו שבראו, לא יכנס האחד בגבול חבירו. כמו שתקנו 'ומסדר את הכוכבים במשמרותיהם'. אבל התחתונים הם מעורבים יחד, ואין האחד במשמרתו, כי אין המינים מסודרים כל מין ומין בפני עצמו... כי הכל מעורב; קטנים וגדולים, רעים וטובים. וזו היא טענה שהביאו על שאין כאן השגחה וסדר מסודר מן הש"י. כי המשגיח מסדר כל מין ומין בפני עצמו, עד שהכל מסודר. כי כאשר תראה סדר במדינה, תדע כי יש מלך מסדר הכל. וכאשר אין סדר להם, תדע כי אין להם מלך". וכן הוא בנתיב האמת ר"פ ג [ב, רב.], שכתב שם: "העליונים... יודעים ומשיגים את בוראם, והם נקראים 'עולם השכליים'... אך העולם השלישי... הם מתנגדים זה לזה, ויכנסו זה בזה". וזהו שכתב כאן "כי העליונים משיגים שיש סדר מסודר מן ה'". וראה ציון 67. (36) שנבדלים מהחומר, ומשיגים הסדר, ומתוך כך יודעים ומשיגים את בוראם, וכמבואר בהערה הקודמת. (37) כי החשיבות ראויה לחשובים. ובדרוש עה"ת [יג.] כתב: "ואז אמרו לו יתברך, מאחר כי כל כך מעלתה עליונה... למה ועל מה אם כן אתה נותנה לבשר ודם. כי המלאכים בודאי היו יודעים כי בה ברא הוא יתברך כל העולמות... וזהו אמרם 'תנה הודך על השמים'". (38) כפי שכתב בגו"א בראשית פ"ח אות יט: "הנהגת טבעו יקרא 'אמירה'... וזהו שאמרו רז"ל [סנהדרין קח:] 'אמרה יונה'". ומקורו במו"נ ח"ב פרק מח. ובח"א לכתובות עז: [א, קנז:] כתב: "וכן האמירה, אין האמירה בפה... שכך תמצא בדברי חכמים 'אמרה שבת' [ב"ר יא, ח], 'אמרה הירח' [חולין ס:], ובכמה מקומות. שהדבר הנמשך מן אחר נקרא 'אמירה'. שהאמירה הוא ענין הנמשך מבעל המאמר נגזר בשפתים. וכל דבר שנמשך מן אחר נקרא אמירה. ודבר זה פשוט מאוד מאוד". (39) כמו שאומרים בקידוש לבנה "ששים ושמחים לעשות רצון קונם, פועל אמת שפעולתו אמת". ובדר"ח פ"א מי"ח [נט.] כתב: "כאשר ברא הש"י את העולם ברא אותו באמת, כמו שתקנו חכמים [סנהדרין מב:] בברכה 'פועל אמת שפעולתו אמת', כי אין בבריאתה שקר, וכמ"ש הכתוב [תהלים קיא, ח] 'סמוכים לעד לעולם עשוים באמת וישר'... ואילו לא היה בהם ח"ו האמת, לא היה קיום לדבר שהוא שקר. אבל הם עשוים באמת. ופירוש דבר זה בכל הנבראים עצמם אין דבר שיוצא מן האמת... שהעולם מסודר באמת". ובדר"ח פ"ה מ"ז [רמ:] כתב: "ואותיות 'שקר' מהופכים ומבולבלין; השי"ן קודם, ואחר כך הקו"ף, ואחר כך הרי"ש. ואין זה סדר לא דרך פנים, ולא דרך אחור. כי השקר אין לו סדר כלל. ואילו האותיות של 'אמת' הם מסודרים, שהאמת הוא הסדר, ודבר זה מבואר". ויש בזה הטעמה מיוחדת. כי כאן נתבאר שהאמת היא קיום הכל. ואילו למעלה [פט"ז הערה 25] נתבאר שהסדר הוא קיום הכל. והם הם הדברים. (40) כי האמת מיישבת ומסלקת כל שאלה ופירכא שעלולה להתעורר. וכמו שכתב בגו"א ס"פ בראשית "ותשובת אמת השיב לו". ובדר"ח פ"ו מ"ז [רצז:] ביאר שככל שאדם גדול יותר, כך הוא שואל פחות. וכן בגו"א במדבר פכ"ח אות יא [ד"ה ונקרא] ביאר שסדר של ה' מסלק כל סוגי שאלות ותערומות. וראה נצח ישראל פמ"ה הערה 55. (41) אודות שהקב"ה מסדר המציאות, כן כתב בנצח ישראל פ"א [ד"ה ורמזו חכמים]: "כי הוא יתברך המסדר המציאות, אי אפשר שיבוא מאתו דבר יוצא מן הסדר". ושם ר"פ ל כתב: "כי הוא יתברך סדר את העולם, וחפץ בסדר הנמצאים". ושם בהמשך הפרק כתב [ד"ה וקאמר כי]: "הוא יתברך סדר העולם כסדרו". ובנתיב הצדק פ"ג [ב, קמב:] כתב: "כי הש"י סידר לכל אחד ואחד את שהוא ראוי לו". ובגו"א דברים פ"ל אות א כתב: "השי"ת ברא העולם על סדרו, ויהיה כל נברא במקום שנתן לו השי"ת... שזה רצונו שיהיה הכל מסודר על מקומו". וראה בריש נתיב התורה פ"א [א, ג.] שכתב כך: "התורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו". ולכך הקב"ה נקרא בשם "המסדר המציאות". וראה גו"א ויקרא פ"כ הערה 105. (42) של משה. (43) ובזה מיישב את שאלתו הראשונה בדרוש עה"ת [הובא בהערה 14]: "מה שאמר הקב"ה 'החזר להם תשובה', ולא החזיר להם תשובה בעצמו וכבודו יתברך". שהכוונה בזה שהקב"ה סידר שהתורה תינתן על ידי משה. והמשפט "אמר הקב"ה למשה החזר להם תשובה" מתפרש שהסדר של הקב"ה מחייב שמשה יקבל תורה. וכן חזר וכתב להלן סד"ה ואז אמר. ובדרוש עה"ת [יג.] סלל לו דרך אחרת בישוב שאלה זו, וכלשונו: "ואמר הקב"ה למשה 'החזר להם תשובה', באשר התשובה הפשוטה והנכונה היא שלכך הוא נותנה אל האדם בשהוא נחשב חסר ביותר, וצריך השלמה... ותשובה זאת לא היתה ראוי לבא מאתו יתברך לומר שהאדם הוא חסר בבריאתו, רק למשה עצמו היה להעיד על חסרונו. כי צריך האדם להכיר חסרונו בעצמו, בהיות כי עיקר החלטת נתינת התורה לו הוא כדי להשלים חסרונו. ואם ידמה בדעתו שהוא שלם ואינו בעל חסרון, אין שייך בו השלמה כלל. ולכך היה מן הצורך שיהיה משיב להם משה בעצמו לשידע ויכיר בחסרונו... לפיכך אמר הקב"ה למשה 'החזר להם תשובה', שאם היה משיב הש"י תשובה זאת, ולא היה משה בעצמו מכיר את מקומו, לא היתה ראויה להנתן אליו להשלמה". (44) פירוש - הואיל והמשא המתן שנערך כאן לא היה "ויכוח דברים, רק מה שמתחייב מן השם יתברך... ומה שמתחייב מן המלאכים" [לשונו למעלה], לכך השריפה בהבל פיהם נתפסת ג"כ באותו הקשר, וכדבר "המתחייב מן הנבדל", והוא שהאדם הגשמי בטל ביחס לעליונים הנבדלים, וכמו שיבאר. (45) פירוש - הוקשה לו, שהואיל ולא איירי כאן בדברים שהתרחשו בפועל, אלא בדברים המחוייבים להיות, מדוע הבל זה מתייחס לפה דוקא. הרי לא היה כאן בפועל הבל שיוצא מהפה, אלא מדובר בהתבטלות משה ביחס לעליונים [יבואר בהמשך], והתבטלות זו מתבטאת בתיבת "הבל" ["הוא דבר שאינו כלום" (רד"ק בספר השרשים, שורש הבל)]. ולכך היה סגי לומר "שמא ישרפוני בהבל". ועל כך תירץ שהואיל וההבל יוצא מן הפה, לכך ההבל הזה מתייחס לפה. וכן נאמר [איוב לה, טז] "הבל יפצה פיהו". וברד"ק שם כתב: "וכן קראו רבותינו לאויר היוצא מהפה 'הבל פיו', 'הבל תינוקות' [שבת קיט:], כי הוא דבר המתבטל ותכלה במהרה". ובבבא בתרא עה. אמרו "בשעה שלויתן רעב מוציא הבל מפיו, ומרתיח כל מימות שבמצולה". (46) "ראוי שיהיה כל חשיבות וכל מעלה בעליונים, כמו שהם חשובים במדרגתם" [לשונו למעלה סד"ה מה אנוש]. (47) יסוד נפוץ בספרי המהר"ל. כגון, בנצח ישראל פל"א [ד"ה וקאמר שהיו] כתב: "מגיע לאדם העדר גמור כאשר רוצה להגיע שם [הר סיני]... כי כאשר יבחן מדריגת הר סיני, יש לאדם במדריגה עליונה זאת של הר סיני העדר גמור... עד שאין לאדם שם מציאות כלל, רק העדר מוחלט". ובח"א לב"ב עד. [ג, צח:] כתב: "כי כאשר יבחן האדם מצד העליונים, אין לאדם מציאות באותה מדריגה כלל, ויש לאדם אצל מדריגת עליונים העדר מוחלט". וכן כתב בדר"ח פ"א מי"ג [מט:], וז"ל: "אין ראוי שיתחבר אל הדבר שהוא קדוש ונבדל מן האדם... כמו שתמצא כי כאשר מתחבר האדם אל העליונים אשר אינם עם הגוף, יבוא לו המיתה, כמו שאמר [ראה שופטים יג, כב] 'אלקים ראינו נמות', כי אין לאדם גשמי מציאות עם הנבדלים". וכן מבואר להלן פל"א [ד"ה וזה שאמר] שהאומות שמעו קול ה' בהר סיני - ומתו. וז"ל בבאר הגולה, תחילת באר השביעי [קמב:]: "עם הארץ אסור לאכול בשר [פסחים מט:]. וטעם דבר זה תדע מה שאסר לאדה"ר לאכול בשר, עד שבא נח והותר לו הבשר [רש"י בראשית א, כט, עפ"י סנהדרין נט:]. מפני כי אדם על שם האדמה [ב"ר יז, ד], והוא בפרט נברא מן האדמה... עד שבא נח ונקרא 'איש האדמה' [בראשית ט, כ], ר"ל שהיה גובר על האדמה, והיה לו מדריגה נבדלת. ודבר זה ידוע כי החמרי אין לו מציאות כלל אצל המדריגה הנבדלת, ונחשב כאילו אינו, כיון שזה חמרי, וזה נבדל מן החמרי. ולכך לא הותר לאדה"ר הבשר, כי האכילה, שהוא מורה שאין מציאותו נחשב אצלו, ולכך הוא אוכלו. ואע"ג שאדה"ר מלא חכמה, מצד כי היה נוטה גופו אל האדמה, לא היה רשאי לאכול בשר. עד שבא נח, איש האדמה, ולא היה נוטה אל האדמה מצד גופו, והותר לו בשר בעל חי, שהוא חמרי. כי כבר אמרנו, כי אין מציאות כלל אל החמרי אצל הנבדל, והוא אוכל אותו, עד שאין לו מציאות. ולפיכך עם הארץ, שהוא חמרי, אסור לו לאכול בשר, שאין ראוי לאכול בשר רק מי שהוא נבדל מן החמרי. ואין לדברים שהם בעלי חומר מציאות אצל דבר שהוא נבדל". וכן כתב גם בח"א לסנהדרין נט: [ג, קסד.]. ובנתיב התורה פט"ו [א, סד.] כתב: "כי אכילת בשר הוא שעושה את הבשר עד שאינו נמצא, שהרי אוכל אותו עד שאין מציאות לו. ודבר זה מורה כי במדריגת האדם לא נמצא הבעל חי. ודבר זה בודאי. כי במדריגת השכלי אין נמצא החמרי, שהוא הבהמה. ולכך מותר לתלמיד חכם לאכול בשר, ולעשות הבהמה עד שאינה נמצאת. כי במדריגת השכל אין מציאות לבהמה החמרית, ולכך אוכל אותה. אבל עם הארץ אין לו מדריגה זאת... שהרי אין אל ע"ה השכל האלקי, ולפיכך עם הארץ אסור לאכול בשר. ודבר זה הוא הטעם שלא הותר הבשר לאדה"ר". (48) לשונו בגבורות ה' ר"פ ע [שכ.]: "שכל הדברים לפי ענינם ולפי מעלתם מעצמם יש מקום להם, ובשביל כך שם מקום הונח אל המעלה, כמו שאמר [שבת נא.] 'ממלא מקום אבותיו', כי המקום מורה ברוב על המעלה של העומד בו. שאם הדבר חשוב, יש לו מקום חשוב לפי ענינו". וכן הוא בח"א לשבת קיג: [א, נא:], וז"ל: "כי שם 'מקום' נאמר על המדריגה והמעלה". ובגו"א במדבר פ"י אות כח כתב: "יורה חשיבות המקום על מעלת העומד בו, כי המקום מורה על מעלת העומד בו. לכך קראו רז"ל המעלה בשם 'מקום', באמרם 'ממלא מקום אבותיו', שתראה כי המקום מורה על מעלת הדבר". וכמו כן כאן, אם היה למשה מקום מיוחד, הרי זה מורה שיש לו מדרגה וחשיבות בין העליונים, ולכך לא היה בטל אצלם. (49) לשונו בנתיב התמימות פ"א [ב, רז:]: "זכה יעקב כי צורתו חקוקה בכסא הכבוד... ובמחיצה זאת אין המלאכים יכולים לכנוס, כי המלאכים סובבים את הכסא, ואין חשוב מדריגה שהם תחת הכסא. אבל מעלתו של יעקב מגיע עד עצם הכסא... כי המלאכים סובבים כסא כבודו יתברך, ויעקב צורתו חקוקה בכסא הכבוד... כי הוא בפנים והמלאכים בחוץ". וכן כתב בנצח ישראל פנ"ח [ד"ה ובפרק ארבעה], ובח"א לנדרים לב. [ב, ט.]. ומקורו בזוה"ק ח"ב קב. "שבעין שרין סחרין כורסיא", והשרים הם המלאכים, וכמבואר בגבורות ה' פס"ז [שיא.]. (50) ובדרוש עה"ת [טו.] כתב: "כי האדם... ייחד תחת כסא הכבוד לו למקום היותו תוך ואמצע, המלאכים שאינם אלא סובבים הכסא, ואילו הוא תחתיו לגמרי... כי בשביל שנברא בצלם אלקים, אשר נאמר עליו 'ועל דמות הכסא דמות כמראה אדם עליו מלמעלה', תחת כסא הכבוד הוא מקומו המיוחד לו, להיות קרוב אליו יתברך, עד שיסובבוהו העליונים כמו שסובבים את הכסא". וכן הוא בגבורות ה' פס"ז [שיב:]. (51) והובא לעיל פ"א הערה 88, פי"ב [ד"ה והוא שאמרו, ושם סוף הפרק], ור"פ יז. וכוונתו כאן לומר, שמעלת ישראל מגיעה עד לכסא הכבוד, כי הם נקראים "אדם", ולכך מעלת משה רבינו מגיעה אף היא עד לכסא. (52) לשונו בדר"ח פ"ג מי"ד [קמג:]: "כי זה ההפרש שיש בין האדם למלאך; כי המלאך נבדל בעצמו, ומצד הזה הוא במדריגה יותר עליונה. אבל האדם הגשמי הוא מקבל כח נבדל, והוא הצלם הזה, שהוא אור זיו בלתי גשמי הדבק באדם... כי המלאכים מצד עצמם אינם נבדלים לגמרי [ראה לעיל פי"א הערה 71]... והאדם מקבל כח נבדל פשוט... הוא זיו העליון אשר הוא זורח עליו ומקבל אותו הניצוץ האדם", ושם מאריך לבאר ענין זה. וכן הוא בגבורות ה' פמ"ד [קסז.]. וראה למעלה פי"ב הערה 21, פי"ג הערה 72, ופט"ז הערה 66, ובסמוך הערה 72. (53) ענין זה מבואר היטב בח"א לחולין צא. [ד, קד.], וז"ל: "ומה שאמר שהעלו אבק עד כסא הכבוד... המאמר הזה בא להודיע על ענין ההתאבקות שהיה ליעקב עם המלאך. וזה כי מעלת יעקב היה... כי צורתו חקוקה תחת כסא הכבוד. וזה מפני כי האדם נברא בצלם אלקים... ודבר זה נמצא ביעקב בפרט. כמו שאמרו בפרק הפועלים [ב"מ פד.] שופריה דיעקב מעין שופריה דאדם הראשון, ואדם הראשון בודאי נברא בצלם אלקים. ומפני כי כתיב [יחזקאל א, כו] 'ועל הכסא דמות כמראה אדם מלמעלה', ולכך היה צורת יעקב - שהיה לו צלם האלקים הזה בשלימות - חקוקה בכסא הכבוד... צורת יעקב שהיה נבדל וקדוש מן החומר כמו שנתבאר, בודאי היה מעלת צורתו עד כסא הכבוד. וכבוד הצלם הזה אינו למלאכים, כי אם לאדם, שהרי כתיב 'ועל הכסא דמות כמראה אדם'. ואדרבה למלאכים יש כנפיים ["אשר הכנפים יש לבעלי חיים... ורמז לך כי המלאכים אינם נבדלים לגמרי, ויש להם נטיה אל בעלי חיים הגשמיים" (לשונו בדר"ח פ"ג מי"ד ריש עמוד קמד)]... אמנם המלאכים מפני שהם מן העליונים בזה כוחם בודאי יותר. ולכך יעקב בא מצד כחו והמלאך בא מצד כחו. והיה מגיע התאבקות זה עד הכסא. כי יעקב כחו מפני שצורתו חקוק בכסא, והמלאכים כחם בודאי מצד שהם למעלה קרובים אל הכסא. יעקב צורתו חקוק בכסא, והמלאכים עצמם קרובים אל הכסא, ובזה היה מעלים אבק עד הכסא. דהיינו כח שניהם מצד הכסא, והם דברים עמוקים". (54) שהרי החומר הוא מסך המבדיל בין האדם לה' [כמבואר לעיל פ"ג הערה 62, פ"ד הערה 4, פ"ז הערה 41, פ"י הערות 69, 76, ופי"ט הערות 42, 48]. וממילא החומר מבדיל בין האדם לבין כסא הכבוד. (55) שהרי כל עוד שמשה היה בעליונים "לחם לא אכלתי ומים לא שתיתי" [דברים ט, ט]. ובב"מ פו: אמרו "לעולם אל ישנה אדם מן המנהג, שהרי משה עלה למרום ולא אכל לחם". וביאר זאת בח"א שם [ג, מח.]: "פירוש, מפני שעלה משה למרום, ולפיכך לא אכל... [ד]עשה הקב"ה את משה מלאך... כיון שבא בין המלאכים היה לו מנהג שלהם לבלתי לאכול ולבלתי לשתות". הרי שמשה היה כמלאך במרום, ומסולק מן הגשמות. וראה לעיל פכ"ג הערה 18. וכשם שיעקב היה דבוק בכסא מפאת היותו נבדל מהחומרי [ראה הערה 53], כך היה משה בבואו לקבל תורה. (56) שהרי כל דבר חוזר ליסודו, וכמבואר לעיל פ"ז הערה 48, פ"ט הערה 19, ופ"י הערה 66. ובח"א לשבת קנב: [א, פד:] ביאר הענין, וז"ל: "מה שהנשמות גנוזות תחת כסא הכבוד. יש לך לדעת כי הצדיק יש לו קשור כפי מדריגתו, אשר אינו יוצא מן הדרך הישר והשווי כלל, רק נשאר בדרך הישר, והוא נקרא דרך האמצעי. ולפיכך ראוים להיות נשמתם תחת כסא הכבוד, תחת רגלי השכינה, לא יסורו מאתו ימין ושמאל. והמלאכים נקראים שהם סובבים את כסא כבודו, כדרך העבדים אשר סובבים כסא מלכותו. אבל הצדיקים הם תחת כסא כבודו, אשר אותה הנקודה לא תסור מן הש"י. ולפיכך יש הפרש בין המלאכים ובין הצדיקים; כי המלאכים הם יותר עליון במעלה במה שהם מן העליונים, ומפני זה שייך לומר עליהם שהם סובבים כסא כבודו אשר הוא במרום. אבל מכל מקום יש להם נגד זה, שהרי כל הסובב דבר אחד הוא נבדל ממנו. אבל נשמת הצדיקים אשר הם תחת כסא כבודו, וראוי שיהיה תחת הכסא ולא סביב הכסא, כי תחת הכסא מורה שאינם מן העליונים ממש כמו המלאכים שהם סובבים את הכסא. אבל מכל מקום יש להם מעלה אחרת נגד זה, שהם תחת הכסא, והכסא עליהם, עד שאינם נבדלים כלל מן הש"י. וזהו מעלת הצדיקים. ובודאי דבר זה מעלה עליונה, מורה על ישראל שנקראים בנים, והבנים הם כרעיה דאבוהן, ולפיכך הצדיקים הם תחת כסא כבודו כאשר ראוי שיהיה בן שהוא כרעיה דאבוה". (57) קהלת ו, י "ולא יוכל לדין עם שתקיף ממנו". ובדרוש עה"ת [יג.] כתב על כך: "ואמר משה 'מתירא אני שמא ישרפוני בהבל פיהם'. כי התשובה להם תורה על ויכוח המחלוקת אשר לו עמהם, ושמתנגד להם. ולכך חשש פן ישרפו אותו בבואו למשכן כבודם ומקומם להתווכח עמם... ואיך יהיה למשה ויכוח התנגדות עמהם, ולכך ישרפוהו". (58) פירוש - למלאכים יש מדרגה בפני עצמה שאינה נמצאת אצל משה, ואילו למשה יש מדריגה בפני עצמה שאינה נמצאת אצל המלאכים, וכמבואר בהערה 56. (59) לשונו בדרוש עה"ת [יג:]: "על זה השיב הקב"ה 'אחוז בכסא כבודי', שהוא המקום שאינו שייך אליהם, כי אם אל נשמת האדם החצובה מתחת כסא הכבוד, כדאיתא [חגיגה יב:] 'ערבות' שבו נשמות... וכסא הכבוד ומלך אל רם ונשא שוכן עליהם. הרי כי הנשמות הם בערבות תחת כסא הכבוד... כדאיתא בשבת [קנב:] נשמותיהם של צדיקים גנוזות תחת כסא הכבוד... ובודאי מפני שבאו ונבראו הנשמות מתחת כסא הכבוד, שמה הם שבים ללכת. וזהו שאמר 'אחוז בכסא כבודי', כי זהו המקום המיוחד, וראוי לו לצדיק בין העליונים לבלי יהא נחשב עוד כאילו הוא בא בגבולם, כי זהו מקומו של משה". וראה לעיל פ"ט הערה 14. (60) בדרוש עה"ת [יג:] הרחיב דברים על שייכות האדם לכסא הכבוד, ובנוסף לשני הטעמים שהובאו כאן [דמות אדם על הכסא מפאת צלמו, וכן שם מקום הנשמות], הוסיף טעם שלישי, וכלשונו: "ועל פי ג' עדים יקום, כי ראוי ונכון הדבר מאלקים לעשותו [את כסא הכבוד] מקום הצדיקים דוקא. אם האחד שאמרנו, שזהו מקום הנשמה [ראה הערה 59]. ואם השני, כי ראוי לאדם שיהיה מקומו תחת כסא הכבוד, ממה שנאמר [יחזקאל א, כו] 'ועל דמות הכסא דמות כמראה אדם עליו מלמעלה'. לכן האדם מקומו הראוי הוא תחת כסא, קרוב אליו יתברך [ראה ערה 53]. ואם השלישי, כי מקום הצדיק ראוי היות תחת הכסא כבוד, מפני שהצדיק מקבל עליו עול מלכותו יתברך ביותר, בשגם הוא כובש את יצרו, ומקבל עליו עול מלכות שמים. ונקראו הצדיקים 'גבורי כח עושי דברו' [תהלים קג, כ], כדאיתא במדרש [ילקו"ש ח"ב רמז תתס]. ולכך מלכותו יתברך בפרטית על הצדיקים המקיימים גזירותיו וכובשים את יצרם, ומבטלים רצונם מפני רצונו יתברך, עד שיתכן להתייחד מקומם תחת כסא הכבוד. כי הכסא הוא המלכות בעצם, כנאמר [בראשית מא, מ] 'רק הכסא אגדל ממך' [ראה לעיל פכ"ב הערה 12]. והם תחת כסא מלכותו יתברך. ונקרא הוא יתברך מלך ישראל, הכל בשביל שהם מקיימים גזירת מלכותו יתברך. אף גם זאת בהיותם מוטבעים ביצר הרע השוכן בקרבם, מכל מקום כובשים את יצרם ומקיימים גזירותיו. אבל המלאך שאין בו יצר הרע, לא שייך בו דבר זה... גם כי המלך היושב על הכסא הוא שופט ודן, דבר זה שייך דוקא בתחתונים אשר הוא יתברך שופט אותם, ואליהם ייחס המשפט, אשר בו שייך הכסא למשפט. מה שאין כן בעליונים שאינם חוטאים, ואין ביניהם לא קנאה ולא שנאה ותחרות וכל כיוצא, עד שאין יחס הכסא להם. לכך אמר 'אחוז בכסא כבודי', שמלכותו יתברך הוא על הצדיק. הנה שלשה הסברות האלו יתנו עדיהן ויצדקו שזהו המקום המיוחד לאדם הצדיק ביותר, עד שאין כאן עוד בית מיחוש לשמא ישרפהו בהבל פיהם, בשיש מקום לצדיק בפני עצמו, ואינו נכנס לגבולם". וכן הזכיר בקצרה בח"א לסוטה יז. [ב, ס.]. וכל ההסברים הללו נוגעים ביסוד שמלכות חלה רק על הדומה, וכמו שכתב בפחד יצחק ר"ה מאמר יא [אות טו]: "השם מלוכה לא יונח אלא על הדומה. שכן אריה נקרא מלך החיות [חגיגה יג:] מפני שגם הוא חיה. אבל אם האדם שליט על החיות, אינו אלא מושל ולא מלך, מפני שאין האדם מסוג הבעל חי... מדת המלוכה דורשת דוקא את ההשתייכות לסוג אחד". ובזה מיישב את קושיתו השלישית בדרוש עה"ת [הובא בהערה 14], וז"ל: "שאמר הוא יתברך 'אחוז בכסא והחזר להם תשובה', וכי חסרון יש ח"ו בחקו, שלא היה יכול להצילו באופן מהאופנים מה שהוא, עד כי מצוה לאחוז בכסא דוקא". (61) ענין זה מבואר יותר בדרוש עה"ת [יד.], וז"ל: "ואז פירש שדי זיו שכינתו ועננו עליו. כי כל זה לא יספיק לאדם הצדיק מה שיש גם לו מקום מיוחד בין העליונים, במה שאמר 'אחוז בכסא כבודי והחזר להם תשובה'. כי עדיין יכול להיות שינצחוהו הם לפחות בנצחון בעלמא, בלי שישרפוהו בהבל פיהם. כי כל התנגדות שבין שנים, הגם שיש לכל אחד מקום המיוחד אליו לבדו, על הרוב ינצח האחד. לכן היה עוד מן הצורך שיהיה חוסה לגמרי תחת כנפי השכינה, ולהכנס תחת הסתר שלו, וכנאמר אצל רות [רות ב, יב] 'אשר באת לחסות תחת כנפיו'. כי מאחר שהאדם הוא מקבל מלכותו יתברך, ומי שהוא תחת המלך, מהמחוייב כי המלך מגין עליו וחוסהו תחת כנפיו בהסתרו. לכן פירש עליו זיו שכינתו ועננו, עד שהיה משה לן בסתר צל שדי". (62) לשונו שם בדרוש עה"ת: "ודוקא בזיו וגם בענן. מפני כי הזיו הוא נגד נשמתו, שבו היא זיוו והדרו וזהרו, ראויה לפרוש עליה זיו שכינתו, להיחס שביניהם". ועוד אודות הנשמה המאירה, ראה דבריו בדרשת שבת תשובה [פב:] שכתב: "הנשמה היא מאירה, כי היא הזיו והניצוץ אשר שופע מן השם יתברך... על שם [משלי כ, כז] 'נר ה' נשמת אדם'". ובח"א לר"ה טז. [א, קא.] כתב: "הנשמה... הוא יסוד האש". והובא לעיל פי"ג הערה 44. (63) לשונו בדרוש עה"ת [יד.]: "ועננו דומה ומיוחד לגוף, שהוא אבק פורח וענן כלה. הנה בשניהם היה חוסהו תחתיו אם בנפשו אם בגופו". ובח"א לסנהדרין צח. [ג, רטז.] כתב: "כי הענן אין לו צורה בשלימות, כאשר ידוע מענין הענן שהוא כלה. ולכך הוא מתייחס אל החמרי. וכל דבר שהוא כלה כמו הענן, מתייחס לחמרי, כי הצורה היא מקוימת... כי החומר משתנה ומתפעל, ולא כן הצורה. ולכך הענן שאין לו קיום מתיחס אל החמרי". ועוד אודות שהחמרי חלש לעומת הצורה המקויימת - ראה דבריו בח"א לערכין ל: [ד, קמג:], שכתב: "אין מדריגת החומר מדריגה חזקה, רק מדריגה חלושה. ומדריגת הצורה מדריגה שניה, שהיא חזקה". ובכך מיושבת שאלתו החמישית בדרוש עה"ת [הובא בהערה 14] "מהות מכוון והכרת פרישת זיו שכינה עליו והענן, שניהם, ולא הספיק אחד מהם". (64) ואודות המלאכים, ראה דבריו בנצח ישראל פכ"ב [ד"ה ויפה אמרו] שכתב: "אבל המלאכים אי אפשר להם שיקנו מעלת עולם הבא, שאין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה. שכבר התבאר בראיות שכליות מופתיות, שאם אין הפסד - אין הויה, כי השלם לא יתהוה. לכך אצל המלאכים, שאין הפסד, לא שייך בם הויה אחרת". ובח"א לב"ב עד. [ג, קה.] כתב: "אין המלאכים מקבלים יותר ממה שבריאתם בעצמם, רק הם עומדים בהוייתם כמו שנבראו בעצמם". וראה עוד גו"א בראשית פ"א אות נב [ד"ה וראה], ושם הערה 195. וראה לעיל פ"ג הערה 5, ופי"ב הערה 12. (65) פירוש - כאשר משה הגיע למקום מעלתו, אזי הוא הגיע לפסגת מעלת האדם. ופסגה זו היא היות האדם כלי המקבל כבוד ה'. ולכך משה קיבל כבוד ה' בדמות הזיו והענן שלפני ה'. וצרף לכאן שהאדם שאינו מקבל אינו נחשב אדם, וכפי שכתב בח"א לקידושין כב: [ב, קלא:], וז"ל: "כי האדם הוא אדם על ידי האוזן בפרט, ולא על ידי שאר דברים. וזה כי כמו הכלי, כאשר הוא גולם אין לו שם כלי [חולין כה. רמב"ם כלים פ"ח ה"א וה"ב], וכאשר יש לו בית קיבול הרי נחשב כלי. ואין האדם בעל הקבלה רק על ידי האוזן. ולכך כל שמיעה מתורגם קבלה [רש"י בראשית לז, כז]. וכאשר האדם חרש הרי האדם נחשב כמו גולם אשר אינו דבר, ולא נגמר צורתו האחרונה כלל, רק הוא חומר מוכן לקבלה. ודבר זה רמזו חכמים הנאמנים בפרק החובל [ב"ק פה:] 'חרשו נותן לו דמי כולו'. שמזה תראה כי החרש אינו אדם, ולכך נותן לו דמי 
כולו". ועוד אודות שהאוזן משמש כקבלה לאדם - ראה ח"א לכתובות ה. [א, קמט:] שכתב שם: "כי האוזן של אדם תחילה לכל האיברים והוא נחשב פתח האדם, שהאדם הוא כמו בית, והאוזן הוא פתח לאדם... ואף כי ביארנו במקום אחר כי השכל הוא נחשב צורה לאדם, בודאי כן הוא, אבל האדם הוא כמו כלי קיבול שהוא מקבל השכל, וכאשר אינו כלי קיבול... בטל ממנו צורתו... ולכך החרש והשוטה שניהם אינם אדם, השוטה מצד השכל בעצמו שאין לו השכל, והחרש כאשר אינו כלי מקבל. דמיון הבית, כאשר אין לו פתח ואינו מקבל האדם אין לו צורת הבית כלל, שהרי חסר הוא שאינו מקבל דבר, וכאשר יש לו פתח רק שהוא חרב מבלי שיושב שם אדם, גם כן בטל ממנו צורתו, כי הבית הוא לקבל האדם". וכן כתב בבאר הגולה באר השלישי [מ:-מא:], בנתיב השתיקה פ"א [ב, קא:]. ובנתיב הצניעות פ"ב [ב, קו:] הוסיף לבאר בזה מדוע אוזנו של אדם נבראה פתוחה, ולמה לא נבראה כמו העין שיש לה כיסוי, וז"ל: "כי האדם אשר הוא חרש אינו אדם... כי האדם נחשב כמו כלי, והכלי שאין לו בית קיבול אינו נחשב כלי כלל... ולפיכך בריאת האדם פתוחה... לפיכך נקרא השומע פקח [יבמות קיב:], והסתימה הוא מצד אחר ולא מצד אבר הזה. ואם היה באבר עצמו סתימה, לא היה נחשב האדם הזה פתוח... אבל אם היה הכיסוי בעצמו, היה מבטל הכיסוי פתיחתו". ובח"א מהדורת כשר, לכתובות ה. [כרך ד, עמוד נו] איתא: "ובזה הוא [האוזן] דומה לגמרי לפתח הבית, שיש לו דלת, ואין הדלת נשאר סגור, כי הדלת משמש לפתיחה, והוא מניח דבר כמו עץ שמעכב את הדלת, שלא יהיה נפתח מעצמנו. וכבר ביארנו במקום אחר כי האוזן באדם דומה לדלת הבית, ולכך העבד נרצע באוזנו ובדלת, כי האוזן והדלת שוים". וראה עוד פחד יצחק, פסח, מאמר מג. (66) כי התורה ניתנה לו מצד כח הקבלה שיש לאדם, וכמו שיבאר. (67) כמבואר בהערה 35. (68) ולא אל המלאכים, החסרים נושא גשמי, וכמו שיבאר. (69) כמבואר לעיל בפרק ד [ד"ה ונתן להם]. ועוד אודות שהצלם קשור לרמ"ח אברים, ראה לעיל פ"ט [סד"ה וזהו ההפרש] שכתב: "ולכך מספר מ"ע הם כמספר אבריו של אדם, שהם רמ"ח, כי אבריו של אדם הם צורת צלמו, שבשביל מעלה זאת ראוי אל הדבוק בו יתברך". וכן כתב לעיל ר"פ יב. ובנתיב התורה פט"ו [א, סז.] כתב: "זה כי האדם יותר קרוב לקבל מלכות שמים על עצמו, שהוא צלם אלהים, ועל זה מקבל מלכות שמים. ולכך בקריאת שמע רמ"ח תיבות, כמספר איבריו של אדם. כי רמ"ח איבריו הם צלם האדם, ועל הצלם הזה הוא מקבל מלכות שמים. כי לא היה ראוי האדם לקבל עליו מלכות שמים שיהיה השם מלך עליו, אם לא מפני כי האדם נברא בצלם אלהים, ובשביל זה הוא מלך בתחתונים, והוא יתברך מלך עליו. ולכך יש בקריאת שמע רמ"ח תיבות, כנגד צלמו של אדם". ובנתיב אהבת ריע פ"א [ב, נא.] כתב: "תכלית התורה שיקנה האדם מעלה זאת העליונה, הוא צלם האלהים... כי כל התורה כולה פירוש באיזה צד יגיע למדרגה הזאת, שיהיה האדם בצלם אלהים לגמרי. ולכך המצות עשה בתורה הם רמ"ח, כמנין איברי האדם, ואיברי האדם הם צלמו... וכל התורה הוא פירוש זה באיזה ענין מגיע האדם למעלה זאת, והוא ע"י מצות עשה, שהם רמ"ח כנגד אברי האדם שהם צלמו". (70) כמבואר לעיל ר"פ יג, וז"ל: "דע כי התורה התמימה תקיף גם כן בכל ההשגות, ולא תחסר כל בה. ועם כי נראה בעיני האדם כי דברי התורה הם כדברים פחותים ושפלים, אין בזה תמיה. כי קרה לתורת האדם מה שקרה אל האדם. כי האדם עומד בתחתונים, עם שיש לו נשמה שהיא חצובה מתחת כסא כבודו יתברך ממדרגה עליונה. גם זורח עליו צלם אלהים, שהיא המעלה העליונה. כך הם מצות התורה, עם שהם דברים גשמיים, יש להם סוד פנימי שהוא עומד ברומו של עולם. ומעתה אל יתמה האדם איך יזכה האדם לעולם הבא על ידי התורה, שהיא בדברים הקטנים והפחותים. כי השאלה הזאת גם כן כמו השאלה על האדם, איך יזכה בעל חומר לחיים הנצחיים. שהתשובה בזה, עם שהאדם הוא בעל גוף וחומר, 'אל תסתכל בקנקן אלא במה שיש בו' [אבות פ"ד מכ"א]. כי יש בו רוח אלהים נשמה קדושה, אשר הנשמה הזאת חצובה מתחת כסא הכבוד. ובשביל הנשמה הזאת זוכה האדם אל חיים הנצחיים. וכך, עם שמצות התורה נראה שהם בדברים הפחותים, יש במצות דברים עליונים על הכל, מגיעים עד עולם הבא. עד שמצות התורה שמחויב האדם לפעול, הם דומים לגמרי אל האדם ונשמתו. ולפיכך כמו האדם עצמו, אשר הוא עומד בעולם הזה, ונשמתו מגיע עד עולם הבא. וכך התורה והמצות שמחויב האדם לפעול, הם בדברים שהם בעולם הזה, ותכלית מדרגתם עומדים ברומו של עולם". (71) והנה גם המצוה וגם הנשמה [ולעניננו הנשמה והצלם חד הם] נמשלו לנר; "כי נר מצוה ותורה אור" [משלי ו, כג], וכן "נר ה' נשמת אדם" [משלי כ, כז]. וכתב על כך בנתיב התורה פט"ז [א, עא.] בזה"ל: "ובמדרש [ילקו"ש ח"ב רמז תרעא]... אמר דוד לפני הקב"ה, 'שמרני כאישון בת עין' [תהלים יז, ח]. אמר לו הקב"ה, שמור מצותי וחיה... אמר רבי אלעזר, אמר הקב"ה, נרי בידך, ונרך בידי. נרי בידך - 'כי נר מצוה ותורה אור'. ונרך בידי - 'נר ה' נשמת אדם'. אם אתה משמר את נרי, אני משמר את נרך, עד כאן. ופירוש זה, כי הנר יש לו שתי בחינות; הבחינה האחת, שהנר נתלה בגוף הפתילה. והבחינה השנית, שיש בו אור, אשר כל אור הוא בלתי גשמי. וכן הנשמה גם כן יש לה שתי בחינות; כי היא נתלה ועומדת בגוף האדם, ומצד הזה יש לנשמה יחוס אל הגוף. ויש לה בחינה גם כן אל הנבדל, באשר אין הנשמה גשמית. ולכך הנשמה היא כמו נר. וכן המצות הם כמו נר; כי מצד שהמצוה נעשית על ידי פעל אדם גשמי, יש אל המצות שייכות אל הגוף הגשמי. ומצד שהמצוה היא אלהית, יש לה שייכות אל הנבדל. רק הפרש יש בין שניהם. כי המצות הם אלהיות והם שייכים אל השם יתברך, רק שהם ברשות האדם, שהוא מקבל אותם. והפך זה הנשמה, היא לאדם, רק כי יש לנשמה דביקות בו יתברך. הנה הנשמה של אדם והמצוות שניהם יש לכל אחד צד בחינה שהיא שייכת למעלה, וצד בחינה שהיא שייכת למטה. והם כמו הנר הזה שיש לו בחינה אל הגשמות ובחינה אל בלתי גשמי. לכך אמר הקב"ה, אם תשמור נרי, שתהיה מקבל המצות ויהיה לך דביקות במצות, גם השם יתברך מקבל נשמתך, ויהיה לנשמתך דביקות בו". [וכן כתב שם בקיצור ר"פ יז (א, עב.)]. (72) כמבואר בהערה 52, אמנם כאן יוסיף לבאר מדוע אכן אין למלאכים צלם אלקי. (73) "נושא" פירושו משרת חומרי לדבר נעלה יותר, וכמו שביאר בדר"ח פ"ב [פט:]: "כי האדם אשר ברא השי"ת, יש לו גוף וכוחות הגוף, ויש לו נפש וכוחות נפשיים. וכוחות הגוף הם כמו נושאים ומתחברים לנפש וכוחות הנפש... והגוף הוא נושא לנפש". ובח"א לסנהדרין צו. [ג, רא:] כתב: "כי השכל אי אפשר לו שלא יהיה לו נושא, כי אין השכל עומד בעצמו, וצריך שיהיה לו נושא, וכל נושא הוא חומרי, כמו שידוע". וכ"כ בנתיב התורה פ"י [א, מה.], גו"א בראשית פ"ב סוף אות יט, ושם הערה 57, שם פ"ט הערה 68. וראה לעיל פ"כ הערה 12. (74) אודות זיקת הצלם לגוף, ראה דבריו בדר"ח פ"ה מ"ג בביאור המשנה שם "עשרה דורות מנח עד אברהם, להודיע כמה ארך אפים לפניו, שכל הדורות היו מכעיסין ובאין, עד שבא אברהם וקבל שכר כולם", שכתב שם [רכ.]: "ויש לשאול, למה היו הדורות שמתחילת הבריאה דוקא כל כך חוטאים... ויש לך לדעת... שהכל נמשך אחר גוף האדם, שהוא נחשב יסוד ועיקר האדם. וכאשר היסוד הזה הוא לפי מה שראוי להיות מסולק מן הפחיתות, אחר כך מוסיף ומתעלה מעלה מעלה עד שקונה מדריגה העליונה. ודומה דבר זה אל השורש מן האילן... שהוא גדל ומתעלה מעלה מעלה. אבל כאשר אין מעלתו מצד השורש, רק עיקר המעלה מצד שהוא מקבל מדריגה עליונה, ואין לו המעלה מן השורש, דבר זה אינו נחשב מעלה, וברוב הוא מגיע אל החסרון לגמרי... שהוא דומה לאילן שענפיו מרובים משרשו, שאין כאן עמידה וקיום לזה האילן, ואדרבה, הוא מהורס ומקולקל כאשר הענפים יותר מן השורש, כי צריך שיהיה השורש והיסוד לפי הענפים אשר הם לאילן. ומפני זה תבין הדברים האלו כי אדם הראשון אשר היה נברא בצלם אלקים, והיה מקבל המדריגה העליונה. וכן כל הדורות שמן האדם ועד נח, היו קרובים אל המדריגה העליונה הזאת. ולגודל המדריגה שהיתה בהם, לא היה להם יסוד לפי ערך המעלה הזאת, ולפיכך היו דומים לאילן שענפיו מרובין מן השרשים, והיה תוספות זה חסרון... ואחר כך היה אברהם, והיה לו מדריגת הגוף בשלימות, ולפיכך היה מספר אברהם רמ"ח כנגד רמ"ח איברים שבאדם, וכמו שאמרו ז"ל [נדרים לב:] שהמליך אותו הקב"ה על רמ"ח אברים, ולכך נתנה לאברהם ברית מילה בגופו של אדם, ודבר זה הוא המעלה היותר עליונה. כי כאשר האדם בשלימות מצד גופו הגשמי, אשר דבר זה נחשב יסוד ועיקר, אז מקבל בשלימות מדריגת הצורה שהוא כמו ענף לפי שלימות גופו, ומקבל הוד הצלם האלקי כפי המדריגה העליונה שראוי אליו, ואז מדריגת השכל רוכב על החמרי... והיה אברהם הפך כל דורות הראשונים; כי אברהם היה דומה לאילן ששרשיו מרובים מן הענפים שלו, ושאר דורות היו דומים לאילן שענפים מרובים שרשיו. ולפיכך אברהם היה יסוד כל העולם הכל, לפי שהיו שרשיו מרובים". והובא לעיל פי"ט הערה 45. (75) אודות שהמצות הן פעולות אלקיות שכליות, ראה לעיל פ"א הערה 40, ופ"ט הערה 45. (76) להלן פרק כה [ד"ה לכך היה], שלכך קרבן העומר בא מהשעורים, שהם מאכל בהמה. וכן נגע בקצרה להלן פמ"ג [ד"ה ודבר זה]. וכן הוא בנתיב התורה פ"י [א, מה.]. (77) בא להורות איך בתוך דברי הקב"ה למשה ["החזר להם תשובה"] מקופל היסוד שהתורה צריכה להנתן לבעלי גוף. (78) פירוש - הואיל והתורה כבר ניתנה למשה, שהוא בשר ודם. (79) פירוש - עצם מסירת התורה למשה רבינו כולל בתוכו את המענה למלאכים. (80) ובכך מיישב את קושיתו הרביעית בדרוש עה"ת [הובא בהערה 14], וז"ל: "מתוך אומר המלאכים 'חמדה גנוזה וכו'', מוכח כי ידעו התורה והכתוב בה, עד שמעצמם היה להם לידע כי לא להם מתייחסים הדברים, כתשובת משה שהשיב להם איש איש על דגלו באותות. ולמה אם כן אמרו 'תנה הודך על השמים'". והתשובה היא, שהמלאכים טענו שאין צורך למצות שיהיו עטופות בלבוש גופני, ואפשר לתת המצות השכליות כמות שהן, ללא נושא גופני. ועל כך השיב הקב"ה שבהכרח שיהיה למצות נושא גשמי, כי דוקא מפאת רוממותן מתחייב להן מקבל גשמי. וכמו כן מתישבת קושיתו הששית, שהקשה: "אמרו מיד הודו לו להקב"ה, שנאמר 'ה' אדונינו מה אדיר שמך בכל הארץ', ואילו 'תנה הודך על השמים' לא כתיב'. וכי מה אדיר יש בתחתונים עד שאמרו 'מה אדיר שמך בכל הארץ'". והתשובה היא שה"אדיר" של הארץ מתבטא בכך שהיא נצרכית להיות נושא גשמי למעלה רוחנית גדולה, ואין המעלה הרוחנית יכולה להתקיים בלעדה. (81) לשון הגמרא [שבת פט.] "מיד הודו לו להקב"ה... מיד כל אחד ואחד [מהמלאכים] נעשה לו [למשה] אוהב, ומסר לו דבר... בשכר שקראוך 'אדם' לקחת מתנות. אף מלאך המות מסר לו דבר [סוד הקטורת]". (82) כי האדם נמצא תחת הכסא, בעוד המלאכים סובבים את הכסא, וכמבואר למעלה [ד"ה ולפיכך אמר]. (83) שמתחברים אליו [משה]. (84) לשונו בדרוש עה"ת [יד:]: "וזהו שאמר שכל אחד מסר לו דבר. כי כל המתחברים יחד... יקבלו זה מזה מצד התחברם ויחס הדבוק שביניהם". ועוד אודות שחיבור יוצר קבלה, ראה דבריו בנצח ישראל פי"ב [ד"ה בארו ענין] שכתב: "כי אין ספק כי שני דברים אשר יש להם דביקות ביחד, מקבל זה מזה מצד הדביקות, מאחר שהם דביקים יחד". וכן ביאר בנתיב העבודה פט"ז [א, קכו:], וז"ל: "כי כל חיבור - האחד מקבל את האחר, ושניהם מקבלים זה מזה, כמו שהוא כל חיבור בעולם". וכן הוא בח"א לסוטה ד: [ב, כט:]. וכן כתב לאידך גיסא, שכאשר ישנה קבלה זה מזה, ממילא יש חיבור ביניהם, וכלשונו בנתיב הצדקה פ"ו [א, קפא:]: "הבריות מתחברים [כאשר] זה מקבל מזה, וזה מקבל מזה... ובזה הם מתאחדים". וככל שאדם מקבל מהשי"ת באופן הנכון - כך הוא דבוק יותר, כי הקבלה יוצרת דביקות. ובנתיב הענוה פ"א [ב, כ.] כתב: "כי העילה עם העלול שהוא מוכן לקבל". וכן מבאר רש"י דברים כט, ג, שז"ל: "ולא נתן ה' לכם לב לדעת - להכיר את חסדי הקב"ה ולידבק בו". וראה כתובות קיא: ששאלו "וכי אפשר לדבוק בשכינה, אלא כל המשיא בתו לתלמיד חכם והעושה פרקמטיא לתלמידי חכמים... מעלה עליו הכתוב כאילו מדבק בשכינה". הרי שהקבלה שמקבל הת"ח היא היא נחשבת לחבור ודיבוק. וראה הערה 93. (85) לשונו בדרוש עה"ת [יד:]: "ואמר שכולם נעשו אוהבים למשה. כי במה שמקומו תחת הכסא כאשר התבאר, הנה המלאכים הסובבים כסא כבודו יתברך, כאשר יסבו העבדים כסא אדוניהם, יתחברו יתחברו בזה כלם אל משה, אשר אחז בכסא הכבוד גם כן. כי תמיד יתחבר כל הסובב לאמצעיתו. וכן האמצע לכל סבובו". (86) יסוד נפוץ בספרי המהר"ל. וכגון, בגו"א בראשית פ"ד אות י [ד"ה אמנם] כתב: "כי האמצעי משותף לשני הקצוות". ושם פכ"ח אות כג [ד"ה ומסתייעא] כתב שבית המקדש מאחד לתוכו עליונים ותחתונים, כי הוא באמצע. ושם שמות פכ"א סוף אות ג כתב: "כי האמצע מקשר כל החלקים, לפי שהוא באמצע". ובנתיב הענוה פ"ג [ב, ז.] כתב: "האמצע היא רשות אל הכל ומשותף לכל". ובנצח ישראל פ"א [ד"ה וכל זה] כתב: "כי לעולם האמצעי מאחד ומקשר הכל". וראה שם הערה 58. והובא לעיל פכ"א הערה 67. וכן הוא בבאר הגולה באר הרביעי [עו:]. (87) בע"ז ה. אמרו שלולא חטא העגל, היו ישראל חיים לעולם כתוצאה ממתן תורה. וכתב על כך בח"א שם [ד, לא.]: "וראוי בשביל זה אל התורה שם 'אור', כי האור מתיחס בכל מקום אל המציאות, והחושך אל ההעדר. כמו שאמר במדרש [תנחומא וישב, ד] 'חושך' [בראשית א, ב] זה מלאך המות. פירוש כי מלאך המות הוא כח ההעדר, ראוי שיקרא 'חושך', מפני שהוא מבטל המציאות אשר נקרא בשם 'אור'. שאין לך דבר יותר נמצא מן האור, כי הוא נותן מציאות לכל שאר דבר. כי בחושך, אע"ג שהדבר נמצא, אינו נחשב נמצא. וכן ההעדר נקרא חושך, שהרי ע"י החושך הדבר בלתי נמצא. וכאשר ראוי אל התורה המציאות, אין שולט עליו העדר, לפי חוזק המציאות אשר יש אל התורה, שהוא שכל נבדל מן החמרי לגמרי". ובע"ז כה. אמרו "למה ת"ח דומה... ולא עוד אלא שמלאך המות אוהבו". ובח"א שם [ד, נו:] כתב: "פירוש דבר זה... ואמר כי יותר מזה שמלאך המות אוהב אותו, כי התורה היא למעלה ממדריגת מלאך המות. וזה כי הדבר שהוא מציאות בפעל לגמרי, אין כח להעדר שהוא מן מלאך המות לשלוט בו". (88) בדרוש עה"ת [יד:] הרחיב בזה, וזה"ל: "ואף מלאך המות, הגם כי הוא מתנגד אל האדם, היה מתחבר אליו בבחינה זאת, והיה מוסר לו דבר. כי הניגוד לא ימצא ולא יראה כי אם למטה בארץ, במה שהאדם בעל גוף ומקבל העדר ומיתה, בדבר זה הוא מתנגד אליו. אבל כשהוא במקומו המיוחד לו למעלה, אשר אין שם העדר ואפיסה, גם המלאך הזה יש לו חבור עמו כשאר סובבי כסא. והוא הדבר אשר אמרו ז"ל כי כל זמן שהאדם עוסק בתורה אין מלאך המות שולט בו, כמו שאמרו אצל דוד בשבת [ל:]... וכל זה כי השטן אינו מתנגד אל האדם רק מצד הגוף אשר לו, ולא מצד התורה השכלית". (89) יש להעיר, כי במקומות אחרים ביאר שהתנגדות ארבע המלכיות נגד ישראל היא בבחינת ארבעת הצדדים המתנגדים לאמצעי. וכגון בח"א למנחות נג: [ד, פד:] כתב: "כי ד' מלכיות ביחד הם מתנגדים אל האמצע ביחד, כי הוא נבדל מד' רוחות, ואינו אלא התנגדות אחד. וישראל הם האמצעי, שעומד בתוך ד' רוחות נוכחי להם, מתנגד אל כלם". ובאור חדש [סט:] כתב: "ארבעה מלכיות אלו שהיו מתנגדים ואויבים לגמרי לישראל, שלא היו כמותם, בעבור שהיה כוונתם לבטל את ישראל. וההתנגדות הוא ארבע, דהיינו ד' צדדים, שהם מתנגדים אל האמצעי שהוא עיקר". וראה עוד בגבורות ה' פ"י [ס:]. וכיצד דברים אלו מתיישבים עם דבריו כאן "כי לכל דבר יש התנגדות, חוץ מן האמצעי". (90) כמבואר לעיל פרקים כא, כג, שהתורה מיוחדת למשה מפאת נבואתו וענותנותו. (91) אודות שהתורה היא סדר העולם - הנה זהו יסוד נפוץ מאוד בספרי המהר"ל. ולדוגמה, ראה דבריו בנתיב התורה ר"פ א [א, ג.] שכתב: "דברי תורה תומכין כל העולם... כי לכך הוסיף ה"א בששי לומר כי כל מעשה בראשית היו תלוים ועומדים עד ששי בסיון, אם יקבלו ישראל התורה - מוטב... וא"כ ד"ת מחזקים ותומכים הכל, עד שיש לעולם קיום. וכל זה מפני כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל. רק כי סדר האדם הוא נגלה ומפורש בתורה... אבל סדר העולם כולו ג"כ הוא בתורה, שאין התורה רק סדר המציאות העולם בכללו. וזהו שאמרו במדרש [ב"ר א, א] שהיה מביט בתורה וברא את עולמו, ר"ל שהתורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו... והסדר הוא מקיים הכל. ולכך אמרו שכל מע"ב היו תלויים ועומדים עד שהיו ישראל מקבלים התורה, שאז היו מקבלים בעולם התורה שהיא סדר הכל, ובה יהיה מתקיים הכל". וכן כתב בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], באר הגולה באר הרביעי [סט.], ועוד. וראה לעיל פ"ד הערה 50, פ"ח הערה 32, פי"ד הערה 41, פי"ז הערה 1, וכאן הערה 22. (92) והכל מחוברים לתורה, שהיא שורש סדרם. ובאבות פ"ו מ"ב אמרו "כל העוסק בתורה לשמה... נקרא ריע אהוב אוהב את המקום אוהב את הבריות" וכתב שם בדר"ח [רפא.] לבאר: "ולכך אמר כי מי שעוסק בתורה לשמה נקרא ריע למקום ולתחתונים. וזה כי התורה היא דביקות אל הש"י ואל התחתונים, ולפיכך מצד הזה הוא ריע אל הש"י ואל התחתונים... ומי שלומד תורה לשמה הנה יש לו קשור ודביקות עם הש"י, והש"י עמו. וכן יש לו חבור עם הנמצאים כולם. ודבר זה מבואר איך כל הנמצאים יש להם קשור וחבור עם התורה, והתורה עם הש"י. כי התורה היא סדר הנמצאים אשר סדר הש"י, וזה שאמרו [ב"ר א, א] שהיה הקב"ה מביט בתורה וברא את העולם. ובשביל כך יש לכל הנמצאים חבור אל התורה, שבהם נברא הכל. והתורה היא הסדר שמסודר ומתחייב מן הש"י. ולפיכך מי שעוסק בתורה לשמה, אחר שעוסק בתורה לשמה, והתורה יש לה קשור עם הש"י, בשביל זה נקרא ריע למקום, וכן נקרא מצד זה ריע לבריות". (93) כמבואר למעלה לפי הסברו הראשון [שהחיבור למשה נעשה מפאת היותו אמצעי], וראה הערה 84. [וקצ"ע מדוע כאן (בהסברו השני) הרחיב יותר לבאר ענין זה מאשר לפי הסברו הראשון. וכן להסברו השני הזכיר תרתי; "חיבור" ו"צירוף" (ארבע פעמים), ואילו להסברו הראשון לא הזכיר כלל "צירוף", אלא "חיבור" בלבד. וכמו כן כאן הדגיש "שכל אחד מסר למשה דבר משלו", ואילו להסברו הראשון רק כתב "כל אחד מסר לו דבר", ולא הוסיף שהוא "דבר משלו". ובע"כ שהחיבור לאמצעי (הסברו הראשון), והחיבור אל הסדר (הסברו השני), חלוקים זה מזה.] ובגמרא [נידה ע:] אמרו על הפסוק [משלי ב, ו] "כי ה' יתן חכמה מפיו דעת ותבונה" - "משל למלך בשר ודם שעשה סעודה לעבדיו, ומשגר לאוהביו ממה שלפניו". ופירש רש"י שם "כך החכמה שהיא לאוהביו של מקום נתנה להם מפיו, ולא מאוצר אחר". והם הם הדברים. (94) והרי על מלאך המות נאמר "והנה טוב מאוד" [בראשית א, לא] "זה מלאך המות" [ב"ר ט, י]. וכן הזכיר להלן פכ"ה [סד"ה לכך היה]. ונראה לבאר זאת עפ"י דבריו בח"א לכתובות עז: [א, קנח.], שכתב: "מלאך המות מצד מה הוא סבה לדבוק עליון, כי מצד שהגוף נעדר הוא קונה התדבקות במדרגה הנבדלת. ולפיכך מלאך המות שהוא כח מפסיד הגוף, מגביה ומקרב אותו אל מקום מדרגתו, אחר שהמיתה הוא העדר הגוף, ועל ידי זה קונה האדם הדבוק העליון אחר המיתה. וכאשר הוא קרוב אל סלוק שלו מן עולם הגשמי, אמר שקנה הדבוק לגמרי". ובנתיב התשובה פ"ב [ד"ה אמנם עיקר] כתב: "כי התשובה מה שהוא שב אל השם יתברך בכל לבבו ובכל נפשו. ודבר זה הוא סדר העולם, שהעולם הזה שב אל השם יתברך, ואין לו קיום מצד עצמו, רק שהוא שב אל השם יתברך, אשר ממנו הוא נמצא, ואליו שבים כל הנמצאים. וזהו קיום שלהם, מפני שהם שבים אל השם יתברך. ובדבר זה הארכנו בפרק משה קבל [אבות פ"א מ"ב] מה שהעולם עומד על העבודה הוא מטעם שהעולם יש לו השבה אל השם יתברך, והוא קיומו, וזולת זה לא היה קיום אל העולם". ולכך מובן היטב מדוע מלאך המות משתייך אל סדר העולם, כי על ידו העולם שב אל ה', והשבה זו היא מסדר העולם. (95) "בשכר שחרפוך וקראוך 'אדם', נוצר מאדמה, לשון שפלות" [רש"י שם]. ופירושו, כדי לתקן את המעוות שהמלאכים קראו למשה "אדם", לכך הוזקקו למסור למשה דבר אחד. (96) לעומת המלאכים, ש"הקדושה שנתן השם יתברך למלאכים שהם נבדלים מן החומרי" [לשונו בנתיב הפרישות פ"א (ב, קיב:)]. ושם מאריך לבאר היחס שבין האדם החומרי לעומת המלאך הנבדל מהחומר. והובא לעיל פי"ב הערה 21. (97) "שאם לא כן" - שכל מלאך לא היה מוסר למשה דבר אחד. (98) ובכך הדגישו את הפער הקיים בין המלאכים לאדם. (99) ובכך מיישב את שאלתו השמינית בדרוש עה"ת [הובא בהערה 14]: "מה שנעשו אוהבים למשה, דיו שלא ישנאוהו כבראשונה". כי בכדי להתגבר על הפער הקיים בין האדם החומרי למלאכים הנבדלים מהחומר, לא סגי שלא ישנאוהו כבראשונה, אלא יש צורך בחבור של קום ועשה, וכמו שנתבאר. (100) כמבואר לעיל ד"ה במאמר הזה. (101) בד"ה במאמר הזה: "היה משה מתעלה אל העליונים, עד שהיה ראוי לקבל התורה, שהיא מתיחסת אל העליונים". וראה שם הערה 17. (102) יסוד נפוץ מאוד בספרי המהר"ל. ולדוגמה, בנצח ישראל פ"י [ד"ה ועוד יש] כתב: "גמילות חסדים מדת אברהם". וכן הוא בדר"ח פ"א מכ"ב [כח:], שכתב: "גמ"ח שהיה מידת אברהם, כמו שמבואר בכתוב שהיה זריז בכל גמ"ח, דהיינו קבלת אורחים [בראשית יח, ב-י], וכן ממה שהכתוב אומר [בראשית כא, לג] 'ויטע אשל בבאר שבע', ודרשו ז"ל [סוטה י.] פונדק או פרדס... וכתיב [מיכה ז, כ] 'תתן אמת ליעקב חסד לאברהם'. ודבר זה מבואר, ואין להאריך כלל". ובח"א ליבמות עט. [א, קמד:] כתב: "גמ"ח מן אברהם, דכתיב אצלו [בראשית יח, יט] 'למען אשר יצוה את בניו ואת ביתו אחריו ושמרו דרך ה' לעשות צדקה וגו'', הרי לך כי מידת אברהם מידת החסד, כאשר ידוע". וכן כתב בגו"א בראשית פכ"ד אות טז [ד"ה ועוד] כי "גמילות חסדים - לאברהם". וכן הזכיר בנצח ישראל ר"פ נב, בגבורות ה' פס"ט [שיז:], ועוד. וראה לעיל פ"כ הערה 19, 69. (103) בגבורות ה' פל"ו [קלו.] הביא ג"כ מדרש זה, וכתב לבאר: "תמצא שהיו מלאכים רגילים ושכיחים ביותר אצל אברהם, ולא עוד אלא שבאו אל אברהם לאכול. וזה יורה שהיה אברהם משותף עם המלאכים. ובמדרש רבות בפרשת יתרו [שמו"ר כח, א] 'ומשה עלה אל האלהים' [שמות יט, ג], באותה שעה בקשו מלאכי השרת לפגוע במשה, עשה הקב"ה קלסתרין של פניו דומה לאברהם, ע"כ. בארו בזה בשביל זכות אברהם היה בא משה במחיצת המלאכים. מפני שהיה אברהם גומל חסד וטוב לבריות, וזהו מדת מלאכים שהם משפיעים הטוב. אבל במשה נמצא פעמים שהיה כועס, שאמר [במדבר כ, י] 'שמעו נא המורים', ואין זה ממדת המלאכים. ונקרא משה 'איש האלהים' [דברים לג, א], וזהו מדת הדין. לכך עשה השם יתברך קלסתר פניו של משה כדמות אברהם. פירוש כי לגומלי חסד יש קלסתר מיוחד, מורה על הטוב, כי אין להם פני כעס. ועשה הקב"ה קלסתר פניו כאילו היה מדתו מדת אברהם, ולכך היה אפשר לו להיות נכנס במחיצת המלאכים, ומכל מקום יש לאברהם מדת מלאכים". ובגו"א בראשית פל"ב אות ב [ד"ה וראה] סלל לו דרך אחרת בביאור מדרש זה, וכלשונו שם: "וראה איך הבדל גדול יש בין האבות ובין משה רבינו עליו השלום, שהרי במדרש רבות פרשת יתרו [ומביא שם המדרש]... ראה כי לא היה ראוי משה רבנו עליו השלום להתקיים בין המלאכים, עד שנדמה פניו קלסתר פניו של אברהם". הרי שלא תלה את ההבדל בין אברהם למשה במידותיהם [חסד לעומת דין], אלא בכך שאברהם הוא אב, ואילו משה אינו אב. (104) והרי אסור להסתכל בצלם דמות אדם רשע [מגילה כח.]. ובנתיב הצדק פ"ג [ב, קמג.] כתב: "כי אסור להסתכל בצלמו, כי אם יביט בו יהיו עיניו מתחברים אל הרע, ולכך אסור להסתכל ברשע". וכבר נתבאר שעיקר הצלם בא על הפנים [לעיל פ"ד הערה 70]. הרי שרשעת הרשע מתבטאת בפניו. (105) כי הגעה למקומו של השני מורה על חיבור אליו, וכפי שכתב בגו"א בראשית פי"ח אות ז: "כל ברית בין שני אוהבים, שהאוהב מראה האהבה כאשר הוא בא למקום ששם אוהבו". ואהבה היא חיבור ודביקות בעצם [לעיל בהקדמה הערה 48]. (106) בא לבאר כיצד לאמיתו של דבר מתייחס משה לאברהם, עד שיכול להתלבש במדת אברהם. ועל כך משיב שהואיל ומשה הוא צאצא ובן מהאברהם, לכך כח האב מלוה את הבן לעת מצוא. דוגמה לדבר; נאמר [בראשית יט, כט] "ויזכור אלקים את אברהם וישלח את לוט מתוך ההפכה וגו'", ופירש רש"י שם: "מהו זכירתו של אברהם על לוט, נזכר שהיה לוט יודע ששרה אשתו של אברהם, ושמע שאמר אברהם במצרים על שרה 'אחותי היא' [בראשית יב, יט], ולא גלה הדבר, שהיה חס עליו, לפיכך חס הקב"ה עליו". והרא"ם שם הקשה: "כי הדברים ידועים שלוט היה חביב לאברהם אבינו כבנו, כי הוא בן אחיו [בראשית יא, לא]... ואיך לא יאהב אותו". ולכך אין מקום לתמוה "מהו זכירתו של אברהם על לוט". וכתב על כך הגו"א [שם אות לח] בזה"ל: "כי לא יתכן זכירה של אברהם על לוט בכל זה, דאם משום שהיה קרובו, לא מצאנו במדת השם יתברך רק שהוא זוכר חסדי אבות... אבל לוט בן אחיו היה, לא שייך זכירה בזה שיאמר 'ויזכור אלקים את אברהם'... אמנם מה שרמזו רז"ל [ב"ר נא, ו] במה שאמרו ששמע לוט שאברהם אמר על שרה 'אחותי היא' ושתק - הוא סוד מסתרי תורה. והוא נתבאר במה שאמרו חכמים ז"ל [ב"ר מא, ו] כי היה קלסתר פניו [של לוט] דומה לו [לאברהם]... והכוונה לרז"ל בזה כי בפנימית הענין יש ללוט צרוף וייחוס אל אברהם, אע"ג דבנגלה היה לוט פירש מאברהם [בראשית יג, יא], יש בפנימית הענין דבר גדול, שיש לו ייחוס אל אברהם, שהרי לא היה מגלה סוד אברהם ופנימיתו". הרי ששתיקת לוט מכשירה אותו להחשב כבנו של אברהם. [וזהו דיוק לשון רש"י בדברים (ב, ה) "בשכר שהלך (לוט) אתו למצרים ושתק... עשאו כבנו".] וכשם שיחוס לוט לאברהם עמד לו בעת שהיה זקוק לכך בהיותו בסדום, כך יחוס משה לאברהם עמד לו בעת שהיה זקוק לכך בהיותו במרום. ובשניהם היחוס לאברהם מתבטא בכך שקלסתר פניהם היה דומה לאברהם. (107) שהרי המלאכים היו נמשכים אחריו. ובגבורות ה' פל"ו [קלו.] כתב: "צוה לאכול מצה... נגד אברהם... כי אברהם ראוי להיות נקרא בשם 'מצה', כי המצה משוללת מן שאור, כי כל עיסה יש בה שאור, ומצה - עיסה שאין בה שאור. וכך היה אברהם גר, היה נבדל מן הגוים. וכל האומות היה בהם שאור בעיסה שלהם ["יצר הרע שבלבבנו המחמיצנו" (רש"י ברכות יז.)], ואברהם היה לו גוף טהור נבדל משאור הגוים... ותמצא שהיו מלאכים רגילים ושכיחים ביותר אצל אברהם... וזה יורה שאברהם משותף עם המלאכים... שהם בלי שאור. לכך המצה היא לאברהם". (108) מכאן משמע ש"אדם" נאמר על שם המעלה העליונה הנמצאת בו. וכן כתב בדרוש עה"ת [טו.]: "כי האדם... מצד שנברא בצלם אלקים מעלתו עליונה ביותר, כאשר יורה שמו 'אדם'". אמנם לכאורה לעיל בזה הפרק [ד"ה מה אנוש] כתב לא כך, שז"ל: "ואמר 'מה אנוש' נגד הנפש, 'ובן אדם' נגד הגוף, שהוא אדמה". וראה שם הערה 26 שהובאו מדבריו בדר"ח בדר"ח פ"ד מ"ד [קסז.], שכתב שם "שם 'אדם' יאמר על שם האדמה בלבד". וכיצד כאן כתב ששם "אדם" מורה על מעלתו העליונה. אמנם לק"מ, כי בנתיב התורה פט"ו [א, סג.] כתב בגדר שם "אדם" בזה"ל: "כי האדם הוא בכח והוא נברא שיצא אל הפעל על ידי תורה ומצות. ולכך נקרא בשם 'אדם', על שם אדמה, כי האדמה היא בכח ויצאה אל הפעל. ולפי הסברה יותר ראוי שיהיה נקראת הבהמה בשם הזה, שהיא אדמה גמורה. אבל הוא הפך זה, שהאדם שיש בו השכל נקרא 'אדם' על שם אדמה. וזהו כי דומה אל האדמה שנזרע בו החטה, שהוא זרע נקי, והאדמה מוציאה זרע אל הפעל, עד שהיא בפעל. וכך נזרע בגוף האדם - שהוא נברא מן האדמה - הנשמה, שהיא זכה ונקיה בלא פסולת. וצריך האדם להוציא אל הפעל הדבר אשר נזרע בו, ולכך נקרא 'אדם'". [והובא לעיל פ"ג הערה 18.] הרי אע"פ ששם "אדם" מורה על היותו מהאדמה החומרית, מ"מ שם זה גונז בתוכו את כח הצמיחה של האדמה, בדמות נשמה שנזרעה בו. ולכך שפיר שם "אדם" מורה על הבכח של המעלה העליונה שטמונה באדם. (109) ראה הערה 51. (110) לשונו בגבורות ה' פ"ו [לח.]: "מדריגת אברהם... שהוא יסוד הראשון לכל... ואין לך יסוד יותר מן אברהם... וכן נקרא אברהם בכתוב [ישעיה נא, א-ב] 'הביטו אל צור חוצבתם ואל מקבת בור נוקרתם הביטו אל אברהם אביכם ואל שרה תחוללכם'. קרא אברהם 'צור', אשר הוא יסוד חזק שעליו נבנה הכל... ואברהם ראשון והתחלה... לאומה הישראלית". ובדר"ח פ"ה מ"ד [רכה:] ביאר שאברהם מורה על התקופה הראשונה של עם ישראל [שעבוד מצרים עד בנין הבתים], וכתב שם בתוך דבריו: "כי גאולת ישראל במצרים מצד אברהם, שהיה התחלת ישראל". וכן כתב בנצח ישראל פנ"ט הערה 147, נתיב הענוה פ"ב [ב, ה:], ח"א ליבמות סד. [א, קמב:], ח"א לב"ב נח. [ג, פג.], וח"א למנחות נג: [ד, פג.]. ויש בזה הטעמה מיוחדת. כי הנה התואר "אדם" של אברהם נאמר בהקשר להיותו "גדול", שהרי נאמר [יהושע יד, טו] "האדם הגדול בענקים". ו"גדול" מורה על מידת החסד שלו, וכפי שכתב בנצח ישראל פנ"ב [ד"ה התבאר לך]: "מדת אברהם הוא מדת החסד... כל חסד הוא גדול". [וראה לעיל פ"כ הערה 21]. ובאור חדש [קע:] כתב: "אברהם היה לו הגדולה... ודבר זה ידוע, כי אברהם נקרא 'האדם הגדול בענקים'". וכן הוא בגו"א בראשית פי"ב אות ה, ושם במדבר פכ"א אות לג [ד"ה ואמרו]. ומהקשר הפסוק מתבאר ששם "אדם" של אברהם נובע ממידת חסדו. והרי כך נאה וכך יאה. שהנה נתבאר כאן בהסברו הראשון שאברהם נקרא "אדם" משום שהיה דומה למלאכים. ודמיון זה אינו אלא מחמת "שהיה גומל חסד" [לשונו למעלה], ולכך שפיר קישר הכתוב שם "אדם" של אברהם ל"גדול" שבו. וכן לפי הסברו השני כאן שאברהם נקרא "אדם" משום שהוא התחלת ישראל, מובן היטב כיצד התחלתיות זו קשורה למידת החסד. כי כבר השריש המהר"ל שמידת החסד קודמת היא לכל המידות האחרות [גו"א במדבר פ"ב אות ב, ושם הערה 25, וראה פחד יצחק ר"ה מאמר א, אות ד]. וקדימות זו היא הסבה שאברהם הוא האב הראשון, והתחלת ישראל. באופן שנתבאר ששם "אדם" מיישך שייכי למידת החסד. וראה הערה 113. (111) המלאכים. (112) כמבואר למעלה [ד"ה ואז אמר]. (113) קצת קשה, כי דבריו המסיימים פרק זה נראים כמתייחסים למאמר הגמרא [שבת פח:] שהובא למעלה, ששם נתבאר שהתורה ניתנה דוקא לקרוצי חומר. אך לכאורה אין בדברים אלו התייחסות למאמר המדרש שהובא בסמוך, שהקב"ה צר קלסתר פני משה כפני אברהם, כי פני אברהם מורים על מידת החסד. כי שם לא נתבאר שהתורה ניתנה דוקא לאדם מפאת חומריותו. ודוחק לומר שדבריו כאן מתייחסים אל לפני פניו, ופוסחים על לפניו. אמנם זה לא קשה, כי גם במדרש מבואר שמשה קבל את התורה "בשביל אותו שנקרא 'אדם'". והרי שם "אדם" מורה באצבע על הנושא הגשמי, שהוא האדמה [ראה הערה 108]. ולכך אף המדרש ביאר שהתורה שייכת למשה מפאת חומריות האדם. אך טעמא בעי, כיצד מידת החסד של אברהם משתייכת במיוחד ובמסוים אל הנושא הגשמי, עד שנקרא מחמתה בשם "אדם". אמנם בנצח ישראל פל"ו [ד"ה וקאמר ליה] כתב: "כאשר אדם הוא בעל גמילות חסד ובעל תורה... הוא מתחבר בטוב ... כי התורה היא טוב בלתי גופני... וגמילות חסדים היא טוב גופני, שהוא עושה טוב לבריות. כי בני אדם בעלי גוף צריכין זה לזה, וזהו ענין גמילות חסדים. ואיש כזה הוא טוב לגמרי, שהוא טוב לשמים ולבריות... בתורה - שהיא טוב אלקי, וטוב הבריות - שהוא טוב גופני". וכל זה מבחינת מקבל החסד. ובנתיב גמילות חסדים ר"פ א [א, קמו.] כתב שה"ה מבחינת נותן החסד, וכלשונו: "בעל גמ"ח יש בו הטוב הגמור, שהוא מטיב לאחרים, ולאדם כמו זה יש לו זכות ודקות החומרי, ואינו אדם חומרי גמור, כי החומר אינו משפיע רק הוא מקבל תמיד... כי החומרי הוא מקבל ואינו משפיע לאחר. ולכך בעלי גומלי חסדים, שעושים הטוב, ומשפיעים לאחרים, אינו חומרי, רק יש לו זכות החומר... יש בגמ"ח זכוך החומרי". הרי שגמ"ח קשורה לחומריות האדם ולזיכוכה. ונראה להטעים נקודה זו. שהנה אברהם הצטיין במידת החסד [כמבואר בהערה 102]. וכן מצאנו בו שהיה פרוש לגמרי מהערוה, ואף בדידיה לא איסתכל [ב"ב טז., וראה על כך נצח ישראל פ"ד (ד"ה אף כי), ושם הערה 75]. ומהו הקשר שביניהם. אמנם לפי המבואר ניחא, כי נתבאר שלעושה חסד יש זכוך החומרי. ובזכוך חומרי זה מקופלת מהותו של אברהם אבינו; הוא המביא להצטיינותו במידת החסד, וכמבואר. הוא המביא לפרישתו המוחלטת מהערוה, שהרי יצר הערוה נובע מהפחיתות שבגוף. [ראה לעיל פ"א הערה 80, ופ"ז הערה 31. וראה עוד בנתיב גמ"ח פ"א (א, קמז.) ובנתיב כח היצר פ"א (ב, קכב.) שרמז שם ג"כ שתורה מצילה מחטא ע"ז, וחסד מציל מחטא עריות.] והוא המביא שתהיה לו מידת הגוף בשלימות [כמבואר בדר"ח פ"ה מ"ג (רכ:), שלכך גימטריה של שמו עולה לרמ"ח, כמנין אברי אדם]. ובפרק זה נתבאר שהוא מביא אף לדבר רביעי; התורה השכלית תינתן לגומל חסדים, כי התורה ניתנת רק לבעלי חומר וגוף. וזהו פן נוסף שבחיבור שבין תורה לחסד, ולאש שחורה שעל גבי אש לבנה, ולכך שתורה תחילתה גמ"ח וסופה גמ"ח [סוטה יד.]. ו"כל האומר אין לו אלא תורה, אפילו תורה אין לו" [יבמות קט:]. ודו"ק. 
(1) ומדרש זה מובא גם כן בנצח ישראל ר"פ כז, ובדרוש עלהתורה [כג:], ויובא בהמשך בהערות. (2) לעיל ר"פ טז, וז"ל: "אנשים אקרי לב... והם חכמי האומות הנקראים פילוסופים, רוצים להתחכם על המציאות ובסדר שלו... והנה אלו האנשים בעצמם, כאשר היו חוקרים על המציאות הסבה הראשונה, היו מביאים מופת חותך על מציאות הסבה הראשונה מסודר ממנו הכל, במה שנראה בנמצאים טוב סדרם ויושר פעלם. וכל הדברים אשר נראו לעין, הכל בחכמה נפלאה. ודבר זה אי אפשר שיהיה במקרה, כי המקרה לא יתמיד ואינו הרבה. אבל כאשר נראה בכל הנמצאים כלם הסדר והחכמה, גזרו במופת חותך שאי אפשר שלא יהיה זה רק ממסדר ממציא הכל, הוא האל אשר סדר הכל בחכמתו, וברא הכל בתבונתו... שהם מודים בשני דברים; האחד - שכל המציאות מסודר. והשני - שאין ראוי לומר שיהיה מציאות העולם וטוב סדרו במקרה קרה, כי המקרה אינו תמיד ואינו רב מאד. וכל הנמצאים עם רבוים הם מסודרים ועומדים תמיד כסדרם, ולפיכך סדר הנמצאים אינו במקרה קרה". וכן הוא לעיל פי"ז הערה 2, ופ"כ הערה 55. (3) לעיל פי"ב [ד"ה הנה בא, וד"ה ועל המדריגה, ושם הערות 49, 90]. ובהגדרת "צורה", הנה נאמר בבראשית א, כה "ויעש אלקים את חית הארץ למינה ואת הבהמה למינה וגו'". ואילו שם להלן [ב, יט] נאמר "ויצר ה' אלקים מן האדמה כל חית השדה וגו'", ופירש רש"י שם "ובדברי אגדה, יצירה זו לשון רידוי וכבוש, כמו 'כי תצור אל העיר' [דברים כ, יט], שכבשן תחת ידו של אדם". וביאר הגו"א שם [אות לו]: "ואל תרחיק זה הפירוש עם שהוא נראה רחוק, כי כאשר תבין מאוד תמצא שהוא דבר נפלא, כי כל לשון 'צורה' הוא בעצמו לשון רדוי וכבוש, כי הוא צר ועושה גבול וחוק לאותו דבר, וזהו כיבושו... ומתחילה כאשר לא היה האדם נכתב 'ויעש', ועכשו שנברא האדם נכתב 'ויצר', לפי שהצורה [האדם] נותנת לדבר [לבהמות] חוק וגבול, ולכך נקרא [האדם] 'צורה'. וכאשר נברא האדם היה [הקב"ה] כובשן [את הבהמות] שיהיו תחת האדם". הרי שהגדרת "צורה" היא המימד הרוחני המעצב והמשלים את המימד הגשמי. וזו יחס התורה לעולם. וראה לעיל פ"ד הערה 37, ובסמוך ציון 24. (4) כי דברים גדולים אינם במקרה [כמבואר לעיל פ"ד הערה 11, ופ"כ הערה 55]. ו"אין מקרה לכמו דברים אלו האלקיים" [לשונו לעיל פ"ד ד"ה ומספר המצות]. (5) "ואין ספק כי מעלת האדם בגן עדן קודם שחטא היה מאוד מאוד גדולה" [לשונו בגו"א בראשית פ"א אות נב (ד"ה לפיכך), ושם הערה 198.] וראה לעיל פ"א הערה 26. ובח"א לב"ב עה. [ג, קח:] כתב: "בגן עדן שם הנחה והשקט ועונג". ובדר"ח פ"ב מ"ח [פו.] כתב: הדבר שהוא השלם הוא בעל הנחה, שכבר הוא נשלם, ואז הוא נח". ושם בפ"ה מ"ט [רמו.] כתב: "המנוחה שייך אל דבר שהושלם והוא בפועל, ואז הוא בעל מנוחה. אבל כאשר לא הושלם ואינו בפעל, אז שייך אליו התנועה". הרי שמצירוף הדברים עולה שהכניסה לגן עדן עבור האדה"ר היתה "תכלית שלימות האדם". (6) "כי הזמן הוא מתייחס אל הנמצא בו, והוא ברור" [לשונו בגו"א בראשית פ"א סוף אות כב]. ובגבורות ה' פנ"א [ריט:] כתב: "כי הדבר שנתהוה מתייחס אל הזמן שנעשה בו אותה הויה". ובנצח ישראל פ"ח [ד"ה כאשר הנמצאים] כתב: "כמו שהוא מציאות מיוחד בפני עצמו, כך יש לו זמן בפני עצמו, כי הזמן בו הויית הנמצאים". ולכך לא יתכן שלדבר מקרי יהיה זמן מיוחד. ואודות ש"מקרה" עומד כנגד "מיוחד", ראה דבריו בדר"ח פ"א מ"א [יט:] שכתב: "יהושע היה מקבל בעצם התורה מפי משה, כי הוא היה מיוחד ועומד לזה לקבל מפי משה. אבל אלעזר, אעפ"י שגם הוא קבל התורה, כיון שלא היה מיוחד לזה כמו יהושע, נחשב קבלתו שהיא במקרה. ובדבר שהוא כזה, שהוא מסירת התורה, שבו תלוי קיום העולם, אין ראוי להיות דבר זה במקרה. שהרי כל העולם הוא תולה בקבלת התורה. ולפיכך צריך שיהיה כאן מיוחד לדבר זה, שלא יהיה דבר שבו תלוי כל העולם במקרה לבד, אבל יהושע היה מיוחד". וא"כ יש כאן שני טעמים מדוע אין כניסת האדם לגן עדן יכולה להיות מקרית; (א) אין דבר שהוא עיקר העולם ראוי להיות מקרה. (ב) לא יתכן שלדבר מקרי יקבע זמן מיוחד. (7) ובמגילת אסתר נאמר [א, יג] "יודעי העתים", וכתב באור חדש [ק.] בזה"ל: "שיודעין כל הדברים באמתתן כפי מה שהם, שכל הדברים הם תחת הזמן, וחילופי הדברים כפי חילופי הזמן. ולכך אמר 'יודעי העתים', כלומר שידעו כל הדברים בסבתן, שהם העתים. ודבר זה הוא ידוע, כי הזמן מחדש כל הדברים, וכדכתיב [קהלת ג, א] 'לכל זמן ועת לכל חפץ'... כאילו אמר שהם יודעים לעמוד על הדברים שמחדש הזמן, והם הדברים שמתהוים בעולם". (8) פירוש - אל תאמר שחטא אדה"ר היה מקרי, וממילא התוצאה המסתעפת ממנו [גירושו מגן עדן] תהיה אף היא מקרית. (9) שאין החטא מקרי, כי יש לאדם הכנה אל החטא, וכמו שמבאר. (10) רמב"ן בראשית ב, יז: "ועל דעת רבותינו, אלמלא שחטא [אדה"ר] לא מת לעולם, כי הנשמה העליונית נותנת חיים לעד, והחפץ האלקי אשר בו בעת היצירה יהיה דבק בו תמיד, והוא יקיים אותו לעד... אם כן 'ביום אכלך ממנו מות תמות' [בראשית ב, יז], שאז תהיה בן מות, לא תתקיים לעד בחפצי". (11) כי נתבאר שסדר הבריאה אינו יכול להיות במקרה. והואיל ואף מלאך המות משתייך לסדר הבריאה, וכמבואר לעיל פכ"ד [ד"ה וגם בשביל, ושם הערה 94], לכך מן הנמנע הוא שהחטא שהביא המיתה לעולם יהיה מקרה בלבד. (12) מה שתלה ענין המיתה ביציאה מגן עדן, כי נאמר [בראשית ג, כב] "ויאמר ה' אלקים הן האדם היה כאחד ממנו לדעת טוב ורע ועתה פן ישלח ידו ולקח גם מעץ החיים ואכל וחי לעולם". ופירש שם הרמב"ן "רצה הקב"ה שתתקיים גזירתו במיתת האדם, ואם יאכל מעץ החיים שנברא לתת לאוכליו חיי עולם תבטל הגזרה... שלא ימות כלל". הרי שגזירת המיתה מחייבת את יציאת האדם מגן העדן. (13) כפי שכתב לעיל פט"ז [ד"ה ומן תשיעית]: "האדם יש בו נטיה אל העדר גם כן... כי יש באדם נטיה אל החסרון... 'כי אדם אין צדיק בארץ אשר יעשה טוב ולא יחטא' [קהלת ז, כ]... החטא של אדם גם כן נכנס בגדר האדם, שדבק ההעדר בעצם האדם. וכן הדין, שודאי כיון ש'אין צדיק בארץ אשר יעשה טוב ולא יחטא', א"כ אי אפשר שיהיה בלא זה". ובאבות פ"ג מ"ט אמרו "כל שיראת חטאו קודמת לחכמתו חכמתו מתקיימת", ובדר"ח שם כתב [קל.]: "מה שאמר 'יראת חטאו', והלא אינו חוטא, ולמה אמר 'חטאו'. והוי ליה לומר 'כל שיראתו מן החטא קודמת למעשיו'. ואין זה קשיא, כי כל אדם מוכן לחטא, כדכתיב 'אדם אין צדיק בארץ אשר יעשה טוב ולא יחטא'. ואמר כל שיראת 'חטאו' שהוא מוכן לו - היראה מן החטא שהוא מוכן אליו... ובא לומר כי מפני שידע האדם כי אינו בלא חטא, ולכך הוא ירא שלא יחטא". ונראה מקור לדבריו ממדרש תנחומא פרשת וישב אות ד, שאמרו שם: "זה שאמר הכתוב [תהלים סו, ה] 'לכו וראו מפעלות אלקים נורא עלילה על בני אדם'. אמר רבי יהושע בן קרחה, אף הנוראות שאתה מביא עלינו, בעלילה את מביאן. בוא וראה, כשברא הקב"ה את העולם, מיום הראשון ברא מלאך המות... ואדם נברא בששי, ועלילה נתלה בו שהוא הביא את המיתה לעולם... משל למה הדבר דומה, למי שמבקש לגרש את אשתו, כשבקש לילך לביתו כתב גט, נכנס לביתו והגט בידו, מבקש עלילה לתנו לה... אף כך אמר אדם לפני הקב"ה, רבונו של עולם, עד שלא בראת עולמך קודם שני אלפים שנה היתה תורה אצלך אמון... וכתיב בה [במדבר יט, יד] 'זאת התורה אדם כי ימות באוהל'. אלולי שהתקנת מות לבריות, היית כותב בה כך [בתמיה]. אלא באת לתלות בי את העלילה. הוי, 'נורא עלילה על בני אדם'". הרי שמלאך המות מתוקן מיום ראשון של הבריאה. וזאת משום שהאדם מוכן אל החטא, ולכך כבר מתחילת הבריאה נברא המלאך הממונה על תוצאות החטא. (14) צ"ב מהו ה"כשם" ["כשם שא"א שיהיה הוית העולם במקרה, כי אם בסדר מסודר, כן הפסד העולם א"א במקרה"]. הרי הוית העולם נעשתה "בחכמה בתכלית הסדר" [לשונו למעלה], אך חורבן העולם אינו בהכרח שיעשה כן. והנראה בזה, שכאשר ישנו חורבן בכל העולם, אזי החורבן חל בשורש הבריאה, ולא בענפים, ולכך הוא נוהג בכלליות העולם. וכן מבואר בבאר הגולה באר השני [לה:], וז"ל: "המבול היה לבטל הויה מתחלתה. כי אין ענין המבול רק בטול שורש הויה מתחלתה, עד שהיה בטל התחלת הויה". וכאשר איירי בחורבן שמגיע עד השורש, בהכרח שהחורבן חל על כל שלבי ההויה, עד שמטפס ועולה לשורש ההויה. באופן, שהויה שנעשתה בעשרה מאמרות, יכולה להחרב מהשורש רק בעשרה מאמרות הפוכים, כאשר מאמרי החורבן יחולו על מאמרי ההויה בהקבלה גמורה. [ובזוה"ק ח"א סח. אמרו שבמבול חזר העולם להיות כבתחלה מלא מים.] וראה בנצח ישראל פ"ח [סד"ה ומפני כך] שביאר שכשם שמספר עשרה מיוחד לקדושה, כך מספר עשרה מיוחד לביטול הקדושה. ושם בפ"ה [ד"ה דע כי] כתב שהואיל וחוזק ישראל הוא במספר שלש, לכך המתנגדים לישראל באים ג"כ עם כח שלש. [וראה בנצח ישראל פ"ט הערה 52, ושם פל"ה הערה 90]. ולכך, גדר החורבן נגזר מגדר ההויה. וכשם שההויה לא היתה אלא בסדר מסודר, בהכרח שהחורבן המקביל לה יהיה בסדר מסודר. ודו"ק. גם מרומז בדבריו שאין מקרה בכל העולם. "כי המקרה לא יתמיד ואינו הרבה" [לשונו לעיל ר"פ טז, ושם הערה 7]. ודבר שחל בכל העולם, בהכרח שאינו מקרה. ובדר"ח פ"ד מכ"א [רד.] כתב: "כי הדבר שהוא במקרה אינו הרבה, אבל הוא מעט. וכאן תמצא שכך ברוב העולם ובכולו". (15) של זנות וגזל [רש"י בראשית ו, יג]. וכל חטא הוא מקרה ולא עצם, וכמבואר בנצח ישראל פל"א [סד"ה וכאשר תבין], וז"ל: "עיקר החטא הוא יציאה מן הסדר, ואם כן החטא הוא מקרי גם כן", וראה שם הערה 123, כי הוא יסוד נפוץ בספרי המהר"ל. (16) כי אע"פ שהחטא המסויים הוא מקרה, מ"מ מציאות החטא אינה מקרית, וכמבואר בהערה 13. (17) כפי שכתב בגו"א בראשית פ"ו אות ה: "כאשר הביא הקב"ה המבול כאילו כל המין בטל... וכאשר כלה המין כאילו ברא השם יתברך המין מחדש". ושם בפי"ד אות כא [ד"ה ולפיכך] כתב: "אחר המבול היה עולם חדש". ושם בפ"ז אות יא כתב: "אחר שבתשרי נברא העולם [ר"ה י:], יש לומר האי 'אחד בחודש' [בראשית ח, יג, העוסק במועד שחרבו המים מעל הארץ] תשרי הוא. לפי שבאותו חודש שנברא העולם - עתה אחר המבול גם כן חוזר העולם להתחדש ולהתישב, כי מיום א' בתשרי שחרבו המים התחיל העולם להתישב". (18) כי אין ראוי שדבר של עיקר יהיה במקרה. (19) "אברהם אוהבי" [ישעיה מא, ח]. ובנתיב אהבת השם פ"א [ב, מא.] כתב: "אברהם היה אוהב את הש"י מצד שכל מעשיו אשר עשה לאהבת הש"י, וזה נקרא 'אוהב', וכדכתיב [ישעיה מא, ח] 'זרע אברהם אוהבי'... כי אהבת אברהם - שקשורה אהבתו בלבו תמיד, עד שלא היה רגע אחד בלא האהבה, כמו דרך האוהב שאין סר אהבתו מקרבו". (20) תנחומא ישן [בובר] לך לך אות כה: "'ויאמר אליו אני קל שקי' [בראשית יז, א]. דיה הערלה, עד עכשו היתה הערלה נוהגת... אמר לו הקב"ה לאברהם, אני הוא שאמרתי לעולמי די, כך אומר לערלה די". והביאור הוא כפי דבריו למעלה [פי"ט ד"ה וכאשר בא], וז"ל: "וכאשר בא אברהם, נצטווה במילה. ידוע כי הערלה נקראת על שם כסוי ואטימה, וכל דבר נכסה ונבדל נקרא 'ערלה'. וזהו בכל מקום... וכל הדורות עד אברהם, כל הדורת ההם היו תחת הטבע, ולא היו נבדלים מן הטבע. עד שבא אברהם, ובחר השם יתברך בו, כדכתיב [נחמיה ט, ז] 'אתה הוא ה' האלהים אשר בחרת באברם'. והוציא אותם מן הטבע, עד שלא היה הטבע מבדיל בין השם יתברך ובין הבריות. כי הטבע שהיא חמרית, היא מבדלת בין השם יתברך ובין הבריות. עד שבא אברהם, ואליו היה חבור עם השם יתברך, שבחר בו, והוציא אותם מן הטבע, שלא היה כאן הבדל ואטימה עוד בין השם יתברך והאדם. ואז צוה להסיר הערלה, היא האטימה. והמילה היא הברית והחבור שיש עם השם יתברך, מפני שהוציא השם יתברך אותו מן הטבע. ולכך הערלה, שהיא האטימה שנולד באדם בטבע, צוה השם יתברך להסיר אותו ביום השמיני [בראשית יז, יב], שהוא אחר ז' ימי הטבע... לכן נתנה המילה לאברהם בפרטות". [וראה שם הערות 40, 45.] הרי שבימי אברהם הוסר המסוה מעל פני הבריאה, המתבטא בהסרת הערלה. א"כ מילת אברהם לא על עצמה בלבד באה ללמד, אלא על כל העולם באה ללמד. (21) כי המילה היא צורת האדם, בדיוק כשם שהדיבור היא צורת אדם [באר הגולהבאר החמישי (צד.)]. ולכך אין השינוי הזה דבר של מה בכך, אלא שינוי בצורת אדם. (22) כהמשך המדרש הנ"ל "זמן היה לבניו שימולו בשני מקומות וכו'". (23) אודות שהתורה היא סדר הנבראים, כן מבואר לעיל ר"פ יז. ובנצח ישראל פ"ג [ד"ה ודבר זה] כתב: "כי התורה סדר הנמצא והנהגתו". וראה שם הערה 56. ועוד אודות שהתורה היא סדר העולם - הנה זהו יסוד נפוץ מאוד בספרי המהר"ל. ולדוגמה, ראה דבריו בנתיב התורה ר"פ א [א, ג.] שכתב: "דברי תורה תומכין כל העולם... כי לכך הוסיף ה"א ב'ששי' [בראשית א, לא "יום הששי"] לומר כי כל מעשה בראשית היו תלוים ועומדים עד ששי בסיון, אם יקבלו ישראל התורה - מוטב [שבת פח.]... וא"כ ד"ת מחזקים ותומכים הכל, עד שיש לעולם קיום. וכל זה מפני כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל. רק כי סדר האדם הוא נגלה ומפורש בתורה... אבל סדר העולם כולו ג"כ הוא בתורה, שאין התורה רק סדר המציאות העולם בכללו. וזהו שאמרו במדרש [ב"ר א, א] שהיה מביט בתורה וברא את עולמו, ר"ל שהתורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו... והסדר הוא מקיים הכל. ולכך אמרו שכל מע"ב היו תלויים ועומדים עד שהיו ישראל מקבלים התורה, שאז היו מקבלים בעולם התורה שהיא סדר הכל, ובה יהיה מתקיים הכל". וכן כתב בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], באר הגולה באר הרביעי [סט.], ועוד. וראה לעיל פ"ד הערה 50, פ"ח הערה 32, פי"א הערה 83, פי"ד הערה 41, ועוד. (24) ראה הערה 3. ולהלן פ"ל [ד"ה וביאור דבר] כתב: "כאשר ניתנה התורה, ויצא הסדר השכלי לפעל, שקודם זה לא יצא סדר השכלי אל המציאות בפעל, ועתה יצא לפעל, היה זה עם קולות, שהקול מורה על היציאה לפעל אשר לא היה קודם... שהתורה היא צורת כל העולם והשלמתו". וראה שם בסוף הפרק. (25) עומד על ההבדל בין "זמן" [שנאמר לגבי כניסת אדה"ר לגן עדן, המבול, המילה, וכו'], לבין "עת" [שנאמר לגבי תורה]. ובדרוש עה"ת [כד.] כתב: "הרי עינינו רואות כי אצל אדם נח אברהם וישראל אמר 'לכל זמן', ואצל תורה אמר 'עת'". (26) לשונו לעיל פי"ד [ד"ה וביאור ענין]: "וידוע שכל דבר שהוא בגוף הוא בזמן, וכל דבר שאינו בגוף אינו תחת הזמן". וראה שם הערה 30. וזהו יסוד נפוץ בספרי המהר"ל. וכגון, בנצח ישראל פכ"ז [ד"ה בחבור הזה] הביא מדרש זה, וכתב: "וביאור ענין זה, כי הדברים הם תחת הזמן, כמו כל הדברים הגשמיים, שהם תחת הזמן. ואף נתינת המצות, לפי שהמצות - דהיינו עשייתם - נמשכים אחר האדם אשר הוא גשמי [ראה לעיל פי"ד הערה 28], ולפיכך היה זמן מוגבל שתנתן המילה אל אברהם". ובגו"א שמות פי"ב אות מב כתב: "הענינים השכליים פעולתם שלא בזמן, לפי שהם אינם תחת הזמן, ואינם פועלים בתנועה שממנה הזמן, ולפי מדריגת חשיבותם פעולתם בלי זמן". וכן כתב שם בפי"ג אות ח. וכן הוא בדר"ח פ"ד מ"ד [קסט:], גבורות ה' פל"ו [קלד:], שם פנ"א [רכ.], ועוד. וראה לעיל פ"ב הערה 23, פ"ד הערה 48, ופ"ז הערה 59, ובסמוך הערה 50. (27) לשונו לעיל פי"ד [ד"ה וביאור ענין]: "אבל התורה... היא שכל נבדל, ולפיכך התורה מגינה לעולם, שהרי הדבר הנבדל מן הגשמי אינו נתלה בזמן". וראה שם הערות 31, 50. ובנצח ישראל ר"פ כז כתב: "אבל התורה, מפני שהיא שכלית בלבד, לא תפול תחת הזמן. אבל שייך בזה 'עת', כי אין העתה זמן, כאשר ידוע למי שמבין את זה [יבואר בסמוך]. לכך אמר 'ועת לכל חפץ', כי העתה אינה זמן, ובעתה אשר מוכן לזה היה ראוי שתנתן התורה, וכבר כתבנו זה בחבור תפארת". (28) ענין ה"עת" מבואר בכמה מקומות בספריו. וכגון בנתיב העבודה פי"ח [א, קמ.] כתב: "אין לעת המשך זמן כלל, ואינה כמו שעה, כי יש לכל שעה ושעה מן היום המשך זמן, אבל העת, שהיא הרגע מן היום, אין לה המשך זמן". ובנתיב הליצנות פ"א [ב, ריז:] כתב: "כי מלת 'אז' בא על דבר שאינו תחת הזמן, כי הזמן הוא המשך, ומלת 'אז' הוא מורה על העת... שהעתה אין זה זמן". ובגבורות ה' פס"ה [ש:] כתב: "לשון זה ["אז"] הוא כמו 'באותו עת', ולשון זה אינו המשך זמן, שהרי אומר 'באותו עת' לבד, ומפני שאינו המשך זמן, הוא למעלה מן הזמן". וכן כתב קודם לכן שם בפמ"ז [קפד.]. ובדרוש על התורה [כד.] כתב: "כי הדבר השכלי שייך בו לשון 'עת' בשאינו נופל תחת הזמן כלל, רק שהעת שייך אליו. לכן בהיות העתה, הוא המחבר הזמן, כי הוא תכלית העבר והתחלת העתיד, שזהו העתה כנודע ליודעי ענין הזמן... שהעת הוא אמצעי... בין שני גבולי הזמן". ובדר"ח פ"ה מ"ו [רלח.] כתב: "העתה מחבר הזמן העבר וזמן העתיד ביחד... שהוא תכלית הזמן העבר והתחלת הזמן העתיד, ואין כאן המשך הזמן כלל". וראה גו"א שמות פט"ו אות ב. והגר"א בישעיה ה, יט כתב: "ההפרש שבין זמן ועת היינו שעת הוא המשכת הזמן עד התחלת הענין, וזמן הוא כל ימי משך הענין". (29) לשונו לעיל פי"ז [ד"ה ואיך יהיה]: "ואיך יהיה ניתן הסדר התמידי, אשר אין שנוי לו, לאברהם ליצחק וליעקב. כי במה שהם פרטיים, והפרט יש לו שנוי. כי כאשר מת אברהם - אין כאן אברהם. וכן יצחק, וכן יעקב, אין ראוי להם דרכי ה' אשר אין שייך שנוי בהם כלל. כי לא שייך התורה, שהיא סדר השם יתברך אשר הוא תמידי, רק אל המקבל אשר עומד בלי שנוי, כי שם הכללי שמו נשאר תמיד. ואין שם עם שהוא עם כללי על אברהם ויצחק ויעקב. רק כאשר יצאו ממצרים אז היו לעם". וראה הערה 37. (30) לשונו בדרוש עה"ת [כד.]: "כי הדבר השכלי שייך בו לשון 'עת', בשאינו נופל תחת הזמן כלל, רק שהעת שייך אליו. לכן בהיות העתה הוא המחבר הזמן, כי הוא תכלית העבר והתחלת העתיד, שזהו העתה כנודע ליודעי ענין הזמן. והעתה הנה א"כ הוא השלישי, חבור הזמן המתחלק לשני חלקי עבר ועתיד, ואיננו זמן בעצם. לכך לא נתייחד לנתינת התורה כי אם החדש השלישי, ככתוב 'ועת לכל חפץ', שהעת הוא אמצעי ומשולש בין שני גבולי הזמן". (31) פסיקתא דרב כהנא פי"ב: "אמר הקב"ה, ראו באיזה חודש נתתי את התורה, בחודש השלישי במזל תאומים". וראה בפרקי דר"א פרק ו. ורש"י ר"ה יא: כתב: "תאומים - שלישית". (32) פירוש - השנים מתחברים להדדי כאשר השלישי נמצא ביניהם. וכן כמבואר היטב לעיל פי"ח [ד"ה ואמר תא], וז"ל: "כל מספר בעולם יש בו שלמות, חוץ ממספר שנים. וזהו כי האחד הוא שלם בעצמו, שאין באחד חלוק כלל. ודבר שאין בו חלוק, הרי הוא שלם, ודבר זה מבואר. והשנים אין בו שלימות כלל, כי אי אפשר לחבר קצה אל קצה על ידי שני קוים, שזה נקרא שלמות כאשר תתחבר הראש בסוף, שאז הוא שלם, בעבור שלא תוכל להוסיף עליו דבר. אבל בשלשה קוים נעשה שלם, שתחבר הסוף בראש... אבל שנים לא תוכל לחבר הסוף בראש שיהיה שלם... לפיכך השנים חסר שלמות". וכן כתב בגבורות ה' פ"ט [נח.], וז"ל: "היו האבות שלשה [ברכות טז:]. וזה מפני שהשנים נקראו שנים מפני השניות, וכל שניות אין בו אחדות. אבל בשלש אין בו שניות בעבור השלישי הנוסף המקשר את השנים. ולכך נקראו ג' אבות, בעבור שהם מתאחדים... ובשנים אין האחדות רק שניות". וכן הוא בנתיב העבודה פ"א [א, עח.]. ובדר"ח פ"ג מ"ג [קיט:] כתב: "כי שנים הם מחולקים... ושלשה יש להם חיבור ביחד... כי השחור והלבן הם שני הפכים לגמרי, ואין בהם אחדות כלל... ולא כן שלשה, כי ע"י השלשה יש חיבור, שא"א שיהיו ג' דברים הפכים. ושני דברים שהם הפכים, וכמו השחור והלבן, ותניח עוד צבע שלישי, כמו האדום, הרי צבע זה הוא ממוצע, שאינו שחור ואינו לבן, והוא ממוצע ביניהם... כי מספר ג' יש לו חיבור". (33) "שהם" - התורה וישראל. (34) המשך לשונו בדרוש עה"ת [כד.]: "ומפני כי השלישי הוא המחבר בין השנים, והנה כחו יעלה על השנים. לכן בחודש הזה מזלו תאומים, אשר נאמר על שני אחים שוים, והוא דבר מופלג בחכמה. וראוי היה להנתן בו התורה, שהיא תאומי צביה לישראל, הנחשבים לגמרי כאחים תאומים. הרי לך... הזמן מסוגל לדבר השכלי הנבדל מן הגשם, הוא החדש השלישי כמו שאמרנו". הרי שהתורה ניתנה בחודש סיון מפאת שתי סבות; (א) הוא החודש השלישי. (ב) מזלו תאומים. (35) שבת פח. "דרש ההוא גלילאה עליה דרב חסדא בריך רחמנא, דיהב אוריאן תליתאי, לעם תליתאי, על ידי תליתאי, ביום תליתאי, בירחא תליתאי". (36) לעיל פרק יא [ד"ה ודבר זה]. ושם האריך לבאר שמעלת השלישי מורה על היושר שבתורה. והמשך לשונו שם בדרוש עה"ת [כד.] הוא: "ובשבת [פח.] דרש ההוא גלילאה... וקשה בזה המאמר מהו העלוי בכל אלה, עד שהפליגו כולי האי... דבר זה יורה על כמה וכמה מעלות טובות לתורה, ולכך ראוי שבח ותודה על זה... שנתן לנו התורה שהיא שכלית לגמרי, עד שאינה תחת הזמן, ככל הדברים הגשמיים הנופלים תחת הזמן. לכך ראוי לה דוקא הגבול המשולש בעצמו, כי כבר הודענוך כי השלישי איננו זמן רק הוא העתה... כלל הדבר, כל השייך אליה הוא במשולש, כאשר השלישי נבדל מהגשם כאמור. ולכך לא נכתב בתורה גבול חג השבועות בזמן, ככל המועדים זולתו, שנכתב עליהם גבול זמניי בכמה בחדש יהיה. כל זה מפני כי התורה היא שכלית, ואיננה תחת הזמן, ואין נתינתה תלויה בזמן מוגבל, כי אם כאשר היו מוכנים לה קבלוה, אבל שיהיה לזה זמן וגבול מצד עצמו - זה אינו". (37) בא לבאר את הדגשת הפסוק [שמות יט, א] "בחודש השלישי לצאת בני ישראל מארץ מצרים וגו'". (38) כי רק אז ישראל נעשו לאומה, וראה הערה 29. ולכך לא שייך למנות זמן קודם לכך. וראה רמב"ן שמות יב, ב שביאר מדוע ניסן הוא "ראש חדשים". (39) תנחומא ישן [בובר] יתרו אות יא, וילקו"ש ח"א רמז רעא. (40) בתנחומא שם נאמר "גיורת שבויה ומשוחררת". ובילקו"ש שם נאמר "שבויה ומשוחררת".וצריך לומר כאן ג"כ "שבויה", וכדמוכח מהמשך דבריו. (41) יבמות לה. "הגיורת והשבויה והשפחה שנפדו ושנתגיירו ושנשתחררו צריכות להמתין שלשה חדשים, דברי רבי יהודה. רבי יוסי מתיר ליארס ולינשא מיד". והמדרש אזלי כרבי יהודה. (42) וצרף לכאן את יסודו שמספר שלשה מורה על ריחוק, וכלשונו בהקדמתו לאור חדש [נז.]: "כי שלשה... מורה הבדל, ופחות משלשה אין כאן הבדל גמור. סימן לדבר, פחות משלשה הוי כלבוד [שבת צז.], ובשלשה לא הוי לבוד". וכ"ה בח"א לחולין צא: [ד, קי.]. ובסמוך יבאר נקודה זו יותר. (43) רמב"ם הלכות גירושין פי"א הלכה כא: "שפחה שנשתחררה וגיורת שנתגיירה ממתינין תשעים יום". ומדוע כאן ישראל קבלו התורה בתוך החודש השלישי. (44) ר"ה י: "יום אחד בחודש חשוב חודש". (45) דברים אלו מבוארים יותר בח"א למנחות צט: [ד, פז.], שכתב שם: "אמרו [פסחים ד.] מקצת היום כמו כולו, ומקצת השנה כמו כל השנה [ר"ה י:]. וטעם דבר זה אשר נחשב המקצת כמו הכל, מפני כי היום הוא אחד, והלילה הוא אחד. ולפיכך מקצת היום כמו כולו נחשב. ואע"ג שלא נחשב כולו מצד הזמן, אבל מצד צורת היום נחשב מקצת כמו כולו, דאינו תולה בהמשך הזמן, שלא יהיה נחשב יום אלא שיהיה י"ב שעות, שזה אינו, רק נחשב יום אפילו מקצת". וה"ה לחודש. (46) אלא תלוי בתשעים יום, וכלשון הרמב"ם [הובא בהערה 43]. (47) הוא המתנת הזמן לאשה שהיא ספק מעוברת, כדי להבחין בין זרע לזרע [יבמות מב.]. (48) פירוש - סיבת ההבחנה שיש אצל גויה אמנם לא שייכת אצל ישראל, אך מ"מ חזינן ששלשה חדשים הם זמן הפרדה והבדלה בין מצב קודם למצב נוכחי. ומכאן אפשר להקיש לכל מקום שזמן של שלשה חדשים יוצר הבדל והפרש בין דבר לדבר, יהיה הטעם לנחיצות ההפרש אשר יהיה. (49) ואודות שעל ידי מתן תורה ישראל "נכנסים לרשות שכינה", כן מבואר לעיל פט"ז [ד"ה מופת שלישי], וז"ל: "מופת שלישי, והוא מופת ברור חיוב תורה מן השמים. וזה כי... צריך שיהיה האדם, שהוא ראש בתחתונים, מסודר תחת השם יתברך, שהוא עלת הכל. שאם לא כן, יהיה האדם בפני עצמו מסולק מן השם יתברך; הוא ראש בתחתונים, כמו השם יתברך שהוא אלוה בעליונים. רק שצריך אתה לומר במה שמקבל האדם גזרת העלה, היא התורה מן השמים, שהוא לעול על האדם, ובזה הוא מסודר תחת רשות העלה מה שיעשה ומה שלא יעשה. כי האדם מיוחד מכל הנמצאים שהוא בעל בחירה רצונית לעשות מה שירצה. ואינו כמו העליונים, שהם עושים רצון קוניהם בלא שינוי וחלוף כלל, רק עומדים על מתכונתם אשר נבראו. זולת האדם, אשר הוא בעל בחירה רצונית לעשות. ולכך אם לא היה מצווה במעשיו, היה הוא חלוק בתחתונים, כי היה רשות לעצמו, ולא היה לו קשור וסדר בעלתו. ודבר זה אי אפשר שיהיה האדם נבדל מן העלה ויהיה ברשות עצמו.... במה שהוא אדם שכלי, מצד הזה ראוי שיהיה תחת רשות העלה. ואי אפשר שיהיה זה רק כאשר נתן לו התורה. שעל ידי התורה האדם במה שהוא שכלי תחת רשות העלה, אשר צוה עליו שיהיה הנהגה שלו בענין זה. ואם לא כן, אין האדם - במה שהוא מיוחד בעל שכל - תחת רשות העלה... ודבר זה הוא מופת ברור לתורה מן השמים, שאי אפשר בלא זה. כי על ידי זה האדם הוא מסודר תחת העלה, ועל דבר זה סובב כל נתינת התורה". (50) כן מבואר להלן פ"מ [ד"ה ורשב"י], וז"ל: "היתה המלאכה עד התחלת יום השביעי... כל יום הששי, והזמן הוא מדובק, ורגע שהוא סוף יום הששי הוא התחלת יום השביעי, כי אין הזמן מחובר מעתות, רק הזמן הוא מדובק... הזמן הוא אחד, וסוף הזמן של יום הששי הוא התחלת יום השביעי". וראה במבוא לדרשות המהר"ל עמוד 20 שכתבו על דברים אלו: "מהות הזמן היא חטיבה אחת שאינה מורכבת מחלקים רבים, אלא שמושגי בני אדם חילקו את הזמן לפרודות, ויצרו זמנים רבים". ובבאר הגולה באר הששי [קטו.] כתב: "לענין תפילת מנחה, לא נחשב שהחמה היא במערב עד חצי שבע, לא כאשר עברה השעה הששית [פסחים נח.]. ודבר זה על פי החכמה, כי הזמן הוא מדובק, ואין הזמן נחלק, רק מדובק הוא. ולפיכך דבוק סוף שש אל תחלת שבע, ואין כאן עדיין השתנות זמן, ואין חלוק בזמן בין סוף שש לתחלת שבע. אבל אין דבוק סוף שש לסוף שבע, כי זה נחשב ריחוק. ולכך אחר חצי שבע, הזמן מתחלק, ולא נחלק תחלת שבע מסוף שש. וזהו טעם דברי חכמים שאמרו שזמן תפלת המנחה שהוא אחר חצי שבע, ולא יחלק סוף שש להיות חצי היום, מפני שהזמן מדובק. ואמר שזמן שראוי שיהיה מתחלת שבע הוא אחר חצי שבע, שאז הזמן נחלק". (51) דברים אלו מבוארים בח"א לחולין צא:, שאמרו שם שישראל מזכירים את השם אחר שתי תבות ["שמע ישראל ה' וגו'" (דברים ו, ד)], ואילו המלאכים מזכירים את השם רק לאחר ג' תבות ["קדוש קדוש קדוש ה' וגו'" (ישעיה ו, ג)]. וכתב לבאר שם [ד, קי.]: "ביאור ענין זה, כי המלאכים אין להם שום הצטרפות אל הש"י, והוא יתברך נבדל מהם. ולפיכך אי אפשר שיזכירו שמו רק אחר ג' תיבות. כי עד ג' יש כאן צירוף וחבור. כי האחד הוא ראש, והשני האמצע, והשלישי הוא סוף. והראש והאמצע והסוף הם מצטרפים בכל דבר לעולם, כי הם מתחברים ומתקשרים יחד. ולפיכך אי אפשר למלאכים שיזכירו את שמו יתברך רק אחר ג' תיבות, כי בזה הוא יתברך נבדל מהם לגמרי. אבל ישראל במה הם נקראים 'בנים' [דברים יד, א], והבן מצטרף אל האב. ולפיכך ישראל מזכירים שמו אחר ב' תבות 'שמע ישראל ה''... ועוד תבין כי שלשה אינו כלבוד, ושנים הם כלבוד [סוכה ו:], לכך הש"י שהוא נבדל מן המלאכים מזכירין שמו אחר ג' [תיבות], כי בזה אין [לו] צירוף אליהם, כי שלשה אינו כלבוד. אבל ישראל נקראו בנים, והבן יש לו צירוף אל האב, ולכך מזכירין שמו אחר ב' תיבות, כי שנים הם כלבוד". וכן כתב בגבורות ה' פס"ח [שטו.], וז"ל: "השלישי אינו נבדל מן השנים, כי כל שלשה יש בהם ראש וסוף ואמצעי, ואין הסוף נבדל מכל וכל מן הראש, שהרי הסוף הוא סוף לראש". ובנצח ישראל פכ"ב [סד"ה ואמר לו] כתב: "כי משך הזמן הוא ערב ובקר וצהרים". וראה שם הערה 19. ושם בפרק כז [ד"ה ובפרק חלק] כתב: "הזמן הוא המשך המציאות, וכל המשך יתחלק להתחלה... אמצע ואל סוף, ואי אפשר בפחות מאלו ג' חלקים". ובגו"א במדבר פכ"ב ריש אות מא כתב: "כי הזמן יש לו ראשית אמצעי וסוף". ובח"א לב"ב עג: [ג, פח.] כתב: "הדבר שיש לו המשך... שייך לו מספר ג', ותבין זה מן השם 'שלש', לשון שלשלת, שיש לו שלשול, המשך". (52) מעין מה שנאמר [שמות יב, כא] "משכו וקחו לכם צאן למשפחותיכם ושחטו הפסח", ופירש רש"י [שם פסוק ו] "משכו ידיכם מעבודה זרה, וקחו לכם צאן של מצוה". וביאר שם בגבורות ה' פל"ה [קלג.]: "כי אי אפשר שיהיו ישראל לחלק ה' בפעם אחד, אחר שהיו שטופים בע"ז. ולכך ציוה עליהם שיקחו את פסח זה בעשרה לחודש. כי הלקיחה היא פרישה קצת מע"ז לקרב אל הקב"ה, ואח"כ לזבוח אותו בי"ד, והוא מורה על פרישה מע"ז לגמרי". (53) ועוד אודות שעל ידי התורה האדם קונה דביקות בה', ראה דבריו לעיל בהקדמה [ד"ה וכאשר ראה] שכתב: "על ידי התורה קונה האדם דביקות בו יתברך... על ידי התורה דבק בו יתברך לגמרי בכל צד". וראה שם הערות 91, 93, כי הוא יסוד נפוץ בספרי המהר"ל. ושם בהקדמה [ד"ה ועוד כי] כתב: "אין אהבה לשנים, כי אהבה היא דביקות בנאהב, ואם דבק בזה - אינו דבק באחר". וזהו שרמז כאן שאי אפשר להדבק אל ה' כל עוד שיש דביקות כלשהי אל השעבוד. ובנתיב התורה פ"א [א, ט.] כתב: "וראוי היתה התורה שתנתן מיד בצאתם ממצרים, רק שהוצרכו ישראל קודם פרישה מן אומת מצרים. ועד שלשה חדשים לא היה נחשב פרישה מהם, כמו שמבאר במדרש, ופירשנו זה במקומו". (54) וזהו טעם שני לכך שהתורה ניתנה בחודש השלישי; טעם ראשון הוא שהזמן התואם לתורה השכלית הוא מספר שלש. וטעם שני הוא שיש להתרחק משעבוד מצרים שלשה חדשים. ומעתה יביא טעם שלישי. (55) "וספרתם לכם ממחרת השבת מיום הביאכם את עומר התנופה שבע שבתות תמימות תהיינה עד ממחרת השבת השביעית תספרו חמישים יום וגו'" [ויקרא כג, טו-טז]. (56) "שנולד בגופו" - שנולד עם מדריגת הגוף, ללא מדריגת השכל. (57) שם ר"פ ג [כו.]: "שהיו ישראל דומין כעובר במעי בהמה, מחובר לאם טפל אצלה... ואין לו מציאות בעצמו... כלומר שהיו ישראל במצרים כמו שנבלע העובר בבטן אמו, כי כן היו ישראל במצרים כמו העובר שנתהוה בבטן אמו, ולבסוף יוצא כאשר נשלם הוייתו". וכן הוא שם ר"פ נה [רמג.]. ושם פנ"ט [רס:] כתב: "כי קודם שיצאו ישראל ממצרים לא היה להם מציאות כלל. וכבר נתבאר זה פעמים הרבה שהיו כמו העובר שנבלע בבטן אמו כך היו נבלעים במצרים... וכאשר יצאו ממצרים כאילו יצאו למציאות". ושם בפ"ס [רסח:] כתב: "כי כבר אמרנו למעלה כי ישראל הם דומים לולד היוצא לאויר העולם, וזהו עצם היציאה [ממצרים] שהוא דומה אל לידת הולד". וראה בנצח ישראל פ"י [ד"ה ובמדרש], ובח"א לב"ב קכג. [ג, קכו:]. (58) יסוד נפוץ מאוד בספרי המהר"ל. וכגון בח"א לסנהדרין נב. [ג, קסב.] כתב: "כי השכל הוא נבדל מן הגוף, והת"ח דומה אל השכל, ועם הארץ דומה אל הגוף. וכאשר הת"ח יש לו מעלת השכל הנבדל, שהוא נבדל מן הגוף, כאשר ראוי אל השכל הנבדל, שלכך נקרא 'שכל נבדל' שהוא נבדל מן הגוף, ואז יש לו מעלתו. אבל כאשר השכל מעורב עם הגוף, אז השכל בטל אצל הגוף, כאילו אינו נמצא... ואין השכל במעלתו רק כאשר הוא נבדל מן הגוף, וזה מבואר למשכילים ולנבונים". ובח"א להוריות יג. [ד, ס:] ביאר את דברי הגמרא שם "ממזר תלמיד חכם קודם לכהן גדול עם הארץ", וז"ל: "מפני שמעלת כ"ג, אע"ג שהיא גדולה, אינה שכלית. אבל הממזר, אע"ג שפגום הוא, זהו מצד הגוף, ובדבר זה לא יפגם השכל, כי השכל בפני עצמו נבדל מן הגוף, ולפיכך ממזר ת"ח קודם לכ"ג עם הארץ". ובאבות פ"א מ"ד אמרו "יהי ביתך בית ועד לחכמים והוי מתאבק בעפר רגליהם", וכתב שם בדר"ח [לג:] לבאר: "כלומר שלא יהיו החכמים נחשבים אליו כמו דרך החברים, שבזה ממעט במעלת החכמה כאשר עדיין אינו חכם כמותם. אבל יהיה מתחבר להם דהיינו להשפיל תחת רגליהם... ודבר זה ראוי, וזה מפני כי השכל גם כן הוא נבדל, ואם מתחבר לת"ח כמו שני חברים, לא היה החכם אצלו במדריגת השכל שהוא נבדל. ולא שיהיה נבדל לגמרי מן הת"ח, שא"כ לא היה הת"ח אצל האדם במדריגת השכל שהוא באדם. שנמצא השכל בביתו, הוא גוף האדם הגשמי שדומה לבית. כי השכל נבדל מן האדם, רק יש אל האדם קשור עם השכל, ובזה האדם מתאבק בשכל. וכך יהיה נוהג עם ת"ח בביתו, שיהיה נמצא ת"ח בביתו, אבל לא יהיה לו חבור גמור אליהם, רק מתאבק בעפר רגליהם כאשר ראוי לנהוג. וכאשר ימצא השכל באדם שהוא נבדל מן האדם אין לו חבור גמור עמו, רק שנמצא עמו, והבן זה". ובנתיב התורה פ"ט [א, מ.] כתב: "ובמסכת ברכות פרק אין עומדין [לג.] אמר רבי אלעזר, כל מי שיש בו דעה כאילו נבנה בית המקדש בימיו... וכל זה מפני שיש באדם השכל שהוא נבדל מן הגוף, לכך יש לו דביקות עם השם יתברך, כמו שיש למקדש שבו השכינה שורה דביקות עם השם יתברך". ודי בזה. 
(59) כן כתב בנתיב התורה פי"ב [א, נב:]: "כי התורה היא מתעלה עד שער החמישים. ולפיכך הספירה ז' שבועות מדריגה אחר מדריגה עד שער החמישים... שמורה עליו ימי הספירה שיש לתורה התעלות עד שער החמישים". וכן הואובנתיב העבודה פי"ב [א, קיד.], ח"א ליבמות סב: [א, קלג:], ובדרשה לשבת הגדול [רכג:]. וכן הוא ברמב"ן בהקדמתו לתורה. (60) כמבואר בר"ה כא: ששער החמישים לא נמסר למשה רבינו. והרמב"ן בהקדמתו לחומש כתב: "שהם חמישים חוץ מאחד. ואפשר שיהיה השער הזה בידיעת הבורא יתעלה שלא נמסר לנברא... והמספר הזה רמוז בתורה בפירוש בספירות העומר". ובאור חדש [קעד.] כתב על עצת זרש להכין עץ של חמישים אמה [אסתר ה, יד], בזה"ל: "היה החכמה והעצה מזרש אשתו ואוהביו... כי המן היה חשב כי מעלתו כ"כ גדולה עד שעשה עצמו ע"ז. וידוע כי אף מרע"ה נאמר עליו [ר"ה כא:] מ"ט שערי בינה נבראים בעולם, וכולם נמסרו למשה, שנאמר [תהלים ח, ו] 'ותחסריהו מעט מן האלקים'. כי שער חמישים לא נמסר לאדם. כי העולם הזה נברא בז' ימים, וכאשר אתה משלים שבעה, דהיינו לעשות מרובע אחד שהוא שבעה, הוא מ"ט. ושער הנו"ן עצמו לא שייך לעוה"ז. והמן שעשה עצמו ע"ז, אמר כי יש בו ענין אלקי, ולכך יש לו שייכות לשער החמישים. ולפיכך אמר 'יעשו עץ גבוה חמישים' להודיע כי מיתתו של מי שעשה כנגדו הוא בא משער הנו"ן, שמגיע שם המן. וכך אמרו לו יועציו כי כאשר יהיה העץ גבוה חמישים, אז תוכל להיות גובר עליו, כי גדולה שלך הוא משער חמשים, כי יש בך אלקית אשר שייך לו החמישים. ומפני כי עשה עצמו שהוא שייך למספר חמשים, ומי שעשה כנגדו בא לו המיתה משער החמשים, ולכך אמרו 'יעשו עץ גבוה חמשים'. ומפני כי היה לעלות עד המדריגה החמשים, מה שלא שייך לאדם, לכך דבר זה היה מיתתו. כי אין מגיע לשם האדם, ובשער הזה ההעדר אל האדם, כי אין לו מציאות שם בשער החמישים. ולכך כאשר המן היה מגביה עצמו ועשה עצמו אלקית, לומר שהגיע לשם, דבר זה היה העדר שלו ומיתתו, ולפיכך נתלה על עץ גבוה חמשים". ושם מאריך מאוד לבאר יסוד זה. (61) שהרי סופרים רק שבעה שבועות, שהם ארבעים ותשעה יום [רש"י ויקרא כג, טז]. (62) אודות שמספר חמישים אינו נכלל בספירה, כן כתב בבאר הגולה סוף באר הראשון [כא.], בהסבירו את הפסוק [דברים כה, ג] "ארבעים יכנו", ומ"מ לוקה רק ל"ט מלקות [רש"י שם], וביאר שם שיצירת הולד היא בארבעים יום, וגמר יצירתו הוא ביום הארבעים, שאז הוא מקבל את הנשמה, ולכך מספר "ארבעים" הוא "כי טעם המלקות שיש להכותו ארבעים כנגד יצירה זו שנבראת בארבעים יום... אבל כאשר הוא מכה אותו ל"ט, וקיבל העונש שהוא מצד החומר [שנברא בל"ט יום], אז אין בצורה חטא, ושב להיות טהור... כלל הדבר כי ההכאה שייך ג"כ לצורה כאשר הצורה מחובר לחומר, והמחובר לטמא - טמא [ר' גו"א שמות פכ"ה הערה 151], אבל מצד עצם הצורה אין חטא בה... וכאשר תבין עוד... אי אפשר להכות אותו ארבעים במספר, כי האחרון לא שייך בו ספירה, כי הספירה היא פרטית, והאחרון שבימי היצירה שהוא גומר ומשלים, אין שייך בו ספירה פרטית. ולכך כאשר זכר הכתוב המכות בכלל ולא דרך פרט, אמר 'ארבעים יכנו'... אבל הספירה אחד אחר אחד - אין באחרון ספירה פרטית רק עד ל"ט. וזהו סוד הכתוב ג"כ שאמר 'תספרו חמישים יום' [ויקרא כג, טז], ולא היתה הספירה רק מ"ט, כי החמשים הוא המשלים, והמשלים אינו פרטי, ואין בו ספירה. ולפיכך אי אפשר לפרש רק הסוכם ומשלים מספר החמישים. ומ"מ כאשר יזכיר הכלל אמר 'תספרו חמישים יום'... ואלו הם דרכי חכמה וסודי התורה שהם עמוקים מני ים". וראה עוד בגו"א ויקרא פכ"ג אות טז, ובדרשת שבת הגדול [רכג:-רכד.], שנגע בענין זה. וכן הוא באור חדש [קפה.], ובנר מצוה [כג:]. (63) אמנם אין השכל [ויום החמישים] נבדל לגמרי מהאדם, והוא בבחינת "נוגע ואינו נוגע", וכפי שביאר בגו"א ויקרא פכ"ג אות טז את הפסוק [ויקרא כג, טז] "עד ממחרת השבת השביעית תספרו חמשים יום והקרבתם מנחה חדשה לה'", וז"ל: "וכך פירוש הכתוב; 'עד ממחרת השבת השביעית תספרו', ולא עד בכלל, ועם 'מחרת השבת השביעית' הוא חמשים יום, וביום חמשים 'והקרבתם'. והא דלא כתב 'והקרבתם ביום החמישים', שאם כתב תספרו מ"ט יום וביום המחרת והקרבתם, היה יום החמישים נבדל מן המ"ט יום, ולא היה שייך כלל אל מ"ט ימים, אבל הוא שייך אל המ"ט ימים, אף על גב שאין יום חמישים נכנס עמהם במספר הימים. ודבר זה הוא מופלג בחכמה, ואין זה מקומו". ובדר"ח פ"ד מי"ד [קפז.] הביא שארון ברית ה' נסע לפני ישראל דרך שלשת ימים [במדבר י, לג], וכתב על כך: "וביאור דבר זה כי כתר תורה, במה שהשכל נבדל מן האדם, ולפיכך לא היה ארון ברית ה' הולך בתוך המחנה של ישראל, רק היה נוסע לפניהם... כי השכל הוא נבדל מן האדם, ואינו מוטבע באדם החמרי, והוא נבדל ממנו. אבל מ"מ יש כאן קשר, שמקושר השכל באדם... ומהלך ג' ימים עדיין יש לו קשור אל אותו שהוא אחריו, וכמו שמצינו שאמר ישראל [שמות ה, ג] 'דרך שלשת ימים נלך במדבר וגו''... היינו שאין רוצים להרחיק לגמרי, וכמו שאמר פרעה [שמות ח, כד] 'רק הרחק לא תרחיקו וגו'', לכן לא היה הארון נבדל מהם לגמרי". והם הם הדברים. (64) באור חדש [קפה.] הביא את המדרש [ויק"ר כח, ו] שבזכות מצות העומר גברו על המן הרשע, וכתב לבאר: "ועוד יש לך להבין דברים עמוקים, כי מיום הבאת העומר מונין נ' יום עד העצרת. ודבר זה היה גורם מעלת ישראל שהיו גוברים על המן שעשה עצמו ע"ז, והיה רוצה להגיע עד המדריגה של נ', כמו שהתבאר למעלה. וכאשר ישראל מביאין העומר לפני הקב"ה, הם מתעלים עד חמישים, שממנה נתנה התורה משער החמשים, כמו שבארנו זה במקומות הרבה. ולכך מונין הספירה מן יום אחד בעומר עד החמשים, הוא יום מתן תורה, ומשם היו גוברין על זרע עמלק ע"י שדביקות ישראל לשם ע"י התורה. כי בכח ההתחלה, שהוא הבאת העומר, וממנו מתחילין לספור נ' יום, בכח זה הוא הסוף. ולכך בכח יום ראשון של עומר הוא יום נ' של מתן תורה, שמשם גוברים על כח המן. וכאשר תבין דברים אלו אז תבין דברים הרבה שנאמרו במגילה הזאת מה שהיתה הגאולה זאת בפרט ע"י אשה, ועוד כמה וכמה דברים". (65) אודות שהשעורים הם מאכל בהמה, כן מבואר ברש"י במדבר ה, טו, שביאר שהסוטה מביאה מנחת שעורים "ולא חטים, היא עשתה מעשה בהמה, וקרבנה מאכל בהמה. והנה כבר נתבאר [פכ"ד הערה 47] שהמאכל תואם את מעלתו של האוכלו [ולכך ע"ה אסור באכילת בשר לעומת הת"ח]. והואיל ו"ענין הבהמה שהיא כולה גוף וחומר" [לשונו בגו"א ויקרא פי"ט אות ג], לכך מאכלי בהמה "הם גופניים". וכן ביאר בדרוש עה"ת [יא.]. (66) לעיל פרק כד [ד"ה ואז אמר, וד"ה והבן הדברים]. (67) בנתיב התורה פ"י [א, מה.] כתב אודות כך: "בפרק חלק [סנהדרין צו.] דשלח רבי יהודה, הזהרו בבני ע"ה שמהם תצא תורה לישראל. ודבר זה תמוה, כי למה עם הארץ יותר מוכן לקבל זרע תלמיד חכם, ממה שהוא מוכן תלמיד חכם, עד שאמר ש'מהם תצא תורה לישראל'. וגם על זה מעיד החוש שכך הוא. ויש לך לדעת כי דבר זה כמו שנמצא באדם, כך הוא בתורה ענין זה. כי השכל יוצא ונולד מן האדם שהוא בעל גוף, כי השכל הזה צריך לנושא, ונושא שלו הוא החומר, ויוצא ממנו השכל אל הפעל. וכמו כן מוכן האב שהוא עם הארץ בעל גשם ונושא אל השכל, עד שיצא ממנו בן תלמיד חכם אל הפועל. ואילו אשר הוא תלמיד חכם בעצמו, הנה הוא כולו שכלי, ואין כאן נושא אל השכל, שהחומר הוא נושא שלו. ולפיכך אמרו 'הזהרו בבני עם הארץ שמהם תצא תורה לישראל', כמו שהוא נמצא באדם שהחומר נושא לשכל האדם. כי לגודל השכל שהיא התורה, צריך לה נושא חמרי. וכבר בארנו כי זה הטעם להקריב ביום התחלת הספירה למתן תורה עומר מן השעורים, אשר ידוע כי השעורים מאכל בהמה החמרי. כי אין מתעלה אל מתן תורה רק מתוך מדריגה החמרית, שהוא הנושא לה, והרי מן החמרי יוצא השכלי. ולפיכך אמרו 'הזהרו בבני עם הארץ', כי התורה נושא שלה הוא החמרי, שאין לשכל בעולם הזה מציאות בעצמו, רק שיש לו נושא החמרי. והבן הדברים האלו מאוד, כי הם עמוקים". וראה בדרוש עה"ת [יא.], שגם שם ביאר מדוע העומר בא משעורים. (68) ובעוד שכאן הדגיש את החומריות שבשעורים ובעומר, הרי באור חדש [קפה.] ביאר שעם כל זה אף מעלתה האחרונה של תורה מקופלת בתוך קרבן העומר. שהביא שם את המדרש [ויק"ר כח, ו] שאמרו שם שבזכות העומר ישראל גברו על המן, וכתב שם לבאר: "ועוד יש לך להבין דברים עמוקים, כי מיום הבאת העומר מונין נ' יום, עד העצרת. ודבר זה היה גורם מעלת ישראל, שהיו גוברים על המן שעשה עצמו ע"ז, והיה רוצה להגיע עד המדריגה של נ', כמו שהתבאר למעלה. וכאשר ישראל מביאין העומר לפני הקב"ה, הם מתעלים עד חמישים, שממנה נתנה התורה משער החמשים, כמו שבארנו זה במקומות הרבה. ולכך מונין הספירה מן יום אחד בעומר עד החמשים, הוא יום מתן תורה. ומשם היו גוברין על זרע עמלק ע"י שדביקות ישראל לשם ע"י התורה. כי בכח ההתחלה שהוא הבאת העומר, וממנו מתחילין לספור נ' יום, בכח זה הוא הסוף, ולכך בכח יום ראשון של עומר הוא יום נ' של מתן תורה, שמשם גוברים על כח המן. וכאשר תבין דברים אלו, אז תבין דברים הרבה שנאמרו במגילה הזאת, מה שהיתה הגאולה זאת בפרט ע"י אשה, ועוד כמה וכמה דברים". (69) כן היא הגירסא שם בעין יעקב. וכבר נתבאר למעלה [פ"ד הערה 10] שדרכו של המהר"ל לכתוב כגירסת העין יעקב. וכגירסא זו הביא גם בח"א לסנהדרין ע: [ג, קע:], ובדרשת שבת הגדול [רכד.]. ובסנהדרין ע: אמרו שעץ הדעת טוב ורע היה חטה כיון "שאין התינוק יודע לקרוא אבא ואימא עד שיטעום טעם דגן. ופירש רש"י שם "ומדקרי ליה 'עץ הדעת טוב ורע' [בראשית ב, ט], שמע מינה היינו חטים". ובח"א לר"ה טז. [א, קה.] כתב: "החטים מחכימים... ומזה הטעם מקריבים שתי הלחם בעצרת, שבו ניתנה תורה, והיא החכמה". (70) כמבואר בקרא להדיא [ויקרא כג, יז], לעומת העומר שהיה מצה [כמבואר בדרשת שבת הגדול (רכד.)]. (71) ברכות יז. "רצוננו לעשות רצונך, ומי מעכב, שאור שבעיסה". ופירש רש"י שם "יצר הרע שבלבבנו המחמיצנו". ובדרוש עה"ת [כב.] כתב: "כי החמץ הוא היצה"ר, הוא השאור שבעסה המעכב". ובכד הקמח לרבינו בחיי ערך פסח כתב: "ומן הידוע באיסור חמץ שיש בו רמז ליצר הרע". (72) פרק כד [ד"ה וגם בשביל]. (73) ב"ב טז. "הוא השטן הוא יצה"ר הוא מלאך המות". ובדר"ח פ"ב מ"ב [עא:] כתב: "כי היצר הרע הוא השטן הוא מלאך המות... שמביאים האדם אל ההעדר והמיתה, והכל ענין אחד". וכן הוא בגו"א במדבר פכ"ח אות יא [ד"ה והנה לאיש], שכתב: "הוא שטן הוא מלאך המות, שהוא העדר הנמצאים". ובח"א לב"ב שם [ג, עא:] האריך בזה. וראה נצח ישראל פ"ב [ד"ה ויש לשאול]. (74) יביא כאן ארבעה טעמים לבאר מדוע בעצרת מביאים חמץ [שתי הלחם]. (75) "ושמתם את דברי אלה סם תם - שלם, שאינו חסר שום הצלה" [רש"י שם]. (76) "מה שהנאתך - כל מה שדעתך נוחה הימנו, ואפילו דבש וכל מיני מתיקה, שקשים למכה" [רש"י שם]. (77) "נומי - צמחים" [רש"י שם]. (78) "אם תטיב - לקח טוב. שאת - תתנשא על יצרך" [רש"י שם]. (79) פירוש - הואיל והתורה מסדרת את האדם שלא יחרוג מהקו שנברא עליו [כמבואר לעיל פ"ד הערה 50], לכך אין היצר הרע יכול לה. כי כוחו של היצה"ר הוא בהוצאת האדם ממה שנברא עליו, וכמו שכתב בח"א לסוטה יד. [ב, נז:]: "לעולם היצר מגרה את האדם לדבר שהוא הפך לו. שהרי אתה רואה שהיה היצר מסית את ישראל לע"ז ביותר מכל האומות". וברי הוא שכאשר אדם מסודר על הקו שנברא עליו, אי אפשר להסיתו אל הדבר שהוא הפך לו. (80) ובדר"ח פ"ג מ"א [קי:] כתב: "כי למעלת ומדריגת התורה אין מגיע שם כח יצר הרע, וכדאיתא בפ"ק דקידושין [ל:]". (81) קידושין ל: "יצרו של אדם מתגבר עליו בכל יום ומבקש המיתו... ואלמלא הקב"ה עוזרו אין יכול לו". ועזרה זו באה בדמות מתן תורה. בביאור גמרא זו ראה להלן פמ"ח [ד"ה ומה שהוצרכו]. (82) כמבואר לעיל פי"ד [ד"ה ואמר], שנתבאר שם שאף מצוה אינה מגינה מיצה"ר, ורק התורה מגינה על האדם מהיצה"ר. (83) והנה כאן ביאר שלולא התורה לא היה נברא היצה"ר. אמנם בדרשת שבת הגדול [רכ:] כתב לאידך גיסא; לולא היצה"ר לא היתה ניתנת תורה, וכלשונו שם: "בעצרת המצוה להביא שתי לחם מן החמץ, והרי בכל מקום מרחיק החמץ... אבל דבר זה... כי יש ביצר הרע הטוב... כי אם לא היה יצר הרע באדם לא היה האדם מקבל שכר על המצות שבתורה. וראיה לזה, כי לעוה"ב שלא יהיה יצה"ר באדם, אז לא יהיו המצות. שכך דרשו ז"ל [עירובין כב.] 'היום לעשותם' [דברים ז, יא], ומחר לקבל שכרם. ולמה זה רק 'היום לעשותם', מפני שיש יצה"ר ויש קבול שכר על עשייתם, ולא מחר לעשותם... הנה התורה היא מצד היצה"ר, ואל"כ לא היתה התורה נמצאת... ולפיכך אמרו בפ"ק דקידושין [ל:] ת"ר 'ושמתם' נמשלה התורה כסם חיים [ומביא הגמרא שמביא כאן]... הרי כי התורה נבראת בשביל יצה"ר, ומאחר שברא השם יתברך יצה"ר ברא כנגדו התורה, ומצד זה יצה"ר הוא טוב... ומזה הטעם לא הרחיקה התורה בחג השבועות החמץ, כי אם נתן להם היצה"ר קנו על ידו התורה. ולא זכו אל התורה רק על ידי החמץ הוא היצה"ר, כי איך אפשר לקנות 'לא תנאף' [שמות כ, יג], 'לא תגזול' [ויקרא יט, יג], כאשר אין יצה"ר". (84) מה שמביאים חמץ בעצרת. (85) פירוש - כאשר נמצאת התורה, אין לחשוש כל כך מהיצה"ר, כמו שיתבאר בהערה הבאה. (86) נקודה זו מבוארת יותר בדרוש עה"ת [כא:], וז"ל: "התורה היא מושלת על היצר הרע, שכאשר יעסוק בה אין היצה"ר שולט בו, כדאיתא בקידושין [ל:] בני אם פגע בך מנוול זה משכהו לבית המדרש. אם אבן הוא נימוח, אם ברזל הוא מתפוצץ, שנאמר [ירמיה כג, כט] 'הלא כה דברי כאש נאם ה' וכפטיש יפוצץ סלע'. הרי כי האש של תורה גובר על יצר הרע, עד שאיננו יכול לשלוט בלומדיה. ולכך נתנה באש [שמות יט, יח, וראה במדב"ר א, ז], להורות כי הוא אש השולט וגובר ביצה"ר... וזהו ענין שתי הלחם שבאו עם כבשי עצרת של חמץ, מה שהרחיקה התורה בכל ההקרבות את החמץ, חוץ מבשתי הלחם בחג השבועות [רש"י ויקרא ב, יב]... ולמה א"כ באו של חמץ דוקא. אבל טעם הדבר הוא, מפני כי החמץ הוא היצה"ר, הוא השאור שבעיסה המעכב [ברכות יז.], אשר ראוי לאדם להרחיקו באמת כל עוד שיש בית מיחוש בעולם, אף בחשש רחוק מאוד שיבא על ידו לידי חטא. אמנם כאשר אין לחוש כלל אין להרחיקו. לכך ציוה השם להקריב חמץ - שהוא היצה"ר - בעצרת, הוא יום מתן תורה, ולא זולתו. כי התורה איננה מניחתו לשלוט באדם. כדאמרינן בקידושין [ל:] תנו רבנן, 'ושמתם' [ומביא שם את הגמרא]... ואם כחו של יצה"ר גדול, כחה של תורה יותר גדול". (87) וענין זה יבואר להלן פמ"ח [ד"ה ומפני גודל]. וז"ל בנתיב כח היצר פ"ב [ב, קכד:]: "כי בת"ח הוא מגרה ביותר מהכל [סוכה נב.]. דבר זה ידוע למבינים, כי אף כי הת"ח הוא שלם, שהרי הוא שכלי, אל יקשה לך דבר זה, כי אדרבה, הת"ח במה שנכנס למעלה השכלית, ועם כי השכל במה שהוא שכל הוא דבר שלם, אבל לא ימצא שלימותו בכל. וזה, כי אין העולם הכל שכלי... כלל הדבר, הת"ח וישראל אין להם שלימות אשר ראוי להיות להם, כי הת"ח הוא שכלי, והשכל שיש לאדם אינו בשלימות כלל, אבל יש לו השכל הזה בחסרון. וכן ישראל יש להם המעלה העליונה האלקית, ומעלה זאת אין להם בשלימות, כי א"א שתהיה להם המעלה העליונה בשלימות בעולם הזה, ולפיכך דבק בהם בעוה"ז החסרון ג"כ, כפי עילוי מעלתם וגודל מדריגתם. ולפיכך היצה"ר מתגרה בהם יותר ויותר". (88) דברים אלו מבוארים יותר בדרשת שבת הגדול [רכג:], שכתב שם: "היו שתי הלחם חמץ בעצרת, שהוא יום חמשים. כי הקרבה זאת מגיע עד שער החמשים.ולפיכך בשאר ימים אסרה תורה חמץ, משום שאין הקרבת החמץ רק מצד שער החמשים... לכך ביום חמשים שהוא עצרת, אז יש להקריב חמץ, כי שתי הלחם היו של חמץ. כי מצד שער החמשים נמצא החמץ בעולם. כי אין העוה"ז יש לו מדריגה העליונה הזאת. והנה החסרון בעולם מצד יום החמשים. ולכך ביום החמשים קרבן שתי הלחם שהם חמץ, כי מצד מעלת יום זה נמצא החמץ בעולם, שהוא החסרון. וזה שרמזו ז"ל בחכמתם במסכת סוכה [נב.] כי יצה"ר מתגרה בת"ח יותר מכולם. כי השער העליון הוא שער החכמה העליונה, אשר הוא בחסרון בעוה"ז. ולפיכך היו שתי הלחם של חטים, כמו שאמרו בהוריות [יג.] כי פת חטים יפה לתלמוד. ולפיכך היו של חטים והיו חמץ. ואילו העומר שהיו מביאים היה מן השעורים, והוא כנגד המדריגה הראשונה שהיו מביאים ביום ראשון לספירה, והוא כנגד שער הא' שנאמר בלא חסרון כלל בעולם, ולכך היה מצה. ואלו דברים הם סתרי תורה, ואין לפרש יותר". (89) מנחות נב: "כל המנחות באות מצה, חוץ מחמץ שבתודה ושתי הלחם שהן באות חמץ". ולשון הרמב"ם בהלכות מעשה הקרבנות פי"ב הי"ד: "כל המנחות הקריבות לגבי מזבח מצה... שנאמר [ויקרא ו, י] 'לא תאפה חמץ חלקם'". (90) "אבל טעם הדבר הוא, מפני כי החמץ הוא היצה"ר, הוא השאור שבעיסה המעכב [ברכות יז.], אשר ראוי לאדם להרחיקו באמת כל עוד שיש בית מיחוש בעולם, אף בחשש רחוק מאוד שיבא על ידו לידי חטא" [לשונו בדרוש עה"ת (כד.), והובא בהערה 86]. וא"ת, הרי נאמר [דברים ו, ה] "ואהבת את ה' אלקיך בכל לבבך וגו'", ופירש רש"י שם "בשני יצריך". וכיצד כתב כאן שהיצה"ר מרוחק מעבודת השם יתברך. אמנם בנתיב אהבת ה' פ"א [ב, מ.] מבוארת התשובה על כך, שכתב שם: "כי האהבה אל הש"י, שיהיה נמשך אל הש"י בכל חלקיו, ולא יהיה לו הסרה מן הש"י. והאדם הזה דבק בו יצר הרע... וסוף סוף אם היה האדם סר מן הש"י ע"י יצר הרע שבו, נחשב כי יש לאדם הסרה מן השם יתברך. ולכך אמר הכתוב 'בכל לבבך', כי הלב יש בו יצר הרע, ויסלק יצרו הרע לאהוב את השם יתברך". (91) ולפי טעם שלישי זה ג"כ מתבאר שלולא התורה לא היה היצה"ר. אך ההבדל בין טעם זה לטעם הראשון הוא, שלפי הטעם הראשון היצה"ר לא היה נברא לולא התורה, מפאת שאי אפשר היה לאדם לעמוד כנגדו מחמת כוחו הרב. ולפי טעם שלישי זה לא היה מקום ליצה"ר לולא התורה, כי לא היתה בעוה"ז מדריגה כ"כ גבוהה [שבהכרח תימצא חסרה]. כי לולא תורה לא היו ישראל בגדר "הגדול מחבירו", וממילא לא היה מקום ליצה"ר מעיקרא. (92) שנתבאר שם [פכ"ד ד"ה ואז אמר] שהתורה ניתנה לתחתונים לא למרות היותם בעלי חומר, אלא דוקא מחמת היותם בעלי חומר. (93) ולפי טעם זה מהלכן של דברים כך הוא; (א) התורה באה משער החמישים. (ב) שער חמישים זה מזקיק שיהיה נושא גשמי, כי אי אפשר למעלה כה גבוהה שתהיה בעולם ללא נושא גשמי. (ג) הואיל והנושא הוא גשמי, בע"כ שמעלה זו לא תמצא בשלימות בעוה"ז, כי אי אפשר שדבר גשמי יבטא מעלה כה גבוהה בשלימות. (ד) מציאותו של היצה"ר [החמץ] בעולם היא מחמת שנמצא בעוה"ז חסרון במעלה כה גבוהה, בבחינת "כל הגדול מחבירו יצרו גדול הימנו". (ה) דוקא בעצרת מקריבים חמץ, כי החמץ מבטא את מדריגתם החומרית של המקבלים, אשר מחמת מדריגתם ניתנה להם התורה מעיקרא. (94) פירוש - בגמרא שם הובאה מחלוקת תנאים בקשר ליום טוב, "רבי אליעזר אומר אין לו לאדם ביו"ט אלא או אוכל ושותה או יושב ושונה. רבי יהושע אומר חלקהו, חציו לאכילה ושתיה וחציו לבית המדרש... הכל מודים בעצרת דבעינן נמי לכם, מאי טעמא, יום שניתנה בו תורה הוא". ופירש רש"י שם "דבעינן נמי לכם - שישמח בו במאכל ובמשתה להראות שנוח ומקובל יום זה לישראל שניתנה תורה בו". (95) מה שכתב "שירד השם יתברך עם כל העליונים" הוא לכאורה שלא בדוקא, שהרי נאמר [דברים לג, ב] "ויאמר ה' מסיני בא וגו' ואתא מרבבות קודש וגו'", ופירש רש"י שם "מרבבות קודש - ועמו מקצת רבבות מלאכי קודש, ולא כולם, ולא רובם, ולא כדרך בשר ודם שמראה כל כבוד עשרו ותפארתו ביום חופתו". (96) כפי שכתב בגבורות ה' פמ"ז [קפז.]: "כי כל הדברים פונים אל העלה שלהם". ושם האריך לבאר יסוד זה. (97) והחמץ הוא המאפיין את האדם, כי הוא מורה שיש באדם יצה"ר. ונראה לבאר זאת, כי לעיל בפט"ז [ד"ה מופת שלישי] כתב: "כי האדם מיוחד מכל הנמצאים שהוא בעל בחירה רצונית לעשות מה שירצה". [וראה שם הערה 64.] ושם בהמשך [ד"ה ובאולי יאמר] כתב: "הבחירה היא באדם... מצד היצר שבו". וכן כתב בדרשת שבת הגדול [רכא:], וז"ל: "האדם פעולתו מצד בחירתו, אשר הבחירה הוא מצד היצה"ר בלבד... ולפיכך מין רביעי [של לחמי תודה (ויקרא ז, יג)] הוא חמץ". ולכך ברי הוא שהחמץ [היצה"ר] הוא המאפיין המובהק של האדם. (98) פירוש - היו שתי לחם, ולא רק לחם אחד. וראה בדר"ח פ"ה מ"ה [רלא.] שעמד שם על שהעומר היה עשרון אחד, ושתי הלחם היו שני עשרונים. (99) ולכך היו שתי הלחם, כנגד החיבור של עליונים ותחתונים. ומעין מה שביאר להלן פל"ה [ד"ה וכנגד אלו] "כי עשרת הדברות הם חבור העלה והעלול, ולכך היו שני לוחות, האחד כנגד העלה, והשני כנגד העלול". (99) שנאמר [ויקרא כג, יט] "שני כבשים בני שנה לזבח שלמים". (100) לשון הרמב"ם במעשה הקרבנות פ"א ה"ד: "כל קרבנות צבור הן עולה או חטאת, ואין בקרבנות הצבור שלמים חוץ משני כבשים הבאים עם לחם התנופה בעצרת. והם הנקראים 'זבחי שלמי צבור'". (101) רש"י ויקרא ג, א "שלמים - שמטילים שלום בעולם, שלמים שיש בהם שלום למזבח ולכהנים ולבעלים". ובדרשת שבת הגדול [רכז:] כתב: "ובמדרש [תנחומא צו אות ד]... אמרו אומות העולם לבלעם, למה אמר הקב"ה לישראל שיביאו לו לקרבנות ולנו לא אמר, אמר להם בלעם, הקרבנות אינם שלום אלא למי שקיבל את התורה... לכך נאמר [תהלים פה, ט] 'כי ידבר שלום אל עמו', ומה דיבר 'וזאת תורת זבח השלמים' [להלן ז, יא], עד כאן. ונראה כי במדרש בא לתרץ לשון 'שלמים', שהיה לכתוב 'זבח שלום'. ורוצה לומר כי כל ענין הקרבנות אינו אלא קירוב ושלום, שכאשר חוטא האדם - העוונות הם מפרידים בין השי"ת ובין האדם [ישעיהו נט, ב], והקרבנות הם מקריבים את האדם אל השי"ת אחר שחטא. ולפיכך, מי שקיבל את התורה, שהתורה היא השלום, כי התורה היא מסדרת הכל עד שהכל הוא מסודר, וסדר הוא השלום הגמור, וכאשר ישראל קיבלו התורה שהוא השלום הגמור, אז ראוי שיהיה להם הקרבן ג"כ, שהוא קירוב ושלום אחר שיש הפרד וחילוק... ולפיכך נקרא 'שלמים' לשון רבים, כי מאחר שיש להם התורה שהיא שלום, ראוי להם קרבן זה, שהוא השלום לגמרי גם כן". וראה עוד רמב"ן [שמות כד, יא] שביאר שביום מתן תורה הקריבו ישראל שלמים, משום "שעשו שמחה ויום טוב, כי כן חובה לשמוח בקבלת התורה". (102) פירוש - המהר"ל הביא כאן ארבעה טעמים לכך שדוקא בעצרת מביאים חמץ. והם; (א) מצד התורה נמצא היצה"ר. (ב) כח התורה מגן מפני היצה"ר. (ג) מעלתה של תורה גורם להסתת היצר, בבחינת "כל הגדול מחבירו יצרו גדול הימנו". (ד) בעצרת כו"ע בעינן נמי "לכם". ולאחר שנקט כאן בטעם הרביעי, חוזר ומדגיש שגם שלשת הטעמים הראשונים ברורים הם. (103) חוזר בזה לדבריו למעלה [ד"ה אמנם ממצות הספירה] שהתורה היתה יכולה להנתן רק ביום החמשים לספירה, ולא בזמן אחר. (104) נקודה זו מבוארת היטב בדרוש עה"ת [כב:], וז"ל: "ראוי לומר בגבוך הספירה במספר הזה דוקא. מפני כי הדבר הראשון וקודם על הצריך אל התורה... הוא הפרנסה [שהעומר מתיר את החדש], ואחרי כן ידועים לנו מ"ח דברים שהתורה נקנית בהם ממאמרם ז"ל באבות [פ"ו מ"ז]. ולכך הוגבלה הספירה במ"ט יום; שיספרו ביום הראשון, הוא יום החדש... נגד היתר החדש והפרנסה, שהוא דבר ראשון הכרחיי ועצמיי לתורה קודם הכל. נוסף עליו יספרו אחריו מ"ח יום נגד מ"ח דברים, להכין את עצמם בכל הדברים שהתורה נקנית בהם. ואז יקבלוה ביום מתן תורה". ולכך ברי הוא ש"כל יום ויום הוא קירוב יותר". (105) פירוש - אז קנו את מדריגתם הגופנית, שהיו כתינוק היוצא ממעי אמו, וכמבואר לעיל [ד"ה אמנם ממצות]. (106) פירוש - הואיל וכל יום נצרך להתקרבות אל ה', לכך ללא שהוי התחילו ישראל למחרת בחתירתם להגיע אל מדרגת התורה. וא"ת, מדוע החלו לספור רק ממחרת היציאה ממצרים, ולא ביום היציאה עצמו. שאלה זו שאל המהר"ל בדרוש עה"ת [י:], וז"ל: "ולא אמרה התורה להתחיל הספירה ביום טוב עצמו, כי הוראת התחלת הספירה היא על העמל... שזהו ענין הקרבת העומר מן השעורים, ויום טוב ראשון מורה על החירות. ואיך יהיו שני דברים הפכיים, דהיינו החירות והעמל בזמן אחד יחד, כי אין ההפכיים נמצאים יחד [ראה לעיל פ"ט הערה 27]. ומכל מקום למחרת מיד בלי עוד הפסק זמן היה צורך שיהיו מכינים את עצמם לקבלת העמל הזה ועולו". (107) ולפי טעם זה זמן מתן תורה תלוי ביום החמשים מיצ"מ, ולא בחודש השלישי, כפי שביאר למעלה [ד"ה ומה שנתנה, וד"ה מענין זה]. (108) שזמן מתן תורה תלוי בחודש השלישי. (109) וכלל הוא שהתורה תתלה הדבר בסבתו האמיתית, ולא בסיבתו הצדדית, וכמבואר בגו"א הרבה פעמים [עיין בספר המפתח לגו"א, ערך סבה ומסובב, שיסוד זה הובא בגו"א עשרים ושש פעמים]. וכן השריש הרמב"ם בהלכות תמידין ומוספין פ"ז הי"א, וכלשונו: "היאך תלה הכתוב... בדבר שאינו העיקר ולא הסיבה, אלא נקרה נקרה". (110) בשני טעמים; (א) הזמן השלישי אינו זמן בעצם. (ב) בכדי להתרחק משעבוד מצרים שלשה חודשים. עיין בגבורת ה' פמ"ו שביאר שחג השבועות אינו מצד חודש השלישי, אלא מצד חמישים יום, וצ"ע. 
(1) כפי שכתב בגבורות ה' פמ"ו [קעז:] "כי כבר אמרנו לך פעמים הרבה כי הזמן והגשם משתתפים בכל דבר". ובבאר הגולה באר הששי [קיב:] כתב: "כי הזמן והגשם דומים מתיחסים ושוים". ושם בהמשך [קטו.] כתב: "כי הזמן הוא מדובק [ראה לעיל פכ"ה הערה 50]... וכמו כך בעצמו המקום הוא מדובק". ובדרוש עה"ת [כג:] כתב: "כי כמו שנתנה [התורה] במדבר, שהוא מקום הראוי והמוכן ביותר... כך נתנה בעת וזמן הראוי והמסוגל לזה. כי הזמן והמקום שייכים ומתייחסים זה לזה. שהמקום הוא בארץ, והזמן הוא תולה במערכת השמימי וגלגליו". ובמבוא לדרשות המהר"ל [מהדורת כשר, עמוד 23] נכתב: "כיון שהמקום אינו מהות חיצונית, אלא חלק מהדבר ה שור אליו. והרי גם הזמן מתיחס אל הדבר. ומאחר שכל דבר קשור אל מקומו ואל זמנו, נמצא שהזמן והמקום מהווים את מציאות הדבר". ושם בהערה 3 הביאו בשם הספר "ראשית בכורים" שמצינו בכל מקום שמחוסר זמן ומחוסר מקום יש להם אותו הדין. וראה לעיל פ"ז הערה 72, ופי"ב הערה 95. (2) במדרש שם איתא "כס". ובנתיב יראת השם פ"ג [ב, ל.] הביא ג"כ המדרש וגרס שם "במסיאות". ולהלן הגירסא היא "כנסיה". וראה ברד"ל וברש"ש שם. (3) לשונו לעיל פכ"ג [ד"ה ואמר הקב"ה]: "ואין לארץ שום יחוס אל התורה, שהיא [התורה] שכל פשוט. ואז הלך אל הים. כי הארץ בודאי, מפני שהארץ ממנה הויית כל הדברים המורכבים, ולכך אין בה הפשיטות מכל וכל. ולפיכך הלך אל הים, שיש בו פשיטות יותר, במה שאין בים דבר זה... מכל מקום גם הים אינו פשוט, לפי שגם בים שייך בו הרכבה, שיש בו דגים. ועם שאינו כמו הארץ, שהיא ישוב העולם, ובו כל הנמצאים, לכך אינו פשוט כמו הים. ועם שהים בודאי יותר פשוט מן הארץ, מכל מקום הים אינו פשוט לגמרי, מפני שיש בו הויית הדגים, שהם מורכבים". (4) אדות שהקב"ה קדוש ונבדל לגמרי מן החמרי, ראה דבריו בנתיב הפרישות פ"א [ב, קיג.], שכתב: "כי השי"ת נבדל לגמרי, והם ג' מדריגות; האחד - שאינו גשם. והשני - שאינו כח בגשם. והשלישי - שאין לו שום חיבור כלל אל הגשם. ותדע, כי הם ג' מדריגות; שהגוף הוא הגשם, והנפש יש לו כח בגשם, והשכל יש לו הקשר עם הגשם... ולפיכך אומרים 'קדוש קדוש קדוש' [ישעיה ו, ג], קדוש הראשון שאינו גשם, קדוש השני שאינו כמו הנפש שהוא כח בגשם, קדוש השלישי - שאינו כמו השכל שהוא קשור אל הגשם, אבל השי"ת נבדל לגמרי". וכן הוא לעיל פ"ט הערה 34, שם פי"א הערה 72, שם פי"ב הערה 69, שם פי"ח הערה 4, ושם פכ"א הערה 28. ואודות שאין קיום לחומרי במחיצת הקב"ה, הנה דוגמה לדבר מה שאמרו [נדרים ז:] "כל מקום שהזכרת השם מצויה, שם עניות מצויה". וכתב שם בח"א [ב, א.] לבאר: "כי עם שמו יתברך לא יוכלו הנמצאים המורכבים לעמוד, שאינם פשוטים. שכן כאשר בקע משה הים, בקע את הים בשמו [ראה גו"א שמות פ"ב הערה 85]. וכתיב [תהלים קיד, ג] 'הים ראה וינוס הירדן יסוב לאחור'... כי עם שמו אינם יכולים הנמצאים כמו אלו לעמוד. וכיון שאין הנמצאים יכולים לעמוד, לכך כאשר הזכרת ש"ש מצויה שם העניות מצויה". ולהלן פל"ט [ד"ה ופירוש זה] כתב אודות גמרא זו [שהעניות מצויה במקום הזכרת ה']: "כי הדברים אשר הם שייכים לעולם הגשמי הם בורחים ומתרחקים מן הדברים העליונים הנבדלים. ולכך נתנה תורה במדבר, ששם הכל חרב, ולא נמצא דבר במדבר, רק היא עניה וחסירה מכל". (5) לשונו בגבורות ה' פס"ב [רפא:]: "ומה שזכר 'ההרים רקדו כאילים גבעות כבני צאן' יותר ממזה שזכר שאר הנמצאים. שבא לומר כאשר יצאו ישראל ממצרים היה זה על ידי השם יתברך אשר הוציאם, ולפיכך לא היתה היציאה בענין טבעי, רק הכל יוצא מן הטבע, שהיה פועל הקב"ה נסים ונפלאות. וכאשר ההוצאה על ידי הקב"ה, שהוא קדוש, לפיכך הנמצאים, כמו הים והירדן בורחים מפני קדושתו יתברך. ואלו הנמצאים רחוקים מן קדושתו יתברך. וזה כי אלו הנמצאים כמו הים והירדן נוטים לענין החומר, והם רחוקים מן הצורה... ולפיכך דבר שאין לו צורה כלל, ואין לו שלימות כלל של צורה, כמו המים, לא יוכלו לעמוד מפני הקדוש והנבדל. וכן ההרים בעבור שהם בעלי חומר גס, אין עמידה להם בפני הקדוש והנבדל. ולפיכך אלו שני מציאות 'הים ראה וינוס ההרים רקדו כאלים', כלומר שאין עמידה לנמצאים בעלי חומר בפני קדוש נבדל. ואלו שתי מציאות בפרט הם חומריים; אם הים מצד שהמים הם בלתי צורה, כי המים אין להם שלימות. וכן ההרים בעלי חומר גס... וכאשר הוציא הקב"ה את ישראל ממצרים, הוציא אותם בקדושתו, שהוא נבדל מן החומר הטבעי. לכך היה עושה עמהם נסים ונפלאות בשנוי טבע העולם. לכך מפני קדושתו 'הים ראה וינוס הירדן יסוב לאחור'". (6) בנתיב יראת ה' פ"ג [ב, ל:] הביא ג"כ מדרש זה, וכתב עליו: "וביאור מדרש זה, כי הישוב מפני שהוא מיוחד אל הדברים הגשמיים, ולכך הם נדחים מן הש"י, שהוא נבדל מן הגשמי לגמרי. והמדבר שהוא מסולק מן הדברים הגשמיים, לכך המדבר הוא מיוחד אל הש"י. ולכך כאשר ראה הים וינוס, כי כולם היו נדחים מפני שמו הגדול, כי אלו כולם הם דברים גשמיים. ולפיכך 'הים ראה וינוס הירדן יסוב לאחור ההרים רקדו וגו''. אבל המדבר היה מקבל כבוד השכינה, מצד שאין בו דברים הטבעיים הגשמיים, לכן ראוי ומוכן המדבר לקבל כבוד השכינה". (7) אודות המדבר שהוא "שממה וציה", ראה ברד"ק ספר השרשים, שורש ציה, שכתב ש"ציה" פירושה מדבר. ובפסוק נאמר [יואל ב, כ] "והדחתיו אל ארץ ציה ושממה". ומתוך ש"ציה" איירי במדבר, אף "שממה" איירי במדבר. וראה אודות כך בנצח ישראל פ"ב הערה 97. ובגו"א שמות פי"ד אות כב כתב: "המדבר אינו יישוב העולם". (8) כפי שכתב בנצח ישראל פמ"ז [ד"ה כאשר תבין]: "בעולם הזה הגשמי אין כאן החבור הגמור, כי העולם הזה הגשמי נפרד ונבדל מן השם יתברך, שהוא העלה. לכך ישראל לא היו חוזרין אחר השם יתברך להיות דבקים בו, מצד כי ישראל הם בעולם הגשמי הזה שהוא נבדל. עד כי לעתיד, שיהיה העולם הזה בלתי גשמי חמרי, ואז ישראל אי אפשר להם בלא זה. ובעולם הזה השם יתברך היה מחזיר אחר ישראל... מפני שהם בעולם הזה הגשמי, שהוא נפרד מן השם יתברך, אינם מחזירים אחר השם יתברך. עד לבסוף, שאז יסולק ההבדל הזה... ובפסחים בפרק האשה [פז.], 'ביום ההוא תקראי לי אישי ולא תקראי לי בעלי' [הושע ב, יח], 'אמר רבי יוחנן ככלה בבית חמיה', שהיא כבר אצלו, ואין כאן פירוד והבדל כלל. 'ולא ככלה בבית אביה', שיש כאן הבדל והפרש. וכאשר ישראל בעולם הזה הגשמי, שהוא נפרד ונבדל במה מן השם יתברך, נקראים שהיא בבית אביה, ולא בית חמיה. אבל לעתיד, כאשר לא יהיה העולם גשמי כמו שהוא עולם הזה, ואז יהיו נקראים 'ככלה בית חמיה'. לכך אמרו במדרש [שוח"ט פע"ג] 'נקבה תסובב גבר' [ירמיה לא, כא], בעולם הזה הקב"ה מחזיר על ישראל שיעשו רצונו ויעשו תשובה. אבל לעתיד לבא ישראל מחזרים על הקב"ה לעשות רצונו, שנאמר 'נקבה תסובב גבר'. וביאור ענין זה כמו שפרשנו, כי כאשר יסולק ולא יהיה כאן הבדל, אז ישראל יחזרו אחר הקב"ה כאשר אין כאן הבדל, ואי אפשר שיהיו זולתו יתברך כלל, והבן הדברים האלו מאוד. וזה שאמר הושע הנביא [ר' הושע ג, ה] 'ואחר ישובו בני ישראל ובקשו את אלקיהם ואת דוד מלכם ופחדו אל ה' ואל טובו באחרית הימים'. והרי ביאר כל מה שאמרנו למעלה, כי באחרית הימים ישובו אל ה' ויבקשו אותו, כי אז יתדבקו ישראל העלול בעלה, לא העלה בעלול. והבן הדברים הנכבדים האלו מאוד". וכן חזר וכתב שם פנ"ד [ד"ה וכאשר תבין]. והשתוקקות שנתמלאה מביאה לידי שמחה. שכל השתוקקות כאשר מגיעה על סיפוקה, יש בכך לחדש שמחה, וכמבואר בגר"א במגילת אסתר ח, טז. אמנם יש בשמחה זו הטעמה מיוחדת. שהנה בברכות ל: אמרו שיש להיות בשמחה מחמת מצות תפילין. וביאר זאת בנצח ישראל פכ"ג [ד"ה ושם אמרו]: "פירוש, כי התפילין - שם ה' נקרא על האדם, כדכתיב [דברים כח, י] 'וראו כל עמי הארץ כי שם ה' נקרא עליך ויראו ממך', ואמרו [ברכות ו.] אלו תפילין של ראש, והם כתר על האדם ופאר עליו. ואמר... אני שמח בעלה עצמה, מה שהוא יתברך אדון לי, ושמו יתברך נקרא עלי, והוא תהלתי ותפארתי, ומזה הצד ראוי אל האדם השמחה... כי מצד שיש לאדם צירוף אל העלה, ראוי אליו השמחה. והצירוף האמתי הם התפילין, אשר שם ה' נקרא עליו, ומפני כך ראוי אל האדם השמחה בתפילין, בפרט מה שהמצוה הזאת היא עצם הצירוף שיש לו אל השם יתברך". א"כ כל השתוקקות שנתמלאה מביאה לידי שמחה. אך ההשתוקקות לשמחה גופא [הצירוף אל ה'] שמגיעה לידי מילואה, יש בה לגרום לשמחה כפולה ומכופלת; מפאת עצם הענין שהוא שמחה, ומפאת ההשתוקקות אל הענין. (9) יסוד נפוץ בספרי המהר"ל. כגון, בגבורות ה' פכ"ב [צה:] כתב: "[שמות ג, א] 'וינהג את הצאן אחר המדבר', [שמו"ר ב, ד] אמר רבי יהושע, למה היה רודף למדבר, לפי שראה ישראל נתעלו מן המדבר. שנאמר [שיה"ש ג, ו] 'מי זאת עולה מן המדבר', שהיה להם במדבר מן, שלו, באר, והתורה, והמשכן, והשכינה, כהונה, ומלכות, וענני כבוד. בארו בזה כי לכך חפץ הקב"ה שיהיה התחלת הדבור עם משה במדבר, אחר שתראה שכל החשיבות נטלו ישראל במדבר. ואשר תרצה להשכיל תדע הטעם, שכל דבר צריך מקום מיוחד. וכאשר הישוב הוא עומד לדברים הגשמים שהם ראוים להיותם בישוב, לכך לא יהיו בו הדברים הרוחנים, כמו התורה והמשכן והשכינה כהונה ומלכות וענני כבוד והמן... שאי אפשר שיעמדו יחד הדברים הטבעים והדברים אשר אינם טבעים, שאין מקום אחד מיוחד לשני דברים מחולקים. ולפיכך לא היו כל אלו מתנות בישוב, שהוא מקום הטבעי. וכל שכן כאשר תבין כי הם הפכים ביחד הדברים הטבעים והדברים אשר אינם טבעים. וכמו שמתנגד השכל לחומר, בעבור שזה שכלי וזה כולו חמרי, כך יתנגד הרוחני לגשמי, בעבור שהרוחנית הוא כולו צורה נבדלת בלבד, מופשטת מן החומר, והחומר אין בו צורה. לפיכך כאשר הישוב הוא מוכן לדברים הטבעים הגשמים, אין ראוי אל הדברים הנבדלים. ולכך היו ישראל מתעלים להיות עליונים על כל, ולהיות להם מעלה נבדלת במדבר דוקא, לפי שהוא מקום ראוי להתעלות אל מעלה הנבדלת, וזה שנאמר 'מי זאת עולה מן המדבר'". והוזכר להלן ציון 40. וכן חזר וכתב שם בפ"מ [קמח:]. ובבאר הגולה באר החמישי [צא:] כתב בסגנון אחר: "כי המדבר מקום שהוא מיוחס למדת הדין. ולכך אין שם דברים הגשמיים, רק דברים האלקיים. שהרי התורה נתנה במדבר, וכן המן. כי הדברים גשמיים אין עומדים במדת הדין, רק מצד החסד והטוב". (10) כפי שכתב בנתיב התורה פ"ב [א, י.]: "מפני כי התורה היא שכל עליון, וקשה לקנות התורה שהיא שכל עליון, לכך צריך שיהיה אל האדם הכנה לקבל התורה, ואם לא כן לא יקבל אותה... כי האדם הוא בעל גוף, והתורה היא שכל אלקי". והרבה פרקים בנתיב התורה מבוססים על יסוד זה. [שם פ"ב, פ"ג (א, יב:), פ"ד (א, כא:), פ"ו (א, כו.), ועוד]. ובדרשת שבת תשובה [פב:] כתב: "אין לתורה, שהיא שכלית, שום ענין אל הגשמי, ואדרבה, כאשר הגוף נחלש, וכוחו כלה ומתמעט, אז השכל מתגבר. וזה ראיה כי אין לתורה השכלית חלק בגשמי כלל". ובנצח ישראל פ"ז [ד"ה אין דברי] כתב: "התורה והגוף הם שני הפכים, ואם כן איך תתקיים התורה, שהיא שכלית, בגוף הגשמי, שהגשמי הפך הנבדל. ולפיכך אין קיום התורה באדם הגשמי, שהם כמו שני דברים שאינם מתדמים ומתיחסים ביחד, שאין להם עמידה ביחד... מי שאינו ממית עצמו על התורה, והוא גופני גשמי, אי אפשר שתהיה מקוים בו התורה השכלית, שהיא אינה גשמית". ובתחילת דרוש על המצות [נ:] כתב: "אין התורה כשאר חכמות שישיגם האדם מעצמו, ולא ניתנו לו מהש"י בעצם. כמו התורה שמצד עצמה אין לה חבור אל האדם כלל, כאשר היא שכל אלקי נבדל". וראה לעיל פי"ב הערה 60, ופכ"א הערה 76. (11) וכלשונו בדר"ח פ"ג מי"ג [קלח:]: "לגודל מעלתה ורוממותה [של התורה] מן האדם, עד שהיא תורת ד', אינה קרובה אל האדם... שהתורה היא אלקית לגמרי, והאדם הוא גשמי. ולפיכך התורה יותר נקל להסרה מן האדם... וזה אמרם בפרק שני דחגיגה [טו.], שאל אחר את רבי מאיר אחר שיצא לתרבות רעה, מאי דכתיב [איוב כח, יז] 'לא יערכנה זהב וזכוכית ותמורתה כלי פז', אלו דברי תורה שקשים לקנותם ככלי זהב וככלי פז, ונוחין לאבדם ככלי זכוכית... הרי שאמר כי התורה מצד מדריגתה ומעלתה העליונה, שהיא חכמה אלקית, היא קשה לקנות כזהב וככלי פז, שהם דברים שהם אינם עם האדם, ורחוקים שימצא האדם אותם. וכך דברי התורה קשה להגיע אליה להיות קנין אל האדם, במה שהתורה היא שכל עליון אלקי. ומפני זה עצמו יש להם הסרה, שנוחים להשבר ככלי זכוכית. שהדבר שאיננו שייך אל האדם, והוא רחוק ממנו, אינו מתחבר אל האדם, לכך הוא נוטה להסתלק מן האדם. וזהו שאמר ונוחין להשבר ככלי זכוכית". וראה להלן פ"נ [ד"ה ביארו בזה]. (12) נקודה זו מבוארת יותר בדר"ח פ"ד מי"ד [קפט.] שכתב שם בזה"ל: "כתר תורה נבדלת מן האדם... השכל נבדל מן האדם... ודבר זה רמזה התורה במה שבכתר של שלחן כתיב [שמות כה, כד] 'ועשית לו'. ובזר המזבח כתיב גם כן [שמות ל, ג] 'ועשית לו'. אבל אצל הארון כתיב [שמות כה, יא] 'ועשית עליו'. וידוע כי לשון 'עליו' משמע שהוא נבדל ממנו. אבל מלת 'לו' הוא מלת קנין, שהוא שלו, אינו נבדל ממנו... וזהו שאמרו [יומא עב:] כתר כהונה זכה בו אהרן וזרעו, כתר מלכות זכה בו דוד וזרעו, כתר של תורה מונח, כל הרוצה לזכות בו יזכה. ופירוש זה, כי לכתר כהונה צריך הכנה מיוחדת, ולכך זכה בה דוקא אהרן וזרעו, שהם מוכנים דוקא לזה. וכן כתר מלכות, צריך לכתר זה הכנה מיוחדת, וזכה בכתר זה דוד וזרעו, כי הם מוכנים לזה. ומפני כך אשר מוכן לכתר זאת אינו מוכן אל האחרת... אבל כתר תורה, מפני שהכתר הזאת הוא השכל הנבדל מן האדם, אין צריך בזה הכנה. ומפני כך היא מונחת לפני כל, כי אין צריך הכנה. והכל נרמז במה שבכתר הזאת כתיב 'עליו'". וכשם שנתבאר שם שהדבר שנבדל מהאדם אינו מיוחד לו, הוא הדין לאידך גיסא; הדבר שאינו מיוחד לאדם הוא נבדל ממנו. ובנתיב התורה פ"ב [א, יא:] כתב: "כי התורה היא הפקר לעולם... לפי שהתורה אינה מעולם הזה, רק מעולם העליון. ולכך התורה היא אל הכל בשוה, ואין לאחד חלק יותר מאחר... ודבר זה בארו במדרש התורה נתנה במדבר ובאש ןבמים. מה אלו הפקר לעולם, כך התורה הפקר לעולם". (13) בא ליישב בזה את הקושיא "אם טעם נתינתה בג' דברים אלו להורות על שהיא הפקר, וכל הבא לזכות בה יבוא ויזכה, יספיק אם כן שתנתן באחד מהם, ואין צריך שלשתן" [לשונו בדרוש עה"ת (יט:)]. (14) לשונו לעיל פ"ח [ד"ה וזה אמרם ז"ל]: "וזה אמרם ז"ל [תו"כ ויקרא כ, כו], 'לא יאמר האדם אי אפשי בבשר חזיר, אי אפשי בדבר פלוני. אלא אפשי, ומה אעשה שאבי שבשמים גזר עלי'. הורו בזה שאין לומר כי התורה היא טבעית. שאם היתה טבעית, לא היה בה קבול שכר אלהי על דבר שהוא טבעי. ולכך יאמר 'אפשי' מצד הטבע, רק השם יתברך גזר עלי בחכמתו מה שאין ראוי אל האדם ומיוחד בו נפשו". ומה שנקט שם ב"קבול שכר אלקי", כי הפסוק שעליו נסוב המדרש הוא "ואבדיל אתכם מן העמים להיות לי" [ויקרא כ, כו], ופירש רש"י שם "שתהא הבדלתכם מהם [מדברים אסורים] לשמי". הרי הפסוק מבאר שכתוצאה מפרישה מדברים אסורים, יהיו ישראל לחלקו של הקב"ה ["להיות לי"]. וזהו נחשב ל"קבול שכר אלקי". דוגמה לדבר; הברכה שבירך יצחק את יעקב היא [בראשית כז, כח] "ויתן לך אלקים מטל השמים ומשמני הארץ ורוב דגן ותירוש". וכתב שם הגו"א [אות טז]: "אל תתמה אם לא בירך יצחק את יעקב רק אלו מעט ברכות, שכל הברכות האלו מרבוי האכילה והשתיה הם. וכי אין ברכה למעלה מזה שיברך אותו בהם... [אלא] נדרשו הברכות לכמה פנים, ורמז גם בברכות אלו ברכות אלקיות כמו שדרשו ז"ל במדרש רבות [ב"ר סו, ג, שהברכות מוסבות על קרבנות, ביכורים, נסכים, מקרא, משנה, תלמוד, ואגדה]. והנה ברך אותו בברכות אלקיות". (15) כמו שכר השארת הנפש והעוה"ב, ש"ענין עולם הבא והשארת הנפש... דבר זה נבדל מן האדם... שהעוה"ב מצד עצמו נבדל מן האדם שהוא בעוה"ז" [לשונו בהקדמה ראשונה לגבורות ה' (ב)]. וכן כתב להלן פנ"ז [ד"ה הנה המאמרים]. אמנם בסמוך יבאר שמדבר על שכר הכתוב בתורה, וזה אינו מוסב על שכר העוה"ב, כי הוא לא נזכר בתורה [להלן ר"פ נז]. וראה הערה הבאה. (16) רמב"ן בראשית יז, א: "הברכות והקללות כולם נסים הם, כי אין מן הטבע שיבואו הגשמים בעתם בעבדנו האלקים, ולא יהיו השמים כברזל כאשר נזרע בשנה השביעית. וכן כל היעודים שבתורה. אבל כולם נסים, ובכולם תתנצח מערכת המזלות". ובשמות ו, ב כתב: "היעודים שבתורה בברכות ובקללות... רק במעשה הנס... שכר כל התורה וענשה בעולם הזה הכל נסים והם נסתרים". ובויקרא כו, יא כתב: "כל אלה הברכות כולם נסים, אין בטבע שיבואו הגשמים ויהיה השלום לנו מן האויבים... בעשותינו החוקים והמצות, ולא שיהיה הכל הפך מפני זרענו השנה השביעית". (17) לשונו בנצח ישראל פנ"א [ד"ה ופליגי בה]: "הטוב והחסד דומה למים". ובח"א לב"ב עה. [ג, קיא.]: "ולפיכך אמר כי מיכאל מים... כי צורתו [של מיכאל] הנבדלת ונפרדת מן החומר הוא צורה אלקית, מושפע ממנו הטוב והחסד, כי המים אין בהם דין כלל". ובדר"ח פ"א מ"ב [ל.] כתב: "גמילות חסדים היא מדת המים, דכתיב [קהלת יא, א] 'שלח לחמך על פני המים כי ברוב הימים תמצאנו'. וכתיב [ישעיה לב, כ] 'אשר זורעי על כל מים', שדרשו זה על גמ"ח [ב"ק יז.]... ודבר ידוע הוא זה, כי בעל חסד משפיע לאחר, כמו המים המשפיעים... יסוד המים יש לו קשור בגמילות חסדים שהוא מדת המים". ובח"א לב"ב עד: [ג, ריש קו.] כתב: "המים מתייחסים למדה מיוחדת, שהם מושפעים מן הימין". (18) פירוש - מאחר שהשפעת החיים שעל ידי התורה נמשלו למים, והחיים הם לא טבעיים, ממילא המים מסמלים שכר לא טבעי. ואודות שחיים הם לא טבעיים, ראה לעיל [בהקדמה הערות 53, 101, פ"ט הערה 18, ופ"י הערה 58] שנתבאר שם שהחיים באים מדביקות בה', ולכך ברי הוא שאין החיים דבר טבעי. (19) כמבואר ברמב"ן, והובא בהערה 16. ובויקרא כו, יא כתב: "יהיה בקללות בעונשי הארץ שאמר [ויקרא כו, יט] 'ונתתי את שמיכם כברזל'... ויתפרסם הנס בהיותו תמיד קיים בכולם... וישאלו כל הגוים 'על מה עשה ה' ככה לארץ הזאת' [דברים כח, כג]. כי כולם יראו וידעו כי יד ה' עשתה זאת". (20) לשונו בנצח ישראל פנ"א [ד"ה ופליגי בה]: "וגבריאל מושפע ממנו הדין, והוא שוה לאש". ולשונו בח"א לב"ב עה. [ג, קיא.]: "וצורתו הנבדלת של גבריאל מתיחס אל אש, כי הוא צורה נבדלת, ממנו הדין, ופועל דין וגבורה בעולם". ובח"א לסנהדרין צה: [ג, קצט.] כתב: "כי הוא [גבריאל] מיוחד... וממונה... לעשות דין ברשעים... שמנוי של גבריאל לעשות דין מששת ימי בראשית... שהוא ממונה על הדין". הרי שעשית דין ברשעים משולה לאש. וראה לעיל פי"ח הערה 59. (21) כמבואר לעיל בתחילת פרק ח, וז"ל: "הנה רבי יוחנן בן זכאי השיב לגוי, כי מצות התורה הם תועלת בעצמם, על דרך זה שאמר כי פרה אדומה היא מעברת רוח הטומאה. וכמו שחשבו קצת בני אדם, כי התורה אסרה מאכלות האסורות מפני שהם מולידים מזג רע. וכן נתנו טעם בדם ובחלב, וכמו שכלם הם מולידים מזג רע. וכל הדברים האלו אין בהם ממש לענין אסור שלהם". ולשון הרמב"ן [ויקרא יא, יג] הוא: "כל עוף הדורס לעולם טמא, כי התורה הרחיקתהו מפני שדמו מחומם לאכזריותו... ונותן אכזריות בלב... והנה טעם האיסור בעופות מפני אכזריות תולדותם". וכן כתב בדברים יד, ג. ולשון הרמב"ם במו"נ ח"ג פמ"ח: "וכן חלב הקרב משביע ומפסיד העכול ומוליד דם קר מדובק, ושרפתו היתה ראויה מאכילתו. וכן הדם והנבילה קשים להתעכל ומזונם רע". (22) וראה לעיל פרק ח [כולו] שהקדיש את כל הפרק להורות שאין מצות התורה טבעיות. (23) כי השכר תואם למהות המעשה המזכה את בעליה בשכר. מעשה ומעשה ושכרו; מעשה רוחני מביא לשכר רוחני, ומעשה טבעי מביא לשכר טבעי. דוגמה לדבר; נאמר [משלי ג, טז] "אורך ימים בימינה בשמאלה עושר וכבוד", ודרשו חכמים [שבת סג.] "למיימנין בה ["עוסקין לשמה" (רש"י שם)] אורך ימים איכא... למשמאילים בה ["שלא לשמה" (רש"י שם)] עושר וכבוד איכא, אורך ימים ליכא". ובדר"ח פ"ד מ"ט [קעט.] כתב: "קרא כתיב 'אורך ימים בימינה ובשמאלה עושר וכבוד', וגמרא מוקי לה הך קרא למיימינים בה אורך ימים איכא... למשמאילים בה עושר וכבוד איכא, אורך ימים ליכא... ומפני שהוא עוסק בתורה לשמה, כפי מה שנתנה התורה לעסוק בה, נמצא עם התורה אריכות ימים שהוא עולם הבא... אבל למשמאילים בה, דהיינו שעוסקים בתורה שלא לשמה, שהוא להנאת עצמם, ודבר זה מדריגת עולם הזה בלבד. וכפי התכלית אשר הוא מכוין אליו יקנה על ידה, שהוא מדריגת עולם הזה, דהיינו עושר וכבוד בלבד, שהם דברים אשר הם בעולם הזה". וכן כתב שם בפ"ו מ"ח [שט.], ובח"א לשבת סג. [א, לט.]. וראה לעיל פ"ה הערה 41. הרי שהשכר תואם למהות המעשה. ולכך מן הנמנע הוא שמעשה טבעי יזכה את בעליו בשכר אלקי. וראה הערה 34. (24) ועוד אודות ההבדל בין עונש טבעי לעונש שאינו טבעי, ראה דבריו בבאר הגולה באר הראשון [יז.], שכתב: "בפרק עושין פסין [עירובין כא:], ויותר מהמה בני הזהר יותר בדברי סופרים מבדברי תורה, שדברי תורה עשה ולא תעשה, ודברי סופרים העובר עליהם חייב מיתה... ובזה גם כן הרבו התלונה, איך דבר זה אפשר שיהיה יותר נזהר בדברי סופרים משיהיה נזהר בדברי תורה. אבל דבר זה אין תמיה כלל, כי כבר אמרנו כי גזירת חכמים אשר גזרו הוא הדבר אשר ראוי לפי חכמתם, ואין ספק אחר שהאדם הוא גם כן אנושי, יותר עונשו ממהר לבא. וזה כי האדם אשר הוא טבעי, אם הוא חטא בדבר הטבעי, שיתקרב אל האש, הוא נכוה מיד. יותר משאילו היה חוטא בדברים האלקיים. שאם אכל תרומה בטומאה, אף כי חטא בדבר קדוש אלקי, שהתרומה קדושה, אינו כמו מי שחטא בדברים הטבעיים, כי תכף שנותן אצבעו באש מיד נשרף האצבע. וזהו מפני שהאדם הוא טבעי בעצמו, ולכך בעה"ז שהוא טבעי, אם עושה כנגד הטבע, ממהר לבא עונשו עליו. אבל מי שאוכל תרומה בטומאה, שחטא בדברים אלקיים לגמרי, עונשו יותר לעוה"ב, שאינו טבעי. ואם בא עליו עונש בעולם הזה, אינו ממהר כ"כ לבא. וכך הדבר הזה בעצמו, כאשר הוא חוטא בגזירת חכמים, שהם השכל האנושי. על זה בא עליו העונש מיד, כי שכל זה קרוב אליו בעולם הזה מכח גזירת חכמים. והחוטא במצות התורה, שהם אלקיים, עונשו יותר בעה"ב, אשר העולם הוא אלקי, ואינו קרוב אליו". וראה לעיל פט"ז הערה 119. (25) מדבר. (26) מים ואש. (27) אך עדיין טעמא בעי, כי סו"ס אין שלשה דברים אלו שוים; כי מדבר מורה על עצם התורה, ואילו מים ואש מורים על השכר ועונש שבתורה. ומדוע המדבר מורה על עצם התורה יותר מאשר אש ומים. אמנם נראה, כי המדבר הוא המקום שעליו נתנה תורה. וכבר נתבאר למעלה שהמקום נכנס בגדר העומד בו, ושייך להויית העומד בו [לעיל פ"ז הערה 69, וכאן הערה 1]. ובכך שונה מדבר מאש ומים; מדבר מורה על עצם התורה, כמשפטו של מקום השייך להויית העומד בו. ואילו מים ואש הם אופנים של גלוי התורה, ולכך הם מורים על השכר ועונש, ולא ישירות על עצם התורה. (28) בגו"א דברים פ"ה ריש אות ו כתב: "בכל המצות שייך נסיון, חוץ מכבוד אב ואם, לפי שהאדם עושה בטבע לכבד אב ואם, והם מן המצות הטבעיות שהאדם עושה ומקיים בטבע". וכן כתב בגו"א שמות פט"ו אות ל [ד"ה ועוד]. ובח"א לקידושין לא. [ב, קלח.] כתב אדות מצות כבוד אב ואם: "אמנם יש לך לדעת, כי אין מצוה לפי הדעת והשכל כמו שהיא מצות כבוד אב ואם, שהדעת מחייב מצוה זאת... כי המשפט נותנת מצוה זאת, והשכל מחייב מצוה זאת. ואלמלא נתנה תורה מפי הש"י, השכל מחייב אותה. והדבר שהוא נותן שכל האדם, מוכנים לזה הגוים בפרט, שאין להם השכל העליון, היא שכל התורה, שהיא שכל עליון אלקי, ולפיכך הגוים בפרט דביקם במצוה זאת". וכן הוא להלן פמ"א [ד"ה ויש לתמוה]. (29) כפי שביאר למעלה פ"כ [ד"ה וזהו אמרם] את האש שחורה ע"ג אש לבנה של תורה, שהאש הלבנה מורה על הטוב שבתורה, והאש שחורה מורה על החיוב שבתורה. וכן הוא להלן פנ"ט [ד"ה ומה שאמר]. (30) וה"טוב" שדבר הוא כי אחרת העולם לא יוכל להתקיים, וכפי שביאר בגו"א בראשית פ"ו אות כח: "הגזל הוא השחתת העולם הזה, דהיינו הגזלנין מחריבין את העולם, שאין משא ומתן בעולם... הגזלן אינו חס על העולם, ומחריב את העולם". ובנתיב הצניעות פ"א [ב, קד.] כתב: "יש אומרים כי הגזל בשביל כך הוא רע, שאם לא כן, איש את רעהו חיים בלעו". (31) לשון הרמב"ן בראשית ו, ב: "החמס הוא ענין מושכל, איננו צריך לתורה". ועד כאן ביאר שתי בחינות שבתורה; מצות שהן טובות [כמו כבוד אב ואם], ומצות שהן גם מחויבות [כמו איסור גניבה]. (32) כפי שכתב למעלה פ"כ [ד"ה וזהו אמרם]: "כאשר יראה האדם בתחלת המחשבה, שהתורה כל עניניה סדר ונמוס קיום האדם הגשמי בלבד... הוא קיום קיבוץ בני אדם, כמו שחשבו מקצת בני אדם". (33) שהרי נקראת "תורה" משום שהיא "מורה לאדם את הדרך, אשר בדרך ההוא יגיע אל תכליתו האחרון מה שאפשר לאדם להגיעו, הוא אל עולם הבא. וזה אין בכח שום חכמה, כי על ידי התורה מגיע האדם אל עולם הבא. ולכך ראוי לה דווקא לתורה שם 'תורה' שהוא לשון הוראה, שמורה לאדם תכליתו האחרון אשר ראוי לאדם להגיע אליו... אל העולם הבא" [לשונו בנתיב התורה פ"א (א, ד.)]. ובדר"ח ספ"ג [סוף קנט.] כתב: "תורה - מפני שהוא לשון הוראה, כי התורה מורה הדרך אל עולם הבא". (34) כמבואר בהערה 23 שדבר שנעשה למען העוה"ז, אין בו להביא את האדם לעוה"ב. ואם התורה אכן מביאה את האדם לעוה"ב, בע"כ שהתורה היא אלקית, ולא נימוסית טבעית. ולעיל פ"ח [ד"ה וזה אמרם] כתב: "אין לומר כי התורה היא טבעית. שאם היתה טבעית, לא היה בה קבול שכר אלקי על דבר שהוא טבעי". ובדר"ח פ"ג מ"ב [סוף קטז:] כתב: "התורה הוציאה הש"י לפעל לסדר אותה... לא כמו שיש סוברים כי הש"י נתן התורה לאדם כפי מה שראוי לאדם בלבד. שאם כן, לא היתה התורה סבה ודרך להביא את האדם להיות עם השם יתברך. אבל התורה היא מושכל שמתחייב מאמתת השם יתברך, ולכך התורה מביאה האדם אל השם יתברך". (35) מה שכתב כאן "גשמי ברכה", ולא כתב כן למעלה [ד"ה וזה כי], אע"פ שגם שם ביאר שהמים מורים על הטוב, הוא משום שלמעלה ביאר שה"טוב" שבתורה הוא השכר שבתורה. אך כאן מבאר שה"טוב" שבתורה הוא במצוה בעצמה [כמו כבוד אב ואם], ולא איירי כאן ב"מחר לקבל שכרם", אלא ב"היום לעשותם". ולכך זה דומה לגשמי ברכה. (36) למעלה [ד"ה וזה כי]. (37) בנצח ישראל פס"א [ד"ה והדרש הזה] כתב: "אין לך דבר שיש לו תוקף יותר מן האש, וזה תמצא בכל מקום. ולכן כאשר בא הכתוב לומר כי השם יתברך פועל חזק לאבד הרשעים, אמר [דברים ד, כד] 'כי ה' אלקיך אש אוכלה הוא אל קנא'". ושם מאריך לבאר זאת. וראה לעיל פי"ח הערות 59, 61. (38) בדר"ח פ"ב מ"ה [עח.] כתב: "כתיב [ירמיה כג, כט] 'הלא דברי כאש נאם ה'', וכתיב [דברים לג, ב] 'מימינו אש דת למו'. וזהו אמרם בפרק אין צדין [ביצה כה:], תניא משמיה דרבי מאיר, מפני מה נתנה תורה לישראל, מפני שהם עזים, שנאמר 'מימינו אש דת למו'. ותניא דבי רבי ישמעאל אומר, 'אש דת למו', ראויים הללו לתת למו דת אש, עד כאן. ופירוש 'ראויים' כלומר כמו שהם עזים בעצמם, כך ראויים להתחבר עמהם התורה, שהיא אש. כי כל ענין שכלי כמו התורה, מיוחס אליו הכח והעזות, כמו האש שהוא עז. ולפיכך התורה היא ראויה לישראל, שגם הם עזים". (39) ד"ה הנה נתנו. (40) פרק כב [צה:], והובא בהערה 9. (41) במדב"ר א, ב [אודות שהים וההרים נסו מפני ה', לעומת המדבר], והובא בתחילת הפרק. (42) בח"א לב"ב עג: [ג, צד.] כתב: "כי המדבר לא נמצא שם דברים חמריים, כי המדבר מסולק מכל הדברים החמריים. ולפיכך היו תמיד דברים אלקיים במדבר, וכל הדברים האלקיים נתן להם הש"י במדבר. ובמדרש [שמו"ר ב, ד] 'מי זאת עולה מן המדבר' [שיה"ש ג, ו], עלויה של אומה זאת מן המדבר... תורה מן המדבר, משכן מן המדבר, סנהדרין מן המדבר, כהונה מן המדבר, לויה מן המדבר, מלכות מן המדבר... וכל מתנות טובת שנתן הקב"ה לישראל מן המדבר. וכל זה מפני שהדברים החמריים הם מתנגדים לדברים אלקיים, כי זה חמרי וזה נבדל ממנו לגמרי. ולכך לא היה ראוי שיהיו דברים אלו בישוב, ששם הויית החמרי, ודבר זה מבואר מאוד, ורמזו אותו חכמים במקומות הרהה". (43) סתם כאן דבריו, ולא ביאר מדוע בחינות אלו מרוחקות מהאדם. כי ביאורו הקודם [לפי מהלכו הראשון] לכאורה לא שייך לכאן. כי למהלכו הראשון ביאר שהמים מרוחקים מהאדם מחמת שהם מורים על שכר המצוה, "כי השכר שנותן השם יתברך הוא שלא בטבע ושלא כמנהגו של עולם כלל", ולכך הוא "טוב אלקי נבדל מן האדם לגמרי" [לשונו למעלה (ד"ה וזה כי)]. אך לפי מהלכו השני, שלא איירי בשכר המצות, אלא בטוב שבהן [דוגמת מצות "כבד את אביך ואמך"], וטובה זו נגדרת כ"גשמי ברכה" [ראה הערה 35], מדוע אף טובה זו נבדלת היא מן האדם. והנראה, כי כאן ביאר שהמדבר מורה על התורה שהיא אלקית, ולא דת נימוסית וטבעית. ועומק הענין הוא, שהמדבר לא רק על עצמו יצא ללמד, אלא אף על לפניו ולפני פניו יצא ללמד. כי המדבר מורה שאש והמים שבתורה אינם הכרח וטובה של נימוסיים וטבעיים, אלא אף הם נידונים באספקלריא אלקית. אמור מעתה, שהמים מורים על טובה אלקית, הנבדלת מהאדם. ומכלל זה אף המצות הנראות כמובנות ושכליות, שגם הן משתייכות לסדר האלקי המרומם והנבדל מהאדם. וכשם שהאש מגלה על המים שלפניה שהטוב הוא הכרחי [כמפורש בדבריו], כך המדבר מגלה על השנים שלפניו שהם משתייכים לשכל אלקי. וזו כנראה הסבה שביאר לפי סדר זה [מים, אש, מדבר], בעוד שהמדרש נקט בסדר שונה [מדבר, אש, מים]. כי רצונו להורות כיצד כל בחינה מגלה על קודמותיה. ודבר זה מפורש בדבריו למעלה ספ"ח, שכתב שם לגבי טהרת פרה אדומה בזה"ל: "והתבאר לך בירור הדברים... שאין זה דבר טבעי למת שהוא מטמא ודבר טבעי למי הנדה שהוא מטהר. רק השם יתברך חקק וסדר לאדם מעשיו כפי מה שחייב השכל שכך יקח לטהרתו, אבל אינו דבר טבעי, רק הכל שכל אלקי. ואל האדם הוא חוק וגזרה כאשר אינו עומד על טעם המצוה, שהוא שכל אלקי. וכך הם כל המצות, שהם שכל אלקי, ולא שכל אדם". הרי שמצות פרה אדומה מגלה על כל המצות [אף אלו הנראות כשכליות], שאינן אלא שכל אלקי נבדל ומרומם. [וראה שם הערה 53 בדבריו של הגר"ח מבריסק.] ולכך מפאת שלש בחינות אלו, התורה היא נבדלת מהאדם. (44) ועובדת היותם הפקר מורה שאינם שייכם לאדם, וכמבואר למעלה [ד"ה וביאור ענין]. וראה עוד בדרוש עה"ת [יט:] שביאר כי מדבר, אש, ומים, הם כנגד ישראל, אדום, והאומות. ובכך הקב"ה הראה שהתורה שייכת לכל בשוה. וראה לעיל בהקדמה, הערה 5. (45) "שלא קבלו בו התורה" [רש"י שם]. (46) "דכל אחד נתעברה אשתו זכר במצות 'שובו לכם לאהליכם' [דברים ה, כז]. ולא ידענא היכא רמיזא" [רש"י שם]. (47) קושית תוספות שם ד"ה מדבר צין, וז"ל: "קשה לר"י דע"כ מדבר צין לאו היינו מדבר פארן, דמדבר צין בתחילת דרומה של ארץ ישראל, כדכתיב באלה מסעי [במדבר לד, ג] 'והיה לכם פאת נגב ממדבר צין על ידי אדום'. וכתיב [שם פסוק ד] 'ונסב לכם הגבול מנגב וגו' והיו תוצאותיו מנגב לקדש ברנע', וקדש ברנע היינו פארן, דכתיב בשילוח מרגלים [במדבר יג, ג] 'וישלח אותם משה ממדבר פארן', ובספר [יהושע יד, ז] כתיב שאמר כלב 'בשלוח אותי משה מקדש ברנע לרגל את הארץ'... ועוד דכמה מסעות היו ממדבר פארן עד מדבר צין, דבסוף בהעלותך כתיב [במדבר יב, טז] 'ואחר נסעו העם מחצרות ויחנו במדבר פארן'. ובאלה מסעי כתיב [במדבר לג, יח] 'ויסעו העם מחצרות ויחנו ברתמה'. אם כן 'רתמה' היינו 'פארן', וחשיב כמה מסעות עד מדבר צין [שם פסוק לה]. וכן בין 'פארן' ל'סיני' מהלך י"א יום, דכתיב [דברים, א, ב] 'אחד עשר יום מחורב דרך הר שעיר עד קדש ברנע'. אם כן 'מדבר צין', ו'פארן' ו'סיני' לאו הכל אחד... ומיהו קשה לר"י, דהא 'מדבר קדמות' היה מזרחה של ארץ ישראל, כדכתיב [דברים ב, כו] 'ואשלח מלאכים ממדבר קדמות אל סיחון מלך חשבון וגו'', שהיתה במזרח של א"י, דכתיב [דברים ד, מא] 'בעבר הירדן מזרחה שמש', ומדבר צין ופארן היינו בדרומה... ואיך יתכן ד'מדבר קדמות' היינו 'מדבר סיני'". וראה רמב"ן דברים א, ב. (48) לשון תוספות שם בשבת: "ואומר ר"י דהכל מדבר אחד וגדול היה". ותוספות בב"ק לח. ד"ה מפארן כתבו: "ונראה דמדבר סיני מדבר גדול, ומצד אחד נקרא סיני, ומצד אחר נקרא פארן. וכל חמשה שמות דקחשיב במסכת שבת, חמשה חלקים היו בו, שכל אחד שמו נקרא כן". ובח"א לשבת שם [א, מה:] כתב: "חלקי המדבר היו חמשה... וכל חלק אחד שמו עליו. ומכל מקום מדבר אחד הוא. ופירוש נכון מאוד הוא זה, שמצינו שהיה חמשה מדברות במסעות... וכל המדברות האלו הם מדבר אחד, רק שנקראים חלקי מדבר בשמות מחולקים". וראה גו"א בראשית פי"ד אות יב שהביא שם את דברי התוספות האלו, והסכים אתם. אך לשונו כאן צ"ב במה שכתב "כי כל המדבר משעה שבאו ישראל מדבר סיני הכל מדבר אחד". והרי זיל בתר טעמא ["שאין מקום מיושב ביניהם"], ומדוע טעם זה מוגבל לשעה שבאו ישראל למדבר סיני. ובח"א שם [א, מה:] ביאר יותר, וז"ל: "פירוש, כי ראוי שהמדבר שהלכו ["שהיה" - במהדורת כשר] בו ישראל מדבר אחד, ולא ה' חלקים. וזה שכתוב [דברים א, יט] 'המדבר הגדול והנורא'. ואם כן מדבר אחד הוא". אמנם דברים אלו צריכים ביאור, שמהו כוונתו שראוי מבחינת ישראל שהמדבר יהיה אחד. והנראה בזה, כי בנצח ישראל פנ"ו [ד"ה והנה נבאר] כתב אודות פיזורם של ישראל בגלות את הדברים הבאים: "כאשר תתבונן בכל הדברים אשר יש להם מקום, הנה מקום שלהם מתיחס וראוי להם. כי כל דבר לפי מה שהוא, יש לו מקום מיוחד. ואין דבר בעולם שלא יהיה לו מקום מתיחס לו... עד שאם הדבר יצא ממקומו המיוחד לו, הוא נחשב אליו אבוד. וראוי לאומה הזאת, שהיא עיקר בעולם, שיהיה מקום ישיבתם בארץ שהוא עיקר העולם. כי ארץ ישראל שהיא ארץ קדושה, ראוי לעם קדוש. והנה יש לישראל שהם עם קדוש, מקום מתיחס להם כראוי. אבל כאשר גלו מן הארץ, אם היו גולים למקום אחד פרטי, אין זה מתיחס אל ישראל, כי ישראל הם עיקר העולם. וכבר אמרנו כי ראוי שיהיה המקום מתיחס לבעל המקום. ולכך נתפזרו בכל העולם, שכך הוא ראוי לאומה שהיא כל העולם, שיהיה מקומם בכל העולם". ושם בהמשך [ד"ה הנה באר] כתב: "ואל יקשה לך מה שהיו ישראל במצרים, והוא במקום מיוחד. כי עדיין לא היה לישראל מעלה העליונה הזאת, עד שיצאו מצרים ולקחם השם יתברך לו לעם, ולכך היו במצרים מקום פרטי". וכאן השאלה העולה מאליה היא, כיצד יוגדר המדבר, ואיך הוא תואם לישראל. שהרי ישראל כבר קנו את מעלתם כשיצאו ממצרים, וכיצד מקום המדבר מתייחס למעלתם. ועל כך כתב המהר"ל בח"א "כי ראוי שהמדבר שהלכו בו ישראל מדבר אחד, ולא חמשה מחולקים". ודברים אלו מתבארים היטב על פי הקדמת הרמב"ן לספר שמות, שעמד שם על שייכותה של הקמת המשכן [המפורטת בחציו השני של ספר שמות] לגאולת מצרים, וז"ל: "והנה הגלות איננו נשלם עד יום שובם אל מקומם ואל מעלת אבותם ישובו. וכשיצאו ממצרים... עדיין יחשבו גולים, כי היו בארץ לא להם... וכשבאו אל הר סיני ועשו המשכן ושב הקב"ה והשרה שכינתו ביניהם, אז שבו אל מעלת אבותם... ואז נחשבו גאולים". הרי שמהקמת המשכן ואילך המדבר לא נחשב יותר ל"ארץ לא להם", אלא נחשב לארצם, כי השכינה בתוכם. והואיל והמדבר נחשב למקומם של ישראל, בהכרח שנגזר מכך שלא יהיה מורכב מחלקים שונים, אלא יהיה כולו אחד, הואיל ואין מקום מיושב ביניהם. אך לולא מעלת ישראל, היה המדבר נחשב למורכב מחמשה חלקים שונים, למרות העדר מקום מיושב ביניהם. ובח"א [א, מה:] שם ביאר יותר מדוע ישראל היוצאים ממצרים חייבים להכנס למדבר אחד גדול דוקא. והובא בהערה 73. (49) פירוש - מלבד חמשה השמות של המדבר [צין, קדש, פארן, סיני, קדמות], יש לו בנוסף לכך שם עצמי, והוא "חורב". (50) "המדבר אין דרים בו הנבראים החמריים, רק היא שממה וציה... כי המדבר אינם גדלים בו הדברים הטבעיים" [לשונו למעלה]. (51) "מדבר צין, שנצטוו ישראל עליו" [לשון הגמרא שם]. (52)  לעיל פרק ו [ד"ה אבל מדברי] שכתב: "אבל מדברי חכמים נראה שאין לומר כי המצות שנתן השם יתברך בשביל המקבל - שהוא האדם, רק הם גזירות מצד השם יתברך, הגוזר על עמו גזירות, כמו מלך הגוזר גזירה על עמו. אף כי האמת כי ימשך מזה - מצד שהוא מקיים הגזירה שגזר עליו - הטוב וההצלחה שאין אחריה הצלחה. מכל מקום אין התחלת הגזירה שנתנה לטוב אל המקבל... ודבר זה מוסכם בגמרא בכמה מקומות, והוא עיקר שורש גדול בגמרא, עליו נבנו כמה הלכות. שאמרו במקומות הרבה 'מצות התורה לאו ליהנות נתנו', אלא בשביל גזירות נתנו... מפני שמצות התורה לא נתנו ליהנות, רק לעול על האדם... אבל בודאי המצוה עלינו כמלך הגוזר על עמו, וכמו שבארנו". ושם מאריך לבאר יסוד זה. (53) כפי שכתב בנצח ישראל פנ"ו [ד"ה ואמר]: "ואמר [ישעיה מ, ג] 'קול קורא במדבר'... כי אז יתחייב מן השם יתברך בגזירה מחויבת בכח מידת הדין דבר זה. ולכך אמר 'קול קורא במדבר', שהוא מקום מדת הדין". ובח"א למכות יב. [ד, ג.] כתב: "וידוע ענין המדבר, שמתייחס למדת הדין, כאשר ידוע". וכן הוא בח"א לשבת נו: [א, לו:], שם פט. [א, מה:], וח"א לב"ב עג: [ג, צח.]. ובבאר הגולה באר החמישי [צא:] חיבר להדדי את שממון המדבר למדת הדין, וכלשונו: "כי המדבר מקום שהוא מיוחס למדת הדין. ולכך אין שם דברים הגשמיים, רק דברים האלקיים. שהרי התורה נתנה במדבר, וכן המן. כי הדברים גשמיים אין עומדים במדת הדין, רק מצד החסד והטוב". (54) ובגבורות ה' פכ"ב [צה:] האריך בזה יותר, והביא שם המדרש שישראל זכו לכל מעלתם הרוחנית במדבר, והובא בהערה 9. 
(55) וז"ל בדרוש עה"ת [כ.]: "ובמדרש [שמו"ר ב, ד] 'מי זאת עולה מן המדבר' [שיה"ש ג, ו], אמר רבי יהושע בן לוי, נתעלו מן המדבר, שנאמר 'מי זאת עולה מן המדבר', שהיה להם מן ושליו באר והתורה משכן שכינה כהונה ולויה ומלכות וענני כבוד במדבר, עד כאן. רצו בזה כמו שאמרנו, כי במדבר שאין שם תענוגי הגוף, שם קבלו כל המעלות כולם. לא בארץ ישראל, שנשתבחה בחטה ושעורה גפן תאינה ורמון [דברים ח, ח], וכל הדברים הגופניים. ולכך נתנו להם עשרה מתנות טובות במדבר, אשר כלם דברים בלתי גופניים. אם תורה, כהונה, לויה, ומלכות, משכן, שכינה, הם דברים קדושים עליונים כלם". ושם מבאר אחד לאחד את המעלות הנבדלות שזכו בהם ישראל במדבר. (56) שמות יג, יח "וחמושים עלו בני ישראל מארץ מצרים", ופירש רש"י שם "אחד מחמשה יצאו, וארבעה חלקים מתו בשלשת ימי האפלה". (57) יש להעיר, שהנה בגבורות ה' פי"ב [סוף סה:] כתב: "ישראל מסוגלים למספר ששה. וזהו כי כאשר היו ישראל במצרים היו שש מאות אלף [שמות יב, לז]. וכן היו תמיד במדבר [במדבר כו, נא], לא נתרבו על זה המספר דבר חשוב. שנראה מזה כי מספר בני ישראל מסוגל במספר הזה". ובאור חדש [קלט:] כתב: "כי ישראל... ראוי להם ששים רבוא. וראיה לזה שכך היו ישראל במספר ראשון כשיצאו ממצרים, וכך היו בפרשת פנחס אחר ארבעים שנה, מעט היה שנתוסף עליהן". ובדרוש עה"ת [לז.] ביאר שמנין "בני ישראל" הוא תר"ג, ולכן היו ישראל במדבר ת"ר אלף וג' אלפים. והואיל וישראל נשארו לאורך שהותם במדבר בסביבות המנין של ששים ריבוא, ו"מעט היה שנתוסף עליהן", איפה חל הרבוי שכתב כאן שהקב"ה "רצה להרבות אותם להקים בניהם תחתם". וצ"ע. (58) לשונו בגבורות ה' שם [קסג:]: "ומה שאמר [סוטה יא:] שהיו מולידות [נשי ישראל במצרים] תחת התפוח, דבר זה יש לך לדעת, כי ההולדה נמשך מן מדת הדין, כמו שתקנו בברכת 'אתה גבור' - שמדבר על גבורתו יתברך - 'מתיר אסורים וסומך נופלים', ו'מתיר אסורים' זהו שפותח לולד שיוצא לאויר העולם. לפיכך אמרו שהיו יולדות תחת התפוח, שיש לו ריח נכבד מאוד, כדכתיב [בראשית כז, כז] 'ריח השדה אשר ברכו ה'', ואמרו רבותינו ז"ל [תענית כט:] זהו שדה של תפוחים. והריח מתיחס אל מדת הדין, כדכתיב [דברים לג, י] 'ישימו קטורה באפך'. וכלל הדבר רמזו בזה שהיתה לידה שלהם במדת הדין המתיחסת לזה, וזה נקרא 'תחת התפוח'. ומפני כי מדת הדין היה מתוחה נגדם, לכך היו מתקשרים במדה זאת לגמרי, שהיו יולדות תחת התפוח". וכן הוא בבאר הגולה באר הששי [קיז:]. ובבראשית כא, א נאמר "וה' פקד את שרה כאשר אמר ויעש ה' לשרה כאשר דבר". ופירש רש"י שם "פקד את שרה - בהריון. כאשר דבר - בלידה". וכתב על כך הגו"א [אות ב]: "ואצל הריון כתיב לשון אמירה, ואצל לידה לשון דבור. הדבור הוא קשה [רש"י במדבר יב, א], והלידה במדה הזאת, כמו שזכרו מפתח של הלידה בברכת אתה גבור, והבן זה". (59) לשונו לעיל פ"ו [ד"ה ולמאן דאמר]: "לכך תמצא בכל מעשה בראשית שם 'אלקים', לפי שבראו בדין, ומנהיגו בדין". וזהו יסוד נפוץ בספרי המהר"ל. ולדוגמה, בדר"ח פ"ב מ"ח [פו.] כתב: "כל הנבראים נבראו בדין ובמשפט... כי מה שברא הקב"ה - ברא במידת הדין, כמו שנאמר בכל מעשה בראשית שם 'אלקים', שהוא מדת הדין". וכן כתב להלן פמ"א [ד"ה ודע כי], גבורות ה' הקדמה ראשונה [ד], שם פס"ה [שב:], דר"ח פ"א מי"ח [נז:], באר הגולה באר הששי [קז:], ח"א לנדרים לט. [ב, טז.], ח"א לב"מ פח. [ג, נב.], ח"א לסנהדרין קי. [ג, רסו:], ועוד. (60) שנאמר [בראשית ב, ד] "אלה תולדות השמים והארץ בהבראם ביום עשות ה' אלקים ארץ ושמים". ופסוק זה נאמר בתום פרשת הבריאה. ורש"י [בראשית א, א] פירש "בתחילה עלה במחשבה לבראתו במידת הדין, וראה שאין מתקיים, והקדים רחמים ושתפה למידת הדין". (61) שנאמר [בראשית ב, ד] "אלה תולדות השמים והארץ בהבראם ביום עשות ה' אלקים ארץ ושמים". הרי איירי בבריאה ["בהבראם... ביום עשות"], ואיירי גם בקיום הבריאה, כי הפסוק נאמר לאחר תום מעשה הבריאה. (62) כמבואר בגו"א בראשית פ"א אות טו, שכתב: "כי אע"ג שהקב"ה ברא העולם במידת הדין, קיום שלו אינו רק הרחמים, שאף שמים לא זכו בדין, כי כל הדברים הגשמים הם יוצאים מן הדין בצד שאינם בעלי צורה מופשטת... ולפיכך לא היה להם קיום בדין אם לא שתף שם רחמים עם הדין. ובב"ר [יב, טו] לא אמרינן שם שעלה במחשבה לבראתו בדין, רק שנברא בשניהם. וזהו כמו שאמרנו, ולא כמו שפירש רש"י שעלה במחשבה". ובח"א לב"מ פח. [ג, נב.] כתב: "לפי שכתוב [תהלים פט, ג] 'אמרתי עולם חסד יבנה'. כי קיום העולם ע"י חסד. וזהו מפני כי התחתונים הם בעלי גשם ובעלי חומר, ואין עמידה לחומר במשפט, לפי שהמשפט הוא שכלי, ואין עמידה לגשמי... רק מצד החסד. אף כי בבריאה נאמר בכל הפרשה 'אלקים', היינו לעניין היציאה אל הפעל, שהיה נברא מכח דין, שהיה הדין נותן שיהיה נברא, ובדין נברא. אבל קיום עמידתו הוא מכח חסד. ודבר זה בארו חכמים במה שאמרו [ב"ר יב, טו] 'ראה הקב"ה שאין העולם מתקיים, שיתף עמו מדת הרחמים'. הרי לך ברור מאוד כי העולם נברא במדת הדין, אבל קיומו אי אפשר רק במדת הרחמים. כי העולם הוא גשמי, אינו בכח משפט ודין, רק הדבר השכלי, ולכך היה צריך לרחמים". וראה לעיל פ"ו הערה 32. (63) דברים אלו צריכים ביאור, כי לשון הפסוק [בראשית ב, טז] הוא "ויצו ה' אלקים על האדם לאמר מכל עץ הגן אכול תאכל". הרי שהוזכרו שני שמות "ה' אלקים", ולא רק שם הויה. וכן בהמשך שם [פרקים ב, ג] הוזכר הרבה "ה' אלקים". ורק מפרק ד ואילך ["והאדם ידע"] נזכר רק שם הויה. זאת ועוד, כי למעלה נתבאר [פ"ז הערה 21] שהמצות שנצטוה אדה"ר קשורות לעצם בריאתו, ולכך נצטוה ביום בריאתו. וכיצד יבאר כאן שהפסוק העוסק בציוויו של אדה"ר הוא בזמן ש"כבר גמר כל הבריאה ותיקון הבריאה". ובע"כ שאין כוונתו לפסוק זה, אלא לפעם הראשונה שנאמר רק שם הויה, והוא בבראשית ד, ט "ויאמר ה' אל קין וגו'". (64) ראה הערה 59. ובגבורות ה' פע"א [שכו.] כתב: "הברכה שיורדת לעולם באה במדת הדין לעולם. ודבר זה ידוע בכמה מקומות, שכל דבר שהוא בא מעולם העליון לתחתונים, בא במדת הדין. והוא נרמז בברכת 'אתה גבור לעולם ה' מחיה מתים מכלכל חיים בחסד'. כי אף שהוא מפרנס אותם בחסד, מכל מקום כאשר נתגלה בעולם באה הפרנסה בדין, לכך נקבע בברכת 'אתה גבור'. וידוע הוא שכל התגלות לפועל הוא בדין. וזה מפני שכל יציאה לפעול הוא שנוי, וכל שנוי צריך אל זה כח וחוזק המשנה הדבר. וכל כח וחוזק הוא במדת הדין. ודבר זה הוא ידעו לחכמים... כלומר שעל ידי כח דין יוצא לפועל השפע הזה... כי כל שפע בא לעולם על ידי דין". ובגו"א בראשית פי"ב אות ה כתב: "הברכה היא מכח יצחק יורדת לעולם, 'הרוצה להעשיר יצפין' [ב"ב כה:], והוא ידוע למבינים". וראה שם הערה 32. וכן הוא הנצח ישראל פ"ה [ד"ה אמנם יש], וז"ל: "מן שמאל הוא הרבוי. ודבר זה ידוע למביני מדע, כי מן השמאל יבוא הרבוי. וזה תבין ממה שאמרו חז"ל [ב"ב כה:] 'הרוצה להעשיר יצפין'. כי דרום נקרא ימין... וממילא צפון הוא השמאל, ומשם העושר, שהוא רבוי הממון. ודבר זה מובן, כי השמאל הוא התחלת הרבוי, כי הימין אין שם רבוי כלל, כי הוא ראשון, ואין בראשון רבוי כלל, אבל השמאל הוא השני, ומשם הרבוי. ולכך הרוצה להעשיר יצפין... והשני הוא התחלת הרבוי, ודבר זה ברור אמת". ובנתיב העבודה פ"ג [א, פה:] כתב: "הצפון כח נסתר, שאין אור השמש נגלה לשם, והעושר והברכה הוא מכח נסתר, שאין הברכה אלא בדבר הסמוי מן העין [ב"מ מב.]... כלומר כי מצד הצפון כח הברכה נסתרת, ומשם הברכה". (64א) מה שנקט "לישראל" לכאורה לא נוגע לכאן, וכן לא מתבאר בהמשך דבריו. שאמנם המדבר ראוי לישראל, וכמבואר בדרוש עה"ת [כ. "ישראל הם כמו המדבר... שהם מסולקים מהתאוות הגשמיות כמדבר הזה"], אך לכאורה אין נקודה זו שייכת לדבריו כאן אודות השנאה שירדה לאומות העולם כתוצאה מסירובם לקבל התורה. ואילו יש לגרוס "ראוי היה המדבר לשם זה". (65) יסוד נפוץ בספרי המהר"ל, וכפי שכתב בנתיב התורה פ"ד [א, סוף יז:]: "אין דבר שהוא קרוב אל הש"י כמו התורה". ובדר"ח פ"ו מ"ח [סוף שז.] כתב: "אין לך דבר שהוא קרוב אל הש"י כמו התורה, שהיא אצולה מן הש"י, ולכך נקראת התורה 'עץ' [משלי ג, יח], שהעץ הוא יוצא מן העיקר ונאצל מן העיקר, וכך התורה היא אצולה מן השם יתברך". ובהספד [קצ] כתב: "כי בעל התורה הוא תחת צל הקב"ה, ואין דבר שהוא תחת כנפי השם כמו התורה". וכן כתב להלן פל"ד [ד"ה ועוד יש], וז"ל: "כי התורה היא קרובה אליו יותר מכל, לכך התורה מתייחסת ביותר אל השי"ת". ובגו"א שמות פ"כ אות ג [ד"ה ועוד] כתב: "התורה ניתנה מפיו יתעלה, ואין דבר קרוב אל האחד רק התורה". וצרף לכאן דבריו שבנתיב התורה פי"ד [א, נח.], שכתב: "הדבר שהוא קרוב אל הש"י, הוא יתברך משפיע אותו תמיד", וכבר כתב כמה פעמים [ראה להלן ס"פ נו] שהקב"ה משפיע כל הזמן תורה לישראל, ולכך ברכת התורה נאמרת היא בלשון הווה ["נותן התורה"]. והם הם הדברים. וראה לעיל בהקדמה הערה 90, פ"א הערה 63, פ"ד הערה 90, ופי"א הערה 12. (66) בבחינת "כל השונא את ישראל שונא את מי שאמר והיה עולם" [רש"י במדבר י, לה]. וכן לוט אמר "אי אפשי לא באברם ולא באלהו" [רש"י בראשית יג, יא]. ובנתיב אהבת ריע פ"א [ב, נ:] כתב: "כאשר אוהב את השם יתברך, אי אפשר שלא יאהב את ברואיו. ואם הוא שונא הבריות, אי אפשר שיאהב את השם יתברך אשר בראם". (67) בשמו"ר [לג, א] אמרו שהתורה נמשלה לבתו של הקב"ה. וכתב על כך בדר"ח פ"ג מ"ב [קטו:]: "מה שהתורה נקראת 'בת', כי הבת היא תולדה מן האב ובאה ממנו. כך התורה, הוציאה הש"י לפעל לסדר אותה. כמו שהבת באה מעצמו של אב, כך התורה ג"כ... ולפיכך נקראת התורה בת להקב"ה". (68) יותר מאילו לא הוצע להם התורה מעיקרא. ומעין מה שאמרו חכמים [פסחים מט:] "שנה ופירש יותר מכולם". וכתב על כך בנתיב התורה פט"ו [א, סו.]: "כי זה יותר חמרי מה שהיה לו התורה ופירש מן התורה. וזה מורה שהוא מתנגד אל השכלי לגמרי כיון שפירש... לכך הוא יותר קשה מהכל". וראה לעיל פ"י הערה 67, ולהלן פנ"ז [ד"ה אבל רבי אבהו]. ובח"א לנזיר כג: [ב, כו.] כתב: "הפורש הוא יותר קשה מאותו שהיה רחוק מעולם. כי הרחוק בתחלה אפשר שיהיה בין שניהם קצת קירוב אף שהם רחוקים... אבל קרוב ונתרחק אין כאן שום צד קירוב, שאם היה צד קירוב לא היה מתרחק". וכן כתב בח"א לסוטה מב: [ב, פא.], ובח"א לסנהדרין צט: [ג, רכט:]. וראה עוד ובמבוא לדרשות המהר"ל [עמודים 28-30] אודות היסוד שקרוב שנתרחק, רחוק יותר ממי שלא היה קרוב מעולם. (69) נראה לבאר זאת, כי כבר נתבאר למעלה [פ"ח הערה 58] שקרבת אלקים נחשבת לקבלת שכר מעליא, ועל כך אמר דוד המלך [תהלים עג, כח] "ואני קרבת אלקים לי טוב". וממילא ריחוק מאלקים נחשב לעונש חמור. ולכך, מה שירדה שנאה לאומות העולם מהר סיני, נחשב לעונש שניתך עליהם. ולכך שנאה -עונש זה מתייחס למדבר, מקום הדין. (70) נדרים לט: "שבעה דברים נבראו קודם שנברא העולם, אלו הן; תורה ותשובה וכו'". ובב"ר ח, ב אמרו "שני אלפים שנה קדמה התורה לברייתו של עולם". וראה לעיל פכ"ד הערה 5. (71) לשונו למעלה פכ"ד [ד"ה ואז אמרו]: "כל הדברים הטבעיים נבראים בששת ימי בראשית. והתורה, שהיא שכל גמור, ומעלתה ומדרגתה על הטבע, ולפיכך היא מסודרת מן השם יתברך בסדר קודם העולם הטבעי". וראה שם הערה 22, ולעיל פ"א הערה 64. (72) זהו סוף דברי רבי יוסי [שבת פט:], שלאחר שביאר שיש למדבר חמשה שמות, סיים "ומה שמו, 'חורב' שמו". ולמהר"ל, סיום זה הוא סיכום לחמשה שמות, וכמו שמבאר. (73) דברים אלו מבוארים יותר בח"א לשבת פט. [א, מה:], וז"ל: "ה' שמות... כי מה שישראל הלכו במדבר ארבעים שנה, לא היה זה במקרה. רק שכך ראוי לעם שיצא ממצרים, שיצאו במדת הגדול, שיצאו אל המדבר הגדול, לפי גודל מדת הדין ראוי שיהיו במדבר גדול ונורא. ולפיכך... מפני שהיה מדבר אחד גדול, מורה על מדת הדין שהיה גדול. ואלו חמשה שמות שהיה למדבר, כי המדבר הגדול הזה שהוא במדת הדין, כחו מן הה"א שבשם הגדול... כי ראוי המדבר לחמשה שמות בפרט, וחלקי המדבר היו חמשה כנגד הה"א". וצרף לכאן דבריו בנצח ישראל פכ"ג [ד"ה וזה שאמר]: "כבר ידוע כי חמשה מתייחס למדת הדין, כנגד [שמות ט, ג] 'יד ה' הויה במקנך', וכתיב שם 'בסוסים ובחמורים בבקר ובצאן דבר כבד מאד'. ולכך מביא חמשה פורענות". ובסוף ספר גבורות ה' [של:] כתב: "המרור הוא מורה על השעבוד... והוא יתברך... עשה דין בשמאלו, וביד חמשה אצבעות. ולכך שנוים במשנה [פסחים לט.] חמשה מיני... מרור". (74) בגבורות ה' פכ"ג [צח.] הביא גם כן את מאמרו של רבי אבהו, וכתב עליו: "כי להר סיני שתי שמות... האחד שם עצמי, והשני מה שנתחייב מן העצם, כי אין עצם שלא נתחייב ממנו דבר... וכאן המתחייב הוא חורבן האומות. לא הטובה שהגיע לנו, כי לא בא לנו הטובה על ההר, רק כאשר יקיימו ישראל התורה, וזה לא היה על ההר. אבל לאומות העולם, מיד שלא רצו לקבל התורה היה זה חורבן לעכו"ם, כי בהתחדש המעלה הזאת, היא נתינת התורה לישראל, קבלו האומות גזר דין שלהם". (75) כמבואר ברבינו בחיי [שמות יא, ב], שעמד על כך אע"פ שכל מקום שנאמר "רעהו" משמעותו רק ישראל ולא גוי, מ"מ נאמר שם "וישאלו איש מאת רעהו וגו' כלי כסף וגו'" [ושם ה"רעהו" מוסב על המצריים], משום "שקודם מתן תורה היו כל הבריות חברים כאחד. אבל לאחר מתן תורה, שהחזיר הקב"ה את התורה על כל אומה ולשון ולא קבלוה... יצאו כל האומות מן האחוה והריעות". ובבאר הגולה באר הרביעי [פא:] כתב: "מתחילה היו בעולם האומות, והם היו המציאות של עולם הזה, כאשר לא היה עדיין העם אשר בחר בו השם יתברך. וכאשר היו ישראל לא היו נבחרים העכומ"ז, ושוב לא יחשבו מציאות כלל". (76) דברים אלו מבוארים היטב בבאר הגולה באר הרביעי [פא:], שכתב שם: "אמרו בפרק ר"ע [שבת פט:] א"ר אבהו 'הר חורב' שמו [שמות לג, ו], שממנו ירד חורבן לעכומ"ז. וביאור זה, כי כאשר בחר בישראל שוב נחרב שאר עכומ"ז, שנאמר [ירמיה נ, ב] 'אחרית גוים מדבר ציה וגו'', שאינם נחשבים לדבר. וזה תמצא מבואר, כי קודם שעמדו ישראל היו נביאים באומות, כמו בלעם אליפז וצופר הנעמתי [ב"ב טו:] וכיוצא בהם, וכאשר עמדו ישראל לא היו נביאים באומות, והדברים האלו מבוארים, וזה נקרא שנחרבו העכומ"ז", והובא לעיל פ"א הערה 48. וראה גו"א בראשית פ"ד הערה 119, שם פמ"ו הערה 49, דברים פ"ב הערה 54, ונצח ישראל פי"א הערה 266. ובזבחים קטז. אמרו "כשניתנה תורה לישראל היה קולו הולך מסוף העולם ועד סופו, וכל [מלכי] עובדי כוכבים אחזתן רעדה בהיכליהן... נתקבצו כולם אצל בלעם הרשע ואמרו לו, מה קול ההמון אשר שמענו שמא מבול בא לעולם... מבול של מים... מבול של אש... אמר להן כבר נשבע שאינו משחית כל בשר. ומה קול ההמון הזה ששמענו, אמר להם חמדה טובה יש לו בבית גנזיו שהיתה גנוזה אצלו תתקע"ד דורות קודם שנברא העולם וביקש ליתנה לבניו". ומדוע חשבו מלכי אומות העולם שמתן תורה הוא מבול. אלא הם הם הדברים. מתן תורה הוא חורבנם של האומות, ולכך תלו חורבן זה במבול של מים ואש. וענה להם בלעם, שאמת הוא שחורבנם הגיע, אך לא בדמות מבול הוא בא, אלא בדמות מתן תורה לישראל הוא בא. 
(1) "בששה בחדש כו' - דהא דכתיב [שמות כד, טז] 'ויכסהו הענן ששת ימים ויקרא אל משה ביום השביעי' סבירא להו כרבי יוסי הגלילי, דאמר בפרק קמא דיומא [ד.] זה היה מעשה אחר עשרת הדברות. ורבי יוסי סבירא ליה דמשה וכל ישראל עומדים לקבל עשרת הדברות, ולא בא הכתוב אלא לחלק כבוד למשה" [רש"י שם]. וכן הוא בגו"א שמות פכ"ד אות י. (2) "'הזה' 'הזה' לגזירה שוה" [רש"י שם]. (3) "מה להלן 'זכור את היום הזה' בעצומו של יום הזכירה דיציאת מצרים נאמר להו, כדכתיב 'הזה', אף כאן בעצומו של יום הזכירה דשבת נאמר להן 'זכור את היום וגו''" [רש"י שם]. וראה לעיל פ"ג הערה 50 בטעם הדבר שהתורה ניתנה בשבת. (4) "באיזה יום הוקבע החדש" [רש"י שם]. (5) פירוש - רבי יוסי סובר שבאחד בשבת נקבע ראש החודש, וביום ראשון לא אמר משה לישראל דבר, משום חולשת הדרך. (6) "ברביעי השים ועלה... ונאמרה לו מצות פרישה [שמות יט, י] 'וקדשתם היום ומחר'. ואף על פי שיש עוד שלשה ימים עד יום שבת, האמרינן לקמן לרבי יוסי דמשה הוסיף יום אחד מדעתו" [רש"י שם]. (7) "היום ומחר - משמע בחמישי נאמר לו לפרוש חמישי וששי" [רש"י שם]. (8) "אמר לך ר' יוסי לעולם ברביעי נאמר לו לפרוש רביעי וחמישי, והוא הוסיף יום אחד" [רש"י שם]. (9) "ופירש מן האשה לגמרי, לאחר מתן תורה, מיד משפירש עם חביריו, שוב לא חזר לתשמיש" [רש"י שם]. (10) לשון הגמרא שלפנינו "הוסיף יום אחד מדעתו, מאי דריש". (11) פירוש - משה אמר לעצמו כיון שאמר לו הקב"ה "היום ומחר", צריך שיהיה היום כמחר; מה למחר יהא זה יום ןלילו עמו, שאף בלילה ינהגו מצות פרישה, כמו כן "אף היום צריך להיות לילו עמו, והא לא אפשר" [רש"י שם]. (12) פירוש - כיון שנאמרה לו נבואה זו בשעות הבוקר, והלילה של עכשו עבר לו, הבין מזה שיש שני ימים לפרוש חוץ מהיום של עכשו. (13) פירוש - מתוך שלא שרתה שכינה אלא עד בוקר של שבת, מוכח שהקב"ה הסכים עם משה, ולכך איחר השראת שכינתו עד יום שבת. (14) פירוש - דבר ראשון שאמר משה לישראל. (15) שמות יט, ה "ועתה אם שמוע תשמעו בקולי ושמרתם את בריתי והייתם לי סגולה מכל העמים וגו'". (16) מכילתא שמות כ, ג "משל למלך בשר ודם שנכנס למדינה, אמרו לו עבדיו גזור עליהם גזרות. אמר להם כשיקבלו את מלכותי אגזור עליהם. שאם מלכותי לא יקבלו גזרותי לא יקבלו". ולכך קבלת המלכות קודמת לצווים. וראה לעיל פט"ז הערה 128. (17) "התרה בהם שלא לעלות בהר... שלא יהרסו את מצבם על ידי שתאותם אל ה' לראות ויקרבו לצד ההר" [רש"י שם]. וכן הוצרך משה להעיד בהם פעם שניה וכמבואר ברש"י שם פסוק כד. (18) אע"פ שקיום מצות פרישה [כמה ימים קודם מתן תורה] קדם לקיום מצות ההגבלה [בעת מתן תורה], מכל מקום בציווי ["הדבור"] הקדים הגבלה לפרישה, וכמו שמבאר. (19) ולכך אין ענין להקדים הציווי קודם לזמן קיום הציווי, כי זריזות המצוה שייכת רק בעת חלות הקיום, ולא קודם לכן. וכן מבואר בקובץ שעורים לב"ב, אות כח, וז"ל: "דזריזין מקדימין לא שייך אלא במצוה שכבר נתחייב בה, רק שאפשר לעשותה לאחר זמן, אבל [במצוה] דעדיין לא נתחייב, ודאי ליכא שום מצוה להקדים". ועיין גליוני הש"ס לר"י ענגיל פסחים ד. (20) וא"ת, נהי שיש להקדים אמירת מצות הגבלה לזמן קיומה, אך מדוע הוקדמה אמירתה ביממה לאמירת מצות פרישה, הרי סוף סוף קיום מצות פרישה הוא קודם, ומה המחייב להקדים אמירת מצות הגבלה כ"כ. והנראה, שכל אחת מאמירות אלו נידון באופן אחר; אמירת מצות פרישה צמודה לקיומה, ולכך היא נידונת כחלק מזירוז ישראל לקיים המצוה בזמנה, ואין היא חולקת מקום לעצמה, אלא שייכת היא לקיום המצוה. וכבר נתבאר [בהערה הקודמת] שאין זריזות במצות שייכת קודם לזמן החיוב. וכשם שקיום המצוה אינו נוהג קודם זמן החיוב, כך אמירת המצוה אינה נוהגת קודם זמן הקיום. מה שא"כ אמירת מצות הגבלה, הואיל ואינה יכולה להיות צמודה לקיומה ["א"א לומר בזמנו כאשר כבר עומדים לפני הר סיני" (לשונו כאן)], לכך אין היא נידונת כשייכת לקיום המצוה, אלא היא חולקת מקום לעצמה ונידונת כמצוה בפני עצמה, ושוב נוהג הוא הכלל ש"זריזין מקדמין למצות" [פסחים ד.], ויפה שעה אחת קודם. (21) "בזה" - במצות פרישה. (22) כי ישראל לא היו שומעים דיבורי הקב"ה למשה [רש"י ויקרא א, א], והם יצטרכו בלא"ה לשמוע את הציווי מפיו של משה, ולכך בדיבורי הקב"ה, אמירת מצות פרישה והגבלה נידונת בסקירה אחת [ששתיהן מנותקות מהקיום], וברור שאז יש ללכת אחר סדר הזמנים של המצות. (23) כן הקשו תוספות שבת ריש פז., ןכן הוא בגו"א שמות פי"ט ריש אות כ, ויובא בהמשך. ובחידושי ההלכות שלו כתב: "וקשה, דא"כ מאי 'הוסיף מדעתו', כיון דדרשה גמורה הוא". (24) לשונו בגו"א שמות פי"ט אות כ: "יום אחד הוסיף משה מדעתו. הך 'מדעתו' פירושו מדעתו וחכמתו שהוציא מכח דרש ד'היום ומחר', מה מחר לילו עמו אף היום לילו עמו. שכל דרש שהוציאו רבנן מכח יתור נקרא 'דברי סופרים', דסוף סוף לא נכתב זה בפירוש בכתוב, ואי משום הדרש - זה הדרש הוא מדברי סופרים, שיש להם רמז בקרא, ובשביל כך יקרא 'דברי סופרים'". ו"דברי חכמים" שנקט כאן, ו"דברי סופרים" שנקט בגו"א שם - חד הם, וכדמוכח בהמשך דבריו. (25) לא נתברר לי מקומו. ואולי כונתו לדבריו בבאר הגולה באר הראשון [סוף יג:], שכתב שם: "מה שפירשו חכמים המצוה שבתורה, וזה נקרא 'דברי סופרים'. ואין הכונה כלל שיהיה זה מדבריהם בלבד, כי תורה הוא לגמרי, וחייב עליו כמו שמחויב על הדבר המפורש בתורה. ונקרא 'דברי סופרים' בשביל שפירוש המצוה מדברי סופרים". (26) כן כתב הרמב"ם בפירוש המשניות כלים פי"ז סוף משנה יב, וכלשונו: "כל מה שלא התבאר בלשון התורה יקרא מדברי סופרים, ואע"פ שהדברים הן הלכה למשה מסיני". ובהלכות אישות פ"א ה"ב כתב שקידושי כסף הם "מדברי סופרים". וכתב שם הכסף משנה: "קשה, היאך כתב שהכסף מדברי סופרים, שהרי למדו קידושי כסף קיחה קיחה משדה עפרון [קידושין ב.], וכל דבר הנלמד באחת מי"ג מדות הוי דבר תורה". ותירץ שם: "דדברי סופרים קרא לדבר שהוא דאורייתא, אלא שאינו מפורש בתורה, וקרינן ליה 'דברי סופרים', כלומר דבר שאילו לא שקבלו סופרים פירושו, לא היינו מבינים אותו כך". וכן הוא בחידושי הר"ן לסנהדרין פח: (27) מדובר שם לגבי דינו של זקן ממרא, שאין זקן ממרא חייב אלא בדבר שעיקרו מדברי תורה ופירושו מדברי סופרים [גמרא בסנהדרין פח:]. ולשון המשנה שם הוא: "חומר בדברי סופרים מבדברי תורה; האומר אין תפילין כדי לעבור על דברי תורה, פטור ["דאין זה הוראה, דזיל קרי בי רב הוא" (רש"י שם)]. חמש טוטפות להוסיף על דברי סופרים, חייב ["שאע"פ שאין דבר זה אלא להוסיף על דברי סופרים חייב, דמדרש דסופרים הוא (סנהדרין ד:), 'לטטפת' 'לטטפת' 'לטוטפות' (דברים ו, ח), הרי כאן ד' (רש"י שם)]". (28) פירוש - שם מדובר במצות שעיקרן מדברי תורה [כמבואר בגמרא שם], ועם כל זה דינים אלו מוגדרים כ"דברי סופרים". (29) כן הביא ראיה זו בגו"א שמות פי"ט אות כ [ד"ה יום]. וכן הכסף משנה בהלכות אישות פ"א ה"ב כתב ראיה זו, וכלשונו: "ודע שאני מצאתי סעד לדברי רבינו, מדתנן בפרק הנחנקין 'חומר בדברי סופרים מד"ת, האומר אין תפילין כדי לעבור על ד"ת פטור. חמש טוטפות להוסיף על דברי סופרים חייב. ובגמרא [סנהדרין פח:] אמר רבי אלעזר אמר רבי אושיעא אינו חייב אלא על דבר שעיקרו מד"ת ופירושו מד"ס.... הרי דלארבע טוטפות קרי 'דברי סופרים', אע"פ שהם דאורייתא, שהרי זקן ממרא אם הורה חעשות חמש טוטפות ממיתין אותו, והא פשיטא דאין ממיתין אותו אלא אם כן הורה לעשות הפך הדבר שהוא מדאורייתא, ואם כן ע"כ דדברי סופרים קרא לדבר שהוא דאורייתא". וממילא אין דרשות אלו בגדר "הוסיף מדעתו", כי דרשות אלו הם פירוש לתורה, ומגלות את כוונת התורה, ובודאי שאין בגלוי זה משום "הוסיף מדעתו". (30) פירוש - שלשת דברים שעשה משה אינם גלוי למשמעות התורה, אלא הם חידושים שחידש משה רבינו מעצמו. ולכך לשון חכמים הוא "והסכים הקב"ה על ידו", ואם היה מדובר בגלוי כוונת התורה, מה היה שייך לומר שהסכים הקב"ה על ידו, הרי מעיקרא הדברים היו מושקעים בתורה גופא, והדרשה אינה אלא בגדר "מראה מקום הוא לו". (31) כמבואר בתחילת הקדמת הרמב"ם למשנה תורה: "כל המצות שניתנו לו למשה בסיני בפירושן ניתנו. שנאמר [שמות כד, יב] 'ואתנה לך את לוחות האבן והתורה והמצוה'. 'תורה' זו תורה שבכתב. 'והמצוה' היא פירושה... ומצוה זו היא הנקראת תורה שבעל פה". הרי שהתורה שבע"פ לא נועדה אלא לפרש התורה שבכתב. (32) ונתבאר למעלה [פרק ו] שכל המצות אינן אלא גזירות. (33) נראה לבאר חילוק זה, שמצוה שבאה כגזירה, אזי יש בה גם בחינה של הנותן, שאמיתתו יתברך כך מחייבת. מה שאין כן מצוה שאינה כגזרה, הרי הסכמתו יתברך עליה לומר שהמצוה "יפה וראוי לעשות" [לשונו למעלה] מורה אמנם שיש בה תועלת מצד המקבל, אך אין היא בגדר צורך גבוה, והראיה שה' לא ציוה עליה. וכמו שכתב בדר"ח פ"ג מ"ב [סוף קטז:]: "התורה נקראת 'בת', כי הבת היא תולדה מן האב ובאה ממנו, כך התורה הוציאה הש"י לפעל לסדר אותה כמו שהבת באה מעצמו של אב, כך התורה גם כן. לא כמו שיש סוברים כי הש"י נתן התורה לאדם כפי מה שראוי לאדם בלבד. שאם כן, לא היתה התורה סבה ודרך להביא את האדם להיות עם השם יתברך. אבל התורה היא מושכל שמתחייב מאמתת השם יתברך, ולכך התורה מביאה האדם אל השם יתברך". הרי שהעמיד "מושכל שמתחייב מאמתת השם יתברך" לעומת "מה שראוי לאדם בלבד". וזהו החילוק בין מצות שציוה ה', למצות שחידש משה והסכימה דעת ה' עליהן. ואלו הם דבריו בגו"א ויקרא פכ"ג אות כד [ד"ה למה], שכתב: "שכל אשר האדם מצווה יותר, זהו יותר מעלה, כמו שאמרו חכמים [קדושין לא.] גדול המצווה ועושה ממי שאינו מצווה ועושה. והטעם, כי המצווה ממלא רצון השם יתברך. למה הדבר דומה; שני בני אדם, האחד בונה למלך בית, והשני נטע לו גינה. אינו ספק, אותו שבונה לו בית, מפני שבנה לו דבר שצריך ומחוייב להיות לו, יותר קרוב לו, ויותר עושה לו רצון מן אותו שנטע לו גינה, שאין צריך לו רק לטיול. וכן זה שמחויב בדבר מפני שהשם יתברך חייבו, המצוה היא רצון השם יתברך ביותר, שחייב זה האדם במצוה מן השם יתברך בחיוב, וגוזר אותו עליו. ואשר הוא עושה גזירתו שהוא יתעלה רוצה על כל פנים, יותר קרוב ממי שאינו מצווה ועושה, שכיון שאינו מצווה, מוכח שאין כל כך חפץ [המלך] בזה, שהמלך כאשר הוא חפץ מאד בדבר הוא גוזר לעשותו, ואם הוא אינו חפץ כל כך, אינו גוזר". וצרף לכאן, שחומש דברים הוא החומש מצד המקבל, לעומת שאר החומשים שהם מצד הנותן, וכמבואר להלן פמ"ג [ד"ה וקודם שבאנו]. ובחומש דברים נמצאים חידושיו של משה רבינו [רמב"ן דברים א, סוף פסוק א]. והנה בכל חומש דברים לא נאמר פעם אחת "וידבר ה' אל משה לאמר" [רמב"ן שם]. והם הם הדברים. כי "וידבר" הוא לשון קשה [רש"י במדבר יב, א]. וחידושיו של משה רבינו אינם בגדר זה, ולכך לא נאמר עליהם "וידבר". (34) ודע, כי כאן ביאר שישנו חילוק בין שלשה דברים אלו שהוסיף משה מדעתו לעומת שאר דברי סופרים, שלא נחשבים "הוסיפו מדעתם". אמנם בגו"א שמות פי"ט אות כ [ד"ה יום] כתב שהם באותו גדר ממש, וכשם שדברי סופרים נקראים על שמם, למרות שהם בנויים על דרשות, כך שלשה דברים שהוסיף משה נקראים "מדעתו", למרות שהם בנויים על דרשות. ו"דברי סופרים" ו"דעתו" הם שני צדדים של אותה מטבע. וכן כתב בחידושי הלכות שלו לשבת שם בתירוצו השני, וכלשונו: "אע"ג דהוי דרשה גמורה, מ"מ נקרא זה 'מדעתו', כמו כל דברי סופרים, אע"ג שהם דרשו אותם מן המקרא, נקרא דבר זה 'דברי סופרים'". ודברי תורה כפטיש יפוצץ סלע, מתחלקים לכמה טעמים. ושם בחידושי הלכות שלו כתב בתירוצו הראשון מהלך אחר, וזה לשונו: "דודאי דרשה גמורה, ולא ניתן דרשה לדרוש עדיין, שהרי מרע"ה כתלמיד לפני רבו היה, ואין לו לדרוש אלא לשאול. ועל זה אמר כי הוסיף יום אחד מדעתו. וא"ת א"כ למה לא שאל, וזה ל"ק, כי לא נתן משה על לבו דקדוק של 'היום ומחר' עד שפירש מן השכינה, ואז לא אפשר להעלות, כי כל עליותיו היו בהשכמה [רש"י שמות יט, ג], והיה צריך לעשות פרישה ביום". (35) בפירושו הארוך לשמות יט, טו. (36) לשון הראב"ע שם: "'היו נכונים לשלשת ימים', טעמו 'ליום השלישי'. ולפי הפשט לא הוסיף יום אחד מדעתו. והנה אתן לך שני עדים נאמנים, ושניהם בספר [התורה] הזה". וכוונת הראב"ע היא, שהוא הבין שהצורך לומר שמשה רבינו הוסיף יום מדעתו נובע מהשוני שבין "היו נכונים ליום השלישי" [דבר ה' למשה (שמות יט, יא)], לבין "היו נכונים לשלשת ימים" [דבר משה לעם (שמות יט, טו)], ולכך טרח להורות שאין שום הבדל בין "ליום השלישי" לבין "לשלשת ימים". (37) ומוכח ש"היו נכונים לשלשת ימים" [שמות יט, טו] אין הכוונה "לסוף ג' ימים, הוא יום רביעי, שהוסיף משה יום אחד מדעתו כדברי רבי יוסי" [לשון רש"י שם], אלא "לשלשת ימים" מתפרש כמו "ליום השלישי". (38) לכאורה אין דבריו מובנים בזה. שודאי אף לראב"ע היו חז"ל חייבים לומר שמשה דרש "היום ומחר", ולא להביא את הפסוק "והיו נכונים לשלשת ימים". כי אע"פ שתאמר [כהבנת הראב"ע בחז"ל] שישנו חילוק בין "ליום השלישי" לבין "לשלשת ימים", מ"מ זה לא יעזור לענות על שאלת הגמרא "מאי דריש". כי שאלה זו היתה על משה רבינו גופיה, שמנין לו להוסיף יום אחד. והתשובה על כך לא תוכל להיות מהמלים "היו נכונים לשלשת ימים", כי אף מלים אלו שאובות מדברי משה רבינו עצמו, שנאמר שם "ויאמר אל העם היו נכונים לשלשת ימים", ועדיין תישאל השאלה "מאי דריש". ולכך אף לפי הבנת הראב"ע בחז"ל, הוצרכו חז"ל להזדקק לדרשה של "היום ומחר". וצ"ע. (39) למעלה סוף פרק כה, ושם הערה 104. (40) לשונו לעיל פכ"ה [ד"ה אמנם ממצות]: "ולפיכך צריך הספירה עד חמשים, כי אז בא הוא למדרגת התורה, שהיא שכל נבדל. כי התורה היא משער החמשים, שהוא נבדל מן האדם. ולפיכך מספר החמשים ראוי אל המעלה הנבדלת השכלית. כי מספר זה, שהוא חמשים, נבדל מן המספר הקודם, וראוי לקבל אז התורה השכלית, שהוא נבדל מן הגוף. ודבר זה ברור אין ספק למי שמבין דברים אלו. ולפיכך צריך לספור עד החמשים, ואין החמשים בכלל הספירה. כי אם היה גם כן בכלל הספירה, היה משותף עם התשע והארבעים, ודבר זה אינו, כי לא היה בכלל התשע וארבעים, רק הוא נבדל לעצמו, כמו השכל שהוא נבדל". וברור שמדריגה זו היא מצד הנותן, שהרי זו מדריגה הנבדלת מן האדם. וראה שם הערה 60, שנתבאר שם ששער החמשים לא נמסר לאדם, ואדרבה, שם נמצא ההעדר לאדם. ולכך ברי הוא שמספר חמשים הוא מצד הנותן, ולא מצד המקבל. (41) דברים אלו צריכים ביאור, דמהו פשר חלוקה זו שבין צד נותן לצד מקבל, עד שנבחר יום מיוחד לנותן, ויום שלאחריו למקבל. ועוד, מדוע במשל נקט במלך שנתרצה לתת מתנה לאוהביו. וכי יש הבדל בנקודה זו בין מלך לאדם הדיוט. הרי אף אצל ההדיוט הנותן מתנה לאוהבו תמצא ש"הרצוי הזה הוא זמן בפני עצמו, והגעת המתנה אל האוהב הוא זמן בפני עצמו" [לשונו למעלה]. ומדוע יחד את הדיבור אודות מלך דוקא. אמנם המפתחות לדברים אלו נמצאים בדבריו להלן פמ"ג [ד"ה וקודם שבאנו], שכתב שם: "כי התורה שנתן השם יתברך לישראל יש בה שתי בחינות; הבחינה האחת, מצד השם יתברך, אשר הוא נותן התורה. הבחינה השנית, מצד ישראל המקבלים את התורה. ואם היה אחד נותן לחבירו דבר, והם שוים במדריגה, אין כאן רק בחינה אחת, כי שניהם שוים במעלה. אבל כאשר השי"ת, שהוא על הכל, נתן התורה לישראל, והם בארץ, אי אפשר שלא יהיה כאן בחינה מיוחדת מצד הנותן, ובחינה אחרת מצד המקבל... המקבל מקבל בסוף, כאשר גמר הנותן את גזרת דבריו, ואז המקבל מקבל". וראה דבריו להלן ר"פ לה שהגדיר שם את צד הנותן בתורה, ואת צד המקבל בתורה, וז"ל: "כי התורה מן שמים מתחייב מצד... שלא יתכן כלל שלא יבוא גזירה ומצוה מן השי"ת אשר הוא העילה אל האדם שהוא העלול, שאל"כ יהיה האדם ברשות עצמו, ודבר זה לא יתכן, כי אם שיקבל עליו עול העילה, ויהיה ברשות העילה... המופת השני, שלא יושלם האדם, כי צריך הוא השלמה על כל פנים... שיהיה האדם מושלם". וא"כ בנתינת התורה יש השלמת רצונו יתברך והמלכתו בעולם [שהעלול יקבל על עצמו עול העילה], וכן יש בה השלמת האדם המקבל. וראה הערה 33, ולהלן ס"פ מח. ולכך נקט כאן במשל שנותן המתנה הוא מלך, ולא הדיוט. כי אם היה כאן שויון מדריגה בין הנותן לבין המקבל, שפיר היה אפשר לומר שאין כאן שני צדדים שונים, אלא צד אחד בלבד, וענינו של הנותן שוה לזה של המקבל. אך הואיל והנותן הוא מלך, הרי כל מעשיו נסקרים מהסתכלות הנוגעת למלכותו. ובודאי שאין למקבל שום שייכות למהלכי מלכות אלו. וזהו שכתב כאן לחלק בין יום החמשים ליום החמשים ואחד, שיום החמשים נוגע לצד הנותן, ואילו יום החמשים ואחד נובע לצד מקבל. (42) וראה בנצח ישראל פי"א הערה 117 שנתבאר שם שהחילוק שבין צד נותן לצד מקבל נמצא הוא בתורה, בישראל, ובקב"ה [כפי שהוא יתברך מתגלה אלינו]. (43) פירוש - כי רק רבי יוסי סובר שמשה הוסיף יום אחד מדעתו. אך לרבנן משה לא הוסיף דבר [רש"י שמות יט, טו]. וא"כ לרבנן לכאורה מתבאר שהכל התרחש ביום החמשים, ולא היתה קבלת תורה ביום חמשים ואחד. (44) לשון הגמרא [שבת פז:]: "ת"ש, ניסן שבו יצאו ישראל ממצרים... ובחמשה עשר יצאו... ואותו היום חמישי בשבת היה. מדחמיסר בניסן חמשה בשבת, ריש ירחא דאייר שבתא, וריש ירחא דסיון חד בשבת, קשיא לרבנן. אמרי לך רבנן, אייר דההיא שתא עבורי עברוה". (45) כי כשתספור הימים שבין יום חמישי [יצ"מ, טו ניסן] לשבת של מתן תורה [שבעה שבועות ויומיים לאחר יצ"מ] תראה שיש ביניהם חמשים ואחד יום. הרי שאף לרבנן תורה ניתנה ביום נ"א. (46) מביא הכרח נוסף לחייב שתורה נתנה ביום נ"א. (47) פירוש - היו חייבים לעבור חמשים יום תמימים קודם למעשה של נתינת תורה, וכמבואר בס"פ כה. (48) וסברה זו כוחה יפה בין לרבי יוסי ובין לרבנן. (49) ופירש רש"י שם "ברכו במן, שכל ימות השבוע יורד להם עומר לגולגולת, ובששי לחם משנה". וראה גו"א שם אות ג שכתב: "ויש להקשות, דמאי ברכה הוא זה, אחר שנתן להם ביום השבת כמו שנתן להם ביום אחר, ולא היה כאן תוספת, ולא נקרא 'ברכה' אלא כאשר יש תוספת. ונראה לומר, דודאי ברכה הוא כאשר הוא נותן הרבה בפעם אחת, מאשר נותן מעט כל יום ויום". ושם באות ד הוסיף: "כי רז"ל [ב"ר יא, ב] לא הביאו רק ראיה שיום השביעי הוא מבורך ומקודש מן המן. אבל בודאי הוא מבורך ומקודש בעצמו. שהשבת מביא ברכה וקדושה לעולם. והביאו רז"ל ראיה מן המן... מן המן, שהביא השבת ברכה לעולם, שהרי היה בא הברכה על ידו במן". ולהלן פ"מ [ד"ה על כן] כתב: "הברכה היא במן. ואין הכונה במן בלבד, רק כי המן הברכה היותר עליונה שהיא לשבת, שירד בשביל השבת שני עומרים לגולגולת. ואע"פ שלא היה להם יותר בשבת מששת ימים... אין הכונה רק שהיה הברכה בשביל השבת למצוא שני עומרים, שזה היה ברכה יתירה שהיה מלקט כפי שאר ימי השבוע, ומצא שני עומרים. וזה ברכה". (50) נראה להטעים זאת, שאמרו בגמרא [ברכות מב.] "תכף לת"ח ברכה", וכתב על כך בנתיב התורה פי"א [א, מט:] בזה"ל: "כי הת"ח הוא הכנה שעל ידם תבוא הברכה לעולם, וזולת זה אין העוה"ז ראוי לברכה, כאשר הברכה היא מעולם העליון הנבדל. ולכך ע"י ת"ח, שיש בו השכל הנבדל, ויש לו דביקות בעולם העליון, מביא ברכה לעולם". הרי שברכה באה לעולם כשיש חבור בין העולם התחתון לעולם העליון. ועל חבור זה גופא מורה מספר שבע, וכלשונו בדר"ח פ"ה מט"ו [סוף רנה:]: "מספר שבעה כנגד שש הקצוות והאמצעית, שהוא נקרא 'היכל הקודש' [ספר יצירה פ"ד] אשר ביניהם. ודבר זה ידוע לנבונים כי מספר שבעה הוא כנגד שש קצוות והיכל הקודש שביניהם. וידוע הששה קצוות הם מתיחסים ביותר אל הגשמי, שהרי יש להם רוחק, אשר הרוחק שייך אל הגשם, ואילו האמצעי אין לו רוחק כלל, שהרי לא שייך רוחק באמצעי, ולפיכך הוא מתייחס אל הבלתי גשמי, ולכך קראו האמצעי 'היכל הקודש', אשר הוא בתוך שש קצוות, לפי שהוא נבדל מן הגשם, וזהו קדושתו. והתבאר לך במבואר מאוד, כי מספר שבעה מורה על... מדריגת הבלתי גשמי עומד בגשמי. ולפיכך תמצא בכל מקום כי במספר שבעה חול וקדושה; שבעת ימי שבוע, ששה ימי חול, והשביעי הוא קודש... ובשנים - ששה שני עבודה, והשביעית שמיטה, והיא שנת קודש. וכל זה מפני כי מספר הששה הם חול, והם כנגד ששה קצוות הגשם, שהוא חול, ואילו השביעי הוא כנגד היכל הקודש, שהוא השביעי, והוא באמצע. ודבר זה ידוע... ודבר זה מבואר שאין ספק, כי כאשר יש שבעה יש כאן חבור הקודש אל הגשמי... ובשביל כך תבין למה התחיל לשנות 'שבעה דברים נאמרו בחכם' [אבות פ"ה מ"ז]. וזה כי כבר אמרנו כי מספר שבעה מורה על הצירוף דבר הבלתי חמרי עם החומר, כמו שהתבאר. וזהו מדריגת החכם, כי השכל של חכם הוא מצורף אל החומר, אשר על ענין זה מורה מספר שבעה". וראה לעיל פ"ז הערה 27, ולהלן פ"מ [להלן ד"ה אמנם מה], ושם בפ"ע [ד"ה וכאשר בחר]. ואלו הם דבריו כאן. השבת מסוגלת לקבלת הברכה מהמקור, כי היא גונזת בתוכה את החבור שבין הגשמי לנבדל מהגשמי, ובחבור זה נמצא הוא המפתח לקבלת ברכה, וכמו שנתבאר לגבי "תכף לת"ח ברכה". וזהו דיוק לשונו כאן "הרי יום השביעי מוכן שתבא הברכה מעליונים לתחתונים". (51) ונאמר [דברים לג, א] "וזאת הברכה", ודרשו חכמים שם [דב"ר יא, ד] "זו תורה". והוא יסוד נפוץ בספרי במהר"ל. וכגון, בבאר הגולה באר הראשון [יט:] הביא את הגמרא [חגיגה ג:] שאמרו שם "מה נטוע זה פרה ורבה, אף דברי תורה פרים ורבים", כתב לבאר: "כי ע"י דברי תורה יש לו לאדם דביקות בעליונים, אשר אם כל הרוחות באות אין מזיזים אותו ממקומו... ואמר דברי תורה פרים ורבים, כי התורה היא הברכה העליונה, וכדכתיב בקרא [תהלים א, ג] 'אשר פריו יתן בעתו וכל אשר יעשה יצליח'. ואמר בשביל זה [ע"ז יט:] כל העוסק בדברי תורה, נכסיו מצליחים... כי דברי תורה פרים ורבים מצד הברכה שיש בה". ובדרוש עה"ת [כא:] כתב: "מהידוע כי המעכבים ומונעים לתורה... מפני שיש לו תוספת עושר וברכה, עד שצריך לעסוק בו יותר... כי אם יחשוב האדם רבוי עושרו למונע, יראה כי התורה נתנה במים, הוא המטר, אשר היה עם נתינתה הוא ברכה לעולם, כדכתיב [דברים לב, ב] יערוף כמטר לקחי, ואמרו בספרי [שם] מה מטר חיים וברכה לעולם, אף דברי תורה חיים וברכה לעולם. להורות שאם יעסוק בתורה, התורה היא לו למטר מים, ויתברכו נכסיו, באופן שגם אם לא יעסוק כל כך בעסקיו, יתן לו הש"י ברכה. והרי אמרו בע"ז [יט:] על פסוק [תהלים א, ב- ג] 'כי אם בתורת ה' חפצו ובתורתו יהגה יומם ולילה והיה כעץ שתול על פלגי מים וגו' וכל אשר יעשה יצליח'. אמר רבי יהושע בן לוי, כל העוסק בתורה, נכסיו מצליחין. הרי לך אם עוסק בתורה, ומתוך כך אינו נותן דעתו ומחשבתו על נכסיו כ"כ, אף אם לא יהיה מטר על פני האדמה, גושמה ארצו מן הברכה. וכן הוא הדין בכל שאר דברים הצריכים לו, עד אשר מלאכתו נעשית. לכן מצד העושר התורה היא הפקר, ואיננו למונע ומעכב מלעסוק בה". ובח"א לכתובות קיא: [א, קסו:] כתב: "ואמר כי ראה ארץ זבת חלב ודבש של כל ארץ ישראל והיה עשרים ושתים פרסה... ודבר זה מפני כי הוא ברכה עליונה שמתפשט הברכה מן מקור העליון, שהוא כנגד כ"ב אותיות התורה, שהיא מקור הברכה... ודבר זה נתבאר עוד במסכת מגילה כי ממדריגת התורה נמשכת הברכה". ובנתיב הענוה פ"ח [ב, יט.] כתב: "העושר הוא ברכה ושפע מן השם יתברך. וכמו שהתורה נמשלת במים [תענית ז.], כך הברכה והשפע מן השם יתברך נמשל במים". (52) וביום שיש בו חבור בין העליונים לתחתונים [שבת], באה לעולם ברכה [תורה] שכל מהותה היא חבור עליונים לתחתונים, וכמבואר למעלה פ"ט [ד"ה ובפ"ק דשבועות], ושם הערה 83. (53) לא מצאתי שביאר ענין זה עד כה בספר זה. אמנם להלן פ"מ [ד"ה ולדעת ר"ע] כתב כן, וז"ל: "כי מה שאין לעשות מלאכה ביום השבת הוא קדושה לשבת, שהיום הזה אין בו תנועת מלאכה. שכל תנועה גשמית... בטול מלאכה לאדם ביום השבת שאין בו תנועת מלאכה, וזה מורה על קדושה". וראה שם בהערות. וכן כתב קודם לכן שם [ד"ה אמנם מה]. (54) אודות שהתורה שכלית לגמרי - ראה לעיל פ"א הערה 63, פ"ג הערה 45, ולהלן פמ"ז [ד"ה ביאור זה]. ולכך דין שדבר קדוש [תורה] ינתן ביום קדוש [שבת]. וצרף לכאן, כי למעלה נתבאר [פ"כ הערה 36] שהשבת מסוגלת ליעקב, מפאת קדושתה. ויעקב היה מוכן ג"כ לכל התורה [למעלה ס"פ כ ושם הערה 71]. הרי שוב חזינן שויון בין שבת לתורה [המסוגלות ליעקב], מחמת הקדושה שבשתיהן. (55) אודות שבשבת הושלם העולם, ראה להלן פ"מ [ד"ה אמנם דעת, וד"ה אמנם כאשר] שהרחיב בזה, וביאר שיש לשבת שני שמות; כלה ומלכתא. השם הראשון מורה על הברכה וההשלמה, והשם השני על הקדושה. ובבאר הגולה באר השני [לד.] כתב: "כי השבת הוא שהש"י ברא העולם והשלים אותו, לכך צוה הש"י שישבות האדם ביום הזה ששבת הש"י ממלאכתו, והשלים אותה... ועל זה בא עונג שבת לומר כי הש"י השלים העולם, ולא נמצא חסרון כלל, רק הכל הוא בעונג והשלמה... שעל זה באה מצות שבת, כי הכל נברא בהשלמה מן הש"י". ובח"א לשבת קיט. [א, סג.] כתב: "השבת היא השלמה לעולם, שבו נשלם שמים וארץ וכל צבאם... והרי 'ויכולו' [בראשית ב, א] ר"ל שכלה ונשלם הדבר, שהוא שלם, ראוי שלא יהיה בו חסרון". ומעין זה כתב בדר"ח פ"א מט"ז [נט.]. וכן הוא בנצח ישראל פי"ט [ד"ה ועל דבר], ושם פל"ו [ד"ה ובפרק כל כתבי]. (56) יסוד נפוץ בספרי המהר"ל. וכמבואר למעלה פט"ז [ד"ה אמנם כאשר], ושם הערה 38. ולהלן ר"פ נח, בהסברו מדוע לא נזכר עוה"ב בתורה, כתב: "התורה שנתן השי"ת הוא תיקון עולם הזה, ובשביל תקון עוה"ז להיישר בני אדם אל תכלית הטוב שיהיו טובים בעוה"ז ויהיה מציאות עוה"ז כמו שראוי להיות, כך נתן לנו התורה. וזה, כי השי"ת ברא את העוה"ז, והעוה"ז הוא בעל חסרון בודאי, ובו ברא יצה"ר, ונראה כאילו היה הבריאה חסרה וצריך להשלמה, ואין השלמת העולם רק בתורה... אבל עוה"ב הוא בשלימות מצד עצמו ואין בו חסרון, ואין התורה תועלת אל עוה"ב לתקן אותו, ולכך לא נזכר עוה"ב בתורה". וכן הזכיר בקצרה בגבורות ה' פמ"ו [קעז.], ובנתיב התורה פ"א [א, ה.]. ובדרוש על התורה [יב:] כתב: "בשביל שהאדם הוא נחשב כמדבר זה החסר - ניתנה לו תורה מן השמים להשלימו... שלכך הוא [הקב"ה] נותנה [את התורה] אל האדם בשהוא נחשב חסר יותר, וצריך השלמה... כי עיקר החלטת נתינת התורה לו כדי להשלים חסרונו... שאין האדם כדאי לקנות התורה זולת שיכיר חסרונו הדבק בו כאשר אין לו התורה, כי מי שאינו מכיר מקומו וחסרונו בהעדרה ממנו... אין התורה ראויה אליו שתשלימנו". וכן הוא להלן ר"פ לה. וצרף לכאן מאמרם ז"ל [סנהדרין סוף צז.] "ששת אלפים שנה הוי עלמא, שני אלפים תוהו, שני אלפים תורה, שני אלפים משיח", הרי שהתקופה בלי תורה נגדרת כ"תוהו". ואודות שהעולם בלא תורה נחשב כתוהו מחמת חסרון תיקונו, ראה להלן פל"ב [ד"ה אבל מה], גבורות ה' פמ"ו [קעז.], דר"ח פ"א מ"ב [כז:], ושם פ"ג מי"ז [קנג:], גו"א שמות פי"ט אות כב ד"ה אבל, ובהספד [קצ]. ולכך דין הוא שביום ההשלמה [שבת] תינתן ההשלמה [תורה]. אמנם קצ"ב לשונו "ומכל שכן כי יום השבת הוא השלמת העולם". ומהו ה"כל שכן" שיש בטעם זה [ההשלמה] יותר מאשר הטעם שהוזכר לפניו [הקדושה]. והנראה, כי נתבאר למעלה שהתורה ניתנה ביום החמשים ואחד לספירה, כי זהו היום המיוחד למקבל. והנה השלמת האדם בתורה היא היא צד המקבל שבתורה [ראה הערה 41]. ולכך הטעם של השלמת האדם בתורה מתמזג עם כל המהלך של קבלת תורה ביום נ"א. ולכך "כל שכן" שטעם זה יש בו לבאר מדוע קבלת התורה היתה בשבת, משום שהבסיס לכל הקבלה הזו הוא משפטו של המקבל. (57) חוזר לבאר את ההבדל בין יום החמשים [מצד הנותן], לבין יום החמשים ואחד [מצד המקבל]. (58) שהוא בששי לסיון. (59) כן הקשה המגן אברהם באור"ח סימן תצד סק"א, ומעין זה במהרש"א בח"א לע"ז ג. (60) אמור מעתה, "מתן תורה" היה ביום החמשים, ו"קבלת תורה" היתה ביום החמשים ואחד. והנה נאמר [בראשית א, לא] "ויהי ערב ויהי בקר יום הששי", ופירש רש"י שם "יום הששי - כלם תלוים ועומדים עד יום הששי, הוא ו' בסיון המוכן למתן תורה". ומקורו מע"ז ג. ושם הקשו התוספות [ד"ה יום הששי] "תימה, למ"ד בשבעה בחודש ניתנו עשרת הדברות, מאי 'יום הששי'". ובלשונו הזהב של רש"י נמצאת התשובה לקושיא זו. שהרי רש"י סיים דבריו באומרו "ו' בסיון המוכן למתן תורה", ולא כתב "המוכן לקבלת תורה". והרי אף רבי יוסי מסכים שיום ששי בסיון הוא יום המוכן למתן תורה, וכמו שנתבאר כאן. (61) ומחמת קדושה זו ישנו קרבן חטאת בחג. וכפי שכתב בח"א לשבועות ט. [ד, יב:]: "בכל יום שיש בו קדושה ומעלה, כמו החגים הקדושים וראש חודש, יש בו קרבן חטאת. כי הימים האלו יש בהם הקדושה, לכך הם מיוחדים לסלק החסרון ולהתקרב ולשוב אל השם יתברך". ושם ביאר מדוע אין קרבן חטאת בשבת. וכן הוא בגו"א במדבר פכ"ח אות יא [ד"ה ואם]. ואע"פ שאמרו בגמרא [פסחים קיז:] שההבדל בין קדושת שבת לקדושת יו"ט הוא ששבת קביעא וקיימא ["מששת ימי בראשית ואינה תלויה בקביעת החודש" (רשב"ם שם)], ואילו קדושת יו"ט נקבעת על פי ישראל, מ"מ בודאי שקדושת יו"ט באה היא מהקב"ה, ורק ישראל קובעים את הזמן לחלות קדושה זו. והרי כל קדושה נובעת מהשם יתברך, וכמו שנאמר [ויקרא יא, מד] "כי אני ה' אלקיכם והתקדישתם והייתם קדושים כי קדוש אני וגו'". וראה גו"א שמות פכ"ד הערה 44. ולכך בהכרח שקדושת המועדים באה היא מהקב"ה. וזהו שמברכים במועדים "מקדש ישראל והזמנים". וראה עוד בח"א לר"ה טז: [א, קח:] שביאר שרגל נקרא "מועד" כי "בו מתיעד ומתחבר הכל אשר ראוי להתחבר. ולפיכך חייב אדם בראיה ולעלות לרגל ויתייעד עם השכינה". (62) וכפי שביאר רש"י שם: "ליום השלישי - שהוא ששה בחודש". ולא הגביל את פירושו רק לדעת חכמים [לעומת מה שפירש שם בפסוק טו], ומשמע שאליבא דכו"ע קאמר לה. (63) רומז בזה לעומק נוסף. והוא, שאע"פ שמצאנו שמשה רבינו עשה שלשה דברים מדעתו [הוסיף יום, פרש מהאשה, ושבר את הלוחות (שבת פז.)], מ"מ הוספת יום מדעתו חולקת מקום לעצמה. כי בעוד ש"מדעתו" שבשני המעשים האחרונים מוסב על אופן הגלוי של המעשים האלו [משה רבינו חידש אותם מדעתו], הרי במעשה הראשון "מדעתו" מוסב בנוסף לכך על עצם המעשה [הוספת יום]. באופן שה"מדעתו" שבהוספת יום אינו מורה רק על מקור הגלוי של המעשה [דעתו של משה], אלא הוא משתייך גם להגדרת עצם המעשה; מדובר בהוספת יום שכל ענינה אינה אלא מצדו של המקבל, ויכול לבוא לעולם רק מצדו של המקבל ["ורמז לו הכתוב מה שראוי אל המקבל במלת 'היום ומחר'" (לשונו כאן)]. והרי הוא "מדעתו" בתרתי; (א) הוא חידוש של משה רבינו. (ב) עצם תוכן החידוש נובע מצדו של המקבל, וכמו שנתבאר. ויש לכך ראיה מוכחת מלשון הגמרא [שבת פז.]. שאמרו שם "ג' דברים עשה משה מדעתו, והסכים הקב"ה עמו; הוסיף יום אחד מדעתו, ופירש מן האשה, ושבר את הלוחות". ולאחר שאמרו ברישא שאיירי בשלשה דברים שעשה משה מדעתו, מדוע היה צורך לחזור ולומר שוב "הוסיף יום אחד מדעתו", הוספה שאינה נמצאת בשני המעשים האחרונים. אלא הם הם הדברים. בהוספת היום הראשון יש תרי "מדעתו" וכמו שנתבאר, ולכך כנגדן אמרו בגמרא פעמיים "מדעתו"; פעם ראשונה כנגד מקור הגלוי, ופעם שניה כנגד תוכן הגלוי. מה שאין כן בשני המעשים האחרונים, שם ה"מדעתו" מוסב על מקור הגילוי בלבד, לכך סגי ב"מדעתו" של הרישא, ואין בו "מדעתו" שנתפרטה בסיפא. וראה הערה 56, שהובאו מדבריו בדרוש עה"ת [יג.] שצדו של המקבל חייב להתבטאות רק מצד המקבל, ולא שייך שהקב"ה יאמר בפירוש את הנצרך למקבל. (64) ולא כהבנת הראב"ע שביאר שחכמים אמרו שמשה הוסיף יום מדעתו מחמת קושי מסויים בפסוקים. (65) אודות שהמועדים הם זמני ששון ושמחה, ראה גו"א במדבר פכ"ב אות מא, גבורות ה' פמ"ו [קעז.], נצח ישראל פ"ח [סד"ה כאשר הנמצאים], ולמעלה פ"ה הערה 21, ופ"ו הערה 97. וכאן מוסיף, שהשמחה בכל מועד ומועד היא מחמת הזכיה המיוחדת שישראל זכו לה במועד. (66) למדים אנו מדבריו שישנה שמחה ביוה"כ. אמנם במסכת סופרים פי"ט ה"ו אמרו שאין בו שמחה, שאין שמחה בלא אכילה. ובשו"ע אור"ח סימן תקפב ס"ח נפסק שאין אומרים ביוה"כ בתפילה "מועדים לשמחה חגים וזמנים לששון". אך כמה מהראשונים כתבו שיש שמחה ביוה"כ [שאילתות שאילתא טו, ר"י מלוניל עירובין סוף פרק ג]. והרמב"ם בהלכות חנוכה פ"ג ה"ו כתב שיוה"כ אינו יום של שמחה יתירה. משמע מיהת שהוי יום של שמחה. וביאר הלבוש [אור"ח קכח, מד] שאע"פ שאין בו שמחה באכילה ושתיה, מ"מ הוא יום שמחה מפני שהוא יום סליחה וכפרה, ומקדשים אותו במלבושים נאים [שבת קיט.]. וזה כדברי המהר"ל כאן. וצרף לכאן, שיש מן הגאונים והראשונים שכתבו [רב שר שלום גאון באוצה"ג למו"ק סימן ט, והמנהיג ריש הלכות ארוסין ונשואין] שאסור לעשות נישואין ביוה"כ, כדרך שאסור לעשותם בשאר ימים טובים, לפי שאין מערבין שמחה בשמחה [מועד קטן ח:]. ועיין במשנת יעב"ץ אור"ח סימן נ אות ג. (67) כדבריו למעלה פ"ו [ד"ה אבל מדברי חכמים]: "אין לומר כי המצות שנתן השם יתברך בשביל המקבל - שהוא האדם, רק הם גזירות מצד השם יתברך, הגוזר על עמו גזירות, כמו מלך הגוזר גזירה על עמו... ודבר זה מוסכם בגמרא בכמה מקומות, והוא עיקר שורש גדול בגמרא, עליו נבנו כמה הלכות. שאמרו במקומות הרבה 'מצות התורה לאו ליהנות נתנו', אלא בשביל גזירות נתנו. ולפיכך אמרו [ר"ה כח.] המודר הנאה מן השופר, מותר לתקוע בו... והטעם בכולם, מפני שמצות התורה לא נתנו ליהנות, רק לעול על האדם". וזהו שכתב כאן "התורה שנתנה בו נתנה מהשם יתברך", ופירושו מצד הנותן. (68) ענין זה יבואר להלן בפרק לב. וכאן כוונתו לומר שחג השבועות נופל ביום של מתן תורה, ולא ביום של קבלת תורה, וכמו שנתבאר, והרי "מתן תורה" הוא מצדו של הנותן, ולא שייך לחגוג מועד שהוא מבחינתו של הנותן. (69) כפי שכתב הרמב"ן ויקרא כג, כד "ולא פירש הכתוב טעם המצוה הזאת למה התרועה, ולמה נצטרך זכרון לפני ה' ביום הזה יותר משאר הימים, ולמה יצוה להיותו מקרא קודש כלל... אבל מפני... שבו יהיה דין לפניו יתברך, כי בם ידין עמים". (70) ר"ה טז. "אמר הקב"ה... אמרו לפני בר"ה מלכיות זכרונות שופרות... זכרונות - כדי שיעלה זכרוניכם לפני לטובה, ובמה, בשופר". וכתב שם בח"א [א, קה:] בזה"ל: "מלכיות הוא שהוא מלך, ומצד שהוא מלך הוא בא לדון. ולפיכך יאמרו אחריו זכרונות, שהוא זוכר את ישראל לטוב, וזה על ידי שופר. כי אחר שבא לדון את ישראל, היה זוכר להם הטוב, שלא יהיו נדונים לרעה, כי הזכירה שייך שהוא זוכר דבר עמוק, מצד זה זוכר אותם לטוב. וזהו זכירה, כי כל זכירה אחר דבר הנשכח. ולפיכך כאשר אמרו מלכיות שהוא מולך עליהם, אז צריך זכירה. פירוש שהמלכות הוא שמולך עליהם לדין, ואומרים אחר כך שהוא זוכר הכל, ומצד אותו הזכירה, שהוא דבר עמוק פנימי, זוכר אותם לטוב. והרי לך ג' מדריגות; מלכות עליהם, והמלכות הוא מצד הדין, ובזכירה אין כאן דין. אדרבה, שהוא זוכר דבר הנשכח. וזה כי מדת הדין הוא דבר הנמצא והנדון. אבל הזכירה שהוא זוכר הכל, ומאחר שהוא זוכר הכל, יזכור אותנו לטוב, ובזה אנו נצולין מן הדין, כי בזכירה הוא נצול מן מדת הדין... שיבוא הזכרון מן ישראל בדבר טוב שיש בישראל, לפני השם יתברך. וזהו על ידי שופרות, ואז יזכרו לטוב לפני השם יתברך". (71) כמבואר למעלה פכ"ד הערה 28, קחנו משם. ובפחד יצחק ר"ה מאמר כח אות ב כתב: "הנה המקרא קודש של ראש השנה יש לו מטבע משלו, שלא מצינו דוגמתו בשאר מקראי קודש. דבמשנתנו אנו שונים [ר"ה כט:] 'יום טוב של ראש השנה'. ולא מצינו במשנה 'יום טוב של יום כיפור', או 'יום טוב של סוכות', וכדומה. ויסוד לפירוש שינוי לשון זה למדנו מדבריו הקצרים של המהר"ל [כאן], כי היום הזה של אחד בתשרי הוא יום דין מצד עצמו, אלא שמפאת היותו יום הדין לא היה בו ענין ה'מקרא קודש'. אלא שמכיון שביום הדין הזה זוכר אותו הקב"ה, וכל זכרון הוא לטובה, הרי רק מצד זה נעשה הוא הראשון בתשרי מקרא קודש. והיינו דתנא תנא בלשון המשנה 'יום טוב של ראש השנה'. כלומר ביום זה של ראש השנה יש בו צורה מסוימת... דהיינו שהוא יום דין. אלא שאנחנו מתיחסים ליום זה דוקא מפני היותו יום טוב... וזכינו לעמוד על החידוש הזה מתוך דברי הכתוב עצמו. דהרי רואים אנו שבכל המועדים באה היא מצות היום לאחר קריאת היום למקרא קודש [ראה ויקרא כג, פסוקים ד, ה, כז, לה]. הנה בענינא דראש השנה, נהפך הוא הסדר, ומקודם הוא אומר את מצות היום של שופר, ורק אחר כך הוא אומר מקרא קודש [ויקרא כג, כג "זכרון תרועה מקרא קודש"]. אלא שהם הם הדברים... עצם תורת ה'מקרא קודש' של היום לא ירדה עליו אלא מפני שאנו נזכרים בו לטובה, הלא א"א היה לו לומר 'מקרא קודש' לפני שהזכיר את ענין הזכרון. ולזה יש כאן היפוך הסדר, ומקודם הוא אומר 'זכרון תרועה', ורק אח"כ הוא ממשיך ואומר 'מקרא קודש'. וזכינו לדין, דאותו שינוי הנמצא בלשון המשנה בנוגע לראש השנה, מושרש הוא בשנוי הלשון בגוף המקרא בנוגע לראש השנה. והמשכיל יבין כי שינוי לשון המשנה נובע הוא מעצם השינוי בלשון המקרא. והוא הוא אותו התוכן עצמו, אלא שלשון תורה לחוד, ולשון חכמים לחוד". (72) הרי שוב חזינן שהמועדים נתלים בדברים המשמחים את האדם, וכלשונו בגבורות ה' פמ"ו [קעז.]: "אלו שלשה מועדים נקראים זמני שמחה, כי כל הויה גורם שמחה... כדכתיב [תהלים קד, לא] 'ישמח ה' במעשיו'... לכך השמחה הוא באלו הזמנים שכולם הויית העולם. שבכל רגל ורגל יש דבר הויה בעולם; בפסח הוא הויית האביב, ובשבועות הוא הקציר, ובחג האסיף אסיפתה, הוא גם כן תקון התבואה מביא אותה לבית שלא יהיה הפסד לה. לכן ראוי שיהיה בהם השמחה, כי הזמן שהוא להויה נקרא זמן של שמחה". (73) לא נתברר לי מקומו. שאמנם בגבורות ה' פמ"ו [קעה.] האריך בזה טובא, אך אם כוונתו היא לשם לא היה אומר על כך לשון עתיד ["ועוד יתבאר"], שכבר כתב את הדברים בספר בגבורות ה', שהוזכר בתפארת פעמים רבות בלשון עבר. ועכ"פ, ז"ל בגבורות שם: "הזמנים המקודשים בתורה, מצאנו שלש מהם חיבר הכתוב אותם ביחד, הם חג המצות וחג השבועות וחג הסוכות, והם נקראים 'שלש רגלים'... גם מצאנו אלו שלש רגלים קבעה התורה זמנם בתבואת הארץ [אביב, קציר, אסיף]... ודבר זה צריך תלמוד, מה ענין המועדים אל תבואה. דע... כי כל שנה ושנה בפני עצמו יש בה הויה מיוחדת, כאילו בכל שנה ושנה יש בה בריאה בפני עצמה. ולכך השנה מתיחסת ומתדמה אל העולם. וזה כמו שיש לעולם התחלה שנמצא נברא, כך יש בשנה התחלה, וזאת ההתחלה היא בזמן האביב... וכמו שיש לעולם הויה, ודבר זה זולת התחלת ההויה, כי התחלת הויה התחלה בלבד... כך יש לשנה שלימות הויה, וזהו בזמן הקציר, שהתבואה היא בשלימות ראויה אל הקציר. ויש לעולם חזרה ואסיפה, שאחר תכלית הכל - העולם נאסף אל המקיים. שאין עמידה לעולם בעצמו, ונאסף אל המקיים שבו נתלה, וכן יש בשנה בצאת השנה, הוא תקופת השנה... ומצד שלש בחינות אלו יש לעולם מדריגה אלהית; כי במה שהוא נמצא מושפע מאתו יתברך יש לו הצטרפות אל השי"ת. והשני הוא הפך זה, שהעולם הוא חוזר ונאסף אל סיבתו המקיים אותו... ובזה כל המציאות שב אל השי"ת... השלישי שיש לעולם דביקות והצטרפות אל השי"ת בשביל הנמצאים עצמם, שיש בהם השלימות, ובשביל שלימותם יש להם דביקות בו יתברך". והמשיך שם לבאר כיצד יש בעם ישראל ג' בחינות אלו; פסח הוא כנגד תחילת הוית ישראל [יצ"מ], שנעשו לעם. שבועות הוא כנגד שלימות ישראל [מתן תורה], וסוכות הוא כנגד אסיפה אחרונה שישראל יהיו תחת כנפי השכינה [ענני כבוד]. (74) כי התורה היא לעול על ישראל, והמועדים הם לשמחת ישראל. 
(1) פסוק זה נאמר בפתיחת פרשת מתן תורה, ומוסב על דברי תורה, וכמו שמבאר. (2) "לא ציותי אלא לאדה"ר כמו שנאמר [בראשית ב, טז] 'ויצו ה' אלקים על האדם לאמר', ואדם אמר לחוה" [פירוש מהרז"ו שם]. (3) "שהורע בעיניה שלא צוה אותה תחילה" [מתנות כהונה שם]. (4) כמו שאמרו במדרש תנחומא שמות אות כה: "בוא וראה היאך היה הקול יוצא אצל ישראל, כל אחד ואחד לפי כוחו; הזקנים היו שומעין את הקול לפי כוחן, והבחורים לפי כוחן, והנערים לפי כוחן, והקטנים לפי כוחן, והיונקים לפי כוחן, והנשים לפי כוחן... הוי אומר כל אחד ואחד לפי כוחו". ובגו"א בראשית פ"ו סוף אות יב כתב: "הוא יתברך פועל אצל כל אחד ואחד לפי הראוי... כל אחד לפי ענינו. וכן כאשר היה מדבר עם ישראל היה נחלק הדיבור כל אחד ואחד לפי כוחו". וכן כתב שם פי"א אות יז. (5) משנה יומא ב. "'ביתו' [ויקרא טז, יז], זו אשתו". ובשבת קיח: אמרו "מימי לא קראתי לאשתי 'אשתי', אלא לאשתי 'ביתי'". ובסוטה מד. אמרו "'ביתך' [משלי כד, כז] זו אשה". וז"ל בנתיב העבודה פט"ו [א, קכה:]: "הבית לאדם הוא השלמתו, ולכך קרא החכם לאשתו 'ביתו'. כי כשם שהבית הוא השלמתו, שכל זמן שהוא חסר בית הוא חסר השלמתו, וכן אשתו היא השלמתו". וראה נצח ישראל פ"א [ד"ה ובמדרש]. ובח"א לב"ב נח. [ג, פג.] כתב: "האשה נקראת 'בית' בכל מקום... וזה כי האיש נמשל ונדמה צורה, והאשה חומר. וידוע כי החומר מקבל אל הצורה. וכל מקבל הוא 'בית' לאשר הוא מקבל. כי הבית מקבל הדבר בתוכו". (6) בגו"א שמות פי"ט אות ו הרחיב בזה יותר, וז"ל: "תאמר להם בלשון רכה. אף על גב דכמה פעמים כתיב בתורה לשון 'תאמר', ולא דרשינן לשון רכה, אין זה קשיא, דודאי כל אמירה לשון רכה, וזה מפני כי כל דבור יש בו שני ענינים; האחד, הוא חתוך הקול והאותיות, והוא נקרא 'דבור', וזהו קשה. והשני, הוא הענין הנאמר באותו דבור מן חבור האותיות והתיבות, והוא נקרא 'אמירה', והוא רך. כי כבר נתבאר... הדבור קשה, לפי שחתוך האותיות והוצאת הדבור בעצמו הוא בכח וקושי, וזה לא שייך באמירה ["מפני שאין באמירה חיתוך הלשון... והאמירה נעשית מעצמה על ידי צירוף וחיבור האותיות" (לשונו בגו"א ויקרא פ"י אות כ)]. ולפיכך בכל מקום שנאמר לשון 'ויאמר' הכונה שאמר לו ענין הנאמר, ואינו נזכר בו אם בלשון רכה אם בלשון קשה. אבל מדכתיב אצל אנשים 'ותגיד', ופירושו שם דברים קשים כגידים [רש"י שם]... אם כן פירוש 'ותגיד' שבלשון זה ידבר לישראל, וכן גם כן פירוש 'כה תאמר', בלשון אמירה יאמר להם. ומכיון שבלשון אמירה יאמר - זה לשון רך, כי לשון אמירה הוא רכה. אבל במקום שכתיב 'ויאמר', אינו בא לומר כי מה שדבר היה בלשון אמירה שהוא רכה, רק הכתוב בא לומר שענין אחד נאמר לו, ובודאי כל ענין הנאמר הוא רך. ואפילו אם אמר לו להרגו, והדבר הוא קשה אל המקבל, אין הכתוב מדבר מן רכות המקבל או קשה, רק שאמר שענין זה נאמר לו, וכל ענין הוא רך, שאין שייך בו קושי. אבל כשאמר הכתוב שיאמר לו בלשון אמירה, פירושו שיאמר לו דברים רכים, שכאשר יאמר שהדברים רכים אל המקבל אי אפשר לומר רק שדיבר לו דברים טובים, שאם לא כן אינם רכים אל המקבל. אבל כשאינו מדבר מן המקבל, אף על גב שאין הדברים רכים אל המקבל - שייך רכות, כי לא שייך בענין הנאמר קושי כדלעיל, ומדכתיב 'ותגיד לבני ישראל' מדבר הכתוב מן המקבל שהוא קשה, [כך גם] 'כה תאמר' הוא רך אל המקבל". (7) כי נכלל בזה הכללים והפרטים כאחד. (8) כן כתב בגו"א שמות פי"ט אות ו בביאור דברי רש"י שם שפירש "ותגיד - דברים הקשין כגידין", שכתב שם: "כי 'תגיד' כתיב מלא ביו"ד, לדרוש דברים קשים כגידים". וראה שם הערה 85. אמנם כאן המדרש מבאר שהוא מורה על הקפת הענין בצורה מלאה, ולכך יש כאן אמירה שלימה ומלאה, והמתבטאת בתיבה שנכתבה באופן שלם ומלא. ובגו"א בראשית פכ"ט אות ו כתב: "ככל שנתרבו אותיותיו - פעולתו יותר כפי האותיות שהם בו". ושם פמ"ט אות טו כתב: "בשביל ריבוי הפעולה באה התיבה בשלימות". וראה גו"א שמות פ"א הערה 172, כי זהו יסוד נפוץ בספר הגור אריה. (9) לשונו בדרוש על התורה [יב:]: "ואמרו המלאכים, 'מה לילוד אשה בינינו' [שבת פח:]. רצו בזה כי מה שייך ילוד אשה בין העליונים. אשר באין ספק מצד הוולדו מן האשה, נמשך אחרי גדרה וענינה, במה שהיא מושפעת ומקבלת. והעליונים למעלתם ומדריגתם המה משפיעים, ואינם מקבלים. ולפיכך אין יחס ושייכות לילוד אשה בין המלאכים. כי כל ילוד אשה, בבחינתו זאת ודאי רוצה לקבל, כאשה הזאת המיוחדת לקבלה אשר הוא ילוד מאתה [ראה גו"א בראשית פ"ח אות יח, ושם הערה 43], ואין קבלה בעליונים... אם הוא רוצה לקבל דבר, ראוי שיעמוד בין התחתונים הסגולים לקבלה לשפלותם. ומפני כי בודאי ידעו שעלייתו שם היתה לקבל דבר מה, לכן אמרו 'מה לילוד אשה בינינו', כי אין העליונים בעלי קבלה". ועוד אודות שהעליונים משפיעים [והם בבחינת זכר] והתחתונים מקבלים [והם בבחינת נקבה], ראה לעיל פ"י הערות 35, 42. וכבר השריש כמה פעמים בספריו שהחומרי מקבל, לעומת הנבדל שאינו מקבל. ותלה חילוק זה בשני גורמים; א) החומרי הוא מורכב, ולא פשוט. ב) החומרי הוא חסר. טעמו הראשון נמצא בנצח ישראל פכ"ט [ד"ה ופירוש זה], שכתב: "וידוע כי השכל הוא פשוט, ואין שייך בו קבלה. כי אם החומר הוא שמקבל. לכן לא תמצא בעליונים, שהם נבדלים שכליים, שהם מקבלים זה מזה... כי החומר הוא שמקבל". ובדר"ח פ"ב מ"ט [צה:] כתב: "היפך מי שאינו פשוט... שמקבל מזולתו, כי מי שמקבל מזולתו אינו פשוט... שאם היה פשוט היה מסלק מן הקבלה מזולתו... כי מי שיש בו מידת הפשיטות עומד בעצמו, אינו מקבל מזולתו... והקבלה הוא הרכבה שאינו עומד בעצמו". וכן הוא שם פ"ב מ"ה [עט.]. ושם פ"ה מ"י [רמט.] כתב: "כי מי שמקבל מן אחרים יש לו מדריגה חמרית, כי החומר מקבל... שכל ענין החומר שהוא מקבל תמיד... כי השכל הוא פשוט, אינו מקבל מזולתו, רק עומד בעצמו". וכן הוא בנתיב התורה פ"ד [א, כ:]. ובנתיב יראת השם פ"ב [ב, כד.] כתב: "כי העליונים אין אחד מקבל מזולתו, לפי שאם אחד היה מקבל מזולתו היה בהם הרכבה, שהרי מקבל מזולתו, ודבר זה לא שייך בעליונים... ודבר זה לא יתכן בנבדלים, שאין בהם הרכבה כלל. ולפיכך המשא ומתן מתייחס אל המורכבים שהם מקבלים מאחר, ואין במורכבים אחד עומד בעצמו. שאם היה עומד בעצמו, ולא היה שום חבור אל זולתו, דבר זה הוא פשיטות, ואין פשיטות בתחתונים". וכן כתב בנתיב העושר פ"א [ב, רכד.], ועוד. ואודות טעמו השני לקבלת החומרי [מפאת חסרונו], ראה דבריו בדר"ח פ"ד מ"א [קסב:], שכתב: "כי החומר הוא חסר תמיד... ולכך הוא מקבל מן אחר. ומי שהוא שמח בחלקו ואינו חסר, דבר זה מצד החסרון, שכל מקבל הוא חסר". ובגבורות ה' פמ"ד [קע:] כתב: "החומר הוא חסר, ולכך החומר מקבל, כי כל אשר הוא מקבל, הוא חסר מה שהוא מקבל". וראה לעיל פכ"ד הערות 113 ,19. (10) אודות שמדריגת האשה היא חומרית, הנה זהו יסוד נפוץ בספרי המהר"ל. דוגמה לדבר; אמרו חכמים [סוטה יב.] ש"כל הנושא אשה לשם שמים, כאילו ילדה". וכתב באור חדש [קיד.] בזה"ל: "שאמרו במסכת סנהדרין [כב:] האשה גולם כלי עץ, ואינה כורתת ברית אלא למי שעשאה כלי. כלומר, שאין האשה רק במדריגת החומר, והאיש נחשב שהוא כמו צורה לה... ולכך מדמה האשה כמו גולם, שהוא חומר בלבד, ואין בו הצורה של כלי... כי החומר אין מציאותו בפעל... כי האשה נחשב כמו החומר ועל ידי האיש... נמצאת האשה בפעל. ולכך נחשב כאילו ילדה האיש, והוציאה לפעל". ובבאר הגולה באר הראשון [כא.] כתב: "החטא שהאדם חוטא הוא בא לאדם מצד החומר בלבד. כי מצד הצורה אין חטא כלל... ודבר זה מבואר לכל, כי החטא הראשון היה בא מן האשה [בראשית ג, ו], שהיא חומרית בערך האיש שהוא נחשב כמו צורה". וכן הוא בגו"א דברים פכ"ה אות ג, ד"ה אמנם. ובח"א לקידושין מ: [ב, קמד:], כתב: "האשה פסולה לעדות מפני שהיא נוטה אל החומר... וידוע כי העדות שמוציא העדות אל הפעל, ולכך האשה שהיא נוטה אל החומר, ואינה נחשבת בפעל, שהחומר אינו בפעל, לכך אינה יכולה להוציא דבר אל הפעל, כי היא עצמה אינה בפעל". וכן כתב בח"א לע"ז ד. [ד, כח:]: "האשה והעבד פסולים לעדות, כי האשה והעבד נוטים אל החומר, ואין שייך בהם שיוציאו דבר אל הגלוי, כי הם חומריים ואינם כ"כ בפעל הנגלה, ואיך יוציאו דבר אל הפעל הנגלה". ובנתיב התורה פט"ו [א, סו.] הזכיר כן בקיצור. וראה נצח ישראל פ"ז הערה 311. ובהקדמה לנתיבות עולם כתב: "האשה... הוא החומר נקרא... כמו שבארנו בכל מקום". וכן הוא בדר"ח פ"א מ"ה [לה.]. וראה לעיל פ"ד הערה 82, פ"י הערה 37, פי"ב הערה 65, ופכ"ד הערה 18. (11) וכן כתב בגו"א שמות פי"ט אות ו [ד"ה ומה], וז"ל: "ומה שדקדק לומר גבי אנשים לשון קושי, ואצל נשים לשון רכה, וכן לנשים תחלה, ואחר כך לאנשים. מפני שבא ליתן להם את התורה כדרך סדר ראוי, כדי שיהיה הכל כסדר ראוי כשיקבלו התורה. כי הנשים קלים להתפתות תחלה [רש"י בראשית ג, טו], כמו שעשה הנחש [ש]דיבר אל האשה קודם [רש"י שם], כי היא בקל מתפתה תחילה, לכך נשים תחלה. והנשים יותר מקבלים דברי רצוי ופתוי, ממה שמקבלים מכח גזום, לפי שהם נבהלים מכח גזום. אבל האנשים מקבלים יותר מכח גזום מן דברים רכים, לכך לאנשים בלשון קשה". ועפי"ז ביאר שישראל הם עם קשה עורף, ואילו אומות העולם קרובי תשובה הן, וכלשונו בגו"א במדבר פל"א אות יח: "ומן המדה שהכתוב מגנה את ישראל, שאומר עליהם 'כי עם קשה עורף אתה' [דברים ט, ו], שעומדים במעשיהם, לא יקבלו שנוי, תבין זה. כי החומר הוא בעל השתנות, אבל דבר שאינו חומרי לא יקבל שנוי. ובאומות הוא להיפך זה, ששבחו אותם חכמים שהם קרובים לשוב בתשובה. אמרו ז"ל [תנחומא שמיני, ט] האומות קרובי תשובה הם. ולפיכך כאשר נשלח יונה להתנבאות על נינוה, אמר, הגוים קרובי תשובה, ויחזרו בתשובה, ולא תבא הפורענות, ויאמרו כי אני משקר, ולכך לא רצה ללכת להתנבאות [פרקי דר"א פ"י]. וזה מפני כי הם חומריים, ובעל החומר מוכן לשינוי, לכך ישנה מעשיו, שמקבל שנוי". וכן האריך בנצח ישראל פי"ד [וכבר התבאר]. (12) פירוש - המוכן לדבר מסוים קודם לאחרים בקבלת אותו דבר מסוים. וזהו יסוד נפוץ בספרי המהר"ל. וכמו להלן פס"ב [ד"ה ובפרק כיצד מעברין] הביא את דברי הגמרא [עירובין נד:] שהחש באבריו יעסוק בתורה. וסדר הזכרת האברים הוא; ראש גרון, מעיים. וכתב על כך בסוף הפרק שם "שלפי מעלת האברים הם קודמים אל קבלת הסדר". ובנתיב התורה פ"א [א, ה.] כתב על כך: "הראש שם השכל, והוא קרוב אל התורה... הוא ראשון וקודם לקבל רפואה על ידי התורה. ולפיכך אמר בראשון 'חש בראשו יעסוק בתורה'". ובנצח ישראל פכ"ו [ד"ה פירוש המאמר] כתב: "כי התחתונים הם קשורים עם העליונים, ולכך הם מקבלים קודם". ולעיל פכ"א הערה 5 נתבאר שהלב הוא הראשון לקבל החיות. ועשו הקדים את יעקב לצאת לעוה"ז, כי יש לו ההכנה אל העוה"ז יותר מאשר ליעקב [גו"א בראשית פכ"ה סוף אות כו]. וכן נאמר [דברים ל, ג] "ושב ה' אלקיך את שבותך ורחמך ושב וקבצך מכל העמים וגו'", וביאר המשך חכמה את כפילות הפועל "ושב" בזה"ל: "כי ישראל אשר המה בשבי שמשתוקקים אל ארץ ישראל, ורוצים לברוח מחוצה לארץ כמבור השבי, המה ישיב קודם. 'ורחמך ושב וקבצך מכל העמים כו'' המה הישראלים אשר מצאו קורת רוח בארץ נכריה, ובטל מהם התשוקה לארץ הצבי, גם הם יקבצם השם וישיבם אחרי זה". (13) בדרוש עה"ת [כז:] עמד ג"כ על קדימת הנשים לגברים, ובעוד שכאן ביאר קדימה זו מצד חומריותן, הרי שם ביאר זאת מצד מעלתן, וכלשונו: "כי באולי יאמרו הנשים אין לנו שכר בלמוד התורה, בשאינם לומדות אותה, ואיך יהיה לה חלק בשכרה. ועל ידי כך אולי ימנעו את בעליהם מלקבלה, כאשר אין להם תועלת בזה. לכך אמר 'כה תאמר וגו'', לנשים בלשון רכה. רוצה לומר, אדרבה, ששכרם הרבה מאוד, יותר משל אנשים, ולכך מקדים הנשים תחלה. וכדאיתא בברכות [יז.] גדולה הבטחה שהבטיחן הקב"ה לנשים יותר מן האנשים, שנאמר [ישעיה לב, ט] 'נשים שאננות וגו''. אמר ליה רב לרבי חייא, נשים במה זכיין, באקרויי בנייהו לבי כנשתא, ובאתנויי גברייהו לבי רבנן, ונטרן לגברייהו עד דאתי מבי רבנן, עד כאן. הנה... יש לשאול, למה ועל מה גדולה ההבטחה שהבטיח לנשים. ואם שכר הנשים גדול בשביל שמסייעים לבניהם ולבעליהם לתורה, כל שכן היה ראוי להיות יותר גדול שכר אנשים הלומדים אותה. אמנם יש לך להבין זה ממה שאמר הכתוב שהביא 'נשים שאננות'. כי האיש במה שהוא גבר, איננו בעל שאנן והשקט, מצד התגברותו והתפעלו. ולכן אינם מוכנים גם כן כל כך אל השאנן והמנוחה, הוא העולם הבא, שהוא המנוחה בעצמו. אבל הנשים ראוים ומוכנים לה מצד עצמם, שאינם בני פעולה והתעוררות מצד עצם בריאתן. לפיכך גדולה ההבטחה שהבטיחן הקב"ה יותר מן האנשים, מצד השאנן ושלוה אשר המה מוכנים לו, כי זהו חלק הנשים, וראויות לזה ביותר. ובמעט הסיוע שמסייעים לתורה שכרם גדול מאד, כאשר כבר הם מוכנים אל השאנן. וכל המוכן לדבר מה, בנקל ישיגו מצד תכונתו. אבל האנשים צריכים מצד זה שיהיו עמלים וטורחים בתורה מבלי מנוח לילה ויום. וזהו גופו 'ותגיד לבני ישראל' דברים הקשין כגידין [רש" שמות יט, ג], הוא העמל הגדול הזה. אמנם לנשים בלשון רכה, כי אינם צריכים כל כך. ואעפ"כ הם ראויים לשכר יותר גדול, עד שלזה גם כן הקדימן הכתוב לאנשים כאמור". (14) כי הן פטורות מלימודה [קידושין כט:]. (15) אודות שחומריות האדם מתייחסת לאמו, הנה רש"י בראשית לה, ח ביאר שהכתוב הסתיר את מות רבקה מחמת ש"העלימו את יום מותה שלא יקללו הבריות כרס שיצא ממנו עשו, אף הכתוב לא פרסמה". וכתב שם הגו"א אות ו בזה"ל: "אע"ג דיצחק... לא העלימו את מיתתו, לא קשה מידי, שכן אמרו רז"ל בפרק המפלת [נידה לא.] כי האם נותנת דם ובשר, כל הדברים החומריים שממנו יבוא הפחיתות. אבל מן האב יבואו דברים שאינם חומריים כל כך. ולפיכך הפחיתות והרשעות תלוי באם, מה שנתנה לו דברים פחותים רעים". וכן ראה גו"א בראשית פמ"ד אות כ, ושם הערה 67. הרי שחומריות האם עוברת לבן. והובא לעיל פכ"ד הערה 18. (16) באבות פ"ב מ"ח שיבחו חכמים את רבי יהושע בן חנניה באומרם "אשרי יולדתו". ובדר"ח שם [צא.] כתב לבאר הדבר בזה"ל: "כי כח הנפש יש לו נושא כח גופני, אשר הוא נושא לכח הנבדל. וכנגד זה אמר 'יהושע בן חנניא אשרי יולדתו'. רצה לומר, כי יש לו מעלה זאת כי יש לו זכות החומר. ולפיכך אמר 'אשרי יולדתו', כי מורה זה על חומר טוב שבא ממנו. כי אם לא היה לאשה שיצא ממנה חומר טוב לא היה יוצא ממנה אדם כמו זה שיש לו זכות החומר וטוב החומר. ובמסכת נדה בפרק המפלת [לא.] אמרינן, אשה מזרעת אודם, שממנו עור ובשר ושערות ושחור שבעין וכו'. הרי כל הדברים הבאים מן האשה הם חמריים, כמו הבשר והעור. ואין ספק בזה כי האשה שהיא יותר חמרית מן הזכר, שממנה החומר. ולפיכך אמר 'יהושע בן חנניא, אשרי יולדתו'. כי יש... לרבי יהושע בן חנניא מעלת זכות החומר, שנחשב נושא לכח זה, הוא כח נפשי". (17) לשונו בדרוש עה"ת [כח.]: "ועוד היה ראוי להקדימם בשהם ההתחלה והכנה לתורה, כי מן זריעת האשה נוצר גוף ובשר של הילד, כדאיתא בנדה לא.] בענין חלוקת הג' שותפין. וידוע שהגוף הוא הוא ההתחלה וההכנה לקבל השכל, בשהוא חומר זך ודק, ואי אפשר זולת התחלה זאת מצד בני אדם. לכן הנשים כשהם צדקניות, הם הם ההתחלה להוליד בן זכות החומר, שיהיה מוכן לקבלת שכל התורה. וזהו... שהן המוליכות ומכינות הבנים לכך". (18) למעלה פ"ט [ד"ה ואיך לא], וז"ל: "ואיך לא יקנה מדרגה אלהית על ידי המצות, כי המצות כולם - במה שהם מצות השם יתברך על האדם - אין ספק שזה התיחסות וחבור בין השם יתברך ובין האדם, כמו מלך הגוזר גזירה על עמו. ואין ספק כי יש יחוס וחבור בין המלך ועבדיו המקבלים את הגזרה, מצד שהוא מלכם גוזר עליהם, והם מקבלים. ומאחר שכך הוא, איך לא נאמר מה שמקבלים ישראל מצותיו וגזרותיו עליהם, שהוא יתברך יש לו יחוס אליהם וצירוף, מצד שהם מקבלים גזרותיו אשר השכל מחייב אותם, שבזה הצד מתקרבים ומתדבקים אל השם יתברך, אשר הוא נבדל מהכל, ויקנו בשביל כך ההצלחה העליונה בשביל החבור והדבוק הזה. כי אין ספק שזהו ההתדבקות בו יתברך, כמו שאמר הכתוב [דברים יא, כב] 'ולדבקה בו' כאשר האדם עושה רצונו, ומקבל גזרת המלך והוא עבדו. זהו עצמו החבור והדבוק בו יתברך, ומוציא את האדם מן החמרי, ולהיות דבק בו יתברך". וראה שם הערות 61 ,57, כי הוא יסוד נפוץ בספרי המהר"ל. וכן הובא שם ש"מצוה" היא מלשון "צוותא". וראה לעיל פי"ד הערה 47. (19) כי כל ברית וחבור שבין שנים מורה על דמיון מסוים שבין השנים, וכמבואר לעיל פ"ט [ד"ה וכל הדברים], ושם הערות 26, 28. וז"ל בדרוש לשבת תשובה [עט.]: "צוה הקב"ה שיהיה האדם הולך אחר מדות הקב"ה, מפני כי הדברים המתדמים יחד יש להם חבור ביחד. ואשר הם הפכים אין להם חבור ודבוק יחד. וכאשר יתדמה אל בוראו, אף שבודאי אי אפשר להתדמות אל בוראו ויוצרו, רק מה שאפשר להתדמות מן המדות הטובות והמשובחות, בזה יהיה לו דביקות וחבור בו יתעלה. ואשר הוא עושה הפכו, הוא מתרחק ממנו בתכלית הריחוק". והיות האשה חומרית יותר מהאיש, מפקיעה ממנה באותו יחס את ההתדמות של האיש לה' יתברך. וכבר נבאר למעלה [פ"ג הערה 62, פ"ד הערה 4, פכ"ד הערה 54, ועוד] שהחומרי גשמי הוא מסך המבדיל בין ה' לאדם. ווכל שהאדם חומרי יותר, כן המסך מעובה יותר. (20) וכבר נתבאר למעלה פ"כ [ד"ה ולא שתאמר] שהמרומם יותר - מחויב יותר, ו"אם לא היה יותר במדרגה, לא היה מחויב" [לשונו שם]. וראה שם סוף הערה 39. (21) כי חסרון אחד מוליך לחסרון שני, עד ההעדר הגמור, וכמבואר למעלה בהקדמה הערה 55. ובנצח ישראל פ"ב [ד"ה ועוד יש] כתב: "מפני שאין לו אותה מעלה בשלימות הגמור, ונחשב חסר, ואחר חסרון ימשך ההעדר והחסרון לגמרי". וראה שם הערה 83. ובח"א לב"ק צב. [ג, יד.] כתב: "מי שהוא חסר ימשוך אחריו עוד חסרון... כי הכלי שהוא נשבר קצת, קרוב להשבר עוד. והכלי שהוא שלם, קשה להתחיל להיות נשבר". ובח"א לשבת קכט: [א, סט.] כתב: "אחר חסרון נמשך חסרון והפסד... לגמרי". וכן הוא בגו"א דברים פ"כ אות א. ובדר"ח פ"א מי"ז [נה:] כתב: "ואחר החסרון נמשך עוד חסרון, כי כל חסרון גורר עוד חסרון". ושם בפ"ב מ"ב [עא.] כתב: "ואחר חסרון נמשך חסרון, ולא כן כאשר הוא שלם בכל, אינו יוצא מידי שלימותו". (22) שהוקדם ציוויו לציוויה של חוה. מה שאין כן במתן תורה, הוקדמו הנשים לאנשים, וכמו שמבאר. (23) "וראיה, שנתן לאדם הראשון מקצת מצות בלבד, ולכך לא היה החבור בשלמות" [לשנו להלן]. (24) פירוש - אצל אדה"ר החבור לה' לא הקיף את הכל, אלא היה בהתאם למדריגתו של המתחבר; מתחבר ומתחבר וחבורו. והואיל וחבורו של אדה"ר היה יותר גבוה מזה של חוה, לכך הוקדם ציוויו של אדה"ר לציוויה של חוה. (25) לשונו למעלה בהקדמה [ד"ה וכאשר ראה]: "וזכר [דוד המלך] ששה דברים ["תורת ה'", "עדות ה'" (תהלים יט, ח), "פקודי ה'", "מצות ה'" (שם פסוק ט), "יראת ה'" "משפטי ה'" (שם פסוק י)], לומר כי התורה מצורפת אל השם יתברך, שנקראת "תורת ה'", "עדות ה'", וכן כולם. לומר כי על ידי התורה קונה האדם דבקות בו יתברך. ומפני שבא לומר שהדבקות הזה הוא דבקות גמור, לא דבקות בצד מה, כמו מי שהוא בעל מדות, על ידי המדות קונה דבקות בו יתברך, ואינו קונה רק הדבקות בצד מה, כפי המדה אשר דבק בה. אבל על ידי התורה דבק בו יתברך לגמרי בכל צד. ומפני שהצדדין המחולקים הם ששה, והם; ימין ושמאל, פנים ואחור, מעלה ומטה, וכנגד זה זכר ששה שמות, שהוא דבק בו יתברך בכל צד, ואינו נוטה מן השם יתברך לשום צד, לא לימין ולא לשמאל, ולא לשום צד". וראה שם הערה 91. (26) והן; ע"ז, ברכת השם, דינין, שפיכות דמים, גלוי עריות, וגזל [ב"ר טז, ו]. וראה לעיל פי"ט [ד"ה ומעתה נשיב]. (27) כי רבוי המצות מורה על חבור שלם יותר, וכפי שכתב לעיל פי"ז [ד"ה ואמר רבי סימון]: "כי אף שנתן לאומות מקצת מצות, במה שיש בהם מדרגת האדם במקצת, וכפי מדרגתם נתן להם מקצת מצות. אבל ישראל שהיו אדם בכל, לא במקצת, נתן להם הכל כפי הראוי". וכן הוא לעיל פ"א הערה 69. ובדב"ר [ח, ו] אמרו שכל התורה נמסרה לישראל, עד שלא נשאר ממנה דבר בשמים. ובלשון המדרש "'לא בשמים היא' [דברים ל, יב], שלא נשתייר הימנה בשמים". (28) פירוש - החבור של ישראל לה' במתן תורה לא היה חבור פרטי שהוא בהתאם למדריגת המתחברים, אלא חבור כללי המופקע ממדריגת המתחברים. ולהורות שהחבור הוא כללי המגיע עד לדיוטא התחתונה ביותר, הוקדמו הנשים לאנשים, להודיע וליידע שעד לדרגת הנשים הגיע החבור לה'. כי העיקר מתגלה בהתחלה, וכמבואר לעיל פכ"א הערה 74. דוגמה לדבר; ההבדל בין חבור אדה"ר לה' לבין חבורם של ישראל לה' מקביל להבדל שקיים בין החבור של נח לה', לבין החבור של אברהם לה'. ונקודה זו מבוארת בנצח ישראל פי"א [ד"ה והורות לך], שכתב שם: "ולהורות לך כי לא היה התחלת הדביקות [של ה' בישראל] מצד הפרט, רק הדביקות הזה דביקות כללי, לא דביקות פרטי, לכך כאשר בחר השם יתברך מתחלה באברהם והוציאו מאור כשדים לתת לו הארץ, כתיב [בראשית יב, א] 'ויאמר ה' אל אברם לך לך מארצך וממולדתך אל הארץ אשר אראך'. והקשה הרמבמן ז"ל [שם פסוק ב], שתימה הוא שלא זכר הכתוב קודם זה שהיה אברהם צדיק, ולכך נגלה עליו השכינה ואמר לו 'לך מארצך וממולדתך וגו'', כי בלא זה לא נגלה עליו השכינה ואמר לו 'לך מארצך', לכך ראוי היה לכתוב קודם צדקת אברהם. וכמו שתמצא בנח [בראשית ו, ח] 'ונח מצא חן בעיני ה'', ואחר כך כתיב [שם שם ט] 'אלה תולדות נח וגו'', הזכיר קודם צדקת נח קודם שהזכיר שדבר השם יתברך עמו... לא יקשה כלל, כי אצל נח לא היה רק בחירה פרטי, והבחירה הפרטית הוא לפי מה שהוא, והכל הוא לפי מעשה צדקות שלו. אבל באברהם לא היה בחירה פרטית, רק באומה הישראלית, שהם זרעו. שהרי כתיב באותה בחירה [בראשית יב, ב] 'ואעשה אותך לגוי גדול', וזה בחירה כללית, ובחירה כמו זאת אין תולה במעשה כלל, ולא בחטא, כי המעשה הוא לפרט... שאם נשתנה המקבל - ישתנה הדבר. ולכך יתורץ השאלה, שלא הזכיר הכתוב צדקת אברהם קודם שנגלה עליו השכינה... שאם כך היה משמע שלכך נגלה עליו הקב"ה ואמר לו 'לך לך מארצך' בשביל זכותו שהזכיר, ואם כן היה זאת האהבה תלויה בדבר, וכל אהבה התלויה בדבר - בטל דבר בטל האהבה [אבות פ"ה מט"ז]... ואם כן תהיה הבחירה הזאת שבחר באברהם בטל. ולכך לא הזכיר זכותו, לומר כי הבחירה הזאת לא תליא בזכות כלל, ולכך אי אפשר שיהיה דבר זה בטל... ולכך אצל נח, שהשם יתברך קרבו, זה היה בשביל מעשיו בלבד, ולכך לא היה הבחירה בזרעו כלל". וראה הערה הבאה. (29) מה שמדגיש שבמתן תורה נוצר חבור שלא יוסר, מבואר היטב על פי דבריו בנצח ישראל פי"א, שהובאו בהערה הקודמת. ושם באותו פרק [ד"ה ודברים אלו] המשיך לבאר יסוד זה בזה"ל: "ודברים אלו ביארו חכמים בדבריהם הנאמנים במדרש [ילקו"ש ח"ב סוף רמז שיב], 'מי זה ערב לבו לגשת אל ה'' [ר' ירמיה ל, כא], אמר רבא בר רב הונא, מעלה זו יש בין ישראל לגוים; דאילו בישראל כתיב [ר' יחזקאל לז, כז] 'והייתי לכם לאלקים והמה יהיו לי לעם', ואילו בגוים כתיב [ר' ירמיה ל, כא-כב] 'מי הוא זה ערב את לבו לגשת אלי נאם ה' להיות לי לעם ואני אהיה להם לאלקים', עד כאן. בארו בזה דברינו אשר אמרנו לך, כי ההפרש אשר יש בין ישראל לאומות; כי שם יתברך בחר בישראל בעצם, ולא בשביל מעשיהם הטובים. שלא לומר דוקא כאשר הם עושים רצונו של השם יתברך אז בחר בהם, ולא כאשר אין עושים רצונו של השם יתברך, ולפיכך כתיב 'והייתי לכם לאלקים' קודם, ואחר כך 'והמה יהיו לי לעם', כלומר מה שהשם יתברך בחר בישראל הוא קודם, ואף כי ישראל אינם מקבלים אלקותו... אבל באומות כתיב קודם 'להיות לי לעם', שכאשר מעשיהם טובים וצדיקים אז השם יתברך מקרב אותם, ואין הקירוב אליהם רק מצד הפרטים, לא בחירה כללית... ואילו יבינו זה בני אדם לא עלה על מחשבתם, מחשבת הבל, לומר כי השם יתברך מאס בישראל חס ושלום". (30) "שנאמר [ישעיה ב, ה] 'בית יעקב לכו ונלכה'" [לשון המדרש שהובא התחילת הפרק]. (31) לשונו בנצח ישראל פ"א [ד"ה ובמדרש]: "כל מי שנקרא 'בית' כולל ומאחד כל אשר בתוכו". ונאמר [שמות א, כא] "ויעש להם בתים", ופירש רש"י שם: "בתי כהונה ולויה ומלכות שקרויין 'בתים'". וביאר שם הגו"א אות כז: "ויראה לפי שהבית כולל הרבה - כן הכהונה, מפני שהוא כולל השייכים אל הכהונה... וכן המלכות נקרא 'בית', מפני שהוא כולל עמו אשר הוא מולך עליהם, וכולם נכללים בו, לכך נקרא 'בית המלך' [מ"א ט, א]". (32) "במה שכל ישראל תחתיהם" [לשונו בסמוך]. ועוד אודות שהסנהדרין מאחד הכל, ראה רש"י שמות כא, א, שכתב "למה נסמכה פרשת דינין [ס"פ יתרו] לפרשת מזבח [ר"פ משפטים], לומר שתשים סנהדרין אצל מזבח". וכתב שם בגו"א אות ג: "ואם תאמר, דגם זה קשה, למה סנהדרין אצל המזבח. ואין זה קשיא, דהם שוים לגמרי; דהמזבח הוא משים שלום בין ישראל לאביהם שבשמים, כי עליו מקריבים הקרבנות. שנקרא 'קרבן' על שהוא מקרב את האדם לבורא יתעלה... וכן המשפטים מטילים שלום בעולם. וכן אמרו במכילתא [שמות כא, א] מה ראו דינין להקדים אותם לכל המצות שבתורה, כשהדין בין אדם לחבירו תחרות ביניהם, נפסק הדין שלום ביניהם. נמצא כי המזבח והדין הם מתקשרים ועושים שלום בעולם. כי צריך שלום בין ישראל לאביהם שבשמים [ע"י המזבח], ואחר כך צריך שלום בין איש לחברו [ע"י סנהדרין], נמצא הכל מקושר. ובשביל זה היה המזבח ולשכת הגזית באמצע העולם, כמו שדרשו [סנהדרין לז.] 'שררך אגן הסהר' [שיה"ש ז, ג], זה לשכת הגזית [בגמרא שלפנינו איתא "זו סנהדרין"], כמו שהטבור באמצע גוף האדם, כך לשכת הגזית באמצע העולם, כי האמצע מקשר כל החלקים לפי שהוא באמצע. נמצא המזבח ולשכת הגזית מאחדים ומקשרים הכל". (33) ובח"א לסנהדרין לז. [ג, קמה.] כתב: "השם יתברך נתן אותם [הסנהדרין] להורות לכל ישראל, והם דוגמת הלב אשר מפרנס הכל... כי ענין הסנהדרין להורות וללמד את ישראל, ומהם להתפשט כל הוראות החכמה, וכל הדברים האלו שייכים לסנהדרין". והנה הלב דומה לבית, וכפי שכתב בח"א לשבת לב: [א, כג.], בביאור דברי הגמרא שם "בעון שנאת חנם מריבה רבה בתןך ביתו של אדם", וז"ל: "כי השנאה היא בלב האדם, והלב הוא נחשב בית. וכאשר תוך ביתו שנאה, דהיינו בלב, שהוא נחשב בית, מריבה רבה בתוך ביתו ג"כ, דהיינו שנאה בתוך ביתו של אדם". וזו סבה נוספת מדוע סנהדרין נקראים "בית"; כי הם דוגמת הלב, והלב הוא כמו בית. (34) כלשון הזה לא מצאתי בחז"ל. אמנם בסנהדרין ז. אמרו "כל דיין הדן דין אמת לאמיתו, משרה שכינה בישראל, שנאמר 'אלקים נצב בעדת קל וגו'". ובגו"א שמות פכ"א סוף אות ז כתב: "כי הדיין הוא עם השם יתברך, כדכתיב 'אלקים נצב בעדת קל'", וראה שם הערה 128. ולא רק שהקב"ה עם הדיינים, אלא שכביכול הקב"ה תלוי בדיינים, וכפי שכתב רש"י בראשית יח, א: "אמר לו הקב"ה... עתיד אני להתייצב בעדת הדיינים והם יושבים, שנאמר 'אלקים נצב בעדת קל'". ופירש זאת הגו"א שם [אות ז] בזה"ל: "מפני ש'המשפט לאלקים הוא' [דברים א, יז], ומסר המשפט לדיינים, והמשפט ברשות הדיינין להימין ולהשמאיל. אם כן כאילו הקב"ה כביכול תולה בדיינים, שהרי משפטו בידם. ומי שהוא תולה באחר יש לו לעמוד. ואותו שהאחר תולה בו, הוא יושב. ולפיכך הדיינים בישיבה והקב"ה נצב בעדת אל". (35) כי ע"י הגזרות נוצר החבור, וכמבואר בהערה 18. (36) פירוש - חבור ה' לישראל דרך המשפט הוא נעשה. ובמקום המשפט, שם החבור. וכן ביאר בח"א לסנהדרין ז. [ג, קלא:], וז"ל: "כי הש"י עם הדיין, וכדכתיב [תהלים פב, א] 'אלקים נצב בעדת אל וגו''. וזה מפני כי המשפט הוא לאלקים, ולכך השם יתברך עם מה שהוא שלו. ומה שהמשפט הוא לאלקים יותר מכל... כי המשפט מחויב, והש"י מחויב המציאות... ולפיכך המשפט שהוא מחויב הוא בפרט אל הש"י... ולכן המשפט במה שהוא מחויב הוא ראשון וקודם לדבר שאינו מחויב. כי הדבר שהוא מחויב הוא קרוב ביותר, ואין כאן חציצה בין השם יתברך ובין המשפט, לכך המשפט לאלקים לגמרי". ואלו הם דבריו כאן. ובמדרש [דב"ר ה, ז] אמרו "אמר הקב"ה לישראל... בזכות שאתם משמרים את הדין... אף אני עושה צדקה ומשרה קדושתי ביניכם". ובנתיב הדין פ"א [א, קפו.] כתב לבאר: "כלומר, אף שהוא יתברך נבדל מן הנמצאים... ועם כל זה משרה הש"י קדושתו בתוך ישראל... וזה שמשרה שכינתו ביניהם, מפני כי הש"י הוא עם המשפט, כדכתיב [תהלים פב, א] 'בקרב אלקים ישפוט'". ובנצח ישראל פנ"ב [ד"ה וכן יצחק] כתב: "מדת הדין... על ידי מדה זאת יש אל השם יתברך חבור ודביקות אל התחתונים להיות ביניהם". וראה לעיל פי"ז הערה 36. (37) פירוש - הואיל ונתינת התורה לישראל יוצרת חבור, והחבור הראשוני עובר דרך הדין והמשפט, לכך בעת נתינת התורה יהיו הסנהדרין הראשונים שדרכם יעשה חבור זה. דוגמה לדבר; בגו"א שמות פ"כ סוף אות ח כתב: "כי משה ראשון לתורה ולמצות, ולכך היה קבלתו ראשונה לתורה ולמצות מפי הגבורה, והורישה לישראל אחר כך". וראה שם הערה 84, ולעיל פכ"א הערה 76. הרי שהמתאים ביותר לקבלת התורה, הוא גם הראשון שדרכו עוברת קבלה זו. (38) מה שנאמר "ואשא אתכם על כנפי נשרים". (39) לשון המכילתא: "לפי שהיו ישראל נרתעין לאחוריהם שנים עשר מיל, וחוזרין י"ב מיל, הרי עשרים וארבעה מילין על כל דבור ודבור". ולכך היה צורך בכנפי נשרים להשיב את ישראל למרגלות הר סיני. (40) לשונו בגבורות ה' פס"ו [שה.]: "אמר יהודה בן בצלאל זלה"ה, כאשר לכל דבר יבוקש תכלית, ולפי ענין שלו יש לו תכלית. שאם היה הפעל פעל חשוב וגדול, ראוי שיהיה לו גם כן תכלית חשוב. שאין ראוי שיהיה תכלית פחות ושפל לפעול חשוב. ומכל שכן פעל האל, שכל פעולותיו בחכמה והשכל, שכל פעולותיו ומעשיו הם הולכים לתכלית ראוי לפי הפועל. וכאשר ראינו ביציאת מצרים שפעל השם נוראות גדולות מאוד, והוא בעצמו ובכבודו הוצאים ממצרים, אם כן ראוי שיהיה לפועל הזה תכלית, ויהיה תכלית חשוב כפי ערך הפעל אשר פעל הם למען אותו התלכית. וכאשר מצאנו בכתוב שתכלית היציאה הוא שיהיה לישראל לאלהים, וכדכתיב בתחלת היציאה [שמות ו, ו-ז] 'והוצאתי אתכם מתחת סבלות מצרים ולקחתי אתכם לי לעם והייתי לכם לאלהים'. ובסוף פרשת תצוה כתיב [ר' שמות כט, מו] 'המוציא אתכם מארץ מצרים לשכני בתוכם'. מוכח כי תחלת היציאה היה על מנת שיהיה להם לאלהים. ולפיכך יבאו הפרשיות כסדרן. דמתחלה הוציאם ממצרים ואח"כ נתן להם י' דברות. והתחלתם [שמות כ, ב-ג] 'אנכי ה' אלהיך אשר הוצאתיך מארץ מצרים לא יהיה לך אלהים אחרים', ואח"כ שאר דברות". ונאמר [שמות ג, יב] "בהוציאך את העם ממצרים תעבדון את האלקים על ההר הזה". ובראב"ע הקצר פירש: "שלחתיך להוציא את העם, שתעבדו אותי על ההר הזה. וכן הכתוב אומר [ויקרא כב, לג] 'המוציא אתכם מארץ מצרים להיות לכם לאלקים'". הרי שיצ"מ נעשתה לתכלית שישראל יקבלו עליהם את אלקותו, וקבלה זו נעשתה במתן תורה, בדבור "אנכי", וכמבואר לעיל פכ"א [ד"ה ומה שאמרו], שכתב שם: "בדבור 'אנוכי' הוא שקבלו השם יתברך לאלוק". וכן הוא להלן פל"ז [ד"ה ומעתה יתורץ]. והרמב"ם במו"נ ח"ג פמ"ג כתב: "טעם ספירת העומר מיום נתוקם ממצרים עד יום מתן תורה, שהוא היה המטרה והתכלית של יציאתם, 'ואביא אתכם אלי'". הרי מבאר הפסוק כרבי אליעזר [ש"ואביא אתכם אלי" מוסב על הר סיני], ומבאר שתכלית יצ"מ היא מ"ת, וזה כדברי המהר"ל כאן. (41) כדבריו בגבורות ה' ס"פ נט [רסב:], שביאר שם את חמש עשרה המעלות הטובות למקום עלינו, וכיצד המעלות הן בגדר "מעלין בקודש". והנה שלש המעלות האחרונות הן; נתן לנו את התורה, הכניסנו לארץ ישראל, ובנה לנו את בית הבחירה. וכתב על כך שם בגבורות ה' בזה"ל: "ויותר מזה, שנתן התורה הוא דבוק יותר. ויותר מזה, שהכניסם לארץ ישראל, כי הארץ הזאת היא לחלקו של השם יתברך, וכמו שאמרו ז"ל [כתובות קי:] כל הדר בחוץ לארץ כאילו אין לו אלוה, וזהו הדבוק יותר. ויותר, שבנה להם בית הבחירה, והשם יתברך שוכן אתם לגמרי". הרי שבנין בית המקדש הוא פסגת הדבקות בין ישראל לה'. וראה לעיל בהקדמה הערה 70. (42) נקודה זו מזקיקה התבוננות. שאמנם מבואר שרבי עקיבא חולק על רבי אליעזר בהגדרת "סוף לקיחה" [לר"ע הוא בנין המקדש, ולר"א הוא מ"ת], אך מהי הסברה לומר שכתוצאה מכך מחויב ר"ע לחלוק עליו בנוגע להתחלת לקיחה [לר"ע היא מ"ת, ולר"א היא יצ"מ]. והרי המהר"ל להדיא תלה את התחלת לקיחה בסופה, שכתב: "ולדעת רבי עקיבא לא היה מתן תורה תכלית הדבקות בו, רק בנין בית הבחירה. ולפיכך סבר כי התחלת הלקיחה היא מתן תורה". ומדוע לא יתכן שר"ע יסבור כר"א לגבי התחלת לקיחה [שהיא יצ"מ], ורק יחלוק עליו לגבי סוף לקיחה. ובע"כ מוכח שכאשר סוף הלקיחה מועתק לבנין המקדש, יש לכך השלכה בהגדרת תחילת הלקיחה. והשלכה זו צ"ב. והנראה בזה, שעומק ההבדל בין ר"א לר"ע בהגדרת סוף הלקיחה הוא, האם סוף זה עוסק הוא בקבלת אלוקותו יתברך [ר"א], או בדביקות בו יתברך [ר"ע]. וממילא ישתלשל מכך הבדל בהגדרת התחלת הלקיחה; לדעת ר"א התחלה זו תהיה הבסיס לקראת קבלת אלוקותו. אך לדעת ר"ע התחלה זו תהיה הבסיס לקראת דביקות בו יתברך. והנפק"מ בזה תהיה בנוגע ליציאת מצרים. שהנה יציאת מצרים היא הבסיס לקבלת אלוקותו [כמבואר בהערה 40], אך אינה בסיס לדביקות בו יתברך. וכן ביאר בגבורות ה' ס"פ נט [רסב.], שכתב: "והנה בחמש המעלות הראשונות [שהן; הוציאנו ממצרים, עשה בהם שפטים, עשה באליהיהם, הרג בכוריהם, ונתן לנו ממונם] לא היה אל ישראל התעלות. כי כולם היו היציאה ממצרים, שאין זה נחשב רק שהיו יוצאים לאור שלמות המציאות. שקודם זה היו נקראים שהם נבלעים לגמרי [ראה לעיל פכ"ה הערה 57]... ואחר ה' אמצעיות זכר ה' מעלות קדושות שעל ידם הדבוק עם השם יתברך". הרי שביאר שיצ"מ אינה משתייכת למעלות העוסקות בדביקות בו יתברך. ולכך ברי הוא שלר"ע התחלת הלקיחה [לקראת ההתדבקות בה'] אינה יכולה להיות יצ"מ, אלא מתן תורה. וא"ת, נהי שלר"ע התחלת הלקיחה אינה יכולה להיות יצ"מ, אך מדוע אין היא המעלה הראשונה השייכות לחמש המעלות האחרונות. שהנה חמש המעלות האחרונות הן; נתן לנו השבת, וקרבנו לפני הר סיני, ונתן לנו את התורה, והכנסנו לארץ ישראל, ובנה לנו את בית הבחירה. [וראה שם בגבורות ה' ס"פ נט שביאר כיצד חמש מעלות אלו הן "מעלין בקודש" בדביקות בו יתברך.] ומדוע שלא נבאר את ההתחלת הלקיחה כמוסבת על נתינת השבת או ההקרבה להר סיני. אמנם זה לא קשה, שהרי התחלת הלקיחה נאמרה במלים "ואשא אתכם על כנפי ישרים", ולכך בע"כ איירי בתחילת לקיחה התואמת לנשיאה על כנפי נשרים. ומציאות זו אירעתה רק בעת מתן תורה, "שהיו ישראל נרתעים לאחריהם י"ב מיל". [ודייק לה, שכאשר ר"א התייחס לסוף לקיחה הוא קרא לו "להר סיני". ואילו כאשר ר"ע התייחס למאורע זה (כהתחלת לקיחה) הוא קרא לו "מתן תורה". והיינו כי לר"ע בע"כ איירי בריחוק שנוצר בעת שמיעת הדברות, וכמבואר בשבת פח: "כל דיבור ודיבור שיצא מפי הקב"ה חזרו ישראל לאחוריהן י"ב מיל". ולכך בהכרח שמדובר במתן תורה.] (43) כפי שכתב למעלה פ"א [ד"ה וזכר ג']: "כי באדם ג' דברים; הגוף, והנפש, והשכל". והוא יסוד נפוץ בספרי המהר"ל, כמלוקט שם בהערה 29. וכאן נחזור ונביא רק חלק מהמלוקט שם. בנתיב העבודה פ"א [א, עט:] כתב: "יש באדם שלשה דברים; השכל, הנפש החיוני, והגוף". ובנר מצוה [יא.] כתב: "האחד הוא כח גופני, השני כח נפשי, וכח זה אף כי הוא ג"כ הוא כגוף של אדם, אינו מוטבע כח בגופו כמו שהוא כח שלפני זה. הג' הוא שכלי, שהוא נבדל לגמרי מן הגוף". וכ"ה בח"א לב"ק ל. [ג, ה.], ח"א לסנהדרין ע. [ג, קע.], שם קז: [ג, רנד.], ח"א לזבחים פח: [ד, סח.], נתיב הבטחון פ"א [ב, רלג.], נתיב הכעס פ"ב [ב, רלט:], אור חדש [נה.], ועוד. ובחידושי ההלכות שלו למסכת שבת לא: כתב: "האדם יש לו ג' כוחות שהם זה למעלה מזה... האחד הוא כח הגופני, שהוא מוטבע בגוף. והשני כח נבדל מן הגוף, אבל הוא מצורף ומחובר אל הגוף, שאינו נבדל לגמרי. והכח הג' הוא נבדל לגמרי מן הגוף. ובדברי חכמים [ב"ר יד, ט] נקראו 'נפש' 'רוח' 'נשמה' אלו ג' כוחות. וביארנו אותו פעמים הרבה, ואצלי נתבארו אלו ג' כוחות". וכ"ה בדר"ח פ"ד מכ"ב [רה.]. (44) לשונו בדרוש עה"ת [כח:]: "כי הנפש מתחבר לשניהם; אם לגוף שהרי הוא עומד בגוף. אם לשכל, שהנפש מקבל השכל". ואודות יחס הנפש לגוף, הנה באבות פ"ד מי"ד אמרו "שלשה כתרים הם, כתר תורה וכתר כהונה וכתר מלכות", וכתב שם בדר"ח [קפח:] לבאר: "כי אלו ג' כתרים... הם כנגד האדם, כי יש באדם ג' חלקים, החלק האחד הוא השכל שבאדם, החלק הב' הוא הנפש, החלק הג' הוא הגוף... כתר תורה הוא כנגד השכל, וכתר כהונה כנגד הגוף... אמנם המלכות כנגד הנפש. וידוע כי הנפש הוא מנהיג את כל איברי האדם, והאדם מקבל הנהגה מן הנפש... ואין הגוף פועל, גם השכל אינו פועל, רק הפועל הוא הנפש הפועלת, והוא דומה אל המלך שהוא פועל ומושל. וזה שאמר הכתוב [משלי כא, א] 'לב מלך ביד ה'', וזהו כי המלך דומה אל הלב ששם הנפש החיוני". ובגבורות ה' פמ"ז [קפח:] כתב: "והמלכות בישראל נגד הנפש... כמו שהנפש הוא מנהיג איברי אדם, כך המלך מנהיג העם". ובנר מצוה [יא.] כתב: "החלק הנפשי שבאדם הוא כח מושל". ובח"א לסנהדרין צח. [ג, סוף ריד:] כתב: "והמלך... דומה לנפש באדם הפרטי, כי הנפש [היא] מלך, ומנהיג האדם הפרטי כמו המלך". וראה להלן פכ"ט הערה 48. ולגבי קשר הנפש עם השכל, ראה דבריו בח"א בכורות ח: [ד, קכא:], שכתב: "וידוע כי נפש האדם אינו כמו נפש ב"ח, שאין נוסף על נפש ב"ח מדריגה יותר עליונה. אבל הנפש של אדם אין ספק שנוסף עליו השכל, שהוא מדריגה יותר עליונה, ודבר זה ברור אין ספק בו... וביאור זה כי נפש האדם אין לו חבור אל השכל, במה שהנפש אינו שכלי בעצמו, רק כי השכל נוסף על הנפש... עד שאין מציאות לנפש עם השכל כלל... ודבר זה מתייחס אל נפש האדם שהוא נושא משא, שהוא נושא ההכנה לקבל השכל, ובזה מגיע עד השכל ע"י ההכנה שבנפש לקבל השכל, ושם ינוח כי אין מגיע יותר". וראה בסמוך הערה 47, כיצד דיוק לשונו כאן מורה על דברים אלו שבח"א לבכורות. ובנצח ישראל פ"ד [ד"ה ומפני שבזמן] כתב: "הנפש היא אחת... והוא מקשר וכולל הכוחות כולם... כי עצם הנפש כולל ומאחד כל הכוחות הנפש". (45) לשונו בדרוש לשבת תשובה [עח.]: "שפיכות דמים הוא מתחדש מן הנפש, אשר ממנו הנקימה והנטירה והאיבה, וממנו מתחדש שפ"ד. כי לא ישפך דם האדם כי אם על ידי קנאה שנאה ואיבה אשר הוא שייך לנפש". ועוד אודות שהנקימה והנטירה וכיו"ב באות מהנפש, ראה דבריו בח"א לשבת לא: [א, יט.] שכתב: "כי האדם יש לו ג' כוחות שהם זה למעלה מזה; האחד הוא כח גופני, שהוא מוטבע בגוף. והשני כח נבדל מן הגוף, אבל הוא מצורף ומחובר אל הגוף, שאינו נבדל לגמרי. והכח השלישי הוא נבדל לגמרי מן הגוף. גם בעלי הטבע הזכירו אלו ג' כוחות. ואמרו שיש לאדם כח בגוף ונקרא כח טבעי, שממנו כח הזן וכח המגדל וכח המוליד... ואמרו שמשכן כח זה הוא בכבד. ועוד יש לאדם כח בלתי טבעי, והוא כח החיוני, וממנו ג"כ כוחות ידועים, כמו 
הנקימה והנטירה, ומן כח הזה הוא כח התנועה. ואמרו שמשכן כח זה הוא בלב. ועוד יש כח נבדל לגמרי, ומשכן כח זה הוא במוח, ומן כח זה הדמיון והידיעה". ובדר"ח פ"ב מ"ה [עט:] כתב: "כי הכעס הוא מן הנפש, 'כי ייחם לבבו' [דברים יט, ו], ולכך יזהיר את האדם שלא יהיה נמשך אחר מידת הנפש ביותר". ובגו"א בראשית פל"ז אות ט כתב "השנאה הוא בלב", וראה שם הערה 113. (46) כי חטאים מבטלים הקשר לה', וכמו שנאמר [ישעיה נט, ב] "כי אם עוונותיכם היו מבדילים בינכם לבין אלוקיכם וחטאתיכם הסתירו פנים מכם משמוע". וראה למעלה בהקדמה הערה 53, ופ"ט הערות 18, 37, 89. (47) נקט לגבי הגוף ש"הוא משותף אל הנפש", ואילו לגבי השכל נקט שהוא "מצטרף אל הנפש". ועפ"י דבריו בח"א לבכורות ח: [ד, קכא:, והובאו בהערה 44] חילוק זה מבואר היטב. (48) חידוש נשגב למדים אנו מדבריו. והוא שכאשר האדם ישתלם במדותיו הנובעות מהנפש [קנאה, שנאה, איבה, כעס וכיו"ב], אזי ישתלם בשאר חלקיו גם כן, כי הכל הולך אחר שלימות הנפש. ובמשלי נאמר [משלי יט, טז] "שומר מצוה שומר נפשו בוזה דרכיו ימות". וביאר הגר"א שם שסיפא דקרא ["בוזה דרכיו"] איירי במדות, והבוזה אותן ימות. ולמהר"ל מבואר היטב דיוק לשון הפסוק; העוסק במצות הנפש ישמור עצמו מכל דבר רע ["שומר מצוה שומר נפשו"]. ואילו הלועג למצות הנפש, יאבד וימות. וראה הערה הבאה. (49) דע, שבדרוש עה"ת [כח:] הביא ג"כ מחלוקת זו של ר"א ור"ע, וכתב לבאר את שיטת ר"א בזה"ל: "ובמכילתא רבי אליעזר אומר 'זה ברית שבת'... רצו בזה שבאין ספק הזהירם בכתוב הזה על שישמרו הדבר שהוא החבור בין ישראל ובין השי"ת, לשלא יבאו לידי פירוד ח"ו להפרד מעמו, כי כל ברית הוא החבור. וסבר ר"א כי הברית הנזכר כאן היא ברית שבת, כי היא שכתוב אצלו [שמות לא, יז] 'שבת וינפש'... ומסתבר לר"א שכאשר ברית וחבור לנפש עם הש"י, יוכרח החבור ההוא לכלל האדם בכללו, שלא יפרד מאתו יתברך אף בשני חלקים האחרים, הם הגוף והשכל. כי הנפש מתחבר לשניהם; אם לגוף שהרי הוא עומד בגוף. אם לשכל, שהנפש מקבל השכל. לכן בהתחבר והדבק עם השי"ת את הנפש, יתחברו לשלשתן. לכן צריך אזהרה ביותר על שמירת ברית הנפש, היא השבת. שאמרו ז"ל [ביצה טז.] נפש יתירה נתנה לאדם בשבת, ואז היא דביקה בו יתברך, ובודאי יעמוד בצדקו בכללו לסברת ר"א... ולאלו שלשה החלקים יתחלקו כל חטאי האדם; יש הולך אחר היצה"ר שבגופו באכילה ושתיה וזנות, וכל דבר תאוה. ויש שחוטא בנפשו, בנקימה ונטירה, ושנאה שבלב, והחמדה, וכל הדברים שהם לנפש. ויש במחשבה בע"ז, שהוא עיקר חטא של מחשבה, וכיוצא בזה. וסבר ר"א כאשר הנפש נקי מן החטאים השייכים אליו, דהיינו ע"י שישמור ברית השבת שיש לאדם בו נפש יתירה, עד שיש לה ברית וחבור עם הש"י, אזי לא יבא לידי חטא גם בשני החלקים האחרים. כי לסברתו קרוב האדם ביותר לחטא בנקימה ונטירה וכיוצא, מה שהם חטאי הנפש". (50) כמבואר לעיל פ"א [ד"ה וזכר ג'], שכתב: "כנגד הכח הנפשי, שהתנועה מן הנפש", וראה שם הערה 32, כי הוא יסוד נפוץ מאוד בספרי המהר"ל. (51) לשונו בדרוש עה"ת [כח:]: "אשר המצוה הזאת [של שבת] היא לנפש, שיש לו מנוחה ביום השבת, כידוע שהמנוחה היא לנפש, ולכן נקראת המנוחה בו". וכוונתו שבלשון התורה מנוחה נקראת "וינפש" [שמות לא, יז], חזינן שמנוחה קשורה לנפש. ורש"י שם בחומש כתב: "וינפש - כתרגומו 'ונח'. כל לשון נופש הוא לשון נפש, שמשיב נפשו ונשימתו בהרגיעו מטורח המלאכה". ובח"א לנדרים לב. [ב, ו:] כתב: "השבת היא השלמת האדם בנפשו. כי כל ימי השבוע אין נפשו בשלימות כאשר יגע במלאכה. וכאשר בא השבת הוא נח, ואז שבת וינפש... ויש ברית וחבור בין השי"ת והאדם מצד הנפש, וזהו ענין השבת. וכמו שאמרו ז"ל [ביצה טז.] 'שבת וינפש', נפש יתירה נתנה לאדם בשבת... כי השבת אסור במלאכה, שכל מלאכה היא טורח הנפש, ואין הנפש בשלימות רק בשבת, אז הנפש בשלימות. לכך השבת הוא לנפש שממנו התנועה, ובשבת היא בשלימות, וזהו ברית". וראה בח"א לשבת קיח: [א, נז.]. אמנם בח"א לשבת קיט. [א, סג:] ביאר ש"השבת בפרט מתייחס אל השכל הנבדל מן החומרי... וזה אמרם [ביצה טז.] נפש יתירה נתנה באדם ביום שבת. ולפיכך הראש שבו הנשמה והשכל באדם מתיחס אל השבת". ושוב בח"א לשבת קיח. [א, נה:] ביאר שהשבת היא כמו הלב, וזה כדבריו כאן שהשבת היא ברית הנפש. (52) ועוד אודות הדביקות הגנוזה בשבת, הנה אמרו חכמים [שבת קיח:] "אלמלי שמרו ישראל שבת ראשונה, לא שלטה בהם אומה ולשון", וכתב שם בח"א [א, נו:] בזה"ל: "יש לך לדעת, כי השבת היא הדביקות שיש לישראל עם הקב"ה, דכתיב [שמות לא, יז] 'כי אות היא ביני וביניכם'. והאומות הם מסולקים מן השבת, שהרי אמרו גוי המשמר את השבת חייב מיתה, כדאיתא במסכת סנהדרין [נח:]. ולפיכך אם שמרו ישראל שבת ראשונה, היו מקבלים הברית והחבור הזה שיש לישראל מצד השבת חבור עצמי. כי אין דומה חבור ודבוק של שבת, לשאר חבור ודבוק שיש לישראל עם הקב"ה מצד שאר מצות. כי השבת אשר היא מצד הבריאה, שהרי השבת נמשך אחר הבריאה שברא הקב"ה. ואם היו מקיימים ישראל שבת ראשונה, היה נמשך חבור ישראל אל הש"י מצד הבריאה. ודבר שהוא מצד הבריאה הוא עומד נצחי מבלי שנוי כלל, כמו שכל הנבראים עומדים. ולפיכך לא שלטה בהם אומה ולשון מצד שהיו דביקים בו יתברך... כי שבת ראשונה היא עצם החבור עם הקב"ה. ולכך אמר שלא היו משעובדים לעולם כאשר היה התחלת החבור והדבוק שהוא מצד הבריאה כראוי, ודבר זה מבואר כאשר תעיין בדברים אלו". (53) "אדרבא" - לא שהנפש תמשוך אחריה את הגוף והשכל, אלא להיפך, הגוף והשכל ימשכו אחריהם את הנפש. (54) לשונו בח"א לנדרים לב. [ב, ו:]: "שקולה [המילה] כנגד כל המצות. גם דבר זה מבואר, וזה מפני כי כל המצות אינם רק שיהיה ברית וחבור בין הש"י ובין האדם. כי כל התורה היא הברית, כאשר יודע, והמילה עצמה היא הברית ג"כ בין השם יתברך ובין האדם. ולכך המילה... כנגד כל המצות. ואולי אם יאמר שכל זה קשיא, למה המילה ברית בין השם יתברך ובין האדם. כבר התבאר זה כי... המילה שהוא השלמת האדם... לכך [היא] ברית בין השם יתברך והאדם. כי הברית הוא הצירוף והחיבור שיש בין השם יתברך ובין האדם... ולכך יש ברית בין השם יתברך ובין האדם מצד התורה, שהיא השלמת האדם מצד השכל, ויש ברית וחבור בין השי"ת [והאדם]... מצד המילה. כי המילה השלמה לאדם מצד הגוף. וכל אחד השלמה בפני עצמו; כי התורה היא השלמה שכלית... המילה השלמת הגוף, ודבר זה יש לך להבין מאוד. וכאשר אלו... הם בשלימות, אז יש כאן ברית וחבור לאדם עם השם יתברך מצד השלמת האדם". והובא לעיל פ"ב הערה 27. ואברהם אבינו זכה למצות מילה כי היתה לו מעלת הגוף בשלימות [לעיל פי"ט הערה 45, פכ"א הערה 37, פכ"ד הערה 74, ופכ"ה הערה 20]. וזהו שאומרים [בברכת המזון] "ועל בריתך שחתמת בבשרנו", וכמבואר לעיל פ"ט הערה 85, ופי"ט הערה 43. (55) יסוד נפוץ בספרי המהר"ל. וכגון, בנצח ישראל פ"ג [ד"ה ובפרט יצר] כתב: "יצר דע"ז, הוא שמגרה להיות נמשך אחר הע"ז. ויצה"ר הזה במחשבת האדם, שהוא כח שכלי". ושם בפ"ד [ד"ה אמנם לפי] כתב: "ע"ז החטא הוא בכח השכלי, שמאמין בעבודה זרה". וכן הוא בגו"א שמות פכ"ה אות ד [ד"ה אמנם], ובדרוש לשבת תשובה [עח.], ועוד. וראה הערה הבאה. (56) וטעם לדבר כתב שם בח"א לקידושין מ. [ב, קמ.] וז"ל: "כי הוא יתברך הכל, וגם המחשבה ברשותו של הקב"ה, וכאשר הוא מחשב על הע"ז הרי הוא יוצא מרשות הקב"ה. ולפיכך חייב על המחשבה, כי השכל יש לו קישור בו יתברך [ר' לעיל פ"ח הערה 35]. ואם השכל הוא יוצא מן רשות הקב"ה להיות דבק בע"ז, הרי הוא עובד ע"ז". ובדרשת שבת תשובה [עח.] כתב: "כי עבודת אלילים הוא לשכל האדם, אשר מאמין בדברי הבאי כמו עבודת אלילים, ולכך דבר זה, שהוא הטעות אחר עבודת אלילים הוא אל השכל בלבד...כי עיקר החטא של עבודת אלילים הוא בשכלו, ולפיכך נענש על המחשבה בלבד...וכאשר יחטא בעבודת אלילים הוא מתעב ומקלקל השכל, ומפסיד אותו". וכן הזכיר ענין זה בנתיב הלשון פ"ד [ב, עב.]. וכן ביאר בגבורות ה' פס"ו [שז.], וז"ל: "וכנגד שלא יהיה חוטא בנפשו לשמים נתן לו [לבני נח] ע"ז, כי כל החטאים אי אפשר שיחטא בנפשו בלבד, חוץ מע"ז, דכתיב 'למען תפוש את ישראל בלבם', וזהו בע"ז...דכל העבירות אין מצטרפת מחשבה למעשה חוץ מן ע"ז...וא"כ החטא הזה בלבד הוא לנפש". וכן בנתיב היצר פ"א [ב, ריש קכב:], ח"א לקידושין ל: [ב, קלו:], גו"א בראשית פ"ו הערות 123, 146, ח"א לזבחים פח: [ד, סח.], ובנתיב הלשון פ"ו [ב, עו.]. (57) פירוש - אין כוונת ר"ע רק לשמירת ברית מילה, אלא לשמירה מכל עבירות הגוף ותאותיו. (58) בדרוש עה"ת [כח.] הביא את דעת רבי עקיבא, וכתב עליו: "ור"ע סבר כי יאמר ["ושמרתם את בריתי"] על ברית מילה וע"ז. אשר המילה היא בגוף האדם הרגיל ביותר לפרוק עול ולילך אחר תאוותיו, הם המביאים אותו אל כל החטאים. לכן צריך בריתו וחבורו שמירה ביותר שיתחבר עם השם יתברך. וכן ע"ז לבלתי לכת אחרי מחשבתו המביאה אותו להרע בשכלו והרהוריו לבקש תואנה וסרה על השם יתברך, צריך שמירה לברית וחבור ביותר גם כן. ואלו שני דברים הם עיקר הברית לסברתו. ולכך אמר 'ברית מילה' הוא שמירת הגוף אשר בו המילה. ו'ברית עבודה זרה', שהוא בשכל ומחשבה. ואין הקב"ה מצרף למעשה רק מחשבת ע"ז... ור"ע סבר אדרבה, צריכים לשמור ברית מילה ביותר, כי הגוף קרוב לחטא ביותר, מפני שהולך אחר יצרו. וכן ברית ע"ז שלא יתור אחר מחשבתו לע"ז ומינות, שדברים אלו קלים וקרובים ביותר לחטוא בהנה. כי המחשבה היא דבר קל ביותר. ואם ישמרו ברית המילה, שיחבר הגוף אליו יתברך, וברית ע"ז שלא יתורו מחשבתן אחריה, שיחבר שכלם אליו, אזי לא יחטאו עוד". (59) פירוש - ראוי שהחבור שבין הנפש לה' ילבש דמות ברית, שהיא הסכמה בין שני צדדים לקיים דבר מסוים [רמב"ן בראשית ט, יג]. והגר"א [בפירושו לספה"י פ"א מ"ח] כתב: "אומר לך מהו ענין של ברית. והוא אדם שיש לו אוהב כנפשו, ורוצה שלא יפרוש ממנו... נותן לו דבר שכל מגמתו ותשוקתו אליו, והן נקשרים על ידי הדבר ההוא... ולשון 'ברית' הבטחה שעל ידי הדבר ההוא ודאי לא יתפרד ממנו". ואף כאן, הנפש שבאדם ראויה להיות הדבר שנמסר להקב"ה בכדי שהאדם לא יסור מה' לעולם. (60) כפי שכתב למעלה פכ"ג [ד"ה בארו בזה]: "כי האדם יש לו דבקות אל העליונים מצד הנשמה הנבדלת". וראה שם הערה 16. ולמעלה בפרק ג [ד"ה ובמדרש] הביא שהנפש נמשלה לבת מלך, אשר לעולם משתוקקת לעליונים, כי משם שורשה. (61) כמבואר למעלה פ"ט [ד"ה ובפרק קמא], שכתב שם: "כאשר הוא מפר בריתו של אברהם אבינו, אין האדם מקבל בריתו של הקב"ה", וראה שם הערה 85. אמנם כאן תולה סילוק זה בהיותו ערל. ונקודה זו מבוארת למעלה פי"ט [ד"ה וכאשר בא], שכתב שם: "וכאשר בא אברהם, נצטווה במילה. ידוע כי הערלה נקראת על שם כסוי ואטימה, וכל דבר נכסה ונבדל נקרא 'ערלה'. וזהו בכל מקום שנאמר [דברים י, טז] 'ערלת לב', שאינו נכנס הדבר בלבו, ונבדל ממנו... וכל הדורות עד אברהם, כל הדורת ההם היו תחת הטבע, ולא היו נבדלים מן הטבע. עד שבא אברהם, ובחר השם יתברך בו, כדכתיב [נחמיה ט, ז] 'אתה הוא ה' האלהים אשר בחרת באברם'. והוציא אותם מן הטבע, עד שלא היה הטבע מבדיל בין השם יתברך ובין הבריות. כי הטבע שהיא חמרית, היא מבדלת בין השם יתברך ובין הבריות. עד שבא אברהם, ואליו היה חבור עם השם יתברך, שבחר בו, והוציא אותם מן הטבע, שלא היה כאן הבדל ואטימה עוד בין השם יתברך והאדם. ואז צוה להסיר הערלה, היא האטימה. והמילה היא הברית והחבור שיש עם השם יתברך, מפני שהוציא השם יתברך אותו מן הטבע". וראה שם הערה 40. וכל עוד שאברהם היה ערל היה נופל כאשר ה' היה נגלה אליו [רש"י בראשית יז, ג, וראה למעלה פכ"א הערה 37], וזה מורה באצבע שמחמת הערלה האדם מסולק מה'. ובח"א לסנהדרין צט. [ג, רכה:] כתב: "המפיר בריתו ויש לו ערלה, הרי אין ראוי לחבור, כי הערלה היא ההבדל בין הש"י ובין האדם, עד שאי אפשר לו החבור, שכך הערלה היא כסוי והפרשה והבדלה מן הש"י". (62) רמב"ן במדבר טו, כב: "כי המודה באלוה זולתו כבר הוא בטל אצלו כל מה שצוה השם הנכבד בין במצות עשה בין במצות לא תעשה. שאם יש אלוה זולתו, יראתו ומצותיו וכל החיוב בהם אינו כלום". ולמעלה פכ"א [ד"ה ומה שאמר] כתב: "אם היה להם אלוה זולת השם יתברך, היו מבטלים מלכותו יתברך חס ושלום". (63) בבחינת "עשה טוב" [תהלים לד, טו]. (64) בבחינת "סור מרע" [תהלים לד, טו]. (65) "כי לפי דברי הכל בא להזהיר שלא יסורו מן השם יתברך ולבטל הברית שיש בינם לבין השם יתברך" [לשונו למעלה ד"ה ושמרתם את בריתי]. ופליגי מהו האופן היאה ביותר להמנע מביטול הברית; ההתחזקות במעשים היוצרים את הברית [שבת (ר"א)], או ההתרחקות ממעשים המסלקים את הברית [ערלה וע"ז (ר"ע)]. אמנם שיטת רבי עקיבא עדיין טעונה ביאור, שקשה וכי אין עבירות אחרות המביאות ג"כ לסילוק החבור בין האדם לה'. והרי למעלה בפרק ט [ד"ה ובפרק קמא] ביאר שהפורק עול, והמגלה פנים בתורה שלא כהלכה [בנוסף למפר ברית בשר] מבטלים את חבור האדם לה', וכתוצאה מכך אין יוה"כ מכפר עליהם [שבועות יג.], עיי"ש. ומדוע ר"ע לא הזכיר כאן עבירות אלו, ונקט רק במילה וע"ז. וצ"ע. 
(1) בדפוסים המאוחרים יותר של התפארת, פרק זה מתחיל כך: "ויענו כל העם ויאמרו כל אשר דבר ה' נעשה [שמות יט, ח]. ובפרשת משפטים [שמות כד, ז] ויאמרו כל אשר דבר ה' נעשה ונשמע". ולפי"ז לא מובן מדוע הביא שני פסוקים, ולא הסתפק בפסוק של "נעשה ונשמע", שבו עוסק פרק זה. אמנם בדפוס ראשון של התפארת מודפס כמו שלפנינו. ולפי"ז הביא כאן רק את הפסוק של "נעשה ונשמע" בשנוי לשון, וכדרכו. (2) "מזיו שכינה" [רש"י שם]. (3) במעשה העגל. (4) "כל אחד ואחד נטל כתר" [רש"י שם]. (5) "הכתרים, והכי משמע את עדים אשר היו להם מהר חורב" [רש"י שם]. (6) "דמשמע נמי ויתנצלו את עדים מהר חורב" [רש"י שם]. (7) "ומשה יקח אותו עדי. לשון אחר, 'את האהל' לשון 'בהלו נרו' [איוב כט, ג], והוא היה קירון עור פניו" [רש"י שם]. (8) "שמעולם על ראשם" [לשון הגמרא שם]. ובד"ר חסר ממילץ "ראשם" עד "מי גילה לבני". (9) "מוכנין לעשות קודם שישמעו, ולא כדרך שאר עבדים ששומעים תחילה את הדבר לידע אם יכולין לקבלן עליהם אם לאו" [רש"י שם]. (10) "כך דרכו, וחלוק משאר אילנות - חנטת פריו קודם לעליו" [רש"י שם]. (11) פירוש - מין אחד ראה את רבא שהוא מעיין בהלכה. (12) פירוש - והיו אצבעות ידיו מונחות תחת רגלו, והיה רבא לוחץ אותן, והיו מזילות אצבעותיו דם. ורבא לא הבחין בכך מתוך התעמקותו בסוגיא. (13) אותו המין לרבא. (14) פירוש - עם פזיז, שהקדמתם פיכם לאזניכם. (15) פירוש - עדיין אתם עומדים בפחזותכם. (16) "עם נמהר, קודם ששמעתם אותה [את התורה] היאך היא קשה, ואם תוכלו לעמוד בה - קבלתם עליכם לקיימה" [רש"י שם]. (17) "התהלכנו עמו בתום לב, כדרך העושים מאהבה, וסמכנו עליו שלא יטעננו בדבר שלא נוכל לעמוד בו" [רש"י שם]. (18) פירוש - אותם אנשים שהולכים בעלילה. (19) שישראל הקדימו "נעשה" ל"נשמע", כמו המלאכים. (20) פירוש - תיבת "נעשה" שאמרו ישראל. (21) פירוש - "נעשה" מורה על התבטלותו של המצטוה לרצונו של המצוה. שהרי כבר נתבאר למעלה [פ"א הערה 18] שהחלק העיקרי באדם הוא שכלו, ולא גופו. והרי העשיה להדיא מתייחסת לגוף האדם [למעלה פי"ח הערה 1], ובדילוג על שכלו, שהוא החלק העיקרי באדם. ולכך מונח ב"נעשה" התבטלותו של האדם לרצונו של המצוה. וצרף לכאן דבריו בתחילת דרוש על התורה [נ.], שכתב: "שם 'תורה' הונח על המצות שנתן השם יתברך על ידי משה. ולא נקראו בשם 'מצות', אף שהיה שם זה ראוי יותר, באשר הם מצות מאתו יתברך, מפני כי לשון 'מצוה' שייך בציווי הבא ממי שלא יבקש שידע המצטוה ענין הציווי ומהותו, רק כל תכליתו לשתהא ציוויו נעשית. והשם יתברך רחקו מחשבותיו מזה בתתו המצות לישראל, וחפץ שידעו ויבינו כל ענין המצוה. ולכך נקראו 'תורה' לשון הוראה, שמורה דברים השכליים שבהם והחכמה". הרי שהתמקדות סביב העשיה ["מצות", "נעשה"] יש בה להפקיע מהבנתו שלשהמצטוה, וצמצום הדבר לפעולה החיצונית גרידא. (22) לשונו בנצח ישראל ר"פ יג: "כאשר תתבונן במעלת ישראל תדע כי לא דבר זה בלבד מה שישראל חלק השם יתברך, וכמו שמעיד עליהם השם של 'ישראל' שחתם השם בשמם, כי אין לישראל בעצמם שום מציאות ושום הויה רק בו יתברך. ולא תאמר אף אם הם חלק ה', מכל מקום הם בריאה לעצמם. אל תאמר כך, אבל הם לגמרי אל השם יתברך, עד כי בטל מציאות עצמם אל השם יתברך... שזהו ענין קדימת 'נעשה' ל'נשמע' שאמרו ישראל. כי אין ישראל נמשכים לרצונם כלל, רק לרצון העלה ברוך הוא, והם ונפשם אל השם יתברך, ולא שייך בזה להקדים 'נשמע' ל'נעשה', כאילו היה תלוים בדעתם וברצונם. אבל אינם תולים בדעתם וברצונם כלל". וכן כתב בנר מצוה [יד:], וז"ל: "ולכך אמרו ישראל 'נעשה ונשמע' [שמות כד, ז], ואילו אמרו 'נשמע ונעשה' היה להם דעת עצמם, כמו כל בריה שיש לו דעת עצמו, ולא היה להם דבר זה, רק כי הם נמשכים אחר השי"ת, הוא העילה. והכל הוא מצד העילה, ולא מצד עצמם, וכאילו אינם דבר מעצמם, ולפיכך הקדימו 'נעשה' ל'נשמע', ולא היו תולים בדעת עצמם, רק כל אשר יגזור עליהם השי"ת יעשו, מבלי שיבחנו הדבר בדעתם. אם כן אין להם דעת עצמם". (23) והמצות כולן הן גזירות שמתחייבות מהקב"ה, וכמבואר למעלה בפרק ו הערות 26, 35, 68, פט"ז הערה 63, ס"פ כו, להלן פל"א הערה 73. (24) כמבואר בהערה 22 שאין לישראל קיום מצד עצמם, אלא רק נבראו לרצון קונם. ובנתיב הצדק פ"א [ב, קלה:] כתב: "והפסוק [משלי י, כו] 'כחומץ לשנים וכעשן לעינים כן העצל לשולחיו'... כי הפסוק הזה 'כחומץ לשנים' מדבר על העצל במעשים ואינו זריז במצות ובתורה. והשליח הוא האדם, והמשלח הוא הש"י, אשר שלח האדם וברא האדם בעולמו לעמל, וכדכתיב [איוב ה, ז] 'אדם לעמל יולד וגו''. ועל זה אמר 'כחומץ לשנים וכעשן לעינים כן העצל לשולחיו'... העצל במעשים אינו עושה מצות... שהש"י ברא את האדם בעולם, ושלחו לפעול מצות ומעשים... שהשם יתברך שלח האדם בעולם שיעשה הטוב... ולכך אמר 'כחומץ לשנים וכעשן לעינים כן העצל לשולחיו'". ונקודה זו תבואר יותר בהמשך. (25) שכבר נתבאר למעלה כמה פעמים [פי"ב הערה 16, ופי"ז הערות 33, 35] ש"מלאך" פירושו שליח, וכל מהותו היא שליחותו. והרי "שלוחו כמותו", ואין לשליח קיום מצד עצמו כלל. (26) כמו שכתב בגו"א בראשית פ"ד אות ד: "שההכרח קודם לאינו הכרח, ולכך עבודת האדמה קדמה לעבודת הצאן. וכן בגו"א שמות פכ"ה ריש אות ד כתב שתרומת חובה קודמת לתרומת נדבה, כי החיוב קודם לאינו חיוב. ובח"א לסנהדרין ז. [ג, קלב.] כתב: "המשפט במה שהוא מחויב הוא ראשון, וקודם לדבר שאינו מחויב". והרמב"ם בפיהמ"ש [בהקדמתו לסדר זרעים] כתב: "סדר נשים התחיל במסכת יבמות. והטעם שהצריכוהו להתחיל ביבמות ולא התחיל במסכת כתובות, ועיון השכל נותן שהיתה ראויה להקדים. אבל נעשה זה מפני שהנשואין הוא דבר עומד ברשות אדם ורצונו, ואין לבית דין לכוף אדם עד שישא אשה. אבל היבום הוא מוכרח לעשותו ולומר לו חלוץ או יבם. וההתחלה בדברים המוכרחים הוא הנכון והראוי מן הדברים שאינם מוכרחים. ועל כן התחיל ביבמות, וסדר אחר כך כתובות". (27) כפי שכתב למעלה פי"ז [ד"ה באורו כי]: "כל עלול אפשרי מצד עצמו, הוא מחויב מצד עלתו יתברך", וראה שם הערה 32. וכן הוא למעלה פט"ז [ד"ה ועוד המציאות], ושם הערה 22. (28) ולפי דבריו כאן עולה שבהקדמת "נעשה" ל"נשמע" מונחת ההכרה שגזרת ה' מוכרחת להתקבל אצל האדם. ולפי"ז תקשי לך מה הצורך בכפית הר כגיגית [שבת פח.]. שהנה להלן פל"ב [ד"ה אבל מה] נתבאר שההר נכפה על ישראל כגיגית בכדי להורות לישראל שהתורה היא מוכרחת המציאות, ואינה תלויה בדעתם של ישראל, עיי"ש. אך הרי כל זה כבר מקופל וכלול בתוך ההקדמה של "נעשה" ל"נשמע", וכמבואר כאן. ולהלן בפרק לב בהערה 16 תתבאר נקודה זו. וראה לעיל פט"ז הערה 78. (29) יבאר מהלך שני בביאור הקדמת "נעשה" ל"נשמע". ובעוד שהסברו הראשון נסוב סביב הציר של עלה ועלול ["נעשה" מצד העלה, ו"נשמע" מצד העלול], הרי שבהסברו השני יבאר שאידי ואידי מצד העלול, אך הקדמת ה"נעשה" ל"נשמע" מורה שהעשיה היא מהותו של המצטוה, וממהות זו משתלשלת ה"נשמע". (30) שאינו מישראל. (31) ועל כן אצל גוי קודם יש ה"נשמע" ולאחריו יש ה"נעשה", כי ה"נשמע" הוא הסיבה ותנאי ל"נעשה" המסובב. והרי הסיבה קודמת למסובב, וכמו שכתב בגבורות ה' פכ"ב [צה:]: "הסיבה קודמת למה שהוא סיבה לו". וכן הוא בגו"א בראשית פל"א אות ח, ושם במדבר פ"כ הערה 80. וכן הוא להלן ס"פ מב. וראה במבוא לדרשות המהר"ל, הוצאת כשר, עמוד 16. (32) פירוש - המעשה אינו מותנה בשמיעה, אלא מחויב ועומד מצד עצמו. ואילו הידיעה היא מותנית בכך שניתנה המצוה להעשות; כי רק לאחר שניתנה המצוה, יש מקום לעמוד על טיבה וסוד טעמה. אך אם המצוה לא היתה ניתנת, לא היתה שום אפשרות של ידיעת המצוה והבנתה. אם כן העשיה היא הסבה, ואילו הידיעה שבה היא המסובב. וכבר נתבאר בהערה הקודמת שהסבה קודמת למסובב, ולכך אצל ישראל ה"נעשה" קודם ל"נשמע". (33) פירוש - מציאותם היא בעשיה. (34) על האדם. (35) הבדל זה בין האדם בעל הבחירה, לעומת המלאכים, התבאר למעלה פט"ז [ד"ה מופת שלישי], וז"ל: "כי האדם מיוחד מכל הנמצאים שהוא בעל בחירה רצונית לעשות מה שירצה. ואינו כמו העליונים, שהם עושים רצון קוניהם בלא שינוי וחלוף כלל, רק עומדים על מתכונתם אשר נבראו. זולת האדם, אשר הוא בעל בחירה רצונית לעשות". וראה שם הערה 66. (36) נקודה זו מבוארת היטב בפחד יצחק שבועות, מאמר ד אות ז, וז"ל: "הקדמת 'נעשה' ל'נשמע' של עבודת מלאכי השרת מובנה היא שאין השמיעה סיבת הקיום של רצון ה' אצלם... עצם הקיום אינו זקוק לשום סיבות, כי על כן כל עצם מציאותם של מלאכי השרת אינו אלא קיום רצון קונם. והרי שמם מורה על מהותם; 'מלאך' פירושו שליח. האישים העליונים נקראים 'מלאכים' מפני שמלבד שליחותם אין להם כלום. 'אין מלאך אחד עושה שתי שליחוית' [ב"ר נ, ב], מפני ששליחותו זוהי מציאותו, ואי אפשר לה לבריה אחת שתהיה יותר מבעלת מציאות אחת. ועל דרך זה היא ההבנה במאמר חז"ל [חגיגה יד.] שישנם מלאכים האומרים שירה רק פעם אחת וגוועים. כלום יש מיתה במלאכי מרום... אלא שאין להם למלאכים שום קיום אחר מלבד שליחותם, וברגע ששליחותם נגמרת הרי זה ממילא הפסק מציאותם... ומפני שה'נעשה' של מלאכי השרת הוא עצם מציאותם, ממילא שקודם הוא לה'נשמע', שכן הוא דרך כל הנבראים שמציאותם קודמת לשמיעתם". (37) ואם תאמר, לאחר שביאר שרק אצל מלאכים נטולי בחירה ניתן להקדים "נעשה" ל"נשמע", מה שא"כ אצל האדם שהוא בעל בחירה ["ולא יתכן עליו לומר שהוא נברא על פועל זה, שהרי בחריי הוא לעשות איזה פועל שירצה" (לשונו למעלה)], תקשי לך כיצד ישראל אכן הקדימו "נעשה" ל"נשמע", והשתמשו ברזם של מלאכי השרת, ולא שתו לבם להבדל המהותי שביניהם; המלאכים נטולי בחירה, וישראל הם בעלי בחירה. אמנם כאן הגענו לנקודת החידוש שבמתן תורה. ובביאור חידוש זה ראה פחד יצחק שבועות מאמר ד אות ז, שכתב: "היצירה החדשה שנשתלשלה לעולם בשעת מתן תורה, דהיינו, שמשעה זו של מתן תורה ואילך קיימת גם למטה בריאה כזו אשר כל עצם קיומה וסוד מציאותה אינה אלא עשיית רצון קונה. שמה של בריאה זו הוא כנסת ישראל. כי נקודת הגובה של מתן תורה אינה בזה ששמי השמים התכופפו על הארץ מתחת, אלא בזה שעל ידי מתן תורה נולד ענין של 'חד הוא'. קוב"ה ישראל ואורייתא חד הוא [עיין זוה"ק ח"ג עג.]. וענין זה של 'חד הוא' מחייב כי מכאן ואילך אין השמיעה סיבתה של העשיה, כי מעתה העשיה באה מטבע ה'חד הוא'... כדרך שמדה זו נוהגת במלאכי השרת. וכך נתגלגל להתחתונים רזם של העליונים". וראה עוד בהקדמתו של השב שעתתא, אות ז, שנגע ג"כ בנקודה זו. ולכך אף אחר שישראל אמרו "נעשה ונשמע", לא נעשתה אמירה זו כשייכת לבני אדם, אלא היא ממשיכה להיות אמירת המלאכים בלבד. ורק ממ"ת ואילך חלה על ישראל בחינה מסויימת של גדר מלאכים. (38) אודות שעלים הם טפלים, ראה דבריו להלן פנ"ט [ד"ה ואמר ומלופפת] שכתב: "כי אמרו ז"ל [סוכה כא:] 'ועלהו לא יבול' [תהלים א, ג], אפילו שיחת חולין של תלמידי חכמים צריך למוד בהם. כי עיקר השכל הוא נקרא 'פרי', וקראו שיחת חולין של ת"ח 'עלין', כי העלין הוא מלבוש הפרי, כי העלין הם מבחוץ, והפרי מבפנים. וכן השכל של ת"ח הוא דבר פנימי, ושיחת חולין שהוא דבר מבחוץ, נקרא עלין שהם מלבוש אל השכל". (39) והטעם לקולת הוצאת העלים לעומת הקושי שבהוצאת הפרי יבואר בהערה הבאה. (40) כי כבר נתבאר למעלה [פכ"ו הערה 58] שהתפוח מורה על מידת הדין. ומידת הדין מוציאה את הכל לפועל, וכמו שנתבאר שם. וכן בגבורות ה' פע"א [שכו:] כתב: "כל התגלות לפועל הוא בדין, וזה מפני שכל יציאה לפועל הוא שנוי, וכל שנוי צריך אל זה כח וחוזק המשנה הדבר. וכל חוזק הוא במדת הדין, ודבר זה ידוע לחכמים". ולכך לתפוח יש כח הוצאה ביותר, מפאת שהוא מורה על מידת הדין. וצרף לכאן שאמרו [זוה"ק ח"ג עד.] "תפוח הוא אסוותא [רפואה] לכלא". והנה הרפואה היא שהאדם חוזר להתחלתו, ומתחדש משם כבראשונה [נתיב התשובה פ"ב ד"ה דע לך, ושם הערה 61]. ולפי המתבאר כאן מחוור הוא מאוד ענין זה. שהרי נתבאר כאן שהתפוח מורה על ההתחלתיות שיש ביציאה הראשונית אל הפעל. והואיל וכל מתרפא חוזר להתחלתו, דין הוא שהתפוח יורה על שיבה זו אל ההתחלה. ויש בזה הטעמה נפלאה. שהנה בארמית אומרים על חולה שנתרפא "איתפח" [ברכות ריש מו.]. והוא מלשון תפוח. ולדברי המהר"ל שהתפוח מורה על ההתחלתיות שביציאה הראשונה אל הפועל, נאה ויאה שכל רפואה מחולי תקרא בשם "איתפח". וזו הסבה שבשאר פירות העלים קודמים לצאת לפרי. וזאת משום שאין ביציאת העלים כ"כ שנוי, ולכך אין בהם צורך לכח וחוזק לשנות הדבר, אלא יוצאים בקלות. אך יציאת הפרי נחשבת לשנוי גדול, ויש בכך קושי נגלה. (41) כי כבר נתבאר למעלה [פכ"א הערה 74, ופכ"ח הערה 28] שהעיקר מתגלה בהתחלה, וזהו לשון "מעיקרא", שהוא לשון התחלה. (42) ואודות שהעלים נחשבים כשומר לפרי לגבי הלכות טומאה, ראה עוקצין פ"ב מ"ז. (43) בגבורות ה' פס"ג [רפו.] כתב ש"לעיל נתבאר מאמר זה באריכות, שם תדע להבין מה ענין התפוח אל המרור". וכונתו לדבריו שם בפרק מג [קסג:], שביאר שם שהיו מולידות במצרים תחת התפוח [סוטה יא:]. וחלקו הובא למעלה פכ"ו הערה 58. (44) נקט בלשון "ועוררתי אותך" [לשון חריגה בספריו] לאור הפסוק שהזכיר "תחת התפוח עוררתיך". (45) המאמרים שהובאו כאן; (א) הקדמת "נעשה" ל"נשמע" דומה למלאכים. (ב) הדמיון לתפוח שמקדים את העלים שלו. (ג) הויכוח שבין רבא למין [יובא בסמוך]. (46) כמו שאמרו [אבות פ"א מי"ז] "לא המדרש עיקר אלא המעשה". וביאר זאת בח"א לקידושין מ: [ב, קמג:] בזה"ל: "כי המעשה הוא עיקר, אבל התלמוד שהוא למד לעשות, אינו עיקר כמו המעשה. שהרי התכלית לעשות, כי אין האדם שכלי. כי אילו היה שכלי לגמרי, היה התורה שלו עיקר. אבל האדם אינו שכלי לגמרי, ולכך מעשה עיקר, שהמעשה על ידי האדם כפי אשר ראוי שיהיה צדיק ע"י מעשה. שכל מעשה הוא בגוף, ואילו התורה הוא בשכל". וראה למעלה פ"י הערה 20, פי"ח הערה 1, ולהלן פל"ג הערה 46. (47) בנתיב התמימות פ"ב [ב, רח.] הביא מאמר זה, וכתב לבארו: "כי השיב רבא לאותו מין, כי ישראל הליכתם בתמימות מבלי מחשבה חיצונית, ואין סומכין על זה. כי הליכת התמים, התמימות מנהיג אותו אל הטוב, מצד שהליכתו של תם ישרה, והיושר נמשך אחר הטוב בעצמו. אבל מי שהליכתו בתחבולה, ודבר זה הליכה עקומה, ודבר זה מוליך אותו אל הרע. שאל יחשוב אם ילך בתמימות, ולא בתחבולה ובערמומית, שלא יגיע בהליכתו זאת אל הטוב. דבר זה אינו, רק התמימות מנהיג אותו אל תכלית הטוב. וזה שאמר [משלי י, ט] 'הולך בתום ילך בטח'. ודוד המלך אמר [תהלים קיט, א] 'אשרי תמימי דרך ההולכים בתורת ה''. כלומר שזהו מאושר ומקוים, כי 'אשרי' הוא מלשון אשרינהו וקיימינהו [כתובות כא.], כי מאושרים הם אותם שהם תמימי דרך, שאין מגיע להם מכשול בהליכתם, שהיא תמימה". וראה למעלה בהקדמה הערה 101. והם דבריו כאן שפעולות התם אינן יוצאות מהסדר הראוי, אלא הן נעשות לפי היושר בלבד. (48) פירוש - הנפש מפעילה את כלי המעשה, ומושלת עליהם. ואודות יחס הנפש לגוף, הנה באבות פ"ד מי"ד אמרו "שלשה כתרים הם, כתר תורה וכתר כהונה וכתר מלכות", וכתב שם בדר"ח [קפח:] לבאר: "כי אלו ג' כתרים... הם כנגד האדם, כי יש באדם ג' חלקים, החלק האחד הוא השכל שבאדם, החלק הב' הוא הנפש, החלק הג' הוא הגוף... כתר תורה הוא כנגד השכל, וכתר כהונה כנגד הגוף... אמנם המלכות כנגד הנפש. וידוע כי הנפש הוא מנהיג את כל איברי האדם, והאדם מקבל הנהגה מן הנפש... ואין הגוף פועל, גם השכל אינו פועל, רק הפועל הוא הנפש הפועלת, והוא דומה אל המלך שהוא פועל ומושל. וזה שאמר הכתוב [משלי כא, א] 'לב מלך ביד ה'', וזהו כי המלך דומה אל הלב ששם הנפש החיוני". ובגבורות ה' פמ"ז [קפח:] כתב: "והמלכות בישראל נגד הנפש... כמו שהנפש הוא מנהיג איברי אדם, כך המלך מנהיג העם". ובנר מצוה [יא.] כתב: "החלק הנפשי שבאדם הוא כח מושל". ובח"א לסנהדרין צח. [ג, סוף ריד:] כתב: "והמלך... דומה לנפש באדם הפרטי, כי הנפש [היא] מלך, ומנהיג האדם הפרטי כמו המלך". וראה למעלה פכ"ח הערה 44. (49) כמבואר בהערה הקודמת, והוא מרומם יותר מהנפש. וענין זה מבואר בנר מצוה [י:], ובתוך דבריו כתב שם: "יש באדם... כח השכלי, ומלרע ממנו כח נפשי, ומלרע ממנו כח גופני... ואף כי נראה ברור כי כח השכלי באדם הוא עליון במעלה, מ"מ אינו כל כך בממשלה והכח... כי כח הנפשי הוא כח פועל יותר, כאשר ידוע. ולמטה ממנו כח גופני, שאינו פועל כ"כ. וכח השכלי, אף כי בודאי יותר במעלה, אבל כח הממשלה יש לייחס אל כח הנפש". ומדויק מדבריו שאף כח השכלי מושל במקצת, אך אינו מושל כפי שכח הנפש מושל. וענין זה יבואר יותר כאן. (50) פירוש - כאשר השכל מוטבע בגוף, אזי השכל והנפש אינם בני חורין, וכמו שמבאר. (51) דוגמה ליחס זה שבין השכל לנפש, ראה ברא"ם ר"פ שופטים [דברים טז, יח], שכתב: "השוטרים הם המושלים... והם אשר בידם הכח והממשלה להוציא לאור משפט השופטים. ובזולתם, אין לשופטים שום כח ושום ממשלה על בעלי הריב כלל, אלא להורות את הדין בלבד. ואחרי הוראתם את הדין, אז השוטרים הם שבידם הכח והממשלה להכות ולרדות את החייב לקבל עליו את הדין... כי הם [השופטים] אין להם כח לצוות, רק להורות". הרי שאע"פ שעיקר כח השלטון נמצא בידי השוטרים, מ"מ אף הם כפופים מבחינה מסוימת לשופטים, שהרי עליהם להוציא לפעל את החלטת השופטים. והוא הדין ביחס שבין השכל לנפש; השכל הוא כמו שופט, והנפש היא כמו שוטר. (52) שהרי ענין החירות הוא שעומד לעצמו, בלי צירוף ושעבוד לאחר. וכמו שביאר בגבורות ה' פל"ו [קלה.], שהמצה מורה בעצם על חירות, משום שהמצה משוללת מצירופים, שהרי עשויה רק מקמח ומים, "וכל דבר פשוט, מבלי שמצטרף אליו דבר, הוא ענין חירות. שהרי המשועבד יש בו צירוף, שהוא מצטרף אל אשר הוא אדון לו - ומשעבד בו, ומי שהוא בן חורין עומד בעצמו, אין לו צירוף כלל... ולפיכך ראוי מי שיצא אל החירות - אל המצה שהיא פשוטה בלי צירוף שיאור" [לשונו שם]. וכן חזר וכתב שם בפרק נא [ריט.]. ולכך שכל המוטבע בגוף אינו בן חורין. (53) ולכך הנפש הממונה על המעשה נעשתה משוחררת מכבלי השכל. (54) פירוש - הנפש מעצמה [ללא הנהגת השכל] חפצה לעשות רצון קונה ["נעשה"], וזוהי שלימות הנפש. ואודות ששלימות הנפש היא בשעה שהנפש עושה מצות, ראה לעיל ספ"ג. (55) כפי שכתב בח"א לב"ב נח. [ג, פב:] אודות היחס של אליעזר עבד אברהם לאברהם: "כי מדריגת אברהם נותן שיהיה לו העבד הלז. ואליעזר ג"כ היה מורה על מציאות ומדריגת מי שהוא אדון שלו, כי העבד יורה על האדון... כי העבד הזה מורה על ענין אברהם ומדריגתו". והואיל והנפש היא עבד לשכל, לכך מהנפש ניתן לעמוד על השכל. (56) כי ההגדרה של מלך היא שאין מעליו אחר, אלא עומד לגמרי ברשות עצמו [כמבואר למעלה פט"ז הערה 95]. ובדר"ח פ"ג מט"ז [קנב.] כתב: "המלך יש לו עטרה על הראש... כי אין אחר שולט על ראשו... כי מי שאינו משועבד לאחר, ואין אחר משתורר עליו, יש לו עטרה על הראש". ובהוריות יא: אמרו על מלך "שאין על גביו אלא ה' אלקיו". (57) בח"א לגיטין ז. [ב, צד:] כתב: "ומפני הקדמה הזאת ראוים לכתר ועטרה... שהיו ישראל דומים למלאכים הנבדלים, שהם מקדימים 'נעשה' ל'נשמע', כדאיתא במסכת שבת [פח.], וכאשר יש להם דמיון אל המלאכים הנבדלים ראוים אל הכתר. והפך זה אשר הם בעלי חומר, ומרוחקים מן הכתר, ועליהם נאמר 'שבו לכם פה עם החמור' [בראשית כב, ה], '
עם הדומה לחמור' [יבמות סב.], והם עבדים, לא מלאכים. ולעוה"ב, שיהיו נבדלים מן החומר לגמרי, נאמר עליהם [ברכות יז.] צדיקים יושבים ועטרותיהם בראשיהן". וכן כתב להלן פל"א [להלן ומה שאמר]: "כל ענין הנוטה אל הגשמי יש בו שפלות ופחיתות, ודבר שהוא נבדל יש לו מלכות, והבן זה". ובנצח ישראל פכ"ג [ד"ה וקאמר בשעה] הזכיר את דבריו מכאן. ובח"א לסנהדרין קה: [ג, רמו:] כתב: "הכתר מורה על מעלה נבדלת". ובח"א לשבועות ט. [ד, יא:] הוסיף שמיקומו של הכתר מורה על מהותו, וכלשונו: "כי הכתר נבדל מבעל הכתר, כאשר הכתר הוא על ראשו. ולכך ראוי הכתר למלך, שהרי המלך ג"כ הוא נבדל מן הכלל". וראה נתיב התשובה פ"ד הערה 26. וראה להלן פס"ג [ד"ה ואמר כי]. (58) אמנם בגמרא [שבת פח.] אמרו שירדו ששים רבוא מלאכים בתחילה, וק"כ רבוא לבסוף. ושם בח"א [א, מד.] ביאר מספרים אלו. וכן הוא שם בחידושי ההלכה שלו. ואף בפרק זה הזכיר עד כה שירדו בתחילה ששים רבוא מלאכים. ובח"א לגיטין ז. [ב, צד:] כתב ג"כ שירדו בתחילה ק"כ רבוא מלאכים, וכן כתב בנצח ישראל פכ"ג [ד"ה וקאמר בשעה]. וכן הוא בתנחומא שלח אות יג, איכ"ר ב, יז, ובשיהש"ר ד, ד. (59) פירוש - אי אפשר בפחות מק"כ רבוא מלאכים, וכמו שמבאר. (60) פירוש - ה"נעשה" וה"נשמע" של כל אחד ואחד מישראל היה יחודי לו, ושונה משל חבירו. ולכך היה צורך בק"כ רבוא מלאכים, בכדי להתייחס לכל אחד ואחד בפני עצמו, וכמו שמבאר. (61) לשונו בגו"א בראשית פי"ח אות יא: "טעם הדבר, שענין המלאך הוא השליחות... לכך אם מלאך אחד עושה שתי שליחויות, היה מלאך אחד שני מלאכים". ומעין זה כתב בגבורות ה' פנ"ב [רכז:]. וראה הערה 36. (62) פירוש - לכך אין מלאך אחד יכול לקשור יותר מאשר כתר אחד, כי קשירת שני כתרים שונים תחשב לעשיית שתי שליחויות, וזה מן הנמנע. (63) באבות פ"ו מ"ג אמרו "אין לך בן חורין אלא מי שעוסק בתלמוד תורה". ושם במשנה ו אמרו על הלומד תורה ש"כתרך גדול מכתרם [של מלכים]". ובדר"ח שם [רפח.] כתב: "כל דבר שהוא צורה, ראוי שיהיה נקרא בלשון חירות. ודבר זה בארנו פעמים הרבה, כי השעבוד הוא מצד החומר, כי מצד הצורה אין שעבוד. ודבר זה רמזו ז"ל [יבמות סב.] על עבד כנעני 'שבו לכם פה עם החמור' [בראשית כב, ה], 'עם הדומה לחמור'. כי מצד השעבוד שבו הוא דומה לחומר, כי המשועבד מתפעל מאחר. ודבר זה ענין החומר, שהוא מתפעל. אבל בצורה, כיון שאין בצורה התפעלות כלל, לא שייך לומר על הצורה שעבוד, רק חירות... שאין לך בן חורין רק העוסק בתורה. כי אף המלך שהוא בן חורין, לא נקרא בן חורין בערך מי שעוסק בתורה. וזה כמו שאמרו 'ואל תתאוה לשלחנם כי שלחנך גדול משלחנם וכתרך גדול מכתרם'. כי המלך אף ע"ג שהיא מלך, הנה יש לו יראה באולי ימרדו בו בני מלכותו, ובשביל כך אינו בן חורין לגמרי. שלא יקרא בן חורין רק כאשר לא ימצא בו צד אפשרות שעבוד. וזה לא ימצא רק במי שעוסק בתורה, שהוא בן חורין לגמרי... כי השכל הוא בן חורין, אין שייך שעבוד בו". וראה לעיל פי"ב הערה 16. ובר"ה ח: אמרו "מראש השנה עד יוה"כ לא היו עבדים... משתעבדין לאדוניהם אלא אוכלין ושותין ושמחין ועטרותיהן בראשיהן". ופירש רש"י שם "ועטרותיהן בראשיהן - אם רצה לשום עטרה בראשו להראות שיצא חפשי". ובדר"ח פ"ג מט"ז [קנב.] הביא גמרא זו. (64) לשונו בנתיב התשובה פ"ב [ד"ה אמר]: "בעל החטא הוא משועבד למלך זקן וכסיל, זה יצר הרע". ובקהלת ד, יג נאמר "טוב ילד מסכן וחכם ממלך זקן וכסיל". ואמרו שם בקה"ר ד, יג "'ממלך זקן וכסיל' זה יצר הרע. ולמה קורא אותו 'מלך', שהכל שומעין לו". ובנתיב כח היצר פ"ד [ב, קכט.] כתב: "כי האדם נחשב שהוא שבוי ואסור ביד מלך זקן וכסיל, הוא יצר הרע". (65) ומעין זה מבואר בנצח ישראל פכ"ג [ד"ה וקאמר בשעה], ובח"א לגיטין ז. [ב, צד:], שבשעת החטא מוסרים הכתרים מישראל. והרי נתבאר כבר שהחטא נובע מחומריות האדם [למעלה פ"ד הערה 79, פ"י הערה 37, פי"ד הערה 42, ופכ"ד הערה 33]. ולכך ברי הוא שהחוטא מופקע מהכתר; כי הכתר מורה על שאינו מוטבע בחומר, ואילו החוטא נמשך אחר חומרו, ולכך אינו ראוי לכתר. (66) כמו שאמרו בגמרא שם [שבת פח.]: ""וכולן זכה משה ונטלן". (67) רש"י שמות יח, א: "את כל אשר עשה אלקים למשה ולישראל וגו' - שקול משה כנגד כל ישראל". ומקורו מהמכילתא שם. (68) שמות פי"ח אות ז, וכתב שם שלשה הסברים לכך, וכלשונו: "והטעם מפרשים, כי משה היה משלים את ישראל בכל דבר, ודבר המשלים שקול נגד הכל, בעבור שהוא משלים הכל. ואם לא היה משה משלים את ישראל הן בתורה הן בכל דבר, לא היו נחשבים לעם ישראל. ולפיכך היה משה נחשב ככל ישראל, כך נראה נכון... אמנם נראה לי, כי יש בזה דבר גדול מה שהיה משה שקול נגד כל ישראל. כי במה שמשה היה נבדל מכל ישראל, ודבר זה שהיה משה נבדל מישראל הוא ידוע, ומאחר שהוא נבדל מהם, צריך אתה לומר שהוא שקול נגד כולם. כי כל דבר נבדל אין בו חילוק פרטי כלל, כי הפרטים שייך בדבר שהוא גשמי, אבל לדבר הנבדל אין בו פרטי. ומפני כי משה היה נחשב אצל ישראל נבדל אלהי - לא ישתתף משה עם ישראל, [ולכן] היה משה נגד כל ישראל, שהרי אין דבר פרטי בו, ודבר זה ענין ברור. ועוד יש לפרש, כי למעלת משה שקול נגד כל ישראל, מפני שדעתו וחכמתו הוא שכולל כל הדעות והחכמות שיש בששים רבוא בני אדם. ובפרק הרואה [ברכות נח.] אמרינן הרואה ששים רבוא מישראל מברך 'ברוך חכם הרזים'. פירוש שיודע מה בלבו של אלו [רש"י שם]. וכשרואה חכם מופלג מברך גם כן 'חכם הרזים', כדאיתא התם בהדיא שם בהדיא [ברכות נח:]. וזה מפני כי החכם המופלג בחכמה, ויודע חכמות ודעות הרבה, הוא שקול כמו ששים רבוא שיש בהן כל הדעות. ולפיכך היה משה שקול נגד כל ישראל, שאין לך כמו משה... וכל הפירושים שאמרנו הם אמת כאשר תבין דברי חכמה". וא"כ נמצינו למדים בשלשה הסברים מדוע שקול משה כנגד כל ישראל; (א) משה משלים את ישראל, כמשפט הצורה המשלימה את אשר הוא צורה לו. (ב) הואיל ומשה רבינו נבדל מישראל, ממילא הוא עומד כנגדם. (ג) דעתו כוללת את כל הדעות של ששים ריבוא. ושלושת הסברים אלו נשנו ונכתבו בספריו השונים. [הסבר א - כאן בתפארת ישראל. הסבר ב - בגבורות ה' פמ"ז (קפו.). הסבר ג - להלן פס"ג (ד"ה ואמר מי)]. (69) פירוש - אע"פ שבגו"א ביאר שלשה הסברים לכך, מ"מ הסברו הראשון שם הוא העיקר. (70) פרק יב [ד"ה ועל המדריגה], ושם הערות 74, 75. (71) מה שמדגיש "שהיה משה שקול נגד הכלל כולו", כוונתו להורות על עומק נוסף; לא רק שמשה רבינו שקול כנגד כל ישראל, אלא משה רבינו גונז בתוכו את כלל ישראל. באופן שכלל ישראל מופיע בשתי צורות; בדמות ששים רבוא פרטים, ובדמות משה רבינו. והרבותא בזה היא, שכלל ישראל המרוכז בדמותו של משה רבינו נמצא במעלה גדולה יותר מכלל ישראל המופיע בדמות ששים רבוא יחידים. ולכך, אע"פ שכלל ישראל של ששים רבוא איבד את הכתרים, ואינו ראוי להם יותר, מ"מ אותו כלל ישראל המקופל בדמותו של משה רבינו עדיין זכאי לאותם כתרים. וראה הערה הבאה. (72) נקודה זאת [שמשה רבינו מכיל בקרבו את כלל ישראל] מבוארת היטב בגו"א שמות פ"כ אות ח. שנאמר שם [שמות כ, ב] "אנכי ה' אלקיך וגו'", ופירש רש"י שם "למה אמר לשון יחיד 'אלקיך', ליתן פתחון פה למשה ללמד סניגוריא במעשה העגל, וזה הוא שאמר [שמות לב, יא] 'למה יחרה אפך בעמך', לא להם צוית 'לא יהיה לכם אלהים אחרים', אלא לי לבדי". וכתב על כך בגו"א שם: "ללמד סניגוריא וכו'. יש לתמוה בזה מה מועיל סניגוריא זאת, פשיטא אם היו ישראל טועים בזה, שהיו סבורים 'אנכי ה' אלהיך' דוקא למשה נאמר ולא לישראל, הנה זה סניגוריא. אבל עכשיו כי ישראל לא היו טועים בלשון זה, ולפי האמת גם כן לא נאמר לשון יחיד בשביל שהיה מצוה למשה, דהא לא משה נצטווה, ולפיכך מאי סניגוריא. אבל כך פירושו, כי המצוות אינם לישראל מצד שהם פרטיים, שהרי לכלל ישראל ניתנה התורה, וזה תראה כי המצוה אינה לישראל רק בצד הזה. והנה כאשר כלל ישראל הם פרטיהם - כל אחד ואחד בפני עצמו, אף על גב שכאשר יתחברו ביחד יש בהם כלל, מכל מקום מציאות כל אחד ואחד בפני עצמו, אין זה כלל גמור. כי אם במשה, שנחשב משה לששים רבוא, כאשר נתבאר בתחילת הפרשה [הובא כאןבהערה 68]. ולפיכך אמר כי המצוה היא בראשונה למשה בעבור שהוא שקול כנגד כל ישראל. ולא שיהיה פירוש 'אלהיך' קאי על משה, אלא פירושו שהמצווה הוא לישראל מצד הכלל שהם עם ישראל, ולפיכך נאמר בלשון יחיד 'אלהיך אשר הוצאתיך'. לכך אמר משה 'למה יחרה אפך בעמך' [ר' שמות לב, יא], כלומר עיקר התחלת המצוה הוא למשה כמו שאמרתי, כי שקול משה כנגד כל ישראל [רש"י שמות יח, א], כי הוא שקול נגד ששים רבוא. אבל ישראל הם פרטים כל אחד ואחד, אין זה כלל גמור כמו שהוא במשה. ומאחר שהם עברו, ולא אני, אם כן עיקר הדבר קיים, ו'למה יחרה אפך בעמך'. ופירוש זה עיקר כאשר תבין המצות שבאו לישראל, ותבין עם זה מדריגת משה עליו השלום". וראה בח"א לסוטה יג: [ב, נו.] שביאר שמחמת מדריגת משה לא נודע מקום קבורתו [דברים לד, ו], "אע"ג שנודע מקום קברי אבות, לא קשיא, כי משה הוא עצם ישראל, ונקראו ישראל על שמו" [לשונו שם]. וזהו עומק דבריו כאן שמשה רבינו נוטל את הכתרים שזכו בהם ישראל. וראה למעלה פכ"א הערה 6. (73) וצרף לכאן מאמרם [תענית ט.] שכאשר מתה מרים נסתלק הבאר, וכשמת אהרן נסתלקו העננים, ומ"מ חזרו בזכות משה. ובנצח ישראל פנ"ד [ד"ה ואמר כאשר] ביאר זאת בזה"ל: "כי אין ספק כי בכח מדריגות משה העליונה, בכח שלו כל המעלות האלו. כי משה נחשב צורת ישראל... לכך בכחו הכל". וכשם שהכתרים שנאבדו נטלם משה, כך המתנות שנאבדו [הבאר והעננים] החזירם משה, כי בכחו הכל. 
(1) לשון הפסוק במלואו: "ויהי ביום השלישי בהיות הבקר ויהי קולות וברקים וענן כבד על ההר וקול שופר חזק מאוד ויחרד כל העם אשר במחנה". ובא לבאר מהו שורש החרדה הזאת, ומדוע התורה היתה צריכה להנתן באופן כה מעורר חרדה. (2) שהוא מתן תורה, וכמו שיתבאר בהמשך הפרק. (3) כפי שכתב בנצח ישראל פכ"ב [ד"ה ואמר אין], בביאור דברי המשנה [סוטה מח.] "מיום שחרב ביהמ"ק אין יום שאין בו קללה", ובגמרא שם [סוטה מט.] "בכל יום מרובה קללתו משל חבירו", וז"ל: "ביאור זה, כי השנוי גורר אחריו שנוי. ולפיכך כאשר חרב בית המקדש, היה זה גורם קללה במה שקבל העולם השתנות ויציאה חוץ מן הסדר, כמו שאמרנו. וזה גורר אחריו עוד שנוי יותר. ולכך כל יום קללתו מרובה משל ראשון. ודברים אלו ברורים, שנמשך אחר שנוי - שנוי יותר". דוגמה לדבר; בתענית ה: אמרו "אין משיחין בסעודה, שמא יקדים קנה לושט, ויבוא לידי סכנה". וכתב על כך בנתיב העבודה פי"ז [א, קלא.]: "אע"ג שלפי הסברא אין נראה שיש לחוש כ"כ שמא יקדים קנה לושט, כי האדם מרגיש בדבר כמו זה, ולא יבוא לידי זה... כי מאחר כי אלו שני דברים מחולקים לגמרי, הדבור והסעודה; הסעודה מצד הגוף שהוא חסר והוא מקבל האכילה, והדיבור הוא לאדם מצד השלמתו במה שהוא חי מדבר... וזה ראוי למי שיוצא מן הסדר הראוי, ונמשך אחר השנוי, ואחר זה נמשך עוד שנוי לגמרי... ואם משיחין בסעודה יוצא מן הסדר הראוי, ואחר השנוי ימשך שנוי". וכן כתב בנתיב הצדק פ"ב [ב, קלח:]: "וכל שנוי נמשך אחר זה שנוי גם כן". וכן ביאר עפי"ז את מאמרם ז"ל ש"עבירה גוררת עבירה" [אבות פ"ד מ"ב], וכמבואר בח"א לנדרים פא. [ב, כה.]. וכן הוא בבאר הגולה באר הרביעי [סד:]. וראה לעיל פ"ח הערה 23. (4) פירוש - מלבד ששינוי גורר אחריו שנוי, הרי שבנוסף לכך השינוי יגרור בעקבותיו שנוי כיוצא בו; שנוי גדול יגרור אחריו שנוי גדול. ולא ימצא ששנוי גדול יגרור אחריו שנוי קטן. [אמנם שנוי קטן יכול לגרור אחריו שנוי גדול יותר, וכמבואר בהערה הקומת]. דוגמה לדבר; בדר"ח פ"ד מ"ב [קסה:] ביאר ש"עבירה גוררת עבירה" "היינו שהיא דומה אל הראשונה, ובזה שייך גרירה, אבל לא... באינו דומה כלל". ובהערה הקודמת נתבאר ש"עבירה גוררת עבירה" היא מחמת ששנוי גורר אחריו שנוי. א"כ חזינן שהשנוי הנגרר אחר השנוי הראשוני הוא כדמותו וכיוצא בו של השנוי הראשוני. (5) וכוונתו לגמרא בזבחים קטז. ואע"פ שכתב "ובמדרש", אך נמצא שקורא לגמרא בשם "מדרש", וכגון בגו"א דברים פי"ד אות י, בח"א לסנהדרין צט: [ג, רכט.], ועוד. (6) בגמרא לא הובא פסוק זה, אך כך הובא בעין יעקב. וכבר נתבאר למעלה [פ"ד הערה 10, פי"ד הערה 5, ופכ"ה הערה 69] שדרכו של המהר"ל להביא כגירסא שבעין יעקב. וכן המשך לשון הגמרא הוא כפי הגירסא שבעין יעקב. (7) והמשך לשון הגמרא "ומה קול ההמון הזה ששמענו". (8) ולכך אין התורה שייכת לעולם הגשמי, ונתינתה בו נחשבת לשנוי. ולמעלה פכ"ה [ד"ה וכן התורה] כתב: "התורה כאשר ניתנה לעולם, הנה זה סדר חדש שלא היה עד עתה", ושם הערה 23, ולהלן הערה 46. ועוד אודות שהשכל לא שייך לעולם הגשמי, ראה דבריו בגבורות ה' ס"פ ט [נט:] שכתב: "מידת תלמידי חכמים ומדת הגרים אחת, שנאמר [ויקרא יט, לב] 'מפני שיבה והדרת פני זקן', 'וכי יגור אתכם גר' [שם שם לג]. וכן כללו רז"ל בברכה ביחד 'ועל זקני עמך ישראל ועל פליטת סופריהם ועל גרי הצדק'... כי השכל הוא גר בעולם הגשמי". (9) כי כאמור שנוי גדול גורר בעקבותיו שנוי גדול נוסף. ובנצח ישראל פל"ט [ד"ה והבן מה] כתב שה"ה לאידך גיסא; כאשר אתה רואה שנגרם שנוי גדול בעולם, בהכרח שהוא מעיד שהגורם לו הוא שנוי גדול הקודם לו, שהוא מושך אחריו את אותו שנוי גדול. וכלשונו שם: "מן השנוי אשר יהי בעולם [לקראת ימי המשיח] נוכל לדעת ההויה החדשה העליונה שתהיה". וראה הערה 21. (10) נראה שכוונתו לבאר שהואיל והתורה נקראת "חמדה טובה", יש בקריאת שם זו להורות על שכליות התורה. וכפי שכתב בדר"ח פ"ג מי"ד [קמז.], וז"ל: "כי התורה היא כלי חמדה... ואמר 'חמדה', כי השכל בלבד הוא שנחמד. מפני כי הדבר שהוא נחמד הוא נחמד למראה, כמו שאמר [בראשית ב, ט] 'נחמד למראה'. והתורה חמודה לראיית השכל. וכך קראו את התורה בכל מקום [זבחים קטז.] 'חמדה גנוזה תתקע"ד דורות קודם שנברא העולם'. והכל נאמר על שהיא חמדה למראה השכל המביט בתורה". או שכוונתו היא שגניזת התורה מורה שהתורה לא שייכת לעולם הגשמי, שאם היתה שייכת לעולם אזי לא היתה גנוזה ומוסתרת מהעולם, וכמבואר למעלה ס"פ טו, ושם הערות 38, 40. ובח"א לשבת קנב: [א, פו:] ביאר שקבורת המת מורה שהמת נבדל מהעולם, וכלשונו: "כי המתים הם נסגרים במקומם אשר נקרא קבר... כי נבדלים מן העולם הזה והם נקברים. ודבר זה מפני כי מתו ונסתלקו מעולם הזה, כאשר היו נעדרים מעוה"ז. ומפני ההעדר הזה סגורים הם בקברם, כי כאשר נסגר במקום אחד הוא נעדר מן העולם". (11) לשונו למעלה פכ"ד [ד"ה ואז אמרו]: "חמדה גנוזה קודם ששת ימי בראשית... פירוש, שכל הדברים הטבעיים נבראים בששת ימי בראשית. והתורה שהיא שכל גמור, ומעלתה ומדרגתה על הטבע, ולפיכך היא מסודרת מן השם יתברך בסדר קודם העולם הטבעי. ומה שאמרו 'תתקע"ד דורות' דוקא קודם שנברא העולם, דבר זה מבואר בחבור באר הגולה, ואין כאן מקומו. סוף סוף... שהתורה שכל גמור, רחוקה היא מן הטבע, עד שהיא בסדר קודם העולם". וראה שם הערה 22, ולעיל פ"א הערה 64, ופכ"ו הערה 71. (12) פירוש - הואיל והתורה אינה שייכת לעולם הגשמי, לכך נתינתה לעולם אינה נתלית אלא ברצונו יתברך. ודייק לה, שלמעלה ר"פ כה הביא את המדרש על נתינת תורה בזה"ל: "במדרש [קה"ר ג, א] 'לכל זמן ועת לכל חפץ תחת השמים' [קהלת ג, א]. זמן היה לאדם הראשון שנכנס לגן עדן... זמן היה לאברהם שיהיה נמול... 'ועת לכל חפץ', זמן היה שתנתן תורה לישראל. אמר רבי ברכיה, זמן היה לאותו חפץ שהוא נתון למעלה מן השמים שתנתן למטה מן השמים, ואיזה זה, תורה". והנה דוקא כאן [שעת מתן תורה] נקראת התורה בשם "חפץ", ובמיוחד ובמסוים בנוגע לכך שהיא נתונה למעלה מן השמים, וניתנת למטה מן השמים. אלא הם הם הדברים. כי "חפץ" בא מלשון רצון וחפץ, להורות שכל הדברים נמצאים בעולם מפאת רצונו יתברך. ולכך כל הדברים נקראים בשם "חפצים" [מפי מו"ר הגר"מ שפירא שליט"א]. ומכל מקום מתוך שלל החפצים שנמצאים בעולם נתייחד שם "חפץ" לתורה בעת מתן תורה. כי מחמת רוממותה מן העולם הגשמי ["למעלה מן השמים שתנתן למטה מן השמים"], בולטת בה העובדה שאין לתלות את המצאותה בעולם אלא אך ורק ברצונו יתברך. וזהו מתק לשונו כאן "שהתורה נבדלת מן העולם הגשמי, והוא יתברך חפץ לתת דבר זה לעולם". (13) לשונו בדר"ח פ"ג מ"ב [קיז.]: "התורה כל דבריה מוכרחים מחויבים, אי אפשר רק שיהיו כך, ולא אפשר שיהיו בענין אחר כלל, וזה מעלת התורה... כי א"א שיהיה דבר אחד, אף נקודה אחת בתורה, שאפשר שיהיה בענין אחר, רק כך. ואין לומר בתורה שראוי שיהיה כך, אבל אינו מחויב שיהיה כך, ואפשר שיהיה בענין אחר... דבר זה אינו בתורה, כי הדבר הראוי בלבד, ואפשר שיהיה בענין אחר, אין זה מיוחד. אבל דברי תורה מחויבים שיהיו כך, ואי אפשר שיהיו בענין אחר". וראה לעיל פ"ד הערה 17, פי"ז הערה 28, ופי"ח הערה 14. (14) לשונו למעלה פכ"ו [ד"ה ולפיכך באלו]: "כל דברי תורה הם מחויבים מוכרחים בחוזק ותוקף, לכך נמשך אחר זה האש, שיש בו כח חזק, וכדכתיב [ירמיה כג, כט] 'הלא כה דברי כאש נאום ה' וכפטיש יפוצץ סלע'. מדמה התורה לאש, לחוזק שיש בדברי תורה. והחוזק הזה, כי הדברים שבה מוכרחים, ודבר זה מבואר". וראה שם הערה 38. ונראה לבאר השייכות שבין הכרח לחוזק, עפ"י שני יסודות; (א) ההכרח מורה על השכלי. (ב) השכלי הוא חזק, שאינו מקבל שנויים. אודות היסוד הראשון, הנה בבאר הגולה באר השני [ל:] הביא את דברי הגמרא ביומא [כג.] ש"כל ת"ח שאינו נוקם ונוטר כנחש - אינו ת"ח", וכתב לבאר: "דבר זה בשביל מדת השכל בת"ח, כי ראוי להשכל שיהיה מעמיד מדותיו, כי השכל כל ענינו במשפט ודין... כי השכל רוצה הדברים המחויבים להיות, כי זהו ענין השכל בעצמו, שהוא מחוייב מוכרח להיות... ולפיכך מדת ת"ח שאינו מוותר, כי הויתור והדין שני הפכים הם... ומדת השכל שמעמיד כל דבריו בהכרח ובחיוב, והפך זה אשר הוא נוטה אחר החומר, אין בו דין כלל, שאין בו מדת השכל שהוא דין... וכל אשר הוא נבדל מן הגשם אינו מוותר, והיינו כאשר אין ראוי לוותר". ושם מאריך יותר לבאר יסוד זה. ואודות היסוד השני שהשכלי הוא חזק, ראה דבריו בנתיב התורה פ"ח [א, לז.], שכתב: "כי השכלי הוא דומה לאבן... כי השכל הוא דומה לאבן ממש... כי האבן דבר קשה מאוד, ודומה לדבר הנבדל מן החומר. כי החמרי קל להתפעל... לכך כל דבר שהוא נבדל קראו 'אבן', לפי שהאבן דבר קשה". ושם בפי"ג [א, נד:] כתב: "החומר מתפעל בקלות, והשכל קשה, אינו מתפעל... ומזה תבין כי אשר רחוק מן החומר קשה ביותר". ובח"א לסנהדרין צז: [ג, רח.] כתב: "כי עם הארץ הוא חמרי, והחומר הוא חלש מאוד... אבל התלמידי החכמים, מפני התורה שלהם, הם חזקי המציאות, והם יסוד חזק". ומשילובם של שני היסודות האלו עולה שה"מוכרח הוא חזק". וראה הערה 18. (15) כי החומרי הוא שפל, וכמבואר למעלה פ"ב הערה 11, ופ"ו הערה 9. ולכך עוה"ז החומרי נקרא "עולם השפל". (16) כמלוקט למעלה פ"א הערה 14, וכאן הערה 4. ובנצח ישראל ס"פ יא כתב: "הדומה אוהב ומצורף לדומה לו". וראה בנתיב התשובה פ"ב הערה 130. ובבאר הגולה באר הרביעי [סה.] כתב גם כן: "כי הדומה ימשך אל הדומה". (17) ובתנחומא זאת הברכה אות ד אמרו "אין 'עזך' אלא תורה". וכן הוא במכילתא שמות טו, ב. (18) לשונו בגבורות ה' פמ"ז [קפח.]: "אין 'עזי' [שמות טו, ב] אלא תורה... התורה היא שכל, שהשכל יש לו חוזק, כי הדבר שהוא גשמי הוא חלש שהוא מתפעל. אבל החוזק הוא לשכלי, שאינו מתפעל. ולפיכך התורה תקרא 'עוז'". וכבר נתבאר [הערה 14] שההכרח והחיוב של תורה מורים שהתורה שכלית. ולכך מה שכאן ביאר שהתורה היא "עוז" מפאת חיובה, ואילו בגבורות ה' ביאר שהתורה היא "עוז" מפאת שכליותה, הוי שני צדדים של מטבע אחת. (19) בא לבאר את ארבעת הדברים שהוזכרו כאן; קולות, ברקים, ענן, וקול שופר. (20) "הפוך בה והפוך בה דכולא בה" [אבות ה, כב]. ושם בדר"ח [ערה.] כתב: "דבר זה צריך פירוש איך נמצא בתורה הכל, שאמר דכולה בה. ודבר זה רמזו במדרש [ב"ר א, א] 'ואהיה אצלו אמון' [משלי ח, ל], אל תקרי 'אמון', אלא 'אומן', שהיה הקב"ה מביט בתורה וברא את העולם, עד כאן. וכבר בארנו כי התורה היא הסדר השכלי שסדר הש"י סדר הנהגתו של אדם, ומתחייב זה הסדר מאתו בראשונה... ולפי סדר התורה סידר הש"י סדר העולם עד שהכל נמשך אחר התורה. כי כך ראוי שהאדם הוא יותר במעלה על כל העולם, כי בשביל האדם נברא הכל, ולפיכך אחר תורת האדם וסדר שלו נמשך סדר העולם, כי ברא הש"י העולם לפי מה שראוי אל סדר האדם. וזה שאמר 'שהיה מביט בתורה וברא העולם', כי אחר סדר התורה נמשך סדר העולם. וזה שאמר הפוך בה דכולא בה, כלומר כאשר ישיג בתורה הנה הוא משיג בכל סדר המציאות, אחר כי דרכי העולם הזה יוצאים מן דרכי התורה, וקשורים דרכי העולם עם דרכי התורה, עד שהכל יוצא מן התורה שהיא סדר האדם. נמצא כי הכל הוא בתורה. ואע"ג שכאשר מתעסק בתורה אינו מבין הדברים ההם איך יוצא הכל מן התורה, סוף סוף הוא מתעסק בדבר שיש לו מעלה עליונה 'דכולא ביה'". והובא למעלה פ"ח הערה 32. (21) כפי שביאר בנצח ישראל פל"ט [ד"ה וכל זה] שהשנוים לקראת בוא המשיח [חבלי המשיח] יקיפו את כל הבריאה, כי מעלת המשיח [הגורמת לשנוים] מקיפה אף היא את כל הבריאה, והשנוי תואם בדיוק נמרץ לגורמו. וכל הפרק שם מבוסס על יסוד זה. וראה למעלה הערה 9. (22) "כי אי אפשר שיהיה קול כי אם על ידי רוח" [לשונו בסמוך]. וראה הערה 31. (23) שנאמר [יחזקאל א, יג] "ומן האש יוצא ברק". (24) כפי שכתב בח"א לסנהדרין צח. [ג, רטז.]: "עננים מתיחסים אל המים, כאשר ידוע". ובנצח ישראל פ"מ [ד"ה ולפיכך ריב"ל] כתב: "הענן שבו המים, נקרא 'ענן שמים'". ובברכות נט. אמרו "מאי רעמים... רבנו אמרי ענני דשפכי מיא להדדי, שנאמר [ירמיה י, יג] 'לקול תתו המון מים בשמים'". (25) כי ישנם ארבעה יסודות; אויר, מים, אש, ועפר [ראה למעלה פ"א הערה 7]. ועל כך מבאר ששלשת היסודות הראשונים באים מלמעלה, לעומת היסוד הרביעי שנמצא בארץ. ובדרוש עה"ת [לב:] כתב: "ועוד רמז בשלשה הדברים האלו, דהיינו קולות וברקים וענן כבד, לומר כי על ידי שנתן תורה לישראל נעשו העליונים והתחתונים אחד, עד שהיו העליונים יורדים למטה ותחתונים עלו למעלה... על זה באו במתן תורה השלשה דברים. כי הקול הוא הרוח באין ספק, שאין קול בלא רוח. וברק הוא האש, וענן הוא המים. הרי שלשה מהיסודות, אשר שלשתן נחשבים מלמעלה, כי הם עליונים באמת... לכן באו קולות וברקים וענן כבד, שהם שלשה יסודות עליונים; רוח, אש ומים, מלמעלה למטה". ובדר"ח פ"א מ"ב [סוף כט:] כתב: "כבר ידעת כי יסודות העולם הם שלשה, אשר נקראו בספר היצירה [פ"ג מ"א] אמ"ש, והם מים אויר אש. הנה היסודות לעולם שלשה הם. ולא נזכר הרביעי, היא הארץ, לטעם ידוע לנבונים. ואלו ג' יסודות אשר זכר בעל ספר יצירה, והם יסודות עליונים שנקראו אמ"ש, שהם יסודות הכל שמהם נברא הכל, כמו שמבואר שם". ובבאר הגולה באר החמישי [פט.] כתב: "כי אלו שלשה יסודות הם נקראים אש"ם בספר היצירה, ומבוארים במקומות הרבה שהם יסודות הכל. ולא נמנה עמהם יסוד העפר לטעם מופלג. כי יסוד הזה שיש לו המטה במוחלט אינו מתחבר עם הג' יסודות שאין להם המטה במוחלט. ולפיכך הארץ יסוד לעצמו, ואין כאן מקום לבארו". וכן הוא בח"א לב"ב עג: [ג, פח:]. (26) תענית ט: "כל העולם כולו ממים העליונים הוא שותה, שנאמר [דברים יא, יא] 'למטר השמים תשתה מים'... שהעננים מתגברים ועולים לרקיע ופותחין פיהן כנוד ומקבלין מי מטר". ולכך העננים מתיחסים לעליונים, כי הם נושאים בחובם מים עליונים. ועוד אודות שהעננים מתיחסים לעליונים, ראה נצח ישראל פ"מ [ד"ה ולפיכך ריב"ל] שביאר שלכך נקרא "ענן שמים" [ר' דניאל ז, יג]. וכן הוא שם ס"פ נא. ושם בפרק נד [ד"ה אמנם על] כתב: "כי הענן מתייחס אל השמים, שהרי הוא נקרא 'ענן שמים', וזה היה מורה על השתוקקות העלה אל התחתונים". ועוד אודות שהעננים מתייחסים לעליונים, ראה דבריו בגו"א במדבר פ"י סוף אות לא, שכתב: "הקשה הרא"ם, אחר כי שבעה עננים היו [רש"י במדבר י, לד], וסוכות שציוה הקב"ה הוא בשביל שהושיבם בסוכות [ויקרא כג, מג], והם היו ענני כבוד [רש"י שם], א"כ היה לעשות מצות סוכה בענין זה, אחד למעלה ולמטה, ואחד לפניהם. וקושיא זאת אינה קושיא למבין, כי הענן שהיה מן השמים, בין שהיה למעלה, בין שהיה מן הצד, הכל הוא נחשב למעלה... תדע, דהא כתיב [במדבר יד, יד] 'ועננך עומד עליהם', הרי כי כולם 'עליהם' נקרא... לכך אין מצות סוכה רק למעלה ולא למטה. כי אם היה עושה למטה או מן הצד, לא היה זה דומה לעננים, שהיו למעלה ולא למטה". (27) אמנם בדרוש עה"ת [לג:] ביאר שאף יסוד הארץ נשתתף במתן תורה, וכלשונו: "וכאשר ירד השם יתברך ליתן תורה בהר סיני, נתחברו אלו הג' יסודות מלמעלה אל המטה, היא הארץ היסוד הרביעי, והיא בלבדה נחשבת מן התחתונים. והאדם אשר עליה, אשר אליו נתנה תורה, נברא מחלק המטה מן האדמה, ונתחברו א"כ בזה הד' יסודות". אבל אין זה סותר לדבריו כאן. כי כאן ביאר שהשנוים מצד מתן תורה חלים רק ביסודות העליונים, כי התורה באה מהעליונים. אך בדרוש עה"ת אינו דן על השנויים שהיו במ"ת, אלא על השתתפות כל היסודות במ"ת, והאדם, על ידי שקיבל את התורה, הכניס את יסוד הארץ להשתתפות הכללית שהיתה במ"ת. ובנתיב הענוה פ"ג [ב, ח:] ביאר שהאדם גופא כולל בתוכו את ארבעת היסודות, כאשר ג' אותיות "אדם" הן כנגד אמ"ש, ושם "אדם" מורה על האדמה, היסוד הרביעי. (28) לעומת יסוד הארץ שבא מהתחתונים. ועוד אודות שהארץ הוא יסוד תכלית המטה, הנה בדרוש על התורה [לא.] כתב: "סדר זרעים, ידוע שייכות הזריעה לארץ, שהיא החלק היותר תחתון". וכן כתב בגו"א בראשית פ"א אות לג: "הארץ היא יסוד התחתון". וכן כתב שם בשמות פי"ב אות סז [ד"ה ודע] שהארץ היא "תכלית הםטה". וכן הוא בגבורות ה' פ"ע [שכ:]. ובדרשת שבת הגדול [סוף רד.] כתב: "כי יסוד הארץ הוא התחתון והוא השפל שבכל היסודות, כמו שידוע מן הארץ". וכן הוא בנתיב הענוה פ"ב [ב, ו.], ובח"א ליבמות סג. [א, קלז:], ועוד. והובא לעיל פ"י הערה 29. (29) לשונו בדר"ח פ"א מ"ב [לא.]: "היסודות אמ"ש, אשר המים הפך האש, והאויר אמצעי ביניהם, וכל זה דברי חכמה מאוד". וראה הערה 25, שנתבאר שם שהכל נברא משלשת היסודות של אמ"ש. (30) כן יבאר יותר להלן [ד"ה וביאור דבר], והביא שם מדבריו בבאר הגולה. וראה הערות 42, 43. ובח"א לר"ה טז. [א, קה:] כתב: "השופר רמז ליציאה לפעל, כי הוא מורה על הפעל בחוזק הקול". (31) "הרוח בלבד" הוא יסוד הרוח בלבד, מבלי שיתלוה לכאן הענין של "קול שופר" המורה על היציאה לפעל. (32) ונאמר [בראשית טז, ב] "וישמע אברם לקול שרי", ופירש רש"י שם "לרוח הקודש שבה". הרי שבפסוק נאמר "קול" ורש"י פירשו כמוסב על "רוח הקודש".וראה גו"א שם. ולהלן שם פכ"א אות יד כתב: "כי רוח הקודש הוא בקולה, כי הקול הוא רוח גם כן, וקול שלה יש בו רוח הקודש". (33) ע"מ לבאר דברים אלו, נראה שיש לצרף לכאן את דבריו מח"א לר"ה יא: [א, צט.], שכתב שם על השופר בזה"ל: "כי אשר תמצא השופר בתורה, לא תמצא אלא בגאולה, או מה שיושיע הקב"ה את ישראל. כי נאמר [במדבר י, ט] 'וכי תבאו מלחמה על הצר הצורר אתכם והרעותם בחצוצרות ונזכרתם לפני ה' אלקיכם ונושעתם מאויביכם'. הרי לך כי השופר הוא התשועה מן האויב... וכן היובל, הוא סימן שיצאו לחירות העבדים [ויקרא כה, ט-יג]. וכן אמרו חכמים ז"ל הרואה שופר בחלום יצפה לגאולה בפרק הרואה [ראה ברכות נו:]. הרי לך כי השופר הוא הגאולה. וזה כי השופר הוא משמיע הקול לאסוף הפזורים, כדי שישמעו אותם הפזורים ויבאו למקום אחד, וזהו הגאולה. כי השעבוד [הוא] אשר נשתעבדו תחת רשות אחרים... והקבוץ יחד הוא הגאולה, לפי שיוצאים מרשות אחרים. וזה שאמר [ישעיה כז, יג] 'והיה ביום ההוא יתקע בשופר גדול ובאו האובדים בארץ אשור וגו''. הנה זה השופר הוא מורה על קבוץ הגליות אשר הם ברשות אחר, והם יצאו מרשות אחר, ויכללו כאחד. וכן הטעם הוא ביובל התקיעה בשופר, לומר כי הכל יצאו מרשות אשר הם בו, ויבאו אל מקום אחר, והוא מקום הכולל הכל, אשר הוא חירות". והנה בעוד שכאן ביאר שהשופר מורה על היציאה לפעל, הרי בח"א לר"ה ביאר שהשופר מורה על הגאולה. אמנם שני דברים אלו קשורים להדדי. כי "הדבר שאינו בפעל הוא בשעבוד" [לשונו בנצח ישראל פ"כ (ד"ה וזה שאמר, ושם הערה 40)]. וכן "אין לאחד מציאות כאשר הוא תחת אחר" [לשונו בנצח ישראל ר"פ ל, ושם הערה 13]. ומאידך גיסא, הישועה היא יציאה מן הכח אל הפעל [נתיב יראת ה' פ"ב (ב, כה:)]. ולכך דבריו כאן שמהות קול השופר היא להורות על היציאה אל הפעל, ואילו דבריו בח"א לר"ה שמהות קול השופר היא להורות על הגאולה, משלימים זה לזה, כי היציאה אל הפעל של האדם אינה אלא גאולת האדם. ואע"פ שכאן כתב שהשופר מורה על היציאה לפעל של התורה, ולא של האדם, אך כבר נתבאר למעלה [הערה 20] שעיקר התורה הוא סדר האדם. ולכך יציאה לפעל של התורה אינה אלא יציאת סדר האדם אל הפעל, וזו היא גאולת האדם. וכאן השאלה העולה מאליה היא, מהי במיוחד ובמסוים אותה גאולה שחלה במתן תורה. התשובה על כך מפורשת בדבריו שבדרוש עה"ת [לג:], שכתב שם על קול השופר של מ"ת בזה"ל: "'וקול השופר הולך וחזק מאוד'. כי עצם קול השופר הוא לקבץ ולאסוף אליו יתברך ברואיו, וכדכתיב [ישעיה כז, יג] 'והיה ביום ההוא יתקע בשופר גדול ובאו האובדים וגו''. והרי כאשר ירד [הקב"ה] למטה, הרי היה מקבץ אליו התחתונים שבארץ, והוא מין האדם שהיו למטה ומרוחקים ממנו. עד שהעלה אותם בזה מעלה מעלה בקירוב וחבור אליו יתברך היותר קרוב, והיו עליונים ותחתונים אחד. לכן באו קולות וברקים וענן כבד, שהם ג' יסודות עליונים; רוח, אש, ומים, מלמעלה למטה. והאדם אשר בארץ, היסוד הרביעי, עלה למעלה ע"י השופר המקבץ אליו יתברך, עד שחובר האהל והיה אחד. וזהו שאמרו [פרקי דר"א פל"א] שופר אילו של יצחק היה, לבחינת הקיבוץ והקירוב היותר מוחלט. כי יצחק היה מקרב עצמו אל הש"י לגמרי, לפיכך היה השופר הזה שופר אילו של יצחק, שיש לתחתונים לקרב עצמם אליו יתברך בזכות יצחק שקירב עצמו לגמרי. והעקדה של יצחק שהיה מקרב עצמו כל כך, היא היא היתה הגורמת גם השופר הזה וסבתו, שקרבו התחתונים אל הש"י... ששופר אילו של יצחק הוא הסבה אל השופר והקבוץ הזה". אמור מעתה, כי חיבור האדם אל הקב"ה הוא גאולת האדם, והוא היציאה אל הפעל של האדם. באופן ששלשת הקוים שמצינו בשופר; היציאה אל הפעל [דבריו כאן], הגאולה [דבריו בח"א לר"ה], וחבור האדם אל הקב"ה [דבריו בדרוש עה"ת], הנם יוצרים משולש שוה צלעות אחד, המורה שגאולת האדם גנוזה בדביקותו בה'. ואלו הם דבריו הקצרים בגבורות ה' פ"ט [סוף נו:], שכתב שם: "הגאולה היא החירות אשר הוא על ידי התדבקות בו יתברך, ואין רשות אחרים עליו". ואותו פסוק בנביא אכן מזכיר שלוש נקודות אלו, שנאמר "והיה ביום ההוא יתקע בשופר גדול ובאו האובדים בארץ אשור והנדחים בארץ מצרים והשתחוו לה' בהר הקודש בירושלים". הרי שנזכר כאן היציאה מהכח אל הפעל ["האובדים" "והנדחים"], והקיבוץ למקום אחד ["בהר הקודש ירושלים"], והדביקות בה' ["והשתחוו לה'"]. (34) חלוקה זו של שלשה חלקים לעומת חלק הרביעי הכולל את שלשת החלקים הקודמים לו, מצויה תדיר בספרי המהר"ל. וכגון, ד' חלקי האדם הם; שכל, נפש, גוף, ודבור, והדבור כולל את שלשת החלקים הראשונים [נר מצוה (י:), נתיב הלשון פ"ו (ב, עו.)]. וכן מלכות רביעית שקולה לשלש קודמותיה [נצח ישראל פי"ח (ד"ה וזה כי)]. ובנתיב התשובה פ"ה [ד"ה אמנם הרביעי] כתב: "כי האדם יש בו ד' חלקים, שהם; הגוף, והנפש, והממון... אמנם הרביעי הוא אשר כולל כולם. כי אלו שלשה דברים הם החלקים, והאדם כולל את שלשתן, שיש בו הגוף והנפש והממון. דמיון זה הבית, שהוא כולל את החלקים שלו; את אבניו, ואת עציו, ואת עפרו, אלו הם חלקי הבית. ושם 'בית' כולל את שלשתן ביחד. וכך נקרא על החלקים ביחד שם 'אדם'". אמנם כאן נראה שכוונתו ליחס שבין המשפיע לבין המקבל, שהוא היחס שבין שלשת האבות לבין דוד המלך, וכפי שביאר בדרשת שבת הגדול [רכד:], שעמד שם על כך שבקרבן תודה היו שלשה מיני מצה, ואחד של חמץ [ויקרא ז, יב-יג], והיה שיעורו של החמץ שוה לשלשת מיני המצה [מנחות עז:]. וכתב על כך בזה"ל: "הנה המצה מורה על שהוא יתברך עשנו, והחמץ מורה כי אליו אנחנו [לשונו קודם לכן (רכג.): "החמץ כנגד מה שאמר 'ולו אנחנו' (תהלים ק, ג), כי החמץ מורה על יצה"ר (ראה למעלה פכ"ה הערה 71), וצריך האדם שיזבח יצרו ולצאת מן יצה"ר, ולשוב אל השם יתברך... ומין מצה הוא כנגד מה שאמר 'הוא עשנו' (שם), כי מצד שהוא יתברך עשנו, בראנו מצה בלי שאור לגמרי"]... ולפיכך היו שלשה מיני מצה ואחד של חמץ... כי הש"י עשנו על ידי האבות... ולכך היו שלשה מיני מצה... והחמץ היה נגד דוד... ומה שהיה של חמץ שקול כמו שלשתן של מצה, מפני כי מדת דוד בלולה משלשתן, ולפיכך היה מין חמץ כמו שלשה של מצה". ובח"א לסנהדרין קז. [ג, רנב.] כתב: "היה דוד שוה לאבות מצד המקבל". וכן רמז לכך בגו"א בראשית פכ"ד אות מג [ד"ה אמנם, ושם הערה 177]. דוק ותראה שהיסודות של אמ"ש מקבילים לשלשת האבות [ראה הערה 29], והיסוד הרביעי של עפר [המאפשר היציאה של האדם אל הפעל (קול שופר)] מקביל לדוד המלך ["מקימי מעפר" (ש"א ב, ח)]. וזו הטעמה בשיטת הריטב"א [ר"ה טז.] ששופרות של ר"ה קשורות למלכיות, כי היו ממלכים מלך בתקיעת שופר. (35) כמבואר למעלה פרק ב [כולו], ולכך הטבע מתייחס למספר שבע, והתורה מתייחסת למספר שמונה [שם ד"ה ודבר זה, ושם הערה 15]. (36) פירוש - תיבת "והרי למטה מן התורה לפועל" מתפרשת כאן כמו "ואשר על כן", שלאחר שנתבאר שהתורה המרוממת מהכל יצאה לפעל במ"ת, אשר על כן מונח בזה שהיסודות שהם למטה מן התורה יצאו אף הן לפעל. (37) מה שכתב שיסודות אמ"ש הם "חלקי העולם הראשונים", כי כבר נתבאר [הערה 25] שהכל נברא מיסודות אמ"ש. ובסוף הערה 34 נתבאר שיסודות אמ"ש מקבילים לאבות הראשונים. (38) "מזלזל בחמשה קולות שבירך בהן הקב"ה את ישראל" [רש"י שם]. (39) פירוש - הגמרא מקשה שיש פעם נוספת שנזכרו "קולות" במתן תורה, וישנם איפוא ששה קולות, ומדוע נספרו רק חמשה הקולות הראשונים שהוזכרו התורה. (40) "הנך קולות בתראי ["וכל העם רואים את הקולות"] היינו הנך דאיירי בהו לעיל, וקאמר דנראין היו, ואע"פ שהקול אינו נראה, זה נראה" [רש"י שם]. (41) "סיפיה דקרא דחמשה קולות דלעיל הוא" [רש"י שם]. (42) דוגמה לדבר; בנצח ישראל פל"ט [ד"ה ואשר תדע] כתב: "הדגים אין בהם שלימות הבריאה... תראה בעצם בריאתן, וזה כי האדם יש בו הדבור, ושאר בעלי חיים יש בהם קול הדבור, והדגים אין בהם אף קול הדבור". ובדר"ח פ"ו מ"ט [שיג:] כתב: "החיות נקרא דבור, וכמו שתרגם אונקלוס [בראשית ב, ז] 'ויהי אדם לנפש חיה' - 'והות באדם לרוח ממללא'... שהרי המתים נקראו 'יורדי דומה' [תהילים קטו, יז], מלשון דמימה. ויותר מזה, כי המלאך הממונה על הרוחות שהם המתים, 'דומה' שמו, כדאיתא בפרק חלק [סנהדרין צד.]. וכל זה כי הדבור חסר מן המתים... וטעם זה ידוע למשכילים, כי ע"י הדבור האדם הוא בפועל לגמרי בשלימותו. וע"ז רמזו חכמים [ב"ב טז:] כי האבל אין לו פה, והדמימה הוא לאבל, שהגיע מיתה אליו... כי אין דבר שהוא יציאה מן הכח אל הפועל כמו הדבור, שפותח פיו, ומוציא הדבור אל הפועל. וכאשר פיו סתום הוא בכל בלבד". ובגבורות ה' פס"ד [רצד.] נגע בענין זה. והם הדברים שנתבארו לגבי הדגים. (43) בבאר הששי [קטז:] לגבי קול המונה של מלכות רביעית [יומא כ:], ושם בהמשך [קיז.] לגבי קול נשמה בשעה שיוצאה מן הגוף [יומא שם]. וכן הוא בנצח ישראל פל"ב [ד"ה הרי אמרו], ושם הערה 26, שם פל"ט [ד"ה ואשר תדע], שם פמ"ב [ד"ה ומפני כי], ועוד. וראה הערה קודמת, ולהלן פמ"ז [ד"ה וזה שאמר]. (44) ופירש רש"י שם "מי שאירע לו אבל וצרה ישב גלמוד ויצפה לטובה". וכאיכ"ר שם אמרו "מלך בשר ודם כשהוא אבל מה הוא עושה... יושב בדד ודומם". (45) כפי שהתבאר בהערה 42 שהמאפיין מיתה הוא דממתו של המת. ואע"פ שכאן עוסק עם האבל, ולא עם המת עצמו, אך כבר השריש שמהות האבלות היא שמיתת המת חלה על קרוביו, וכפי שכתב בח"א לסנהדרין כב. [ג, קמב:]: "כאשר מגיע המיתה לאדם אחד, קרובים שהם בשר מבשרו בוכים עליו, כי ההפסד הזה שייך לו כאשר הגיע [ההפסד] לאותו שהוא עצמו ובשרו". ולכך האבילות אינה מורה רק על ההפסד שהגיע למת, אלא גם על ההפסד שהגיע לשאר בשרו גופא. וראה נצח ישראל פמ"א הערה 21. והובא למעלה בהקדמה הערה 109. ובנצח ישראל פמ"ג [ד"ה דברים אלו] כתב: "האדם כאשר הוא בשלימות הגמור אז נותן שירה ושבח למי שממנו השלימות. והפך זה הוא האבל, שהגיע לו ההפך, שהוא ההעדר והמיתה, הוא יושב דומם, ולא יפתח את פיו". וכן חזר וכתב שם בפמ"ח [ד"ה וביאור ענין], ושם ס"פ נב. ובדר"ח פ"ו מ"ט [שיג:] כתב: "וזה אמרם בפ"ק דברכות [ו:] אגרא דבי טמיא שתיקותא, היינן בבית האבל. אגרא דבי הלולי מילי. הרי בבית האבל שייך דמימה ושתיקה, והפך זה בבית החתונה שייך מילי, דשם הכל בשמחה". (46) "התורה כאשר ניתנה, הנה זה סדר חדש שלא היה עד עתה" [לשונו למעלה פכ"ה (ד"ה וכן התורה), ושם הערה 23.] (47) וצרף לכאן דברי רש"י בביאור שם "פועה" [שמות א, טו], שכתב שם: "שפועה ומדברת והוגה לולד, כדרך הנשים המפייסות תינוק הבוכה. לשון צעקה, כמו 'כיולדה אפעה' [ישעיה מב, יד]". הרי שהיולדת משמשת מקור לקולות. ולפי דבריו כאן הענין מבואר היטב, שהולד היוצא לפעל מלווה בקולות. (48) בא לבאר הצורך בחמשה קולות דוקא. (49) למעלה פי"ב [ד"ה הנה בא, וד"ה ועל המדריגה, ושם הערות 49, 90], וכן למעלה פכ"ה [ד"ה הדבר שהוא, וד"ה וכן התורה, ושם הערות 3, 24]. (50) לשונו בח"א לסנהדרין י: [ג, קלה.]: "התפשטות הקו הוא השטח, כי הקו אין לו התפשטות רק באורך, ואילו התפשטות הקו הוא לאורך ורוחב. ויש לשטח הזה חמשה, דהיינו ד' קוים לד' רוחות, והאמצע אשר ביניהם, הוא הנקודה האמצעית, והם חמשה". וכן הוא בח"א לכתובות סז: [א, קנד:], ובנתיב הנדיבות פ"א [ב, רמב:]. וכן הוא בנצח ישראל פ"א [ד"ה וכל זה]. (51) לשונו בנתיב גמילות חסדים פ"ד [א, קסא:]: "כל הרווחה יש לה התפשטות מכל ד' צדדין, והחמישי שהוא באמצע... כי הקול הוא מתפשט ביותר, וההתפשטות בכל צד וגם באמצע. וזהו שלימות ה' קולות כנגד ההתפשטות בכל ד' רוחות וגם באמצע... כי כאשר ניתנה תורה לעולם, היה גם כן הויה שלימה. שאין הויה שלימה בעולם כמו כאשר באה התורה לעולם, ולכך נתנה התורה בה' קולות. כי התבאר שכל הויה שייך לה שמחה, והשמחה על ידי קול שהוא מתפשט. ולכך היה שם חמשה קולות ג"כ, מפני שהיה אז הויה שלימה". ובדר"ח פ"א מט"ו [נב:] כתב: "תמצא מתחלה כשנתנה תורה לישראל, נתנה בה' קולות, שעל ידי ה' קולות נתפשטה התורה בכל העולם... שהקול היה יוצא לכל ד' רוחות, וקול חמישי באמצע. ולפיכך נתנה התורה בה' קולות, שעל ידם התפשטה התורה בכל העולם". וצרף לכאן, שבגבורות ה' פכ"ג [קא:] ושם פכ"ו [קט:] ביאר שמספר חמש מורה על הגאולה. והואיל ונתבאר למעלה [הערה 33] שהגאולה היא יציאה לפעל, מובן הוא היטב ההתאמה הקיימת בין גאולה למספר חמש. (52) כפי שכתב למעלה בהקדמה [ד"ה ואחר כך]: "כאשר האדם הוא בשלימות, הוא בשמחה". והוא יסוד נפוץ ביותר בספרי המהר"ל. וכגון בגו"א במדבר פכ"ב אות מא כתב: "כי השמחה מורה על שלימות ועל המציאות. והאבל הוא להיפך, דהוא הפסד דבר". ובנצח ישראל פי"ט [ד"ה ואמר עלי עשור] כתב: "על השלימות דרך לזמר ולשורר... השיר מורה השמחה". ושם פס"ב [ד"ה ובזכות ולקחתם] כתב: "וידוע כי השמחה היא בשביל השלמה העליונה, כשם שהבכי והאבל בשביל הפסד". וכן כתב בגו"א בראשית פ"ו אות יב, דר"ח פ"ו מ"ב [רפב.], נתיב גמילות חסדים פ"ד [א, קסא:], נתיב יראת השם פ"ד [ב, לב:], ח"א לשבת ל: [א, יד:], ועוד ועוד. וזהו שאומרים "והראינו בבנינו ושמחנו בתיקונו", וכן "שמחם בבנין שלם". (53) פט"ז [ד"ה שעה ששית] שכתב: "דבר זה מדרגה נוספת מה שיש לאדם זיווג, והוא השלמתו, עד שהוא אדם לגמרי. שכך אמרו [יבמות סג.] כל ישראל שאין לו אשה אינו אדם... כי אין האדם ישראלי נחשב אדם שלם בלא אשה". ולהלן פל"ו [ד"ה אמנם חמשה] כתב: "האשה היא עזר כנגדו, והרי היא השלמת האדם". ולהלן ס"פ מט כתב: "כי מדרגת הזכר שהוא התחלה, והאשה משלמת את הזכר, והשלמה הוא בסוף". ובח"א לב"ב עד: [ג, קו.] כתב לבאר את מאמרם שם "כל מה שברא הקב"ה בעולמו, זכר ונקבה בראם", וז"ל: "אמנם מה שאמר [שם] 'כל מה שברא הקב"ה בעולמו, זכר ונקבה בראו', ביאור זה כי מפני שהתחתונים אינם במעלה ובחשיבות העליונים, רצה הקב"ה לזכות את חשיבות האדם וכל התחתונים מה שחסר להם, מצד אשר [קהלת ד, ט] 'טובים השנים מן האחד'. כי מה שחסר בזה - גילה בזה. כי יש בזכר מה שאין בנקבה, ויש בנקבה מה שאין בזכר, ולפיכך אמר הכתוב [בראשית ב, יח] 'אעשה לו עזר כנגדו'. ודבר זה נמשך בכל התחתונים מצד כי טוב שנים מן אחד. ונמצא כי לפי זה כי החבור הזכר עם הנקבה יש בו שלימות יותר בכלל שלהם. לא מצד שהנקבה היא עזרו לעשות צרכו מצד המלאכה בלבד, או שיהיה להם תולדות, אך כי האחד אינו שלם, וכאשר הם שנים אז הבריאה שלימה בלי חסרון. ולא זה בלבד שהחשיבות והמעלה הוא כאשר יתחברו ביחד כמו חבור זכר ונקבה, רק אף שכל אחד בפני עצמו גם כן הוא יותר חשוב כאשר נמצא זוג אליו, כי כאשר נמצא האחד בלבד הוא חלק בלבד, וכאשר נמצא זיוג אליו, והזוג הוא דבר שלם, הרי כל אחד מהם חלק הכל, ודבר זה יותר במעלה מאשר הוא חלק בלבד ואינו חלק הכל, שכל חלק הוא חסר. נמצא כי הזכר והנקבה בחבור שניהם הוא שלימות הבריאה, וכל אחד בפני עצמו הוא חלק הכל". ובגו"א בראשית פל"ו אות ג כתב: "כי האיש הנושא אשה כל אחד נקרא מתחילה חצי אדם, כי זכר בלא נקיבה פלג גופא מיקרי, ועתה גוף שלם בריה חדשה". ובזוה"ק ח"ג פג: אמרו "בר נש בלא אתתא - פלג גופא". ובח"א לסנהדרין יד. [ג, קלו.] כתב: "כי הנושא אשה אמרו [יבמות סג.] 'כל מי ששרוי בלא אשה אינו אדם', שנאמר [בראשית ה, ב] 'זכר ונקבה בראם ויקרא את שמם אדם', והרי כאילו היה אדם אחר כאשר נשא אשה". וכ"ה בח"א ליבמות סג: [א, קלט.]. וכן הביא בגו"א בראשית פ"א אות נב [ד"ה ומפני]. וראה נצח ישראל פ"ג הערה 40. (54) באר השני [לו:], וז"ל: "האיש והאשה - יש בחבורם שני פנים; האחד - הוא החבור לפריה ורביה, כמו שהוא בחבור כל הבעלי חיים... הבחינה השניה כי האיש הוא כמו צורה לאשה, ומצד הזה יש להם חבור ביחד... ואין בריאת האדם שלימה כי אם על ידי האשה, וזהו בחינה שניה, כי בחבורם ביחד הוא השלמת האדם". ומעין זה שם בבאר הרביעי [פג:], בבאר החמישי [צו:], ובבאר הששי [קח:]. (55) כפי שכתב למעלה פי"ז [ד"ה ואם אתה]: "כי האדם שהוא מבחר המינים התחתונים... הוא נברא אחרונה... כי הדבר שהוא שלימות הכל, ראוי שבו יושלם הכל, וכמו האדם שהוא שלמות כל מעשה בראשית, ובו נשלם כל מעשה בראשית". וראה שם הערה 12. (56) פירוש - כאשר אינו משמח חתן וכלה. (57) מה שמדגיש "בעת הזיווג" יוסבר על פי דבריו למעלה פי"ח [ד"ה ועוד כי], שכתב שם: "כי כל דבר המתחדש... חדוש שלו הוא אמתת עצם הויתו... ולא כך כאשר כבר נמצא והוא מוסיף עליו... אין זה אמתת הויתו". וראה שם הערה 75, שזהו יסוד ידוע. ולכך שלימות האדם על ידי האשה מתבטאת במיוחד בעת חידוש הנישואין, יותר מאשר בהמשך הנישואין. וכן ביאר בח"א ליבמות סג: [א, קלט.] בביאור דברי הגמרא שם ש"כיון שנשא אדם אשה עוונותיו מתפקקין", וז"ל: "כי האיש בלא אשה הוא אדם חסר... וכאשר אדם נושא אשה שהיא השלמתו, עוונותיו מתפקקין... כי אין החטאים דביקים כל כך אצל האדם לגמרי. כי האדם החסר דבק בו החטא... אבל כאשר יושלם האדם יוצא מן החסרון ומסלק החטא... ואין להקשות א"כ כל אדם אשר יש לו אשה יהיה בלא חטא. דבר זה אינו רק כאשר נושא אשה, אז עונותיו מסולקים, כי ע"י השלמה הזאת יוצא מן החטא, כאשר מקבל האדם השלמה, דבר זה מסלק החטא". (58) והנה כאן ביאר שהקול מורה על המציאות [יציאת הדבר אל הפועל], והמספר חמש מורה על השלימות [ההתפשטות לכל צד], וצירופם להדדי ["חמשה קולות"] מורה על "מציאות שלם". וזיווג חתן וכלה הוא מציאות שלימה, ולכך הביטוי ההולם לשמחת חתן וכלה הוא חמשה קולות. ומהלכם של הדברים הוא כך; (א) זיווג חתן וכלה הוא מציאות שלימה. (ב) מציאות שלימה מעין זו מחייבת שמחה, באופן שהשמחה מורה שיש כאן מציאות שלימה. (ג) מציאות שלימה מעין זו מחייבת ג"כ חמשה קולות. (ד) מי שאינו משמח את החתן, מכחיש במציאות השלימה שיש בזיווג של חתן וכלה, ולכך עובר בחמשה קולות, המורים אף הם על המציאות השלימה שיש בחתן וכלה. והמתבאר מכך הוא שמציאות השלימה של חתן וכלה מתבטאת בשני מישורים שאינם תלויים אחד בשני; בחמשה קולות, ובשמחה. המחייב את חמשה הקולות, הוא גם המחייב את השמחה. מחייב זה הוא - עצם הזיווג של חתן וכלה. והכל הולך סביב הציר שהזיווג של חתן וכלה הוא "מציאות שלימה". אמנם בנתיב גמילות חסדים פ"ד ביאר מאמר זה באופן שונה. כי הדגשתו שם היא שהשמחה היא זו המחייבת את חמשה הקולות, ולא הזיווג לכשעצמו. ומהלכם של הדברים הוא כך; (א) זיווג חתן וכלה היא הויה אלקית שלימה [מעין דבריו כאן]. (ב) הויה שלימה מעין זו מחדשת שמחה שלימה. (ג) שמחה שלימה מחייבת הרווחה. (ד) כל הרווחה יש לה התפשטות מכל ד' צדדים, והחמישי שהוא באמצע. (ה) הביטוי להרווחה זו הוא בחמשה קולות, כי הקול עצמו מורה על התפשטות ["כי הקול הוא מתפשט ביותר" (לשונו שם)], ומספר חמש מורה על ההתפשטות בכל צד, ו"חמשה קולות" מורים על ההתפשטות השלימה הנובעת משמחה השלימה. (ו) מי שאינו משמח חתן, הרי בזה גופא עובר בחמשה קולות, כי מונע את חלות השמחה השלימה. ולפי זה הזיווג של חתן וכלה מחייב שמחה [ואין הזיווג מחייב חמשה קולות], והשמחה היא זו המחייבת את חמשה הקולות. וז"ל שם בנתיב גמ"ח פ"ד [ב, קסא:]: "במאמר הזה בא לבאר לך דברים גדולים מאוד על זיווג חתן וכלה. ואמר כי יש בזיווג שלהם כאשר הם מתחברים, הויה שלימה עליונה, והיא הויה אלהית, עד שאין זה הויה טבעית. ודבר זה מבואר בכמה מקומות כי אין זיווג חתן וכלה הויה טבעית, רק הויה האלהית. ומעיד על דבר זה כי המחבר והמזווג איש ואשה שם יה מחבר אותם. שהרי היו"ד הוא באיש, והה"א היא באשה [סוטה יז.], שמורה על זה כי יש כאן חיבור אלהי בשלימות. כי מצד הטבע הם מחולקים, שהרי זה איש, וזאת אשה, והם מחולקים בעצמם. והם מתאחדים מצד מדריגה אלהית, כמו שמורה עליו מה שחתם שם יה בשניהם. וראוי לפי זה השמחה, כי השמחה היא בשביל הויה שלימה, ואז מתחדש שמחה שלימה. כמו שההפך הוא כאשר מתחדש הפסד, ואז יש אבל. ובפרט כאשר יש כאן הויה אלהית עליונה, שזה נקרא הויה יותר מן ההויה טבעית, וראוי לזה שמחה. וכאשר יש שמחה, יש כאן הרוחה והתפשטות. הפך זה אשר הוא בצער, שאז צר לו. אבל מי שיש לו שמחה, הוא בהרווחה, כמו שאנו אומרים [בברכת המזון] 'והרוח לנו מצרותינו'. וכל הרווחה יש לה התפשטות מכל ד' צדדין, והחמישי שהוא באמצע. ולכך אמר שהוא עובר בה' קולות. כי הקול הוא מתפשט ביותר, וההתפשטות בכל צד וגם באמצע. וזהו שלימות ה' קולות כנגד ההתפשטות בכל ד' רוחות וגם באמצע. וזהו שלימות השמחה. וכאילו אמר הנהנה מסעודת חתן ואינו משמחו, שהוא מבטל השמחה השלימה, שראוי להיות בשביל השלימות הגמור כמו זה שהוא זיווג חתן וכלה, שהוא שלימות גמור, וכמו שהדבר הזה שלימות גמור, כך ראוי שיהיה על זה שמחה שלימה, אשר השמחה השלימה היא בחמשה קולות כמו שאמרנו. ומי שאינו משמחו, מבטל השמחה אשר מורה על שלימות הבריאה". והנפק"מ בין הדברים תהיה גם בביאור חמשה הקולות של מתן תרה; האם הם מורים על מציאות שלימה שיצאה לפעל [דבריו כאן], או מורים על שמחה שלימה שתאמה להויה שלימה של מתן תורה. וענין זה יבואר יותר בהמשך. וראה הערה 83. (59) בסנהדרין כב. אמרו "כל אדם שמתה אשתו בימיו עולם חשך בעדו", וכתב בח"א שם [ג, קמג.]: "כי חבור איש ואשה הוא ממקום האור... ויש חמשה קולות, 'קול ששון וקול שמחה קול חתן וקול כלה' [קול אומרים הודו את ה' צבאות וגו'', (ירמיה לג, יא)]. וכנגד זה חמשה פעמים 'אור' בפרשת בראשית. [שנאמר (בראשית א, ג-ה) "ויאמר אלקים יהי אור ויהי אור. וירא אלקים את האור כי טוב ויבדל אלקים בין האור ובין החושך. ויקרא אלהים לאור יום וגו'". ומקורו בב"ר ג, ה "ה' פעמים כתיב כאן אורה, כנגד חמשה חומשי תורה".] ולפיכך מי שמתה אשתו ראשונה בימיו העולם חשך בעדו, כי אז נסתלק ממנו האור". ונראה לבאר כונתו, כי כשם שקולות מורים על מציאות שלימה [דבריו כאן], כך אור מורה על מציאות שלימה [כמבואר למעלה פרק טז הערות 86, 90, ופכ"ד הערה 87]. ובנצח ישראל פי"ז [ד"ה ומה שאמר שיש] כתב: "תמצא חמש אורות בפרשת 'ויהי אור', שתראה מזה כי אל האור שייך חמש". והם הם הדברים. (60) מנחות נב: "כל המנחות באות מצה חוץ מחמץ שבתודה ושתי הלחם שהן באות חמץ". וזהו שדקדק בבלשונו כאן "ואין לך קרבן שיש בו חמץ ומצה כמו קרבן זה", שאע"פ שישנו חמץ בשתי הלחם, אך שם יש רק חמץ. אך קרבן תודה הוא היחידי שיש חמץ ומצה; שלשה מיני מצה, ומין אחד של חמץ, וכמבואר בתורה [ויקרא ז, יב-יג]. וראה למעלה פכ"ה הערה 89. (61) שהרי "לחם אחד מכל מין יטול תרומה לכהן העובד עבודתה, והשאר נאכל לבעלים" [רש"י ויקרא ז, יד]. ולכך לכאורה אין כאן הקרבת הפכים אל ה', כי לא הוקרבו על גבי המזבח. (62) משנה מנחות עז אדות לחמי תודה: "מכולם היה נוטל אחד מעשרה תרומה, שנאמר [ויקרא ז, יד] 'והקריב ממנו אחד מכל קרבן תרומה לה''... 'מכל קרבן' שיהו כל הקרבנות שוות, שלא יטול מקרבן על חבירו". ופירש רש"י [כת"י] שם: "שיהיו כל הקרבנות - כל המינין יהיו שוין עשר חלות". הרי שמיני הלחמים נקראים "קרבנות". ומדגיש שלחמי התודה נקראים "קרבן", כדי להראות שבקרבן זה מקריבים לה' דבר והפוכו, וכמו שיתבאר. (63) כי ההפכים כוללים הכל, וכידוע בספרי המהר"ל. וכגון בגבורות ה' פ"ה [לה:] כתב: "שני הפכים משלימים להיות הכל בלי חסרון, שהרי יש כאן דבר והפכו, ואין עוד דבר חסר". וכן כתב שם בס"פ כה [קד:] לגבי שבח א"י שהיא "זבח חלב ודבש" [שמות ג, ח], וז"ל: "החלב במה שטבעו קר, והדבש חם בטבעו, הם הפכים, לומר כי לא תחסר כל בה, שאף דברים שהם הפכים נמצא בארץ ברבוי מאוד. ושאר הארצות, אם הוא מוכן לדבר אחד, אינו מוכן להפכו. ובארץ אינו כך, רק הכל הוא ברבוי, ואף כי הם הפכים". ובגבורות ה' פ"ס [רסד.] כתב: "הם [האפיקורסים] אמרו כי מן האחד לא יבואו פעולות הפכים, הדבר הוא הפך זה, כי מפני שהוא אחד הוא הכל, שהרי אין זולתו, ולפיכך מאיתו באו ההפכים... כי ההפכים הם ג"כ הכל, בעבור שלא ימצא עוד חלק, ועל ידי הפכים יש הכל". וכן הוא בגבורות ה' פל"ו [קלד.]. ורש"י ויקרא ב, יג כתב: "הובטחו מים התחתונים ליקרב במזבח במלח וניסוך המים בחג". וכתב שם הגו"א אות ל: "ואם תאמר, שני דברים למה, מלח וניסוך המים... כי המלח והמים אין זה כזה, והם הפכים; המים לחים, והמלח יבש. ולפיכך אין האחד מוציא השני. ודברים אלו תבין אותם מאד למה הובחרו אלו שנים למזבח". וראה נצח ישראל פ"ח הערה 63. (64) פירוש - דוקא בקרבן תודה יש ענין להורות שההפכים שייכים לה'. (65) ברכות נד: "ארבעה צריכין להודות; יורדי הים, הולכי מדברות, ומי שהיה חולה ונתרפא, ומי שהיה חבוש בבית האסורים ויצא". ופירש רש"י שם "צריכין להודות כשיוצאין מן הסכנה". ובדרשת שבת הגדול [רכא.] ביאר שארבעה לחמי תודה הם כנגד הארבעה שצריכים להודות, והקביל את החמץ כנגד היוצא מבית האסורין, ואת שלשת מיני מצה כנגד האחרים. וכתב שם: "אמנם מה שלא אמרו שיש לברך כשנצול מן החרב. דבר זה מפני כי אין להודות רק כאשר כבר היה בים במקום סכנה, או היה במדבר במקום שאין שם מים... שכבר התחיל דבר מה... אבל החרב שבא על האדם וניצול, אף שהיה בסכנה, לא התחיל דבר זה כלל שיאמר שיצא מתוכו, ואין זה נס בודאי, רק כאשר התחיל הנס כבר... וכן אם נפל אבן מן החומה אצל ראשו, אין זה נס בודאי [מה שהאבן לא פגעה בו], כי אולי היה נופל כך כפי דרכו". ואלו דבריו כאן "כאשר נעשה לו נס והציל אותו מן המיתה", פירוש כבר היה נמא בסכנת מיתה. (66) שהרי הכל נברא בשביל האדם [רש"י בראשית ו, ז], ואם האדם בטל אל ה', ק"ו ששאר נבראים בטלים אף הם אל ה'. (67) שנאמר [זכריה יד, ט] "והיה ה' למלך על כל הארץ ביום ההוא יהיה ה' אחד ושמו אחד", ובגמרא [פסחים נ.] אמרו שהפסוק עוסק בעוה"ב. ובנתיב העבודה פ"ז [א, צח.] כתב: "והוא יתברך ה' אחד מצד עצמו, וזה יהיה נגלה לעתיד... אבל בעולם הזה אין נראה אחדות השם הזה רק לעתיד, דכתיב 'ביום ההוא יהיה ה' אחד ושמו אחד'". וכן הוא בנצח ישראל פמ"ב [ד"ה וביאור זה]. (68) ענין זה מבואר בנתיב גמילות חסדים פ"ד [א, קסב.], שכתב שם: "ומה שאמר כאילו הקריב תודה. פירוש, כי התודה כאשר השם יתברך עשה לו נס והצילו מן המיתה, או כל נס שעשה לו. וכאשר השם יתברך עושה לו נס, מורה כי הוא יתברך אחד בעולמו, ומפני שהוא אחד עושה בעולמו מה שהוא רוצה, ויכול על הכל, ולכך עשה לו נס. ולכך יש להקריב אליו חמץ ומצה. כלומר שראוי להקריב אליו ההפכים, במה שהוא אחד, ומי שהוא אחד כולל הכל, אף שני ההפכים. כי המלאכים, מיכאל ממונה על מים, וגבריאל על אש [זוה"ק ח"ג יב:], ולכך אין אחד הכל. אבל השם יתברך הוא מושל על ההפכים, ולכך מקריבין אליו ההפכים. וזה מורה שהוא אחד... כי החמץ והמצה שהם הפכים, כאשר מקריבין אותם אל הש"י, מורה כי הוא יתברך אחד". ומ"מ ישנו הבדל בין דבריו כאן לדבריו בנתיב גמ"ח. שכאן ביאר שרק נס שהוא הצלה ממיתה מורה שהאדם הוא שייך לה'. ואילו בנתיב גמ"ח ביאר שאיירי בכל נס, ולאו דוקא בנס המציל ממיתה. אמנם חילוק זה נובע מנקודה קודמת. והיא, שכאן ביאר שמציאות האדם המודה מורה על אחדות ה'. ולכך הוצרך לנקוט בנס המציל ממיתה, כי דוקא הצלתו ממיתה מורה שאין לאדם קיום מצד עצמו. אך בנתיב גמ"ח ביאר שמציאות הנס לכשעצמה [ולא של האדם המודה] מורה שה' אחד בעולמו. ולכך כל נס מוכשר לכך, ולא בעי רק נס המציל ממיתה. ובהקשר לדבריו כאן, צרף לכאן את יסודו שכל הודאה שאדם מודה לה', בזה הוא מוסר עצמו לרשות הקב"ה. וכגון, בנתיב העבודה פי"ח [א, קמ:] כתב: "כי ההודאה היא על דבר שאם לא היה הש"י נותן לו, לא היה לו קיום". ושם בהמשך [א, קמא:] כתב: "כי כאשר מזכיר בכל מקום הודאה, הוא מוסר עצמו אל השי"ת בשביל הטובה שעשה איתו. כי זהו ענין ההודאה... שלא יצא דבר מרשותו יתברך". ובנתיב אהבת השם פ"א [ב, מא.] כתב: "'ובכל מאודך' [דברים ו, ה] הוה מודה לו, כיעקב שאמר [בראשית לב, יא] 'קטנתי מכל החסדים' [ספרי שם]... מדת יעקב שהיה מודה לו על הטוב שעשה השי"ת... וזה מצד שהיה מודה לו אל השי"ת על הטוב שעשה... וכל מי שמודה על הטוב שעשה השי"ת אליו, הנה מוסר עצמו בהודאתו אל השי"ת. וכך הוא כל הודאה, שהוא מודה אל השי"ת על הטוב שנעשה לו, הוא מוסר נפשו אל השי"ת". ופירושו, שבכל הודאה גנוזה היא ההכרה שאין לו מעצמו כלום, וכל מה שיש לו - בא מהשי"ת. [וראה פחד יצחק חנוכה מאמר ב, פרק ב, בביאור ש"הודאה" כוללת בתוכה הבעת תודה, וכן הודאת בעל דין שלית ליה מגרמיה כלום]. ועוד אודות שכל מודה מוסר נפשו לה', הנה בברכת ההודאה בשמונה עשרה אמרינן "מודים אנחנו לך... על חיינו המסורים בידך ועל נשמותינו הפקודות לך". וכ"ה בנתיב בעבודה פ"י [א, קז.], ובגבורות ה' פס"ד [רצו:]. וכן כתב בח"א לב"ק טז. [ג, ב:], וז"ל: "אם כרע במודים, בזה שכרע במודים מוסר עצמו אל הש"י... כי בזה שב העלול, הוא האדם, אל העלה. שמי שהוא כורע לפני אחר מוסר נפשו אליו בכריעתו לפניו. וזהו ענין הכריעה במודים, כי ההודאה מה שהוא מודה עד שמוסר נפשו אל מי שנותן לו ההודאה... לכך צריך שיכרע במודים למסור נפשו אל השם יתברך, כמו שבארנו זה בכמה מקומות". ובנצח ישראל פי"ט [ד"ה ואמר טוב] כתב: "כי האדם מודה אל הש"י שהכל הוא שלו... וזהו ענין ההודאה כמו שהתבאר בכמה מקומות דבר זה". וכן הוא בנתיב התשובה פ"ה הערה 29. (69) ובדרשת שבת הגדול [רכ:-רכה:] האריך מאוד בענין קרבן תודה, וכן שיש בו מין חמץ, וכן שלא יתבטל לעת"ל. (70) לשונו בגו"א בראשית פ"ב אות לה: "כי הזכר והנקיבה הם שני הפכים, זה זכר וזה נקיבה... לפי שהם הפכים גורם שהיא כנגדו". (71) ובסוטה ב. דרשו פסוק זה על זיווג איש ואשה, שאמרו "קשין לזווגן כקריעת ים סוף, שנאמר 'אלקים מושיב יחידים ביתה'". ופירש רש"י שם "אדם יחיד ואשה יחידה, והוא מזווגם יחד ומיישב מהם בית". (72) ביבמות סג. אמרו על הפסוק [בראשית ב, יח] "אעשה לו עזר כנגדו", "זכה - עוזרתו, לא זכה - כנגדו". וכתב על כך בח"א שם [ב, קלה.]: "כי הזכר והנקיבה הם שני הפכים, זה זכר וזאת נקיבה. אם זכה, מתחברים בכח אחד לגמרי. כי כל שני הפכים מתאחדים בכח אחד כאשר הם זוכים, כלומר שהש"י שעושה שלום בין ההפכים, מקשר ומחבר אותם. ודבר זה צריך זכות עליון, כי על ידי זכות האדם הוא עליון, והחבור והדבוק הוא מלמעלה. כי התחתונים הם בעלי חלוק ופירוד. ולכך כאשר אינם זוכים, אז מפני שהם ההפכים, גורם שהיא כנגדו, כאשר אין להם חיבור וקשור מלמעלה". ובנתיב גמילות חסדים פ"ד [א, קסב.] כתב: "אשר חתן וכלה זכר ונקבה גם כן הם הפכים, והשם יתברך מאחד אותם, שהרי היו"ד הוא באיש, והה"א באשה [סוטה יז.], לומר כי השם מחבר אותם אשר הם הפכים". ובבאר הגולה באר הרביעי [פג:] כתב: "עוד יש לך לדעת, כי אין זיווג האדם טבעי, רק הוא מן השם יתברך החבור והזיווג. לכך באיש ואשה יש שם י"ה, היו"ד באיש הה"א באשה, לפי שהוא יתברך מחבר אותם, ואין בזה הענין הנהגת הטבע, רק כי הוא פעולת השם יתברך". (73) לשונו בדרשת שבת הגדול [רכג.]: "המשמח חתן וכלה עד שהחתן שמח בחבור זה עם אשתו, ודבר זה הוא שמאחד חתן וכלה כאשר ישמח החתן עם הכלה". (74) לשונו בנתיב גמילות חסדים פ"ד [א, קסב.]: "דבר זה נחשב כמו הקרבת תודה. כי החמץ והמצה הם הפכים, כאשר מקריבין אותם אל הש"י מורה כי הוא יתברך אחד. וכן כאשר משמח חתן וכלה, ובזה הזיווג - שהם הפכים - הוא אחד על ידי השם יתברך, אשר הוא מאחד אותם, ובזה השם יתברך הוא אחד. ודבר זה דומה לגמרי להקרבת תודה מחמץ ומצה אל השם יתברך". ובדרשת שבת הגדול [רכג.] כתב: "וזה מורה על הש"י שהוא אחד, כי הוא יתברך מאחד חתן וכלה... ודבר זה נחשב כאילו הקריב תודה. שהתודה היא ג"כ מורה שהוא יתברך אחד... כי מצד שהכל שלו הש"י הוא אחד, כי הכל שלו". (75) לשונו בנתיב גמ"ח פ"ד [א, קסב.]: "ומה שאמר כאילו בנה חורבה אחת מחורבות ירושלים, דבר זה מפני כי איש ואשה הם כמו בנין בית נחשב, כאשר מחבר האיש והאשה יחדו. וכמו שתקנו בברכה 'והתקין לו ממנו בנין עדי עד'. הרי האיש והאשה יחד הם בנין". וביבמות סב: אמרו שהשרוי בלא אשה שרוי בלא חומה. ובח"א שם [א, קלד.] כתב: "כי על ידי האשה האדם הוא שלם ואינו חסר. והדבר שהוא שלם יש לו חוזק כמו חומה. ולכך כאשר אין לו אשה הוא חסר, ודבר שהוא חסר אין לו חוזק, ואין לו חומה שהוא בחוזק". (76) לשונו בנתיב גמ"ח שם: "והבנין הזה כמו שאמרנו הוא בנין אלקי, ואינו בנין אדם, רק בנין אלקי. ולפיכך נחשב דבר זה כאשר משמח חתן וכלה, ומחבר זיווגם יחד, כאילו בונה חורבה אחת מחורבות ירושלים. שבודאי שהבונה חורבה מן חורבות ירושלים הוא בנין אלקי קדוש כאשר ידוע. והבן הדברים האלו ותדע כאשר משמח חתן וכלה שהיא מצוה עליונה". (77) ובנין ירושלים נחשב כבנין המקדש, וכמבואר בנצח ישראל פכ"ו [ד"ה ועוד אמר], ושם הערה 23. ובנתיב העבודה פי"ח [א, קלו:] כתב לבאר ההבדל בין מעלת ארץ ישראל למעלת ירושלים והמקדש, וז"ל: "אף כי מה שנתן להם את הארץ היא השלמה אלקית, אין זה דבר אלקי לגמרי כמו ירושלים ובית המקדש. כי ירושלים עיר הקודש ובית המקדש שהוא בית קדוש אלקיי, הוא השלמה אלקית לגמרי. ולכך אמרו [אבות ה, ה] עשרה נסים נעשו בבית המקדש. כי כל בית המקדש מעלתו אלקית לגמרי, עד כי מושלמים ישראל בתכלית ההשלמה אלקית". (78) לשונו למעלה: "וכאשר נתנה התורה, ויצא הסדר השכלי לפעל, שקודם זה לא יצא סדר השכלי אל המציאות בפעל, ועתה יצא לפעל, היה עם זה קולות. שהקול מורה על היציאה לפעל אשר לא היה קודם, שזה ענין הקול כאשר אמרנו... התורה היא מציאות שלם, ואינה מציאות חלק, לפי שהתורה היא צורת כל העולם והשלמתו, כמו שאמרנו. ולכך נתנה התורה בחמשה קולות... כי חמשה קולות הוא ההתפשטות המציאות לכל צד, והאמצעי שבתוכם, שאינו נוטה לא לימין ולא לשמאל. הנה מורים חמשה קולות על יציאה לפעל שלם, שהוא מתפשט בכל צד, כמו שהיא התורה השלמת כל העולם". (79) פירוש - על ידי שמשמח חתן וכלה, הוא מגיע עד למצב שיש כאן מציאות שלימה של האדם. ומעתה יבאר שמציאותו השלימה של האדם תואמת ומקבילה למציאותה השלימה של התורה, ולכך הזוכה לראשון [לשמח חתן] יזכה גם לשני [לתורה]. (80) פרק ד [ד"ה החלק השני], וכלשונו: "האדם בלבד הוא... נגד כל המציאות. שהוא בפני עצמו, אינו נכלל עם שאר הנמצאים, שהרי בשביל האדם נברא הכל... האדם הוא מלך, שהרי הכל נתון תחתיו. ומלכות האדם היא שהוא מוליך שלימות אל כל התחתונים, כי הכל נברא לעבוד האדם ולשמשו, ובזה הוא צורה אל כל התחתונים. ומוליך שלימות אל הכל, כמו המלך שהוא המשלים את הכל". וראה שם הערה 37, שהוא יסוד נפוץ בספרי המהר"ל. (81) ראה הערה 49. (82) וכפי שכתב למעלה פט"ז [ד"ה בא לבאר], אודות שבריאת האדה"ר השתרעה על פני כל שעות היום, וז"ל: "בא לבאר מציאות האדם ומהותו, לומר שהאדם הוא הכל. ולפיכך אילו לא היה בריאתו כל שנים עשר שעות, שהם כל היום, שהיום הוא המציאות, ולילה הוא העדר... לא היה האדם רק חלק ומקצת. ודבר זה אינו, כי האדם הוא הכל. ומפני זה היה נמשך בריאתו אל כל היום, שהוא כל המציאות". וראה שם הערה 87. (83) לשונו בנתיב גמ"ח פ"ד [א, קסב.]: "ואמר שאם משמחו זוכה לתורה שנתנה בה' קולות. ורוצה לומר כי כאשר נתנה התורה לעולם היה גם כן הויה שלימה [ראה הערה 50]... ואם משמח חתן וכלה בשביל שהזיווג של חתן וכלה הוא הויה אלקית שלימה, זוכה אל התורה שהיא הויה אלקית שלימה גם כן, וזה נמשך אחר זה. ובחבור התפארת הארכנו עוד, ואין כאן מקומו להאריך. כי שם נתבאר כי אלו ה' קולות רמוזים באיש ואשה". וכוונתו בסוף דבריו היא, שכאן נתבאר שחמשה הקולות שייכים לזיווג עצמו, ולא לשמחה הנובעת מהזיווג. ושם בנתיב גמ"ח ביאור לא כך, וכמבואר למעלה בהערה 58. (84) וצרף לכאן מאמרם [יבמות סב:] שהשרוי בלא אשה שרוי בלא תורה. וכתב בח"א שם [א, קלד.]: "כי על ידי האשה האדם הוא בהשלמה... וכל שאין לו אשה אינו אדם והוא חסר, ואין הצורה שהוא השלמת האדם [התורה] ראויה למי שהוא חסר. ולכן כאשר אין לו אשה והוא חסר, אין לו התורה שהיא משלמת האדם לגמרי". הרי שוב חזינן ששלימות האדם מביאה לשלימות התורה, והעדר שלימות האדם מונעת משלימות התורה לחול. (85) זוה"ק ח"ב ער:. ושם בניצוצי זוהר אות ג ציין שכן איתא בילקו"ש ח"ב רמז תשט, והביא שם מספר האמונה והבטחון המיוחס לרמב"ן ר"פ יז שכתב: "בה' קולות נתנה התורה, ולדברי האומר ז'". (86) להלן ר"פ לא, ופס"ו [ד"ה אבל לא], ובדרוש עה"ת [לד:]. ובח"א לסנהדרין י. [ג, קלה.] כתב: "שלשה הוא התחלת התפשטות... חמשה כנגד אמצע ההתפשטות... שבעה הוא תכלית התפשטות בכל צד; מעלה ומטה, וכן לארבע רוחות [והנקודה האמצעית]". ובודאי לפי"ז טעון ביאור מדוע לגמרא סגי בחמשה קולות, הרי החמשה מורה על אמצע ההתפשטות בלבד, ולא על תכלית ההתפשטות, המתבטאת במספר שבע. ויל"ע בזה. 
(1) "כל האומות" [רש"י שם]. (2) בגו"א שמות פ"ו אות כו כתב: "פירוש הפטיש כאשר יכה על הסלע, שהוא דבר קשה, כמה וכמה נצוצים של אש יוצאים מן הפטיש... לפי שהפטיש מחמת שמכה על הסלע, מכח ההכאה ניצוצות יוצאים ממנו, וזהו חילוק שלו, כך נראה לי הפירוש... דהא מדמה דבר ה' ל'פטיש יפוצץ סלע', וכמו שהמקרא שהוא דבר ה', אינו מתחלק בעצמו, רק הטעמים היוצאים ממנו, והכי נמי אין הפטיש בעצמו מתחלק, רק הניצוצות היוצאים ממנו". (3) מה שמדגיש "בעולם הזה", כי עוה"ז הוא "עולם הרבוי" [לשונו בגבורות ה' פ"ס (רסט:)]. וזו נקודתו כאן שהדברים המגיעים מה' אל העוה"ז בהכרח שיבואו ברבוי. (4) פרקי דר"א פכ"ד: "קרא הקב"ה לשבעים המלאכים הסובבים כסא כבודו, ואמר בואו ונבלבל את לשונם... וירד הקב"ה ושבעים המלאכים הסובבים כסא כבודו, ובלבל את לשונם לשבעים גוים ולשבעים לשון". ורש"י דברים לב, ח כתב: "למספר שבעים נפש של בני ישראל שירדו למצרים הציב גבולות עמים, שבעים לשון". והרמב"ן [במדבר יא, טז] כתב: "אספה לי שבעים איש מזקני ישראל. כבר הזכירו רבותינו כי שבעים אומות הן בשבעים לשון... ולכן היה המספר ביורדי מצרים שבעים. וצוה המספר הזה בשופטי ישראל, כי המספר הזה יכלול כל הדעות בהיותו כולל כל הכחות ולא יפלא מהם דבר. וכן במתן תורה 'ושבעים איש מזקני ישראל' [שמות כד, א]". ושם מאריך לבאר יותר ענין זה. ומבואר שהפרישה הרחבה ביותר מתבטאת במספר שבעים. (5) ענין זה של הרבוי היוצא מהאחד הוא נפוץ מאוד בספרי המהר"ל. וכגון, נצח ישראל פ"ג [מד"ה ויש לדקדק ואילך], שם פ"י [ד"ה וזה כי], גבורות ה' ר"פ לו [קלד.], שם פ"ס [רסד.], דרשת שבת הגדול [סוף קצד:], נר מצוה [ט.], ח"א לסנהדרין לח. [ג, קמח:], שם קב. [ג, רלז.], ועוד. וברוב מקומות אלו ביאר שאין הרבוי סותר לאחדותו. אמנם כאן מבאר יותר, שלא רק שאין הרבוי סותר להתחלה אחת, אלא שהרבוי הוא ראיה להתחלה אחת, וכמו שיתבאר בסמוך. (6) לשונו בנצח ישראל פ"ג [ד"ה ויש לדקדק]: "שהיו הראשונים טועים אחר העבודה זרה מחמת שהיו אומרים כי ההתחלה אי אפשר שתהיה אחת, שאם היה ההתחלה אחת איך יבוא מזה רבוי בעולם. וכבר הסכימו על זה איזה חוקרים בחכמתם כי מן דבר שהוא אחד, לא יבוא רק אחד. כי הרבוי, אשר יש בו דברים מחולקים, איך יושפע זה, מדבר שהוא אחד, דברים שהם מתחלפים. כמו שאי אפשר שיושפע מן האש דבר שהוא חלופו, רק האש פועל חמימות, והמים פועלים קרירות, ולא תמצא שיהיה דבר אחד פועל שני דברים מתחלפים, כך אי אפשר שיבואו דברים מתחלפים מן אשר הוא אחד. לפיכך גזרו בדעתם שההתחלות הם רבות, וכפי רבוי ההתחלות יבואו רבוי הנמצאים בעולם. וקושיא זאת הגדילו מאוד, עד שקצת חוקרים התירו ספק זה באמרם כי מן ההתחלה שהיא אחת יושפע מאיתו שכל אחד, והשכל הזה משיג עצמו ומשיג עילתו, ובמה שמשיג עילתו הושפע ממנו גלגל, וזהו התחלת הרבוי. והאריכו בדברים אלו. והם בעצמם סתרו הנחה זאת ודמיון זה, וסוף סוף נשארו במבוכה עם קבלתם שהוא יתברך אחד, ואין זולתו, איך יושפע ממנו הרבוי. וכבר מצאתי לאיזה אנשים שקבלו דעתם במה שאמרו ברבוי ההשתלשלות, והמשיכו על זה דברי תורה. ואומר אני כי הנמשך אחר זה הוא חטא גדול מאוד מאוד, כי שולל מאתו יתברך בריאת כל העולם, ויאמר שהעולם הזה נברא על ידי אמצעיים. חס ושלום לומר כך או להרהר כך, שאם כך שברא העולם על ידי אמצעיים, אם כן כבודו מסולקת מן העולם הזה חס ושלום, ונתן אותו לאמצעיים. כי איך אפשר לומר כי ברא אותו על ידי אמצעיים, ויהיה מנהיג אותו הוא יתברך בעצמו. דבר זה לא יקבל השכל, ואין לך דמיון עבודה זרה יותר מזה. חי ה' אשר עשה לנו הנפש, כי המדבר והפונה אל דברים אלו הוא מתחייב בנפשו, וראוי לאבד ולסלק דעתו מן העולם". וז"ל בנר מצוה [ט.]: "עם שהוא יתברך אחד, יש בכוחו הכל. לכך מה שהיו אומרים שאי אפשר שיהיה הוא יתברך אחד בעולמו, כי אם כן לא היה נברא ממנו רק אחד. כי תמיד מתחייב ונברא מן הפועל דבר שהוא מתיחס אל הפועל. כי מתחייב מן האש שהוא חם. וכן הקרירות מתחייב מן הפועל שהוא קר. וכל כל הפעולות הבאות מן הפועלים, כל אחת היא מתיחסת אל הפועל. ולכך גזרו ואמרו מן הפועל שהוא אחד, לא יבוא ממנו ג"כ רק פעולה אחת. וכאשר נראה לפנינו ריבוי פעולות מתחלפות בעולם, דבר זה מורה על התחלות מתחלפות". ובגבורות ה' פ"ס [רסד.] כתב: "שהם [האפיקורסים] אומרים, כי מן האחד לא יבוא ריבוי, רק מכח אחד יבוא דבר אחד בלבד. ולפיכך כאשר יראה הריבוי בעולם, וכבר הוחלט להם כי מן האחד הגמור לא יבוא הריבוי, אמרו שהתחלות הם יותר מאחד, כמו שמבואר בדבריהם... כי הם אמרו כי מן האחד לא יבואו פעולות הפכים". ושם בר"פ לו [קלד.] כתב: "לא נאמר כי אחר שהוא אחד פעולותיו אחדים. כי האש שיש בו טבע אחד, אינו פועל רק פעולה אחת - לחמם. והמים שיש בהם טבע אחד, אין פעולתם רק לקרר... שאמרו [איכה ג, לח] 'מפי עליון לא תצא הרעות והטוב', כלומר מן אחד לא יבוא דברים מחולקים". ובדרשת שבת הגדול [סוף קצד:] כתב: "וידוע כי הפועל שהוא אחד, יבוא ממנו פעולה אחת. ודבר זה הסכימו עליו הכל... ולפיכך היו אומרים כמו שהעולם אינו אחד, כך הפועלים הם יותר מאחד. כי לעולם מפועל אחד יבוא פעולה אחת. וכאשר הפעולה אחת ג"כ הפועל אחד, כי הפעולה מתייחסת ודומה אל הפועל. ודבר זה הסכימו עליו הכל... איך יבוא ריבוי מן הפועל שהוא אחד". וכ"ה בח"א לסנהדרין לח. [ג, קמח:]. ובמורה נבוכים, חלק ב, פרק כב, כתב: "הנחה מוסמכת מאריסטו ומכל מי שנתפלסף, כי הדבר הפשוט לא יתכן שיתחייב ממנו כי אם פשוט אחד, ואם היה הדבר מורכב, יתחייבו ממנו דברים כמספר מה שיש בו מן הפשוטים אשר הורכב מהן. המשל בכך, האש אשר בה הרכבת שתי איכיות החם והיבש, מתחייב ממנה שתחם בחומה, ותיבש ביבשותה... ועל פי הנחה זו אמר אריסטו שאין מתחייב מה' חיוב ראשוני, כי אם שכל אחד פשוט, לא יותר". ושם בפרק ד כתב: "כבר הוכח שאין ה'... עושה את הדברים באופן ישיר. שכשם שהוא שורף באמצעות האש, והאש תנוע באמצעות תנועת הגלגל, וגם הגלגל ינוע באמצעות שכל נבדל. ויהיו השכלים הם המלאכים המקוקבים אשר באמצעותם ינועו הגלגלים. וכיון שהנבדלים לא יתכן בהם מנין... נתחייב לפי זה לדעתו [לאריסטו] שיהא האלוה יתעלה הוא אשר המציא השכל הראשון, אשר אותו השכל מניע הגלגל הראשון". ושם בהערותיו של הרב קאפח [פ"ד הערה 28] הביא את דברי אבי נצר במאמרו "עיון אלמסאיל", ובפכ"ב הערה 1 הביא גם את רשב"ג במקור חיים פ"ג. (7) פירוש - כאשר הרבוי מתאחד ליחידה אחת [וכמו מספר שבעים וכפי שיבואר], ואז הוא דומה לאחד. וכן כתב בנר מצוה [ט:], וז"ל: "הפך זה [מדעת החוקרים], כי מורה ריבוי הפעולות על התחלה אחת". ובגבורות ה' פ"ס [רסד.] כתב כן לגבי הפכים, וכלשונו: "שהם [האפיקורסים] אומרים כי מן האחד לא יבוא ריבוי, רק מכח אחד יבוא דבר אחד בלבד... [אך האמת היא] הפך הדבר מה שחשבו, כי הם אמרו כי מן האחד לא יבואו פעולות הפכים, הדבר הוא הפך זה, כי מפני שהוא אחד הוא הכל, שהרי אין זולתו, ולפיכך מאיתו באו ההפכים... כי ההפכים הם ג"כ הכל, בעבור שלא ימצא עוד חלק, ועל ידי הפכים יש הכל". וכן הוא בח"א לר"ה כא: [א, קכב:]. וראה הערה 14. (8) פירוש - אם מספר הרבוי היה שבע, ולא שבעים. (9) ולא רבוי שמתאחד. (10) יסוד נפוץ בספרי המהר"ל. וכגון, בנצח ישראל פ"ה [ד"ה ז' שנים] כתב: "כי מספר שבע הוא רבוי... וכמו 'בדרך אחד יצאו ובשבעה דרכים ינוסו'. וכן [משלי כד, טז] 'כי שבע יפול צדיק וקם', וכן הרבה. הרי כי מספר הרבוי הוא שבע". וכן הוא שם פי"ד [ד"ה ומה שהם], ושם פל"ב [ד"ה ובמוצאי שביעית]. ובגו"א במדבר פכ"ג אות ג כתב: "כי השבע כולל כל החלקים, כי זה המספר נאמר על רבוי החלקים, כמו 'בדרך אחד יצאו אליך ובשבעה דרכים ינוסו לפניך'". ובנתיב העבודה פ"א [א, עח.] כתב: "וכבר התבאר בכל מקום, כי שבעה יש בהם הריבוי, שכל מקום שרוצה להזכיר ריבוי - מזכיר שבעה, כמו 'שבע יפול צדיק וקם'". וכן כתב באור חדש [עד:], גבורות ה' פמ"ז [קפד:], ודר"ח פ"ו מ"ט [שט:]. וראה למעלה בהקדמה הערה 92. 
(11) "מספר כללי" הוא מספר של עשרות. ובגו"א פכ"ג אות ג [ד"ה ולפיכך] כתב: "ומספר השבעים הם כמו שבע, שתוך מספר הכלל מספר הפרטי". ובנצח ישראל פ"ז [ד"ה ותדקדק על] כתב: "כי אין חילוק בין שמונה ושמונים, רק שזה מספר כללי, וזה מספר פרטי". (12) ומדבריו כאן מבואר שמספר שבע הוא מספר פרטי. אמנם בגבורות ה' פל"ח [קמג.] כתב: "יש שני פסחים; פסח ראשון לצבור, ופסח שני ליחיד. דהיינו יחיד נדחה לפסח שני, ואין רבים נדחים [פסחים סו:]... ומי שלא עשה פסח ראשון, יעשה פסח שני בחדש השני [במדבר ט, יא]. והוא מורה על העבודה של יחידים, שהוא בא בחדש השני. ואינו רק יום אחד, יום פרטי בלבד. אבל חג המצות הוא שבעה, מספר כללי. כי העבודה הראשונה מצד האומה הכללית, אשר הנקרא 'אלהי ישראל'. ופסח שני מצד הפרטי, ולכך הוא יום אחד". הרי שביאר שמספר שבע הוא מספר כללי, התואם חאומה כללית. ויל"ע בזה. (13) והנה כאן ביאר שיש לחלק בין שבע לשבעים, כי שבע הוא מספר שאינו מתאחד, ואילו שבעים הוא מספר מתאחד. אמנם בנצח ישראל פל"ב [ד"ה ומפני זה] כתב: "היו מקריבים בשבעת ימי סוכות... שבעים פרים כנגד האומות [סוכה נה:], כי אין באומות אחדות רק רבוי, לכך בהם הקרבת ע' פרים בז' ימי סוכות. כי שבעה ושבעים דומים ושוים". וראה לעיל פ"א הערה 60. אמנם נראה שמה שכתב כאן שמספר שבעים הוא "רבוי שהוא מתאחד", אין כוונתו שבמספר שבעים חסר קצת ב"רבוי" [כי הוא מורה גם על אחדות], אלא אדרבה, הרבוי של שבעים עולה על הרבוי של שבע, כי ברבוי של שבעים יש גם רבוי של כללים, והרבוי של כללים מרובה הוא על פני הרבוי של פרטים. ו"רבוי שהוא מתאחד" פירושו שה"רבוי" הוא שם עצם, וה"מתאחד" הוא שם תואר לרבוי, ולא שה"מתאחד" חולק מקום לעצמו. באופן שיש רבוי שאין בו אלא צירוף פרטים [שבע], ויש רבוי גדול יותר שיש בו צירוף של כללים [שבעים], וה"מתאחד" של שבעים מוסיף ברבוי, ולא מפחית הימנו. ולכך מובנים דבריו בנצח ישראל פל"ב, ששם מדובר ברבוי גרידא, ובזה כתב שאין הבדל בין שבע לשבעים, ששניהם מורים על הרבוי. ואילו בדבריו כאן איירי ברבוי ע"ג רבוי; רבוי כללי ע"ג רבוי פרטי. (14) אודות שהרבוי היוצא מהקב"ה הוא רבוי מתאחד, כן האריך בנצח ישראל פ"י [ד"ה וזה כי], ובדרשת שבת הגדול [קצז:]. וראה הערה 7. אמנם הנקודה שכתב כאן, שישנו הכרח שהדברים הבאים מהקב"ה יהו שבעים, לא מצאתיו בשאר ספריו. (15) הבאה משער החמישים, וכמבואר למעלה פכ"ה הערה 59, ופכ"ז הערה 40. (16) בגבורות ה' פ"ס [רסט:] ביאר את ענינם של ארבע הכוסות של ליל הסדר, וכתב: "לפיכך הם ארבע כוסות, כי הגאולה היא באה מעולם העליון לעולם הזה, שהוא עולם הרבוי. וכל דבר שהוא בא מעולם הנבדל לעוה"ז, יש בו ריבוי מחולק לארבע, כי מספר זה הוא מספר הריבוי, שהוא נגד ארבע צדדין המחולקים... וסוד הזה מבואר בתורה [בראשית ב, י] 'ונהר יוצא מעדן להשקות וגו' ומשם יפרד והיה לארבעה ראשים', שמזה מבואר לך כי כל דבר שבא מעולם הנבדל, כמו נהר שהוא יוצא מעדן... כשהוא בא אל עולם הטבע, הוא עולם הריבוי, יפרד לארבעה ראשים. כי זהו נגד הפירוד והרבוי שהוא בעולם הרבוי. ולפיכך הגאולה שבאה מעולם העליון הנבדל, היה מתפרד לארבעה ראשים, הם ארבע לשונות של גאולה. ודבר זה הם ארבע כוסות". [וראה אודות יסוד זה בגו"א בראשית פכ"ג סוף אות ד, שם שמות פ"כ הערה 10, שם פכ"ה הערה 97, דר"ח פ"ה מט"ז (רנו:), ובח"א לר"ה כג. (א, קכג:)]. ואילו כאן ביאר שדבר המגיע מעולם העליון לעוה"ז מתחלק לשבעים, ולא לארבע. ויל"ע בזה. והנראה, שכאן איירי בדיבור הבא ישירות מהקב"ה, והואיל וענינו של דיבור הוא גלוי והוצאה לחוץ [ראה לעיל פט"ו הערה 38, ופ"ל הערה 42], לכך אין הגלוי נגמר אלא עד שיגיע לשבעים. וצרף לכאן דבריו בגו"א דברים פ"א אות יח ש"באר היטב" [דברים כז, ח] בגלגולו הוא שבעים; ה' [5], ה"י [15], הי"ט [24], היט"ב [26]. הרי שהגלוי מגיע לברירותו במספר שבעים. אך בדברים שאינם של דיבור המגיעים מעולם העליון [כמו גאולה, ונהרות עדן], שם אופן הגלוי הוא בארבע, וכפי שהתבאר. (17) את חלוקת הקולות שהיתה בהר סיני. 
(18) דוגמה לדבר; נאמר [בראשית כו, ה] "עקב אשר שמע אברהם בקולי וגו'", ופירש רש"י שם "כשניסיתי אותו". וביאר הגו"א שם אות ד: "דזה משמע 'לקול', כלומר שלא יהרהר אחר דבריו, רק שהוא ישמע לקול, ואע"ג שאינו מבין הדבור, והוא אצלו כמו קול שאין בו דבור". וזהו שנאמר [דברים ד, יב] "קול דברים אתם שומעים ותמונה אינכם רואים זולתי קול". (19) תנחומא וילך אות ב: "אין חכמה אלא תורה". ובדר"ח פ"ג מ"ט [קלא.] כתב: "והחכמה היא התורה בפרט". ובח"א לר"ה טז. [א, קה.] כתב: "החיטים מחכימים [סנהדרין ע:]... ומזה הטעם מקריבים שתי הלחם בעצרת [ר"ה טז.], שבו ניתנה תורה [פסחים סח:], והיא החכמה". ולמעלה פ"י [ד"ה ואחר כך] כתב: "אין ראוי שיקרא מי שהוא 'חכם', וידע בדברים הגשמיים, כמו שאין נקרא 'חכם' מי שהוא חכם במלאכת הרצענות, אף שהיא חכמה גם כן. ולכך דוקא החכם המעיין בענין הקדושה, וזה נקרא חכמה... כי הדברים הקדושים הם דברי חכמה". וכן כתב שם בפי"א [ד"ה הענין השני], ובדר"ח פ"ה מכ"ב [ערה.]. וראה למעלה פ"ז הערה 10, פ"ח הערה 28, ופכ"ה הערה 69. (20) פירוש - "הדבר שיש לו מקום הוא מוגבל, שזה ענין המקום אשר הוא מקיף ומגביל אשר הוא מקום לו... שהמקום יגביל את אשר בתוכו" [לשונו בדר"ח פ"ג מ"ג (קכא.)]. ורוממות התורה מפקיעה ממנה הגבלה מעין זו. ובנתיב הענוה פ"ח [ב, יח:] הביא את דברי הגמרא [תענית ז.] שדברי תורה נמשלו למים, "מה מים מניחין מקום גבוה והולכין למקום נמוך, אף דברי תורה אין מתקיימין אלא במי שדעתו שפלה". וכתב לבאר שם: "כי כל פשוט לא יוגדר ולא יוגבל... וזה שהביא משל מהמים, שמניחין מקום גבוה, והולכים למקום נמוך. כלומר כי המים אינם מוגבלים, כמו שהוא העפר, אבל הם מתפשטים, ואין המים מוגבלים. ולפיכך אין עמידה להם על המקום הגבוה, שהוא נבדל ומיוחד בעצמו. כמו שתראה שהמים מניחים מקום שהוא מוגבל, והולכים למקום שאינו מוגבל. וכך השכל שאינו מוגבל, אבל הוא שכל פשוט, מניח הגס רוח שהוא מוגבל. כי גס רוח מגביל עצמו בחשיבות מיוחד ומוגבל, לכך אינו נמצא אצלו התורה, כמו שלא ימצאו המים על הר גבוה, שהוא מיוחד לעצמו". (21) אמנם לא ביאר מדוע היה הקול אחד, שהיה בלתי ניתן להבנה. אך בגו"א פרשת יתרו ביאר הדבר בהקשר אחר. כי רש"י שמות כ, א כתב על עשרת הדברות "מלמד שאמר הקב"ה עשרת הדברות בדבור אחד, מה שאי אפשר לאדם לומר כן". וכתב שם הגו"א אות ג בזה"ל: "ואע"ג שלא הבינו בדבור זה כלום, אמרם בדבור אחד... הוא מורה על המעלה הגדולה של תורה. שהדבר הזה נראה ונודע, שכל עוד שיתרחק הדבר מלמעלה ויבוא לעולם התחתון - יתפרד ויתחלק, כי העולם העליון נקרא עולם האחדות. וכל שקרוב אל השם יתברך, הוא האחד האמת, הוא יותר באחדות. שעולם הזה השפל, הרחוק מאתו יתברך, הוא עולם הנפרד. והתורה ניתנה מפיו יתעלה, ואין דבר קרוב אל האחד רק התורה. ולפיכך ניתנה התורה מפיו בדבור אחד לגמרי, לפי שראוי אל התורה האחדות לפי מדריגת מעלתה. ולכך נאמרו העשרת דברות בדבור אחד. וזהו הפירוש האמתי כאשר תבין, והוא אמת". והובא למעלה פי"ג הערה 39, ולהלן פל"ד [ד"ה ועוד יש]. ואלו הם דבריו כאן. (22) בא להורות ששלשת חלקי הגלוי [קול אחד, שבעה, ושבעים] מקבילים לחכמה בינה ודעת. (23) שמעתי לבאר כוונתו, כי החכמה הוא הגלוי הראשוני מפיו יתברך, והיא נעלית לגמרי מתפיסת אדם [כמבואר בהערה 21], ועל כך נאמר "החכמה מאין תמצא". וראה דברי רש"י [שמות לא, ג] שכתב "חכמה - מה שאדם שומע מאחרים ולמד. תבונה - מבין דבר מלבו מתוך דברים שלמד". וכן הוא בדר"ח פ"ג מי"ז [קנד:]. ולכך הגלוי הראשוני הוא בקול אחד בלבד, כי ההתחלה היא לעולם אחת [כמבואר בנצח ישראל פי"ט הערה 67]. והתחלה זו מתייחסת לששה קצוות, כי עד לשם נמשך הגלוי הראשוני, בבחינת ששת ימי המעשה. אך משם ואילך יש מהלך שני [בבחינת שבת], וכפי שיתבאר בסמוך. (24) במדרש לא הובא פסוק זה, אך זהו המשך הפסוק של "החכמה מאין תמצא". ולהבנת המהר"ל, זהו המקביל להתחלקות הקול לשבעה קולות. ושמעתי לבאר כוונתו, כי הגלוי השני הוא בבחינת בינה, שמבין דבר מתוך דבר. וכפי שכתב בדר"ח פ"ג מי"ז [קנד:]: "ההפרש בין חכם לנבון; כי החכם הוא בעל סברא שעומד על הדבר שהוא לפניו. והנבון הוא כמו המפולפל שמוציא דבר מתוך דבר". ובכל מספר שבע נמצא החבור של הקודש אל הגשמי, וכמבואר לעיל פכ"ז הערה 50. הרי שמספר שבע מורה על הכפל. וצרף לכאן דבריו בגו"א דברים פ"ה אות ג [ד"ה ויש] אודות שכל עניני שבת הם כפולים; לחמה כפול, קרבנה כפול, וכיו"ב, משום ש"כל זה רמז כי השבת כפול בעולם הזה ובעולם הבא" [לשונו שם]. וכן הוא להלן ס"פ מד. ותפיסה זו קרובה יותר לאדם, אך עדיין אין בה אחיזה גמורה [יבואר בהערה הבאה], ועל כך נאמר "ואיזה מקום בינה". (25) שזהו הפירוט של כל החלקים, והוא בבחינת דעת. וכלשונו בדר"ח פ"ג מי"ז [קנד:]: "נקרא דעת דהיינו השגת הדברים בהבדל שלהם. אבל החכמה אינו רק השגה מה שמשיג... אף כי אינו משיג הדבר מצד אמתתו ובהבדל שלו... כי הדעת הוא שמבדיל בין דבר לדבר, שיודע אמתת הדברים בהבדל שלהם". וראה למעלה פ"י הערה 49, ופי"ז הערה 42. (26) ושמעתי ממו"ר שליט"א לבאר, שאע"פ שמספר שמונה מורה על בינה [דר"ח פ"ה מט"ז (רנו:)], אך גדר השמונה הוא אחד הרוכב על שבעה ["אז"], וממקום בינה משתלשל עולם השבעה. וכמו שכתב בדר"ח שם: "כי המספר הזה [שמונה] הוא מקום בינה, שמשם נברא ונמצא העולם, כמו שידוע לנבונים". והששה קצוות הם ההתפשטות לקראת השבע, ורק בשבע נמצא מהות הדבר שהיא היכל הקודש באמצע. באופן, שמהבינה יוצאת התפשטות שמגיעה לצורתה במספר שבע, כאשר השבע הוא מהדורא תנינא של מקום הבינה. [וכמו שלאה היא מלכות דבינה (קהלת יעקב ערך לאה), וילדה ששה בנים, והשביעי היתה בת, כמותה]. ושם [במספר שבע] מציאות זו חולקת כביכול מקום לעצמה, ולכך יש בה הכפלה של עשר, כמו ששבעים אומות נובעות משבעת ימי בראשית [למעלה פ"א (ד"ה ומפני כי)]. וזהו סדר ההשתלשלות של גלוי התורה בעולם. וסוד ה' ליראיו. (27) "לנגיד" - למלך [ראה רד"ק ספר השרשים, שורש נגד]. (28) "עסוקים בכל כחם וטרודים לדעת סודה, כאדם המשתמש ביד ימינו שהיא עיקר" [רש"י שם]. (29) "לו - לדבור" [רש"י שם]. (30) "שהיה בו ממש, ונראה" [רש"י שם]. (31) ואין דבר קרוב לה' כמו התורה, וכמבואר בהערה 21. (32) לשונו למעלה בהקדמה [ד"ה וכאשר ראה]: "וזכר [דוד המלך] ששה דברים ["תורת ה'", "עדות ה'" (תהלים יט, ח), "פקודי ה'", "מצות ה'" (שם פסוק ט), "יראת ה'" "משפטי ה'" (שם פסוק י)], לומר כי התורה מצורפת אל השם יתברך, שנקראת "תורת ה'", "עדות ה'", וכן כולם. לומר כי על ידי התורה קונה האדם דבקות בו יתברך. ומפני שבא לומר שהדבקות הזה הוא דבקות גמור, לא דבקות בצד מה, כמו מי שהוא בעל מדות, על ידי המדות קונה דבקות בו יתברך, ואינו קונה רק הדבקות בצד מה, כפי המדה אשר דבק בה. אבל על ידי התורה דבק בו יתברך לגמרי בכל צד. ומפני שהצדדין המחולקים הם ששה, והם; ימין ושמאל, פנים ואחור, מעלה ומטה, וכנגד זה זכר ששה שמות, שהוא דבק בו יתברך בכל צד, ואינו נוטה מן השם יתברך לשום צד, לא לימין ולא לשמאל, ולא לשום צד". וראה שם הערה 91, כי הוא יסוד נפוץ בספרי המהר"ל. (33) ונאמר [דברים ד, ד] "ואתם הדבקים בה' אלקיכם חיים כולכם היום". וכן נאמר [תהלים לו, י] "כי עמך מקור חיים וגו'". ובדר"ח פ"ו מ"ח [שז.] כתב: "כי הוא יתברך אחד בלבד ואין זולתו, ולפיכך המציאות והחיים שיש לאדם ולכל הנמצאים מפני שהוא יתברך אלקים חיים נותן חיים לדבקים בו. ואין לנמצאים מצד עצמם דבר כי אם מה שמשפיע להם השם יתברך, ובזה הש"י אחד ואין זולתו. וזה שאמר [תהלים לו, י] 'כי עמך מקור חיים באורך נראה אור'... ודבר זה מצד הדביקות שהם דביקים בו יתברך... ולפיכך אצל הדביקות נזכר חיים, שנאמר [דברים ד, ד] 'ואתם הדבקים בה' אלהיכם חיים'... וידוע כי האילן והענפים כאשר דביקים בעיקר יש להם חיים מן העיקר, ואם נבדל הגוף מן העיקר מיד אין לו חיים". וכן כתב בגבורות ה' פל"ו [קלז.], וז"ל: "כי זהו ענין הקרבן, שמביא אל השי"ת... ועל ידי זה לא יבוא עליהם המיתה, כי אחר שהם דבוקים בו יתברך, אין אחד מאבד את שלו". וכן כתב בגבורות ה' פ"ח [מז.], וז"ל: "הקרבן הוא מדבק ישראל אל השם יתברך, ואז נאמר [דברים ד, ד] 'ואתם הדבקים בה' אלקיכם חיים כולכם היום', שהם ג"כ יהיו נצחיים כמו שהוא יתברך נצחי". ויסוד זה נתבאר למעלה בהקדמה הערות 53, 101, פ"ט הערה 18, פ"י הערה 58, ופכ"ו הערה 18. (34) באבות פ"א מי"ג איתא "ודאשתמש בתגא חלף", וביאר שם בדר"ח [מט:]: "והטעם שהוא חייב מיתה, כי האדם שהוא בעל גוף וחומר, ואין ראוי שיתחבר אל הדבר שהוא קדוש ונבדל מן האדם, והוא חלק שמים. כמו שתמצא כי כאשר מתחבר האדם אל העליונים אשר אינם עם הגוף, יבוא לו המיתה. כמו שאמר [שופטים יג, כב] 'אלקים ראינו נמות'. כי אין לאדם גשמי מציאות עם הנבדלים. וכך כאשר האדם הוא מתחבר להיות נהנה מדבר שהוא חלק שמים חייב מיתה... שהתורה היא שכלית ונבדלת מן האדם שהוא בעל חומר, ואין לאדם בעל חומר מציאות עם התורה... ודבר זה גורם שהנהנה מן התורה הוא השכל הנבדל, חייב מיתה". והובא למעלה פי"ג הערה 43. ומעין זה הוא בגו"א שמות פ"ל אות טז. וראה הערות 37, 46. 
(35) לשונו בדר"ח פ"ו מ"ג [רפו:]: "בודאי התורה היא סם חיים למימינים, וסמא דמותא למשמאילים בה. וכדאמרינן במסכת שבת בפרק רבי עקיבא [פח:]... כי התורה יש בה דבר זה, שכשם שהנגיד, המקרב אליו ועושה רצונו, הנגיד מגביהו ומרומם אותו. והפך זה, לפי גדולתו של הנגיד, אם עובר אדם רצונו, הנגיד משפילו ומורידו. וכך הם דברי תורה, לפי מעלתן ומדריגתן, אם אינו נוהג עמהם כאשר ראוי, יש עליו עונש ושפלות. ומפני כי הר סיני היה מוכן שממנו ירדו דברי תורה לעולם, וכן הוא מוכן שיצא לעולם גזירה זאת, והיא בת קול שאומרת [אבות פ"ו מ"ג] 'אוי להם לבריות מעלבונה של תורה', כי למשמאילין בה סמא דמותא. וזה שאמרו שם [שבת פט:] ג"כ נקרא 'הר חורב', שממנו בא החורבן לאומות העולם. והיינו מפני שהאומות מרוחקים מן התורה, וזהו מדת התורה למשמאילין בה סמא דמותא". (36) במדרש הנ"ל [ילקו"ש ח"ב רמז תתקכא]. (37) כמבואר למעלה פכ"ו [ד"ה הנה נתנו], וז"ל: "כי הים והירדן הם חמריים... ולפיכך אין להם קיום ועמידה עם השם יתברך, שהוא קדוש נבדל מן החמרי". ואודות שאין קיום לחומרי במחיצת הקב"ה, הנה דוגמה לדבר מה שאמרו [נדרים ז:] "כל מקום שהזכרת השם מצויה, שם עניות מצויה". וכתב שם בח"א [ב, א.] לבאר: "כי עם שמו יתברך לא יוכלו הנמצאים המורכבים לעמוד, שאינם פשוטים. שכן כאשר בקע משה הים, בקע את הים בשמו [ראה גו"א שמות פ"ב הערה 85]. וכתיב [תהלים קיד, ג] 'הים ראה וינוס הירדן יסוב לאחור'... כי עם שמו אינם יכולים הנמצאים כמו אלו לעמוד. וכיון שאין הנמצאים יכולים לעמוד, לכך כאשר הזכרת ש"ש מצויה שם העניות מצויה". ולהלן פל"ט [ד"ה ופירוש זה] כתב אודות גמרא זו [שהעניות מצויה במקום הזכרת ה']: "כי הדברים אשר הם שייכים לעולם הגשמי הם בורחים ומתרחקים מן הדברים העליונים הנבדלים. ולכך נתנה תורה במדבר, ששם הכל חרב, ולא נמצא דבר במדבר, רק היא עניה וחסירה מכל". וראה למעלה פכ"ד הערה 47, ובסמוך הערה 46. (38) שעל פי זה ביאר בכמה מקומות את מאמרם [יבמות סא.] "אתם קרויין אדם, ואין העובדי כוכבים קרויין אדם". ולדוגמה, בגו"א במדבר פל"א אות יח כתב: "ואין הגוים קרויין אדם. דע, כי ההבדל שיש בין בעלי חיים ובין האדם, כי הבעלי חיים הם חומרים, והאדם - שיש בו נפש נבדלת - אינו חומרי כמו הבעלי חיים, ודבר זה מבואר. ועל זה אמרו [יבמות סא.] 'אתם קרוים אדם, ואין האומות קרוים אדם'. כי האומות, אף על גב שהם אדם, מכל מקום נפשם אינה נבדלת, רק מוטבע בחומר... מן המדות הטובות שיש לישראל, שהם גדורים בעריות, ועל האומות מעיד הכתוב כי הם פרוצים בעריות. שכל זה ראיה כי ישראל קדושים, נבדלים ביותר מן החומרי מכל האומות. וזה שאמרו 'אתם קרוים אדם, ואין האומות קרוים אדם', שההבדל שיש בין הבעל חיים והאדם נמצא בכם ביותר. ואין האומות אדם, לפי שנפשם מוטבעת בחומר, משתתף לבעלי חיים החומריים. ודבר מבואר הוא זה". ובנצח ישראל פי"ד [ד"ה אך אם] כתב: "וזה כאשר ישראל מיוחדים ונבדלים מכל האומות, אשר הם במדרגה החומרית, וישראל במדריגת הצורה. ודבר זה בארנו פעמים הרבה, כמו שאמרו חז"ל [יבמות סא.] 'אתם קרויין אדם, ואין האומות קרויין אדם'. כאילו דבר פשוט הוא אצלם שמדרגת ישראל בערך אל האומות, כמדרגת האדם אל בעלי חיים הבלתי מדברים. וזה כי האדם נבדל מן הבעלי חיים במה שאין האדם חומרי גשמי כמו שאר בעלי חיים, והאדם הוא שכלי. וכך מדריגת ישראל, שהם נבדלים מן החומר, ואינם מוטבעים בחומר. וכאילו אצל ישראל בטל החומר אצל הנפש, ואין החומר רק נושא שעליו רוכב הנפש, ובטל החומר הזה אצל רוכבו, כמו שבטל וטפל החמור אצל מי שרוכב עליו. וכך ענין ישראל כאשר עושים רצונו של מקום, ואז הם צורה נבדלת בלבד. ואילו אצל האומות הוא ההיפך, כאילו היה הנפש בטל אצל הגוף, וכאילו היה כולו גוף וחומר בלבד... והתבאר לך שיש בישראל כאילו היה החומר בטל אצל הנפש... וכאשר אתה עומד על ענין זה תדע, כי יש לישראל משפט הצורה הנבדלת, ולאומות משפט החומר". ובגבורות ה' פמ"ד [קסז.] כתב: "'אתם קרוים אדם וכו''. וביאור ענין זה, שעם שכל בני אדם משותפים בצורה זאת, מ"מ יש חילוק, כי כמו שהאדם נבדל משאר בעלי חיים, במה שהאדם הוא שכלי, ושאר בע"ח הם בלתי שכלי. כך יש בין האומות ג"כ הבדל; שיש אומה נוטה אל החומר יותר... [ואילו ישראל] הם נבדלים מן החומר... וכמו שתמצא בעלי חיים והם כמו אמצעי בין האדם ובין שאר בע"ח, כמו הקוף שהוא אמצעי... בין האדם ובין שאר בע"ח... כך יש אדם, ואינו אדם בשלימות. ולכך אמר אשר הוא אדם בשלימות, אשר אינו נוטה לחומרי יותר מדאי - הם ישראל, בעבור שיש בהם הצורה השלימה מבלי נטיה חומרית. והרי אצל האומות בטל הצורה אצל החומר, כאילו אינם אדם, שהחומר עיקר והצורה טפילה. וכל דבר שיש עיקר ועימו טפל, הטפל בטל אצל העיקר. ואצל ישראל הוא הפך זה, כי הצורה עיקר והחומר טפל, ובטל הטפל אצל העיקר". וראה עוד בדר"ח פ"ב מ"ה [עח.] שכתב: "ישראל נקראים אדם... כי לפי שאינם בעלי עבות החומר, ולכך נקראים 'אדם', שהאדם... אין לו חומר הבהמה, כך הם ישראל, שהם עוד יותר נבדלים מן החומר, לכך ראוים שיקראו 'אדם' בשביל זה". ובנר מצוה [י:] כתב: "ואין האומות קרויים אדם... כי הצלם האלקי לא נתן רק לישראל, ולא לאומות". וראה עוד למעלה פ"א הערה 88, דר"ח פ"ג מי"ד [קמו.], ובנצח ישראל פי"א [ד"ה ועל אלו]. ולמעלה פי"ב [ד"ה ויקבל טוב] כתב: "ישראל הם קדושים נבדלים מפחיתות החמרי שיש לאומות. ודבר זה התבאר גם כן במקומות הרבה, עד שהוא ידוע מאד, כי מדרגת ישראל שאין להם פחיתות החומר, כמו שיש לאומות העולם". (39)  כי השמיעה גופא היא חבור בין המשמיע לבין השומע, וכמבואר להלן [ד"ה ושני דברים], ושם הערה 62. ולכך עצם שמיעת קול דברי אלקים מוסיף חיים. וכן אומר הנביא [ישעיה נה, ג] "שמעו ותחי נפשכם". (40) כמבואר בהערה 33. אוזן מלים תבחן. כי לשון הפסוק המתאר את מעמד הר סיני הוא [דברים ה, כג] "כי מי כל בשר אשר שמע קול אלקים חיים מדבר מתוך האש כמונו ויחי". ו"בשר" מורה על החומריות [נתיב הענוה פ"ג (ב, ח:)], ולכך התמיה היא "כי מי כל בשר" בעל החומריות, אשר שמע קול אלקים חיים, ומכל מקום "ויחי". (41) מעין החילוק שבין דיבור לאמירה, וכפי שביאר פעמים הרבה בספר גור אריה. וכגון, בגו"א שמות פי"ט אות ו כתב: "כל דבור יש בו שני ענינים; האחד, הוא חתוך הקול והאותיות, והוא נקרא 'דבור', וזהו קשה. והשני, הוא הענין הנאמר באותו דבור מן חבור האותיות והתיבות, והוא נקרא 'אמירה', והוא רך. כי כבר נתבאר... הדבור קשה, לפי שחתוך האותיות והוצאת הדבור בעצמו הוא בכח וקושי, וזה לא שייך באמירה ["מפני שאין באמירה חיתוך הלשון... והאמירה נעשית מעצמה על ידי צירוף וחיבור האותיות" (לשונו בגו"א ויקרא פ"י אות כ)]. ולפיכך בכל מקום שנאמר לשון 'ויאמר' הכונה שאמר לו ענין הנאמר". (42) לא מצאתיו שם, אך נמצא להלן פמ"ג [ד"ה ומה שאמר], שכתב: "כי לא היה קול גשמי [במתן תורה]... רק קול רוחני". ועיי"ש שבזה מיישב שאלת הראב"ע. וכנראה שכוונתו כאן להורות לפרק מאוחר לפרק זה, ולאו דוקא לפרק הבא הסמוך. (43) כפי שכתב בנצח ישראל פי"ד [ד"ה וזה שאמר]: "כי אין ספק כי השפלות מורה על החומריות, שהחומר הוא שפל". ובח"א לקידושין סט. [ב, קמז:] כתב: "א"י גבוהה מכל הארצות... כי א"י קדושה מכל הארצות... ודבר שהוא קדוש - עליון הוא. והחומרי הוא שפל... שכל הדברים אשר אין להם קדושה נקרא שפלים, והקדושים נקרא גבוהים". וראה למעלה פי"ב הערה 36. ובשבת יא. אמרו "כל עיר שגגותיה גבוהין מבית הכנסת, לסוף חרבה". וכתב שם בח"א [א, ב:]: "פירוש, כי הדבר הבלתי גשמי מתרומם ומתעלה על הדבר הגשמי. כי הגשמי פחות ושפל נגד הבלתי גשמי. וכאשר הוא מרומם הבית שהוא חול על הבלתי גשמי, דבר זה הפך הסדר, אשר ראוי שיהיה הבלתי גשמי מתרומם ומתעלה על הגשמי. כי השפלות ראוי לגשמי, וההתעלות ראוי לבלתי גשמי. וכאשר דבר יוצא מן הסדר, דבר זה חורבנו ובטולו". (44) כפי שהתבאר בהערה הקודמת שהנבדל מרומם ועליון. ובח"א לזבחים קיח. [ד, עב:] כתב: "כי דבר שהוא נבדל הוא מושל על אחרים וכוחו מוטל עליהם... שזכה יוסף בשביל מעלתו הנבדלת שהיה מלך על אחיו". בח"א לגיטין ז. [ב, צד:] כתב: "כאשר יש להם דמיון אל המלאכים הנבדלים ראוים אל הכתר. והפך זה אשר הם בעלי חומר, ומרוחקים מן הכתר, ועליהם נאמר 'שבו לכם פה עם החמור' [בראשית כב, ה], 'עם הדומה לחמור' [יבמות סב.], והם עבדים, לא מלאכים. ולעוה"ב, שיהיו נבדלים מן החומר לגמרי, נאמר עליהם [ברכות יז.] צדיקים יושבים ועטרותיהם בראשיהן". ובח"א לסנהדרין קה: [ג, רמו:] כתב: "הכתר מורה על מעלה נבדלת". ובח"א לשבועות ט. [ד, יא:] הוסיף שמיקומו של הכתר מורה על מהותו, וכלשונו: "כי הכתר נבדל מבעל הכתר, כאשר הכתר הוא על ראשו. ולכך ראוי הכתר למלך, שהרי המלך ג"כ הוא נבדל מן הכלל". וראה נתיב התשובה פ"ד הערה 26. וראה להלן פס"ג [ד"ה ואמר כי]. וראה למעלה פכ"ט הערה 57. (45) "גבי מתן תורה כתיב בספר תהלים" [רש"י שם]. (46) כמבואר בהערות 34, 37. ובב"ב [עד.] אמרו שהר סיני מוקף בעקרבים הגדולים כחמורים לבנים. וכתב לבאר בנצח ישראל פל"א [ד"ה וחזאי דהדרן] בזה"ל: "כל ענין זה שרוצה לומר כי מעלת הר סיני נבדל מן האדם לגמרי. ולכך אמר 'דהדרן ליה עקרבי', כי העקרב הוא הממית, כמו שאמרו [אבות פ"ב, מ"י] עקיצתן עקיצת עקרב. ודבר זה כי ההעדר הוא שמפסיק בין האדם ובין הר סיני, כי מעלת הר סיני כאשר יבחן מעלתו הוא כל כך גדול, והוא נבדל מן האדם, עד שאין שם מגיע מעלת האדם, ושם יקבל האדם העדר, לפי רוממות ומעלת הר סיני. ולפיכך קאמר 'דהדרן עקרבי להר סיני', והוא ההעדר הגמור, כי ההעדר מפסיק בין האדם ובין הר סיני, עד שלא יכול לבוא שם האדם. וקאמר שהיו גדולות כמו חמרי. פירוש, מצאנו שני דברים הנושכים; האחד - הוא עקרב, כמו שאמרו 'עקיצתן עקיצת עקרב', והעקרב הוא נושך וממית בודאי. ומכל מקום אינו רק עוקץ אחד, ואינו מכלה הגוף וממית. והחמור הוא נושך ומשבר הגוף, כמו שאמר רבי עקיבא [פסחים מט:] כשהייתי עם הארץ אמרתי מי יתן לי תלמיד חכם ואנשכנו כחמור... שנושך ומשבר עצמות. והיינו דקאמר שהיה סביב הר סיני עקרבא כמו חמרתא, לומר שההעדר בין סיני ובין האדם העדר מוחלט, עד שלא יגיע שם האדם, ומגיע לאדם העדר גמור כאשר רוצה להגיע שם. לכך נתן לו שני תארים; עקרבים - שממיתין האדם, וגם הם מסלקים גוף האדם, ודבר זה העדר גמור, גוף ונפש. כי כאשר יבחן מדריגת הר סיני, יש לאדם במדריגה עליונה זאת של הר סיני העדר גמור, גוף ונפש, עד שאין לאדם שם מציאות כלל, רק העדר מוחלט. ואילו אמר 'עקרבים', אין העקרב פועל בגוף, רק עקיצתו בלתי נראה בגוף. אבל העקרב הזה היה כמו חמור, שהוא נושך וממית ומכלה את הגוף גם כן". והם הם הדברים המתבארים כאן. (47)  והרי כך היה במעמד הר סיני, שנאמר [דברים ה, ד] "פנים בפנים דבר ה' עמכם בהר מתוך האש". ופירש רש"י שם: "כך אמר משה, אל תאמרו אני מטעה אתכם על לא דבר, כדרך שהסרסור עושה בין המוכר ללוקח. הרי הלוקח עצמו מדבר עמכם". (48) ראה רמב"ן דברים לד, י שהשוה בין "פנים בפנים" שנאמר לגבי משה [שם], לבין "פנים אל פנים" שהיה במתן תורה לכל ישראל, והסיק מתוך כך "שכל נבואתיו של משה כיום מתן תורה" [לשונו שם]. (49) ספרא ויקרא א, א "תלמוד לומר 'ונועדתי לך', לך היתה יעידה, ולא היתה יעידה לכלל ישראל". (50) באבות פ"ג מי"ד אמרו "חבה יתירה נודעת להם שניתן להם כלי חמדה". ובדר"ח שם [קמו.] כתב: "ואמר עוד חבה יתירה נודעת לו... תדע ההפרש שיש בין החבה שהיא אהבה מוסתרת, שהיא אהבה שלא יצאה לפעל כלל, רק היא אהבה מוסתרת. אבל האהבה הנודעת הנגלית אל הנאהב, כבר יצאה לפעל, עד שהיתה בגלוי. ובודאי הדבר שהוא בפעל יותר נחשב מן דבר שהוא בכח ולא יצאת לפעל. וזהו עצמו מה שאמרנו כי האהבה שהיא בפעל הנגלה, האהבה זאת הוא חבור גמור, כאשר האהבה היא בפעל... ולפיכך מה שנודע החבה הוא עצם החבור בין שני אוהבים אשר צריכין שיהיה חבור ביניהם. ועל ידי שנודע לו האהבה הוא החבור". והם דבריו כאן. ובח"א לנדרים לב. [א, ו:] כתב: "דבר שאינו בפעל הנגלה הוא בכח נחשב". וראה למעלה פ"ב הערה 54. וראה עוד גו"א ויקרא פ"א אותיות יא, יג, שביאר שם שישראל לא שמעו דיבורי ה' למשה, ורק משה הוא ששמעם, "שלא היתה השמיעה אלא למשה, ולא לשאר שום אדם" [לשונו באות יג]. ובהספד [קעט] כתב: "ואף כי משה רבנו ע"ה כאשר היה בחיים היה מדבר עם השכינה, מכל מקום לא היה במחיצה עליונית לגמרי". (51) ובגמרא [שבת פו:] למדו מפסוק זה שהתורה לא היתה יכולה להנתן בבין השמשות, כי "לא מראש בסתר דברתי". ובילקו"ש ח"ב רמז תסג אמרו שהתורה לכך ניתנה בפרהסיא ובמקום הפקר. וכן הזכיר ענין זה בדר"ח פ"א מט"ו [נב:], שהתורה ניתנה באופן שתתפשט בכל העולם. והובא למעלה פ"ל הערה 51. (52) לשונו להלן פנ"ג [ד"ה אבל הפירוש]: "כמו התחיה שאחר שהגיעו למיתה יחזרו לחיים כבראשונה... ולפיכך פורים אשר הגיעו לחרב, וחזר להם החיות, אין ספק שהגיע להם דבר זה ממדריגה עליונה שממנה החיות שלא בטבע. כי החיות הטבעי כבר נגזר על זה מיתה. ואי אפשר רק שפתח להם השי"ת שער העליון אשר ממנו חזר להם החיים... אחר שנגזר עליו המיתה, כאשר יחזור לו החיים אי אפשר רק על ידי עולם העליון". והואיל והתורה באה משער החמישים [ראה למעלה הערה 15], לכך מאותו שער מגיעה התחיה למתים. והדגשתו היא שאין הטל המחיה מתים חולק מקום לעצמו בנפרד מעשרת הדברות, אלא טל תחיה זה מגיע מאותו מקום שהתורה מגיעה ממנו. והפסוק [ישעיה כו, יט] "כי טל אורות טליך וארץ רפאים תפיל" התבאר בגמרא [כתובות קיא:] שעל ידי התורה האדם זוכה לתחיית המתים. הרי שטל התחיה קשור במהותו לתורה. (53) "זו היא מדת מחניהם, והיו הקרובים לדיבור חוזרין מפחד הקול עד קצה המחנה" [רש"י שם]. (54) "מסייעין אותן להתקרב מעט מעט, שהיו חלשים כאשה המדדה את בנה בתחלת הילוכו" [רש"י שם]. (55) "משמע הם עצמם ידודון" [רש"י שם]. (56) "מדדין אחרים" [רש"י שם]. (57) "כי איך ישמע האדם קול ה' וישתתף עם השם יתברך" [לשונו בסמוך]. (58) פירוש - ישראל חזרו לאחריהן כשיעור הדיבור עצמו. והואיל והדיבור עצמו היה יב מלין, לכך ישראל חזרו לאחריהן יב מלין. ו ודות שמחנה ישראל הוא יב מלין, כן איתא בסוטה יג:, שאמרו שם "שנים עשר מיל על שנים עשר מיל כנגד מחנה ישראל בת קול משמיע ואומר 'וימת משה ספרא רבה דישראל'". אמנם לא נתבאר מדוע הדיבור היה יוצא כנגד מחנה ישראל. והנראה בזה, שהנה בנצח ישראל פנ"ז [ד"ה ובמדרש] הביא בשם המדרש [ילקו"ש ח"א רמז תשע"א] שכאשר בלעם בירך את ישראל, היה קולו הולך כנגד מחנה ישראל. וכתב לבאר זאת: "כי ברכת בלעם - הברכה הזאת בפעל יותר... כי נבואתו היה על ישראל מצד אמתת צורתן, שעל ידה ישראל הם בפועל הגמור. ולכך היה נבואתו גם כן בפועל הגמור על ישראל. ולכך היה קול הולך נגד מחנה ישראל". ופירושו, שישנה התאמה גמורה בין ברכות בלעם לבין ישראל [כמבואר שם בארוכה], ולכך ברכותיו של בלעם היו בדמות ושיעור של ישראל, שהוא מחנה ישראל. ואף אנן נאמר כן, הואיל והתבאר כמה פעמים למעלה שישנה התאמה גמורה בין ישראל לבין התורה, עד שהתורה נחשבת תאומה לישראל [למעלה פכ"ה הערה 34], לכך הדבור של תורה היה יוצא בשיעור של מחנה ישראל, יב מילין. (59) שנאמר [תהלים קג, כא] "ברכו ה' כל צבאיו משרתיו עושי רצונו". ובגבורות ה' פס"ח [שיד.] כתב: "המלאכים נקראים עבדים, מפני שהם נבראים לצורך העולם, כי הם ממונים על עניני העולם, כמו העבד שהוא ממונה על צורך הבית. ויורה שמם עליהם, שנקרא 'מלאך' מלשון שליחות, שהוא נשלח לעשות רצונו של הקדוש ברוך הוא". (60) שחז"ל דברו על המהות, ולא על המוחש. וכגון, בנצח ישראל פ"ה [סד"ה ואם לא] כתב: "הדברים כדרך דברי חכמים, שכל דבריהם שכליים מופשטים מן הגשמות". וזהו יסוד נפוץ מאוד בספרי המהר"ל, וכפי שכתב בבאר הגולה באר הששי [קטו:]: "כי לא דברו חכמים כלל מרוחק המורגש, רק כי כל דבריהם מופשטים מן הגשמיות, וכבר נתבאר זה פעמים הרבה". וכן כתב בח"א לב"ב עג. [ג, פה.]: "וכל דבריהם שכליים, לא במוחש". וכן הוא בח"א לסנהדרין פב: [ג, קעג:]. וכן האריך לבאר בגו"א במדבר פי"ט סוף אות כ, ושם דברים פ"ד הערה 110. וכן כתב בנצח ישראל פכ"ו [ד"ה ולפיכך כאשר], וז"ל: "כי אין חכמים מדברים מענין הגשמי כלל, רק מופשט מן הגשמי". ובבאר הגולה באר הששי [קלז:] כתב: "וכבר אמרנו לך פעמים הרבה מאוד, כי דברי חכמתם היו בחכמה ובהשכל, ואינם דברים גשמיים, ולכך נקראו 'דברי חכמים', שהם דברים שכליים בלבד, ולא היו דברי חכמים רק מן המהות הענין, ואין להם עסק בדברים החומרים הנגלים". ושם בהמשך [קלח.] כתב: "וכבר אמרנו לך, כי דברי חכמים רק מן המהות, לא מן הגשמי, וכאשר תקח הדברים בלתי גשמיים, הנה כל הדברים כפשוטם לגמרי... רק דברי חכמה הן". וראה לעיל פכ"ג הערה 41. (61) הרי שמתן תורה מחייב מעיקרא דחיית השומע, וכן שמיעת קול ה' מחייבת את מיתת השומע באם לא ידחה. ולולא דבריו של ריב"ל, לא היינו יודעים לחבר שתי תופעות אלו [דחית השומע, ומיתת השומע] להדדי. ובא ריב"ל להורות שדחית ישראל מהר סיני נובעת אף היא משמיעת הקול. באופן ששמיעת הקול מחייבת שני דברים; דחית השומע, ומיתת השומע, וכמו שמבאר. (62) ראה הערה 39. וכן מבואר בנצח ישראל פכ"ח [ד"ה ושאל את]. ובח"א לסנהדרין צח. [ג, רטז:] כתב: "רבי יהושע בן לוי... שמע קולו של השם יתברך, וזה קצת דבוק". וכן כתב בדרוש עה"ת [יט.]. וראה למעלה פכ"ג הערה 37. (63) מה שמדגיש "מצד המקבל", כי התבאר למעלה שקבלת תורה אכן התרחשה רק מפאת רצון הקב"ה שהתורה תתקבל, ולכך המלאכים החזירו את ישראל למקומם. וכל זה מצדו של הנותן, אך מצדו של המקבל לא היה מקום לשמיעת הדיבורים של מתן תורה. ולכך כתב כאן "אינו ראוי מצד המקבל". [ובפרק הבא יתבאר יותר שיש צד נותן וצד מקבל במתן תורה.] (64) "כי עמך מקור חיים באורך נראה אור" [תהלים לו, י], וכמבואר בהערה 52. (65) "והבן זה" - נראה שכוונתו להדגיש שמתן תורה התאפשר רק מצדו של הנותן, כי הקול בעצמו מחייב את סילוקו של השומע. לכך מן הנמנע הוא שמתן תורה יעשה מצדו של השומע, ובע"כ שנעשה רק מצדו של הנותן. (66) שעל כך נאמר "לחייו". (67) "לגן עדן" [רש"י שם], פירוש הדיבור הועבר לגן עדן. (68) והמשך הפסוק הוא "נוטפות מור עובר", ופירש רש"י שם "על שהעבירן". ופירושו, מחמת שהקב"ה העביר כל דיבור ודיבור לגן עדן ברוחו ["שפתותיו"], לכך התאפשר שהדיבור הבא אחריו יהיה אף הוא נוטף בשמים. (69) פירוש - ששינה בכל דבור ודבור להוציא רוח להעביר המור. (70) שהרי הקב"ה "אינו גוף וגוייה", ולכך "לא יארע לו אחד ממאורעות הגופות", ומכלל זה "אין לו לא מות ולא חיים כחיי הגוף החי... ולא שתיקה ולא דבור כדבור בני אדם" [לשון הרמב"ם בהלכות יסודי התורה פ"א הי"א]. ופירש שם המפרש "ולא דבור כדבור בני אדם - שהוא בחתוך המלות בשפה ובלשון ובגרון, והקב"ה אינו כגוף האדם שיש לו אברים". ולכך לכאורה יקשה המאמר "כל דבור ודבור שיצא מפי הקב"ה". ומה שמעיר כן רק עכשיו, ולא העיר כן על שני המאמרים הקודמים שהובאו בפרק זה, שגם בהם אמרו "כל דבור ודבור שיצא מפי הקב"ה", נראה לומר שרק במאמר זה דיבור הקב"ה נתלה באברים, שהרי למדו כן מהפסוק "לחייו כערוגת הבושם", ועל זה הוקשה שהקב"ה אינו גוף, וממילא אין לו לחיים. (7
1) "כי כל הדברים האלו... נאמרים כלפי האדם, כי כך נמצא השם יתברך אצל האדם... אף כי באמתת עצמו אין הדבר כך... יאמר עליו כפי מה שהוא נמצא אל האדם" [לשונו להלן פל"ג (ד"ה אמנם אני)]. (72) להלן פל"ג, גבורות ה' פכ"ג [צט.], באר הגולה באר הרביעי [סד., סח.], נצח ישראל פ"ט [ד"ה ויש מתמיהים], גו"א בראשית פ"ו אות יב. ויובאו להלן בהערות לפרק לג. (73) כמבואר למעלה פ"ו [ד"ה אבל מדברי חכמים, ושם הערות 26, 35, 68, פט"ז הערה 63, ס"פ כו]. דוק ותראה, שאע"פ שהתורה נקראת בכל מקום בשם "רחמנא", עם כל זה בנוגע לאמירת עשרת הדברות אמרו חכמים [מכות כד.] "'אנכי' ו'לא יהיה לך' [שמות כ, ב-ג] מפי הגבורה שמענום". (74) לשונו בנתיב התשובה פ"ז [ד"ה ובמסכת כריתות]: "הקטורת הוא למדת הדין, דכתיב [דברים לג, י] 'ישימו קטורה באפך'. ולכך הקטורת היא מן הבשמים, שיש להם ריח. כי הריח הוא שייך למדת הדין. ודבר זה ידוע לנבונים, כי הריח יש לו כח גדול". ובגבורות ה' פמ"ג [קסג:] כתב: "הריח מתייחס אל מדת הדין, כדכתיב 'ישימו קטורה באפך'". וכן הוא בח"א לסוטה יא: [ב, מט.]. ובח"א לסנהדרין צג. [ג, קצ.] כתב: "יש לך לדעת כי הריח והמשפט הוא דבר אחד, ושניהם הם מידת הדין... ותדע, כי הראיה והשמיעה, אדם רואה ושומע אף שהדבר אינו הגון ואינו ראוי, הוא נראה ונשמע. ואין חילוק בין אם רואה דבר הגון או שרואה דבר שאינו הגון, וכן בשמיעה. אבל הריח, כאשר מריח דבר רע אין מקבל אותו". וראה למעלה פכ"ו הערה 58. (75) ויש בזה הטעמה מיוחדת. כי בפרשת העקידה נאמר [בראשית כב, ב] "ולך לך אל ארץ המוריה", ופירש רש"י שם "ארץ המוריה... על שם שמשם הוראה יוצאה לישראל. ואונקלוס תרגמו על שם עבודת הקטורת שיש בו מור נרד ושאר בשמים". ולכאורה יפלא, מדוע דוקא לפרשת העקידה נשתרבב ענינן של הוראה ועבודת הקטורת. אמנם בדר"ח פ"ה מ"ג [רכא:] כתב: "נאמר אצל הנסיון 'והאלקים ניסה את אברהם' [בראשית כב, א], ולא כתיב 'וה' ניסה את אברהם', כי הנסיון הוא שרצה הש"י שתהיה הידיעה בצדקתו של אברהם במידת הדין, ולא במידת הרחמים". ולפי זה "ארץ המוריה" הוא המקום שנעשתה בו הנהגה של דין. ולכך שמו משתייך להוראה ולקטורת. כי כל הוראה היא גזרת דין, וכל כח בשמים מתייחס אל מדת הדין, וכמבואר כאן. והעקידה הכשירה את ההר לדורותיו להיות מקום שמשם הוראה יוצאה, ומקום לעבודת הקטורת. [ודייק לה, שרש"י יחס את הקטורת לבשמים שבה ("ושאר בשמים")]. (76) כמבואר למעלה [סד"ה ומה שאמר], שהדיבורים שהיו בהר סיני "אינו דבור טבעי, רק דבור אלקים". (77) כי גן עדן מקבל רק בעלי מדריגה פשוטה ונבדלת. שהרי אמרו [אבות פ"ה מ"כ] "בושת פנים לגן עדן". וכתב בדר"ח שם [ער.]: "בשביל מדת הפשיטות שיש לבושת פנים, שאינו יוצא מן השווי... לפיכך ראוי לו גן עדן, שהוא מדריגה פשוטה נבדלת". ובח"א לב"ב עד: [ג, קד.] כתב: "אי אפשר כי הפירות גן עדן היו חומריים, רק היו בלתי חמריים". (78) ואף ישנו יחס ישיר בין ריח לבין גן עדן. שהרי כשנכנס יעקב אל יצחק לקבל הברכות, נאמר [בראשית כז, כז] "ויגש וישק לו וירח את ריח בגדיו ויברכהו ויאמר ראה ריח בני כריח השדה אשר ברכו ה'". ופירש רש"י שם "והלא אין ריח רע יותר משטף העזים, אלא מלמד שנכנס עמו ריח גן עדן... שנתן בו ריח טוב, וזהו שדה תפוחים". וכשם שהדברות עצמם משתייכים לגן עדן, כך ריח הבשמים המתלוה להם משתייך לגן עדן. 
(1) "תחת ההר ממש" [רש"י שם]. (2) "קובא שמטילין בה שכר" [רש"י שם]. (3) "שאם יזמינם לדין למה לא קיימתם מה שקבלתם עליכם, יש להם תשובה, שקבלוה באונס" [רש"י שם]. (4) "מאהבת הנס שנעשה להם" [רש"י שם]. (5) ענין זה של כפית הר כגיגית מובא בהרבה מקומות נוספים בספריו, והם; למעלה פט"ז [ד"ה ואם יאמר], להלן ס"פ נא, גו"א שמות פי"ט אות כב, נצח ישראל פי"א [ד"ה ובפרק ר"ע], בהקדמה לאור חדש [מו.], שם בהמשך [רטז:], בהקדמה לדרוש עה"ת [ד:], באר הגולה באר הרביעי [סוף מג:], ובח"א לע"ז ג. [ד, כ.]. ויובאו להלן בהערות. (6) "ולמה הוצרך לזה" [לשונו בגו"א שמות פי"ט ריש אות כב]. (7) לשון תוספות: "שמא יהיו חוזרים כשיראו האש הגדולה, שיצאתה נשמתן". (8) שהרי אמרו [שבת פט:] "בשעה שהקדימו לפניך נעשה לנשמע קראת להם 'בני בכורי' [שמות ד, כב]". הרי שתואר "בני בכורי" של ישראל נקבע ונחקק להם מחמת שהקדימו נעשה לנשמע. ומה שכתב "לא יסוף זכות זה מזרעם וזרע זרעם עד העולם", יתבאר על פי דבריו בנצח ישראל פי"א [ד"ה ודבר זה], שכתב שם שתואר "בני בכורי" מחייב בחירה נצחית שאינה בת שינוי וביטול, וכלשונו: "שהבכור הוא אחד, כי אי אפשר שיהיה שני בכורים לאחד. כך אי אפשר שיהיה אל השם יתברך שנים שהם ראשית. מאחר שהוא יתברך אחד, לא יושפע ממנו בראשונה... רק אחד... ודבר זה מורה על הקשור והחבור שאין לו פירוד כלל. כי אם לא היה האומה הזאת נקראת 'בני בכורי' על שם שהוא אחד, והיו לו שני בנים, לא היה לאחד מן השנים החבור גמור... אבל כיון שהם נקראים 'בני בכורי', והבכור הוא אחד, מורה שיש כאן חבור גמור, לפי שהם מושפעים מאמתת עצמו. ולחבור הזה אי אפשר שיהיה לו פירוד כלל, וכי יש שנוי לאמתת עצמו. והכל נרמז בשם הנכבד הזה שנקראו 'בנים'. והדברים האלו גדולים מאוד מאוד... כי אין שייך בטול לענין זה אשר נקראו ישראל 'בנים', כי שם 'בנים' מצד אשר השם יתברך הוא עלה להם, כמו האב שהוא עלה אל הבן, והוא מצד עצמו של האב, ודבר זה אין שינוי לו בכל חטא אשר יעשו, תהיה החטא מה שהוא". הרי זכות "נעשה ונשמע" נשאר לדורות. (9) לשונו בנצח ישראל פי"א [ד"ה והתוספות מפרשים]: "ואין דעתינו נוחה בתירוץ זה [של תוספות], שכל זכות ישראל [הוא] שאמרו 'נעשה ונשמע', וחס ושלום שהיו חוזרין מדבר זה". ובגו"א שמות שם כתב: "ואין דעתי נוחה בפירוש זה לעשות כל זכות ישראל שהקדימו נעשה לנשמע לאין, שיחזרו מזכותם הגדול, שהוא לדורי דורות". ובהקדמה לאור חדש [מה:] כתב: "ובאמת התירוץ [של תוספות] הוא קשה מאוד, כי מה שהקדימו ישראל נעשה לנשמע הוא זכות הגדול של ישראל, ואיך נאמר שהיו חוזרים ממה שאמרו 'נעשה ונשמע'. ושם [שבת פח.] אמרו נמשלו ישראל לתפוח, מה תפוח פריו קודם לעליו, אף ישראל הקדימו נעשה לנשמע. ולפירוש התוספות הרי היו חוזרין בהם כשראו האש הגדולה. ועוד אמרו אמרו שם [שבת פח.] בשעה שהקדימו ישראל נעשה לנשמע באו ק"ך רבוא של מלאכי שרת, וקשרו לכל אחד שני כתרים, אחד כנגד נעשה ואחד כנגד נשמע. ולפירוש התוספות הרי היו חוזרים בהם". ובגו"א שם כתב לישב את שיטת תוספות, וז"ל: "ואולי התוספות סבירא להו דכיון דמחמת יראה חזרו להם, לא נחשב לחזרה למעט זכותם". ובאור חדש [מה:] ביאר את התוספות בזה"ל: "וצריך לומר לפירוש התוספות כי הוא יתברך יודע הוא שלא היו חוזרין רק בשביל שראו את האש הגדול, ודבר זה אינו חזרה, כי ישראל היו סבורין כי תמיד ידבר השם יתברך עמהם כך, ויהיה להם חזרה. אבל השם יתברך ידע כי לא יהיה זה רק בפעם הזה, וכמו שאמרו אחר כך [שמות כ, טז] 'דבר אתה עמנו ונשמעה', לכך אין חזרה... שלא היו חוזרין רק בשביל שהיו סבורין כי ידבר הש"י עמהם תמיד, ולא יוכלו להתקיים, כמו שאמר [דברים ה, כב] 'אם יוספים אנחנו לשמוע את קול ה' אלוהינו עוד ומתנו'". (10) מדובר שם שלעת"ל אומות העולם יטענו כלפי הקב"ה "רבש"ע, כלום כפית עלינו הר כגיגית ולא קבלנוה, כמו שעשית לישראל", ומתוך כך רצונן שהן ישתוו לזכויותיהן של ישראל. (11) שהקב"ה ישיב בחזרה לאומות. (12) אלא מוכח שישראל "לא היו חוזרים בהם כלל" [לשונו באור חדש (ריש מו.)]. והדרא קושיא לדוכתא מדוע היה צורך בכפית הר כגיגית, כאשר כבר ישראל הקדימו ואמרו "נעשה ונשמע". (13) לשונו בגו"א שמות פי"ט אות כב: "אבל העיקר הפירוש אשר נראה פשוט, כי כפה עליהם ההר כגיגית לומר 'אם לא תקבלו התורה שם תהא קבורתכם', לומר כי התורה היא הכרחית לקבלה. ואם לא יקבלו התורה - שמה תהא קבורתם. וידוע, כי דברים המוכרחים להיות הם חשובים במעלה יותר, שאי אפשר מבלעדם, ואין קיום לנמצא בזולתם. לכך כפה עליהם ההר כגיגית להודיע מעלת התורה, שאי אפשר מבלעדה כלל. ואם לא היה עושה זה, היו אומרים כי התורה אין הכרחית לעולם, רק ברצון קבלו עליהם, ואם לא קבלו - לא היו צריכין... וכאשר ראו שעיקר נתינתה על ידי כפיית ההר, היו מוכרחים לומר כי נתינתה מוכרחת, שאין להם קיום זולתה". (14) פירוש - הואיל והדברים המוכרחים הם יותר במעלה מהדברים שאינם מוכרחים [כמבואר בהערה הקודמת], והתורה היא מוכרחת להיות בעולם, לכך מן הנמנע הוא שדבר שהוא כה מרומם [התורה] יתקבל כדבר שאינו כה מרומם [בבחירה]. והרי זה דומה למלך שיש לו כלי זהב, ומקלסין אותו בכלי כסף. (15) לשונו בהקדמה לאור חדש [מו.]: "והנראה כי לא היו חוזרים בהם כלל. ומה שהקשו בתוספות למה כפה עליהם הר כגיגית, הרי כבר קדמו נעשה לנשמע. דבר זה מפני כי התורה שהיא לישראל בה קיום העולם, וכמו שאמר [שבת פח.] אם מקיימין את התורה מוטב, ואם לאו - אחזיר את העולם לתוהו ובהו. וא"כ התורה הוא מחויב והכרחי. ומה בכך שהם קבלו התורה והקדימו נעשה לנשמע, מ"מ נתנה לישראל התורה כמו שהיא בעצמה. וכיון שהתורה בעצמה הכרחי, כך נתינת תורה לישראל בהכרח הגמור. שאם אין התורה העולם חרב... ואיך לא יהיה כפה עליהם הר כגיגית, כי יאמרו כי התורה אינה מוכרחת ומחויבת בעולם, רק שבאה התורה לעולם בשביל שרצו בה ישראל, שהיו מקבלים אותה מדעתם, ואינו דבר מוכרח. ואין הדבר כך, כי התורה היא מחויבת בהכרח, ואם לא היה התורה היה חוזר העולם לתוהו ובוהו. וכפי שהיה התורה בעצמה, כך היה קבלתה, שהכריח אותם על זה". (16) הנה למעלה פכ"ט [ד"ה פירוש דבר] ביאר שהקדמת "נעשה" ל"נשמע" מורה "שהעשיה היא גזרה מן העלה מוכרחת, ואילו השמיעה שהיא מצד המקבל היא אפשרית... וכן ישראל גזרת השם יתברך עליהם מוכרחת, ולכך מקדימין נעשה לנשמע". ולפי דברים אלו עולה שבהקדמת "נעשה" ל"נשמע" מונחת ההכרה שגזרת ה' מוכרחת להתקבל אצל האדם. ולפי"ז תקשי לך, אם כ"כ מונח ב"נעשה ונשמע", מה הצורך בכפית הר כגיגית. שהנה נתבאר כאן שההר נכפה על ישראל כגיגית בכדי להורות לישראל שהתורה היא מוכרחת המציאות, ואינה תלויה בדעתם של ישראל. אך הרי כל זה כבר מקופל וכלול בתוך ההקדמה של "נעשה" ל"נשמע", וכמבואר למעלה בפרק כט. ודיוק לשון תוספות בשבת [ריש פח.] מורה שכל זה הכניסו בשאלתם. שז"ל שם: "ואע"פ שהקדימו נעשה לנשמע" [ולכך מהו הצורך בכפית הר כגיגית]. ולא שאלו "ואע"פ שאמרו נעשה ונשמע". ומוכח שלא מעצם אמירת "נעשה ונשמע" שאלו התוספות על הצורך בכפית הר כגיגית, אלא מהקדמת הנעשה לנשמע שאלו. והביאור בזה כדברי המהר"ל בפרק כט, שבעצם הקדמת המעשה מונחת ההכרה בכפיה של מתן תורה. וא"כ כיצד נבאר שההכרח של קבלת התורה מתבטא רק בכפית הר כגיגית, ולא בהקדמת נעשה לנשמע. אמנם זה לא קשיא, שאע"פ שבהקדמת נעשה לנשמע מוכח שיש בקבלת התורה כפיה, מ"מ עדיין לא יצאנו מכך שרצון ישראל הוא שפעל כל זאת. לאמור, שמרצונם של ישראל הוחלט לקבל את התורה באופן של הכרח וכפיה. ואם ישראל לא היו רוצים לקבלה באופן זה, אזי לא היה הכרח לכך. ובכדי להפקיע אף מרצון זה של ישראל בקבלת התורה, הוצרכה כפית הר כגיגית, להורות שקבלת התורה מחוייבת מצד עצמה, מבלי שרצון ישראל יקבע בה דבר בשום צורה שהיא. וראה נצח ישראל פי"ג הערה 6. (17) לשונו בנצח ישראל פי"א [ד"ה ובפרק ר"ע]: "וביאור ענין זה, אף על גב שכבר אמרו 'נעשה ונשמע', ואם כן למה הוצרך לכפות עליהם הר כגיגית. אלא הטעם כי קבלת התורה הכרחי, ואילו היו מקבלים עליהם את התורה מרצונם, היו סבורים כי הדבר תולה בדעתם, ואפשר שיהיה פירוד לדבר זה, שאם לא ישמרו התורה יהא בטול לנתינתה. אבל עתה שהיתה קבלת התורה הכרחי, אם כן אי אפשר שיהיה בטול והסרה לדבר זה, כי אם נתינת התורה וקבלתה מחויב, כל שכן שמחויב שלא תהא בטול לתורה". (18) וכן ביאר בבאר הגולה באר הרביעי [סז:] שלאחר חורבן הבית לא נתבטלו הדברים שהם הכרחיים לעולם, אך "כל הדברים אשר הם ברכה בלבד, ואינו דבר מוכרח, לדבר זה היה בטול... וכן שאר דברים שהיו בטלים, אינם דברים מוכרחים, רק תוספת ברכה וטובה, ולדבר זה היה בטול" [לשונו שם]. (19) כן הביא מדרש זה להלן ס"פ נא, גו"א שמות פי"ט אות כב, נצח ישראל פי"א [ד"ה ובמדרש מצאתי], ובאור חדש [מו:]. וראה בתורה שלימה פרשת יתרו סוף אות רכד, שלא נמצא מקומו. (20) כתובות לט. "האונס שותה בעציצו ["בכלי שבחר לו לשתות בו, כלומר על כרחו ישאנה, כדכתיב 'לא יוכל לשלחה'" (רש"י שם)]. המפתה אם רצה להוציא - מוציא". ובאור חדש [מו.] כתב: "ואילו המפתה אין בה שלא יוכל לשלחה". (21) לשונו בגו"א שמות פכ"ב אות יט: "ובמדרש מצאתי, כיון שבא הקב"ה ליתן התורה לישראל, כפה עליהם הר כגיגית, עד שהיו א וסים לקבל בריתו של הקב"ה, וכתיב אצל אונס 'ולו תהיה לאשה לא יוכל לשלחה כל ימיו'. ובזה שהיה הקב"ה מאנס אותם, נשארו להקב"ה עד שלא יוכל לשלח אותם לעולם. גם מדרש זה נפלא, נרמז בו האונס הזה. ולא שבא לומר כי יהיה כאן דין המאנס את הנערה שלא יוכל לשלחה כל ימיו, דאין ללמוד מדין בשר ודם המאנס את האשה, שזה פועל שעשה בחטאו. אבל הפירוש כך, התורה נתנה למאנס [עונש] 'לא יוכל לשלחה כל ימיו', ולא נתן לו עונש אחר, מפני זה כי הגון וראוי לו מצד מעשיו, כי כל מעשה הכרחי הוא פועל יותר, ולא כן הפועל שנעשה ברצון המקבל, שזה אינו פועל כל כך. ומי שמאנס את האשה בהכרח, עשה כאן חבור מוכרחי, וכיון שעשה חבור מוכרח - אין כאן גירושין. כי דבר המוכרח כך צריך שיהיה, אחר שעשה חבור הכרחי. וכך נאמר עשה הקב"ה חבור מוכרחי, שהרי היה מכריח אותם, וכל דבר שהוא מוכרח לא יסולק, אחר שכך מוכרח. ובשביל שלקח הקב"ה ישראל לעולם בברית אשר לא תופר, מן הדין שהיה כאן חבור מוכרח לפי ענין החבור, לא רצוני שהוא יסולק ויוסר. ואף על גב דהקדימו נעשה לנשמע, עיקור החבור הוא מוכרח, ובזה יהיה כאן חבור מוכרח. ודברים נאמנים הם אלו". (22) לשונו בנצח ישראל פי"א [ד"ה ובמדרש מצאתי]: "ובמדרש מצאתי, כשבאו ישראל לקבל התורה, כפה עליהם הר כגיגית, שיהיו אנוסים לקבל את התורה, וכתיב אצל אונס 'ולו תהיה לאשה ולא יוכל לשלחה'. ופירוש ענין זה, כי לכך אמרה תורה אצל אונס 'לא יוכל לשלחה כל ימיו', מפני שהחבור שהוא מצד עצמו, אפשר שיהיה ואפשר שלא יהיה. כמו כל איש שנשא אשה, אפשר שישא אותה ואפשר שלא ישא אותה. לכך אפשר שיתן גט גם כן, וישלח אותה מאיתו. אבל כאשר היה החבור הכרחי, כמו זה שאנסה, ודבר שהוא מוכרח להיות אין לו פירוד והסרה. לכך אמרה התורה על המאנס את האשה, ועשה החבור בהכרח, 'לא יכול לשלחה כל ימיו'. וכן השם יתברך נהג בחבור זה עם ישראל, החבור שעשה [היה] הכרחי, שהרי כפה עליהם הר כגיגית לקבל את התורה, וקבלת התורה היא עצם החבור, כמו שהתבאר. לכך אין הסרה לחבור זה. וכך הוא לפי אמת שהחבור הזה מוכרח, ומכיון שהוא מוכרח אין לו פירוד לדבר זה כלל". (23) לשונו בהקדמה לאור חדש [מו.]: "ועוד בשביל כך היה כופה עליהם הר כגיגית, כדי שיהיו אנוסים, שהיה מאנס אותם על קבלת התורה. וכיון שהיו ישראל אנוסים, ובמאנס כתיב 'לא יוכל לשלחה כל ימיו', וכן לא יפרד ישראל מן הש"י לעולם. וכך אמרו במדרש על הפסוק 'ולו תהיה לאשה לא יוכל לשלחה כל ימיו', כשבא הקב"ה לתת תורה לישראל, כפה עליהם הר כגיגית, שיקבלו תורתו. וכיון שכך, הרי ישראל אנוסתו של הקב"ה, ובאנוסה כתיב 'לא יוכל לשלחה כל ימיו'. ואילו המפתה אין בה שלא יוכל לשלחה. והטעם הוא כיון שהיה מאנס אותה, א"כ הוא היה מכריח אותה אל החבור הזה. והחבור שהוא הכרחי, אין לזה סילוק כלל, כיון שהיה החבור הכרחי". ושם מוסיף דברים שלא כתב בשאר ספריו, וז"ל: "והפירוש אשר פרשנו [הראשון, שכפה הר כגיגית משום שהתורה מוכרחת], הוא פירוש זה בעצמו. ולא אמר במדרש בשביל שיהיו אנוסים כפה עליהם. רק מה שהוא מתחייב מזה שהכריח אותם על התורה. שמתחייב מזה שאין הש"י מפריד מאתו ישראל. אבל עיקר הסבה שהיה מכריח אותם הוא הטעם אשר אמרנו, כי התורה בעולם היא הכרחית". אמנם מלשונו כאן לא משמע כן, אלא שזהו טעם שני לכפית הר כגיגית, שכתב: "ויש לומר גם כן שלכך כפה עליהם ההר כגיגית, שלא יאמרו ישראל כי יהיה ח"ו בטול לקבלת התורה... ולכך כפה עליהם ההר כגיגית לומר שהם מוכרחים לקבל התורה... ולכך כפה הש"י עליהם ההר כגיגית להיות החבור הזה הכרחי". וראה להן ס"פ נא. (24) ילקו"ש ח"ב רמז שנט. ובנצח ישראל פי"א [ד"ה ובמדרש ויק"ר] הביא מדרש זה בשם ויקרא רבה, ואינו בויק"ר שלפנינו. (25) רש"י ויקרא כב, יא "וכהן כי יקנה נפש - עבד כנעני שקנוי לגופו", ושם בהמשך הפסוק "הוא יאכל בו". (26) גיטין יג. "אי בעי שקיל ארבעה זוזי מישראל ופסיל ליה כל היכא דאיתיה". (27) רש"י במדבר טו, מא "שלא יאמרו ישראל מפני מה אמר המקום, לא שנעשה ונטול שכר, אנו לא עושים ולא נוטלים שכר. על כרחכם אני מלככם, וכן הוא אומר 'אם לא ביד חזקה וגו' אמלוך עליכם'". (28) בנצח ישראל פי"א [עמוד ש] ביאר מדרש זה מצד שהחבור לישראל הוא מצד העלה ולא מצד העלול, עיי"ש. אך כאן מבארו מצד שהחבור הוא מוכרח, כי נעשה בהכרח. אמנם הם הם הדברים. כי בשעה שמדובר בחבור מוכרח, ברור מאליו שחבור זה אינו נעשה אלא מצדו של הנותן, ולא מצדו של המקבל. וכן להלן ס"פ נא כתב: "ולכך אמרו ז"ל שהיה נתינת התורה מצד השם יתברך, הוא העלה, לא מצד האדם המקבל... ולכך אמרו במדרש כאשר בא השם יתברך לתת התורה, כפה עליהם ההר כגיגית, שיקבלו את התורה שיהיו ישראל נחשבים אנוסתו, ובאנוסה נאמר 'לא יוכל שלחה כל ימיו'. והדבר הזה, כי רצה שיהיה הכל מצד העלה. כי הדבר שהוא מצד העלה, אין השתנות לו, ואינו כמו כאשר הדבר מצד המקבל, כי המקבל יש לו שנוי. לכך כאשר היה מאנס את האשה, והיה החבור מצד הצורה, שהוא האיש שנחשב כמו הצורה, אז יש לחבור הזה קיום נצחי, לכך נאמר 'לא יוכל שלחה כל ימיו'. כי החבור הזה נמצא מצד הצורה, ולא כאשר החבור היא מצד האשה גם כן, שהאשה היא המקבל, והמקבל יש לו שנוי. כי כל מקבל הוא מצד החמרי, אשר בו השנוי. ולכך היה נתינת התורה מצד העלה, הוא השם יתברך לא מצד המקבל, ואי אפשר רק שיהיה נצחי. ולמעלה פירשנו זה קצת בענין אחר, והכל הוא אחד". ומה שכתב "ולמעלה פירשנו זה קצת בענין אחר", כוונתו שכאן ביאר שחיבור מוכרח מופקע מביטול. ולהלן ביאר שחבור שהוא מצד העילה מופקע מביטול. והוא הוא ההבדל בין ביאור המדרש [לגבי יחזקאל] בין דבריו כאן לדבריו שבנצח. והואיל ולהלן סיים דבריו באומרו "והכל הוא אחד", ה"ה לדידן. (29) בבאר הגולה באר הרביעי [סוף מג:] ביאור כדברים האלו בזה"ל: "כפה עליהם הר כגיגית, כי הראה להם כי הוא יתברך מלכם על אפם ועל חמתם... ודבר זה אינו מצד ישראל. כי דבר שהוא מצד המקבל - כל מקבל אפשרי מצד עצמו, וכיון שהוא אפשרי מצד עצמו אפשר שיהיה הסרה וסילוק. אבל דבר זה הוא מצד מעלה, הוא השי"ת, ולכך אין לומר שיהיה בדבר הזה שום צד אפשרות הסרה, כי לא היה זה מצד רצון ישראל, רק שכפה עליהם הר כגיגית, וכמו שבארנו דבר זה באריכות גמור בחבור תפארת ישראל. ובודאי לדבר הזה אי אפשר שיהיה הסרה לזה". (30) משפט זה ["שאחר שקבלת התורה הוא שלמות כל העולם, איך יהיה בדבר זה אפשרית כלל"] לכאורה שייך לטעמו הראשון ולא לטעמו השני. שהנה ביאר כאן שני טעמים לכפית הר כגיגית; (א) התורה היא מוכרחת, כי בה תלוי כל העולם. (ב) החבור שבין הקב"ה לישראל הוא מוכרח, ולכך קבלת התורה [שהיא עצם החבור (הערה 23)] נעשתה בהכרח. וא"כ, משפט זה [העוסק בהכרחיות התורה לעולם] לכאורה משתייך לטעמו הראשון, ולא לטעמו השני. וכן כתב להדיא למעלה [סד"ה אבל מה] בטעמו הראשון: "כי איך תהיה התורה, שהיא שלמות כל המציאות, על ידי שכך בחרו ישראל לקבל התורה, ואם כן שלמות העולם היה תולה בדבר אפשרי". ותקשי לך מדוע כתבו כאן, בטעמו השני. ובע"כ לומר שמשפט זה הוא אכן סיכום לטעמו הראשון, אך הוא מצטרף לטעמו השני כדי לידע ולהודיע ולהוודע שאין שום מקום לומר שקבלת התורה תיעשה באופן שאינו של הכרח. כי הן מצד מקבלי התורה [טעמו השני], והן מצד התורה עצמה [טעמו הראשון], מן הנמנע הוא שקבלת התורה תיעשה בדרך של "אפשר". וזהו דיוק לשונו "איך יהיה בדבר זה אפשרית כלל". לאמור שלילה מוחלטת של שום סלקא דעתך שהתורה תינתן באופן שאינו של הכרח. ודבריו מעתה הם יותר לפי טעמו הראשון. (31) מבאר בזה את סמיכות הדרשות שם בשבת [פח.], כי לאחר הדרשה של "כפה הר כגיגית", הובאה הדרשה "מאי דכתיב [בראשית א, לא] 'ויהי ערב ויהי בוקר יום הששי', ה"א יתירה למה לי, מלמד שהתנה הקב"ה עם מעשה בראשית ואמר להם, אם ישראל מקבלים התורה - אתם מתקיימים, ואם לא - אני מחזיר אתכם לתוהו". (32) כפי שנתבאר למעלה בארוכה בתחילת פרק א, וז"ל: "הנבראים אשר ברא ה' יתברך בעולמו, כלם הם פועלים בעולם אשר נבראו בו, וכל אחד - לפי מעלתו וחשיבותו - גודל פעולתו. הנה השמים וכל צבא השמים, כולם פועלים; מסבבים הרקיע, ופועלים בתחתונים כמו שבראם השם יתברך וסדר אותם. וכן התחתונים כולם פועלים; הארץ היא שפועלת ומוציאה צמחה, וכל אשר הוא יוצא מן הארץ - היא פועלת. וכן המים פועלים - מרוים ומצמיחים האדמה. והרוח גם כן מגדל הכל, כמו שהוא ידוע. וכן האש, כמו החמה, מחמם ומגדל הכל. וכן כל בעלי חיים וכל המינים שבעולם... עד שאין אחד בטל, והכל פועלים בעולם אשר נבראו בו... ומעתה האדם אשר הוא נבדל מכל שאר בעלי חיים מצד הנפש, שאין נפשו נפש בהמית, רק נפשו נפש שכלית, לא כמו שאר בעלי חיים הטבעיים, שאין נפשם רק טבעית, מחויב שיהיה לו פעולות מתיחסות אל נפשו השכלית האלהית, ויהיו לו פעולות שכליות אלהיות... אי אפשר שלא יהיו לו פעולות גם כן מתיחסים אל נפשו השכלית האלהית, כי לא יגרע כחו". (33) פרק א [ד"ה וכבר אמרנו]: "וכבר בארנו כי אי אפשר שלא יהיו לאדם פעולות אשר הם מתיחסים אל נפשו, אשר יש לו נפש אלקית. ואם כן נשארה השאלה, איזה הם הפעולות המיוחדות לו, המתיחסות אל מעלתו במה שיש לו נפש שכלי. לא ישאר לומר רק כי הפעולות המתיחסות אל מעלת נפשו הם הפעולות האלקיות, והם מצות התורה. והם הם מיוחדים אל האדם לפי מעלת נפשו האלקית. ודבר זה בודאי הם פעולות המיוחדים לו וראוים לו". (34) כי התורה היא גמר בריאת האדם, וכשם שבריאתו בהכרח, כך תורתו בהכרח. וכן כתב בגו"א ויקרא פי"ב אות א, וז"ל: "דגם תורתן [של החיות והאדם] איך יהיו מתנהגים הוא דבר דומה לבריאה, כמו שהבריאה הוא תיקונם, הכי נמי תורתם היא תקון הוויתם... דאין התורה אלא גמר תיקונם. ובשביל כך אמרו [שבת פח.] הוסיף ה"א בשישי [בראשית א, לא], לומר שכל מעשה בראשית היו תלוים ועומדים עד ששי בסיון; אם יקבלו ישראל התורה - מוטב, ואם לאו - יחזרו לתוהו ובוהו. וזהו מפני שאין גמר בריאתן רק על ידי התורה, שהיא מתקן העולם, והוא עיקר תיקונו. ואם לא יקבלו -
 יחזור לתוהו ובוהו, שאין כאן תקון, ולפיכך הכל שם בריאה הוא". הרי כשבא לבאר שהתורה היא גמר הבריאה נקט בדברי הגמרא הנ"ל בשבת [פח.]. כי מגמרא זו רואים שייכות כפולה בין התורה לבריאה; (א) התורה היא הבסיס לבריאה. (ב) התורה היא הכרחית כפי שהבריאה הכרחית. וכן כתב בח"א לע"ז ב: [ד, כ.], וז"ל: "כי הש"י נתן התורה לישראל שהכריח אותם, כי לא היה רשות לישראל לסלק עצמם מזה, והיו מוכרחים לקבל התורה, וזה שכפה עליהם הר כגיגית. מפני שכל מעשה בראשית היו תלוים ועומדים עד שיקבלו ישראל את התורה. וכמו שכל מעשה בראשית נברא ברצון הש"י, ועל כרחם של נבראים, כמו שאמרו [אבות פ"ד מכ"ב] על כרחך אתה נולד. ואם היתה קבלת התורה ברצון ישראל, והתורה הוא דבר שתלוי בו כל העולם, נמצא שהיה כל מעשה בראשית תלוים ברצון ישראל אם הם היו רוצים לקבל. וזה אי אפשר, כי הכל מן הש"י, ולא מן האדם. אבל עתה שכפה עליהם הר כגיגית, היה הבריאה מצד הש"י, כי הוא כפה עליהם הר כגיגית, והיו מוכרחים לקבל את התורה". וכן כתב בקצרה בגו"א שמות פי"ט אות כב [ד"ה אבל], וז"ל: "וזה המאמר [של ריש לקיש] בא לפרש למה כפה עליהם הר כגיגית, כי נתינת התורה היא מוכרחת". (35) מבאר בזה טעם שלישי לכפית הר כגיגית. (36) לשונו למעלה פט"ז [ד"ה מופת שלישי]: "מופת שלישי, והוא מופת ברור חיוב תורה מן השמים. וזה כי... האדם, בשבילו נברא הכל. וצריך שיהיה האדם, שהוא ראש בתחתונים, מסודר תחת השם יתברך, שהוא עלת הכל. שאם לא כן, יהיה האדם בפני עצמו מסולק מן השם יתברך; הוא ראש בתחתונים, כמו השם יתברך שהוא אלוה בעליונים. רק שצריך אתה לומר במה שמקבל האדם גזרת העלה, היא התורה מן השמים, שהוא לעול על האדם, ובזה הוא מסודר תחת רשות העלה מה שיעשה ומה שלא יעשה. כי האדם מיוחד מכל הנמצאים שהוא בעל בחירה רצונית לעשות מה שירצה. ואינו כמו העליונים, שהם עושים רצון קוניהם בלא שינוי וחלוף כלל, רק עומדים על מתכונתם אשר נבראו. זולת האדם, אשר הוא בעל בחירה רצונית לעשות. ולכך אם לא היה מצווה במעשיו, היה הוא חלוק בתחתונים, כי היה רשות לעצמו, ולא היה לו קשור וסדר בעלתו. ודבר זה אי אפשר שיהיה האדם נבדל מן העלה ויהיה ברשות עצמו... במה שהוא אדם שכלי, מצד הזה ראוי שיהיה תחת רשות העלה. ואי אפשר שיהיה זה רק כאשר נתן לו התורה. שעל ידי התורה האדם במה שהוא שכלי תחת רשות העלה, אשר צוה עליו שיהיה הנהגה שלו בענין זה. ואם לא כן, אין האדם - במה שהוא מיוחד בעל שכל - תחת רשות העלה". (37) פירוש - אין בקבלה מצד האדם את החבור הראוי לעלתו. (38) לשונו למעלה פט"ז [ד"ה ואם יאמר]: "ואם יאמר, כי אף בלא נתינת תורה מן השמים, הרי האדם תחת רשות העלה מצד שהאדם מכיר את האלהים בשכלו, ומקבל אלהותו. לא נקרא דבר זה שהוא תחת רשות השם יתברך כאשר האדם מקבל מעצמו, אם לא שגזר עליו העלה. וזהו עיקר הפירוש מה שאמרו ז"ל [שבת פח.] שכפה עליהם השם יתברך הר כגיגית, ואמר להם, אם אתם מקבלים התורה - מוטב, ואם לאו - שם תהא קבורתכם. ולמה הוצרך, הרי כבר קדמו 'נעשה' ל'נשמע'... אבל אין ראוי שיהיה קבלת התורה מעצמו של אדם, שבזה לא היה לגמרי תחת רשות העלה. והאדם הזה ראוי מצד שכלו שיהיה תחת רשות העלה... ואי אפשר שיהיה זה רק בגזרה ובהכרח. ודבר זה הוא מופת ברור לתורה מן השמים, שאי אפשר בלא זה. כי על ידי זה האדם הוא מסודר תחת העלה, ועל דבר זה סובב כל נתינת התורה, וכמו שיתבאר". וכן כתב בח"א לע"ז ב: [ד, כ.], וז"ל: "כי ישראל קבלו מלכותו יתברך עליהם, כמו שאמר 'אנכי ה' אלקיך אשר הוצאתיך וגו''. והמלך גוזר על עמו, ולפיכך ראוי שיהיה כופה עליהם הר כגיגית שיקבלו את התורה". וכן ביאר בהקדמה לדרוש על התורה [ד:], וז"ל: "רצה הקב"ה לזכות את ישראל, לפיכך לא עלה לרצון לפניו יתברך שיאמרו מרצון נפשנו הטוב נעשה זאת, רק יהיו עבדים קנוים לו בהכרח. ולכך כפה עליהם ההר כגיגית... הרי הם עבדים מוכרחים לו בעל כרחם... ובזה יסולק מהדרש הזה מה שהשיבו עליו התוספות שבת [פח.] היאך יאמר שכפה עליהם ההר כגיגית, הרי כבר אמרו בנפש חפצה 'נעשה ונשמע'. דלא קשיא כלל, מפני כי הש"י גזר עליהם התורה והמצות כמלך שגוזר על עבדיו הקנוים לו, אשר על כרחם צריכים לקבל גזירת רבן. כי במה שאמרו מרצונם 'נעשה ונשמע' בזה לא היו עבדים לו, כאשר בחינה זאת אפשרית ומצויה גם בזולת מהעבדים. אמנם במה שכפה עליהם ההר, המה עבדים מוכרחים קנויים ומיוחסים אליו... לכן כפה עליהם ההר לעשותם מצווים ומוכרחים ועושים". (39) להלן ר"פ לז, שביאר מדוע נאמר "אנכי ה' אלקיך" כדבר נתון, ולא "אנכי אהיה לך לאלקים". ועל כך ביאר שאילו אמר כן "היה משמע שאפשר להם לעבור ולפרוק עולו מאתם... לכך אמר 'אנכי ה' אלקיך', כי הוא אלקיהם מצד עצמו, לא מצד הפועל" [לשונו שם]. (40) והרי לפי המתבאר כאן מעולם לא עלה על דעת ישראל לחזור בהם מאמירת "נעשה ונשמע", ומדוע יש כאן מקום למסירת מודעא. (41) לשונו בגו"א שמות פי"ט אות כב [ד"ה ואפילו]: "ואפילו הכי קאמר רבא שם 'מכאן מודעה רבה לאורייתא', פירוש שהיה מכריח אותם לקבל התורה. אף על גב דלפי זה לא חזרו מן 'נעשה ונשמע', סוף סוף בשעה שקבלו התורה היו מוכרחים, וכיון שהיתה קבלתם בהכרח, יש כאן מודעה רבה לאורייתא... לומר כי קבלת התורה בהכרח, והדברים המוכרחים אינם בעצם. ולפיכך אם היו עוברים התורה יוכלו לומר כי אין התורה ראוי להיות לישראל בעצם, כי הדברים המוכרחים אינם בעצם, ואחר שהתורה אינה בעצם להם, אם כן אין התורה ראוי להם מצד עצמם. ואין חדוש אם יעברו התורה. שאם אין האבן עומד באויר - אין חדוש, מפני שאין טבעו לעמוד שם, והוא עומד לשם בכח ההכרח". ובנצח ישראל פי"א [ד"ה וקאמר] כתב: "וקאמר דמכאן מודעא רבא לאורייתא. פירוש, שראוי היה שתהיה התורה לישראל שלא באונס, שאם באונס ובהכרח, אם כן אין התורה ראויה לישראל מצד עצמם רק על ידי הכרח... אף על גב שאמרו 'נעשה ונשמע' קודם, מכל מקום בשעת קבלת התורה בא להם התורה על ידי הכרח, ולא מצד עצמם". וכן כתב בהקדמתו לאור חדש [מו.]: "דסוף סוף כיון שהיתה התורה בהכרח, דבר זה מודעא רבה לאורייתא". אמנם טעמא בעי, שהרי ישראל אמרו בנפש חפצה "נעשה ונשמע", ומעולם לא עלה על דעתם לחזור בהם מזה. ואם כן, מדוע יוכלו למסור "מודעא רבה לאורייתא" על קבלת תורה שאמרו עליה "נעשה ונשמע". והנראה, כי הרגע המחייב את ישראל הוא בעת קבלת התורה, שהוא עצם החבור [הערה 23], ובאותו רגע לא היה גלוי לרצון ישראל, שהרי התורה נמסרה להם בכפיה. כי אע"פ שקודם לקבלת התורה אמרו "נעשה ונשמע", אך סוף סוף הקבלה נעשתה מבלי להשען על אמירה זו. באופן, שבעת קבלת התורה אין לך גלוי לרצון ישראל, שהרי לא היו יכולים לסרב לקבלת התורה. ואע"פ שאין לך סבה לומר שישראל חזרו בהם מאמירת "נעשה ונשמע", מכל מקום בשעת הקבלה המחייבת לא היה נמצא רצון ישראל. וראה למעלה פ"ו הערה 81. (42) היא מצות מקרא מגילה [מבואר בהמשך]. ובשבועות לט. אמרו שהפסוק "קיימו וקבלו" [אסתר ט, כז] עוסק במקרא מגילה. (43) לשונו בגו"א שמות פי"ט אות כב: "ואף על גב דגם מגילת אסתר ברוח הקדש נאמרה [מגילה ז.], ואין שייך בזה דהם קבלו מעצמם, פירושו, דברוח הקדש נאמרה שהוא יתברך מסכים על ידי קבלתם, שאם יקבלו הם - הוא יסכים עמהם, אבל סוף סוף התחלה לקבלה הוא מעצמם. וכן דרש התם [מגילה ז.] 'קיימו וקבלו' [אסתר ט, כז], קיימו למעלה מה שקבלו למטה. נמצא כי התחלת המצווה הוא בידם היה. ובמדרש רות [ד, ד, וכן הוא במכות כג:]; ג' דברים עשו בית דין של מטה והסכימו עמהם בית דין של מעלה; שאילת שלום בשם, ומגילת אסתר, ומעשרות". וראה הערה 46. (44) לשונו בהקדמה לאור חדש [מז.]: "כי כאשר הוסיפו במצות מקרא מגילה, ודבר זה כמו הוספה. וכמו שאמרו בפרק קמא דמגילה [יד.] מ"ח נביאים ושבע נביאות עמדו לישראל, וכולם לא פחתו ולא הוסיפו על התורה אפילו אות אחת, חוץ ממקרא מגילה, מאי דרוש... יש כאן הוספה". (45) כי הגמרא שם שאלה על הוספת מצות מקרא מגילה "מאי דרוש". וכן כתב באור חדש [רטז:], וז"ל: "כי בימי מרדכי ואסתר קבלו עליהם מקרא מגילה, והוא מצוה אחת, וכאילו היא כתובה בתורה, שכך אמרו במסכת מגילה [יד.] מ"ח נביאים וז' נביאות עמדו לישראל, וכולם לא פחתו ולא הוסיפו על תורת משה כי אם מקרא מגילה. מאי דריש וכו'". הרי שמבאר את שאלת הגמרא "מאי דריש" כמורה שמצוה זו נחשבת ככתובה בתורה. (46) וא"ת, מדוע מדגיש [זו פעם שניה] שהקב"ה הסכים למצות מקרא מגילה, ומה היה חסר אם רק היה אומר שישראל הוסיפו מנפשם מצות מקרא מגילה. ונראה לבאר זאת על פי דבריו באור חדש [רטז.], שכתב שם: "כי לכך כתיב 'קימו וקבלו', כי מלמד לך כי מצוה זאת של קריאת מגילה נחשב כאילו השם יתברך צוה עליה, כיון שהסכים על המצוה הזאת מלמעלה, נחשב כי השם יתברך צוה עליה. ואינה כמו שאר מצות שהם מדרבנן, שב"ד התחתון גזרו בלבד. אבל מצוה זאת נחשבת שהוא מצוה מן השם יתברך". ומבואר מדבריו, כי הסכמת הקב"ה על מצות מקרא מגילה מרוממת מצוה זו משאר מצות דרבנן, ומשימה אותה בשורה אחת עם שאר מצות התורה. ולכך יהיה בידי מצוה זו לשמש גלוי על שאר המצות, שכולן הן מרצון. וכן כתב להדיא בחידושי ההלכות שלו לשבת פח., וז"ל: "אם לא קיימו למעלה מצוה זאת של קריאת מגילה, אין כאן תוספות מצוה... דהא [אם] לא קיימו אותה למעלה לא נקרא זה מצוה כלל". (47) לשונו בנצח ישראל פי"א [ד"ה וקאמר]: "וקאמר דאף על פי כן 'הדור קבלוה בימי אחשורוש'... הפירוש הוא, שכאשר קבלו עליהם מצוה זאת מעצמם, היא קריאת מגילה, שלא היו מוכרחים למצוה זאת, ובקבלת מצוה זאת קבלו כל התורה. שזאת המצוה היא כמו תוספת למצות, ואם קבלו המצוה הזאת - שהיא כמו תוספת - כל שכן קבלת מצות, שהם אינם כמו תוספת. לפיכך בימי אחשורוש קבלו כל התורה, ולא היה שם אונס והכרח, ופירוש זה נכון". ובהקדמה לאור חדש [מז.] כתב: "כאשר יש כאן הוספה, אם כן העיקר קודם. ולפיכך כאשר קיבלו מעצמם ההוספה הזאת שהוא מקרא מגילה, בזה קבלו כל התורה שהיא ראשונה, ובתוספת נמצא העיקר מקל וחומר. ואם כן מעתה אין כאן מודעא כלל... ומה שאין כאן מודעא זה היה על ידי מקרא מגילה כאשר קבלו מדעתם מקרא מגילה". ושם בסוף הספר [רטז:] כתב: "ולכך כאשר קיימו מצוה זאת, ודבר זה היה מעצמם, ולא שגזר עליהם, ובזה קבלו עליהם כל המצות בק"ו. כי מצוה זאת שלא שמעו מן הש"י שהוא רוצה שיקבלו מצוה זאת, אפילו הכי קבלו עליהם, שאר מצות ששמעו כי הקב"ה רוצה שיהיו מקבלים, כ"ש שהיו מקבלים עליהם אפילו לא כפה עליהם הר כגיגית. ולכך כאשר קבלו עליהם מצוה זאת, בזה היו מקבלים כל המצות. ולכך כתיב 'קימו וקבלו', קיימו המצות שנתנו בסיני, וקבלו עליהם עתה מקרא מגילה, וכבר פרשנו כל זה בהקדמה". (48) לשונו בגו"א שמות פי"ט אות כב: "פירוש, שהיו מקבלים עליהם מצוה אחת ממצות התורה, דהיא קריאת מגילה. ואף על גב דאין כאן אונס, והם מעצמם קבלו עליהם, וכיון דהם מעצמם הסכימו לעשות מצוה זאת, זהו קבלת כל התורה. שאיך יוסיפו עוד מצוה - אם הראשונים הם מוכרחים עליהם, לפיכך קבלת קריאת המגילה הוא קבלת התורה ברצון... וכאשר חדשו ישראל מצוה אחת מן המצות, אז נראה כי התורה לא היה באונס כלל ודבר הכרחי, רק כי התורה להם בעצם גם כן". בחידושי ההלכות שלו לשבת פח. הוסיף בנקודה זו: "כיון שקיבלו עליהם מקרא מגילה, שהוסיפו מצוה מחמת עצמם, א"כ לא נוכל לומר שהם אנוסים לקבלת מצות. שאם היו אנוסים לקבלת מצות מתחילה, למה היה להם להוסיף מעצמם. ודמי זה להא דתנן [ב"ב ד:] עמד נוקף וגדר את הרביעית מגלגלים עליו את הכל, מפני שבזה שהוסיף לגדור מחיצה רביעית גילה דעתו דניחא ליה, וא"כ הכל ניחא ליה, ובזה קיבלו עליהם כל התורה. ופירוש זה פשוט". (49) בגו"א שמות פי"ט אות כב [ד"ה ואם לא] כתב: "ואע"ג שהיו מוכרחים תחלה, זה כמו שאמרנו למעלה, כי אי אפשר זולת זה. אבל התורה ג"כ מצד שישראל ראוי להם התורה מצד עצמם. הרי התורה לישראל מצד הנותן שרוצה בזה, ומצד המקבל שהם ישראל. וזה נראה כאשר קיבלו עליהם מקרא מגילה, הנה התורה להם מצד עצמם, ואין לומר שהתורה הוא אינו לישראל רק מצד הכרחי. והבן זה. כך פירוש דברי חכמים". (50) בהסברו הראשון למעלה [ד"ה אבל מה]. וכבר נתבאר למעלה [פט"ז הערה 22, פי"ז הערה 32, ופכ"ט הערה 27] כי העלול אפשרי מצד עצמו, ומחוייב מצד עלתו. והוא הדין במתן תורה; הכרחי מצד העלה, ואפשרי מצד העלול. 
(1) כמו "ארדה נא" [בראשית יח, כא], "ויתעצב אל לבו" [בראשית ו, ו], "ותקצר נפשו בעמל ישראל" [שופטים י, יז], ועוד. שכל אלו הן לכאורה פעולות גשמיות המיוחסותת כלפי מעלה. (2) מורה נבוכים ח"א פרקים כז, כח, מח. (3) פירוש - לדעת הרמב"ם אם פעולות אלו וכיו"ב יתפרשו כפשוטן, הן עלולות ח"ו ליחס כלפי מעלה ענין של גשמות. (4) לשון המו"נ ח"א פכ"ז: "אונקלוס הגר שלם מאוד בלשון העברית והארמית. וכבר שם השתדלותו בסילוק ההגשמה, וכל תואר יתארהו הכתוב שיביא אל הגשמות, יפרשהו כפי ענינו. וכל מה שימצאהו מאלו השמות המורים על מין ממיני התנועה, ישים עניני התנועה - הגלות והראות אור נברא, כלומר שכינה או השגחה. והנה תרגם 'ירד ה'' [שמות יט, יא] - 'יתגלי ה''. 'וירד ה'' [שמות יט, כ] - 'ואתגלי ה''. ולא אמר 'ונחת ה''. 'ארדה נא ואראה' [בראשית יח, כא] - 'אתגלי כען ואחזי', וזה נמשך בפרושו". (5) "זהו הספק שמצא הרב בדברי אונקלוס, שעם היות מנהגו להרחיק ההגשמה והתנועה, הנה לא עשה כן בפסוק 'אנכי ארד עמך', שתרגם 'אנא אחות', שהוא תרגום ירידה ממש, ולא חשש להרחיק ממנו התנועה. וזה דבר מופלא מאוד, ר"ל שזה דבר מיוחד ובלתי נהוג בו, והוא מופלא בו" [לשון אברבנאל שם]. (6) לשון המו"נ שם: "אלא שהוא תרגם 'אנכי ארד עמך מצרימה' [בראשית מו, ד] - 'אנא אחות עמך למצרים', וזה דבר מופלא מאוד. יורה על שלמות זה האדון וטוב פרושו והבנתו הדברים כפי מה שהם, ופתח לנו בזה התרגום ענין גדול מעניני הנבואה. והוא כי תחלת זה הספור אמר 'ויאמר אלוהים לישראל במראות הלילה ויאמר יעקב יעקב וכו' ויאמר אנכי האל וכו' אנכי ארד עמך מצרימה'. וכאשר כלל תחילת המאמר היותו ב'מראות הלילה', לא הרחיק אונקלוס שיסופר המאמר אשר נאמר ב'מראות הלילה' בלשונו. והוא האמת, כי זה ספור מה שנאמר, לא ספור ענין שקרה, כמו 'וירד ה' על הר סיני', אשר הוא ספור מה שהתחדש בדברים הנמצאים, ולזה כינה אותו בהראות, והרחיק ממנו מה שיורה על מציאות התנועה. והדברים הדמיוניים, כלומר ספור מה שנאמר לו הניחו כאשר היה, וזה מופלא". וכן האריך בזה הרמב"ם שם פרקים כח, מח. (7) לשון הרמב"ן שם: "ואם כן הדבר כדברי הרב, למה יברח אונקלוס מן התנועה... מיראתו שתורה על גשמות, ולא יברח מן האמירה והדבור... כי בכולם יתרגם 'ואמר ה'', 'מליל ה'',... והיא גם היא תורה על גשמות. והיה לו לתרגם 'ויתאמר מן קדם ה''... ולמה ירחיק בשמיעה ולא ירחיק הראיה". והרבה מאוד להקשות מפסוקים רבים שבהם האונקלוס לא הרחיק את הגשמות. (8) לשון הרמב"ן שם: "אבל הענינים האלה לאונקלוס... דברים ידועים בקבלה וסודם ליודעי חן. ובמעמד הר סיני יתרגם אונקלוס... הכל בהשגחה ובחכמה ממנו... והמשכיל יבין". (9) דע, שענין זה נמצא גם בשאר ספריו, והם; גו"א בראשית פ"ו אות יב, שם שמות פ"ג אות ב, גבורות ה' פכ"ג [צט.], נצח ישראל פ"ט [ד"ה ויש מתמיהים], שם פכ"ב [ד"ה והתבאר לך], ובבאר הגולה באר הרביעי [סד., סז.]. ויובאו בסמוך בהערות. (10) לשונו בגו"א בראשית פ"ו אות יב [ד"ה לכן]: "לכן תמצא כי רז"ל אמרו [חגיגה ה:] על השם יתברך 'הקב"ה בוכה', וכיוצא בזה. ואם היה זה חסרון בחוקו, היו חכמי האמת מרחיקים זה מן השם יתברך לומר כך. אבל הם לא הרחיקו". (11) עיין ב"ספר המפתח לחומש גור אריה" עמוד 38, שנתבאר שם חידושו של הגו"א בביאור השיטה האומרת "דברה תורה כלשון בני אדם". (12) רש"י שמות יט, יח "לשבר את האוזן מה שהיא יכולה לשמוע, נותן לבריות סימן הניכר להם. כיוצא בו 'כאריה ישאג' [הושע יא, י], וכי מי נתן כח בארי, אלא הוא, והכתוב מושלו כאריה. אלא אנו מכנין ומדמין אותו לבריותיו כדי לשבר את האוזן מה שיכולה לשמוע". וכן פירש רש"י שמות לא, יז "וינפש - כתרגומו נח... ומי שכתוב בו [ישעיה מ, כח] 'לא ייעף ולא ייגע', וכל פעלו במאמר, הכתיב מנוחה לעצמו לשבר האוזן מה שהיא יכולה לשמוע". (13) כתב כן כנגד הלשון "אני מאמין באמונה שלמה שהבורא יתברך שמו אינו גוף ולא ישיגהו משיגי הגוף ואין לו שום דמיון כלל" [עיקר שלישי]. (14) מעין מה שתמהו תוספות ביבמות ע: [ד"ה אלא]: "ואם תאמר, וכי בשביל לאפנויי כתב שקר". ובגו"א שמות פכ"א אות כ כתב: "דמשום גזירה שוה אין לכתוב מלתא דאינו כלל". ובגו"א ויקרא פי"ז אות יג כתב: "וכי בשביל ההיקש יכתוב שקר". ואף כאן נאמר, וכי בשביל לשון בני אדם התורה תכתוב דברים שאינם תואמים לאמונה שלימה. (15) לשונו בגבורות ה' פכ"ג [צט:]: "כי דברים אלו הם כפי אשר נמצא לנו... כי המקבלים אי אפשר להם לקבל עצם כבודו יתברך, שאף המלאכים אינם יודעים כבודו, מפני שעצם כבודו - אין מציאות שיוכל לקבל אותו. ולפיכך המקבלים מקבלים לפי כוחם, לפי ריחוק שלהם מן הש"י". ובבאר הגולה באר הרביעי [סד.] כתב: "דע, כי בכל מקום שתמצא בכתוב ובדברי חכמים לשון כזה, ח"ו שיעלה על דעתם לומר שיהיה דבר זה אצל הבורא, כי מי [הם] שמספרים כבוד א-ל יותר מהם. אך הכל הוא מצד המקבל. כי דעת רז"ל, והוא דעת תורה, שכל הדברים האלו הם מצד המקבלים, שהוא יתברך נמצא אל המקבלים כמו שהם מוכנים לקבל, ונראה להם השי"ת כפי מה שהמקבל ראוי לו, מבלי שיהיה הדבר הזה בעצמו יתברך כך, רק שכך האדם מקבל מאתו יתברך. ודבר זה הוא יסוד גדול מאוד, גילו אותו חכמים במדרשיהם הפנימיים והנעלמים". (16) כמבואר בהערה 9. ובבאר הגולה באר הרביעי [סח:] כתב: "בפרק כשם במסכת סוטה [לא.], 'בצרתם לו צר' [ראה ישעיה סג, ט]. פירוש הקב"ה מיצר בצרתן של ישראל, כך מוכח שם. וקראו תגר בזה, שאיך יאמר על השם יתברך שהוא מיצר בצרתן. ולפי הדברים אשר נתבארו לך למעלה אין תימה, כי לא היה הכונה רק שכך הוא נמצא אל העולם... כי כאשר ישראל בשלימות, נמצא השם יתברך אל העולם בשלימות כבודו. והפך זה גם כן, כאשר ישראל הם בצרה, אמר שהוא מיצר. ר"ל שהוא נמצא אל העולם שלא בשלימות כבודו, רק נמצא אליהם בהתעצבות. ומכל עניין מתחייב דבר מיוחד; שכאשר נמצא אליהם שלא בשלימות כבודו, מתחייב דבר זה שירחם עליהם. וכאשר נמצא אל הנמצאים בשלימות מדריגתו, נמצא ממנו הטוב והשלימות. כלל הדבר, שכל הדברים האלו נאמרו מצד המקבל". (17) ופירש רש"י שם "סרסהו ופרשהו, כל נפש חיה אשר יקרא לו האדם שם הוא שמו לעולם". ובבאר הגולה באר החמישי [קא.] כתב: "כל שם שנקרא אל כל מין בודאי ובאין ספק שמו מורה מהותו. שהרי כתיב 'ובא אותם אל האדם לראות מה יקרא לו', ואם השמות כאשר ירצה הקורא, מה חכמה יש בזה שהכתוב אומר על האדם שקרא שמות לכל, הרי כל אחד יכול לקרוא שמות. ודבר זה תמצא בדברי חכמים שכל שם מורה על מהות הדבר". וכן הוא בגו"א במדבר פכ"א אות יג. (18) פירוש - קביעת השמות נעשית על פי יחסם של הנקראים אל הקורא, וכפי היחס - כן יקבע השם. 
(19) לשונו למעלה פ"ד [ד"ה החלק השני]: "הכל נברא לעבוד האדם ולשמשו, ובזה הוא צורה אל כל התחתונים". וראה שם הערה 37. ולמעלה פי"ב [ד"ה וכבר נתבאר] כתב: "האדם הוא עיקר הבריאה, שהכל נברא בשבילו, והוא בלבד כל המציאות, לא זולת זה". וראה שם הערות 18, 30. (20) כדאיתא בב"ר יז, ד, ויתבאר בדבור הבא. ובנצח ישראל פכ"ב [ד"ה והתבאר לך]: "ויאמר כך כאשר לא נמצאו בשלימותן ובמעלתן מצד המקבל, כי סוף סוף יש בהם בחינה זאת, שנראה כך אל המקבל, הוא האדם. ואין זה נחשב דבר קטן, אבל הוא חשוב דבר גדול. כי דבר זה עיקר כאשר הוא נמצא כך אל המקבל. כמו שתמצא שהאדם קרא שמות לכל הנמצאים, מזה נראה כי הכל נחשב כפי מה שהוא אל המקבל, הוא האדם. ואף אל השם יתברך קרא שם". (21) בשאר מקומות [סנהדרין לח:, וב"ר ח, ה]. (22) הקב"ה לאדם הראשון. (23) כך שאל הקב"ה את האה"ר. (24) במדרש שם [ב"ר יז, ד] איתא "אמר רב אחא, 'אני ה' הוא שמי' [ישעיה מב, ח], הוא שמי שקרא לי אדם הראשון". ואע"פ שבפסוק שם נכתב שם הויה, ולא נכתב שם אדנות, כבר פירש רש"י שם "הוא שמי, הוא המפורש בלשון אדנות וכח, ועלי להראות שאדון אני". ואדה"ר קרא להקב"ה בשם אדנות הכתוב בשם הויה, וכמבואר בעץ יוסף תנחומא פרשת שמיני אות ח. (25) למעלה פי"ב [ד"ה וכבר התבאר], להלן פל"ז [ד"ה וכדי שיודע]. ובדר"ח פ"ה מכ"ב [ערה.] כתב: "דעת חכמינו, שהם חכמי האמת, כי האדם הוא יותר במעלה מן השמים ומכל צבאיהם, וכמו שהארכנו בזה בכמה מקומות". וכן הוא שם פ"ג מי"ד [קמג:], נתיב האמת ס"פ ג [א, רה:], באר הגולה באר החמישי [צח:], ח"א לשבת קנב: [א, פד.], ח"א לב"ב עד. [ג, קא:], ועוד. וראה גו"א בראשית פי"ח אות טו, ושם הערה 72, ולעיל בהקדמה הערה 102. ראה למעלה פי"ב הערה 15. (26) לשונו למעלה פי"ב [ד"ה דע כי]: "שהם [הפילוסופים] אומרים, כי האדם פחות היצירה, שפל הבריאה מן הגלגלים, ומכל שכן מן המלאכים, כמו שהאריכו הם בספור שבח המלאכים ובגלגלים, ובגנות הבריאה של אדם. והמשיכו לזה פשטי הכתוב [תהלים ח, ה] 'מה אנוש כי תזכרנו ובן אדם כי תפקדנו'. ושאר ראיות פשטי הכתוב. והמושכל הראשון כי האדם בעל חומר ובעל הויה והפסד, ומפני זה חושבים כי ראוי לאדם השפל לקנות מעלה והצלחה בידיעת החשוב, המה המלאכים והגלגלים". (27) לשון למעלה פי"ב [ד"ה וכבר התבאר]: "וכבר התבאר בחבור גבורות ה' [פרקים מד, סו-סט, ועוד], כי אין רוח חכמים נוחה בזה, והוא הפך האמונה לגמרי. ולא תמצא דבר זה בדברי חכמים, רק ההפך, כמו שהתבאר בחבור גבורות ה'. וגלו דבר זה במקומות הרבה מאד, ודרשו זה [ב"ר עח, א] מן הכתוב [תהלים צא, יא] 'כי מלאכיו יצוה לך לשמרך בכל דרכיך', מי הוא גדול - השומר או הנשמר. וזהו באמת דעת חכמים. וקראו המלאכים והגלגלים שהם עבדים משמשים אל הנבראים, וכדכתיב בקרא [בראשית א, יז] 'ויתן אותם אלהים ברקיע השמים להאיר על הארץ'. הרי כי תחלת בריאתם היה כדי לשמש את העולם, ולא נבראו לעצמם כלל. והאדם הוא עיקר הבריאה, שהכל נברא בשבילו, והוא בלבד כל המציאות, לא זולת זה. ועם שהאדם הוא בעל חומר, הנה מצד צלם אלהים שנברא בו [בראשית א, כז] יש לו מעלה, מושגח מן העליונים, וכמו שמבואר במקום אחר, אשר בשביל מעלת צלם הזה שייך אליו התורה, שהרי מצות עשה רמ"ח [מכות כג:] כמספר אברי האדם". (28) לשונו בנצח ישראל פכ"ב [ד"ה והתבאר לך]: "וכמו שאמר במדרש [ב"ר יז, ד] כאשר קרא האדם שמות לכל. מפני שהכל נחשב כפי מה שהוא אל האדם, שהוא המקבל. אמר לו הקב"ה, ומה שמי, אמר לו א"ד, אמר הקב"ה זה שמי שקרא לי אדם. אשר מזה תבין ותדע כי הכל הוא כפי מה שהוא המקבל, הוא האדם. לכך כאשר השם יתברך נמצא אל המקבל, הוא האדם, בענין אחד, נאמר אותו ענין עליו. ודבר זה ביארנו במקומות הרבה מאוד... ומזה תוכל ללמוד החסרון שנמצא בעולם הזה מצד חסרון בית המקדש, כי אף על הקב"ה אמרו [חגיגה יג:] דאמעט פמליא שלו, כאשר אין השם יתברך נמצא בשלימות כבודו אל הנמצאים נאמר כך, שכך הוא נמצא לעולם". וראה הערה 72. (29) לשונו למעלה פי"ט [ד"ה ודבר זה]: "ודבר זה גלו חכמי האמת בפרק קמא דברכות [ז:]. אמר רבי יוחנן משום רבי שמעון בן יוחאי, מיום שברא הקב"ה את העולם, לא היה אדם שקראו 'אדון', עד שבא אברהם וקראו 'אדון', שנאמר [בראשית טו, יח 'ויאמר אדני ה' במה אדע כי אירשנה'. בארו ז"ל בחכמה, כי לא היה אל הקב"ה צירוף וחבור אל העולם, עד שבא אברהם. כי היה הטבע החמרית מפסיק וחוצץ בין השם יתברך ובין העולם, עד שבא אברהם. ולכך קרא להשם יתברך 'אדון', כי האדון מצטרף ומתחבר אל אשר הוא אדון לו, ואינו נבדל הימנו. ודבר זה ידוע למי שיודע בסתרי החכמה והתבונה. לכך עד אברהם לא נקרא 'אדון', עד שבא אברהם. וזהו הסרת הערלה שנצטוה לאברהם, שהוא ההבדל והכסוי בין השם יתברך שהוא העלה, ובין האדם. והדבר הזה ברור מאד, שלכך נתנה המילה לאברהם". וראה שם הערה 46. ולמעלה פ"ו הערה 34 נתבאר ששם אדנות מורה על ההנהגה. ולכך כאן צירפם להדדי וכתב: "אדון לו ומנהיג אותו". (30) שם הויה נקרא "שם המיוחד", וכמבואר בהערה הבאה. וראה למעלה פט"ו הערה 36. (31) לשונו בגו"א שמות פי"ז אות יג כתב: "כי השם הזה [המיוחד] של הקב"ה הוא 'אחד', כדכתיב [דברים ו, ד] שמע ישראל ה' אחד'. השם הזה נקרא שם המיוחד, שלא תמצא שם זה לשום נמצא בעולם". ושם בפ"ג אות ט [ד"ה ומה] כתב: "שם בן ארבע אותיות נאמר על שהוא ההויה שאין לו התלות בזולתו, וזולתו אפס... כי מפני זה הוא אומר בשם הזה [שמות ג, טו] 'זה שמי', רוצה לומר המיוחד לי, שהרי בשם הזה מורה על ש וא נבדל מן הנמצאות, ואין הצטרפות בו אל הנמצאות, לכך הוא שמו המיוחד". ובגבורות ה' פס"ט [שטז:] כתב: "כל ענין הקרבנות להורות כי השי"ת יחיד בעולם ואפס זולתו, ולכך לא תמצא בכל הקרבנות לא 'אל' ולא 'אלהיך' רק שם המיוחד [מנחות קי.]. כי הקרבנות כמו שהם להורות על אחדותו, שכל הנמצאים במדריגת רוממותו ומעלתו נחשבים לאפס, והכל שב אליו, שאין דבר נמצא זולת מחסדי ה', אבל באמיתת מציאותו הכל שב אליו, ואין כאן בריאה כלל". ואם כן "שם המיוחד" פירושו שם שנמצא רק לה' יתברך, ואין לשאר נמצאים שום שייכות אליו. ובפחד יצחק ר"ה מאמר לג, ה, כתב: "שם הויה לא ניתן לתרגם, ואינו משותף לשום ענין אחר בעולם בלתי לה' לבדו". ובהקדמתו הראשונה לגבורות ה' [ד] כתב: "כי השם המיוחד הוא שם העצם, מורה שהוא נבדל מכל הנמצאים... וזה שאמר [חגיגה יא:] 'לא במרכבה ליחיד'. כי המרכבה מורה שהוא יתברך נבדל מכל הנמצאים. כי כל רוכב במה שהוא רוכב עליו, הוא נבדל מן אשר רוכב עליו. וכל ענין המרכבה, ההשגה המורה על שהוא יתברך נבדל מכל הנמצאים, ואיך הוא רוכב עליהם ומנהיג... וכמו שזאת השגה מורה על שהוא יתברך נבדל מזולתו, ואין בו השתתפות עם זולתו. וכענין זה תהיה השגה שלא תהא בה השתתפות בזאת הידיעה רק לעצמו". וראה למעלה פי"ח הערה 4. ובקידושין עא. איתא "אמר הקב"ה, לא כשאני נכתב אני נקרא; נכתב אני ביו"ד ה"י, ונקרא באל"ף דל"ת", ובח"א שם [ב, קנ:] כתב לבאר: "דע, כי הכתיבה היא מורה על עצמו יתברך כמו שהוא. אבל הקריאה היא על מה שהוא אצל הנמצא... לכך השם נכתב בשם בן ד' אותיות, ונקרא בשם א"ד. והוא הוראה כי הנמצא הגשמי אינו דבק בשם העצמי אשר לו יתברך... [כי] שם בן ד', שהוא העצם, הוא נבדל מן האדם הגשמי. לכן שם הקריאה הוא שם אדנות המצטרף אל הבריות, והוא אדון להם". (32) שביאר שם [קו.] את ההבדל שבין שם "אהיה" לשם הויה, כאשר שם הויה מורה על שהקב"ה הוא צורה אחרונה, וכלשונו: "וכאשר תעמיק בדברים אלו תמצא דברים נפלאים מאוד. כי כמו ששם 'אהיה' מורה לך על שהוא יתברך עיקר הכל, ונותן קיום לכל הנמצאים, כי העיקר נותן קיום אל הכל. ובשביל כך התחלת השם הזה באל"ף, כי האל"ף הוא התחלה, ובא בלשון מדבר בעדו. שכל מדבר בעדו מורה על שהוא נגלה לזולתו. אבל השם של ד' אותיות שם הוי"ה נבדל מן הנמצאים, ולכך התחלתו ביו"ד, והוא משמש לנסתר, כמו כל יו"ד בראש, כי בזה השם נסתר והנבדל מן הנמצאים. וכמו ששם הראשון מורה שהוא יתברך התחלת הכל, נותן קיום הכל, כך בזה השם תכלית הכל, ובו עומד הכל. כי הוא יתברך צורה אחרונה לכל הנמצאים. ולפיכך בא ביו"ד בראשו, כי היו"ד מורה על תכלית וצורה אחרונה. כי היו"ד היא בסוף כל מספר, לא יעלה רק עד עשרה. הרי האל"ף בראש, ויו"ד בסוף. דמיון זה שורש האילן, נותן קיום האילן, והוא צורת האילן, שבלא העיקר אין עליו שם אילן. והוא יתברך מאתו קיום לנמצאים כלם, וזה מורה עליו שם 'אהיה'. אמנם שם העצם, שהוא שם הוי"ה, שהוא יתברך צורת כל הנמצאים, וכל דבר יש לו עמידה בצורתו, הרי בו עומד הכל, ודברים אלו עמוקים מאוד". והובא למעלה פי"ב הערה 91. וכן הוא בגו"א שמות פ"ג אות ט [ד"ה ומה]. (33) האדם. (34) וצרף לכאן, שנאמר [בראשית ב, ב] "ויכל אלקים ביום בשביעי", ופירש רש"י שם: "רבי שמעון אומר בשר ודם, שאינו יודע עתיו ורגעיו צריך להוסיף מחול על הקודש. הקב"ה שיודע עתיו ורגעיו נכנס בו כחוט השערה ונראה כאילו כלה בו ביום". הרי נאמר "ביום השביעי" משום שכך נראה מבחינת האדם. ואף שהגו"א שם [אות א] חלק על רש"י בזה, זהו משום משמעות המדרש שם, אך לא שחלק על עצם דבריו. (35) הקב"ה למלאכים [כמבואר במדרש הנ"ל]. (36) כפי שכתב בגו"א בראשית פ"ג אות לו: "גם המלאכים יש להם מדע ושכל". והרמב"ם בהלכות יסודי התורה פ"ב ה"ח כתב "כל הצורות האלו חיים ומכירין את הבורא, ויודעים אותו דעה גדולה עד למאוד". (37) כפי שכתב למעלה ר"פ ג: "כי זהו מדרגת העליונים שהם בפעל... כי העליונים שלימותם בפעל, ואינם צריכים להוציא שלימותם אל הפעל". וראה שם הערה 5. (38) כי שם "מורה על דבר העצמי לו, שהוא מיוחד בו" [לשונו ר"פ יג, ושם הערה 13. (39) ענין הנקודה שבתוך העגול, שמגבילה ומחברת את המעגל, מוזכר כמה פעמים בספריו, וכגון בבאר הגולה באר הרביעי [עו:], שהביא שם הגמרא בתענית [לא.] ש"עתיד הקב"ה לעשות מחול לצדיקים, והוא יושב ביניהם בגן עדן, וכל אחד ואחד מראה באצבעו", וכתב לבאר: "כי הש"י יושב ביניהם תוך העיגול, כי כל נקודה ונקודה שהוא על העיגול, הוא פונה אל הנקודה האמצעית, שהוא נבדל משאר חלקי העיגול. ודבר זה ידוע, כי הנקודות שהם על העיגול, כלם הם פונים על ידי הקוים הנמשכים מן הנקודות שהם על העיגול אל הנקודה האמצעי, לא יסורו ימין ושמאל. וכן ענין הצדיקים ומעלתם במחול הזה... שיהיו פונים אליו יתברך, מתחברים עם השם יתברך, כמו שמתחברים כל הנקודות שהם על העיגול עם האמצעי, במה שהם פונים אליו ונמשכים אליו ע"י קוים הנמשכים אל האמצעי". ובדר"ח פ"ג מי"ג [קמ:] כתב: "כי הנקודה היא אחת באמצע העיגול, מקשר כל העיגול עד שהוא אחד". ובנתיב התורה פי"ג [א, נד.] כתב: "ארץ ישראל... כמו הנקודה שהיא אחת באמצע העיגול... היא מקשרת כל הקוים היוצאים מן העיגול". וכן הוא בגבורות ה' פי"ב [סו:]. (40) וצרף לכאן הנאמר בבראשית א, כה "ויעש אלקים את חית הארץ למינה ואת הבהמה למינה וגו'". ואילו שם להלן [ב, יט] נאמר "ויצר ה' אלקים מן האדמה כל חית השדה וגו'", ופירש רש"י שם "ובדברי אגדה, יצירה זו לשון רידוי וכבוש, כמו 'כי תצור אל העיר' [דברים כ, יט], שכבשן תחת ידו של אדם". וביאר הגו"א שם [אות לו]: "ואל תרחיק זה הפירוש עם שהוא נראה רחוק, כי כאשר תבין מאוד תמצא שהוא דבר נפלא. כי כל לשון 'צורה' הוא בעצמו לשון רדוי וכבוש, כי הוא צר ועושה גבול וחוק לאותו דבר, וזהו כיבושו, שכובש את הדבר באותו צורה להיות לו גבול זה. ומתחילה כאשר לא היה האדם נכתב 'ויעש', ועכשו שנברא האדם נכתב 'ויצר', לפי שהצורה [האדם] נותנת לדבר [לבהמות] חוק וגבול, ולכך נקרא [האדם] 'צורה'. וכאשר נברא האדם, על ידי צורתן שנתן לבהמות, היה [הקב"ה] כובשן [את הבהמות] שיהיו תחת האדם. שכל דבר שיש לו גבול הוא תחת אחר, ולפיכך צורתו זאת הוא כבוש בעצמו תחת האדם, שהוא יותר עליהן, והבן זה". והם הם הדברים, והובא למעלה פכ"ה הערה 3. (41) מעין מה שאמרו בפסיקתא רבתי [טו, יט]: "מתכנסים כל מלאכי השרת אצל הקב"ה, ואמרו לפניו אימתי הוא ראש השנה. והוא אומר להם, לי אתם שואלים, אני ואתם נשאל לבית דין של מטן". ולהלן ס"פ נג הביא את המדרש [במדב"ר כ, כ] שמלאכי השרת ישאלו את ישראל "מה פעל קל" [במדבר כג, כג]. דוגמה נוספת; קבלת מלכותו של הקב"ה יכולה להעשות רק ברצון ["מלכותו ברצון קבלו עליהם"], ולא בעל כרחם של הנמלכים [גו"א בראשית פי"ז אות א]. ומפאת כן, אין המלאכים וצבא השמים מסוגלים לקבלת מלכותו יתברך, כי הם משוללים בחירה חופשית, וכידוע. ועם כל זה בתפילת שחרית אומרים אנו על צבא השמים "וכולם מקבלים עליהם עול מלכות שמים זה מזה". וביאר על כך מו"ר שליט"א, שהכוונה היא שרק לאחר שישנה קבלת מלכות שמים אצל ישראל למטה, מסוגלים העליונים אף הם לקבלה דומה. ויש לצרף לזה את מאמרם ז"ל [ב"ר סה, כא] "בשעה שישראל אומרין 'שמע ישראל' [דברים ו, ד] המלאכים שותקין, ואחר כך... אומרין 'ברוך כבוד ה' ממקומו' [יחזקאל ג, יב], ו'ברוך שם כבוד מלכותו'". הרי שקבלת המלכות בעליונים נעשית רק לאחר שקדמה קבלה זו בתחתונים. והם דברי המהר"ל כאן. (42) כמבואר למעלה פ"ו הערה 28, פי"ג הערה 79, ופט"ז הערה 81. וצרף לכאן מאמרם [חולין ס:] שגשמים ירדו לעולם רק לאחר שבא אדה"ר ובקש רחמים. וכתב שם בח"א [ד, צח.] לבאר: "כי המטר הזה בא מלמעלה למטה, ודבר זה היה על ידי האדם, כי האדם הוא בין העליונים לתחתונים, והאדם מחבר עליונים ותחתונים ביחד. ולפיכך הדשאים עמדו על פתח הקרקע ולא היה כאן מטר מן העליונים לתחתונים, שלא היה כאן חבור עליונים ותחתונים שיתנו העליונים הגשמים למטה, עד שהאדם שהוא בין עליונים ותחתונים הביא המטר מן עליונים לתחתונים ע"י התפלה שהתפלל... ואז עליונים ותחתונים מתחברים ובאים הגשמים מעליונים לתחתונים, ולא קודם". (43) לשונו בנצח ישראל פמ"ג [ד"ה והתבאר לך]: "אמצע הדבר הוא עיקר הדבר, במה שעיקר הדבר הוא גוף הדבר, והוא האמצע, לא ההתחלה והסוף". ושם ר"פ נט כתב: "האמצע הוא החלק הנכבד... שכל נמצא יש לו ענין גדול, והוא מתייחס אל האמצעי". ושם בפרק יג [ד"ה ואמר לית] ביאר שלכך יצחק אבינו נחשב לחזקם ותקפם של האבות, מפאת היותו אב אמצעי. ובגבורות ה' פ"ח [נא:] כתב שהלב נמצא באמצע האדם, והוא העיקר שבאברים. והובא למעלה פכ"א הערה 5. וכן כתב להלן פמ"ח [ד"ה אבל עיקר], ובנתיב האמת פ"ג [א, רד:]. ובגו"א בראשית פ"א אות לג [ד"ה דוקא] כתב: "כל דבר שהוא בתוך ובאמצע ראוי להיות עיקר". 
(44) לא מצאתי מקומו, באם נכתב. [ולא מצוי הוא שיאמר לשון ספק "עוד אולי יתבאר במקום אחר".] (45) כמלוקט בהערות 9, 15, 16. (46) כפי שכתב כמה פעמים, וכגון, בנתיב הצדק פ"ג [ב, קמד:] הביא את דברי הגמרא [נדה לא.] שכאשר העובר נמצא במעי אמו, שתי ידיו מונחות על שני צדעיו. וביאר זאת בזה"ל: "אמר שידיו על שתי צדעיו. דבר זה כי האדם אשר מניח שתי ידיו על שתי צדעיו, הוא מתבונן ומחשב על דבר. וכך יהיה האדם מתבונן על כל מעשיו שיעשה בעולם הזה, כי אין האדם שכלי לגמרי, והוא בא לידי טעות ושגגה בכמה דברים. ולכך יהיו כל מעשיו בהתבוננות הרבה, ויחשוב מעשיו אשר הוא עושה שיביאו אותו לידי טוב, ולא יביאו אותו לידי רע". ובדר"ח פ"א מ"א [כב:] כתב: "אין האדם שכלי לגמרי, ולפיכך ראוי שיהיה נוהג האדם כפי מדריגתו שהוא אדם. אף כי יש לו שכל, מ"מ הוא בעל חומר עם זה. ולכך אמר 'הוו מתונים בדין'. שאין האדם הכל שכל, ואם הוא ממהר לפסוק הדין בלא המתנה כאילו היה האדם שכלי בלי חומר, שהשכל אשר הוא בלא חומר כלל, אותו השכל ברור, דהיינו השכל אשר אינו בגוף, ואין צריך המתנה. אבל אשר הוא בחומר כמו שכל האדם, אינו שכל בפעל לגמרי. ולפיכך יש לאדם לנהוג כפי מה שראוי לאדם שיהיה מתון בדין, ולא ימהר כאילו היה ששכל בפעל בלי חומר". וכן כתב בנצח ישראל פי"ח [ד"ה ועומק הדין]. ובקידושין מ: מובאת דעתו של רבי טרפון שמעשה גדול מתלמוד. וכתב שם בח"א [ב, קמג:] לבאר: "כי המעשה הוא עיקר, אבל התלמוד שהוא למד לעשות אינו עיקר כמו המעשה. שהרי התכלית לעשות, כי אין האדם שכלי. כי אילו היה שכלי לגמרי, היה התורה שלו עיקר. אבל האדם אינו שכלי לגמרי, ולכך מעשה עיקר, שהמעשה על ידי האדם כפי אשר ראוי שיהיה צדיק ע"י מעשה. שכל מעשה הוא בגוף, ואילו התורה הוא בשכל". וראה למעלה פכ"ט הערה 46. וכן ביאר בנתיב התשובה פ"א [ד"ה ואמר] שתשובה מועילה לאדם רק מפאת "שאין כל מעשיו שכליים", וראה שם הערה 31. (47) פירוש - הואיל ולעיני האדם נראה שה' ירד על הר סיני, לכך נאמר כן בתורה, אע"פ שבראיה השכלית לא היתה ירידה מעין זו. אך הואיל ובראיה הגופנית כך הדבר מתקבל, לכך התורה תכתוב כפי המתקבל אצל האדם בעל גוף. (48) לשונו בבאר הגולה באר הרביעי [סח:]: "כי הוא יתברך נמצא בעולמו כפי עניין ישראל, וכפי מה שהם עליו. כי ישראל הם עיקר המציאות, לכך נמצא אל העולם כפי מה שהם, והם כל העולם. ונמצא הש"י בעולמו כפי מה שהם, כמו שהתבאר זה פעמים הרבה מאוד". וכן הוא בגו"א שמות פ"ג אות ב. (49) בגו"א בראשית פ"ו אות יב. (50) לשונו בגו"א שם: "וכן 'וילך' 'ויבא', אלו התוארים נאמרו עליו יתברך שהכוונה היא ... שהגיע כבודו למקום שבא. ואע"ג שהוא יתברך נקי מן הגוף ומן מעשה הגוף, אי אפשר שלא יקבל המקום שבא לשם כבודו התקרבות אל הקדושה. וזה היה פועל הקב"ה, הוא חבור אל המקום ההוא... אבל העיקר כי יש מסך בינו ובין ברואיו, והגלות הכבוד על הר סיני... הוא הסרת המסך המבדיל". (51) בפרקי מבוא לספר "נשמת חיים" [עמוד 43] כתב לבאר דברים אלו, וז"ל: "כל הופעה של העולם העליון משהיא מתגלית לעיני בני אדם, היא מתקבלת בגוון טבעי [ומביא שם מדבריו בפרק זה]. אין אנו מדברים על ירידת ה' מבחינת עצמו. אנו דנים על ההופעה בלבד. כל הופעה אלקית כשהיא באה לבני אדם טבעיים, היא מתלבשת בלבוש העולם שהיא יורדת ומתגלית בו. ואכן התלבשות זו בעולם הטבע היא היא הירידה. כיוצא בזה 'אל ישנה האדם מן המנהג... מלאכי השרת ירדו למטה ואכלו לחם' [ב"מ פו:]. וכתב שם בח"א [ג, מח.]: אין לשאול סוף סוף מלאכים הם, ואין צריכים לאכילה. דבר זה לא קשיא, דכיון שירדו למטה, והיו נראים בדמות אנשים, היה האכילה שלהם גם כן מצד אותה הדמות. ואין לך לומר כי לא היו אנשים רק שכך נראים לאברהם, זה אינו, דודאי... נתלבשו במלבוש אנשים. ואף כי בודאי היה זה מצד שהיו נגלים בתחתונים, אבל לא מצד עצמם, שלא נעשו אנשים, מ"מ נאמר עליהם שם אנשים, לכך נאמר עליהם שאכלו [עכ"ל]. התלבשות זו אינה דמיונית, אלא מציאות שנתהוותה בעולם הטבע. אכילת המלאכים בעולם הזה לא היתה חזיונית, אלא התרחשות של ממש. אך לא בהם עצמם, אלא בהופעתם. כיון שנתלבשו בדמות אנשים, יש לדמות הזאת הנהגה טבעית". (52) וכן כתב בבאר הגולה באר הרביעי [סט.]: "הכל מצד המקבלים... ודבר זה יהיה לאות על ידך ולטוטפות בין עיניך, שכל דברים אלו וכיוצא בהם נאמרו מצד המקבל". (53) שנאמר לגבי אפשרות המבול. (54) לשונו בגבורות ה' פכ"ג [צט:]: "כי אצל אמתתו יתברך אין התעצבות... כי מצד אמיתתו יתעלה ויתברך ההוד ושמחה לפניו". ובגו"א בראשית פ"ו סוף אות יב כתב: "ואם יאמר, סוף סוף... אין ראוי לומר עליו התעצבות... כי למבין אין זה קשיא, כי ה'עוז והחדוה במקומו' [דה"א טז, כז], רק מצד עולם הזה יש התעצבות. והוא יתברך פועל אצל כל אחד ואחד לפי הראוי; אצל הראוים לחדוה - הוא שמח עמהם. ואצל הראוים אל התעצבות - מתעצב עליהם. כל אחד לפי ענינו". וכן הוא בגו"א שמות פ"ג אות ב. (55) לשונו בבאר הגולה באר הרביעי [סד:]: "כי השם יתברך מתואר בתארים לפי המקבלים, ומכ"ש שהוא יפעול כאשר מוכנים המקבלים בעצמם. ולא שימצא אצלו שנוי או שום דבר או התפעלות, רק שכך הוא נמצא הוא יתברך אל המקבל. ועל עניין זה באו כל התוארים שהם אצל הש"י, וכך בארנו זה במקום אחר. ולכך בדור המבול כתיב 'ויתעצב אל לבו'. ואף שאין התעצבות אל הש"י, כי חס ושלום לומר כזה. רק מפני שהיו חוטאים בדור המבול, והיו מוכנים להפסד, וכאשר מוכנים להפסד ראוי התעצבות. ולפיכך נאמר 'ויתעצב אל לבו', לפי מה שהוא יתברך נמצא ונראה אל הנבראים. ועל זה נאמר 'ויתעצב אל לבו', כפי שהיה יתברך עם הנבראים כפי מה שראוי לו המקבל. וכך המקבלים מקבלים מאתו דבר זה, מבלי שיהיה דבר זה בעצמו, רק כי כל זה הוא מצד המקבל. לכך נמצא השם יתברך לנמצאים שלא ברצון, ולא נמצא להם בשלימות כבודו יתברך, כאשר המקבל מוכן וראוי לזה. ובדור המבול אשר היו חוטאים, והיו מוכנים להפסד, כך היה השם יתברך נמצא להם, וזה 'ויתעצב אל לבו'. כי כפי אשר הוא ענין המקבלים, הוא יתברך עמהם, ואין בזה שנוי באמתת עצמו. וכמו שאפשר שיפעול עם זה כך ועם זה כך, כן אפשר שאצל זה הוא שלא ברצון, והוא התעצבות, ואצל זה נמצא ברצון כפי מה שהוא מוכן לקבל". וכן הוא בגבורות ה' פכ"ג [צט.], ובגו"א בראשית פ"ו אות יב. (56) "והלא כבר נאמר [תהלים קכא, ד] 'הנה לא ינום ולא יישן שומר ישראל'" [סוטה מח.]. (57) לשונו בגו"א בראשית פ"ו סוף אות יב: "וכן יאמר גם כן בשינה 'עורה למה תישן', כי כאשר לא ימשך ממנו העזר לישראל, הרי השינה. נמצא כי השינה כאשר אין פעולה נמשכת מן בעל הדבר... נמצא לא השינה באה ממנו חס ושלום, אלא באה השינה הזאת מן ישראל כאשר אינם עושים הטוב... לא שיהיה שינה בעצמו חס ושלום. והבן דברים אלו היטב". (58) והנה בעוד שכאן הדגיש שישנו הבדל בין הקב"ה עצמו, לבין איך שהקב"ה מתגלה כלפי המקבלים, הרי בגו"א בראשית פ"ו אות יב הדגיש שישנו הבדל בין פעולה לבין התפעלות, וכלשונו: "לכן תמצא כי רז"ל אמרו על השי"ת 'הקב"ה בוכה', וכיוצא בזה, ואם היה זה חסרון בחוקו היו חכמי האמת מרחיקים זה מן השי"ת לומר כך. אבל הם לא הרחיקו, כי תמיד הוא נאמר על הפעולה. כי לא יאמר האדם בוכה על שינוי דבר באמיתות עצמו, רק על פעולת הבכיה הנמשכת... ורוצה לומר שנמשך ממנו פעל הבכיה. כי האדם הבוכה הכל לפניו שלא לרצון, כך אצל השי"ת, בדברים שאין רצונו בהם יאמר שהוא יתברך בוכה על זה. אבל חלילה להיות נאמר עליו שום התפעלות, רק נאמר על הפעולה שהיא נגזרה ממנו... ובודאי אילו היה נאמר הבכיה שהוא יתברך היה נבהל ומצטער ומתפעל - חלילה לדבר כזה, כי אין חסרון בחוקו, אבל כל אלו התוארים הם על הפעולה הבאה מאתו, מבלי שיהיה הוא יתברך מקבל שום התפעלות". (59) ראיה זו מהמדרש הביא בנצח ישראל פ"ט [ד"ה ויש מתמיהים], בגו"א בראשית פ"ו סוף אות יב, ובבאר הגולה באר הרביעי [סד.]. ובח"א לשבת קלג: [א, עא:] עמד על דברי הגמרא שם שדרשו על הפסוק "זה קלי ואנוהו" [שמות טו, ב], "התנאה לפניו במצות". וכנראה שהוקשה לו, שפשטיה דקרא עוסק בנוי של הקב"ה, ואילו הדרשה עוסקת בנוי של ישראל. וכתב לבאר זאת: "דבר זה נקרא 'ואנוהו', כי הש"י נגלה לאדם כפי מה שהוא האדם. כמו שאמרו במדרש אמר רבי חמא בר אבא, לפי כל עסק ועסק, ולפי כל דבר ודבר נראה להם; בים כגבור עושה מלחמה, ונראה להם בסיני כסופר מלמד תורה, ונראה להם בימי שלמה כפי מעשיהן, 'מראיהו כלבנון בחור כארזים', ונראה להם בימי דניאל הזקן מלמד תורה... הרי כי הש"י נראה לישראל לפי מעשיהם ועניניהם. וכאשר ישראל מתנאים במצות השם, דבר זה נוי לישראל... וכאשר הם מתנאים במצות, דבר [זה נוי] לישראל. וכפי מעשיהם של ישראל נראה הש"י בנוי, וזהו 'זה אלי ואנויהו' להקב"ה". (60) לשונו בבאר הגולה באר הרביעי [סד:]: "כי איך יעלה על דעת האדם לומר שהוא יתברך נמצא בשוה לעליונים הראוים לקבל כבודו, ולתחתונים הפחותים. רק כי לפי ענין מדריגת כל אחד ואחד מקבל כבודו. והעליונים שהם בשלימותן, מקבלין כבודו יתברך כפי מה שראוי להם". ושם בהמשך [סח:] כתב: "שאיך יתכן דבר זה שיהיה השם יתברך מתיחס אל כל הנמצאים בשוה, עד שיהיה מתיחס לעליונים שבהיכל שלהם כולו כבוד, ולתחתונים - אשר בתי חומר שוכנים - יהיה נמצא כבוד השם יתברך אליהם בשוה. אבל הפרש יש, ולכל אחד הוא יתברך נמצא כפי מדריגתו. וכך בעצמו נמצא ההפרש בתחתונים". (61) ענין זה מבואר היטב בגבורות ה' פכ"ג [צט.], וז"ל: "ואם תשאל, איך שייך בו יתברך שהוא בצרה עם ישראל. דע כי רז"ל תמצא בדברים הרבה מאוד מענין דבר זה, שאמרו [סוטה לא.] כי הוא יתברך בצרה עם ישראל. יותר מזה אמרו ז"ל בפרק קמא דחגיגה [ה:] על ענין חורבן הבית, מקום יש להקב"ה ובוכה שם... והרבה אנשים משתוממים מאוד כאשר יראו דברים כאלו בדברי חכמים, שנראים זרים מאוד. אבל בכל אלו דברים אין צד תמיה. שהרי בכתוב תמצא כזה 'ויתעצב אל לבו'. ונאמר 'ותקצר נפשו בעמל ישראל', והרבה כיוצא בזה. לכך רז"ל לא הרחיקו כל אלו הדברים גם כן. וכל איש החכם ויבין דבר חכמה יוכל להבין כי אלו דברים אין בהם דבר זר... כי דברים אלו הם כפי אשר נמצא לנו... ולפיכך יאמר שהש"י בוכה. וזה לפי המקבל, ובזמן מן הזמנים שנמצא מאתו הבכיה לפי המקבל. ואם שמצד אמתתו יתברך הכל הוד והכל שלימות, מכל מקום יאמר בזה לפי המקבל כמו שאמרנו. שכמו שיש הפרש בין המקבלים עצמם, שאין ספק שאין הכבוד והשלימות בתחתונים כמו בעליונים. וכך נוכל לומר, שהנמצא בזמן מן הזמנים נמצא בכיה גמורה בתחתונים, שהוא הפך השלימות. ואין זה נגד כבוד הש"י אם ימצא בנמצאים המקבלים דבר כזה, שהוא מצד המקבלים שלא ימצא אצלם כבוד ה', עד שימצא בהם בכיה. ורצה לומר שלא נמצא השם יתברך בשלימות וכבוד אל המקבלים. שאם ימצא השם יתברך בשלימות כבודו אל המקבלים, יאמר שהוא שמח. כי השמחה היא שלימות למשמח. וכאשר לא ימצא למקבלים בשלימות כבודו, יאמר שהוא מתעצב ושהוא בוכה. כי הבכיה וההתעצבות הוא בלתי שלימות למתעצב ולבוכה. ולפיכך כאשר היה בדור המבול, שאז היה בא להפסיד אותם, כתיב 'ויתעצב אל לבו'. ועם כי אצל אמתתו יתברך אין התעצבות, הדבר הזה נאמר כפי המקבל שהם הנמצאים, שהם מקבלים מדה זאת. כי בשעת המבול לא קבלו הנמצאים רק התעצבות, ר"ל שלא נמצא השם יתברך להם בשלימות כבודו. כי הוא יתברך מאתו באים פעולות מתחלפות לפי המקבלים. וכאשר העולם בא לקבל ההפסד, אף כי מצד אמיתתו יתעלה ויתברך ההוד והשמחה לפניו, הנמצאים קבלו התעצבות. ואל תשמע אל דברי אנשים שפרשו דברים הרבה בזה הענין, והאריכו בו. הכל אין דבר ממש, רק זה הדרך הוא דרך אמת. שכל אשר נאמר 'ויתעצב ה' אל לבו', וכן 'ותקצר נפשו בעמל ישראל', שכך הנמצאים מקבלים מאתו בענין זה שהוא קצור נפש. שכל זה רצה לומר שלא בשלימות כבודו יתברך, בענין זה נמצא הוא יתברך אליהם, ומקבלים נמצאים מאתו יתברך כפי אשר נמצא אליהם... והבן הדברים הגדולים האלו, ואין ספק בפירוש זה כאשר תבין דברי חכמה. ומי שלא ידע בדברי חכמים מסתפק בפירוש זה, אבל למבין אין ספק בפירוש זה וברור הוא מאוד". (62) בגו"א בראשית פ"ו אות יד הביא ג"כ שני פסוקים אלו, אך חילק ביניהם בכך שהפסוק "ישמח" נאמר בכלליות הבריאה, ואילו הפסוק של "ויתעצב" נאמר על בחינה מקרית ומסוימת בבריאה, וכלשונו: "ההנהגה בעולם הוא על ידי הטוב, ובו מעורב דבר רע במקרה, ועיקר הוא הטוב... ולפיכך בענינים אלו תמצא דבר והיפוכו; שנאמר 'ישמח ה' במעשיו', ונאמר בו 'ותעצב'. כי זה מצד שני בחינות. וזה כי לעולם בחינה טובה כאשר הם עושים הטוב, ובחינה רעה כאשר הם רעים. ולפיכך ברא הקב"ה העולם מצד הבחינה הטובה, ולא מנעו הבחינה הרעה. ומכל מקום כאשר בא הרע נאמר 'ויתעצב', כי עתה בזה הזמן נוהג כך... ולא יובט רק אל ענין אשר נוהג עליו באותו הזמן ובאותו הפעם... שאע"ג שאין הרע עיקר אבל מעוט הוא, מכל מקום בזמנו הוא עיקר, ומצד הרע שהוא עתה יש התעצבות". (63) עומד כאן על קושית הרמב"ם במו"נ ח"א פכ"ז, שפעמים אונקלוס תרגם לשון ירידה כלשון התגלות [כמו בהר סיני], ופעמים לא תרגם כן, וכגון בבראשית מו, ד נאמר ליעקב אבינו "אנכי ארד עמך", ותרגם אונקלוס שם "אנא אחות עמך". (64) כפי שתירץ הרמב"ם שם במו"נ, שיש לחלק בין אם מדובר בחלום [כמו אצל יעקב אבינו], לבין אם מדובר על המציאות, וכמובא בתחילת הפרק, ובהערה 6. (65) ובביאור העדר כבוד זה, ראה דבריו בגבורות ה' פס"ב [רעט:] שכתב: "כדי שלא תאמר כי הוא יתברך משותף לתחתונים, ואין הדבר כך... שהוא נבדל מן התחתונים, כי על השמים כבודו... שלא תאמר מאחר כי כבודו למטה, מצד שפלות שיש בתחתונים, הנה כבודו ח"ו אינו שלם. לכך אמר אע"ג כי 'רם על כל גוים ה'' - 'על השמים כבודו' [תהלים קיג, ד]. ואין מצטרף הכבוד אל התחתונים". וכן בגו"א בראשית פי"ח אות ז כתב: "לפי שאין כאן ישיבה של הקב"ה בעולם הזה השפל". ולכך כל ירידה מן השמים למטה אינה דרך כבוד. (66) לשונו בגבורות ה' פכ"ג [ק.]: "ומה שתרגם אונקלוס בזה, והרחיק את ההתעצבות וכיוצא בזה מן התארים, לא שעשה זה כדי להרחיק ההתפעלות וכיוצא בזה, אך עשה זה כדי לתרגם דרך כבוד, שאין זה כבודו לומר עליו כך. וזה משפט המתרגם לתרגם הכל דרך כבוד". וכן כתב בגו"א בראשית פ"ו סוף אות יב, ושם ביאר מדוע התרגום פירש דרך כבוד, לעומת המקרא עצמו, וכלשונו: "כי אני אומר... שאין זה דרך כבוד לתרגם כך, שהתרגום הוא פירוש, ואין לפרש כך. אבל המקרא לא הרחיק דבר כזה ממנו יתברך, ואין צריך להרחיק, כי אין בשום אלה כלל גשמות למבין, רק שיש לתרגם ולפרש דרך כבוד למעלה". (67) לשונו בגו"א בראשית פמ"ב אות ג: "מי שהוא הולך מארץ ישראל למצרים יורד, דארץ ישראל גבוה מכל הארצות". ושם בראשית מה, ט נאמר "מהרו ועלו אל אבי", ופירש רש"י שם: "ארץ ישראל גבוהה מכל הארצות". (68) כמו "ויתעצב" [בראשית ו, ו], שתרגם אונקלוס "ואמר בממריה למיתבר תוקפיהון". ובסמוך יביא דוגמאות נוספות. (69) מתכוון לדברי הרמב"ם במו"נ ח"א פמ"ח, שכתב שם: "כל מה שבא מענין השמע מיוחס לאלוה יתברך, תמצא אונקלוס הגר נשמר ממנו, ופרש ענינו בהגיע המאמר ההוא אליו יתעלה, כלומר שהוא השיגהו. ואם היה בכלל הצעקה והתפלה, יפרש ענינו שהוא קבל או לא קיבל. ויאמר לעולם, בתרגום 'שמע ה'' [בראשית כא, יז] - 'שמיע קדם ה''. ובענין הצעקה תרגם 'שמוע אשמע צעקתו' [שמות כב, כב] - 'קבלא אקבל'. וזה נמשך בפרושו, לא נטה מזה במקום מן המקומות. אמנם מה שבא מן הראיה מיוחס אליו יתעלה, פירש אונקלוס בו פרושים מופלאים, לא התבאר לי כוונתו ודעתו. והוא, כי במקומות יפרש 'וירא ה'' [בראשית ו, ה], 'וחזא ה''. ובמקומות יפרשהו 'וגלי קדם יי' [בראשית יח, א]. ואמנם פרשו 'וחזא ה'' הוא ראיה מבוארת על היות 'חזא' גם כן בלשון הארמי משותף, ושהוא מורה על ענין השגת השכל, כאשר יורה על השגת החוש. ואני תמה, אחר שהענין כן אצלו, על מה ברח מן הקצת ופרשו 'גלי קדם יי'". ושם מאריך בזה. והרמב"ן בראשית מו, א, הרבה להקשות על שיטת הרמב"ם בזה. (70) לשונו בגו"א בראשית פמ"ד אות ו: "אין זה דרך כבוד לדבר באוזן המלך". ופירושו, כי שמיעה מורה על קבלה [ראה למעלה פכ"ד הערה 65], שמקבל את קול המשמיע. ואין זה דרך כבוד כלפי מעלה לומר שקול דברים נכנסו אצל הקב"ה, ולעשותו כביכול מקבל לאדם. (71) כי בראיה אין קבלת דבר אצל הרואה, ולכך אין כאן מעוט כבוד כלפי מעלה לומר שהקב"ה רואה, כי אין בכך להורות על קבלה כלפי מעלה. ובגבורות ה' פס"ד [רצא:] כתב: "העינים, שהוא הראות, שהוא כח בלתי גשמי... יותר נכבד מן השמיעה, שהאדם רואה יותר ברחוק ממה שהוא שומע". והם הם הדברים. (72) לכאורה כוונתו לגמרא בחגיגה [ה:] שאמרו שם שהקב"ה בוכה, וזה נראה יותר רחוק מלומר עליו "וירד". ובנצח ישראל פ"ט [ד"ה ויש מתמיהים] כתב: "ויש מתמיהים על דבר דבר זה, איך יאמר בזה שהקב"ה בוכה, ואיך שייך בכיה אצל השם יתברך. אבל הדבר הזה, כי השם יתברך נראה ונגלה בעולם כפי מה שהוא המקבל. וכאשר נגלה הקב"ה על הים - נגלה כגבור עושה מלחמה, וכאשר נגלה על הר סיני - נגלה כזקן מלמד תורה [רש"י שמות כ, ב]. וכך כל דבר ודבר נגלה הקב"ה כפי מה שראוי אל המקבל. וכאשר המקבל - שהם ישראל - יש להם חורבן בית המקדש, נגלה ונראה להם אל המקבל בבכיה". ובחגיגה [יג:] אמרו שלאחר חורבן הבית אימעט פמליא של מעלה. וגם זה נראה יותר רחוק מלומר כלפי מעלה "וירד". וראה הערה 28. 
(1) יסוד נפוץ בספרי המהר"ל. ולדוגמה, בנתיב התורה ר"פ א [א, ג.] כתב: "דברי תורה תומכין כל העולם... כי לכך הוסיף ה"א בששי לומר כי כל מעשה בראשית היו תלוים ועומדים עד ששי בסיון, אם יקבלו ישראל התורה - מוטב... וא"כ ד"ת מחזקים ותומכים הכל, עד שיש לעולם קיום. וכל זה מפני כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל. רק כי סדר האדם הוא נגלה ומפורש בתורה... אבל סדר העולם כולו ג"כ הוא בתורה, שאין התורה רק סדר המציאות העולם בכללו. וזהו שאמרו במדרש [ב"ר א, א] שהיה מביט בתורה וברא את עולמו, ר"ל שהתורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו... והסדר הוא מקיים הכל. ולכך אמרו שכל מע"ב היו תלויים ועומדים עד שהיו ישראל מקבלים התורה, שאז היו מקבלים בעולם התורה שהיא סדר הכל, ובה יהיה מתקיים הכל". וכן כתב בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], באר הגולה באר הרביעי [סט.], ועוד. וראה למעלה פ"ד הערה 50, שיסוד זה הוזכר בספר זה פעמים הרבה. וראה ציון 33. (2) לשונו בנתיב התורה פ"א [א, ג.]: "וזה שאמרו במדרש [ב"ר א, א] שהיה מביט בתורה וברא את עולמו. ר"ל שהתורה בעצמה היא סדר הכל, ולכך כאשר רצה השם יתברך לברוא את עולמו ולסדר אותו, היה מביט בתורה, שהיא סדר הכל, וברא את עולמו. ומפני שהתורה היא סדר כל העולם, כל דבר שהוא מסודר הוא דבר אחד מקושר, כמו שהיא התורה היא סדר אחד, כי התורה אחת היא. ולכך אמרו [אבות פ"ה מ"א] בעשרה מאמרות נברא העולם... כי עשרה הם מסודרים יחד, עד שהם כמו דבר אחד. ולכך גם כן מספר עשרה הוא אחד במספר קטן [ר' הערה 39], כי העשרה הם כלל אחד לגמרי. ומורה זה כי העולם מסודר יחד, עד שהעולם הוא אחד. כי סדר העולם היא התורה, שהיא סדר אחד לגמרי, כי התורה היא אחת... ועתה שנברא ביו"ד מאמרות אשר מספר עשרה מורה שהעולם הוא אחד מסודר ומקושר יחד". ובגבורות ה' פל"ט [קמה.] כתב: "כי במה שהוא יתברך אחד, הוא מאחד ומסדר ומקשר החלקים זה בזה, עד שהם אחד, קשורים קצתם במקצתם". (3) ילקו"ש ח"א סוף רמז א, ובהוצאת רש"א ורטהימר, חלק ב, עמוד תג. וכן הביא מדרש זה בנצח ישראל פמ"ה [ד"ה ופירוש מאמר], דרוש עה"ת [כו.], ובח"א לסנהדרין צז: [ג, רי:]. (4) לשונו בגבורות ה' ר"פ לא [קיט.]: "כי האחד אין בו רבוי". ובגו"א בראשית פ"מ אות יא כתב: "לא שייך מנין באחד בלבד, דאחד אינו נמנה". ושם במדבר פ"ג אות ה כתב: "לא שייך מנין באדם פרטי". וכן הוא בתוספות קידושין ב. ד"ה היבמה "דבחדא מילתא אין לשנות מניינא". ובח"א לסנהדרין י: [ג, קה:] כתב: "כי האחד אין בו התפשטות כלל, והוא כנגד הנקודה שהיא אחת, ואין בה התפשטות כלל". (5) "מעוט רבים - שנים" [נדה לח:]. (6) "כל ברכה שבמקרא לשון ריבוי הוא" [רש"י סוטה י. ד"ה במה]. "ולא נקרא 'ברכה' אלא כאשר יש תוספות" [גו"א בראשית פ"ב אות ג]. והוא יסוד נפוץ במהר"ל, וכמו שיבואר בסמוך. ובנצח ישראל פמ"ה [ד"ה וביאור ענין] כתב: "הב' מורה על הברכה, אבל באחדות אין כאן ברכה, שהרי הברכה על כל פנים יותר מאחד". וראה למעלה פכ"ז הערה 49. (7) לשונו בנצח ישראל פמ"ה [ד"ה וביאור ענין]: ולכך אמר שהתחיל בב', מפני שכתוב בו 'ברוך ה' לעולם אמן ואמן' [תהלים פט, נג], רוצה לומר שהב' מורה ברכה. ויש לך לדעת, כי 'ברוך' כל האותיות שלו מענין זה, שהרי הב' - שנים באחדים. והכ' - שנים בעשריות. והר' - שנים במאות. ולכך לא היה אות ראוי לברוא בו את העולם רק הב', מפני שבו הברכה". וכן הוא בדרוש עה"ת [כו:], וז"ל: "כי בבי"ת בעצמה היא הברכה מפני שהיא התחלת הרבוי, שהוא הוא הברכה. והמופת החותך כי עצם הבי"ת היא ברכה, במה שמספרה שנים התחלת הרבוי, רוב מעוט שנים הוא. כי בלשון ברכה אשר שרשה 'ברך', כל האותיות יבואו במספר זה; אם הבי"ת באחדים, הכ"ף בעשיריות, הרי"ש במאות. הרי כי הבי"ת בעצמה היא אות של ברכה". ובנצח ישראל פט"ו [ד"ה ועוד יש] ביאר שעולם הבא נקרא "בכור", כי העולם הבא הוא העולם השני, ואותיות "בכור" הן האותיות השניות. והרי אף הבכור הוא התחלת הרבוי. (8) ורש"י בחומש [דברים כז, כד] כתב: "אחד עשר ארורים יש כאן [בפרשת כי תבוא], כנגד י"א שבטים". ובגו"א שם אות ט כתב: "י"א ארורים וכו'. ולי נראה מספר י"א יש בו ארור, לפי שהקללה במעוט, והברכה ברבוי. ולפיכך א' הוא ארור, שאין בו רבוי. וכן ב' הוא ברכה, לפי שהוא התחלת הרבוי. ולפיכך אות ראשון מן 'ארור' א', ואות ראשון מן 'ברוך' ב'. ובמדרש [ב"ר א, י] ברא העולם בב', ולא בא' אות ראשון, מפני שהאל"ף היא 'ארור', ובי"ת 'ברוך', כדי שיהיה קיום לעולם. ו[מספר] י"א יותר ארור, כי מורה זה על הקללה מאת ה', כי עד מספר עשרה הוא שייך לתחתונים, כמו שאמרו [סוכה ה.] לא עלה משה ואליהו למעלה מעשרה. ולכך מספר י"א הוא התחלת המספר המתיחס אל עליונים, כמו אחד בתחתונים. וכאן בא לומר שיהיו ארורים מן השם יתברך, ולפיכך הארורים י"א. ו'ארור' במספר קטון י"א. וכן הברכה מלמעלה הוא י"ב, שהוא התחלת הרבוי בעליונים, ולכך 'ברוך' במספר קטן י"ב". (9) לשונו בדרוש על התורה [כו:]: "כי העולם אין ראוי להבראות בשום אות זולת הבי"ת, אשר בו הרבוי. והרי אף בתחילת הבריאה כתיב [בראשית א, א] 'בראשית ברא אלקים את השמים ואת הארץ', הרי הם שנים, ויוצאים מן האחדות. וכן 'תוהו ובוהו', וכן 'חושך ואור' [שם פסוק ב]. ולא היה שום דבר פחות משנים. כי כן ראוי לעולם שיש בו הרבוי. ולכך פתח בבי"ת, מפני שמצד זה הבי"ת יש בו ברכה, כי הברכה היא הרבוי. ועצם הבריאה גם היא ברכה, במה שיצא רבוי חלוקי נבראים לפעל". ובנצח ישראל פמ"ה [ד"ה וביאור ענין] כתב: "כי בבריאת העולם - רבוי מינים הם בעולם, וזהו הברכה. ולכך התחיל הבריאה בב', שבו רבוי וברכה". ולמעלה [פל"א הערה 3] נתבאר שהעוה"ז הוא עולם הרבוי. (10) לגבי שאלתו שאף בשאר האותיות שלאחר בי"ת נמצא בהן הרבוי, בנצח ישראל פמ"ה [ד"ה וביאור ענין] תירץ באופן אחר מדבריו כאן, וז"ל: "וביאור ענין זה, שאין ראוי שיהיה נברא העולם רק בב', שהרי הב' מורה על הברכה. אבל באחדות אין כאן ברכה, שהרי הברכה על כל פנים יותר מאחד. ואף על גב שג' וד' הוא יותר, אין זה קשיא, כי הג' הוא חוזר לאחדות, כי השנים הם כנגד שני הפכים, שהם שנים, והם מחולקים ואין להם אחדות כלל. ולכך שנים יש בו רבוי, ואין בו אחדות, אחר שהם נגד שני הפכים אשר לא יתאחדו. אבל מן שנים ואילך אי אפשר שיהיו שלשה הפכים. ולפיכך בג' יש התאחדות, ולא בשנים שיש בו רבוי. ולכך אמר שהתחיל בב', מפני שכתוב בו 'ברוך ה' לעולם אמן ואמן', רוצה לומר שהב' מורה ברכה". וכן כתב בח"א לסנהדרין צז: [ג, רי:]. ובדר"ח פ"ג מ"ג [קיט:] שילב את שני ההסברים להדדי, וז"ל: "כי שנים הם מחולקים, ואין למספר זה מאחד כלל. ולפיכך לא תמצא מספר שנקרא לגמרי על שם רבוי כמו 'שנים' במ"ם הרבוי, כי שנים התחלת הרבוי, ולכך יבוא 'שנים' במ"ם הרבוי". הרי שכתב על אי האחדות שבמספר שנים - בד בבד שהוא התחלת הרבוי. ונראה שהם הם הדברים, כי העיקר מתגלה בתחילה [ראה למעלה פכ"א הערה 74]. ולכך התחלת הריבוי בהכרח שיש בו "עיקר" של רבוי יותר מהבאים בעקבותיו. ו"עיקר" זה מתגלה בכך שאין בו שום אחדות כלל. (11) שהרי האותיות הן יסוד התורה, וכפי שכתב בח"א לשבת קד. [א, מז.], וז"ל: "דע כי האל"ף בית"א האותיות הם יסודות התורה, והוא דומה בעולם כמו ד' יסודות, שהם התחלה לכל ההויות המורכבים שהם בעולם. וכך האלפא ביתא הם היסודות הפשוטים לכל התורה כולה. והתורה היא מורכבת מן האותיות הפשוטים האלו, כמו המורכבים בעולם שהם מורכבים מן הפשוטים". וכן הוא בח"א לשבת קה. [א, מח:], והובא להלן פל"ז הערה 145. ובח"א לב"ק פג. [ג, יג.] כתב: "התחלת הכל הוא התורה, שהתורה נבראת תחילה [ב"ר א, ב], והתחלת התורה היא כ"ב אותיות, דהיינו אלפא ביתא". וכן כתב בח"א לב"ב פח: [ג, קיח:]: "התחלת התורה... הוא כ"ב, כנגד כ"ב אותיות שהם התחלת התורה". והואיל והתורה היא "טוב" [מנחות נג:], בהכרח שהאותיות [שהן יסוד התורה] "משמשים לטוב". וכן הביא בתחילת הפרק "אלו כ"ב אותיות שבהן נתנה כל התורה, כלם הן חקוקין בעט שלהבת על כתר נורא של הקב"ה". (12) בנצח ישראל פמ"ב [ד"ה ויש מין] ביאר שאותיות "שקר" הן שלש אותיות אחרונות, והוסיף: "ולא היה בהם [בתיבת "שקר"] התי"ו, כי לעולם אותו שהוא אחרון הוא לעצמו, בעבור שהוא בסוף, והסוף הוא נבדל מהכל, באשר הוא סוף, ואינו מקובץ עם האחרים". ובנתיב האמת פ"א [א, קצה.] כתב: "רמזו ז"ל על מלת 'אמת' בפרק הבונה [שבת קד.] שי"ן שקר, תי"ו אמת... פירוש זה, כי התי"ו הוא אות אחרון מן אלפ"א בית"א, הוא ראוי אל אות אחרון מן 'אמת'. והיה ראוי לומר אל"ף הוא 'אמת', לא תי"ו 'אמת', כמו שאמר שי"ן 'שקר', והוא אות ראשון מן 'שקר', כך היה לו לומר אל"ף הוא 'אמת'. אבל רוצה לומר החותם הוא סוף הדבר, שהוא מחתים הכל. ולכך ראוי שיהיה התי"ו, שהוא החותם באלפ"א בית"א, שהוא אות אחרון, שיחתום תיבת 'אמת'... ראוי שיהיה בסוף תיבת 'אמת', להיות חותם של התיבה. כי אמת הוא חותמו של הקב"ה [שבת נה.], לכך נקרא תי"ו מלשון 'והתוית' [יחזקאל ט, ד], שהוא לשון סימן וחותם, ולכך אמר תי"ו אמת, לא אל"ף אמת". 
(13) לשונו בדרוש על התורה [כז.]: "ועוד ירצה במה שאמר [שמות יט, ג] 'ומשה עלה אל האלקים', כי מיוחד היה משה לשיהיה עולה אל האלקים להיות אמצעי בין הש"י ובין ישראל. וכדכתיב [דברים ה, ה] 'אנכי עומד בין ה' וביניכם בעת ההיא להגיד לכם דבר ה''... אשר שמו הטוב יעלה ויורה על זה. כי המ"ם, שהוא האות האמצעי שבאלפ"א בית"א, מורה כי ראוי שיהיה הוא האמצעי וסרסור בין ה' ובין ישראל, ויעלה עד סוף המדריגות כלם. ולכך אחר זה באה השי"ן, שהוא סוף האותיות חסר אחת. כמו שהוא היה עולה אל האלקים בהשיגו עד סוף שערי בינה, חוץ מאחת, כדכתיב [תהלים ח, ו] 'ותחסרהו מעט מאלקים'". והובא למעלה פכ"א הערה 71. (14) בדרוש עה"ת ביאר יותר כיצד התכלתיות שבאות תי"ו מכשירה אותה שדרכה יברא העולם, וז"ל [כו:]: "שהיא [אות תי"ו] חשבה שיש לברוא בה העולם מפני 'תורה צוה לנו משה'. רוצה לומר שהתורה היא תכלית הכל, כמו התי"ו שהיא בתכלית. וכן העולם הזה יש לו תכלית בבריאתו. כי השמים הם תכלית העולם, וכל תכלית קרוב אל השם יתברך ביותר. לכך אמרה לברוא בה השמים, שהם התכלית בבריאה". (15) אודות שהתי"ו מורה על מיתה, כן מבואר בח"א לע"ז יז. [ד, מ.], וז"ל: "שם 'תשובה' השורש שהוא 'שב'. השי"ן מורה כי לא הגיע אל האחרית, כי התי"ו היא האחרונה... ולאחר מיתה אין תשובה מועלת. ויהיה שב מן התי"ו שהיא קודם למיתה". ובדרוש עה"ת [כו:] כתב: "כשם שאות הבי"ת מורה על הברכה, כאשר הוא התחלת הרבוי, כך התי"ו שהוא בסוף מורה תכלית והעדר, שהרי היא בסוף... כי יש תכלית שאינו טוב, המרוחק מאתו יתברך, והוא המיתה. שלכך ציוה לרשום תי"ו על מצחות האנשים שהגיע תכלית שלהם למיתה". (16) כפי שכתב בדר"ח פ"ג מט"ו [קמט:] בביאור המשנה שם "בטוב העולם נדון", וז"ל: "מדת הטוב של השם יתברך חפץ שיהיה העולם בטוב. ולכך מביא פורעניות לעולם לשלם לעושה רעה, ואז מסולק הרע מן העולם, ונשאר הטוב... כי מצד שהוא טוב רוצה בטוב, ואינו חפץ ברע". ובגבורות ה' פ"ז [מ:] כתב: "כי אין רע יורד לעולם מצד עצמו, שמאיתו יתברך יבוא טוב... הרע לא יבוא רק על ידי המקבל". וכן כתב בגו"א דברים פכ"ח אות ז [ד"ה ובזה], וז"ל: "יסורין של הקב"ה להטיב באחריתם, כי אין דבר רע יוצא מאתו". ולכך ברי הוא ש"בריאת העולם שהוא הטוב בלי רע". (17) פירוש - ואם נמצאות מלים לא טובות המתחילות באות בי"ת, כמו "בל ידעום" [תהלים קמז, כ], "בזיון וקצף" [אסתר א, יח], וכיו"ב, וכפי שהקשה בראב"ע בהקדמתו לחומש, ויובא בסמוך. (18) בנצח ישראל פי"א [ד"ה הסבה הג'] כתב לבאר מדוע אין חטאי ישראל יכולים ח"ו לבטל הבחירה של השי"ת בישראל, וז"ל: "ואין ראוי שיחליף וימיר החטא, שהוא דבר מקרה בישראל, את הבחירה שבחר בהם מצד השלימות העצמי בישראל, כי טהורים הם מן החטא בעצמם. וראיה לזה, כי הם משתלשלים מן הצורים החזקים, מאבות ואמהות שהם קדושים וטהורים. והנה עצם שלהם טוב, ואין בטול החטא, שהוא במקרה, מבטל הבחירה שבחר בהם בשביל השלימות שבהם, שהוא דבר עצמי בישראל, ודבר זה ברור". ושם בהמשך כתב: "כי ישראל מעשיהם שעושים... מצד היצה"ר... אבל עצמם הם טהורים... ואין מה שבמקרה מבטל דבר שבעצם", וראה שם הערה 240. ובגבורות ה' פ"ח [מה:] כתב: "ישראל יש להם מעלה מיוחדת... שהם נבדלים מן הפחיתות לגמרי. והחטא שמקבלים אין זה רק מקרה... ואין דבר שהוא מקרה מבטל עצם ישראל". ושם פס"א [רעד.] כתב: "יש מקשים, מה הועיל לנו היציאה [ממצרים], הרי אנו משועבדים בשאר מלכויות... ודברי הבאי הם, כי כאשר יצאו ישראל ממצרים קבלו הטוב בעצם, עד שהיו ראוים בעצמם להיות בני חורין מצד מעלתם... ודבר מקרי לא יבטל דבר עצמי כלל, כי עדיין על ישראל המעלה הזאת, שהם בני חורין בעצם, עם השעבוד במקרה. כי אחר שהוציא הקב"ה את ישראל ממצרים, ונתן אותם בני חורין... זה השם הוא לישראל בעצם, והמעלה והחשיבות שיש בזה לא נתבטל בגלותם, שהוא במקרה". וכן הוא בבאר הגולה באר השני [כז.], ח"א לשבת פט. [א, מו.]. ובנתיב התשובה פ"ד הערה 77. (19) שמחמת שהקב"ה ברוך, לכך השפיע ברכה ממנו לעולם. (20) לשונו בגבורות ה' פס"ד [רצג:]: "'השמים שמים לה' והארץ נתן לבני אדם'. פירוש השם יתברך הוא הטוב והמשפיע הטוב. שהרי 'השמים לה' והארץ נתן לבני אדם', כל זה מטובו יתברך, אשר הוא המשפיע הטוב לנמצאים ליתן להם הארץ. והיינו דאמרינן בפרק כיצד מברכין [ברכות לה.], רבי לוי רמי, כתיב [תהלים כד, א] 'לה' הארץ ומלואה', וכתיב [תהלים קטו, טז] 'השמים שמים לה' והארץ נתן לבני אדם'. לא קשיא, כאן קודם ברכה, וכאן אחר ברכה, עד כאן. ופירוש דבר זה, כי בודאי הכל הוא להקב"ה, ואין לבריה דבר מצד הדין והמשפט. רק בשביל שהוא יתברך מבורך, ובשביל כך משפיע לנמצאים. לפיכך קודם שנתן הברכה אל הקב"ה, הכל הוא להקב"ה, כי אין לבריה שום דבר מצד הדין, והכל הוא של הקב"ה. רק מצד שהוא ברוך, ומשפיע הטוב לנמצאים, מזה הצד יכולים הבריות לחיות. ולפיכך הזכיר זה כאן [בהלל], לומר כי 'השמים שמים לה' והארץ נתן לבני אדם' מצד טובו, שהוא ברוך נתן הארץ לבני אדם, ולפיכך ישפיע גם כן הטוב לישראל". ועוד אודות שרק המבורך בעצמו - יכול להיות מקור הברכה לאחרים, ראה דבריו בגו"א בראשית פ"ב אות ג [סד"ה לפי], שכתב: "כל כך תהיה הברכה, עד שתוכל לברך אחרים". ושם פכ"ד אות מג [סד"ה ואם] כתב: "ומי שבירך את אחר, הוא עצמו ברכה שאינו פוסק". ושם פכ"ה אות ט כתב: "'והיה ברכה' [בראשית יב, ב], ואברהם נתנו ליצחק לברך את מי שירצה [רש"י בראשית כה, ה], וא"כ עשה אותו מקור הברכה". ולכך המברך את ה', בזה מראה שה' הוא מקור הברכה. (21) כל זה לשון הראב"ע שם, שמאריך לבאר סוגי הדרשות השונים, ואחד מהם הוא דרש שמועיל לנערים ולאנשים בלתי מוכשרים. (22) וכך יש דרש שמועיל רק לאלו שאינם מביטים נכוחה. (23) הרי שכל המלים האלו פותחות באות בי"ת, ואינן לברכה. (24) פירוש - טענת הראב"ע כנגד אות בי"ת, היא בדיוק נמרץ לתשובת הקב"ה לאות תי"ו, אך אין היא טענה כנגד אות בי"ת, וכמו שיבאר. (25) לשונו בדרוש עה"ת [כו:]: "והראב"ע ז"ל התעצם בתמיה על המדרש הזה, כי אמר שאיך יפתח בבי"ת מפני שיש בה ברכה, הרי 'בהו' 'בוקק ומבולקה', וכן הרבה דברים הפך הברכה הבאים בבי"ת. ובמחילה מכבודו, היה כלא הבין דברי חכמים אלה, כי בבי"ת בעצמה היא הברכה, מפני שהיא התחלת הרבוי, שהוא הוא הברכה". (26) ובהרבה מקומות מצאנו שהמהר"ל דוחה בתוקף את דברי הראב"ע, וטוען עליו שלא הבין כראוי דברי חז"ל, וכמו בגו"א בראשית פכ"ח אות יז [ד"ה וזהו], שם שמות פי"ט אות ד, שם פכ"ג אות יח, שם פכ"ה סוף אות כג, שם ויקרא פ"ח אות א [ד"ה ויש], שם במדבר פכ"ח אות יא [ד"ה ואני], שם דברים פכ"ו אות יב [ד"ה אבל], גבורות ה' פט"ז [עו.], ח"א לשבועות ט. [ד, יא.], ועוד. וראה להלן פמ"ג [ד"ה אמנם מה]. 
(27) כמבואר בהתחלת הפרק, ושם הערה 2. וראה למעלה פט"ז הערה 44. וצרף לכאן דבריו בגו"א במדבר פכ"ח אות יא [ד"ה אמנם כאשר], שכתב: "ויש לך לדעת, כי המלך הוא המקשר את מלכותו עד שהכל אחד. ולפיכך צריך שיהיה מלך אחד, ולא שני מלכים, כי איך יתקשר להיות אחד על ידי שנים, כי שנים הם מחולקים... כי אין אחדות אלא למלך, שהוא יחיד בעמו, ועל ידו יתקשר הכל להיות כלל אחד... ולכך 'אי אפשר לשני מלכים להשתמש בכתר אחד'" [חולין ס:]. הרי שכל המקשר לאחדות בהכרח שהוא עצמו יהיה אחד. וראה למעלה בהקדמה הערה 76, פכ"א הערה 10, ופכ"ב הערה 20. (28) אודות שאחדות התורה נובעת מאחדותו יתברך, ראה דבריו בנצח ישראל פ"י [ד"ה ואיך לא], שכתב: "כי השם יתברך שהוא יחיד בעולם, איך לא יהיה לו בעולם אומה השייכת לו, ויש לה התיחסות אליו, שהיא גם כן אומה יחידה בעולם הזה, כמו שהוא יתברך יחיד. והם ישראל, שעליהם נאמר [ש"ב, ז, כג] 'ומי כעמך ישראל גוי אחד', שיש להם התורה, ובשביל זה הם עם אחד. ולא כמו שאר אומות, אין להם תורה מן השמים שהיא תורה אחת, רק יש לאומות דת נימוסית, ודת נימוסית אפשר שיהיה בפנים הרבה. רק התורה כתיב בה [במדבר טו, כט] 'תורה אחת תהיה לכם', ועל ידי התורה גם כן ישראל עם אחד. אומה כמו זאת, היא שייכת אל השם יתברך, שהוא יתברך אחד [דברים ו, ד]". (29) לשונו בדרוש עה"ת [סוף כו:]: "היה נראה כי זהו חסרון בחוק האל"ף, שאין בה ברכה כלל, שאינה אלא אחת במספר. והרי לפי האמת האל"ף היא קודמת לבי"ת, אשר מוכח מזה שהיא חשובה יותר מצד שהיא ראש האותיות. לכך אמר הקב"ה כי כשם שהבי"ת חשובה מצד שבה הרבוי, לפעמים הדבר שאין בו רבוי יותר טוב, כאשר הדבר הוא אחד בעצמו. ולכך האל"ף קדמה לבי"ת, וראוי להתחיל בה התורה שנבראת קודם שנברא עולם הרבוי, וזה יורה על מעלת התורה ומדריגתה". ובדר"ח פ"ו מ"א [רפ.] כתב: "התחלת בריאת העולם היא בבי"ת, ואילו התחלת התורה היא באל"ף, שנאמר 'אנכי ה' אלקיך', להודיע כי מעלת התורה היא קודמת". וכן כתב בדרשת שבת הגדול [קצז:] שהתורה שייכת ל"יום אחד" של מע"ב [בראשית א, ה], שאז הקב"ה היה יחיד בעולמו, כי עדיין לא נבראו המלאכים [רש"י שם]. (30) בדר"ח פ"ו מ"י ביאר את המשנה שם "חמישה קניינים קנה הקב"ה בעולמו, ואלו הן; תורה קנין אחד וכו'". וכתב שם לבאר [שיז.] בזה"ל: "ואמר 'תורה קנין אחד', הרי התורה היא ענין אחד בלבד, ולכך הוא קנין אל השם יתברך... כי התורה היא אחת לגמרי, שלכך פתח עשרת הדברות באל"ף ["אנכי" (שמות כ, ב)], והעולם נברא בב' ["בראשית" (ב"ר א, יד)], לומר כי אין דבר יותר אחד כמו התורה. כמו שאמרו במדרש [ילקו"ש ח"א סוף רמז א] 'אני אחד והתורה היא אחת והאל"ף אחת'. כי התורה היא כוללת והכל בה, ואם כן אי אפשר שיהיה דבר זולתה. כי הדבר שהוא חלק בלבד, אפשר שיהיה עוד דבר שהוא החלק השני. אבל דבר שהוא הכל, אי אפשר שיהיה עוד אחר עמו. וכיון שהתורה היא אחת, הוא קנין לגמרי אל הש"י. שלא תוכל לומר שאין התורה לגמרי אל הש"י כי יש עוד דבר עמה, כי אין עוד דבר עם התורה". והובא למעלה פכ"א הערה 2. (31) רש"י שמות כד, יב: "כל שש מאות ושלש עשרה מצות בכלל עשרת הדברות הן, ורבינו סעדיה פירש באזהרות שיסד לכל דבור ודבור מצות התלויות בו". ומקורו מהבמדב"ר יג, טז: "עשרת הדברות שהיו כתובים בלוחות... שתרי"ג מצות בלולות בהן". וכן הזכיר להלן פנ"ו [ד"ה ומה שאמר]. ובגו"א שמות פ"כ ריש אות ג כתב כן, וציין את דברי רש"י בפרשת משפטים כמקורו. (32) ולכך תקשי לך, שאף בריאת העולם היתה צריכה להתחיל באות אל"ף, כמו התורה. (33) כמבואר בהערה 1. (34) ואדרבה, בתחתונים נראה לכאורה במיוחד שאין בהם הסדר, וכדבריו בדרשת שבת הגדול [רז.], שכתב שם: "שהיו [הרשעים] מסלקים ההשגחה, שכך גוזר החוש. וזה, כי דבר שהוא מושגח הוא מסודר. והנה נראה בתחתונים שיש בהם עירוב, לא כמו העליונים. כי תראה כי כולם מסודרים כל אחד עומד במשמרתו כמו שבראו, לא יכנס האחד בגבול חבירו. כמו שתקנו 'ומסדר את הכוכבים במשמרותיהם'. אבל התחתונים הם מעורבים יחד, ואין האחד במשמרתו, כי אין המינים מסודרים כל מין ומין בפני עצמו... כי הכל מעורב; קטנים וגדולים, רעים וטובים. וזו היא טענה שהביאו על שאין כאן השגחה וסדר מסודר מן הש"י. כי המשגיח מסדר כל מין ומין בפני עצמו, עד שהכל מסודר. כי כאשר תראה סדר במדינה, תדע כי יש מלך מסדר הכל. וכאשר אין סדר להם, תדע כי אין להם מלך". והובא למעלה פכ"ד הערה 35. (35) ועוד אודות שהתורה היא אחת, ולכך הדברות מתחילות באות אל"ף [לעומת העולם שבריאתו מתחילה באות בי"ת], ראה דבריו בדר"ח פ"ג מ"ב [קיז.] שכתב: "אמרו במדרש כי לכך התורה התחלתה באל"ף, 'אנכי ה' אלקיך', לומר שהתורה היא אחת. רוצה לומר שהתורה כל דבריה מוכרחים מחויבים, אי אפשר רק שיהיו כך, ולא אפשר שיהיו בענין אחר כלל, וזה מעלת התורה על העולם. כי העולם יש כאן עולם שני - עולם הבא. ולכך העולם נברא בבי"ת. אבל התורה היא אחת, כי א"א שיהיה דבר אחד, אף נקודה אחת בתורה, שאפשר שיהיה בענין אחר, רק כך. ואין לומר בתורה שראוי שיהיה כך, אבל אינו מחוייב שיהיה כך, ואפשר שיהיה בענין אחר, אז לא היתה התורה אחת". נמצינו למדים שני טעמים לכך שהתורה היא אחת; (א) התורה מסדרת את הכל וכוללת הכל, ולכך היא אחת [דבריו כאן, ובדר"ח פ"ו מ"י, והובאו בהערה 30]. (ב) כל דברי תורה מוכרחים ומחוייבים, ולכך היא אחת. וראה נצח ישראל פמ"ה הערה 29. (36) פירוש - בין הקב"ה והתורה, אין דבר שקודם לתורה, אלא התורה היא הדבר הראשון והקרוב ביותר לה', וכמו שיבאר. (37) יסוד נפוץ בספרי המהר"ל, וכפי שכתב בנתיב התורה פ"ד [א, סוף יז:]: "אין דבר שהוא קרוב אל הש"י כמו התורה". ובדר"ח פ"ו מ"ח [סוף שז.] כתב: "אין לך דבר שהוא קרוב אל הש"י כמו התורה, שהיא אצולה מן הש"י, ולכך נקראת התורה 'עץ' [משלי ג, יח], שהעץ הוא יוצא מן העיקר ונאצל מן העיקר, וכך התורה היא אצולה מן השם יתברך". ובהספד [קצ] כתב: "כי בעל התורה הוא תחת צל הקב"ה, ואין דבר שהוא תחת כנפי השם כמו התורה". ובגו"א שמות פ"כ אות ג [ד"ה ועוד] כתב: "התורה ניתנה מפיו יתעלה, ואין דבר קרוב אל האחד רק התורה". וצרף לכאן דבריו שבנתיב התורה פי"ד [א, נח.], שכתב: "הדבר שהוא קרוב אל הש"י, הוא יתברך משפיע אותו תמיד", וכבר כתב כמה פעמים [ראה להלן ס"פ נו] שהקב"ה משפיע כל הזמן תורה לישראל, ולכך ברכת התורה נאמרת היא בלשון הווה ["נותן התורה"]. והם הם הדברים. וראה לעיל בהקדמה הערה 90, פ"א הערה 63, פ"ד הערה 90, פי"א הערה 12, ופכ"ו הערה 65. (38) וכן כתב בגו"א שמות פ"כ אות ג [ד"ה ועוד], וז"ל: "ואע"ג שלא הבינו בדבור זה כלום, אמרם בדבור אחד... הוא מורה על המעלה הגדולה של תורה. שהדבר הזה נראה ונודע, שכל עוד שיתרחק הדבר מלמעלה ויבוא לעולם התחתון - יתפרד ויתחלק. כי העולם העליון נקרא עולם האחדות, וכל שקרוב אל השם יתברך, הוא האחד האמת, הוא יותר באחדות. שעולם הזה השפל, הרחוק מאתו יתברך, הוא עולם הנפרד. והתורה ניתנה מפיו יתעלה, ואין דבר קרוב אל האחד רק התורה. ולפיכך ניתנה התורה מפיו בדבור אחד לגמרי, לפי שראוי אל התורה האחדות לפי מדריגת מעלתה. ולכך נאמרו העשרת דברות בדבור אחד. וזהו הפירוש האמתי כאשר תבין, והוא אמת". והובא למעלה פי"ג הערה 39, ופל"א הערה 21. (39) כמבואר בהערה 2. וכן כתב להלן פנ"ו [ד"ה ומה שאמר]: "עשרה הם כמו אחד במספר קטן". ובאור חדש [קעא.] כתב: "כי עשרה במספר קטן הוא אחד". ודע, שכמה פעמים ביאר טעם אחר לכך שעשרה הם כמו אחד. וכגון, בנצח ישראל פ"ו [ד"ה ומה שאמר] כתב: "העשרה נחשבים כמו אחד. שהרי אתה מונה עשרה עשרים שלשים ארבעים וחמשים, כמו שאתה מונה אחד שנים שלשה ארבעה". וכן כתב בדר"ח פ"ג מי"ג [קמ:], וז"ל: "כאשר מגיע לעשרה, העשרה הם כמו אחד, שהרי אתה מונה שלשים ארבעים וחמישים, כמו שאתה מונה שלש ארבעה וחמשה, שתראה מזה כי הפרטים מגיעים עד ט', והעשירי מקשר ומאחד אותם". ובדרשת שה"ג [ריש קצח.] כתב: "עשרה הם כמו אחד לגמרי... שאתה מונה אחד שנים שלשה ארבעה, כך אתה מונה עשרה עשרים, והם כמו שנים, ר"ל שני עשרים, וכן שלושים כמו שלשה, וארבעים כמו ארבעה, והרי דבר זה מבואר כי עשרה הם כמו אחד". ונראה שכאן בדוקא לא נקט כהסברו השני, כי באור חדש [קסב:] כתב שהמנין של עשרה עשרים וכו' אינו מורה לחלוטין שמספר עשרה הוא אחד גמור, וכלשונו: "מספר עשרה אינו דומה כמו אחד לגמרי, רק מספר מאה דומה לאחד. לפי שמונין בו מספר - אחד מאה, ב' מאות, ג' מאות. אבל מספר של עשרה המנין עשרים, שלושים, ואין מונין ב' עשרה, ג' עשרה, כמו שמונין א' מאה, ב' מאות, ג' מאות". וכן כתב בגבורות ה' פנ"ד [רמב.], וז"ל: "שאין נחשב עשרה כמו אחד, שאם היה עשרה כמו א' היה מונה א' עשרה [ב' עשרה], כמו שימנה האדם א, ב, ג, אבל... יאמר עשרים... לכך אין זה דומה לאחד". נמצא שיש במספר עשרה שני פנים; פן אחד המורה שהוא דומה לגמרי למספר אחד [המספר הקטן]. פן שני המורה שהדמיון לאחד אינו גמור ומוחלט [המנין של עשרה, עשרים וכו']. וכאן שרצונו לבאר שהתורה היא אחת לגמרי, הוכרח איפוא לבאר כפן המורה שמספר עשרה הוא אחד גמור, וזה מתבאר רק לפי ההסבר של מספר קטן. (40) ובגו"א שמות פ"כ אות ג כתב טעם נוסף לכך שהדברות נאמרו בדבור אחד, וכלשונו: "מלמד שאמר הקב"ה כל עשרת הדברות בדבור אחד כו'. ואף על גב שלא הבינו בדבור זה כלום, אמרם בדבור אחד, לומר כי כל התורה ענין אחד ודבור אחד, שהרי כל התורה הם יוצאים מעשרת הדברות... ואלו עשרת הדברות נאמרו בדבור אחד, הרי כל התורה דבור אחד. ונפקא מיניה בזה, שאם אמר ש'כל התורה כולה מן השמים, חוץ מפסוק זה שאמרו משה מעצמו', הוא בכלל 'כי דבר ה' בזה' [במדבר טו, לא], וכופר בכל התורה, כי מאחר שכל התורה כולה דבור אחד הוא, ואין זה בלא זה, דהיא כמו נקודה אחת, ואין לה מקצת, ואם כופר במקצת - הוא כופר בכל התורה. וכן איתא בפרק חלק [סנהדרין צט.]". וא"כ ישנם שלשה טעמים לכך שעשרת הדברות נאמרו בדבור אחד; (א) התורה היא סדר הנמצאים, וכל המקשר ומסדר הכל, בהכרח שיהיה בעצמו אחד. (ב) התורה היא הדבר הקרוב ביותר אל הקב"ה, ואחדותו ניכרת בה ביותר. (ג) כל התורה היא חטיבה אחת, והכופר במקצתה - כופר בכולה. וכל שלשת הטעמים הללו קשורים במיוחד ובמסויים רק לעשרת הדברות, ולא לשאר חלקי התורה. כי שלשת טעמים אלו נשענים על היסוד שכל המצות נכללות בעשרת הדברות, ולכך כאשר הדברות הן אחד, בכך כל התורה היא אחת. וזהו המשך דברי המכילתא שהובאו בתחילת הפרק "שומע אני אף כל דברות שבתורה נאמרו כולם בדבור אחד, תלמוד לומר 'את כל הדברים האלה', הדברים האלה נאמרו בדבור אחד, ושאר דברות דבור דבור בפני עצמו". והפרק הבא פותח בהדגשה זו, וכלשונו: "התבאר לך בפרק שעבר ההפרש שיש בין עשרת הדברות שנאמרו לישראל, ובין שאר התורה". (41) חוזר בזה לדברי המכילתא שפתח בהם את הפרק, שלאחר שנתבאר שעשרת הדברות נאמרו בדבור אחד, הקשו במכילתא "אם כן מה תלמוד לומר וכו'", וכמו שמבאר. (42) הרא"ם שמות כ, א, ד"ה אם כן. (43) לשון הרא"ם שם: "איך אפשר שלא יכתבם להודיענו מה הם הדברות שנאמרו בדבור אחד... בהכרח היה שיכתבם בתורה, כדי להודיענו מה דבורים היו". (44) מוכיח בזה שהסדר מעכב, כי אם יקדים "לא יהיה לך" ל"אנכי", הדברות [התורה] לא יתחילו באות אל"ף, והרי מן ההכרח שהדברות יתחילו באות אל"ף, וכפי שנתבאר למעלה. ולגבי מה שכתב שאם יקדים "אנכי" ל"לא יהיה" הספר תורה יפסל, הנה בברכות יג. דרשו מהפסוק [דברים ו, ו] "והיו הדברים האלה" - "בהוייתן יהיו". ובגו"א שמות פ"כ אות ד [ויובא בהערה הבאה] הביא דרשה זו כמקור להלכה זו. אך שם מדובר לגבי שלא יקרא קריאת שמע למפרע, ולא לגבי ספר תורה. אמנם רש"י שם בדברים פירש שהמלים "והיו הדברים האלה" נאמרו על כל דברי תורה, ולאו דוקא על קריאת שמע [ומקורו בסיפרי שם], וכן ביארו הגו"א שם. וא"כ על כל דברי תורה נאמר ש"יהיו בהוויתן", לאמור שיהיו דברי תורה בסדר נכון. ואין כונת הגו"א לסדר כתיבה, שודאי הסופר יכול לכתוב קודם ספר דברים, ולאחריו ספר במדבר, ולחברם אחר כך. [לעומת תפילין ששם נאמרה ההלכה שאף הכתיבה תהיה כסדר, כמבואר בטוש"ע אור"ח סימן לב ס"א.] אלא כוונתו שדברי תורה לבסוף צריכים להופיע כסדר. ואם שינה סדר הפסוקים במידה שהקורא רואה בספר פסוקים שאינם כסדר, הרי זה ספר תורה פסול, כי זה שינוי בכתיבה של התורה, וכל שינוי פוסל, וכמבואר ברמב"ם הלכות ס"ת פ"ז הי"א. (45) לשונו בגו"א שמות פ"כ אות ד [ד"ה ולפיכך]: "נראה דהכי פירושו, אחר שאמר 'אנכי' ו'לא יהיה לך' בדבור אחד, למה מקדים הכתוב 'אנכי' ואחר כך 'לא יהיה לך', כיון שכולם בדבור אחד נאמרו. דודאי אין לומר דאין חילוק, שיכול להכתב 'לא יהיה לך אלהים אחרים' קודם 'אנכי', שזה לא מסתבר כלל לומר שיהיה דבר בתורה לשנות אותו, דבתורה כתיב [דברים ו, ו] 'והיו הדברים האלה' שיהיו בהוייתן, ואם הפך [הוא] פסול בתורה. ואם כל עשרת הדברים נאמרו כאחד, אין לאחד דין קדימה על אחר, שהרי כל העשרת דברות נאמרו כאחד, ומה שייך קדימה בזה". אמנם עדיין טעון ביאור, כי הואיל ויש צורך לכתוב "אנכי" ו"לא יהיה לך" ["דאם כן מנין היינו יודעים מה הם הדברים שנאמר להם" (לשונו למעלה)], מה מקום יש להקשות "למה כתב קודם 'אנכי' ואחר כך 'לא יהיה לך'", וכי היה יכול להכתב באופן אחר. הרי סו"ס הדברות היו חייבות להכתב, ואי אפשר לכתובן כאחת, ולכך בהכרח שתוקדם דברה אחת לרעותה, כי אין אפשרות אחרת. וצריך לומר, שכוונתו היא שהדברות היו צריכות להכתב על דרך של "'זכור' ו'שמור' בדבור אחד" [שבועות כ:], שבמקום אחד נכתב בתורה "זכור" [שמות כ, ח], ובמקום אחר לגמרי נכתב בתורה "שמור" [דברים ה, יב], ובכך אין האחד קודם לאחר, אלא נכתבו כאחד. וכך ג"כ היו צריכות הדברות להכתב. ובגו"א שם כתב עוד שני הסברים לקושית המכילתא, וכלשונו: "ועוד יש לפרש 'ומה תלמוד לומר אנכי ולא יהיה', כיון שנאמרו בדבור אחד, לא יהיו מבינים כלל, שהרי אי אפשר לשמוע שניהם, ואם כן לא יהיו שומעים אחד, ואם כן מה תלמוד לומר 'אנכי' ו'לא יהיה לך', ולא יהיו שומעים אחד מהם, דבר זה לא יתכן. לכך מקשה 'אנכי' ו'לא יהיה לך', כלומר שני דברים הנאמרים כאחד אי אפשר לשמוע שניהם, שכן אמרו [שבועות כ:] 'זכור ושמור בדבור אחד נאמרו, מה שאין הפה יכול לדבר והאוזן יכול לשמוע'. ואינו דומה לזכור ושמור, דודאי לא שמעו ישראל רק 'זכור' [שם פסוק ח], ומשה פירש כי 'שמור' נאמר עמו. אבל 'אנכי' ו'לא יהיה לך' אם נאמרו בדבור אחד, מה תלמוד לומר שאמר להם 'אנכי' ו'לא יהיה לך', והרי הם לא הבינו דבר מהם". והוסיף שם הסבר נוסף, וז"ל: "ועוד, מדכתיב 'אנכי' ו'לא יהיה לך' משמע שהכתוב אומר שכך דבר להם 'אנכי' ו'לא יהיה לך' זה אחר זה, והדבור שנאמר בפעם אחד אינו דומה לדבור הנאמר זה אחר זה, ולא יתכן 'וידבר אלהים את כל הדברים' - 'אנכי ה' אלהיך' 'לא יהיה לך' שנאמרו זה אחר זה, כדכתיב 'אנכי' ו'לא יהיה לך' זה אחר זה, ופשוט". (46) מוסיף לכאן גמרא זו, שלא תקשי לך, שהא תינח בשתי הדברות הראשונות, שישראל אכן שמעו את התפרטותן. אך הרי ישראל לא שמעו את שאר הדברות מפי הקב"ה, וא"כ שוב יעלה על הדעת שבנוגע לשאר הדברות לא יהיה הסדר מעכב, ואם הקדים את המאוחר ואיחר את המוקדם לא יהיה בכך פסול, ודבר זה הוא מן הנמנע. ועל כך ביאר, שאף שאר הדברות שמעו ישראל את התפרטותן, שנהי שלא שמעו אותן מפי הקב"ה, מכל מקום שמעו אותן מפי משה רבינו. ולכך אף בהן הסדר מעכב, כפי שהוא מעכב בשאר התורה ששמעו ישראל מפי משה רבינו. (47) כשיטת הרמב"ם בספר המצות מ"ע א, וז"ל: "מצוה א היא הציווי אשר ציונו בהאמנת האלקות, והוא שנאמין שיש שם עלה וסבה הוא פועל לכל הנמצאים, והוא אמרו 'אנכי ה' אלקיך'... והוא ציווי באמונת האלקות". וכן הרמב"ן בהשגותיו לספר המצות [מל"ת ה] הסיק לבסוף: "והטוב בעיני בזה שנמנה 'אנכי ה' אלקיך' כדעת הרב, והיא המצוה להאמין בעיקר". וכן כתב בפירושו לתורה [שמות כ, ב]: "הדבור הזה מצות עשה. אמר 'אנכי ה'', יורה ויצוה אותם שידעו ויאמינו כי יש ה', והוא אלקים להם, כלומר הווה קדמון, מאתו היה הכל בחפץ ויכולת, והוא אלקים להם שחייבים לעבוד אותו". וכן דעת הזוה"ק ח"ב כה: אמנם שיטת הבה"ג היא שאין "אנכי" מכלל התרי"ג מצות, וכמבואר בהשגות הרמב"ן לספר המצות [מ"ע א]. וכן ביאר להלן ר"פ לו. (48) פירוש - גם כאשר איירי במצות לא תעשה, מ"מ מבחינת המקבל לעולם איירי בקבלה חיובית ["קבלו גם כן הם"], והיא; נכונות המקבל לעשות את רצון הנותן, וכמו שמבאר. (49) פירוש - מטרת הגזירה היא להכניס את האדם תחת רשות העילה [ראה למעלה פל"ב (ד"ה אמנם למעלה)]. ודעת רבי ישמעאל היא, שהכנסה זו תיעשה רק כאשר הגזירה תתקבל אצל המקבל כפי שעוצבה ונעשתה מצד הנותן. באופן שהגזירה צריכה להקלט אצל המקבל "כנתינתה" ממש; אותה צורת גזירה שיצאה מפי הנותן, צריכה להקלט בדיוק באותה צורה אצל המקבל. אך אם הקבלה תחרוג ולו במעט מצורת הגזירה שיצאה מפי הנותן, ולא תהיה התאמה גמורה בין אופן הקבלה לבין אופן הנתינה, הרי כך באותה מידה עצמה תחסר בהכנסת העלול לרשות העלה. (50) "רק" בלשון המהר"ל הוא כמו "אלא". (51) פירוש - דעת רבי עקיבא היא שקבלת הגזירה מחייבת שהמקבל יבטל את רצונו לנותן, וככל אשר ישית עליו הנותן כן יקיים בנפשו. אך אין קבלת הגזירה מזקיקה שבנוסף לכך הגזירה תקלט אצל המקבל באותה צורה שנאמרה מפי הנותן, אלא סגי שהמקבל מוכן לעשות רצונו של הנותן. ולכך אין בזה הבדל בין אם מדובר במצות עשה או מצות לא תעשה. כי הבדל זה שייך רק מצדו של הנותן, אך מצדו של המקבל - חד הם, כי אין לו למקבל אלא הסכמה לקיים רצונו של הנותן, תהיה הגזירה אשר תהיה. 
(1) פירוש - בתחילת הפרק הקודם הובאו דברי המכילתא, אשר בעיקרם עוסקים בכך שעשרת הדברות נאמרו בדבור אחד. ואגב אורחיה אמרו שם במכילתא "שומע אני אף כל דברות שבתורה נאמרו כולם בדבור אחד, תלמוד לומר [שמות כ, א] 'את כל הדברים האלה', הדברים האלה נאמרו בדבור אחד, ושאר דברות דבור ודבור בפני עצמו" [לשונו למעלה ר"פ לד]. ואע"פ שלאורך כל הפרק שעבר לא היתה התייחסות מפורשת למלים אלו, ולאו בפירוש איתמר, מ"מ מכללא איתמר. שכתב שם [ד"ה ועוד יש]: "כי ראוי שיהיו עשרת הדברות בפרט נאמרים בדבור אחד". וכך עולה מכלל הטעמים שהוזכרו בענין זה. כי בפרק שעבר ביאר שני טעמים לכך שעשרת הדברות נאמרו בדבור אחד; (א) התורה היא סדר הנמצאים, וכל המקשר ומסדר הכל, בהכרח שיהיה בעצמו אחד. (ב) התורה היא הדבר הקרוב ביותר אל הקב"ה, ואחדותו ניכרת בה ביותר. ובגו"א שמות פ"כ אות ג הוסיף טעם שלישי לכך שעשרת הדברות נאמרו בדבור אחד, והוא כדי להורות שכל התורה היא חטיבה אחת, והכופר במקצתה - כופר בכולה. וכל שלשת הטעמים הללו קשורים במיוחד ובמסויים רק לעשרת הדברות, ולא לשאר חלקי התורה. כי שלשת טעמים אלו נשענים על היסוד שכל המצות נכללות בעשרת הדברות [ראה שם הערה 31], ולכך כאשר הדברות הן אחד, בכך כל התורה היא אחת. ולכך כתב כאן: "התבאר לך בפרק שעבר ההפרש שיש בין עשרת הדברות שנאמרו לישראל, ובין שאר התורה". ומה שכתב "ההפרש שיש בין עשרת הדברות שנאמרו לישראל, ובין שאר התורה", כי כוונתו לייחד את הדבור על עשרת הדברות שנאמרו לישראל מפי הקב"ה, ולא על עשרת הדברות שנכתבו בתורה [בחומש שמות ובחומש דברים], וכמו שיתבאר להדיא בהמשך דבריו. (2) כך עולה מהמתבאר בפרק הקודם. ולהלן פנ"ו [ד"ה ומה שאמר] כתב: "מספר 'בני ישראל' כמו מספר המצות, שהם תר"ג מצות. ועוד עשרה, שהם עשרת הדברות, סך הכל תרי"ג. ועשרת הדברות בו נכללו כל תרי"ג מצות, ועשרה הם כמו אחד במספר קטן [ראה לעיל פל"ד הערה 39]... שהתורה היא אחת. כי התורה היא ברית בין השי"ת, שהוא ציוה עליהם, ובין ישראל שקבלו המצות. ועשרת הדברות שכוללים כל התורה יש להם יחוס אל השי"ת שהוא אחד, כמו שנאמרו כל עשרת הדברות בדבור אחד... כי כל ברית הוא בין שני דברים; האחד כורת הברית, והאחד מקבל. והברית, שהיא התורה, מצד אחד קרוב אל כורת הברית, ומצד אחד קרוב אל מקבל הברית. ולפיכך עשרת הדברות שנאמרו מפי השי"ת קרוב אל כורת הברית, הוא השי"ת... ועשרת הדברות הם כמו אחד... כמו השי"ת אשר כורת הברית. ותר"ג מצות קרובים אל מקבל הברית. ומפני שקרובים אליהם - הם צורתם, לכך עולים אלו מצות שהם תר"ג כמספר 'בני ישראל'... כי עשרת הדברות מתייחסים אל השי"ת הנותן הברית, שהוא אחד. ותר"ג מצות פרטיים הם כנגד ישראל שקבלו המצות". וכן כתב בדרוש על התורה [לז.], וז"ל: "כי התורה היא ברית בין הש"י ובין ישראל. וכל ברית הוא מחבר השנים... עד שבהכרח קצתו יקרב אל האחד ביותר, וקצתו אל השני... והנה עשרת הדברות הם המקצת הקרוב אליו יתברך ביותר לפנימיותם וסתריהם היותר סודיים ונעלמים בחכמה, ושאר תר"ג מצות... קרובים אל ישראל ביותר... באשר המה צורת בני ישראל. וכן היה כל מספר בני ישראל באישיהם בפרשת במדבר [במדבר א, מו], אלף למצוה, אלף למצוה. באשר לשון 'אלף' הוא הסובל ג"כ לשון למוד, והמצות צריכים לימוד". ובנצח ישראל פ"ט [ד"ה ולכך התורה] כתב: "התורה הוא חבור לישראל... כי הדבר אשר הוא בין שני דברים יש לו חבור אל שניהם, ובזה מקשר אותם. ולכך התורה כולה, עם עשרת הדברות, הם החבור בין השם יתברך ובין ישראל. רק כי עשרת הדברות, שהם ראשונים אל התורה, יש להם חבור אל השם יתברך ביותר, ושאר התורה יש לה יותר חבור אל ישראל. ולכך 'בני ישראל' כמספר 'תריג', חוץ מיו"ד, שהם עשרת הדברות. ועשרת הדברות אינם קרובים כל כך אל ישראל, רק על ידם יש להם חבור אל השם יתברך". (3) מה שכתב ששאר המצות הן תוספת על עשרת הדברות, נראה לבאר על פי מה שכתב בגו"א שמות פכ"א אות א [ד"ה ונראה], וז"ל: "דודאי אע"ג שכל המצות נאמרו מסיני, יש מצות שהם עיקר יותר מסיני, לפי שהם מצות חשובות... כי עשרת הדברות נאמרו מסיני בשביל עצמם, ואילו שאר המצות נאמרו מסיני מפני שהשי"ת נתן התורה בשלימות בסיני... לפי שהתורה היא אחת, אין לומר שיהיו מקצת מצות נאמרו במקום זה ומקצת במקום אחר, ולפיכך נאמרו כולן שם". הרי שעשרת הדברות הן מצות יותר עיקריות מאשר שאר המצות, ולכך הם "בראשונה מן השם יתברך לשאר מצות התורה... ותוספות עליהם". (4) ואע"פ שבגמרא אמרו [מכות כד.] שרק שתי הדברות הראשונות שמעו ישראל מפי הקב"ה, ואילו שמונה הדברות האחרות שמעו ישראל מפי משה רבינו, מ"מ בתחילה כל עשרת הדברות נאמרו בדבור אחד, ורק לאחר מכן נתפרטו לדברות בודדות [רש"י שמות כ, א]. ולכך שפיר אמרינן שישראל שמעו את כל הדברות מפי הקב"ה, כי נאמרו בדבור אחד, ורק בפירוטם נחלקו שתי הדברות הראשונות מהשמונה האחרות. (5) וצרף לכאן את דבריו המסולאים של הפחד יצחק שבת, מאמר יג, שכתב: "כל התורה כולה 'עדות' היא קרויה [רש"י שמות כה, טז]... הנה פרטיותה של שם 'עדות' הונח על שני לוחות הברית [שמות לא, יח], דכלפי כלליות שם 'עדות' דכל התורה, נקראים הם שני הלוחות 'לוחות העדות' בפרטיות. נפרש נא בשפה ברורה את תוכן הכלליות והפרטיות של שם 'עדות' בקשר עם כל התורה בכלל, ועם הלוחות בפרט... והנה נמצאים לפנינו בחומש שני אופנים במציאות עדות 'והוא עד או ראה או ידע' [ויקרא ה, א]. וחכמים פירשו לנו ואמרו [שבועות לג:] 'ראה' בפנינו הלוה לו. 'ידע' בפנינו הודה לו. הרי דשמיעה מפי הנאמן היינו ידיעה. וראיה היינו מגע חושי עם הגופא דעובדא. ושוב אין אנו זקוקים בכאן אלא להעתקת לשונו של הרמב"ם בהלכות יסודי התורה [פ"ח ה"א] 'משה רבינו לא האמינו בו ישראל מפני האותות והמופתים וגו', אלא מפני שעינינו ראו ולא זר וגו''... ונמצא דכל התורה כולה שמענו מפי הנאמן [משה רבינו], והיינו עדות דידיעה. ולעומת זאת, נבואתו במעמד הרי סיני - 'עינינו ראו ולא זר', והיינו עדות הראיה. וזו היא השפה ברורה, אשר כגודל פשיטותה כן הוא עזוז עמקה". (6) בגו"א שמות פכ"א אות א [ד"ה ונראה] כתב: "כל המצות נאמרו מסיני - יש מצות שהם עיקר יותר מסיני, לפי שהם מצות חשובות, וירד הקב"ה בשבילם על הר סיני לאותם דוקא [ש]נאמרו בפירוש כאשר הם כתובים, וכל שאר המצות נאמרו עמהם מסיני. וזה בשביל כי 'תורת ה' תמימה' [תהלים יט, ח] אין מצותיה מחולקות, ולפיכך נאמרו כולם מהר סיני. ומכל מקום יש חילוק בין המצות; כי עשרת הדברות נאמרו מסיני בשביל עצמם, ואילו שאר המצות נאמרו מסיני מפני שהשם יתברך נתן התורה בשלימות בסיני. ותדע, שאמרו [סוטה לז:] התורה נתנה כללותיה ופרטותיה מסיני, חזרו ונשנו באוהל מועד, וחזרו ונשנו בערבות מואב. והשתא קשה, למה באלו מצות דוקא נכתב שנאמרו באוהל מועד, כגון מצות הקרבנות [ויקרא א, א]. על כרחך כמו שאמרנו, אף על גב שכל המצות נאמרו בסיני ונשנו באוהל מועד, לא נשנו כולם רק בשביל איזה מצות ששייכים דוקא באוהל מועד, כמו מצות קרבנות ששייכים אל אוהל מועד, ועל ידי אותן מצות נאמרה כל התורה באוהל מועד, לפי שהתורה היא אחת, אין לומר שיהיו קצת מצות נאמרו במקום זה, ומקצתן במקום אחר. ולפיכך נאמרו כולן שם, אבל לא נאמרו רק ברמז". ולמעלה פי"ז [ד"ה אבל דבר] הקשה: "אחר שניתנה לאברהם מצות המילה [בראשית יז, יא], וגיד הנשה ליעקב [חולין ק:], למה לא נתן להם התורה בשלימות". וראה ציון 81. (7) למעלה פט"ז [ד"ה מופת שני, ד"ה מופת שלישי, וד"ה וכנגד אלו]. (8) לשונו למעלה פט"ז [ד"ה מופת שלישי]: "מופת שלישי, והוא מופת ברור חיוב תורה מן השמים. וזה כי 'ראש עפרות תבל' [משלי ח, כו] הוא האדם, ובשבילו נברא הכל. וצריך שיהיה האדם, שהוא ראש בתחתונים, מסודר תחת השם יתברך, שהוא עלת הכל. שאם לא כן, יהיה האדם בפני עצמו מסולק מן השם יתברך; הוא ראש בתחתונים, כמו השם יתברך שהוא אלוה בעליונים. רק שצריך אתה לומר במה שמקבל האדם גזרת העלה, היא התורה מן השמים, שהוא לעול על האדם, ובזה הוא מסודר תחת רשות העלה מה שיעשה ומה שלא יעשה. כי האדם מיוחד מכל הנמצאים שהוא בעל בחירה רצונית לעשות מה שירצה. ואינו כמו העליונים, שהם עושים רצון קוניהם בלא שינוי וחלוף כלל, רק עומדים על מתכונתם אשר נבראו. זולת האדם, אשר הוא בעל בחירה רצונית לעשות. ולכך אם לא היה מצווה במעשיו, היה הוא חלוק בתחתונים, כי היה רשות לעצמו, ולא היה לו קשור וסדר בעלתו. ודבר זה אי אפשר שיהיה האדם נבדל מן העלה ויהיה ברשות עצמו. ובאולי יאמר כי האדם וכל הנמצאים תחת רשות העלה מצד שיכול לעשות בהם כרצונו, להמית ולהחיות, ובדבר זה האדם תחת רשות העלה. דבר זה אין לומר כלל. כי אם האדם תחת רשות השם יתברך מה שיש בידו להמיתו ולהפסידו, אין זה מצד במה שהאדם הוא שכלי. כי כל הנבראים משותפין בזה. אבל במה שהוא אדם שכלי, מצד הזה ראוי שיהיה תחת רשות העלה. ואי אפשר שיהיה זה רק כאשר נתן לו התורה. שעל ידי התורה האדם במה שהוא שכלי תחת רשות העלה, אשר צוה עליו שיהיה הנהגה שלו בענין זה. ואם לא כן, אין האדם - במה שהוא מיוחד בעל שכל - תחת רשות העלה, רק הוא תחת העלה במה שהוא משותף עם שאר התחתונים, לא במה שהוא מיוחד מבין שאר הנמצאים... ודבר זה הוא מופת ברור לתורה מן השמים, שאי אפשר בלא זה. כי על ידי זה האדם הוא מסודר תחת העלה, ועל דבר זה סובב כל נתינת התורה". וראה למעלה פ"ט [ד"ה ואיך לא], ושם הערה 57, ופל"ב [ד"ה אמנם למעלה], ושם הערה 36. (9) לשונו למעלה פט"ז [ד"ה מופת שני]: "מופת שני; כי כל הדברים אשר בראם השם יתברך הכל הוא בשלמות, ולא נמצא דבר חסר בעולם. ודבר זה העיד עליו החוש כאשר אנו חוקרין על כל נמצאים, שהם שלמים לפי שהם... והאדם הזה הוא חסר, כי מעלת האדם מצד השכל, ומצד הזה האדם חסר, שהוא חסר השכל. ואף אם ימצאו פרטיים שהם בעלי שכל, מכל מקום אין בדבר זה השלמה כלל. כי האדם נברא בכח על השכל, ואף אם הוציא שכלו אל הפעל, עדיין אין כאן שלמות, כי תמיד הוא עוד בכח יותר לצאת אל הפעל, ואין כאן השלמה כלל. כי השלמה הוא כאשר אין כאן תוספת, ודבר זה אינו באדם, כי תמיד אפשר לו להוסיף על השכל. והרי כל הנבראים יש להם השלמה. אמנם כאשר נתן השם יתברך לעולם התורה, דבר זה השלמת השכל לגמרי. ואף כי האדם אין משיג כל התורה, מכל מקום יש לאדם השלמה בצד הזה שנתן לו התורה שבה הכל, ויש לו השלמה, כמו שאמרו [אבות פ"ה מכ"ד] 'הפוך בה דכולה בה'... ודבר זה מחייב התורה מן השמים, עד שיהא השלמה אחת שכלית אל המין בכלל. ואם לא היה תורה מן השמים, היה השלמה מיוחדת לכל פרטי ופרטי, והכל לפי השכל שלו, ודבר זה אי אפשר, כמו שאמרנו... ודבר זה הוא מופת חותך ברור שאין לספק בו מי שיש בו חכמה". (10) להלן פמ"ג [ד"ה ועוד תדע]. (11) לשונו להלן פמ"ג [ד"ה ועוד תדע]: "כי התורה היא הברית בין השם יתברך ובין ישראל המקבלים את הברית. והברית הוא מחבר כורת הברית והמקבל את הברית ביחד... ומפני כך היו שני לוחות הברית גם כן, ולא היה לוח אחד. מפני שהם לוחות הברית, וכל ברית הוא בין שנים; האחד הכורת, והשני מקבל הברית. ולכך היו חמש כתובים על לוח אחד, וכל החמש מה שלא יעשה אל השם יתברך, אשר כרת ברית עמהם. ולוח השני נגד מקבל הברית, הוא האדם, ולכך על לוח השני כתובים מה שלא יעשה אל מקבל הברית". וראה למעלה פט"ז הערה 126, ופכ"ה הערה 99. (12) לשונו למעלה פט"ז [ד"ה וכנגד אלו]: "וכנגד אלו המופתים הנאמנים שחייב להיות תורה מן השמים; האחד, כי ראוי שיהיה האדם העלול מסודר תחת רשות העלה. והשני, כי ראוי שיושלם האדם על ידי תורה מן השם יתברך... לפיכך שני דברים בתורה; עשרת הדברות בפני עצמם, והשני, כל התורה בפני עצמה. וזהו כי עשרת הדברות הם קבלת מלכותו יתברך, ועל ידי אלו המצות האדם עומד תחת רשות העלה. ולפיכך היו כתובים עשרת הדברות על שני לוחות בפני עצמם, ונקראו 'לוחות הברית' [דברים ט, ט], שהם קבלת מלכותו. והתחלתו [שמות כ, ב] 'אנוכי ה' אלהיך', לומר כי הוא יתברך מלכם, ואחר כך גזר גזרותיו על ישראל... ובאלו עשרת הדברים יש קבלת גזרות העלה על העלול. ושאר התורה הוא להשלמת האדם". (13) פירוש - שתי הבחינות האלו [המחלקות בין הדברות לבין שאר המצות], נמצאות בתוך עשרת הדברות גופא, וכמו שיבאר. (14) כי רק הם נאמרו ישירות מפי הקב"ה לישראל, וכמו שביאר. (15) "ואם לא כן" - שאין לדברות יחוד המבדיל בינם לבין שאר המצות. (16) ושתי הבחינות שהוזכרו כאן [הכנסת העלול לרשות העלה, והשלמת האדם] הן שתי הבחינות של צד נותן וצד מקבל שישנם בתורה, וכפי שנתבאר למעלה פכ"ז הערה 41. וכן כתב להלן פמ"ג [ד"ה וקודם שבאנו], וז"ל: "כי התורה שנתן השם יתברך לישראל יש בה שתי בחינות; הבחינה האחת, מצד השם יתברך, אשר הוא נותן התורה. הבחינה השנית, מצד ישראל המקבלים את התורה. ואם היה אחד נותן לחבירו דבר, והם שוים במדריגה, אין כאן רק בחינה אחת, כי שניהם שוים במעלה. אבל כאשר השי"ת, שהוא על הכל, נתן התורה לישראל, והם בארץ, אי אפשר שלא יהיה כאן בחינה מיוחדת מצד הנותן, ובחינה אחרת מצד המקבל". (17) "מרובע בלשון יון" [קרבן העדה שם]. (18) "בין כל דיבור ודיבור היו כתובים דקדוקי התורה" [קרבן העדה שם]. (19) "כימא רבא - ששמו תרשיש, והוא הים הגדול, והוא מלא מיני דגים הרבה" [קרבן העדה שם]. (20) לפי דעת רבנן. (21) פירוש - מהו הצורך להוסיף יותר מאשר חמשה דברות בכל לוח, שזו החלוקה הפשוטה של עשרת הדברות על פני שני לוחות אבנים, וכפי שאכן אומר חנניא בן אחי רבי יהושע. (22) "שלא בא דבר בלתי שלם מן השם יתברך" [לשונו בגו"א דברים פ"ח אות ג]. "כי הדבר הבא מן השם יתברך הוא בשלימות" [לשונו בח"א לקידושין לט: (ב, קמג:)]. "ואל תאמר כי יהיה חס ושלום בפעל השם יתברך דופי" [לשונו למעלה פ"ב (ד"ה ובמדרש עוד). וראה שם הערה 48, ופט"ז הערה 26]. (23) שהרי נתבאר למעלה [ד"ה והרי יש] שעשרת הדברות לכשעצמן אינן נחשבות לחסרות, כיון שהן יחידה תמימה בפני עצמה של מצות המדביקות את העלול לעילה. אך זה נאמר רק על כל עשרת הדברות, אבל חמשה דברות בודאי שנחשבות לחסרות. ולכך מן הנמנע הוא שבכל לוח ולוח יופיעו דברות מקוטעות וחסרות, ולכך בע"כ בכל לוח ולוח היו כל עשרת הדברות. (24) פירוש - מקשה על דעה זו [שבכל לוח ולוח הופיעו כל עשרת הדברות], מדוע היה צורך שיהיו שני לוחות אבנים, ולא סגי בלוח אחד. דבשלמא אם היו רק חמשה דברות בכל לוח, אזי הדברות המופיעות בלוח אחד שונות מאלו השנויות בלוח השני, ולכך שפיר מובן שישנם שני לוחות ["האחד כנגד העלה, והשני כנגד העלול" (לשונו למעלה)]. אך בהעדר חלוקת תוכן בין שני הלוחות [כי על שניהם נכתבו כל אותן עשרת הדברות], תקשי לך לשם מה נקבעו מעיקרא שיהיו שני לוחות זהים. (25) הולך לבאר שהלוחות מורים על עלה ועלול, וזה גופא גונז בתוכו שתי מערכות יחס הפוכות; מחד גיסא יחס של שיתוף וחבור. ומאידך גיסא, יחס של הפרדה והבדלה. הפן הראשון מתבטא בכך שבכל לוח נאמרו כל עשרת הדברות. הפן השני מתבטא בכך שהיו שני לוחות אבנים, וכמו שמבאר. (26)  להלן פרק לו [כולו], ופרק מג [ד"ה ועוד תדע]. וראה הערה 11. (27)  כפי שנתבאר עד כה בפרק זה, כי המצות נועדו לחבר ולהכניס את העלול לרשות העלה. וראה למעלה פ"ט הערה 57. ובאור חדש [קפה.] כתב: "אין האדון מניח את עבדו להיות כלה... כי כך ראוי לאדון שיהיה שומר את עבדיו ומציל אותם מן ההפסד... כי האדון והעבד יש להם חיבור ביחד, שהוא אדון עליו והעבד הוא עבד לו". וראה למעלה פי"ט הערה 46. (28) כי הואיל וישנו חבור בין העלה ובין העלול, לכך כתיבת חמשת הדברות [הראשונות או השניות] לכשעצמם יחשבו לדבר חסר, כי יחסר החלק האחר של החבור, המשתייך מאוד לחלק הראשון. (29) כמבואר למעלה [ד"ה וכנגד אלו]. (30) אודות שביחס של עלה ועלול נמצאים בו זמנית גם שייכות וגם ריחוק, ראה דבריו בנצח ישראל פכ"ג [ד"ה וביאור מחלוקת], וז"ל: "כי כאשר האדם הוא עלול מן העלה יש לו שתי בחינות; הבחינה האחת, כי במה שהוא עלול, הנה הוא נבדל מן העלה, וראוי שיקבל יראתו ופחדו עליו. והבחינה השניה, כי אין ספק כי העבד יש לו צירוף אל אדון שלו". וזה לשונו בבאר הגולה באר הרביעי [פה.]: "יש לעלול הזה שתי בחינות; הבחינה האחת - מפני שהוא יתברך עילה, לכך יש לו לעלול חבור וקירוב אל העילה, כמו שיש לבן חבור וצירוף אל האב שבא ממנו. וכך הש"י, שהוא עילה אל העולם יש אל העולם קירוב אל העילה. הבחינה השנית, מצד שהש"י עילה, והעולם הוא עלול, בודאי העילה הוא נבדל מן העלול, שזה עילה וזה עלול. ואלו שתי בחינות שהם מחולקות, הם בעולם בכלל. והשמים שהם עלולים יש בהם הבחינה הראשונה, שיש להם קירוב וחבור יותר אל הש"י, מצד שהוא יתברך עילתם. והארץ יש לה הבחינה השנית, שהשי"ת נבדל מהם מצד שהוא יתברך עילה, והעולם הוא עלול". ובח"א לב"ב צט. [ג, קכב:] כתב: "והעלה עם העלול יש בזה שתי בחינות; הבחינה האחת מצד הצרוף, כי העלה והעלול מצטרפים ביחד, כמו שתראה האב והבן שהם מצטרפים, ויש להם חבור ביחד. ובצד מה הם מחולקים, כי העלה מחולק מן העלול". וכן כתב בנר מצוה [יג:]. וראה גו"א דברים פ"י הערה 34, נצח ישראל פל"ח הערה 46, ובח"א לכתובות צו. [א, קס.]. וראה למעלה פי"ט הערה 48. (31) פירוש - בכל לוח בפני עצמו היו שתי רשימות, אחת לימינו של הלוח, ואחת לשמאלו של הלוח, כאשר כל רשימה מכילה את עשרת הדברות. כל דברה ודברה שברשימה הימינית היתה מכוונת כנגד הדברה המקבילה לה שברשימה השמאלית. (32) "מן השמאל לימין" - שהיתה כתובה למפרע, וכגון תיבת "אנכי" שברשימה הימינית היתה כתובה ברשימה השמאלית "יכנא". (33) כי הלוחות הראשונות נקראים "מעשה שמים" [דב"ר ג, יז]. ובתורה נקראו "מעשה אלקים" [שמות לב, טז]. (34) אודות השויון של ימין ושמאל - ראה דבריו בגו"א שמות פט"ו אות כג שכתב: "אין ארץ בלא שמים, ואין שמים בלא ארץ... כי שניהם שקולים, כדאיתא בפרשת בראשית [ב"ר א, טו]... כמו שיד השמאל ויד הימין שניהם הם אדם, ואין יד ימין בלא שמאל, ואין יד שמאל בלא יד ימין, כך השמים והארץ". הרי שיחס הידים זו לזו הוא כיחס השמים לארץ. והואיל ושמים וארץ שקולים הם, הרי מחמת אותה סיבה עצמה יד ימין שוה ושקולה ליד שמאל. וראה נצח ישראל פכ"א הערה 30. (35) "שנוי" - אי שויון. (36) "ובזה" - בשויון שבין ימין לשמאל. (37) דוגמה לדבר; מדת אברהם משתייכת לימין, ומדת יצחק משתייכת לשמאל [גו"א במדבר פ"ד אות ט (ד"ה ויש)]. והנה אברהם הובטח שיקבר בשיבה טובה [בראשית טו, טו]. וכתב רש"י על מותו של אברהם [בראשית כה, ל]: "באותו יום מת אברהם, שלא יראה עשו בן בנו יוצא לתרבות רעה, ואין זו שיבה טובה שהבטיחו הקב"ה. לפיכך קיצר הקב"ה ה' שנים משנותיו, שיצחק חי ק"פ שנה, וזה [אברהם] קע"ה". ומנין שמעיקרא היה אברהם צריך לחיות בשוה לימים שחי יצחק, עד שאתה מסיק מכך שאם חי פחות ממנו איירי שימי אברהם נתקצרו, שמא מעיקרא נגזר על אברהם לחיות קע"ה שנה בלבד. אלא שהם הם הדברים. בבנין של "כנסת ישראל" שקועים כוחות ימין ושמאל בשויון מוחלט, כפי שבכל דבר שלם שקולים בו הימין והשמאל. ולכך מוכרח מזה שיהיה שויון חיים בין אברהם ליצחק. ואם הנך רואה חריגה משויון זה, בעל כרחך שהנך עוסק בקיצור ימים, ולא בגזירה שהיתה כך מעיקרא. (38) אודות הקשר בין שלם לשוה, הנה הגדיר שמספר מאה הוא מספר שלם, מחמת שהוא מתחלק בצורה שוה, וכלשונו בגו"א דברים פ"ד אות כא [ד"ה כי]: "כי מאה אמה יש לו סגולה שאין בכל המספרים, כי המאה הוא סכום מספר, שהוא מאה, ולא תמצא בו חלק כלל. וזה כי כאשר תרבע את המספר הזה, עד שהוא שלם, כי מספר מרובע הוא שלם, שהרי אורכו כרחבו. ואם אינו מרובע אינו שלם, שהרי חסר מן הרוחב או מן האורך. וכאשר תרבע אותו להשלימו, הרי צלעותיו עשרה שלימות, והם סכום מספר. אבל כאשר תרבע מספר עשרה, אין צלעותיו שלימות, רק אמות שבורות. וכן אלף, אין צלעותיו שלימות, רק אמות שבורות. לכך מספר מאה... מספר שלם, שלא תמצא בו חלק". וכן כתב בנתיב הלשון פ"ב [ב, סז.] שמספר מאה הוא מספר שלם. וכן הוא בח"א לערכין טו. [ד, קלג.]. (39) כפי שכתב בגו"א דברים פ"ד אות כא [ד"ה כי]: "כי מספר מרובע הוא שלם, שהרי ארכו כרחבו. ואם אינו מרובע אינו שלם, שהרי חסר מן הרוחב או מן האורך". (40) פירוש - השויון בין המעלה והמטה צריך להיות דומה לשויון של הימין והשמאל; כשם שהשויון בין הימין והשמאל הוא שהדברות נכתבו פעם אחת מימין לשמאל, ופעם שניה משמאל לימין [כמבואר למעלה], כך הוא הדמיון בין המעלה והמטה; פעם אחת הדברות נכתבו ממעלה למטה, ופעם שניה ממטה למעלה, וכמו שמבאר. 
(41) והנה בדפוסים המאוחרים יותר הושמטו המלים "כמו זה", וכן הושמט הציור הנמצא כאן. ודברים מעין אלו ארעו למאות בספריו של המהר"ל, וכפי שמוכח מהמדור של "שינויי נוסחאות". והפליאה רבה ביותר, כיצד העזו אותם מדפיסים לשלוח יד בספריו הקדושים, ולנהוג בהם כאדם העושה בתוך שלו. והפליאה תגבר עוד יותר על המהדורות החדשות שנדפסו בשנים האחרונות, ואשר הכריזו בשער בת רבים שמהדורתם ערוכה על פי דפוס ראשון שיצא לאור בחיי המהר"ל, ולא עמדו בדבורם, אלא הדפיסו את מהדורותם עם הטעויות המצויות בדפוסים שקדמו להם. (42) לשונו בנצח ישראל פנ"א [ד"ה ומה שאמר]: "כי המרובע הוא שלם בלא חסרון". (43) בא לבאר את דרשות הפסוקים לפי כל אחת מהשיטות. (44) כן ביאר הגר"א בהגהותיו לירושלמי שקלים שם, וכלשונו [אות ט]: "כי ממלת 'ויכתבם' קא דריש עשרה על לוח זה, ועשרה על לוח זה". וצרף לכאן, שבתפילת שחרית של שבת אומרים "ושני לוחות אבנים הוריד בידו וכתוב בהם שמירת שבת". ואם מצות שבת נכתבה רק בלוח אחד, היה מן הראוי לתפוס לשון יחיד, ולומר "וכתוב בו שמירת שבת". אלא שאיירי לפי אותן שיטות האומרות שעשרת הדברות נכתבו בשני הלוחות. (45) כן הוא בגר"א שם [אות י], ולא כפי הגירסא שלפנינו בירושלמי, שהובא שם הפסוק "ויכתבם על שני לוחות אבנים" [עיין קרבן העדה שם]. (46) כמבואר בהערה 22. (47) רבנן [עשרה על כל לוח], ר"ש בן יוחאי [עשרים על כל לוח], רבי סימאי [ארבעים על כל לוח], וחנניה בן אחי רבי יהושע [בין כל דיבור היו דקדוקיה]. (48) בגמרא שלפנינו ליתא לתיבות "אומה ולשון", אבל כך היא הגירסא בעין יעקב. ודרכו של המהר"ל להביא המאמרים כפי הגירסא שבעין יעקב, וכפי שנתבאר למעלה כמה פעמים [פ"ד הערה 10, פי"ד הערה 5, פכ"ה הערה 69, ופ"ל הערה 6]. (49) שעשו את העגל. 
(50) לשון הפחד יצחק שבועות, מאמר ד, אות ז: "כלום יש מיתה במלאכי מרום, הרי עם אכילת עץ הדעת לא נקנסה עליהם מיתה". ובב"ר [ח, יא] אמרו "אמר הקב"ה, אם בורא אני אותו מן העליונים, הוא חי ואינו מת". וראה למעלה פ"י הערה 16, ופכ"ג הערה 35. וזה לשונו בנתיב התורה פ"ג [א, יג:]: "המיתה מצד הגוף, לא מצד השכל הנבדל, שאין לשכל הנבדל עסק במיתה". ולהלן פמ"ז [ד"ה ביאור זה] כתב: "מצד השכל אין ראוי שיהיה העדר ומיתה, וההעדר והמיתה הוא מצד החומר בלבד". ובנצח ישראל פ"ה [ד"ה ומה שאמר] כתב: "הגוף סיבה אל המיתה, לפי שעל ידי הגוף הוא בא החטא, שאם אין הגוף היה האדם כמו מלאך". ובח"א לב"מ קיד. [ג, נה.] כתב: "אליהו... לא קיבל מיתה... ולפיכך חתם שם 'אל' בשם אליהו, כמו שחתם שם 'אל' בשמות המלאכים; 'מיכאל', 'גבריאל', 'רפאל'". (51) ומילת "עליון" נאמרת על השולט והמושל. וכן ביאר בנצח ישראל פי"ט [סד"ה ואמר], וז"ל: "'טוב להודות לה' ולזמר לשמך עליון' [תהלים צב, ב]... יש לפרש גם כן 'טוב להודות לה'' שהוא ברא הכל. ואחר שבראם, יש לו כח להפסיד אותם. וזה שאמר 'ולזמר לשמך עליון', שהוא יתברך עליון ומושל עליהם". ורש"י [דברים לב, מג] כתב: "אפילו חלש למעלה וגבור למטה, אימת עליון על התחתון". ונאמר [דברים כח, א] "ונתנך ה' אלקיך עליון על כל גויי הארץ", ופירושו שישראל ישלטו על גויי הארץ, וכמבואר בנצח ישראל פ"א [ד"ה ועוד], ושם הערות 27, 28, ושם פי"ד [ד"ה והתבאר לך], ושם הערה 63. (52) והמלים "אכן כאדם תמותון" נאמרו כנגד המלים "אני אמרתי אלקים אתם". (53) והמלים "וכאחד השרים תפולון" נאמרו כנגד המלים "ובני עליון כולכם". (54) ובדר"ח פ"ג מ"ה [קכג.] ביאר יותר את שני השבחים "אלקים אתם", "ובני עליון כולכם", וכלשונו: "יש לך לדעת, כי ההנהגות אשר הם בעולם הם שלש; כי ההנהגה שצריך האדם לנהוג לפי מנהגו של עולם, לחרוש ולזרוע, ושאר צרכיו אשר המה צריכים לפי הנהגת סדר העולם וטבעו, והאדם הוא משועבד להנהגת הטבע. ועוד יש הנהגה בלתי טבעית, והיא הנהגה האנושית, אשר מתחדשת מן הבחירה, ועל ידי הנהגה הנימוסית שהיא על ידי המלכות, מה שירצה ומה שלא ירצה, וגוזר גזירתו על האדם, והוא הנהגת הנימוס. והאדם הוא משועבד גם כן להנהגה הזאת, שהוא משועבד אל המלך שעל ידו הנהגה הזאת. וההנהגה השלישית, הוא הנהגה אלקית שסדר השם יתברך בעולם איך יהיה נוהג, על ידי התורה שנתן השם יתברך... עד שהם שלשה הנהגות; הנהגה טבעית, הנהגה נמוסית, הנהגה אלקית בלתי טבעית. ואמר כאשר האדם מקבל עליו עול תורה, אז הוא עם השם יתברך, ואז מעבירין ממנו עול מלכות ועול דרך ארץ. כי הנהגה השלישית הזאת היא הנהגה אלקית, עד שהאדם עם השם יתברך, ואז הוא יוצא מן עול מלכות, ומן עול דרך ארץ, שאלו שניהם הם מצד עולם הזה, ואשר הוא משועבד אל הש"י, א"א שיהיה משועבד אל המלכות ואל הטבע. וזה אמרם גם כן בפרק קמא דע"ז [ה.] אמר רבי יוסי, לא קבלו ישראל את התורה אלא שלא יהא מלאך המות ואומה ולשון שולטת בהן, שנאמר 'אני אמרתי אלקים אתם ובני עליון כלכם אכן כאדם תמותון וכאחד השרים תפולו', עד כאן. ומה שאמר ש'אין מלאך המות שולט בהן', זה הנהגת הטבע, שלא יהיו מסורין תחת הטבע, שמלאך המות שולט בבני אדם לפי הטבע. ו'אומה ולשון' הוא הנהגה האנושית הבלתי טבעית. כלל הדבר, אשר מקבל עליו עול תורה, שהיא אלקית, הוא יוצא מן גזירת הטבע, ומן הגזירה הבלתי טבעית והיא אנושית... הרי ביארו כי העוסק בתורה הוא מתעלה, ומפני שהוא מתעלה מדריגתו למעלה ממדריגת הטבע שהוא הנהגת העולם, וכן ההנהגה האנושית הבלתי טבעית, עד שהוא בן חורין מאלו שתי הממשלות אשר אמרנו". (55) שיטת תנא קמא [ע"ז ה.], החולקת על שיטת רבי יוסי, וסוברת "לבטל מהם מלאך המות אי אפשר, שכבר נגזרה גזרה, הא לא קבלו ישראל את התורה אלא כדי שלא תהא אומה ולשון שולטת בהן" [לשון הגמרא שם]. (56) "ובלא זה" - לולא גזירת מיתה הראשונה שהיתה על אדם הראשון. (57) פירוש - אם עונש המיתה שהוטל על אדה"ר היה ניתן לבטול, אזי הוא היה מתבטל מפאת מעלת הלוחות הראשונות. ורק משום שהעונש ניתן באופן שאינו מאפשר בטולו, לכך היתה חסרה ההיכי תמצא לבטולו. ואם כן אף לת"ק, ראויה מעלת הלוחות הראשונים לבטל בעצם עונש מיתה, ורק שהדבר לא התאפשר מפאת סיבות חיצוניות. (58) א"כ הלוחות הראשונות נשתברו, כי לא היו ראוים למעלת העולם הזה. אך מ"מ ניתנו מעיקרא לישראל, כי באותה שעה היו ישראל למעלה ממעלת העולם הזה, שהיו בגדר מלאכים. אך לאחר חטא העגל, שישראל חזרו לדרגת העולם הזה הגשמי, שוב לא היו ראוים ללוחות אשר הם מעשה אלקים. ונקודה זו תבואר יותר בהמשך. (59) "גבי כבוד אב ואם, דכתיב בהן [דברים ה, טז] 'למען ייטב לך'" [רש"י שם]. (60) פירוש - רבי תנחום בר חנילאי השיב לרבי חנינא בן עגיל, שהתשובה על שאלתו לא שמע מרבי יהושע בן לוי, אלא ממקור אחר. (61) לשון הגמרא שלפנינו: "וכי סופן להשתבר מאי הוי", ומדוע זו סבה להמנע מכתיבת "טוב" בלוחות הראשונות. (62) דע, שדבריו כאן מופיעים גם בח"א לב"ק שם [ג, י.], כמעט אות באות, עם שנוים קטנים, שיובאו בהמשך. (63) יסוד נפוץ מאוד בספרי המהר"ל. וכגון, בגו"א שמות פ"ד אות א: "הטובה היא מציאות". ושם בראשית פל"ז אות ט [ד"ה ועל] כתב: "כי השי"ת, שברא את העולם, בראו בטוב, דאצל כל אחד נאמר 'כי טוב' [בראשית א, ד], וכאשר נוטה אל הרע יוצא מן מציאות העולם... שהמציאות הוא טוב, וההעדר הוא רע, לכך הנוטה אל הרע, נוטה אל ההעדר שהוא רע". וכן כתב בדר"ח פ"ב מי"א [צט:], וז"ל: "כי הטוב שיש בנמצאים נותן לנבראים מציאות וקיום, וזולת זה לא היה קיום כלל. וראיה לזה מה שכתוב במעשה בראשית כאשר ברא השם יתברך 'וירא אלקים כי טוב', כלומר שראוים הנבראים אל הקיום במציאות מצד הטוב שבהם. ולוחות ראשונים, מפני שלא נאמר בהם 'טוב' לא היה להם קיום ונשתברו. ואף כי בודאי טוב היו, כבר בארנו בספר התפארת למה לא היה נמצא בהם טוב... ודבר שהוא רע דבק בו העדר מצד החסרון והרע שבו, לפיכך יבוא לידי העדר לגמרי. וכאשר הבריאה טובה ראויה אל המציאות, כי היא מסולקת מן ההעדר". וכן הוא בקיצור בנתיב הלשון ר"פ ח [ב, עט.]. ובנצח ישראל פי"ט [ד"ה ובמדרש] כתב: "ההעדר הוא הרע הגמור, והמציאות הוא הטוב". ובנצח ישראל פ"ט [ד"ה ועוד כי] כתב: "הדבר שהוא רע כאילו אינו נמצא כלל", וראה שם הערה 33. ובח"א לקידושין פב: [ב, קנד:] כתב: "אין ראוי שיהיה נברא דבר זה בחסרון, כי החסרון הוא ההעדר אשר דבק בו, ואם היה בעל ההעדר, אין ראוי לו המציאות, ולכך בכל הנבראים נאמר 'כי טוב', שהם טובים ואין העדר בהם, ולכך ראוי להם הבריאה, ולכך נברא האדם בלא חסרון". ובנתיב האמת פ"א [א, קצז.] כתב: "כי הטוב בפרט ראוי אל המציאות... שהרי בכל מעשה בראשית נאמר בכל אחד 'כי טוב', ובסוף הבריאה... 'טוב מאוד' [בראשית א, לא], כי הוא ראוי שימצא". ובח"א לשבת ל. [א, יב:] כתב: "כי המציאות הוא הטוב, וההעדר הוא הרע, ודבר זה נתבאר במקומות הרבה מאוד מאוד. ולכך נאמר במעשה בראשית בכל אחד ואחד [בראשית א, ד] 'וירא אלקים כי טוב', שתראה מזה כי המציאות הוא הטוב". וראה למעלה פ"א הערה 38, פ"ו הערה 89, פי"ח הערה 62, ולהלן פמ"א [ד"ה ובמצוה זאת]. 
(64) בח"א לב"ק נה. [ג, י.] כתב עד כאן אות באות, ומשפט זה כתב כך: "לא היו ראוים אל העולם הזה, מפני שהם מעשה אלקים". (65) פירוש - האופן היחידי שנבוא לומר שהלוחות הראשונים שייכים לעוה"ז, הוא רק אם נאמר שהלוחות תואמים למדרגת המקבלים, ומתוך כך היו נחשבים כשייכים לעוה"ז. ובדרשת שבת הגדול [רד:] כתב: "כי כל מקבל יש לו יחוס עם מה שמקבל. ואם לא כן, לא היה מקבל אותו דבר". ולכך, הלוחות הראשונים היו נחשבים כשייכים לעוה"ז, באם היו תואמים למקבלים הנמצאים בעולם הזה. (66) פירוש - ומן הנמנע הוא שהלוחות יתאימו למקבלים שבעוה"ז, כי נתבאר למעלה שרק כשישראל היו במדרגת המלאכים זכו אל הלוחות הראשונים, ומכך מוכח שאין הלוחות הראשונים שייכים אלא למדרגת המלאכים, ולא למקבלים בעלי גוף וחומר. (67) בח"א לב"ק נה. [ג, י.] כתב משפט זה כך: "לכך לא נכתב בהן 'כי טוב', שהיה מורה שהלוחות היו לפי מדרגת האדם מה שנברא עליו ומציאותו הראויה לו, ולפי בריאתו שנאמר עליו 'כי טוב'". (68) שהרי חכמים השוו את הלוחות השבורים לזקן ששכח תלמודו, שהרי אמרו [ברכות ח:] "הזהרו בזקן ששכח תלמודו מחמת אונסו, דאמרינן לוחות ושברי לוחות מונחות בארון". וברור ש"זקן ששכח תלמודו" הוא בבחינת אדם שאין לו בפועל את המדרגה הראשונה שהיתה לו בעודו זוכר תלמודו. ובפחד יצחק ר"ה, מאמר כ [אות ד] כתב: "אותו זקן ששכח תלמודו, לא נשאר לו מתלמודו כלום, מלבד הרשמים שחרתה בו קדושת התורה... אותם השברי לוחות הם בדוגמת הזקן ששכח תלמודו. שכן גוף האותיות פרחו מהם, ולא נשאר בהם אלא קדושת הרשם... כלליות כנסת ישראל נערכת היא לגבי מדריגתם של לוחות ראשונות כזקן ששכח תלמודו". (69) אם היה נאמר "טוב" בלוחות הראשונים. (70) בח"א לב"ק שם הוסיף: "באותה שעה". (71) פירוש - בעת קבלת לוחות הראשונים היו שני דברים שאינם ראוים למציאות העולם הזה; (א) הלוחות עצמם. (ב) המדריגה של ישראל באותה שעה [כמלאכים]. וכבר נתבאר [בהערה 65] שישנו יחס בין הדבר המתקבל למקבל, וכאשר הדבר המתקבל חורג ממדריגת העוה"ז, הרי בהכרח שהמקבלים חורגים אף הם ממדריגת העוה"ז. (72) לשונו בח"א לב"ק נה. [ג, י.]: "רק היו הלוחות לישראל במה שהיו ישראל באותה שעה במדריגת המלאכים... ואותה המדריגה בודאי בטלה מהם כשנשתברו הלוחות. אבל המדריגה הראויה לאדם כפי מה שראוי אל המציאות של אדם שנאמר עליו 'כי טוב', לא בטל מהם, רק פסק מהן המדריגה שאינה ראויה למציאות עולם הזה, שהיה ישראל במדריגת המלאכים". וכן הזכיר בקצרה להלן ס"פ מג, וס"פ מד. (73) לשונו בגו"א בראשית פ"א אות נב [ד"ה לפיכך]: "ואין ספק כי מעלת האדם בגן עדן קודם שחטא היה מאוד מאוד גדולה". ולמעלה פ"א [ד"ה ובסוף קדושין] כתב: "כשנברא האדם לא נבראת עמו המלאכה ותקון בגדים ובנין בתים, רק בגן עדן היה בלא דברים אלו". ולמעלה פכ"ה [ד"ה ודבר זה] כתב: "כאשר נכנס האדם לגן עדן, שזהו תכלית שלמות האדם". והרמב"ן בארשית ב, ח כתב: "והנה אילני גן עדן גזר בהם לעשות ענף ולשאת פרי לעד לעולם, לא יזקין בארץ שרשם... אין צריכין לעובד וזומר". וראה למעלה פל"א הערה 77. וצרף לכאן דברי הרמב"ן [בראשית ג, כב], שכתב: "ודע והאמן כי גן עדן בארץ, וכן עץ החיים ועץ הדעת". ולכך היות אדה"ר בגן עדן בארץ, חורגת ממציאותו בעוה"ז, כי גם בהיותו בגן עדן האדם הוא עדיין בגדר עולם הזה, וכמו שנתבאר. (74) לשונו למעלה פכ"ה [ד"ה ודבר זה]: "ולא בלבד כניסתו [של אדה"ר] לגן עדן שלא היה במקרה, שזהו היה שלמות העולם, ולא שייך זה במקרה. רק אף יציאתו משם לא היה במקרה. שלא תאמר כי בשביל שחטא האדם במקרה גורש מגן עדן, שדבר זה אינו גם כן. שמאחר שעל ידי שחטא האדם היה בעולם דבר חדש, שהגיע המיתה לבני אדם, ודבר זה לא יתכן שיהיה במקרה, כמו שהתבאר. ולכך אף היציאה מגן עדן לא היה במקרה, רק מוכן היה האדם לחטוא". (75) וכמו שאדה"ר קודם שחטא היה חי לעולם [רמב"ן בראשית ב, יז], ורק לאחר שחטא נתחדשה עליו עונש מיתה [שם], כך היה בישראל; קודם שחטאו נתבטל מהם עונש מיתה [ע"ז ה.], ולאחר שחטאו נתחדש עליהם שוב עונש מיתה [שם]. ובפחד יצחק ר"ה מאמר יד אות ד כתב: "זה היום תחילת מעשיך, זכרון ליום ראשון. ובו ביום עמד בדין על הזוהמא שנכנסה לתוכו, ונגזרה עליו גזרת מיתה, שהיא מחץ מכתו של עולם. ומחץ מכה זו היה מתגלגל ובא חליפות הדורות, עד יום הששי בסיון, שבו עמד ישראל נגד ההר. במעמד זה פסקה זוהמתם. והתחילה הפעולה של מהלך התיקון של גזירת מחץ מכתו של עולם... והיה תקפו של קו התיקון והרפואה הולך ומתגבר עד יום י"ז בתמוז, שבו נשתברו הלוחות, וקו התיקון שב אחרונית. ועל השעה הזו הוא אומר, 'אני אמרתי אלקים אתם ובני עליון כולכם, אכן כאדם תמותון'. אותה הגזרה שנגזרה על האדם הראשון באותו יום ראשון חזרה לתקפה. ושוב היה האדם חוזר לתוהו בתוקף שלטונו של מחץ מכתו של עולם". (76) שנאמר [שמות לד, א] "ויאמר ה' אל משה פסל לך שני לוחות אבנים כראשונים וגו'", ופירש רש"י שם "פסל לך - אתה שברת הראשונות, אתה פסל לך אחרות". וכן כתב להלן ס"פ מד "הלוחות השניות היו מעשה משה". ובדב"ר ג, יז אמרו "לוחות הראשונות מעשה שמים, והשניים מעשה אדם". (77) ויש בזה הטעמה נפלאה. שהנה המקום שבו נזכר "טוב" בלוחות השניות הוא במצות כבוד אב ואם, שנאמר [דברים ה, טז] "כבד את אביך ואת אמך וגו' למען יאריכון ימיך ולמען ייטב לך וגו'". והנה תיבת "טוב" פועלת על כלל הדברות, ועושה שכלליות הלוחות השניים עומדים בגדר "טוב", ועם כל זה ננעצה תיבה זו דוקא בדבור העוסק בכבוד אב ואם, ולא בשאר דברות. ובודאי ראוי להתעורר על כך מדוע דוקא בדבור זה הונחה תיבת "טוב". אמנם לפי דבריו כאן נקודה זו מבוארת היטב. כי בח"א לקידושין לא. [ב, קלח.] כתב: "כי השם יתברך ציוה שיכבד אדם את אביו מפני... שהביאו אותו לחיי העולם הזה... לכך עשו היה מכבד את אביו ביותר, מפני כי עולם הזה הוא לחלקו". ולהלן פרק מא הרחיב מאוד לבאר מצוה זו, וכמה שהשכל מחייב אותה, כי האב והאם הם סבה אל המציאות. והואיל ונתבאר כאן שתיבת "טוב" האמורה בלוחות מורה שהלוחות שייכים למציאות העוה"ז, לכך דין הוא שתיבה זו תכתב בדבור של כבוד אב ואם, שכל מהותו היא מחמת שאביו ואמו הם סבת מציאותו של האדם בעוה"ז. וכן נגע בענין זה להלן פמ"א [ד"ה ובמצוה זאת]. (78) ובח"א לב"ק נה. [ג, י:] כתב עד פה כדבריו כאן, והוסיף בזה"ל: "ועוד, כי אם נכתב 'כי טוב' בלוחות הראשונות, ונשתברו הלוחות, היה נראה כי פסקה הטובה מישראל. כי בטובה הזאת הוא עולם הבא, שנקרא 'טוב', שנאמר [דברים ה, טז] 'למען ייטב לך ולמען יאריכון', ופירושו ליום שכולו טוב, וכדאיתא בפרק שלוח הקן [חולין קמב.]. ולכך לא כתיב 'טוב' בלוחות ראשונות, כי כל ישראל יש להם חלק לעולם הבא [סנהדרין צ.], ואף אם הם חוטאים, מקבלים עונש שלהם בעולם הזה, אבל יש להם עולם הבא. וזה ג"כ נכון". וכן הוא בראב"ע הקצר שמות לד, א. (79) "דהואיל והכתב היה נראה משני עבריהם, היה לה ליפול, אם לא שבנס היה עומד" [רש"י שם]. ובגו"א שמות פל"ב אות יז כתב: "דכיון דמשני עבריה ניראת חקוק, אי אפשר להיות מ"ם סתומה וסמ"ך להיות עומדים ולא יהיו נופלים, ועל זה אמרו מעשה ניסים היה". (80) בא לבאר הצורך שהאותיות יהיו חקוקות מעבר אל עבר [ואז היה צורך בנסים], ולא נחקקו חלקית, ולא יהיה אז צורך בנסים. וכן עמד על כך להלן פמ"ז [ד"ה ועוד הביא], וביאר שם טעם נוסף. (81) כפי שנתבאר בתחילת הפרק, ובהערה 6. ועוד אודות שהחלק אינו שלם, הנה נאמר [בראשית ל, כה] "ויהי כאשר ילדה רחל את יוסף ויאמר יעקב אל לבן שלחני וגו'", ופירש רש"י שם "משנולד שטנו של עשו... משנולד יוסף בטח יעקב בהקב"ה ורצה לשוב". וביאר זאת הגו"א שם [אות יח]: "כי עשו מתנגד ליעקב, ובעבור שיעקב חלק לבד, שהרי יעקב ועשו נולשו בבטן אחד, ויעקב חלק, אין הכח מן יעקב על עשו. אבל כאשר יצא כח יעקב לפעל, שהם הבנים, ובפרט יוסף שהוא נקרא בנו, אז נמצא בפעל ובשלימות. ואין חלק דבר הוא בפעל ובשלימות, ואינו רק בכח... כי החלק אינו בפעל ובשלימות, שהרי הוא חלק". וכן הוא בגבורות ה' ר"פ יח [פא.]. ובדר"ח פ"א מי"ח [נז.] כתב: "ואם לא היה קשור השלום ביניהם, לא היו שלימים בעצמם. כי מאחר שכל אחד חלק בפני עצמו, וידוע כי החלק חסר, שהרי הוא חלק בלבד, ולפיכך אם לא היה... השלום, שיש להם קשור וחבור זה עם זה עד שהכל מקושר, לא היה שם שלימות, כי היה כל אחד בפני עצמו, והחלק אינו שלם... ומצד השלום הוא החבור אשר ביניהם, אז אין נקרא כל אחד ואחד חלק, שהרי כאילו הכל אחד. ולפיכך השלום משלים הכל. ומפני כך נקרא 'שלום' מלשון השלמה, כי כאשר אין שלום, אז כל אחד חלק וחסר השלמה, ובשלום יושלם עד שאינו חלק, שהרי יש לו שלום האחד עם האחד, ואז הדבר שלם". ובנצח ישראל ר"פ כה כתב: "כי הדבר שהוא חלק בלבד אינו חזק... כי החלק הוא חסר בעצמו ואינו חזק, שהרי הוא חלק בלבד, ואינו שלם". (82) כי האמה הבינונית היא בת ששה טפחים [מנחות צח.], ונקראת 'אמה של משה' [כלים פי"ז מ"ט], כלומר שמשה תיקן אותה [רש"י בכורות מד.]. (83) וא"ת, ששיעורי הארון היו אמות שבורות ["ועשו ארון עצי שטים אמתיים וחצי ארכו, ואמה וחצי רחבו ואמה וחצי קומתו" (שמות כה, י)]. וביאר זאת בנתיב התורה פ"ט [א, מא.] בזה"ל: "ודבר זה מורה מה שהיו אמות הארון שבורות כולם, ולא היו אמות שלימות, מפני זה שאין אל החכמה השלמה כלל". ושם בפי"ב [א, נ:] כתב: "כי אין התורה אצל האדם בשלימות... כי אמות הארון השלם שבורות, לומר לך כי אין התורה אצל האדם בשלימות". ומדוע אמות הלוחות הן בדוקא שלימות, ואילו אמות הארון הן בדוקא שבורות. אמנם הם הם הדברים. הלוחות הם מעשה אלקים, ולכך הם נעשים בשלימות גמורה, ובאמה שלימה. מה שאין כן הארון, שהוא נעשה על ידי בצלאל [שמות לז, א, ורמב"ן שמות לו, ח], והוא מעשה אדם, ולכך שם בדוקא האמות הן שבורות. וזהו דיוק לשונו שם "כי אמות הארון שבורות, לומר לך כי אין התורה אצל האדם בשלימות". אמנם עדיין צ"ב, שהנה הלוחות השניות נעשו על ידי משה [ראה הערה 76], ואעפ"כ אף הן נעשו בשיעור של ששה טפחים על ששה טפחים [כדמוכח בב"ב יד., שאמרו שם על הלוחות המונחים בארון שהיו ששה טפחים על ששה טפחים, ואיירי בע"כ בלוחות השניות, כי הראשונות מעולם לא הונחו בשלימותם בארון]. הרי שאף מעשה אדם נעשה באמות שלימות, וכיצד הוכיח כאן משיעור זה שדוקא מעשה אלקים מחייב אמות שלימות, בעוד שכך נעשה אף בלוחות שעשה משה. ועוד, מה יהיה החילוק בין לוחות שניות [אמות שלמות] לבין מדות הארון [אמות שבורות], כאשר אידי ואידי נעשו בידי אדם. אמנם זה לא קשיא, כי נאמר להדיא [שמות לד, א] "ויאמר ה' אל משה פסל לך שני לוחות אבנים כראשונים וגו'". וביאר שם הראב"ע הארוך "וטעם 'כראשונים', כמדתם". וא"כ שיעור הלוחות השניות אינו חולק מקום לעצמו, אלא הוא פועל יוצא משיעור לוחות הראשונות. ולכך שפיר ניתן לומר ששיעור זה מורה על מעלת הלוחות הראשונות, אע"פ שהוא הועתק גם ללוחות השניות. 
(1) כי אל"כ יהיו עשרת הדברות נראין כ"דבר חסר, שיהיה מקצת התורה... נכתבים בלוחות", ותקשי לך "איך יהיה על הלוחות דבר חסר, שהם עשרת הדברות בלבד" [לשונו בתחילת פרק לה]. ובכדי להמנע מכך עליך לומר שעשרת הדברות הן יחידה אחת שלימה, ו"יש תמימות בהם; שאלו מיוחדים במה שיש מצוה וגזרה מן השם יתברך אל האדם" [שם]. (2) ע"פ בראשית מד, יב. ומעין זה בחזקוני שמות כ, יג, שכתב: "חמש דברות ראשונות לא מבעיא קאמר; לא מבעיא שתקבלני לאדון עליך, אלא אפילו יראה אחרת עמי לא יהיה לך. ולא מבעיא 'לא יהיה לך', אלא אפילו בשבועה לא תשא את שמו לשוא... וחמש אחרונות כמו כן לא מבעיא קאמר; לא מבעיא 'לא תרצח', אלא אפילו ניאוף אני מזהירך. ולא מבעיא ניאוף, אלא אפילו גנבה אני מזהירך", ושם מבאר כן את עשרת הדברות על מהלך זה. ולמעלה פל"ה [ד"ה ודע כי] כתב: "כי מצד כי אלו עשרה דברות הם ענין אחד יחד, מתחילין בו יתברך שהוא העלה, ומסיימין בעלול, שהוא האדם, וכמו שיתבאר דבר זה". וביאור זה נמצא בפרקנו. (3) כשיטת הרמב"ם בספר המצות מ"ע א, וז"ל: "מצוה א היא הציווי אשר ציונו בהאמנת האלקות, והוא שנאמין שיש שם עלה וסבה הוא פועל לכל הנמצאים, והוא אמרו 'אנכי ה' אלקיך'... והוא ציווי באמונת האלקות". וכן הרמב"ן בהשגותיו לספר המצות [מל"ת ה] הסיק לבסוף: "והטוב בעיני בזה שנמנה 'אנכי ה' אלקיך' כדעת הרב, והיא המצוה להאמין בעיקר". וכן כתב בפירושו לתורה [שמות כ, ב]: "הדבור הזה מצות עשה. אמר 'אנכי ה'', יורה ויצוה אותם שידעו ויאמינו כי יש ה', והוא אלקים להם, כלומר הווה קדמון, מאתו היה הכל בחפץ ויכולת, והוא אלקים להם שחייבים לעבוד אותו". וכן דעת הזוה"ק ח"ב כה: אמנם שיטת הבה"ג היא שאין "אנכי" מכלל התרי"ג מצות, וכמבואר בהשגות הרמב"ן לספר המצות [מ"ע א]. וכבר נתבאר למעלה [פל"ד הערה 47] ששיטת המהר"ל בזה היא כשיטת הרמב"ם, שהדבור "אנכי" נמנית כמצוה. #### #### ##### #### #### ##### #### #### ##### #### #### ##### #### #### ##### #### #### ##### (4) לשון הרמב"ם בהלכות יסודי התורה פ"א ה"ו: "וידיעת דבר זה מצות עשה, שנאמר 'אנכי ה' אלקיך'. וכל המעלה על דעתו שיש שם אלוה אחר... כופר בעיקר, שזהו העיקר הגדול שהכל תלוי בו". ולהלן פל"ח [ד"ה ועוד יש] כתב: "כי השי"ת הוא העיקר, שהכל נמצא ממנו, וממנו מתפרנס הכל, שלכך נקרא השי"ת 'עיקר', כי כמו שהעיקר [שורש האילן] הכל יוצאין ממנו, ומתפרנס הכל מן העיקר, וחי ממנו, כן השי"ת הכל נמצא ממנו וחי ממנו". ובח"א לסנהדרין קג: [ג, רמא:] כתב: "כי הוא יתברך עיקר הכל, כמו שאמרו [סנהדרין לח:] 'כופר בעיקר', בעבור שממנו הכל, כמו שמן העיקר נמצא הכל, והוא מפרנס הכל". ואלו דבריו כאן, שהכופר בהקב"ה במה שהוא הסבה הראשונה וממציא הכל, נגדר כ"כופר בעיקר", שכופר בהיות הקב"ה שורש הכל. (5) לשון הרמב"ם בספר המצות מצות לא תעשה א: "שהזהירנו מהאמין באל אחר זולתו, והוא אמרו יתעלה 'לא יהיה לך אלהים אחרים על פני'". (6) לשון הספורנו [שמות כ, ג]: "לא יהיה לך אלהים אחרים - אע"פ שתקבלו מלכותי לא תעבוד זולתי, כעובד לעבד המלך, על דרך [מ"ב יז, לג] 'את ה' היו יראים ואת אלהיהם היו עובדים'". וכן כתב שם החזקוני: "לא יהיה לך - אל תאמר אעבוד לך ולהם". וראה שם בראב"ע הקצר. והרמב"ם בהלכות ע"ז פ"א ה"א כתב: "בימי אנוש טעו בני אדם טעות גדול... וזו היתה טעותם; אמרו, הואיל והאלהים ברא כוכבים אלו וגלגלים להנהיג את העולם, ונתנם במרום... ראויין הם לשבחם ולפארם ולחלוק להם כבוד... כמו שהמלך רוצה לכבד העומדים לפניו, וזהו כבודו של מלך... וזה היה עיקר עבודת כוכבים... לא שהן אומרים שאין שם אלוה אלא כוכב זה... הכל מודים שאתה הוא לבדך, אבל טעותם וכסילותם שמדמים שזה ההבל רצונך הוא". ושם פ"ב ה"א כתב: "ואע"פ שהעובד יודע שה' הוא האלקים, והוא עובד הנברא הזה על דרך שעבד אנוש ואנשי דורו תחלה, הרי זה עובד כוכבים". (7) "למטה מן הדבור הראשון" - שהכפירה שבדבור השני אינה מקיפה כ"כ כמו הכפירה שבדיבור הראשון, כי הדבור הראשון בא לשלול כפירה מוחלטת, והדבור השני בא לשלול כפירה חלקית, וכמו שיבאר. (8) פירוש - העובד זולתו ממעט מהקב"ה שהוא יתברך הכל ואין זולתו. (9) לשונו למעלה פכ"א [ד"ה ומה שאמר]: "'לא יהיה לך', שלא יהיה להם אלוה זולת השם יתברך. שאם היה להם אלוה זולת השם יתברך, היו מבטלים מלכותו יתברך חס ושלום". ואם תאמר, הרי מבואר משם שאף בדבור השני עוסק בכפירה ובטול מלכות ה' מן העולם, ובמה הדבור השני "למטה מן הדבור הראשון" [לשונו כאן], הרי אידי ואידי עוסקים בכפירה בהשם יתברך. אמנם כד מדייק תראה שלא קשה, כי הדבור הראשון עוסק בכפירה במציאותו יתברך, ואילו הדבור השני עוסק בכפירה במלכותו יתברך. וביאור הדבר הוא, כי בהלכות מלכות קיימא לן ש"אין שני מלכים משמשים בכתר אחד" [חולין ס:]. וכתב על כך בגו"א במדבר פכ"ח אות יא [ד"ה אמנם כאשר]: "ויש לך לדעת, כי המלך הוא המקשר את מלכותו עד שהכל אחד. ולפיכך צריך שיהיה מלך אחד, ולא שני מלכים, כי איך יתקשר להיות אחד על ידי שנים, כי שנים הם מחולקים. וקראו רז"ל [ברכות יג.] 'שמע ישראל ה' אלהינו ה' אחד' [דברים ו, ד] קבלת מלכותו. ומה ענין 'שמע ישראל ה' אלהינו ה' אחד' אל (אחדותו) [מלכותו]. רק כי אין אחדות אלא למלך, שהוא יחיד בעמו, ועל ידו יתקשר הכל להיות כלל אחד. וכן הכתוב קראו אותו שהוא שני למלך 'משנה' [בראשית מא, מג], וזה כי המלך הוא כמו האחד במספר, ואותו שהוא אחריו שני. לכך קיימא לן במסכת ראש השנה [לב:] 'שמע ישראל ה' אלהינו ה' אחד' הוא מלכות שלימה. וזה כי האחדות הוא המלכות, שמאחר שהוא אחד - ראוי למלכות... ולכך אמרה 'אי אפשר לשני מלכים להשתמש בכתר אחד', כי כל מלך צריך שיהיה מיוחד, ולא יהיה לו שתוף אל זולתו כלל, רק מיוחד בעצמו". וכן הוא בהקדמה שלישית לגבורות ה' [כ], ובגו"א ס"פ בשלח [שמות פי"ז אות יג]. ואלו הם דברי הרמב"ן [במדבר טו, כב], שכתב: "כי המודה באלוה זולתו כבר הוא בטל אצלו כל מה שצוה השם הנכבד בין במצות עשה בין במצות לא תעשה. שאם יש אלוה זולתו, יראתו ומצותיו וכל החיוב בהם אינו כלום". ומדוע הזכיר הרמב"ן רק "יראתו", ולא גם "אהבתו". אלא הם הם הדברים. דברי הרמב"ן מכוונים לומר שהמשתף אלוה זולתו מבטל בזה מלכות ה', והביטוי המובהק לקבלת מלכות הוא יראה, ולא אהבה. ["שום תשים עליך מלך" (דברים יז, טו), ודרשו חכמים "שתהא אימתו עליך" (קידושין לב:). וראה אור חדש (פ., רה.). ובנצח ישראל פכ"ג (ד"ה ויש לפרש) כתב: "הנכנס לפני המלך ראוי שיכנס באימה וביראה". ועיין פחד יצחק ר"ה מאמר יא, פרק א. וראה למעלה פט"ו הערה 24, ופכ"א הערה 10, ופכ"ח הערה 62]. ולכך, מה שכתב כאן שהעובד זולתו יתברך "אינו נותן אל השם יתברך... שהוא הכל ואין זולתו", פירושו שאינו נותן להקב"ה גדר של מלך. (10) כשכופר ב"אנכי ה' אלקיך", וכמבואר בהערה 4. (11) כשכופר ב"לא יהיה לך", וכמבואר בהערה 9. (12) "והוא ממעט ממציאותו יתברך" - שהוא ממעט ממלכותו יתברך, וכמבואר בהערה 9. (13) לשונו להלן ר"פ לט: "הדבור הקדוש השלישי 'לא תשא את שם ה' אלקיך'. וכבר בארנו כי ראוי שיהיה הדבור הקדוש הזה אחר 'לא יהיה לך', כי החוטא בדבר זה הוא חוטא בשמו יתברך, ומחלל כבודו יתברך. ואין חטא זה בעצמו כמו שהוא עושה לעצמו אלהים אחרים, שהוא ממעט במציאותו כאילו אין השם יתברך הכל... אבל החוטא בשמו אינו כופר בו לגמרי, גם אינו ממעט ממציאותו. ומכל מקום הנשבע לשקר מחלל שמו וכבודו יתברך, כדכתיב [ויקרא יט, יב] 'ולא תשבעו בשמי לשקר וחללת את שם אלהיך'... ולפיכך הוא אחר 'לא יהיה לך'". ושם בהמשך הפרק [ד"ה הנה בא] כתב: "דע כי יש בשבועה... צד קל שבו, שאינו דומה לכופר בעיקר ועובד ע"א. כי הכופר בעיקר כופר לגמרי, וכן 'לא יהיה לך' הוא ממעט מציאותו יתברך. ואילו הנשבע לשקר, במה שנשבע בשמו לשקר, אין זה כפירה בעיקר עד שלא יהיה מציאות ח"ו אליו, או שהוא ממעט מציאותו. רק שהוא חוטא בשמו יתברך, ומחלל כבודו יתברך. וכמו שאמר הכתוב 'ולא תשבעו בשמי לשקר וחללת את שם אלהיך אני ה''. כי הנשבע בשמו לשקר אינו ממעט ממציאות השם יתברך, רק שחוטא בשמו ומחלל כבודו שנשבע בו יתברך". ושם מאריך לבאר דבור שלישי זה. (14) כמבואר להלן פרק מ. ובגו"א ויקרא פי"ט סוף אות י כתב: "השבת מעיד על שהוא ברא העולם". וזה לשון הרמב"ן [שמות כ, ח]: "נזכור תמיד בכל יום את השבת, שלא נשכחהו... כי בזכרנו אותו תמיד נזכור מעשה בראשית בכל עת, ונודה בכל עת שיש לעולם בורא... וזה עיקר גדול באמונת האל". ועוד אודות שבשבת פתיך ענין "עדות", הנה אין אומרים "ויכולו" אלא במועמד, מפני שדינם של עדים בעמידה, ורק בשנים, כמו עדים [טור אור"ח סימן רסח]. ובכלליות אמרו "שבת סהדותא אקרי" [זוה"ק ח"ב צ.]. ובביאור עדותה של שבת, ראה פחד יצחק שבת מאמרים ד, יג. (15) לשון רש"י חולין סוף ה. "המחלל שבת כופר במעשיו ומעיד שקר שלא שבת הקב"ה במעשה בראשית". ובמכילתא שמות כ, יג אמרו "כתיב 'זכור את יום השבת לקדשו', וכנגדו כתיב 'לא תענה', מגיד הכתוב שכל מי שמחלל את השבת מעיד לפני מי שאמר והיה העולם שלא ברא עולמו לששה ימים ולא נח בשביעי. וכל מי שמשמר את השבת מעיד לפני מי שאמר והיה העולם שברא עולמו לששה ימים ונח בשביעי". (16) לשונו להלן ר"פ מ: "הדבור הקדוש הרביעי 'זכור את יום השבת לקדשו'. הדבור הזה אחר 'לא תשא', כי הנשבע בשקר הוא מחלל כבודו ותהלתו. ואחר זה 'זכור את יום השבת לקדשו' להודיע כי הוא פועל כל הנמצאים, ומאתו נבראו. ומה שהוא יתברך פועל הנמצאים, דבר זה אינו עצמו מה שהוא פועל זולתו. ומכל שכן הדברות שאחר זה, שעוד הם יותר רחוקים מאמתת עצמו, כמו 'כבד', 'לא תרצח', ודבר זה מבואר". (17) לשונו בגו"א שמות פ"א אות יט [ד"ה ואם]: "כל אב הוא בפרט סבה לבן... אם לא היה האב, לא היה הבן לעולם". וכן כתב בגבורות ה' פט"ז [עו:], והובא למעלה פי"ח הערה 67. ומה שפתח באב ואם ["אבל האב והאם אינם פועלים הכל"], וסיים רק באב ["הם סבה לתולדה הבאה מן האב"], יוסבר על פי יסודו בגו"א ויקרא פט"ו אות כג [ד"ה ויש], שכתב שם: "דבכל מקום [עונש] הכרת, הוא וזרעו נכרתין [רש"י ויקרא יז, ט]... [אך] אין באשה שתהיה היא וזרעה נכרתין, שאין הבנים מתים בשביל אמם, ולא מצאנו זה בשום מקום". וביאור הדבר, כי עונש כרת של האב פועל על בנים מחמת "שאם יוסר שורש האילן - גם הפרי נלקה עמו" [לשונו בגו"א ויקרא פי"ז אות ה], וכידוע האב נחשב כשורש לבנים [גו"א שמות פ"כ אות יא, ושם הערה 130]. ומבאר הגו"א שרק האב נחשב לשורש הבן, ואין האם נחשבת שורש הבן, כי כל "שורש" הוא בהכרח התחלה ואחד [כמבואר למעלה פ"ד הערה 101, ובגו"א בראשית פל"ה אות יב, ושם הערה 38], והתחלתו של אדם היא בזריעתו של אביו בלבד. ולכך אע"פ שהאב והאם משתתפים בהולדה, מ"מ שורשו של אדם הוא אביו ולא אמו, ולכך סיים כאן "הם סבה לתולדה הבאה מן האב". ונקודה זו [אודות ש"כבד את אביך" בא לאחר "זכור את יום השבת"] מבוארת יותר להלן פמ"א [ד"ה ואחר שהשם יתברך], שכתב: "ואחר שהשם יתברך צוה במצות 'זכור את יום השבת לקדשו', לומר כי הוא יתברך פעל העולם, ולא נמצא העולם במקרה, כמו שחשבו הרבה בני אדם כי כל המציאות הזה במקרה קרה. ולכך ציונו בשבת... וכאשר אנו מעידין כי הוא יתברך ברא העולם בששה ימים, ונח ביום השביעי, אי אפשר לומר שהיה פועל העולם במקרה... ואחר שציונו שנדע שהוא יתברך פעל העולם, ואינו במקרה, עדיין יש לחשוב כי אף שאין ראוי שיהיה המציאות הכללי במקרה, אבל מציאות הפרטיים יחשבו שהם במקרה... הודיע לנו כי אף מציאות הפרטיים אינם במקרה כלל, וציונו לכבד את האבות. ואם היו התולדות הפרטים במקרה קרה, אין כאן כבוד אבות, כי האבות הם עלה פרטית. ולכך מי שמכבד האבות... [מורה] שלא באה התולדה במקרה". (18) בסמוך, ולהלן פמ"א [ד"ה פירוש דבר]. (19) "עצמו" - כמו "עצמם", ופירושו שהפסוק מדבר באב ואם עצמם, ולא בהקב"ה. (20) ובח"א לנדה לא. [ד, קסא.] ביאר שותפות זו, והסביר שכנגד שלשת חלקי האדם [חומר, צורה, ונשמה] ישנם שלשה שותפים [אמו, אביו, והקב"ה]. והובא למעלה פ"ד הערה 96. (21) ולהלן ר"פ מא יבאר יותר מאמרים אלו, עיין שם. (22) וצרף לכאן דבריו בנתיב אהבת ה' פ"א [ב, לח:], שכתב: "האהבה מצד שהם דבר אחד, ומצד הזה היא האהבה, לא זולת זה... וראיה לזה מן התורה, כי אף שצוה השם יתברך מורא אב ואם [ויקרא יט, ג]... לא מצינו שצוה על אהבת אביו ועל אהבת אמו... דבר זה מפני שאין אלו שוים, ומכיון שאינם שוים ודומים, לא יפול ביניהם אהבה כלל, רק יראה בלבד". [ושם מבאר מדוע מ"מ ישנה מצוה של אהבת ה'.] וכבר נתבאר למעלה [פי"ט הערה 48, ופל"ה הערה 30] שביחס של עלה ועלול נמצא ריחוק מסוים, והם דבריו כאן שיש שם "עלה" על האב והאם. (23) לשונו בדרוש עה"ת [יד.]: "הדברות הראשונות המה דברים שבין אדם למקום. ואף כי כבד את אביך וגו'' לפי הנראה אינו נכנס בגדר וסוג הזה, הלא כבר ידענו כי שלשה שותפין יש באדם. ודרשו ז"ל אם אתם מכבדים אב ואם מעלה אני עליכם כאילו דרתי ביניכם וכבדתוני". (24) פירוש - מתחיל באמיתתו יתברך ["אנכי ה' אלקיך"], ודברות הולכות ומתרחקות מאמתתו, עד שמגיעות ל"כבד את אביך ואת אמך". (25) והם; לא תרצח, לא תנאף, לא תגנוב, לא תענה ברעך עד שקר, לא תחמוד [שמות כ, יג-יד]. (26) פירוש - מדרגת האדם ["שהוא אדם עלול מן השם יתברך"] מחייבת את חמש הדברות האחרונות, וכמו שמבאר והולך. (27) כמו שנאמר [בראשית ט, ו] "שופך דם האדם באדם דמו ישפך כי בצלם אלקים עשה את האדם", ופירש רש"י שם "אם יש עדים המיתוהו אתם, למה, כי בצלם אלקים עשה את האדם". וכבר נתבאר למעלה כמה פעמים שעיקר מעלתו של אדם הוא שנברא בצלם [פ"ד הערה 59, פ"ט הערה 78, פי"ב הערה 30, פי"ג הערה 7, ועוד]. ובאבות פ"ג מי"ד אמרו "חביב אדם שנברא בצלם, חבה יתירה נודעת לו שנברא בצלם, שנאמר 'כי בצלם אלקים עשה את האדם'". וכתב שם בדר"ח [קמו:] בזה"ל: "ומפני כך מביא הכתוב של 'כי בצלם אלקים עשה את האדם', ולא 'ויברא אלקים את האדם בצלמו' [בראשית א, כז], כי לא מצאנו כי דבר זה של 'ויברא אלקים את האדם בצלמו' נודע החבה לאדם. אבל מאחר שאמר 'שופך דם האדם באדם דמו ישפך כי בצלם אלקים וגומר', נודע לאדם החבה, שהרי בשביל זה השופך דם האדם נהרג, והנה נודע לאדם חבתו של הקב"ה". ובנתיב הלשון פ"ו [ב, סוף עה:] כתב: "שפיכות דם הוא אל האדם במה שהוא אדם, והוא אל צלמו, כדכתיב 'שופך דם האדם באדם דמו ישפך כי בצלם אלקים עשה את האדם'. כי שפיכות דם הוא אל הצלם הזה". ובנתיב גמילות חסדים פ"ה [א, קסד.] הביא ג"כ את הפסוק מבראשית, והוסיף: "הרי לך כי עיקר שפיכות דם הוא בשביל שמבטל צלם האלקים שיש לאדם". (28) כפי שכתב למעלה פט"ז [ד"ה שעה ששית]: "שיש לאדם זווג, והוא השלמתו". וזהו יסוד נפוץ בספרי המהר"ל. ולהלן ס"פ מט כתב: "כי מדרגת הזכר שהוא התחלה, והאשה משלמת את הזכר, והשלמה הוא בסוף". ובח"א לב"ב עד: [ג, קו.] כתב לבאר את מאמרם שם "כל מה שברא הקב"ה בעולמו, זכר ונקבה בראם", וז"ל: "אמנם מה שאמר [שם] 'כל מה שברא הקב"ה בעולמו, זכר ונקבה בראו', באור זה כי מפני שהתחתונים אינם במעלה ובחשיבות העליונים, רצה הקב"ה לזכות את חשיבות האדם וכל התחתונים מה שחסר להם, מצד אשר [קהלת ד, ט] 'טובים השנים מן האחד'. כי מה שחסר בזה - גילה בזה. כי יש בזכר מה שאין בנקבה, ויש בנקבה מה שאין בזכר, ולפיכך אמר הכתוב [בראשית ב, יח] 'אעשה לו עזר כנגדו'. ודבר זה נמשך בכל התחתונים מצד כי טוב שנים מן אחד. ונמצא כי לפי זה כי החבור הזכר עם הנקבה יש בו שלימות יותר בכלל שלהם. לא מצד שהנקבה היא עזרו לעשות צרכו מצד המלאכה בלבד, או שיהיה להם תולדות, אך כי האחד אינו שלם, וכאשר הם שנים אז הבריאה שלימה בלי חסרון. ולא זה בלבד שהחשיבות והמעלה הוא כאשר יתחברו ביחד כמו חבור זכר ונקבה, רק אף שכל אחד בפני עצמו גם כן הוא יותר חשוב כאשר נמצא זוג אליו, כי כאשר נמצא האחד בלבד הוא חלק בלבד, וכאשר נמצא זיוג אליו, והזוג הוא דבר שלם, הרי כל אחד מהם חלק הכל, ודבר זה יותר במעלה מאשר הוא חלק בלבד ואינו חלק הכל, שכל חלק הוא חסר. נמצא כי הזכר והנקבה בחבור שניהם הוא שלימות הבריאה, וכל אחד בפני עצמו הוא חלק הכל". וראה לעיל פי"א הערה 21, ופ"ל הערה 53. (29) לשונו בבאר הגולה באר הששי [קח:]: "אשתו נכנס כנגד האדם, שהרי לא נקרא אדם רק עם אשתו, שנאמר 'זכר ונקבה בראם ויקרא שמם אדם'". וכן כתב בגבורות ה' פס"ח [שיד:]. ובגו"א בראשית פל"ו אות ג כתב: "כי האיש הנושא אשה כל אחד נקרא מתחילה חצי אדם, כי זכר בלא נקיבה פלג גופא מיקרי, ועתה גוף שלם בריה חדשה". ובזוה"ק ח"ג פג: אמרו "בר נש בלא אתתא - פלג גופא". ובח"א לסנהדרין יד. [ג, קלו.] כתב: "כי הנושא אשה אמרו [יבמות סג.] 'כל מי ששרוי בלא אשה אינו אדם', שנאמר [בראשית ה, ב] 'זכר ונקבה בראם ויקרא את שמם אדם', והרי כאילו היה אדם אחר כאשר נשא אשה". וכ"ה בח"א ליבמות סג: [א, קלט.]. וכן הביא בגו"א בראשית פ"א אות נב [ד"ה ומפני]. ומה שכתב "כל ישראל שאין לו אשה לא נקרא אדם", כן כתב למעלה ג"כ בפרק טז [ד"ה שעה ששית], וז"ל: "שכך אמרו כל ישראל שאין לו אשה אינו אדם... כי אין האדם הישראלי נחשב אדם שלם בלא אשה". כך היא הגירסא בעין יעקב שם: "כל יהודי שאין לו אשה אינו אדם". [וכבר נתבאר כמה פעמים שדרכו להביא הגירסא שבעין יעקב (למעלה פ"ל הערה 6, ופל"ה הערה 48, ועוד)]. ולכאורה הביאור בגירסא זו היא שהעכו"ם בלא"ה אינם בגדר "אדם", שהרי "אתם קרויים 'אדם', ולא העכו"ם קרויים 'אדם'" [יבמות סא.]. (30) "מגיע אל אנושיותו" - מגיע לגדר "אדם" שבו. 
(31) ולכך "לא תרצח" [עצם האדם] קודם ל"לא תנאף" [השלמת האדם], כי "מתחיל בדבר שהוא יותר עליון, וכלה בדבר שהוא התחתון" [לשונו למעלה]. ולכאורה בנתיב אהבת ריע פ"א [ב, נד.] כתב לא כן, כי שם ביאר שאיסור אשת איש חמור יותר מרציחה, וכלשונו: "כי הבא על אשת איש, הרי כתיב 'זכר ונקבה בראם ויקרא שמם אדם'. לכך החוטא באשת איש, החוטא הזה הוא חוטא בכל האדם. כי איש ואשה הם כל האדם, ומפני כך הוא חוטא באדם לגמרי. והוא יותר מן הרציחה, שכל רציחה הוא שמבטל גופו, ואין מבטל הנשמה, ולכך לא נחשב זה שמבטל כל האדם. אבל כאשר לוקח אשתו, הוא מבטל האדם, כמו שנאמר [בראשית ה, ב] 'זכר ונקבה בראם ויקרא שמם אדם'. ומזה למדו [יבמות סג.] כי מי שאין לו אשה אינו אדם. ולפיכך הבא על אשת איש הוא מבטל עצם האדם, והחטא הוא בכל האדם". וצ"ע. (32) לעומת "לא תרצח". (33) לעומת "לא תנאף". (34) מתוך שכתב "אינה עוד אשתו ואסורה עליו", ולא כתב "אינה עוד אשתו שאסורה עליו", משמע שתרי מלי הוי; אינה עוד אשתו, וכן שאסורה עליו. ונראה לבאר את הבבא הראשונה ["אינה עוד אשתו"] על פי דבריו בנתיב הפרישות פ"א [ב, סוף קיג:], שכתב: "הזכר נמשל בצורה... והצורה הוא שמבדיל בין דבר לדבר, כי אין הבדל בין דבר לדבר מצד החומר, כי החומר משותף לכל הדברים, רק ההבדל הוא מצד הצורה בלבד, שמצד הצורה יוכר הדבר מה שהוא. ולפיכך שני אנשים אסורים לישא אשה אחת [קידושין ז.], מפני שכל אחד נמשל בצורה, ויהיו משותפים ביחד כאשר יהיה להם ביחד אשה אחת, ודבר זה אי אפשר, כי כל צורה נבדל לעצמה. אבל שתי נשים מותר שיהיה להם איש אחד, אע"ג ששתי נשים אלו הם משתתפים ביחד, שיש להם איש אחד ביחד, הרי אין ההבדל רק מצד הצורה, ואין הבדל מצד החומר". ובגו"א במדבר פ"ה אות יא [ד"ה אבל] כתב: "כי כל אשה יש לה חבור בבעלה, ולא בבעל אחר, ואם נסתרה עם אחר הרי היא שטה מן החבור, שאם לא נטתה מן החבור לא היתה מתקרבת אל אחר להיות נסתרה עמו". (35) כי זה לא קשור להשלמת האדם. ומ"מ יש צד השוה בין "לא תנאף" ל"לא תגנוב", שבשניהם "לוקח לרשותו דבר שאין ראוי לו" [לשונו בסמוך], ולכך נסמכו יחד. (36) "והוא מדבר בגונב נפשות. ומה שלוקח את אחר לרשותו, הוא דומה אל 'לא תנאף', שלוקח אשתו ומאבדה ממנו" [לשונו בסוף הפרק]. דוגמה נוספת לשויון זה שבין "לא תנאף" ל"לא תגנוב"; רש"י בראשית מד, יח כתב: "כי כמוך כפרעה - סופך ללקות עליו בצרעת כמו שלקה פרעה ע"י זקנתי שרה על לילה אחד שעכבה". וכתב שם בגו"א אות ט: "ולי יראה שלכך ילקה, דאמרינן במדרש רבות בפרשת מצורע [ויק"ר יז, ג] על עשרה דברים נגעים באים, ואחד מהם 'הגוזל את שאינו שלו'... וזהו שאמר 'סופך ללקות בצרעת כמו שלקה פרעה' שגזל את שרה מעם אברהם, והיא אינה הגונה לו שיקח את שרה לאשה. וכן מה שאתה גוזל את בנימין... תהיה נלקה בצרעת... כי כל ענין הצרעת דבר זר שאינו רגיל בבני אדם, כי הלוקח דבר שאינו ראוי לו, בא עליו שנוי שאינו ראוי, והוא דבר זר". וזהו שכתב כאן שבגניבה "לוקח לרשותו דבר שאין ראוי לו". ובסמוך יבאר שגם כאן איירי בגונב נפשות, וכמו בלקיחת שרה ובנימין. וראה למעלה פ"ד הערה 20. ובגו"א דברים פט"ו אות ג כתב: "האשה מיוחדת לו מכל הקנינים". וראה שם הערה 5. (37) כי אע"פ שיש צד לומר שדיבור הוא כמעשה [ראה הערה הבאה], מ"מ אין העד שקר לוקח ממנו דבר במעשה, אלא הוא מעיד בבית דין, והדיינים פועלים על פיו. (38) לשונו למעלה בהקדמה [ד"ה ומפני זה]: "הדבור נחשב כמעשה". וכן מבואר בסנהדרין סה: לדעת רבי יוחנן. וראה גו"א בראשית פ"כ אות ח, ושם הערה 10. וכן כתב בנתיב התורה פ"ז [א, לב.], וז"ל: "כי למוד שייך גם במחשבה, וברכה זאת שמברכין על התורה היא כמו ברכת המצות, שהוא על מעשה, לכך מברך 'לעסוק בתורה'... עד כי נראה שאין צריך לברך כאשר למד תורה בעיון ובמחשבה בלבד, רק צריך שיעשה מעשה, והדבור הוא מעשה נחשב, כמו שאמרו [ב"מ צ:] עקימת שפתיו הוי מעשה, ולכך הברכה הוא לעסוק בתורה". (39) רש"י במדבר טו, לט "העין רואה והלב חומד והגוף עושה את העבירה". (40) הזכיר כאן ענין של חמס, כי בב"ק סב. אמרו שחמסן יהיב דמי. (41) כי כבר נתבאר למעלה [פכ"א הערה 74, ופכ"ח הערה 28, פכ"ט הערה 41, ופל"ד הערה 10] שהעיקר מתגלה בהתחלה. ובארמית קוראים את ההתחלה על שם העיקר, שאומרים "מעיקרא". אמנם דברים אלו טעונים ביאור, שהרי אף רציחה תחילתה בלב, וכמו שכתב בדרוש לשבת תשובה [עח.]: "שפיכות דמים הוא מתחדש מן הנפש, אשר ממנו הנקימה והנטירה והאיבה, וממנו מתחדש שפ"ד. כי לא ישפך דם האדם כי אם על ידי קנאה שנאה ואיבה אשר הוא שייך לנפש". ובדר"ח פ"ב מ"ה [עט:] כתב: "כי הכעס הוא מן הנפש, 'כי ייחם לבבו' [דברים יט, ו]". ופסוק זה עוסק בשפיכות דמים. ובגו"א בראשית פל"ז אות ט כתב "השנאה הוא בלב", וראה שם הערה 113. ואם "לא תחמוד" מתייחס ללב, אע"פ שיש כאן מעשה, משום ש"התחלת החטא הזה הוא בלב בלבד... וההתחלה הוא עיקר החטא" [לשונו כאן], לכאורה הוא הדין שאיסור "לא תרצח" היה צריך להחשב לחטא שבלב, כי התחלתו ברגשות הלב. ונראה שלא קשה כלל, כי שונה רציחה, שאמנם השנאה מביאה לבסוף לשפ"ד, והשנאה היא בלב, אך אין בלב את השאיפה והרצון לשפיכות דמים, אלא השנאה תוליך לבסוף לידי שפיכות דמים. א"כ הצעד הראשון לשפ"ד נעשה בלב, אך אין זה אלא צעד ראשון בלבד. מה שאין כן לגבי "לא תחמוד", הרי החמדה והשאיפה ליקח את של חבירו נמצאות לחלוטין בלב, והמעשה הבא בעקבותיו אינו אלא קיום משאלת הלב, ואין במעשה עצמו תוספת כלשהי מעבר לשאיפות הלב. וצרף לכאן דברי רש"י [דברים יט, יא] שכתב: "עבר אדם על מצוה קלה, סופו לעבור מצוה חמורה; לפי שעבר על 'לא תשנא' [ויקרא יט, יז], סופו לבא לידי שפיכות דמים". הרי שהשנאה והשפיכות דמים נחלקו לשני גדרים שונים, כאשר הראשונה נקראת "מצוה קלה", והשניה נקראת "מצוה חמורה". ולכך אין שום צד לומר ששפיכות דמים תוגבל ללב, אלא היא שייכת לעשיה שמעבר לרגשות הלב. (42) ומסכם בזה את דבריו עד כה. ולא ידעתי מדוע עשה כן יותר בפרק זה מאשר שאר פרקים. (43) "אשר הוא על השם יתברך" - שממעט מכבודו של הקב"ה, וכבודו קשור אליו. וכמו שכתב בסמוך "מחלל כבודו יתברך, שהוא שייך לעצמו יתברך". ובדר"ח פ"ד מ"א [קסג:] כתב: "הכבוד הוא מלבוש האדם ושייך לאדם, שהכבוד מתלבש בו האדם, ונחשב הכבוד כמו מלבוש לאדם... הכבוד גם כן שייך אל האדם, והוא נחשב כמו מלבוש האדם". וכן כתב בח"א לשבת כג: [א, ז:]. (44) "שהחמדה היא בלב, והוא עוד יותר מעט" [לשונו למעלה]. והרי הדברןת ערוכות בסדר של "מתחיל בדבר שהוא יותר עליון וכלה בדבר שהוא התחתון" [לשונו למעלה]. ולכך מסיים בדבור שאינו במעשה, ואף אינו בדבור, אלא בלב גרידא. 
(1) לשונו בדרשת שבת הגדול [ר.]: "מה שכתב 'אנכי ה' אלקיך וגו', ובדבר זה נתחבטו מפרשי הפשט, כי לא נזכר בדבור הראשון שום מצוה כלל, רק אמר 'אנוכי ה' אלקיך וגו'', וכי בכל מקום שכתוב 'אנכי ה' אלקיך וגו'' הוא מצוה... הכל כמו שהביא הראב"ע ז"ל [בפירושו הארוך] בשמם בפרשת יתרו [שמות כ, א]". וז"ל הראב"ע שם: "ויש לשאול, איך יספר דבור 'אנכי' בעשרת הדברים... והנה איננו מצות עשה, ולא מצות לא תעשה". ובלב שמח מ"ע א [ד"ה ומ"מ] כתב: "יש לנו לדעת, שאם 'אנכי' היא מצוה, היתה ראויה לבוא בדרך ציווי, דע או שמע שאנכי ה', וכיוצא מלשון שיהיה בו הוראה למצוה, כשאר כל מצות עשה 'זכור את יום השבת', 'כבד את אביך כו'', וזולתן אחרות רבות בתורה. אבל לשון זה ד'אנכי כו'' אינו לשון צווי, אלא לשון הודעה וספור. וזאת היתה טענה לקצת החולקיק שאמרו שזה הפסוק הקדמה אל עשרת הדברות". והרמב"ן בהשגותיו לספר המצות לרמב"ם, מ"ע א, הביא שכן דעת בעל הלכות גדולות שאין למנות דבור "אנכי" כמצות עשה. וכן כתב הראב"ע דברים ה, טז, וז"ל: "דע כי דעת כל הקדמונים כי הדבור הראשון הוא 'אנכי'... רק הישר בעיני שמלת 'אנכי' איננה מהעשרה". (2) עפ"י הפסוק [משלי ב, ד-ה] "אם תבקשנה ככסף וכמטמונים תחפשנה אז תבין יראת ה' ודעת אלקים תמצא". ובגו"א בראשית פכ"ח אות יז [ד"ה עוד] כתב: "עוד דע אתה, אם תחפש דברי חכמים כמטמניות, אז תמצא אוצר כלי חמדה אשר אצרו במטמוניהם. ואיש הפתי יחשוב אך דברי דרשה הם, לא אמרו כך אלא להרחבת הלשון. ואתה לא תחשוב כן, רק כי כל דבר מדבריהם שורש התורה". וראה שם הערה 101. (3) כך כתב הרמב"ן [לשיטת הבה"ג] בהשגותיו לסה"מ לרמב"ם, מ"ע א, וז"ל: "יש בדיבור 'לא יהיה לך' שתי מצות ישלימו לתרי"ג. והם המניעה בעשיית הצלמים 'לא יהיה לך' ו'לא תעשה לך' ענין אחד. והמניעה בעבודתם 'לא תשתחוה להם ולא תעבדם' מצוה אחרת... וזה דעת בעל הלכות גדולות". (4) עפ"י תהלים מד, כו-כז, שנאמר שם "כי שחה לעפר נפשנו וגו' קומה עזרתה לנו וגו'". וכנגד זה אומר כאן שהטעות הזאת היא כ"כ קשה, ששחו ולא קמו. ומעין זה כתב בגו"א ויקרא פ"י סוף אות כג: "והנה דברי חכמים צדיקים, והמדקדקים כך [נגד חז"ל] בור כרו ויחפרוהו, ובו נפלו, ולא יוכלו קום". (5) לשון הראב"ע הארוך שמות כ, א: "ואחרים אמרו, כי 'לא תחמוד בית רעך' דבור תשיעי, והדבור העשירי 'לא תחמוד אשת רעך'". וכן פירש בדברים ה, טז מעצמו. (6) ובאבות פ"ג מי"ד אמרו שהתורה היא "כלי חמדה", וביאר זאת בדר"ח שם [קמז.]: "כי התורה היא 'כלי חמדה'... ואמר 'חמדה' כי השכל בלבד הוא שנחמד, מפני כי הדבר שהוא נחמד הוא נחמד למראה, כמו שאמר [בראשית ב, ט] 'נחמד למראה', והתורה היא חמודה לראיית השכל... על שהיא חמדה למראה השכל המביט בתורה". ולמעלה בהקדמה [ד"ה ואמר הנחמדים] כתב: "המצוה יש בה סוד שכלי אלקי... הם נחמדים לראיית השכל". וכן הוא להלן פמ"ו [ד"ה ביארו כי]. וכנגד זה כתב כאן בלשון נופל על לשון "אין חמדה לפירוש הזה", לאמור שאינו נחמד לראית השכל. ובגו"א במדבר פי"א אות ו דחה ג"כ דעות שונות בלשון נופל על לשון, וכפי שעשה כאן. (7) כפי שפירש הרמב"ן [שמות כ, ב], וכדעת הרמב"ם בסהמ"צ מ"ע א. וכן מוכח מדבריו למעלה פל"ד הערה 47, ופל"ו הערה 3. (8) לשון הרמב"ן [שמות כ, ב]: "אנכי ה' אלקיך, הדבור הזה מצות עשה. אמר 'אנכי ה'', יורה ויצוה אותם שידעו ויאמינו כי יש ה', והוא אלקים להם, כלומר הווה קדמון מאתו היה הכל בחפץ ויכולת, והוא אלקים להם שחייבים לעבוד אותו. ואמר 'אשר הוצאתיך מארץ מצרים', כי הוצאתם משם תורה על המציאות ועל החפץ". (9) לשון הפסוק שם: "חי אני נאום ה' אלקים אם לא ביד חזקה ובזרוע נטויה ובחמה שפוכה אמלוך עליכם". וכתב על כך רש"י במדבר טו, מא "'אני ה' אלקיכם' - עוד למה נאמר, כדי שלא יאמרו ישראל מפני מה אמר המקום, לא שנעשה ונטול שכר, אנו לא עושים ולא נוטלים שכר, על כרחכם אני מלככם, וכן הוא אומר 'אם לא ביד חזקה אמלוך עליכם'". (10) לשונו למעלה פל"ב [ד"ה ובמדרש]: "ובמדרש, אתה מוצא כשבקשו לפרוק עול בימי יחזקאל, באו מזקני יהודה לדרוש [יחזקאל כ, א]. אמרו לו, בן אדם, כהן הקונה עבד, מהו שיאכל בתרומה. אמר להם, יאכל. אמרו לו, אם חזר ומכרו לישראל, אם יצא מרשותו. אמר להם, הן. אמרו לו, אף אנו יצאנו מרשותו של הקב"ה, נהיה כאומות העולם מכחישי ה'. אמר להם יחזקאל [יחזקאל כ, לב-לג] 'העולה על רוחכם היה לא תהיה חי אני נאום ה' אם לא ביד חזקה ובחמה שפוכה אמלוך עליכם', עד כאן. הרי במדרש הזה בארו כי היו רוצים הרשעים לפרוק עול, שהיו חושבים כי חבור זה אינו מוכרח, רק אפשרי שיהיה, ואפשר שלא יהיה. והשיב להם יחזקאל כי חבור זה מוכרח, כי הוא יתברך מכריח אותם על זה. ולפיכך כפה עליהם הר כגיגית [שבת פח.], במה שהחבור הזה הכרחי, ואינו דבר שאפשר שיהיה, ואפשר שלא יהיה". ובנצח ישראל פי"א [עמוד ש] הביא ג"כ מדרש זה, וכתב עליו: "כי הוא יתברך עלה הכרחית אל ישראל, ואין עלה בלא עלול, ולפיכך בהכרח ימלוך השם יתברך עליהם אף אם לא ירצו, כי דבר זה הוא מצד העלה, ולא מצד העלול. כי דבר שהוא מצד העלול אפשר שישתנה, כי העלול הוא בעל שנוי, לכך הוא אפשרי מצד עצמו ומחוייב מצד עלתו. ולפיכך אמר מאחר שהדבר הזה הוא מצד העלה, הוא מחויב, ולפיכך 'בחימה שפוכה אמלוך עליכם'". (11) "מצד הפועל" - מצד הפעולה של העלול. (12) כן כתב בבאר הגולה באר השלישי [מג:], וז"ל: "כי הוא יתברך ויתעלה אלקים של ישראל מצד החיוב. כמו שאמר [ר' יחזקאל כ, לג] 'כי בחמתי ובאפי אמלוך עליכם'. כי השם יתברך הוא אלקים לישראל על כרחם... כי הוא יתברך מלכם על אפם ועל חמתם... ודבר זה אינו מצד ישראל. כי דבר שהוא מצד המקבל, כל מקבל אפשרי מצד עצמו, וכיון שהוא אפשרי מצד עצמו, אפשר שיהיה הסרה וסלוק. אבל דבר זה מצד מעלה, הוא השם יתברך, לכן אין לומר שיהיה בדבר זה שום צד אפשרות הסרה, כי לא היה זה מרצון ישראל... ולפיכך 'אנכי ה' אלקיך' הוא ראשון לכל הדברות, כי דבר זה קודם לכל, כי הוא דבר מחויב, אי אפשר שיהיה רק כך... ואתה הבן וראה, כי בדבור הראשון כתוב 'אנכי ה' אלקיך', לא אמר 'תקבל אותי לאלקים', שאז היה דבר זה תולה בישראל. אבל אמר 'אנכי ה' אלקיך' על כרחך ועל אפך. אבל הדבור השני, שהוא מצד ישראל, אמר 'לא יהיה לך'. וכבר בארנו זה בחבור תפארת ישראל". ובנר מצוה נגע בענין זה, ובתוך דבריו כתב שם [יד.]: "החבור והצירוף שיש לישראל אל הקב"ה הוא... חבור מצד העילה עצמה, וחבור שהוא מצד העילה - אין לדבר זה, שהוא מצד העילה... שנוי, כי מצד העילה אין שנוי, רק ההשתנות הוא מצד העלול. וזה מפני שאין לישראל דבר בעצמם - עד שיהיה הסרה שייך בהם, רק השי"ת בחר בם, ודבר זה הוא מצד העילה... כמו שמוכיח הלשון שאמר 'אנכי ה' אלקיך אשר הוצאתיך מארץ מצרים' [שמות כ, ב]. וכבר הקשו כמה חכמים כי לא נזכר כאן שום מצוה, והיה לו לומר 'אנכי ה' אלקיך אשר הוצאתיך מארץ מצרים לכך אהיה לך לאלקים', וכאן לא אמר דבר צווי כלל, עד שהרבה נבוכו בזה ונתנו מספר אחר לעשרת הדברות, והוציאו 'אנכי' מכלל עשרת הדברות, כמו שבארנו בחבור תפארת ישראל. אבל עיקר פירוש זה, שאם אמר 'אנכי ה' אלקיך לכך אהיה לך לאלקים', א"כ היה זה משמע שהוא יתברך אלוה להם תולה בישראל, והיה זה מצד העלול שהם מקבלים השם יתברך לאלקים. ואם כן [שנאמר "אנכי" בלי קבלה מישראל] אי אפשר שיהיה סילוק לזה דבר שהוא מצד העילה, כי הוא יתברך עילה מחויבת לישראל, ודבר שהוא מצד העילה אין סילוק לזה כלל". ובדרשת לשבת הגדול [ר.] כתב: "מה שכתב 'אנכי ה' אלקיך וגו'', ובדבר זה נתחבטו מפרשי הפשט, כי לא נזכר בדבור הראשון שום מצוה כלל... אבל המצוה הזאת בודאי לאדם שיהיה מכניע עצמו לפני בוראו, שבזה מקבל אלקותו יתברך. ולא כתב המצוה הראשונה בלשון מעשה... שאז היה האדם אומר לכבוד עצמו הוא מצוה. ולפיכך אמר 'אנכי ה' אלקיך אשר הוצאתיך מארץ מצרים', רוצה לומר כי על כל פנים כך הוא האמת, כי הוא יתברך אלקי הכל, וכך הוא האמת. ולפיכך תעשה זה גם כן להכניע עצמך, שאם לא תעשה זה, תעשה נגד האמת, והאדם יש לו לעשות האמת... ואין הדבר דומה למלך בשר ודם, כי אינו מלך מצד עצמו, רק על ידי האדם שמקבל מלכותו. אבל הקב"ה, בין יקבלו מלכותו או לא יקבלו עליהם, הרי הוא מלך עליהם מצד עצמו... כי אם ח"ו ישראל היו מבקשים לפרוק עול, וכי לא היה השם יתברך מלכם, הלא הוא מלכם, וכמו שכתוב [יחזקאל כ, לג] 'העולה על רוחכם היו לא תהיה וגו' אם לא ביד חזקה ובזרוע נטויה ובחמה שפוכה אמלוך עליכם'. ולפיכך אמר 'אנכי ה' אלקיך אשר הוצאתיך מארץ מצרים', וכיון שכך הוא שאני אלקיך, שעל כל פנים אני מלכך ואלקיך, תעשה כמו שהוא האמת". (13) לשון הרמב"ן [שמות כ, ב]: "'אנכי ה' אלקיך', הדבור הזה מצות עשה... תקרא בדברי רבותינו [ברכות יג.] קבלת מלכות שמים... וכך אמרו במכילתא [שם]... אמר המקום לישראל 'אנכי ה' אלקיך, לא יהיה לך', אני הוא שקבלתם מלכותי עליכם במצרים... קבלו גזרותי". ובהשגותיו לסהמ"צ לרמב"ם מל"ת ה כתב הרמב"ן: "קבלת המלכות הזה שקבלו בסיני הוא באמת מדבור 'אנכי'". וראה למעלה פט"ז [ד"ה וכנגד אלו]. (14) כמו שאמרו במכילתא [שמות כ, ג] "משל למלך בשר ודם שנכנס למדינה. אמרו לו עבדיו, גזור עליהם גזרות. אמר להם, כשיקבלו את מלכותי אגזור עליהם, שאם מלכותי לא יקבלו, גזרותי לא יקבלו. כך אמר המקום לישראל, 'אנכי ה' אלקיך' 'לא יהיה לך'... כשם שקבלתם מלכותי - קבלו גזרותי". הרי שרק מלך גוזר גזירות. ובסמוך יביא את המכילתא. (15) לשון הפחד יצחק פסח, מאמר מב, אות ב: "במהלך הנפשי של קיום מצות אמונה, אין המצוה קודמת לאמונה, אלא שהאמונה קודמת למצוה. וכידוע דמשום זה לא נאמרה הדברה הראשונה של 'אנכי' בלשון ציווי כמו שאר הדברות". (16) וזהו לשון המכילתא [שמות כ, ג]: "אני הוא שקבלתם מלכותי עליכם במצרים". וכתב על כך הרמב"ן בהשגותיו לספה"מ מל"ת ה: "ואמרם 'שקבלתם עליכם במצרים', הוא לומר שכבר האמינו באלקות במצרים, מאמרו 'ויאמן העם' [שמות ד, לא], ונאמר עוד [שמות יד, לא] 'ויאמינו בה''. והאמונה ההיא הזכירם עתה, וקבלו אותה עליהם". והצורך להזקק דוקא לקבלה המוקדמת הוא המתבאר כאן, שהמלך אינו יכול לומר לעמו "קבלו מלכותי", אלא רק "ידעתם שאני מלך שלכם". כי מלכותו אינה יכולה להתחיל בגזירה על סמך ההווה, אלא זקוקה להתפרנס משולחן העבר, וכמו שנתבאר. ונקודה זו ממש תתבאר בדבור הבא. (17) לשון המכילתא שבמלבי"ם: "כך אמר המקום לישראל, 'אנכי ה' אלקיך' 'לא יהיה לך', אני הוא שקבלתם מלכותי במצרים, אמרו לו כן. וכשם שקבלתם מלכותי, קבלו גזרותי". וכן יבאר בסמוך. (18) "והן" - והרי. [וכגירסת המהר"ל כן היא הגירסא במכילתא שבמלבי"ם.] (19) ואע"פ שהמכילתא איירי בקשר לדיבור השני ["'לא יהיה לך אלהים אחרים על פני' למה נאמר"], ולדברי המהר"ל הקושי של המכילתא נעוץ בדיבור הראשון, מ"מ שאלת המכילתא ["למה נאמר"] פירושה "שכבר אמר 'אנכי ה' אלקיך', משמע הוא ולא אחר, למה חזר ואמר 'לא יהיה לך'" [לשון הספר זה ינחמנו]. ובכדי לתרץ על כך צריך לבאר שהדיבור "אנכי" לא נאמר כציווי [שמתוך כך תקשה מה הצורך בציווי נוסף של "לא יהיה לך"], אלא נאמר כהודעה וכהסכמה לעובדה קיימת, ולכך יש צורך לומר "לא יהיה לך", כי זהו הציווי הראשון שבדברות. (20) פירוש - עומד על הבדל מסוים שבין דברי המכילתא, לבין דבריו למעלה [ד"ה ועוד כי]. שהמכילתא ביארה שלא נאמר ב"אנכי" ציווי, כי כבר קבלו מלכותו במצרים. ואילו למעלה ביאר שלא נאמר ב"אנכי" ציווי, כי לא שייך לצוות על קבלת מלכותו ["שאם אין הוא מלך... לא שייך גזרה עליהם... ואם הוא מלך כבר עליהם, א"כ אין צ"ל 'קבלו מלכותי', שהרי כבר מלך עליהם"], ולכאורה הוי שני טעמים שונים. (21) פירוש - המכילתא תופסת כצד השני שבהסברו למעלה ["ואם הוא מלך כבר עליהם, א"כ אין צ"ל 'קבלו מלכותי', שהרי כבר מלך עליהם"], ומתוך כך ביארה שאכן מלכות ה' כבר נתקבלה על ידי ישראל במצרים. (22) פירוש - אע"פ שהיתה כבר קבלת מלכותו במצרים, אך על קבלה זו לא נכרתה ברית עולם, ורק על הנאמר בסיני נכרתה ברית. וצרף לכאן דבריו מלמעלה פט"ז [ד"ה וכנגד אלו]: "ונקראו 'לוחות הברית' [דברים ט, ט], שהם קבלת מלכותו. והתחלתו 'אנכי ה' אלקיך', לומר כי הוא יתברך מלכם, ואחר כך גזר גזרותיו על ישראל". הרי שקבלת המלכות שבסיני היא הבסיס לשם "לוחות הברית". ונראה להטעים את הדגשתו כאן "שיהיה זה הברית בין השם יתברך ובין ישראל לעולם". שהנה קבלת המלכות במצרים נתבארה ברמב"ן בהשגותיו לספה"מ מל"ת ה, שכתב: "ואמרם 'שקבלתם עליכם במצרים', הוא לומר שכבר האמינו באלקות במצרים, מאמרו 'ויאמן העם' [שמות ד, לא], ונאמר עוד [שמות יד, לא] 'ויאמינו בה''. והאמונה ההיא הזכירם עתה, וקבלו אותה עליהם". והרי כבר השריש הרמב"ם בהלכות יסודי התורה פ"ח ה"א: "קודם דבר זה [מעמד הר סיני], לא האמינו [ישראל] בו [במשה] נאמנות שהיא עומדת לעולם, אלא נאמנות שיש אחריה הרהור ומחשבה". הרי שקבע שהאמונה של ישראל במצרים [שנעשתה באמצעות משה] אינה נאמנות עולם. והואיל ואמונה זו היא היא קבלת המלכות שבמצרים, לכך ברי הוא שאין קבלה זו עומדת לעולם. ובכדי להכניסה לגדר הנצחיות, הוצרכה שתהיה חוזרת ונשנית בעשרת הדברים. (23) לשון הראב"ע שם בפירושו הארוך: "שאלני רבי יהודה הלוי מנוחתו כבוד, למה הזכיר 'אנכי ה' אלקיך אשר הוצאתיך מארץ מצרים', ולא אמר 'שעשיתי שמים וארץ ואני עשיתיך'". וראה בספר הכוזרי מאמר א, סימן כה. וכו נגע בשאלה זו בגו"א בראשית פ"א סוף אות ב, שם שמות פ"כ אות ו, גבורות ה' ר"פ מד [קסו.], נצח ישראל ר"פ ל, בהקדמה לדרוש על התורה [ד.], ובדרשת שבת הגדול [ר:]. (24) פירוש - הדבור "אנכי" מיועד להזכיר את קבלת המלכות שהיתה במצרים, וכמו שנתבאר. ולכך יש צורך להזכיר "אשר הוצאתיך מארץ מצרים", כדי לומר ש"קבלתם שם מלכותי" [לשונו למעלה]. ומה מקום יש להזכיר כאן בריאת שמים וארץ, ששם לא היתה קבלת המלכות של ישראל. (25) לשונו בדרשת שבת הגדול [ר:]: "ומה שאמר 'אשר הוצאתיך מארץ מצרים', והלא בלא זה השם יתברך אלקי הכל, ומאחר שהוא אלקי הכל יעשו האמת, ולמה תלה ביציאת מצרים... והאמת שהוא יתברך אלקי הכל, ואין תולה ביציאת מצרים". (26) סתם המהר"ל ולא פירש מדוע קריאת שמו ומלכותו חלות בפרט על ישראל, יותר מאשר על שאר האומות. ומאידך גיסא, הזכיר כאן שלש פעמים שישראל הם "האומה הנבחרת". ומשמע מכך שבבחירה זו גופא נעוצה ההבדלה שבין ישראל לעמים. והנראה, כי הבחירה גופא מורה על מעלתם האלקית של ישראל. וכמו שכתב למעלה פ"א [ד"ה אמנם כל]: "כל המין מבני אדם אי אפשר שיהיו שוים כלם במעלת נפשם... אינם שוים במה שיש חלק מהם יותר אלקי מזולתם, כמו שידוע. כי הנבואה ורוח הקודש והשכינה היו מיוחדים בו העם אשר בחר בו ה' יתברך מזולת שאר העמים עכו"ם... מזה תראה כי העם הזה היה יותר נפשם אלקית מצד ההכנה הזאת". ובהמשך הפרק שם כתב: "האומה הישראלי אשר בחר ה' יתברך לחלקו, הם הם התיחדו בפעולות האלקיות, שהם מצות התורה, לפי מדריגת נפשם האלקית". ולמעלה בפ"ז [ד"ה אמנם ישראל] כתב: "ישראל עם ה', אשר בחר בהם, ונתיחדו אל השם יתברך יותר ויותר, שיש להם נפש מיוחדת אלקית ביותר". אמור מעתה, כי מלכות ה' ושמו נקראו הפרט על ישראל, כי לישראל מעלה אלקית, התואמת למלכות ה'. וכן ביאר בגבורות ה' ר"פ מד [קסו.], וז"ל: "הרבה הקשו, למה תלה הכתוב ביציאת מצרים, ולא אמר 'אנכי אלקי השמים והארץ'... אך פירוש הכתוב 'אנכי ה' אלקיך', ופירוש 'אלקיך' בפרט. אף על גב שהוא אלקי כל הנמצאים, הוא אלקי ישראל בראשונה וביחוד, ואחר כך אלקי כל הנמצאות... המעלה הזאת שיש בישראל ענין אלקי שאין בכל הנמצאים. ולפיכך אמר אחריו 'אשר הוצאתיך מארץ מצרים', מורה שיש לישראל מעלה אלקית נבדלת מן הגשמית... ומאחר שקנו המעלה האלקית, ראוי שיתיחד שמו יתברך על ישראל בפרט, כמו שאמר 'אנכי ה' אלקיך', כי הם ראוים לו יתברך". ובנצח ישראל ר"פ ל כתב אופן אחר בחילוק שבין ישראל לעמים, וז"ל: "כי כאשר הוציא אותם מן הגלות [גלות מצרים], ובזה לקח השם יתברך אותם לו לעם, וקודם זה היו תחת האומות, וכאילו לא היה להם מציאות כלל, כי אין לאחד מציאות כאשר הוא תחת יד אחר. אם כן במה שהם אל השם יתברך כאשר הוציאם מן האומות, בזה נמצאו בפעל, אחר שלא היה להם קודם זה מציאות בפעל כלל, ובזה השם יתברך אמיתת צורתם, ובו יתברך מציאותם של ישראל, ולא היה זה להם אם לא הוציא אותם. וזה עיקר הפירוש מה שאמר 'אנכי ה' אלקיך אשר הוצאתיך מארץ מצרים'. שאין ספק אחר שהוציא אותם מארץ מצרים, ולקחם לו לעם, וקודם זה לא היה להם מציאות כלל, הנה השם יתברך נחשב צורתם. לכך אמר 'ה' אלקיך', כי אף שהוא יתברך אלקי הכל, מכל מקום אינו דומה, כי עצם מציאותן של ישראל כאשר השם יתברך אלקיהם, מאחר שהיו ישראל משועבדים למצרים, ולא היה להם מציאות קודם, והשם יתברך הוציאם לעבודתו, ובזה בעצם שלהם הוא יתברך אלקים". ובגבורות ה' פמ"ד [קסו:] בהסברו השני שם, כתב אופן שלישי בביאור נקודה זו, וז"ל: "לא היה לו לכתוב 'אנכי ה' אלקי השמים', כי דבר זה אינו, כי כל הנבראים נבראו לשמש זולתם מן הנמצאים; כי השמים נבראו לשמש האדם, שהרי המאורות שהם חשובים מן השמים, כתיב [בראשית א, יז] 'ויתן אותם ברקיע השמים להאיר על הארץ', ומכל שכן הארץ. ואף המלאכים, הרי נקרא 'מלאך' מלשון שליחות בעולם, והרי הוא משמש הנמצאים, ולכך נקרא 'מלאך'. ואף שהוא יתברך גם כן שומר את העולם, זה אינו, לפי שכל הנמצאים לא נבראו אלא לכבודו יתברך, ולפיכך הוא פועל לעצמו. אבל המלאך הוא עושה שליחותו לשמור התחתונים, אף שהוא לא יקבל שום עבודה מן אותו שמשמש לו. ולפיכך האדם יותר נבחר בצד זה, ובפרט ישראל שלא נבראו בשביל זולתם... המקום ברוך הוא אינו משמש זולתו, לכך שמו יתברך נקרא על ישראל לומר 'אנכי ה' אלקיך אשר הוצאתיך מארץ מצרים'". ונמצינו למדים שלשה טעמים ליחוד ישראל מהעמים, ואשר מחמתו נאמר "אנכי ה' אלקיך אשר הוצאתיך מארץ מצרים"; (א) לישראל יש את המעלה האלקית. [הסברו הראשון בגבורות ה', ומרומז בדבריו כאן, ויתבאר להדיא בהמשך (ד"ה הנה התבאר)]. (ב) לא היתה לישראל שום מציאות עצמית בטרם לקחם ה' ממצרים. [הסברו בנצח ישראל]. (ג) ישראל נבראו לעצמם, ולא לזולתם. [הסברו השני בגבורות ה']. (27) נקודה זו מתבארת היטב על פי דבריו למעלה בפרק טז, שביאר שם שהתורה ניתנה לאדם, בכדי שהאדם יהיה מתחת לרשות העילה. ושם הקשה על עצמו [ד"ה ובאולי יאמר] בזה"ל: "ובאולי יאמר כי האדם וכל הנמצאים תחת רשות העלה מצד שיכול לעשות בהם כרצונו, להמית ולהחיות, ובדבר זה האדם תחת רשות העלה [ואין צורך במ"ת שהאדם יהיה ברשות העילה, כי בלא"ה האדם ברשות העילה]. דבר זה אין לומר כלל. כי אם האדם תחת רשות השם יתברך מה שיש בידו להמיתו ולהפסידו, אין זה מצד במה שהאדם הוא שכלי. כי כל הנבראים משותפין בזה. אבל במה שהוא אדם שכלי, מצד הזה ראוי שיהיה תחת רשות העלה. ואי אפשר שיהיה זה רק כאשר נתן לו התורה. שעל ידי התורה האדם במה שהוא שכלי תחת רשות העלה, אשר צוה עליו שיהיה הנהגה שלו בענין זה. ואם לא כן, אין האדם - במה שהוא מיוחד בעל שכל - תחת רשות העלה, רק הוא תחת העלה במה שהוא משותף עם שאר התחתונים, לא במה שהוא מיוחד מבין שאר הנמצאים. ולכך כאשר הוא בן י"ג שנה, שאז האדם בעל שכל ודעת והוא בעל מעשים, נצטוה [אבות פ"ה 
מכ"א], והוא תחת רשות העלה מצד זה". והוא הדין לכאן; ודאי שהקב"ה מושל על הכל, אך זו ממשלה על הגופים. אך לא בכך עוסק הדיבור "אנכי ה' אלקיך". דיבור זה עוסק בהמלכת הקב"ה על השכליות האדם, ובכך מיוחדים ישראל מכל האומות. דוק ותראה, שהעמיד כאן המהר"ל זה לעומת זה "ממשלה" מול "מלכות", כאשר הקב"ה "מושל על הכל", אך עם כל זה "מלכותו רק על האומה הנבחרת". כי כבר נתבאר למעלה [פי"ט הערה 47] ש"מלך" הוא ברצון הנמלכים, ואילו "מושל" הוא בעל כרחם של הנמשלים. והם הם הדברים. רק ישראל הם בגדר "מלכותו ברצון קבלו עליהם" [תפילת ערבית], ואילו האומות הן בגדר "ומושל בגוים" [תהלים כב, כט]. ובפחד יצחק ר"ה מאמר יא, אות טו, כתב: "ידועים הם דבריהם של חכמי הלשון, כי ההבדל בין מלוכה וממשלה הוא, כי ממשלה היא שלא ברצונו של מי שמושלים עליו, ומלוכה היא ברצונו של מי שמולכים עליו. בודאי שזה נכון. אבל אין זה אלא חיצוניות הדברים. בפנימיותם של דברים, גנוזה היא ההכרה העדינה כי ה'אדם שבאדם' אינו אלא הדעת שבו. ומכיון שהשם מלוכה לא יונח אלא על הדומה. שכן אריה נקרא מלך החיות [חגיגה יג:] מפני שגם הוא חיה. אבל אם האדם שליט על החיות, אינו אלא מושל ולא מלך, מפני שאין האדם מסוג הבעל חי... מדת המלוכה דורשת דוקא את ההשתייכות לסוג אחד, ובדרך ממילא משתלשל מזה שאין מדת המלוכה נוהגת אלא בזמן שהמלוכה מתקיימת היא מדעתו של זה שמולכים עליו". עמוד וראה כיצד דברים אלו מבארים היטב את דברי המהר"ל כאן שמלכות ה' חלה בפרט על האומה הנבחרת. וראה גו"א בראשית פ"א הערה 38. (28) אודות ששמו של ה' נקרא בפרט על ישראל, הנה זהו יסוד נפוץ בספרי המהר"ל. ולדוגמה, ראה דבריו בגו"א במדבר פל"א אות ה בביאור דברי רש"י שם [במדבר לא, ג] "שהעומד כנגד ישראל כאילו עומד כנגד הקב"ה", שכתב שם: "והיינו מפני שכתיב [יהושע ז, ט] 'והכריתו את שמינו מן הארץ ומה תעשה לשמך הגדול', כי שם ה' נקרא על ישראל, ולפיכך העומד עליהם כאילו עומד על הקב"ה". ובנתיב העבודה פ"ח [א, קלח:] כתב: "שאם ח"ו יעשה כליה בישראל 'ומה תעשה לשמך הגדול', וכי יהא נקרא שמו הגדול על עצים ואבנים". ובאור חדש [קעז:] כתב: "המן הרשע רצה לאבד את ישראל... ואם אין ישראל, א"כ אין על השי"ת שם עילה, דעל מי יהיה נקרא שם עילה. וכמו שאמר יהושע 'והכרית וגו' ומה תעשה לשמך הגדול'... ודבר זה שהוא איבוד ישראל ח"ו, דבר זה נוגע אל הש"י". וכ"ה בנצח ישראל פ"י [ד"ה ואמר שאם], דר"ח פ"ו מ"י [שיז.], ובדרשת שבת הגדול [ריא:]. וראה רמב"ן דברים לב, כו, שהאריך לבאר יסוד זה. (29) פירוש - בשמות המלאכים האלו נמצא השם "אל". ובח"א לב"מ קיד. [ג, נה.] כתב: "אליהו... לא קיבל מיתה... ולפיכך חתם שם 'אל' בשם 'אליהו', כמו שחתם שם 'אל' בשמות המלאכים; 'מיכאל', 'גבריאל', 'רפאל'". ובנצח ישראל פ"י [ד"ה ואמר שאם] כתב שבשם "ישראל" יש ג"כ שם "אל", וזה מורה שהקב"ה שיתף שמו עם ישראל. (30) "פירוש, שיהיה אדנותו בכם כשם שהוא במלאכים" [זית רענן שם]. (31) "ישראל" - פונה בזה אל עם ישראל, אך לא ששמם היה אז ישראל [מבואר בהמשך]. (32) כאמור, זהו המשך הפסוק בתהלים נ, ז, שנאמר שם "שמעה עמי ואדברה ישראל ואעידה בך אלקים אלקיך אנכי". ופירש הראב"ע שם "הטעם לא כרתי אתך ברית רק שאהיה לך לאלקים, וזה הוא 'אלקים אלקיך אנכי'". (33) "ומה תלמוד לומר 'אלקי ישראל'" [המשך לשון הספרי שם]. (34) במה שאמרו בילקו"ש ששמו של הקב"ה משותף בשמם של המלאכים, ואדנותו בהם. (35) לשונו בגבורות ה' פס"ח [שיד.]: "המלאכים נקראים עבדים... שנקרא 'מלאך' מלשון שליחות, שהוא נשלח לעשות רצונו של הקב"ה". וכמו שכל עבד קשור למלכות המלך, ה"ה למלאכים. וראה למעלה פל"א הערה 59. זאת ועוד, תיבת "מלאך" שייכת לתיבת "מלך", וכמו שאמרו חכמים בריש קה"ר [א, א] על הפסוק [משלי כב, כט] "חזית איש מהיר במלאכתו לפני מלכים יתיצב", "קרי ביה 'לפני מלאכים יתיצב'". הרי ש"מלך" ו"מלאך" בני חדא בקתא אינון. וזאת משום שהמלאכים משתייכים למלכות ה'. ולהלן [ד"ה הנה התבאר] כתב: "מלכותו ואלקותו עליהם [על המלאכים], מצד שהם נבדלים". וראה הערה 76, ובנצח ישראל פכ"ב הערה 68. (36) פירוש - אמנם שם ה' נקרא על המלאכים, אך קריאת שם זו היא למעלה ממדריגתם העצמית, וכמו שמבאר והולך. (37) לעומת מה שאמרו [פרקי דר"א ס"פ ו] לגבי החמה: "החמה - שלש אותיות של שם כתובים בלבו". ובזוהר חדש בראשית כג. אמרו שאותיות שם המפורש חקוקות בשמש. ולכך כאן מעיר, שבנוגע למלאכים לא אמרו לשון דומה. (38) "מעצמם" - מעצם. (39) נקודה זו טעונה ביאור, כי הרי גם בשם "ישראל" נמצא שם "אל" בסוף, ומ"מ יבאר בסמוך שקריאת שם ה' תואמת למדריגת ישראל, לעומת המלאכים. זאת ועוד, בנצח ישראל פי"ט [ד"ה והשיב לו] כתב: "יש לישראל צורה נבדלת קדושה אלקית, ואמיתת צורתן הוא השם יתברך, שהוא יתברך צורה אחרונה להם, כמו שחתם בשמם באחרונה שם 'אל'". ושם ס"פ כ כתב: "מורה עצם השם שנקראו 'ישראל', כתיב בסוף השם שם 'אל', להורות כי סוף ותכלית שלהם הוא אל השם יתברך". ובאור חדש [קלו.] כתב: "סופם ותכלית של ישראל הוא אל הש"י, כי הוא יתברך צורת ישראל האחרונה, כמו שהוא מורה שם 'ישראל', שחתם השם 'אל' באחרונה, מפני כי הוא יתברך צורה אחרונה אל ישראל, ובזה הוא יתברך מקיים אותו קיום נצחי". הרי מעלת ישראל באה לידי בטוי דוקא משום שחתם שם "אל" בסוף שמם, ואילו לגבי המלאכים ביאר שחתימה מעין זו מורה על חסרונם. אמנם נראה שלא קשיא, שהנה בנצח ישראל פ"ל [ד"ה לכך האבות] ביאר יותר את הענין שהקב"ה הוא "צורה אחרונה" לישראל, שכתב: "אבל כאשר לא היה לישראל שום מציאות קודם זה [יציאת מצרים] כלל, ובמה שהוציאם לו לעבודתו נעשו לאומה, בשביל זה השם יתברך צורה האחרונה להם... כלל הדבר הזה, כי ההוצאה מן האומות מורה שישראל הם לגמרי אל השם יתברך, עד שאין להם מציאת עצמם, רק מצד השם יתברך, שהוא יתברך צורה אחרונה לישראל. כמו שמורה שם 'ישראל', שחתם שם 'אל' בשמם לומר כי עצם מציאות ישראל מה שהוא אלקיהם, וזולת זה לא היה להם מציאות, רק היו ברשות האומות". ואם כן, חתימת שם "אל" בסוף השם מורה שסוף ותכלית של הכל הוא אל השם יתברך, כי לבסוף הכל מתבטל ושב אל ה'. ובנקודה זו אין הבדל בין המלאכים לבין ישראל. כי אלו ואלו סופם אל השם יתברך, כי בשניהם נחתם בשמם שם "אל" המופיע בסוף שמם, וכמבואר. אלא שב"סוף" זה גופא נמצא הוא ההבדל בין ישראל למלאכים; ישראל מבטלים עצמם לגמרי אל ה', ולכך נצחיות הקב"ה מורה על נצחיות ישראל. אך אין התבטלות מקבילה לזו אצל המלאכים. ולכך כאשר הכל שב אל ה', בכך נמצא הוא סופם של המלאכים, כי אין נצחיות הקב"ה מורה על נצחיותם, מחמת שאין הם בטלים לגמרי אל ה'. והרי כבר נתבאר למעלה [פי"ג הערה 72] שאין המלאכים בני עוה"ב, לעומת ישראל. (40) לשונו למעלה ר"פ כא: "התבאר לך כי ראוי שתנתן התורה על ידי אחד שהוא מיוחד ונבדל מן הכלל. ודבר זה למדרגת התורה, שיש אל התורה המדרגה העליונה המיוחדת, עד שלא ישתתף לה דבר. ולכך ראוי שתנתן התורה על ידי מי שהיה מיוחד במדרגה מכל באי עולם, הוא משה. ואף כי התורה היא תורה אל הכלל, נתנה על ידי משה. והענין הוא כמו שהענין בנפש האדם, אשר הלב מקבל החיות למעלתו ולחשיבותו, הוא שולח החיות לכל האברים, ואין בכל אבר ואבר החיות בפני עצמו". הרי שהשווה בין משה ללב; שניהם נבדלים מהכלל, ושניהם שולחים חיות לכלל. וראה שם הערה 5. (41) פירוש - החיות אינה הגוף והאברים עצמם, שהרי "אין בכל אבר ואבר החיות בפני עצמו" [ראה הערה הקודמת]. ולכך החיות לעצמה, והגוף לעצמו. (42) ולכך הטבלא מונחת היא על הלב, כי כשם שהלב נבדל משאר הגוף, כך מעלה זו [ששם הקב"ה נקרא עליהם] נבדלת ממעלתם העצמית. דוגמה לדבר; נאמר על אהרן הכהן [שמות כח, ל] "ונתת אל חושן המשפט את האורים ואת התומים והיו על לב אהרן בבואו לפני ה' וגו'". ופירש רש"י שם "הוא כתב שם המפורש, שהיה נותנו בתוך כפלי החושן... ובמקדש שני היה החושן, שא"א לכהן גדול להיות מחוסר בגדים, אבל אותו השם לא היה בתוכו". הרי שאין השם המפורש נחשב ממנין בגדי הכהונה, ולכך אין הכהן נחשב מחוסר בגדים בלעדיו. [וכן סוברים הראב"ד בהשגותיו בהלכות בית הבחירה פ"ד ה"א, והריטב"א יומא עג:]. וכשם שהשם המפורש שבאו"ת נבדל משאר בגדי הכהונה, ונתון על לב אהרן, כך בדיוק הוא השם הרשום בטבלא של המלאכים, נבדל ממעלתם העצמית, ונתון על לב המלאכים. ועל דברי תורה נאמר [דברים ו, ו] "והיו הדברים האלה אשר אנכי מצוך היום על לבבך". וכבר נתבאר למעלה [פי"ד הערה 51] כי דברי תורה נבדלים ממדרגת האדם, ולכך הם "על לבבך". (43) לשונו בנצח ישראל פכ"ב [ד"ה כבר אמרנו]: "יש לעליונים בחינה מה שבו יש התדמות אל הסבה הראשונה. כמו שנאמר על האדם [בראשית ט, ו] 'כי בצלם אלקים עשה את האדם', וכן הוא אצל המלאכים, כי יש להם התדמות במה לבוראם. ודבר זה עיקר מעלתם, שיש להם התדמות מה אל העלה". ובדר"ח פ"ג מי"ד [קמד:] כתב: "כי בודאי המלאכים מצד שהם עליונים בעצמם... שייך לומר [בראשית א, כו] 'נעשה אדם בצלמנו'". (44) במה שאמרו בספרי שעל ישראל הוחל שמו ביותר. (45) אף יותר מן המלאכים, וכמבואר להלן [סד"ה הנה התבאר], ושם הערה 78. (46) בשני הסברים, וכמובא בהערה 26. וכאן כוונתו להסברו הראשון, שישראל ראוים לקבלת מלכותו מפאת מעלתם האלקית, וכמו שמבאר בסמוך. (47) שכבר נתבאר למעלה כמה פעמים [פ"א הערה 52, פ"ב הערה 11, ופי"ט הערה 41] שהטבע החומרי מבדיל בין ה' לעולם. וכן נתבאר שהגשמי הוא מסך מבדיל בין ה' לאדם [למעלה פ"ג הערה 62, פ"ד הערה 4, ועוד], ובהסרת הגשמי מוסרת ההבדלה בין ה' לנבראים [למעלה פ"ד הערה 4]. דוגמה לדבר; אמרו חכמים [סוטה ה.] "כל אדם שיש בו גסות הרוח, אמר הקב"ה אין אני והוא יכולין לדור בעולם". ובנתיב הענוה פ"ב [ב, ה.] כתב: "כי הגאוה מידה גשמית". ובנתיב הלשון פ"ה [ב, עד.] כתב: "על הגאוה, שאין הש"י דר עמו בעולם אחד. מפני שכבר אמרנו כי הש"י נבדל לגמרי מן הגשמי... ובעל הגאוה הוא נוטה אל הגשמי לגמרי. ולפיכך אין כאן חבור כלל, ואי אפשר שיהיו ביחד שני דברים שהם הפכים... כי בעל הגאוה הוא נוטה אל הגשמי, והש"י הוא נבדל מן הגשמי". ובח"א לחולין פט. [ד, ק:] כתב: "כל מי שהוא מגדיל עצמו הוא גשמי... ולפיכך האומות שמגדילים עצמם כאשר נתן להם מעלה יתירה, אין הקב"ה חפץ בהם, כי שנאוי ענין הגשמות אצל הש"י, שהוא יתברך נבדל מכל גשמות". וזהו שאמר בלעם [סנהדרין קו.] "אלקיהם של אלו שונא זימה הוא", וראה למעלה פ"ט הערה 35. וכן נתבאר למעלה [פ"ב הערה 21] שהקב"ה שונא את הערלה. (48) כגון; הקדנה שניה לגבורות ה' [טו], שם פ"ט [נו.], שם פט"ז [עז.], שם פי"ט [פה:], שם פמ"ד [קסו.], שם פמ"ה [קעא.], גו"א שמות פי"ח אות כו, דר"ח פ"ו מ"ג [רפח.], ח"א לקידושין כב: [ב, קלב.], ועוד. (49) לשונו בהקדמה שניה לגבורות ה' [טו] כתב: "אבל רז"ל בעלי האמת אומרים... כי מפני כך היה יהושע מעמיד השמש [יהושע י, יב], מפני שהשמש היא גשמית, ויהושע שהיה לו התורה השכלית, היה אפשר לו למשול עליה. וזה אמרם במדרש תנחומא [פרשת אחרי אות ט] אמר לו השמש כלום, קטן אומר לגדול הימנו 'דום', אני נבראתי ברביעי, ואתה נבראת בששי, ואתה אומר אלי 'דום'. אמר לה יהושע, בן חורין קטן שיש לו עבד זקן, אינו אומר לו שתוק... הנה בארו ז"ל במדרש מפני שהשמש היא בעלת חומר, ולכך קרא השמש 'עבד' כאשר נתבאר פעמים הרבה מאוד. כי החומר הוא עבד, וכך נקרא גם כן העבד חמור, דכתיב [בראשית כב, ה] 'שבו לכם פה עם החמור', עם הדומה לחמור [יבמות סב.]. ואין בן חורין רק השכל. ולפיכך אומר שהוא עבד... וידוע כי החמרי הוא משועבד לשכלי ומושל עליו, ולכך היה מושל יהושע על השמש והירח... כלל הדבר, שיש לאדם הצדיק מעלה יותר מן השמש, כי נשמתו נבדלת מן החומר. ואילו השמש עיקר מעלת השמש גשמית, שהיא עצם גשמי, ובשביל שכל מעלתה גשמית היא משועבדת לשכל. ולפיכך לא היה רחוק אצל רז"ל שתהיה עמידת השמש לצדיקים כמו אלו, כי דבר זה גורם שהחומר משועבד לשכל ולנבדל. הנה התבאר לך עמידת השמש ליהושע בענין אמת, שהדברים הם כמשמעו לגמרי". והובא למעלה פ"ד הערה 67. וכן יבואר יותר בהמשך. וראה בפרקי מבוא לספר נשמת חיים עמוד 60. (50) מכנה פרק ששי באבות "ברייתא", ולא "משנה", כמבואר בדר"ח שם ר"פ ו [רעט.]: "הפרק הזה אינו מן המשניות, כי המשניות אינם רק ה' פרקים בלבד". (51) במדבר רבה י, ח, ובמסכת כלה רבתי פ"ח מ"א. (52) לשונו בדר"ח שם [רפח.]: "כל דבר שהוא צורה, ראוי שיהיה נקרא בלשון חירות. ודבר זה בארנו פעמים הרבה, כי השעבוד הוא מצד החומר, כי מצד הצורה אין שעבוד. ודבר זה רמזו ז"ל [יבמות סב.] על עבד כנעני 'שבו לכם פה עם החמור' [בראשית כב, ה], 'עם הדומה לחמור'. כי מצד השעבוד שבו הוא דומה לחומר, כי המשועבד מתפעל מאחר. ודבר זה ענין החומר, שהוא מתפעל. אבל בצורה, כיון שאין בצורה התפעלות כלל, לא שייך לומר על הצורה שעבוד, רק חירות... שאין לך בן חורין רק העוסק בתורה. כי אף המלך שהוא בן חורין, לא נקרא בן חורין בערך מי שעוסק בתורה. וזה כמו שאמרו [שם משנה ו] 'ואל תתאוה לשלחנם כי שלחנך גדול משלחנם וכתרך גדול מכתרם'. כי המלך אף ע"ג שהיא מלך, הנה יש לו יראה באולי ימרדו בו בני מלכותו, ובשביל כך אינו בן חורין לגמרי. שלא יקרא בן חורין רק כאשר לא ימצא בו צד אפשרות שעבוד. וזה לא ימצא רק במי שעוסק בתורה, שהוא בן חורין לגמרי... כי השכל הוא בן חורין, אין שייך שעבוד בו". וראה לעיל פי"ב הערה 16, ופכ"ט הערה 63. (53) ראיה זו מהפסוק "שבו לכם פה עם החמור" הביא במקומות רבים, וכמבואר בהערות 49, 52. וכן הוא בדר"ח פ"ב מ"ט [צא.], שם פ"ג מט"ז [קנב:], נתיב הלשון פ"ב [ב, סח.], נתיב היסורין פ"א [ב, קעה:], ח"א לגיטין ז. [ב, צד:], ח"א למנחות מד. [ד, פ.], ועוד. (54) אודות חומריות החמור, ראה דבריו בנצח ישראל פ"ב [ד"ה ועל זה] שכתב: "שהוא [החמור] הבעל חי החומרי ביותר, ואין לו חכמה". ובגבורות ה' פכ"ט [קטו.] כתב: "אין בריאה יותר פשוטה מן החמור, שהוא כולו חומר... שלא קיבל צורה". ובגו"א שמות פ"ד אות יד [ד"ה וקאמר] כתב: "החמור נוטה אל הפשיטות... שהוא חומרי ביותר". וכנראה שתיבת "חמור" מורה על החומריות שבבהמה זו. (55) במצרים, וכמבואר למעלה [ד"ה והנראה בזה]. (56) לשונו בגבורות ה' ר"פ מד [קסו.]: "למה כתב... 'אנכי ה' אלהיך אשר הוצאתיך וגו'', תלה המצוה זאת ביציאת מצרים. והרבה הקשו למה תלה הכתוב ביציאת מצרים, ולא אמר 'אנכי ה' אלהי השמים והארץ'... אך פירוש הכתוב 'אנכי ה' אלהיך', ופירש 'אלהיך' בפרט. אף על גב שהוא אלהי כל נמצאים, הוא אלהי ישראל בראשונה וביחוד, ואחר כך אלהי כל הנמצאות. וכבר התבאר... המעלה הזאת שיש בישראל ענין אלקי שאין בכל נמצאים. ולפיכך אמר אחריו 'אשר הוצאתיך מארץ מצרים', כי היציאה מארץ מצרים מורה שיש לישראל מעלה אלהית נבדלת מן הגשמית. וזה מוכח מפני שוהציא אותם מבית עבדים. שכבר התבאר כי העבד הוא חמרי, וכמו שאמרו חכמים 'שבו לכם פה עם החמור', עם הדומה לחמור. והרבה פעמים התבאר זה, כי העבד שהוא משועבד, דומה לחמור שהוא משועבד מתפעל, ואינו פועל, כמו העבד הזה. ומה שהשם יתברך הוציא את ישראל מבית עבדים, היו יוצאים מן העבדות לקנות מעלה האלהית... ולפיכך אמר 'אשר הוצאתיך מארץ מצרים מבית עבדים'. שכל זה מורה שישראל קנו המעלה האלהית, ומאחר שקנו המעלה האלהית ראוי שיתיחד שמו יתברך על ישראל בפרט, כמו שאמר 'אנכי ה' אלהיך', כי הם רואים לו יתברך". (57) פירוש - ביחס להקב"ה הכל נחשב לחומרי, ולכך בקבלת מלכותו יש משום יציאה מן החומרי, ועליה אל הנבדל. והוסיף משפט זה, כי בא להורות כיצד שני חלקי הדברה הראשונה מורים על היציאה מן החומרי; (א) "הוצאתיך מארץ מצרים". (ב) "מבית עבדים". ובשלמא בחלק השני ["מבית עבדים"] ברור הוא מאליו שיש בכך להורות על היציאה מהחומריות, "כי העבד המשועבד הוא חמרי" [לשונו למעלה]. אך כיצד החלק הראשון ["הוצאתיך מארץ מצרים"] מורה על היציאה מהחומרי. ועל כך ביאר כאן שהואיל ומלים אלו מורות על קבלת מלכותו בארץ מצרים [כמבואר למעלה], לכך בקבלה זו גופא מונחת היציאה מהחומריות, כי ביחס לה' הכל הוא נדון כחומרי, ולכך מכל מצב אפשרי [אף של בן חורין], תחשב קבלת מלכותו ל"מעלין בקודש", וליציאה מהחומרי. וגם בגבורות ה' פמ"ד [קסו:] רמז לקושי זה, וישבו באופן אחר, וכלשונו: "כי העבד שהוא משועבד דומה לחמור... ומה שהשם יתברך הוציא את ישראל מבית עבדים, היו יוצאים מן העבדות לקנות מעלה האלקית. שכבר התבאר [בגבורות ה' פ"ד (כט.)] כי לא היה אומה בעולם שהיה כל ענינם הכל חמרי כמו מצרים, והם נקראו בעצמם 'אשר בשר חמורים בשרם' [יחזקאל כג, כ], והוציאם במדה הזאת. ולפיכך אמר 'אשר הוצאתיך מארץ מצרים מבית עבדים'. שכל זה מורה שישראל קנו המעלה האלקית". הרי שהוזכרה "ארץ מצרים" להורות שישראל יצאו מהאומה המצרית החומרית. ועוד אודות שהקב"ה קדוש בתכלית הקדושה, ונבדל מהכל, ראה למעלה פ"ט הערה 34, פי"א הערה 72, פי"ב הערה 69, ופי"ח הערה 4. (58) מעין מה שאמרו חכמים [פסחים מט:] לאידך גיסא "שנה ופירש יותר מכולם". וכתב על כך בנתיב התורה פט"ו [א, סו.]: "כי זה יותר חמרי מה שהיה לו התורה ופירש מן התורה. וזה מורה שהוא מתנגד אל השכלי לגמרי כיון שפירש... לכך הוא יותר קשה מהכל". וראה לעיל פ"י הערה 67, ופכ"ו הערה 68. ובח"א לנזיר כג: [ב, כו.] כתב: "הפורש הוא יותר קשה מאותו שהיה רחוק מעולם. כי הרחוק בתחלה אפשר שיהיה בין שניהם קצת קירוב אף שהם רחוקים... אבל קרוב ונתרחק אין כאן שום צד קירוב, שאם היה צד קירוב לא היה מתרחק". וכן כתב בח"א לסוטה מב: [ב, פא.], ובח"א לסנהדרין צט: [ג, רכט:]. וראה עוד ובמבוא לדרשות המהר"ל [עמודים 28-30] אודות היסוד שקרוב שנתרחק, רחוק יותר ממי שלא היה קרוב מעולם. (59) דברים אלו מבוארים יותר להלן פנ"ז [ד"ה אבל רבי אבהו], שכתב: "אין ספק כי הפרישה מן הדבר יותר במעלה ממי שלא היה צריך לפרוש. לכך אמרו [פסחים מט:] אצל התורה, כי הפורש מן התורה יותר רחוק מן התורה ממי שלא ראה תורה מימיו. ועיין למעלה מה שכתבנו אצל 'אנכי וגו' אשר הוצאתיך מארץ מצרים מבית עבדים', כי הפרישה מן העבדות הוא יותר במעלה... כי כאשר היה נמכר לעבד ויצא לחירות מן עבדות, קנה מדרגה יותר עליונה משאם לא היה עבד כלל ולא יצא לחירות. כמו שישראל שהיו עבדים לפרעה, ויצאו לחירות, קנו מדרגה יותר עליונה, שהיו כלם בני מלכים, משאם לא היו כלל עבדים כמו שאר אומות. וזה מפני שהיה להם הסתלקות העבדות והיציאה מן העבדות, ודבר זה אי אפשר רק על ידי שהגיעו למדרגה עליונה שאין שייך בהם עבדות כלל. ובאותה מדרגה יצאו, כי אם שייך בה עבדות, לא היה להם יציאה ממנו. אף על גב שלא היו ראויים לשעבוד אם היו כבר בני חורין, מכל מקום אחר שהיו משועבדים לא היה להם יציאה לחירות רק על ידי מדרגה עליונה מאד". (60) הולך להורות שיציאת מצרים לישראל היתה עליה ויציאה מהפחיתות. (61) שאף בהם נאמרה יציאת מצרים, וכמו שאמרו קודם לכן בגמרא שם "למה לי דכתב רחמנא יציאת מצרים בריבית [ויקרא כה, לח], יציאת מצרים גבי ציצית [במדבר טו, מא], יציאת מצרים לגבי משקלות [ויקרא יט, לו]". ונאמר אצלם לשון "אשר הוצאתי אתכם מארץ מצרים", ואילו לגבי שרצים נאמר "המעלה אתכם מארץ מצרים". (62) "שהן [ישראל] מעולים ונאים, ואינן 
נמאסים בשקצים הללו. להכי כתב לשון עילוי, שמעלה גדולה היא אצלם" [רש"י שם]. (63) פירוש - האם מרובה שכרם [של איסורי שרצים] ממצות משקלות, ריבית, וציצית. (64) פירוש - אע"ג שאין שכרם [של איסורי שרצים] מרובה, מאוסים הם לאכילה. (65) לשונו בגבורות ה' פמ"ה [קעג:]: "בשרצים נאמר [ויקרא יא, מד-מה] 'ולא תטמאו נפשותיכם בכל השרץ הרומש על הארץ כי אני ה' אלהיכם המעלה אתכם מארץ מצרים להיות לכם לאלהים והייתם קדושים כי קדוש אני'. והרי מבואר בכל מקום שנאמר בהן יציאת מצרים, שבא להורות על שהוציאם ממצרים ונתן להם מעלה קדושה, ולכך ראוי שלא יטמאו בדברים המאוסים אשר הם רחוקים מן המעלה העליונה. ולפיכך 'ולא תטמאו בכל אלה כי אני ה' וגו''. ודבר זה מבואר. וענין השרצים הם דברים רחוקים מאוד מן המעלה האלהית, שהם דברים טמאים. ויותר מזה, שהם דברים פחותים ומאוסים, ולכך נאמר בשרצים 'המעלה אתכם מארץ מצרים'". (66) לשונו בגבורות ה' פמ"ה [קעד.]: "לכך כתיב בשרצים 'המעלה', דלא כתיב בכלהו, לרמוז בזה כמו שאמרנו, כי יציאת מצרים הוא התעלות לישראל, והתעלות זה הוא בשביל שאין מטמאין בדברים המאוסים הפחותים. אבל רבית ומשקלות וציצית, אין פחיתות בהם... רק הרחקות שקצים, שזהו התעלות אל המדרגה העליונה על ידי זה, ודברים אלו מבוררים מאוד". (67) כאן ביאר את הפחיתות החמרי שהיתה במצרים מפאת עבדותם של ישראל. אמנם בח"א לב"מ סא: [ג, כט.] כתב: "כי ישראל בשביל שיש להם גוף קדוש וטהור נבדל מן הפחיתות והתיעוב, ובשביל זה ראוי להעלות אותם ממצרים, אשר הם מתועבים ומשוקצים בעריות. ואין ראוי שיהיו ישראל עמהם, כי הפכים גמורים, ובשביל כך ראוי להעלות אותם משם". ובח"א שם הוצאת כשר [ח"א עמוד קלב] כתב: "ויש להבין לשון 'המעלה', כי שם הוא אל המעלה הקדושה, ולכך היו מתעלים ממצרים לקנות המדריגה העליונה, וראוי להבין זה". (68) שאם מדרגת ישראל מחייבת הוצאתם ממצרים, קל וחומר שמדרגתם היתה אמורה למנוע את שעבודם, כי ההוצאה משעבוד קשה יותר מהמנעות השעבוד מעיקרא, וכמבואר בהערה 59. (69) בפרקים מ-מב, ובפרק סח, שביאר שם בארוכה שישראל זכו למעלתם האלקית רק בקריעת ים סוף, ולא קודם לכן. וכלשונו בס"פ מ [קנד:]: "כל זמן שלא קרע להם ים סוף, לא היה לישראל... מציאות בשלימות... ולפיכך אמרו במדרש שלכך נקראו 'עברים' 'עבר ים'. פירוש שיש לקרות לישראל שם על עברת ים, שזהו עצם מעלתן". ושם בס"פ מא [קנז:] כתב: "כי כל ענין קרי"ס מה שקנו ישראל המדריגה האלקית הנבדלת מן החמרי". ושם בפרק סח [שיד.] כתב: "כי כאשר עלו ישראל מן הים, אז קנו ישראל עצם מדריגתן ומעלתן, כמו שמבואר בספר הזה. כי ישראל לא קנו עצם מעלתן עד אחר שעברו ים. ולכך שם ישראל 'עברים', על שם 'עבר ים', כמו שנתבאר למעלה מדברי חכמים". (70) ווהיה מקום לחשוב שככל שהדבר מגושם יותר, כן הוא ראוי יותר לדבור השכינה, שהרי הקב"ה נגלה דוקא בעולם הגשמי. ומה שמדגיש "לדבר פנים בפנים", יוסבר היטב על פי דבריו למעלה פל"א [ד"ה ביארו בזה], שכתב: "כי איך אפשר שיהיו ישראל מתחברים אל הדבור של הקב"ה. כי במדרגת מציאות השם יתברך, אין נמצא שום מציאות כלל. ולפיכך אי אפשר לומר שיהיה שום מציאות נמצא קיים עמו יתברך, ואיך יהיה נמצא הדבור פנים אל פנים. וכי יש שתוף חס ושלום עם הסבה הראשונה... וכיון שכך הוא, באיזה צד ימצא שתוף זה בפעל". ולכך ההרים פשטו שאלה זו באומרם שהדבור ירד למדרגתם של בעלי הגשם, ולא נשאר "במדרגת מציאות השם יתברך". (71) לשונו בגו"א במדבר פכ"א אות לג [ד"ה אמנם כח]: "אין דבר שיש לו גודל כמו הר... שיש לו גבעה גבוהה". ובסוכה נב. אמרו שהיצה"ר נראה לצדיקים כמו הר גבוה. ופירש זאת בנתיב היצר פ"ב [ב, קכו.]: "הצדיקים הם רחוקים ונבדלים מן היצה"ר לגמרי, נדמה אליהם היצה"ר כהר. כי הדבר שהוא היפך אליו נראה לו גדול". וראה נצח ישראל פי"ז [ד"ה ומה שאמר צד], ושם הערה 140. ובהרים גופא, נחשבים הר תבור והר כרמל כהרים הגבוהים ביותר, כדמשמע מב"ב עג:, מגילה כט., ורש"י סוטה ה. (72) כי ככל שהדבר גדול יותר, כן הוא בעל גשם יותר, וכפי שכתב בגו"א במדבר פכ"א אות לג [ד"ה אמנם אשר] לגבי עוג מלך הבשן: "יש לך לדעת כי כח עוג, וכחו אשר דבק בו - היפך כח ישראל וכחם. כי עוג כל כחו היה גשמי, וכן כח אשר הוא דבק בו. וכח ישראל הוא נבדל מן הגשמית, כי הם דבקים בו יתברך. ולכך נתיחד עוג בסגולה שהוא לגשם, שהוא התפשטות שמסוגל בו הגשם, שיש לו רחקים, וזה לעוג. כמו שסיפר הכתוב [דברים ג, יא] על שעור גדלו. ובא לומר לך כי כח עוג כח גשמי, לכך הוא מתואר בסגולת הגשם, שהוא הרוחק והגודל. אבל ישראל הם היפך זה לגמרי, כי סגולתם בלתי גשמי... כי הדבר הבלתי גשמי אין לו רוחק, והקטנות אין לו רוחק גם כן, לכך הבלתי גשמי יתואר בקטנות... ולפיכך אמר הכתוב [בראשית כז, כב] 'הקול קול יעקב והידים ידי עשו'. ביאור זה כי יעקב סגולתו הקול, והוא הרוח והוא הבלתי גשמי, וזהו כחו, כי זה כח יעקב, שהם דבקים בו יתברך שאינו גוף. אבל 'הידים ידי עשו', כי הידים, אין בכל אברי האדם שיש בהם התפשטות כמו הידים, שהם עשוים לפשוט בהם. וזהו סגולת הגשם, שיש לו התפשטות כמו הידים, וזה הכח הוא כח עשו. וכמו שהיה לישראל כח בלתי גשמי, כך היה לעוג היפך זה כח גשמי. ולכך לא נמצא אדם בעולם שיתואר בגדלות כמו עוג, כמו שתמצא בכתוב [דברים ג, יא], ובמדרשי חכמים. ואל יהא לך ספק, כי כח עוג בגדלות שלו כח גדול מאוד מאוד, רק שהוא גשמי". וראה להלן פ"ע [ד"ה וכאשר בחר]. (73) וכמבואר למעלה פל"א [ד"ה וזה שאמר כאן], שכתב: "כי האומות היו שומעים קול אלהים, ומתו. כי איך יתחבר קול אלהים חיים אל אומות העולם מכחישי ה', שהם חמריים. ודבוק הזה אין ראוי להם, ולכך מתו. אבל ישראל הם אינם חמריים, כמו שהם אומות העולם מכחישי ה', שהם נוטים אל החומר. אבל ישראל היה להם המעלה הנבדלת מן החומר, כמו שפירשנו בכמה מקומות, וראוי להם הדבוק עם השם יתברך. ומפני כך היו שומעים קול אלהים חיים, והיו חיים לעולם. שכל ששמעו קול אלהים חיים, היו חיים לעולם ולעולמי עולמים. וזה מפני הדבקות שהיו דבקים בו יתברך, שהיו שומעים קול אלהים, והדבקות הזה היה מגיע להם החיים, כדכתיב [דברים ד, ד] 'ואתם הדבקים בה' אלהיכם חיים כלכם'". ואע"פ שהקב"ה "נגלה לדבר פנים בפנים בעולם הגשמי", מ"מ אין כאן הורדה לעבר גשמיות העולם [כפי שחשבו ההרים], אלא חבור אל העולם הגשמי בכדי לרוממו אל העולם הרוחני. ומתחילה הוקשה שהואיל והדבור היה פנים בפנים, מן הנמנע שבעל גשם יתחבר לסבה הראשונה [ראה הערה 70]. והישוב לכך הוא, שכבר נתבאר למעלה [פל"א (ד"ה ביארו בזה)] שנשמת ישראל פרחה מהם בשמעם את הדברות, מחמת שאין בעל גשם מתחבר לדבורי ה'. והחיות של ישראל בזמן הדברות היתה חיות רוחנית ונצחית, וכמבואר שם. (74) שהובא למעלה [ד"ה ומדרש], והוא הילקו"ש ח"א סימן רפו. (75) לשון המדרש שהובא למעלה: "טבלא יש על לבו של כל מלאך ומלאך, ושמו של הקב"ה כתוב עליו... ואל תאמר בהם בלבד, אלא אף בשעה שבא ליתן תורתו, בלשון הזה נתנה, ופתח ואמר 'אנכי ה' אלקיך'". (76) כי מלכות מחייבת דמיון מסויים בין המלך לנמלכים עליו, וכמבואר למעלה סוף הערה 27. ולמעלה [ד"ה בארו בזה] כתב: "כי המלאכים הם מקבלים מלכותו יתברך ואלקותו", וראה שם הערה 35. (77) הספרי, שהובא גם כן למעלה [לאחר ציון 32]. (78) וכמו שכתב בגבורות ה' פס"ז [שיא:]: "כי ישראל בפרט הם עלולים בעצם ובראשונה... אף בערך מלאכי מרום - ישראל הם יותר ראשונים. ואם שהדבר בתחלת הדעת נראה תמוה... שתמצא שמתיחס אלקותו על ישראל, ולא אמר 'אנכי אלקי המלאכים וצבא השמים'". ושם מאריך לבאר יסוד זה. וכן ביאר שם בפרק מד [קע:], "שישראל יותר במעלה מן המלאכים", ולכך לא נאמר "אנכי ה' אלקי המלאכים". (79) ששמו של הקב"ה הוחל על ישראל ביותר, אף יותר מן המלאכים. (80) "איך אפשר שתהיה לאדם הגשמי קדושה עליונה, יותר קדושה מן המלאכים" [לשונו בנתיב הפרישות פ"א (ב, קיב:)]. (81) לשונו בגבורות ה' פמ"ד [קע:]: "ולהורות על שישראל יותר במעלה מן המלאכים, אמרו במדרש רבי תנחומא, 'ברוך ה' אלהי ישראל', אמר הקב"ה לישראל, עד שלא בראתי אתכם, היו מלאכי השרת מקלסים לפני ואומרים 'ברוך ה' אלהי ישראל'... בא יעקב, ואמרו לו, זהו, אמר להם, הן, זהו, שנאמר [בראשית לה, י] 'לא יקרא עוד שמך יעקב כי אם ישראל וגו''. וכן הוא אומר [ישעיה מט, ג] 'ישראל אשר בך אתפאר', [עד כאן המדרש]. ופירוש זה, כי זה אשר היו משבחין בו לומר 'ברוך ה' אלהי ישראל', ראוי שיהיה קדוש מכל, עד כי ראוי שיהיה מתיחס אל מי שנקרא שמו עליו. כי המלאכים באים להקדיש שמו לומר 'ה' אלקי ישראל', לכך צריך שיהיה קדוש נבדל... יעקב היה קדוש, ונקרא קדוש, שנאמר [ישעיה כט, כג] 'והקדישו את קדוש יעקב ואת אלהי ישראל יעריצו'. ולפיכך היו המלאכים מקדישים בשם יעקב, והדבר נפלא... היו המלאכים מקלסים ומקדישים את הקב"ה בשם יעקב". וכן בגו"א ויקרא פכ"ו אות נ [ד"ה ואומר] כתב: "יעקב צורתו חקוקה בכסא הכבוד, ושמו יתברך מיוחד עליו, עד שהמלאכים מקלסין שמו 'ברוך ה' אלקי ישראל'". וראה שם הערה 152, ובסמוך הערה 102. (82) "בפרקים הרבה" - בהרבה מקומות בספריו. וזה לשונו למעלה פי"ב [ד"ה וכבר התבאר]: "וכבר התבאר בחבור גבורות ה' [פרקים מד, סו-סט, ועוד], כי אין רוח חכמים נוחה בזה [להחשיב את המלאכים יותר מן האדם]. והוא הפך האמונה לגמרי. ולא תמצא דבר זה בדברי חכמים, רק ההפך, כמו שהתבאר בחבור גבורות ה'. וגלו דבר זה במקומות הרבה מאד, ודרשו זה [ב"ר עח, א] מן הכתוב [תהלים צא, יא] 'כי מלאכיו יצוה לך לשמרך בכל דרכיך', מי הוא גדול - השומר או הנשמר. וזהו באמת דעת חכמים. וקראו המלאכים והגלגלים שהם עבדים משמשים אל הנבראים, וכדכתיב בקרא [בראשית א, יז] 'ויתן אותם אלהים ברקיע השמים להאיר על הארץ', הרי כי תחלת בריאתם היה כדי לשמש את העולם, ולא נבראו לעצמם כלל. והאדם הוא עיקר הבריאה, שהכל נברא בשבילו, והוא בלבד כל המציאות, לא זולת זה. ועם שהאדם הוא בעל חומר, הנה מצד צלם אלהים שנברא בו [בראשית א, כז] יש לו מעלה, מושגח מן העליונים, וכמו שמבואר במקום אחר, אשר בשביל מעלת צלם הזה שייך אליו התורה, שהרי מצות עשה רמ"ח [מכות כג:] כמספר אברי האדם". וראה שם בהערות, כי הוא יסוד נפוץ בספריו. ןלמעלה פל"ג [ד"ה ביאור זה] כתב: "ראוים הנבראים שיקרא להם האדם שם דוקא. וזה כי האדם הוא העיקר בעולם אשר הוא נברא מן השם יתברך. ומפני זה, ראוי שיהיו הדברים נקראים כפי הערך אשר הם אל אדם, שהוא עיקר. שכבר אמרנו לך פעמים הרבה מאד, כי אל תשגיח באנשים שאמרו כי הגלגלים והמלאכים הם יותר במעלה ממין האדם. שכבר בארו חכמים לא במקום אחד, רק בכמה מקומות, כי כל העליונים נבראו לשמש האדם, ולפיכך האדם עיקר בעולם הזה. ולכך קריאת השם ראוי לאדם". וראה שם הערה 25. ובדר"ח פ"ה מכ"ב [ערה.] כתב: "דעת חכמינו, שהם חכמי האמת, כי האדם הוא יותר במעלה מן השמים ומכל צבאיהם, וכמו שהארכנו בזה בכמה מקומות". וכן הוא שם פ"ג מי"ד [קמג:], נתיב האמת ס"פ ג [א, רה:], נתיב הפרישות פ"א [ב, קיב:], באר הגולה באר החמישי [צח:], ח"א לשבת קנב: [א, פד.], ח"א לב"ב עד. [ג, קא:], ועוד. וראה גו"א בראשית פי"ח אות טו, ושם הערה 72, ולעיל בהקדמה הערה 102. (83) לשונו למעלה פי"ב [ד"ה דע כי]: "דבר זה נמשך לדעת חיצוני שיש להם, מה שהם אומרים כי האדם פחות היצירה, שפל הבריאה מן הגלגלים, ומכל שכן מן המלאכים, כמו שהאריכו הם בספור שבח המלאכים ובגלגלים, ובגנות הבריאה של אדם. והמשיכו לזה פשטי הכתוב [תהלים ח, ה] 'מה אנוש כי תזכרנו ובן אדם כי תפקדנו'. ושאר ראיות פשטי הכתוב. והמושכל הראשון כי האדם בעל חומר ובעל הויה והפסד, ומפני זה חושבים כי ראוי לאדם השפל לקנות מעלה והצלחה בידיעת החשוב, המה המלאכים והגלגלים". (84) ראה הערה 82, ויתבאר יותר בסמוך. (85) "קדוש קדוש קדוש ה' וגו'" [ישעיה ו, ג]. (86) "שמע ישראל ה' וגו'" [דברים ו, ד]. (87) לשונו שם [שטו.]: "ישראל אחר שתי תיבות מזכירין השם, והמלאכים אחר שלש תיבות. וזה כי השם יתברך נבדל מן המלאכים לגמרי, ואין לו יתברך צירוף להם כלל. ומפני זה אין מזכירין השם רק אחר שלש תיבות, להורות כי השם נבדל מהם. וענין זה כי אילו היו מזכירין השם אחר שתי תיבות, היה כאן צירוף עדיין. כי השלישי אינו נבדל מן השנים, כי כל שלשה יש בהם ראש וסוף ואמצעי, ואין הסוף נבדל מכל וכל מן הראש, שהרי הסוף הוא סוף לראש. ומכל שכן אם היו מזכירין השם אחר תיבה אחת. וכאשר מזכירין השם אחר ג' תיבות, אין כאן צירוף כלל, שהרי מזכירן השם חוץ לשלשה, שהם מתחברין ביחד. אבל ישראל במה שהם עלולים ממנו בעצם ובראשונה, ולכך נקראים 'בניו', הם מזכירין השם אחר שתי תיבות. שהרי העלה מצטרף על העלול... ולפיכך מזכירין השם אחר שתי תיבות". ובח"א לחולין צא: [ד, קי.] כתב: "ביאור ענין זה, כי המלאכים אין להם שום הצטרפות אל הש"י, והוא יתברך נבדל מהם. ולפיכך אי אפשר שיזכירו שמו רק אחר ג' תיבות. כי עד ג' יש כאן צירוף וחבור. כי האחד הוא ראש, והשני האמצע, והשלישי הוא סוף. והראש והאמצע והסוף הם מצטרפים בכל דבר לעולם, כי הם מתחברים ומתקשרים יחד. ולפיכך אי אפשר למלאכים שיזכירו את שמו יתברך רק אחר ג' תיבות, כי בזה הוא יתברך נבדל מהם לגמרי. אבל ישראל במה הם נקראים 'בנים' [דברים יד, א], והבן מצטרף אל האב. ולפיכך ישראל מזכירים שמו אחר ב' תבות 'שמע ישראל ה''... ועוד תבין כי שלשה אינו כלבוד, ושנים הם כלבוד [סוכה ו:], לכך הש"י שהוא נבדל מן המלאכים מזכירין שמו אחר ג' [תיבות], כי בזה אין [לו] צירוף אליהם, כי שלשה אינו כלבוד. אבל ישראל נקראו בנים, והבן יש לו צירוף אל האב, ולכך מזכירין שמו אחר ב' תיבות, כי שנים הם כלבוד". וכן הוא בהקדמתו לאור חדש [נז.]. וראה למעלה פכ"ה הערה 51. (88) "במדרש הזה בא לבאר, אף כי התחתונים הם בעלי גשם, יש לישראל קדושה על המלאכים" [לשונו בנתיב הפרישות פ"א (ב, קיב:)], וכפי שיתבאר. וראה הערה 114. (89) הדעה הראשונה שהוזכרה במדרש. המשך פרק לז (90) והולך לבאר טיבן של שתי הקדושות. ובגבורות ה' פס"ח [שטו.] כתב: "ודוקא אחר שתי תיבות. כי ישראל שהם עלולים והם בתחתונים, יש להם הצטרפות אליו אחר שני מעלות; כי הם בתחתונים, ואחר כך מדריגה הנבדלת העליונה. והשם יתברך נבדל וקדוש מן העליונים הנבדלים. הרי לך שהוא יתברך מצטרף אליהם אחר שני מעלות. שהרי ישראל אינם מופשטים מן החומר ואינם שכלים, וזהו מעלה אחת. ואחר כך מעלה המופשטת מן החומר. ואחר כך מצטרף השם יתברך עליהם. והבן מלת 'שמע ישראל ה''. כי לשון 'שמע' הוא לשון קבלה [רש"י בראשית לז, כז]. והקבלה שייך בתחתונים דוקא, כי הם מקבלים. ו'ישראל' נקרא על שם המעלה והשררה הנבדלת, יותר עליונה. ואחר כך מזכירין השם. ופירוש זה ברור מאוד". ומעתה יבאר יותר את שתי הקדושות שיש לישראל. (91) והבדלה זו היא "בעולם הגשמי" בתחתונים, וכמבואר בהערה הקודמת. (92) וזהו שאומרים "אשר קדשנו במצותיו וצוינו". וכבר נתבאר הרבה פעמים שהמצות שייכות לגוף, לעומת התורה השייכת לשכל. וכגון, נאמר [משלי ו, כג] "כי נר מצוה ותורה אור". וכתב על כך למעלה פי"ד [ד"ה וביאור ענין] בזה"ל: "וביאור ענין זה, כי המצוה תקרא 'נר', מפני שהנר האור שלו נתלה בגוף השמן והפתילה, ומפני כך אינו אור גמור. וכן המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה. אבל התורה שאינה נתלה בגוף, והוא שכל נבדל בלבד, לכך תקרא התורה 'אור', כי הוא הוא נבדל לגמרי, אינו נתלה בגשם". ובהקדמתו לדר"ח [ז.] כתב: "כי המצוה דומה לנר, אשר האור שלו אינו אור גמור בלא גוף, רק האור נתלה בגוף, הוא הפתילה והשמן וכלי המקבלים האור הזה. ואינו אור מופשט מן הגוף, שיהיה אור בהיר. וכך המצוה היא המעשה אשר יעשה האדם על ידי כלי הגוף, ובמעשה אשר יעשה האדם בעל גוף דבק בו האור האלקי, מה שהמעשה הזה מעשה שכלי אלקי, מצות בוראו ורצונו של הש"י, לכך המצוה נקראת 'נר'". ושם בדר"ח פ"ג מי"ז [קנו:] כתב: "כי המעשים מתיחסים לגוף האדם... כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות, הכל הם בגוף, וכמו שנתבאר למעלה בהקדמה, כי המצוה הוא מעשה הגוף, שעל זה אמר הכתוב 'כי נר מצוה ותורה אור'". וכן כתב בנר מצוה [כט:], ובנתיב התורה פ"א [א, ו.]. ושם בפט"ז [א, עא.] כתב: "כי הנר יש לו שתי בחינות; הבחינה האחת, שהנר נתלה בגוף הפתילה. והבחינה השנית, שיש בו אור, אשר כל אור הוא בלתי גשמי... וכן המצות הם כמו נר; כי מצד שהמצוה נעשית על ידי פעל אדם גשמי, יש אל המצות שייכות אל הגוף הגשמי. ומצד שהמצוה היא אלהית, יש לה שייכות אל הנבדל". וכן כתב בנתיב העבודה פט"ו [א, קכג.], בח"א לב"ק ט. [ג, א.], להלן פס"ב [ד"ה וחד אמר], נתיב התשובה פ"ה הערות 82, 105, ועוד. וראה לעיל פ"ב הערה 23, שיסוד זה הוזכר כמה פעמים בספר זה. (93) כמבואר בהערה הקודמת, שלכך התורה נקראת "אור", לעומת המצוה הנקראת "נר". וזהו יסוד נפוץ בספרי המהר"ל. וכגון, בהקדמתו לדר"ח [ז.] כתב: "אבל התורה שהיא בלא גוף, שהיא השגת השכל, אין לגוף עסק בה". ובדר"ח פ"ג מי"ד [קמג:] כתב: "כי האור בכל מקום בא על דבר נבדל בלתי גשמי, שהרי האור אינו גשמי כלל. ודבר זה ביארנו בהקדמה אצל 'כי נר מצוה ותורה אור', שהאור מורה על דבר נבדל בלתי גשמי". ולהלן פס"ב [ד"ה וחד אמר] כתב: "כל מצות התורה אינם שוים לדבר אחד מן התורה, במה שהמצות הם נעשים על ידי כלים גשמיים... ולפיכך כל המצות אינם שוים לדבר אחד מן התורה, במה שפעל המצוה על ידי פעל גשמי. שאין ערך לגשמי אל השכל, ולכך תלמוד תורה נגד הכל [פאה פ"א מ"א], ודבר זה מבואר". ובח"א לב"ק ט. [ג, א.] כתב: "כי התורה היא שכלית לגמרי, ואינה גשמית, ולכך היא כמו אור, שהרי האור אינו גשמי". וראה לעיל פ"ט הערה 53, פי"ג הערה 90, ופי"ד הערה 29. (94) נראה להטעים דברים אלו על פי דבריו בח"א לשבת קיח: [א, נו:], שהשוה שם בין השבת להבדלת ישראל מהאומות, וכלשונו: "כבר התבאר כי השבת הוא מיוחד בין הימים, וישראל בין האומות... וידוע כי השבת היא מתעלה על הימים שהם ימי החול, והשבת נבדל מן ימי החול, כמו שאנו אומרים שהבדיל בין יום השביעי לששת ימי המעשה... כי ענין אחד הוא השבת שהוא נבדל משאר ימי המעשה, ומה שישראל נבדלים מן האומות". הרי שהבדלת ישראל מן העמים [שהיא הקדושה הראשונה שנזכרה כאן, המקבילה לקדושת המצות] שקולה לשבת. והנה השבת עומדת בסוד מספר שבע, כנגד שבעת ימי בראשית, המורה על החיבור שבין הגשמי לרוחני [כמבואר למעלה פכ"ז הערה 50]. ואילו התורה עומדת בסוד מספר שמונה [כמבואר למעלה בהקדמה הערה 87, פ"א הערה 66, ופ"ב הערה 11], הנבדל לגמרי מהטבע. אמור מעתה כי שתי הקדושות שנזכרו כאן [קדושת המצות וקדושת התורה], מקבילות לחלוטין למספרים של שבע ושמונה. ולכך ברי הוא שקדושת התורה היא למעלה מקדושת המצות, כי מספר שמונה הוא למעלה ממספר שבע. ובנדרים לא: אמרו "גדולה היא המילה שדוחה את השבת", וכתב שם בח"א [ב, ה:]: "דבר זה פשוט, כי המילה היא ביום השמיני, ומספר שמונה למעלה מן הטבע לגמרי, כי שבעה ימים הם נגד שבעה ימי בראשית, והמילה היא הויה למעלה מן הטבע. ולכך המילה ביום השמיני שהיא אחר שבעה... כלל הדבר, כי המילה היא על השבת במדריגה, ולכך המילה היא דוחה את השבת". וכשם שהמילה על השבת במדריגה, כך בדיוק נמרץ קדושת התורה על קדושת המצות במדריגה. וראה סוף הערה 102. דוגמה לדבר; הכהנים מברכים לפני נשיאת כפיהם "אשר קדשנו בקדושתו של אהרן וציונו" [סוטה לט.]. ומדוע משונה ברכה זו משאר ברכות המצות, שאומרים בהם "אשר קדשנו במצותיו וציונו". אלא שקדושת הכהונה עומדת בסוד השמונה, וכמו שכתב בבאר הגולה באר השביעי [קמ:]: "שהרי הכה"ג משמש בשמונה בגדים כידוע [יומא עא:], ומזה תדע כי מעלת הכהנים הגדולים מספר זה". ובנר מצוה [כג:] כתב: "וידוע כי כהן גדול הוא משמש בשמונה בגדים. וכל זה בשביל מעלתו שיש לו מדרגה השמינית". [ושם השוה מדרגה זו למדרגת התורה, שאף היא שמונה.] ולכך ברכת כהנים מציינת את קדושת הכהונה, ולא את קדושת המצות, כי קדושת הכהונה עדיפה הימנה, כיחס השמונה לשבע. (95) בח"א למכות כג: [ד, ז.], ולמעלה פ"ד [ד"ה ולפיכך כל], ויובא בסמוך. (96) אודות שמציאות הנשים יותר חומרית, הנה זהו יסוד נפוץ בספרי המהר"ל. דוגמה לדבר; אמרו חכמים [סוטה יב.] "כל הנושא אשה לשם שמים, כאילו ילדה". וכתב באור חדש [קיד.] בזה"ל: "שאמרו במסכת סנהדרין [כב:] האשה גולם כלי עץ, ואינה כורתת ברית אלא למי שעשאה כלי. כלומר, שאין האשה רק במדריגת החומר, והאיש נחשב שהוא כמו צורה לה... ולכך מדמה האשה כמו גולם, שהוא חומר בלבד, ואין בו הצורה של כלי... כי החומר אין מציאותו בפעל... כי האשה נחשב כמו החומר ועל ידי האיש... נמצאת האשה בפעל. ולכך נחשב כאילו ילדה האיש, והוציאה לפעל". וזה לשונו בבאר הגולה, באר הראשון [כא.]: "החטא שהאדם חוטא הוא בא לאדם מצד החומר בלבד. כי מצד הצורה אין חטא כלל... ודבר זה מבואר לכל, כי החטא הראשון היה בא מן האשה [בראשית ג, ו], שהיא חומרית בערך האיש שהוא נחשב כמו צורה". וכן הוא בגו"א דברים פכ"ה אות ג, ד"ה אמנם. ובח"א לקידושין מ: [ב, קמד:], כתב: "האשה פסולה לעדות מפני שהיא נוטה אל החומר... וידוע כי העדות שמוציא העדות אל הפעל, ולכך האשה שהיא נוטה אל החומר, ואינה נחשבת בפעל, שהחומר אינו בפעל, לכך אינה יכולה להוציא דבר אל הפעל, כי היא עצמה אינה בפעל". וכן כתב בח"א לע"ז ד. [ד, כח:]: "האשה והעבד פסולים לעדות, כי האשה והעבד נוטים אל החומר, ואין שייך בהם שיוציאו דבר אל הגלוי, כי הם חומריים ואינם כ"כ בפעל הנגלה, ואיך יוציאו דבר אל הפעל הנגלה". ובנתיב התורה פט"ו [א, סו.] הזכיר כן בקיצור. וראה נצח ישראל פ"ז הערה 311. ובהקדמה לנתיבות עולם כתב: "האשה... הוא החומר נקרא... כמו שבארנו בכל מקום". וכן הוא בדר"ח פ"א מ"ה [לה.]. וראה למעלה פ"ד הערה 82, ופכ"ח הערה 10. (97) לשונו למעלה פ"ד [ד"ה ולפיכך כל]: "כל מצות לא תעשה מחויבים בהם הנשים גם כן, כמו האנשים, אף כי מדריגתם חמרי. כי מצות לא תעשה מצד החומר גם כן, ובדבר זה הארכנו במקום אחר. ואילו מצות עשה שהזמן גרמא פטורין מהם הנשים, כי מצות עשה המצוה היא מצד הצורה, כי הצורה היא שלימות האדם, והשלמתו היא מצד מצות עשה". וא"ת, לפי"ז מדוע נשים פטורות רק ממצות עשה שהזמן גרמן, ולא פטורות גם מכל מצות עשה. וצ"ע. (98) לשונו בח"א למכות כג: [ד, ז.]: "ומעתה תבין כי האשה שהיא חמרית חייבת בכל מצות לא תעשה, ואינה חייבת בכל מצות עשה. כי מדריגת האשה אינה מגיעה עד המעלה העליונה, היא מדריגת מצות עשה, שתהיה האשה בפעל לגמרי, לפי שהיא חמרית. ותבין ג"כ למה מצות עשה דוחה לא תעשה, כי הם יותר במעלה מן מצות לא תעשה". ולהלן פמ"ד [ד"ה וכאשר תבין] כתב: "מצות לא תעשה קרובים אל המקבל, ודבר זה ידוע, ולכך אף הנשים חייבות במצות לא תעשה, אבל במ"ע אין הנשים חייבות כולם, והבן זה". וראה רמב"ן שמות כ, ח, בביאור הטעם שעשה דוחה לא תעשה. (99) כפי שביאר בנתיב התשובה פ"ב את הפסוק [קהלת ט, ח] "בכל עת יהיו בגדיך לבנים ושמן על ראשך אל יחסר", שכתב שם [ד"ה ומה שאמר]: "נראה שאמר זה שלמה כנגד בני אדם שחטאו בעשה, ולא תעשה. כי האדם החוטא בלא תעשה, הוא מתעב עצמו בעבירות, ונקרא שבגדים שלו מלוכלכים בצואה הרבה. ומי שלא קיים מצות עשה, לא נקרא שבגדים שלו מלוכלכים בחטא וצואה, שהרי לא עשה דבר. רק שנקרא שחיסר עצמו מן הקדושה העליונה, הם המצות. וזה נקרא 'שמן מעל ראשך אל יחסר'. וזה כי השמן בו מקדשים את האדם עד שהוא קדוש, ועל ידי שמקיים המצות עשה נקרא שהאדם מקבל תוספות קדושה. ולפיכך אמר הכתוב שהאדם ירחץ את בגדיו שלא יהיה בהם לכלוך חטא. ואל יהא חסר מן הקדושה העליונה, היא קדושת המצות. ואין זה בלא זה, כי צריכים שניהם; ללבן בגדיו שלא יהיה בהם לכלוך חטא, ויהיה לו קדושת המצות. ודבר זה מבואר. ומפני כך אמר הכתוב בזה הלשון 'בכל עת יהיו בגדיך לבנים ושמן על ראשך אל יחסר'". הרי ש"בכל עת יהיו בגדיך לבנים" מורה על קיום מצות לא תעשה, ואילו "ושמן על ראשך אל יחסר" מורה על קיום מצות עשה, שיש בה תוספת קדושה. וכל זה תואם לשיטתו [למעלה פ"כ (ד"ה אמנם כל)] שהאבות קיימו מצות עשה, אך לא קיימו מצות לא תעשה [ולכך יעקב אבינו נשא שתי אחיות]. כי בקיום מצות עשה יש קנין מעלה שהאבות היו חפצים בה. מה שאין כן בקיום מצות לא תעשה, אין בקיומן קנין מעלה, אלא המנעות מלעבור על רצון ה'. ולכך כל עוד שה' לא ציוה אודותן, אין ענין לקיימן. (100) בנתיב הפרישות פ"א הביא ג"כ מדרש זה, וכתב לבאר [ב, קיב:]: "במדרש הזה בא לבאר אף כי התחתונים הם בעלי גשם, יש לישראל קדושה על המלאכים. וביאור זה, כי הקדושה שנתן השם יתברך למלאכים, שהם נבדלים מן החמרי. אבל לא נתן להם רק קדושה אחת. אבל לישראל נתן להם שתי קדושות. מפני שהאדם בעל חומר... וכדי להרחיק את האדם מן החמרי, נתן לו שיהיה קודש קדשים, שלא נמצא דבר זה במלאך. אף על גב שתמצא אצל המלאך קדושה, כדכתיב [דניאל ד, יד] 'ובמאמר קדישין שאלתא', אבל שיהיה קודש קדשים - דבר זה לא נמצא בהם. אבל האדם נמצא אצלו שהוא קודש קדשים, והיינו שיש באדם סלוק הגשמי על ידי התורה, ובזה האדם קודש קדשים, כי התורה היא קודש קדשים. ובודאי המלאך יש לו מדריגה זאת שנמצא קדושתו בפעל אצלו, ודבר זה לא נמצא אצל האדם, כי הוא גשמי. אבל מצד שהאדם דבק בקודש הקדשים, היא התורה השכלית העליונה, שאין המלאכים מגיעים שם... ואל תתמה איך אפשר שתהיה לאדם הגשמי קדושה עליונה יותר קדושה מן המלאכים. כי דבר זה בודאי ובבירור, כי על ידי התורה נכנס האדם לקודש הקדשים, למקום שאין נכנסים מלאכי שרת". וראה למעלה פי"ב הערה 21. (101) פי"ד [ד"ה ואמר], שכתב: "כי יש דבר בא על האדם בעולם מן הפורענות, ואין צריך אל זה הצלה גמורה. רק להזהיר אותו שלא ילך לשם, ומראה לו הדרך אשר ילך בו שלא יהא נזוק. ומדבר זה מצלת אותו המצוה, שנקראת 'אבוקה' מטעם אשר התבאר למעלה. ולכך אמר [סוטה כ.] 'נזדמנה לו אבוקה, נצול מן הקוצים והברקנים'. ויש דבר שבא על האדם בכח, ורודף אחריו ביותר, כמו הלסטים וחיה רעה, שרודפים אחרי האדם. ומדבר זה אין המצוה מגינה עליו, אבל התורה שנקראת 'אור' מגינה עליו... ויראה עוד, כי ההפסד שיגיע לאדם, יש במקרה, ויש שאינו במקרה. היזק שהוא במקרה, כמו האדם שעובר בגשר, ונפחת הגשר, וכיוצא בזה, דבר זה הוא במקרה. שאילו לא הלך לשם, לא נעשה זה. והמצוה מולכת אותו שלא יבא לשם. ומדמה זה לקוצים וברקנים, שאלמלא לא הלך, לא קרה לו. ודבר שהוא במקרה, אינו מזיק כמו דבר שאינו במקרה. ואשר הוא במקרה, המצוה מגינה. והיזק שאינו במקרה, כמו שיבואו חלאים על האדם לפי טבעו, שדבר זה אינו תולה במקרה. ודבר זה נקרא 'לסטים וחיה רעה'. כי דבר שאינו במקרה, רודף אחר האדם יותר, כמו חיה ולסטים. ודבר זה בודאי הוא יותר היזק. לכך אין המצוה מגינה, רק התורה מגינה על זה. וזה שאמר 'עלה עמוד השחר נצול מלסטים וחיה רעה'". ולמעלה פכ"ה [ד"ה ופירוש זה], הביא שם את דברי הגמרא [קידושין ל:] שהתורה היא תבלין ליצה"ר, וכתב לבאר: "פירוש זה, כי לא יכול יצר הרע לשלוט על התורה, שהיא סדר הנמצאים אשר הם נבראים עליו. ולפיכך התורה היא תבלין ליצר הרע, שאינו יכול למשול על האדם ולהוציא את האדם עד שיצא האדם חוץ מן הסדר אשר ראוי, שזה אינו יכול. ומפני זה מעלת התורה שאין יצר הרע שולט עם התורה. ואם לא היתה התורה, שהיא רטייה ליצר הרע, שלא יוכל להוציא את האדם חוץ מן הסדר, לא היה נברא היצר הרע, שלא היה יכול האדם לעמוד נגדו. אבל התורה שהיא שמירה מן היצר הרע. ולכך ביום מתן תורה היו מביאים שתי הלחם [רש"י ויקרא ב, יב], שהיו של חמץ, אשר היצר הרע הוא שאור שבעיסה, ומצד התורה נמצא יצר הרע. ואם לא כן, לא היה נמצא, מפני שאין יכול לעמוד נגדו". (102) וכגון, בגו"א בראשית פכ"ח ריש אות יז כתב: "דע, כי מעלת יעקב מעלה נפרדת ומיוחדת מאוד, ידוע לחכמים ולמשכילים בחכמה, שהיה קדוש ונבדל מכל עניני העולם. ולפיכך נאמר אצלו 'והקדישו את קדוש יעקב'. נקרא השי"ת 'קדוש יעקב' ע"ש שהיה יעקב הקדוש והנבדל, ודבר זה ידוע למשכילים בענין יעקב". וכן שב וכתב שם בפל"ג אות טז. וכן כתב בדר"ח פ"ה מ"ו [רלה:], גבורות ה' פמ"ד [קע:], שם פס"ב [רפב.], ובנצח ישראל פמ"ד הערות 12, 45. ובגבורות ה' פס"ו [שח:] הוסיף בזה: "וברכה ג' [של שמו"ע] 'אתה קדוש ושמך קדוש' מיוסד נגד יעקב". וכ"ה בח"א לסוטה לו: [ב, עג:], ובח"א לסנהדרין קה: [ג, רמז.]. ובח"א לנדה יג. [ד, קנג:] כתב: "ומזה תבין שלא ראה יעקב קרי מימיו [יבמות עו.]... ודבר זה מפני שיעקב היה כולו קדוש לה', ולא היה נוטה לכוחות החיצונות כלל, שהרי לא יצא ממנו דבר זר כמו שיצא מאברהם [ישמעאל] ומיצחק [עשו]". ובנר מצוה [יט.] כתב: "יעקב יש לו כח קדוש נבדל, כמו שבארנו... כי יעקב הוא הקדוש בפרט, כמו שידוע בכל מקום". ובח"א לב"מ פד. [ג, לה.] כתב: "כי יעקב היה קדוש נבדל מן החומרי לגמרי, עד שהיה קדוש, ודברים אלו מבוארים במקומות הרבה מאוד". ובח"א לזבחים קיח. [ד, עב:] כתב: "ויעקב היה קדוש ונבדל ביותר מכל האבות". ולמעלה פ"כ [ד"ה ואצל יצחק] כתב: "והקדושה הוא בפרט ליעקב, דכתיב 'והקדישו את קדוש יעקב'". וז"ל בח"א לשבת קיח. [א, נד:]: "מדת יעקב הוא השבת, ורמזו ז"ל דבר זה במה שאמרו [ב"ר עט, ו] 'ויחן את פני העיר' [בראשית לג, יח], מלמד שנכנס עם דמדומי חמה וקבע תחומין לעיר. ובארנו כי הקדושה שהיא בעולם הוא יום השבת, שקדש אותו [בראשית ב, ג]. והקדושה הוא מדת יעקב כמו שנתבאר פעמים הרבה, כדכתיב [ישעיה כט, כג] 'והקדישו את קדוש יעקב'. וכנגד האבות ג' ברכות; כנגד אברהם 'מגן אברהם', וכנגד יצחק 'מחיה המתים', שהחיה הש"י אותו מן העקידה... וכנגד יעקב 'אתה קדוש', כי הוא הקדוש". וכבר נתבאר למעלה [הערה 94] שהקדושה הראשונה מקבילה לקדושת השבת. (103) לשונו בגבורות ה' ס"פ ג [כח:]: "כלל הדבר, כי מצד הפחות שבישראל, והוא ענין חומרי, היו ישראל עבדים לפרעה מצד עצמם. ומצד החשוב שבהם, שהוא ענין הצורה, היו במצרים שולטים עליהם בכח ופועלים בהם. וכנגד אלו שני דברים אמר כתוב [תהלים קיד, א] 'בצאת ישראל ממצרים בית יעקב מעם לועז'. הזכיר כי יצאו ישראל בשני חלקיהם; בשם יעקב, ובשם ישראל. כי בשניהם היו משועבדים במצרים. כי שם 'יעקב' נאמר על הפחות והשפל, והוא ענין החמרי שעליו נקראו בשם 'יעקב', מלשון עקב. ושם 'ישראל' נקרא על שם הצורה, שהיא חשובה, מלשון 'כי שרית', וזה מבואר". ובגבורות ה' פס"ב [רכ:] כתב: "'יעקב' במה שהם אומה זאת בלבד... 'ישראל' מצד מעלתם וחשיבותם, שדבק בהם כח עליון". ובהקדמתו לנצח ישראל [ד"ה ולפיכך סבירי] כתב: "שם 'יעקב' נקרא מלשון שהיה יעקב מקטין עצמו כמו עקב, ואין דבר יותר שפל מן העקב... ודבר זה הסבה שיהיה השם יתברך מגביה אותו עד שיקרא 'ישראל', על שם 'שרית עם אלקים ועם אנשים'". ובנצח ישראל פנ"ז [עמוד תתצ] כתב: "כי שם 'ישראל' יותר במעלה מן שם 'יעקב'". (104) וכפי שהסיק למעלה פ"כ [ד"ה יש במדרש] שיעקב אבינו קיים תרי"ג מצות. ולכך היתה לו קדושת המצות. (105) אודות נצחונו של יעקב על המלאך, ראה דבריו בנתיב התמימות פ"א [ב, רז:], שכתב: "ומפני זה היה יעקב יכול למלאך, שהיה מתאבק עמו, כדכתיב 'כי שרית עם אלהים ועם אנשים ותוכל'. וזה אמרם בפרק גיד הנשה [חולין צא.] 'בהאבקו עמו' [בראשית לב, כה], אמר ריב"ל, מלמד שהעלו אבק ברגליהם עד כסא הכבוד... ופירוש דבר זה, כי הכח שמחייב מן אחד נקרא 'אבק'. כי האבק מתחייב ובא מכח האדם כאשר הוא מתאבק. ואמר כי כח אשר היה מתחייב מן יעקב ומן המלאך היה מגיע עד כסא הכבוד, לפי ששניהם מגיע כחם עד כסא הכבוד. כי המלאכים סובבים כסא כבודו יתברך, ויעקב צורתו חקוקה בכסא הכבוד [חולין צא:]. והיה כח שניהם מגיע עד כסא הכבוד. אמנם יעקב היה יכול למלאך, מפני שהוא לפנים, שצורת יעקב חקוקה בכסא, ואילו המלאך אינו כך... והוא [יעקב] בפנים לגמרי, והמלאך מבחוץ... שהרי צורת יעקב שהיה תם חקוקה בכסא הכבוד, ואין דבר יותר מבפנים מן זה". וראה למעלה פכ"ד הערות 49, 53. (106) בפשטות כוונתו לרבי אבא, שהובא למעלה במדרש בזה"ל: "רבי אבא אמר, משל לבני מדינה שעשו ג' עטרות למלך. מה עשה המלך, נתן שתים בראש בניו, ואחת ראשו. כך כל יום העליונים מכתירים לפני הקב"ה ג' קדושות... נתן אחת בראשו, ושתים בראש בניו". (107) פירוש - לפי הדעה הראשונה במדרש [רבי אבין], שתי הקדושות שניתנו לישראל נובעות מהעובדה שיש יצה"ר בתחתונים, והאפשרות היחידה לעמוד כנגדו היא על ידי שתי הקדושות. ולפי זה הקדושות הגיעו לישראל מפאת פחיתותם, שעליהם להתמודד עם היצה"ר. אך לדעת רבי אבא הקדושות מורות על מעלת ישראל, וכמו שמבאר. (108) לשונו למעלה פ"י [ד"ה ואחר כך]: "כל קדושה בלתי גשמית". ולמעלה פי"א [ד"ה לכן במה] כתב: "הוא יתברך בלבד נבדל וקדוש מן החומר, וזהו ענין הקדושה בכל מקום". ובגבורות ה' פט"ז [עז.] כתב: "מי שהוא קדוש הוא נבדל ממעשה החומר". וראה גו"א ויקרא פי"ט אותיות ב, ג. ובגו"א בראשית פל"ג אות טז כתב: "כל 'קדוש' יש לו מעלה נבדלת מן הגוף". וכן כתב שם פל"ז אות ט, ושם הערה 127. ובנתיב הפרישות רפ"א [ב, קיא:] כתב: "אין קדושה רק שהוא נבדל מדברים הגופניים, ויהיה לו מדריגת העליונים שהם קדושיים מן הגוף... וכל אשר מרחיק יותר - הוא יותר קדוש ויותר נבדל", ועיי"ש שמאריך בזה. ובדר"ח פ"ה מ"ט [רמו.] כתב: "כל קדושה שהיא נבדלת מן החמרי. שלכך מקדישין השם יתברך שהוא נבדל מן הגופנית, ודבר זה ביארנו הרבה מאוד, שאין ענין קדושה רק שהוא נבדל מן החומרי". ובבאר הגולה באר הרביעי [עו.] כתב: "שהוא יתברך נבדל קדוש, ובכל מקום שנקרא הוא יתברך 'קדוש', ר"ל שנבדל מעניין החומר... ומזה הטעם כאשר מקדישים להקב"ה, מרקדים ומתעלים למעלה, ואומרים 'קדוש קדוש קדוש'. כי כאשר יאמר שהוא קדוש, ור"ל שהוא נבדל מן הגוף, שזהו ענין הקדושה שהוא נבדל מן הגוף, ומבואר הוא למבינים. וכאשר הוא רוצה להקדיש לו יתברך ולומר שהוא יתברך קדוש נבדל מן הגוף, יש לו להתעלות מן כבידות הגוף. כי איך יהיו מקדישים לו יתברך, והאדם עם הגוף. ולכך הוא מרקד ומגביה עצמו, והוא הסתלקות מן הגוף, ואז יאמר קדושה אליו יתברך". ובגבורות ה' פמ"ז [קצ:] כתב: "כי הוא יתברך נאדר בקודש, שהוא נבדל מן הנבראים. וזהו ענין הקדושה בכל מקום, שהוא אינו משתתף עם הנמצאים. שכולם הם משותפים או מצורפים אל החומר, זולת הקדוש ברוך הוא, שלכך נקרא 'הקדוש ברוך הוא' מפני שהוא קדוש מן הנמצאים שהם בעלי חומר, או מצורפים אל החומר". (109) בח"א לחולין צא: [ד, קט.] באר דברי הגמרא שם שישנן שלש כתות של מלאכי השרת; אחת אומרת "קדוש", והשניה אומרת "קדוש קדוש", והשלישית אומרת "קדוש קדוש קדוש", וכתב שם בזה"ל: "ביאור ענין זה, כי המלאכלים לפי מדריגתם מקדישים. כי האחת אינו יכול להקדיש רק כי הוא יתברך קדוש מן הגוף. והשנית יכולה להקדיש יותר, שהוא יותר קדוש מן הגוף, שאף אינו כח בגוף, וזהו 'קדוש קדוש'. כי תמצא באדם הגוף חמרי, והשני שהוא כח בגוף. ולפיכך הכת השני מקדישים שהוא קדוש מן הגוף ומן כח הגוף. וכת הג' מקדישים שהוא קדוש גם מן הצירוף אל הגוף. כי האדם יש בו ג' דברים האלו; שהרי יש באדם גוף, ועוד יש בו נפש שהוא כח בגוף, ועוד יש [בו] השכל, שהוא אינו גוף, אבל הוא מצורף ומקושר עם הגוף, ודבר זה נקרא שיש לו התיחסות אל הגוף. והוא יתברך נבדל מכלם, שהוא בתכלית הקדושה. וזה ג' פעמים 'קדוש קדוש קדוש'". וכן הזכיר ענין זה בקיצור למעלה פי"ב ציון 69. (110) אודות חלוקת האדם לגוף, נפש, ושכל, ראה למעלה פ"א [ד"ה וזכר ג'], שכתב: "כי באדם ג' דברים; הגוף, והנפש, והשכל". ולמעלה פכ"ח [ד"ה ושמרתם את] כתב: "כי חלקי האדם הם שלשה; הגוף, והנפש, והשכל". וראה שם הערה 43. והוא יסוד נפוץ בספרי המהר"ל, כמלוקט למעלה פ"א הערה 29. וכאן נחזור ונביא רק חלק מהמלוקט שם. בנתיב העבודה פ"א [א, עט:] כתב: "יש באדם שלשה דברים; השכל, הנפש החיוני, והגוף". ובנר מצוה [יא.] כתב: "האחד הוא כח גופני, השני כח נפשי, וכח זה אף כי הוא ג"כ הוא כגוף של אדם, אינו מוטבע כח בגופו כמו שהוא כח שלפני זה. הג' הוא שכלי, שהוא נבדל לגמרי מן הגוף". וכ"ה בח"א לב"ק ל. [ג, ה.], ח"א לסנהדרין ע. [ג, קע.], שם קז: [ג, רנד.], ח"א לזבחים פח: [ד, סח.], נתיב הבטחון פ"א [ב, רלג.], נתיב הכעס פ"ב [ב, רלט:], אור חדש [נה.], ועוד. ובחידושי ההלכות שלו למסכת שבת לא: כתב: "האדם יש לו ג' כוחות שהם זה למעלה מזה... האחד הוא כח הגופני, שהוא מוטבע בגוף. והשני כח נבדל מן הגוף, אבל הוא מצורף ומחובר אל הגוף, שאינו נבדל לגמרי. והכח הג' הוא נבדל לגמרי מן הגוף. ובדברי חכמים [ב"ר יד, ט] נקראו 'נפש' 'רוח' 'נשמה' אלו ג' כוחות. וביארנו אותו פעמים הרבה, ואצלי נתבארו אלו ג' כוחות". וכ"ה בדר"ח פ"ד מכ"ב [רה.]. (111) לשונו בנתיב הפרישות פ"א [ב, קיג.]: "כי השי"ת נבדל לגמרי, והם ג' מדריגות; האחד, שאינו גשם. השני, שאינו כח בגשם. והשלישי, שאין לו שום חיבור כלל אל הגשם. ותדע כי הם שלשה מדריגות, שהגוף - הוא הגשם, והנפש יש לו כח בגשם, והשכל יש לו הקשר עם הגשם, והוא קשר מציאות. ולפיכך אומרים 'קדוש קדוש קדוש' [ישעיה ו, ג]. קדוש הראשון - שאינו גשם. קדוש השני - שאינו כמו הנפש, שהוא כח בגשם. קדוש השלישי - שאינו כמו השכל, שהוא קשור אל הגשם, אבל השי"ת נבדל לגמרי". (112) מוסיף משפט זה, בכדי לבאר שהנה המדרש מתייחס לקדושת ישראל כדבר נתון, וכפי שקדושתו יתברך היא דבר נתון. ועל כך יקשה, שלכאורה אין הדבר כן, שהואיל ויש לאדם בחירה חופשית, אין קדושתו דבר נתון, כי עלול להיות שהאדם לא יזכה להיות קדוש. ועל כך משיב, שאין דבריו מוסבים על אדם פרטי, שלגביו אי אתה יודע מה יעלה בגורלו. אלא דבריו מוסבים על ישראל כעם, שכעם הם בעלי קדושה נתונה, אך אין זה מחייב שכל יחיד ויחיד יהיה בעל קדושה. וכפי שכתב בדר"ח פ"ה מי"ח [רסב:]: "כי הרבים הם כלל אחד, ואין שנוי לדבר הזה. כי השנוי הוא לדבר מצד הפרטי, אבל הכללים הם עומדים, ולא שייך בזה השתנות... כי הפרטים מקבלים שנוי ותמורה, והכלל הוא עומד לנצח... ואל יקשה לך, אם כן האיך מצאנו שהרבים עצמם חטאו... דבר זה אין קשיא כלל, כי כל אחד ואחד בתוך הכללי הוא פרטי בפני עצמו, ולפיכך שייך חטא בכלל, דהיינו לכל אדם ואדם בעצמו שייך חטא, כי בפרטי יש השתנות בודאי". וכן כתב בנצח ישראל פי"א [עמוד רפב], וז"ל: "כי לא עזב השם יתברך את ישראל בגלותם... ואם באולי יאמר שמצאנו שהדביקות הזה היה לו תוספת וחסרון לפי המעשים, וכך אפשר שיוסר הדביקות לגמרי. בודאי דבר 
זה אפשר לומר אצל נח ואדם, שלפי שלא היה הדביקות רק פרטי לנח בלבד, כאשר ישתנו הפרטים - ישתנה הדביקות גם כן. אבל האבות שלא היה הבטחתם פרטי, רק כללי, 'לך ולזרעך אתן את הארץ' [ר' בראשית כו, ג], ודבר זה נקרא דביקות כללי, דהיינו כלל האומה, ואין שנוי בכללי, רק השנוי הוא בפרט. ולפיכך אף על גב שיתוסף ויגרע הדביקות לפי המקבלים, מכל מקום נמצא עצם הדביקות הכללי עומד. לכך דביקות הזה אין לו שנוי אף בגלות, כי לא שייך השתנות על ידי חטא - כי אם שיגיע לפרטים השינוי, אבל לא יגיע שנוי לכללים". וראה למעלה פי"ז הערה 50. (113) לשונו בנתיב הפרישות שם: "ומה שאמר... משל למלך שעשו לו ג' עטרות, נתן שתים בראש בניו ואחת בראשו. כי ג' קדושות אלו, כי השם יתברך נבדל לגמרי... ומדריגת ישראל מעלתם מדריגה זאת; שאין מדריגתם גשמי, ואינו כח בגשם. אבל שלא יהיה למדריגה זאת צירוף וחבור אל הגשם - דבר זה בודאי אין לומר, שהרי ישראל הם בני אדם. וקדושתם יש להם צירוף אל הגשמי. ולפיכך שתי עטרות נתן בראש בניו, ואחת היא השלישי, נתן בראשו". (114) פירוש - מהמדרש הזה מוכח שיש לישראל יותר קדושה מאשר למלאכים [ראה הערה 88], וממילא מובן מאוד מדוע נאמר "אנכי ה' אלקיך", ולא "אנכי אלקי המלאכים", כי לישראל יש קדושה יתירה על פני המלאכים. ובח"א לב"ב עה: [ג, קטו:] הזכיר ג"כ את המדרש שהביא כאן, וביאר על פיו שהצדיקים קרובים לה' יותר מן המלאכים. (115) כפי שביאר רש"י את דרשת הגמרא [שבת קה.] "'אנכי' - מדלא אמר 'אני'". (116) נקודה זו מבוארת היטב בנצח ישראל פמ"ח [עמוד תשצז], שכתב: 'כי מלת 'אנכי' מורה על עצם הדבר. והפרש בין מלת 'אני' ובין מלת 'אנכי', כי מלת 'אנכי' הוא מורה על עצמו של המדבר, כאילו אמר 'אני עצמי עשיתי זה'. אבל 'אני' מורה על המדבר בעדו בלבד, ואין בלשון הזה שיהיה משמע על עצמו. והוא הפך מלת 'אתה', כי מלת 'אני' למדבר בעדו, ו'אתה' לנוכח. והתי"ו דגושה, היא הבלעת הנו"ן של 'אני', ובתרגום 'אנת'. אבל מלת 'אנכי' אין לו נוכח. מזה תראה שאין המלה מורה על המדבר בעדו בלבד, שאם היה מורה על המדבר בעדו בלבד, היה נמצא גם כן לשון נוכח בלשון זה. אבל המלה הזאת מורה על עצמו של המדבר, כלומר אני עצמי עשיתי זה. ולכך לא בא לשון נוכח בלשון זה, כי דוקא המדבר בעדו מרמז בלשון 'אנכי' על עצמו, לא כאשר מדבר אל הנכח. וכאשר אמר 'אנכי ה' אלקיך', כאילו אמר אני עצמי אלקיך. ובמקום הזה נאמר על העלה הראשונה, שהוא בעצמו אלקיך, ולא שמסר ישראל לשרים עליונים, רק השם יתברך עצמו אלקיהם". (117) שמו"ר ג, ו "אמר ליה הקב"ה למשה, שמי אתה מבקש לידע, לפי מעשי אני נקרא. פעמים שאני נקרא ב'קל שקי', ב'צבאות', ב'אלקים', בה'. כשאני דן את הבריות אני נקרא 'אלקים', וכשאני עושה מלחמה ברשעים אני נקרא 'צבאות'. וכשאני תולה על חטאיו של אדם אני נקרא 'קל שקי', וכשאני מרחם על עולמי אני נקרא ה'... אני נקרא לפי מעשי". ובשיר הכבוד אומרים "דמו אותך ולא כפי ישך, וישווך לפי מעשיך". ובסנהדרין צט. דרשו אודות הקץ את הפסוק [ישעיה סג, ד] "יום נקם בלבי", ואמרו "ללבי גליתי, ולאברי לא גליתי". וכתב שם בח"א [ג, רכג.]: "הבן הדברים האלו איך באו להפליג הקץ, שאינו תלוי בתוארים שלו יתברך, שהוא יתברך מתואר במדותיו. ואין עצם הגאולה תלויה במדות הש"י, שהם תוארים לו, רק הקץ הוא מאמתת עצמו. ודבר זה [התוארים] נקרא 'אברים', כי כמו שהאברים פועל בם, כך הש"י פועל ע"י מדותיו, והם תוארים אליו". וכמו שפעם משתמש באבר זה, ופעם באבר אחר, כן היא ההנהגה לגבי מדותיו יתברך. (118) כי שם הויה ["אנכי הויה אלקיך"] פירושה מידת הרחמים [ב"ר לג, ג]. (119) כפי שכתב למעלה פ"ו [ד"ה ולמאן דאמר]: "אין ראוי שיהיו מדות השם יתברך, אשר הוא מנהיג עולמו בתמידות, על ידי רחמים, רק בדין ובגזרה. כי הגזרה הוא לפי חכמתו יתברך, ודבר זה ראוי למלך אשר מולך על הכל, להנהיג באמת וביושר. אבל הרחמנות אין בו מדת אמת, כי מרחם אף שאינו ראוי. ועם כי הוא יתברך עושה בודאי רחמים עם הבריות, מכל מקום עיקר המדה שהיא בתמידות הוא מדת הדין, שבה מנהיג את עולמו. ולכך תמצא בכל מעשה בראשית [בראשית פרק א] שם 'אלהים', לפי שבראו בדין, ומנהיגו בדין. רק ראה הוא יתברך שאי אפשר לעולם לעמוד בדין, שתף עם הדין מדת רחמים [רש"י בראשית א, א]. ומכל מקום הנהגה התמידית היא דין, לפי שהוא יושר, ודבר זה ראוי". (120) והואיל ונאמר "אנכי", ממילא שם הויה המוזכר כאן אינו מתפרש כהוראת מדת הרחמים, אלא כמו שפירש רש"י [בראשית ב, ה] "ה' אלקים - ה' הוא שמו, 'אלקים' שהוא שליט ושופט על כל". (121) ש"אנכי" מורה על עצמו יתברך. (122) כי קודם לכן ביארה הגמרא שהקב"ה ישכח לישראל מעשה עגל. ועל כך שאלה כנסת ישראל "הואיל ויש שכחה לפני כסא כבודך, שמא תשכח לי מעשה סיני". ופירש רש"י שם ""מעשה סיני, שנאמר בו 'אנכי ה' אלקיך'". (123) כי אין שכחה לדבר שבעצם, וכפי שביאר בנצח ישראל פכ"ג [עמוד תצב] את הפסוק [תהלים קלז, ה] "אם אשכחך ירושלים תשכח ימיני", וז"ל: "כי ירושלים היא עצם ועיקר העולם... ואין שכחה בדבר שהוא עיקר". ובבאר הגולה באר השלישי [מב.] כתב: "כי השכחה שייך בדבר שאינו חשוב, ואינו שם על לבו אותו דבר, ומסלק אותו ממנו ושוכח אותו". ובנר מצוה [יג.] כתב: "דבר שהוא עיקר ועצם אין שכחה, כי דבר שאינו עיקר והוא מקרה בלבד יש בו שכחה, לפי שהוא במקרה". וכן רמז ליסוד זה בגו"א שמות פל"ח אות ה, ושם הערה 22. וראה למעלה פי"ז הערה 34. (124) לשונו בנצח ישראל פי"א [עמוד רחצ]: "בחר השם יתברך באומה הזאת, ולדבר זה אין לו בטול כלל... כי מצד שהוא יתברך עלה ופועל, ואין עלה בלא עלול. ואף כי כל הנמצאים הם עלולים מאתו יתברך, הנה הפרש יש... כי ישראל הם עלולים מן אמיתתו יתברך.. כי דבר זה שבחר בישראל מחויב מצד העלה. ואם יאמר האומר כי דבר זה היה לו בטול והסרה מצד החטא אשר היה בישראל, דבר זה אינו, כי מאחר שהיה הבחירה מצד השם יתברך, אשר הוא העלה, אין בטול לדבר זה מצד חטא העלול כלל. ודבר זה בארו חכמים באמונתם במסכת ברכות בפרק אין עומדין [לב:]... בארו בעומק חכמתם כי אין שכחה לדבר זה, אחר שמתחייב מצד העלה יתברך מציאות של ישראל, והבחירה בהם מצד העלה, לכך אין חטא שהוא בעלול מבטל הבחירה שהוא מצד העלה... ובארנו מאמר זה בחבור באר הגולה באריכות מאוד, ועיין שם ותמצא מבואר הסוד הזה". (125) בבאר השלישי [מא:-מד:], ובתוך דבריו כתב שם: "'ואנכי לא אשכחך', ופירוש דבר זה, מה שהוא מצד הש"י, שנקרא שמו על ישראל, והוא יתברך מלך עליהם, דבר זה אין בו שכחה ואין הסרה לזה, כי הוא יתברך ויתעלה אלקים של ישראל... ודבר זה אינו כלל מצד ישראל, כי דבר שהוא מצד המקבל, כל מקבל אפשרי מצד עצמו... אבל דבר זה הוא מצד מעלה, הוא השי"ת. לכך אין לומר שיהיה בדבר זה שום צד אפשרות הסרה, כי לא היה זה מצד רצון ישראל, רק שכפה עליהם הר כגיגית... ובודאי לדבר זה אי אפשר שיהיה הסרה לזה... ואתה הבן וראה, כי בדבור הראשון כתוב 'אנכי ה' אלקיך', לא אמר 'תקבל אותי לאלקים', שאז היה דבר זה תולה בישראל, אבל אמר 'אנכי ה' אלקיך', על כרחך ועל אפך". ובנר מצוה האריך ג"כ לבאר מאמר זה, ובתוך דבריו כתב שם [יד.]: "החבור והצירוף שיש לישראל אל הקב"ה הוא... חבור מצד העילה עצמה, וחבור שהוא מצד העילה - אין לדבר זה, שהוא מצד העילה... שנוי, כי מצד העילה אין שנוי, רק ההשתנות הוא מצד העלול. וזה מפני שאין לישראל דבר בעצמם - עד שיהיה הסרה שייך בהם, רק השי"ת בחר בם, ודבר זה הוא מצד העילה... כמו שמוכיח הלשון שאמר 'אנכי ה' אלקיך אשר הוצאתיך מארץ מצרים'... כי לא נזכר כאן שום מצוה, והיה לו לומר 'אנכי ה' אלקיך אשר הוצאתיך מארץ מצרים לכך אהיה לך לאלקים'... אבל עיקר פירוש זה, שאם אמר 'אנכי ה' אלקיך לכך אהיה לך לאלקים', א"כ היה זה משמע שהוא יתברך אלוה להם תולה בישראל, והיה זה מצד העלול... וא"כ [עכשו שנאמר "אנכי" בלי קבלה מישראל] א"א שיהיה סילוק לזה דבר שהוא מצד העילה... ודבר שהוא מצד העילה אין סילוק לזה כלל. ולכך אמרו ישראל 'נעשה ונשמע' [שמות כד, ז], ואילו אמרו 'נשמע ונעשה' היה להם דעת עצמם, כמו כל בריה שיש לו דעת עצמו, ולא היה להם דבר זה, רק כי הם נמשכים אחר השי"ת, הוא העילה. והכל הוא מצד העילה... וכאילו אינם דבר מעצמם, ולפיכך הקדימו נעשה לנשמע, ולא היו תולים בדעת עצמם, רק כל אשר יגזור עליהם השי"ת יעשו... ודבר שאינו מציאות לעצמו, רק הוא תולה בו יתברך, לא שייך סילוק והסרה מאתו. וזה שנאמר 'ואנכי לא אשכחך'". וכן הזכיר ענין זה בנצח ישראל פי"ג [עמוד שיח]. (126) בגבורות ה' פ"ה [כתב יד, שיצא לאור בקרוב ע"י מכון המהר"ל] נכתב דברים דומים לדבריו כאן, וז"ל: "ובתשובה הזאת יש לשבר שיני האומה האומרים על ישראל כי מפני שעזבו ה' אלקי אבותם, [ה'] ריחק ועזב אותם, ולקח אומה אחרת... וכי יש לדבר זה בטול, כי דבר זה אין לו בטול... ובדבר שהוא בעצם אין לו השתנות". וברור הוא לאיזו אומה כוונתו כאן ושם. (127) בתחילת הפרק [ד"ה אבל בודאי]. (128) כי אין שנוי לדבר שבעצם, וכן אין שנוי לעלה. וכפי שכתב בנצח ישראל פ"ה [עמוד קמ]: "אין שינוי לדבר שבעצם", וראה שם הערה 565. ואודות שאין שינוי מצד העלה, כן מבואר להלן פנ"א [ד"ה והנה נצחיות], ושם בהערות. (129) פירוש - הדיבור "אנכי ה' אלקיך" מורה על נצחיות ישראל בשני אופנים; (א) מכך שנאמר "אנכי" ולא "אני", וכמו שהתבאר. (ב) מכך שהדיבור לא נאמר כציווי, אלא כדבר נתון. שני הדגשים אלו מורים שהדיבור הוא מצד העלה, ולא מצד העלול. וכן מבואר בדבריו בבאר הגולה ונר מצוה, שהובאו בהערה 125. (130) המובאת מיד בסמוך. (131) פירוש - הואיל ומטרת הדיבור "אנכי" היא להורות על מלכות ואחדות ה', ושאין זולתו, לכך משתלבת לכאן תיבת "אנכי", וכמו שיבאר בסמוך. ולשון הרמב"ן [שמות כ, ב] הוא: "הדבור הזה... יורה ויצוה אותם שידעו ויאמינו כי יש ה', והוא אלקים להם... שחייבים לעבוד אותו. ואמר 'אשר הוצאתיך מארץ מצרים', כי הוצאתם משם תורה... על היכולת, והיכולת תורה על הייחוד, כמו שאמר [שמות ט, יד] 'בעבור תדע כי אין כמוני בכל הארץ'". וראה הערה 13. ומה שכתב כאן "ואין זולתו כי הוא יתברך אחד", כוונתו היא שאחדות ה' היא המחייבת שאין זולתו. ונקודה זו נתבהרה בגו"א דברים פ"כ אות ו, בביאור דברי רש"י שם [דברים כ, ג] "אפילו אין בכם זכות אלא קריאת שמע בלבד, כדאי שיושיע אתכם", שכתב שם: "כי זכות קריאת שמע די להם לנצח, כי האחדות שהם מאמינים בו, שהם מנצחים את כח האומות, לפי שהם דבקים בכח אחד. שהאחד מורה על שאין מבלעדו, ומאחר שאין מבלעדו, נמצא כי הוא גובר על הכל, עד שאין הכל נחשב אצלו... וישראל דבקים באחד, לכך הם גוברים על האומות, כמו שהוא יתברך אחד על הכל בכח האחדות, וכח אחדות גורם שאין אתו נחשב שום אלהים". (132) כמבואר בשמו"ר ו, ג, והובא בהערה 117. (133) כפי שאומרים בשיר הכבוד "דמו אותך ולא כפי ישך וישווך לפי מעשיך. המשלוך ברוב חזיונות, הנך אחד בכל דמיונות". (134) ממצרים. (135) "רואה הייתי כל זאת עד אשר הושלך והושם כסא, וזקן מיושן בימים ישב על הכסא" [מצודת דוד שם]. (136) "נחל של אש היה נמשך ויוצא מלפניו... וזהו כי ראה את השכינה בדמות זקן להורות שהוא מלא רחמים... והבית דין של מעלה ישבו למשפט" [מצודת שם]. הרי ששני הפסוקים האלו מדניאל מורים על הרחמים ועל הדין של הקב"ה. (137) לשון המלבי"ם על המכילתא שם [שמות כ, ב]: "ויש הבדל בין 'אני' ובין 'אנכי'. שבמילת 'אני' מדייק את הנשוא, ובמלת 'אנכי' מדייק את הנושא. למשל, 'אני עומד' ר"ל לא יושב. 'אנכי עומד' ר"ל אנכי, לא איש אחר... וכשאמר [בראשית טו, ז] 'אני ה' אשר הוצאתיך מאור כשדים', הודיעו ששמו הוי"ה, כי זה לא נודע עדיין היטב לאברהם. אבל כשאמר פה [שמות כ, ב] 'אנכי הויה', פירוש רק אנכי הויה, לא אחר, ובזה הוציא שלא נמצא זולתו". (138) והובא בהערה 116. (139) "מדלא אמר 'אני'" [רש"י שם]. (140) "אני בעצמי" [רש"י שם]. (141) "אמירה שהיא נעימה" [רש"י שם]. 
(142) יסוד נפוץ בספרי המהר"ל. וראה למעלה פכ"א הערה 74, פכ"ח הערה 28, פכ"ט הערה 41, פל"ד הערה 10, ופל"ו הערה 41. ובנר מצוה [יג.] כתב: "וכל התחלה הוא עיקר". ובבאר הגולה באר השלישי [מג.] כתב: "כי התחלת הדבר הוא עיקר ועצם הדבר". וצרף לזה, שבארמית "התחלה" נקראת "מעיקרא", לשון עיקר. וראה בספר המפתח לחומש גור אריה, עמוד רנד, שיסוד זה הוזכר בספר גור אריה למעלה משלשים פעם. וכן הוא מלוקט בנצח ישראל פ"ג הערה 47. (143) לשונו באור חדש [קפה.]: "כי בכח ההתחלה... בכח זה הוא הסוף", והובא למעלה פכ"ה הערה 68. ובגו"א בראשית פ"ד אות יז כתב: "כי ההתחלה הוא שקולט הכל, ודבר זה ידוע שההתחלה מקבל וקולט הכל, שהכל נבנה על ההתחלה". ובנצח ישראל פמ"ג [עמוד תשמו] כתב: "כי התחלת הדבר יש לו צד בחינה שהוא עיקר הדבר, במה שהוא התחלה, ואחר התחלה נמשך הכל". וראה שם הערה 58. (144) דוגמה לדבר; הפסוק הראשון שבתורה ["בראשית ברא וגו'"] כולל בתוכו את כל התורה, וכמו שביאר הגר"א [בפירושו לספרא דצניעותא, ר"פ ה]. ולא עוד, אלא שכל התורה נכללת בשש אותיותיה של תיבת "בראשית" והדגש של הבי"ת [הגהתו של ר' שמואל לוריא שם, והוא על פי דברי הגר"א לתיקוני זוהר סוף תיקון יח]. (145) בח"א לשבת קה. [א, מח:] ביאר ענינו של נוטריקון, וז"ל: "כבר אמרנו, כי אותיות אלפא ביתא הם יסודות אל התורה, והם כערך היסודות הפשוטים אל המורכבים מהם. שהרי מן האותיות נעשו המלות, ולפיכך שוה הוא הרכבת המלות בתורה אל הרכבת המורכבים מן היסודות הפשוטות. ולפיכך, כמו שתמצא גם כן שכמה דברים הם במורכב אחד, וכל אחד דבר בפני עצמו, כי האדם מורכב מעצמות ובשר ודם, וכל אחד דבר בפני עצמו. וכך תמצא בתורה לשון נוטריקון, ששם אחד הוא מתחלק לכמה דברים מחולקים". וראה למעלה פל"ד הערה 11. (146) לשונו בח"א לנדרים פא. [ב, כה.]: "ועוד יש לך להבין, כי אין עצם התורה במה שמצות של תורה הם משפטים צדיקים והם אמת וישרים, כי לא זה עצם התורה. רק כי עצם [התורה] במה שהמשפטים והחוקים הם משפטי השם יתברך אשר נתן וסדר... כי העיקר גם כן במה שהוא משפטי השם יתברך שסידר הוא". והובא לעיל בהקדמה הערה 80, ופי"א הערה 64. ועוד אודות שהתורה ומצוותיה הן סדר שכלי, ראה לעיל פ"ח הערה 14, ופ"ט הערה 103. וכן נתבאר הרבה פעמים בספר זה, שהתורה ומצותיה הן מסודרות בסדר שכלי, ולא סדר טבעי וכיו"ב [למעלה פ"ד הערה 17, פ"ז הערה 39, פ"ט הערה 103, פ"כ הערה 13, ועוד]. (147) כי "אנכי" מורה על עצמו יתברך, וכפי שנתבאר למעלה, וזהו "אנא נפשי". (148) ואם תאמר, איפה מוזכר בדברי רבי יוחנן ענינו של "סדר", שהמהר"ל הזכירו כאן שלש פעמים. ויש לומר, כי לדעת רבי יוחנן תיבת "אנכי" באה להורות על יחוס התורה להקב"ה, לאמור שהתורה משתלשלת מהקב"ה. והשתלשלותה של התורה מהקב"ה, אין פירושה אלא שהתורה מסודרת מן הקב"ה. כי היחס של התורה ליוצרה עובר דרך סדורה של תורה. וכאשר הקב"ה מכריז ואומר "תורה מאתי תצא", תורף הכרזה זו הוא שהתורה מסודרת ממנו יתברך. ובהקדמתו לדר"ח [ז:] כתב: "ומה שנקרא התורה 'עץ'... התורה היא נטיעה חזקה. ונטיעת התורה היא עם הש"י, אשר ממנו יתברך אצולה התורה הזאת מסודרת מאתו, וכמו שיתבאר עוד בכמה מקומות איך הנטיעה הזאת יוצאת מן הש"י כמו שהעץ יוצא ממקום נטיעתו, היא האדמה". ושם בפ"ג מ"ב [קיז.] כתב: "כי הש"י עם התורה לא יפרד מן התורה, במה שהתורה מסודרת מן הש"י סדר מחויב, ודבר זה אין הפרד והפרש מאתו יתברך". וכן למעלה פי"ז [ד"ה באורו כי] כתב: "התורה היא מסודרת מן השם יתברך בעצמו". הרי שיחס התורה לה' הוא בכך שהתורה מסודרת על ידי ה'. (149) לשונו למעלה פ"כ [ד"ה ועוד יש]: "כי כל ענין התורה כדי להעמיד הטוב שיהיה בעולם... ותכלית התורה הטוב הגמור... כי כל ענין התורה הוא לקיים הטוב האלקי. וזהו היסוד שעליו נבנה הכל, להעמיד הטוב האלהי... שיסוד שלה הטוב האלקי... [ונקראת] 'תורת חסד' [משלי לא, כו], מפני שכל ענין התורה לעשות הטוב האלקי". וזה לשונו להלן פנ"ט [ד"ה ומה שאמר]: "התורה הנושא שלה הטוב והזכות, כמו שאמר הכתוב [משלי ג, יז] 'דרכיה דרכי נועם וכל נתיבותיה שלום'. אף כאשר אמרה התורה להרוג ולשרוף ולסקול כל זה הוא להעמיד הטוב והנועם, ולבער הרע. נמצא כי נושא התורה הוא הטוב האלקי". וכן כתב בגו"א דברים פל"ג אות ד, וז"ל: "כי התורה נקראת... בשם 'חסד', 'ותורת חסד על לשונה' [משלי לא, כו], ונאמר [משלי ג, יז] 'דרכיה דרכי נועם'... כי המצוה בעצמה עשייתה הוא הטוב ונועם. ולפיכך היה יסוד התורה אש לבנה... כמו כבוד אב ואם, ושמירת שבת, טוב ונועם הוא... נמצא כי עיקר המצוה הוא טוב וחסד, וזהו מורה אש לבנה, כי הלובן מורה הטוב והזכות, דומה לאור שהוא טוב". והובא למעלה בהקדמה הערה 119, פט"ו הערה 30, ופ"כ הערה 18. (150) שהרי על יציאה זו לפועל היה קול שופר במתן תורה, וכפי שביאר למעלה פ"ל [ד"ה והרביעי שהוא], וז"ל: "'קול השופר הולך וחזק' [שמות יט, טז], דבר זה... הוא היציאה לפעל... והיציאה לפעל נחשב קול שופר, שהקול יוצא לפעל המציאות... כי אין קול השופר רק להשמיע קול, וכל השמעת קול שופר הוא היציאה [של] הדבר לפועל, ועל זה משמש קול השופר... וכאשר נתנה תורה לישראל, והיה יוצא למציאות התורה... ולכך היה קול השופר, שדבר זה רמז על המציאות שיצא אל הפועל". (151) כן מוכח מרש"י שבת פח:, שכתב: "תתקע"ד דורות - באלפיים שנה שקדמה תורה לעולם [ב"ר ח, ב] היו עתידין דורות הללו להבראות, שנאמר [תהלים קה, ח] 'דבר צוה לאלף דור'. וראה הקב"ה שאין העולם מתקיים בלא תורה כל כך, והעבירן ולא בראן". וקשה, מדוע קיום תתקע"ד דורות אלו נחשב לקיום בלא תורה, הרי רש"י הקדים וכתב שזמן הדורות האלו חופף לזמן של אלפיים שנה שקדמה תורה לעולם, ואם כך, אכן היתה תורה בעולמם של אותם דורות. ובעל כרחך שאין מציאותה של תורה באותו זמן נחשבת למציאות בפעל, וקיומם של אותם דורות הוא "בלא תורה". (152) וא"ת, הא תינח שהאיכא דאמרי חולק על רבנן, בכך שלומד שהנוטריקון של "אנכי" נדרש למפרע. אך מלבד הבדל זה, נמצא הבדל נוסף בין האיכא דאמרי לרבנן; שלרבנן האות נו"ן שבתיבת "אנכי" מורה על "נעימה". ואילו לאיכא דאמרי האות נו"ן מורה על "נאמנין". ומדוע שיהיה הבדל זה. [וראה הערה 173]. ואולי אפשר לומר, שלרבנן תיבת "נעימה" מוסבת על האמירה שנאמרה בעל פה, "שהאמירה הנעימה היוצאת מפי הגבורה נכתבה בלוחות" [לשון המהרש"א שם]. אך לאיכא דאמרי "נאמנים" מוסב על האמירה הכתובה בלוחות. ועל דבר הנכתב שייך לומר "נאמנין", להורות שישנה התאמה בין הכתיבה לאמירה שבע"פ שקדם לה, והכתיבה נאמנת למקורה. אך על האמירה עצמה היוצאת מפי הגבורה, מה שייך לומר "נאמנין", הרי לא קדם לאמירה דבר - עד שנבוא ונזכיר כאן ענינה של נאמנות. ולכך נדרשה אות נו"ן להורות על "נעימה". וראה עוד בח"א למהרש"א שם. ולכך הדרשה נעשית למפרע דוקא. כי הואיל והנוטריקון עוסק בתחילתו במעשה של נתינת התורה, וכל מעשה מצד עצמו הוא סוף השתלשלות המהלך ["סוף מעשה במחשבה תחילה"], א"כ יש כאן התחלה מהסוף. וכל התחלה מהסוף נעשית על ידי קריאה למפרע. וראה הערה 168. (153) פירוש - לכל דבר יש שלש סבות הגורמות להמצאותו בעולם. וכמו שיבאר, שלש הסבות הן; הפועל [שהוא הכח המוליד את הדבר], עצם הדבר, ותכלית הדבר. (154) מעין זה ביאר למעלה פט"ו [ד"ה מן הדברים], וז"ל: "כי העולם הבא הוא על ידי שלשה דברים; האחד, הוא הפועל עולם הבא. כי לא נמצא דבר מעצמו, וצריך אל זה פועל, וזה הוא האחד". ובח"א לסנהדרין קא. [ג, רלב:] כתב משפט זה כך: "כי העולם הבא על ידי ג' דברים; האחד, העלה שממנו עולם הבא. כי לא נמצא דבר מעצמו, וצריך פועל או עלה לאותו דבר. זהו אחד". (155) המשך לשונו למעלה פט"ו: "השני, עולם הבא עצמו, שנמצא מן העלה שהוא הפועל, וזהו השני". (156) פירוש - לולא שמהות הדבר עמדה מתחילה לעיני הפועל, לא היה הפועל עושה פעולתו. דוגמה לדבר; על שבת נאמר "סוף מעשה במחשבה תחילה" [בפיוט של "לכה דודי"]. ופירושו, כאשר הקב"ה עמד לברוא את העולם, עמדה לנגדו דמותה של השבת. והשבת הרי היא מעין עוה"ב [ברכות נז:]. אמור מעתה, שמהות העוה"ב עמדה לנגד הקב"ה, כשעלה במחשבה לברוא את העולם. (157) פירוש - מקשה על עצמו, שישנם גורמים נוספים הנצרכים להמצאותו של הדבר בעולם, וכמו החומר והצורה, שאף הם משתייכים לעצם הדבר, ומדוע אין סבה מקבילה לגורמים אלו. (158) כפי שכתב למעלה פ"כ [ד"ה וזהו אמרם]: "כי אין מצות התורה נושא שלה ענין גשמי, כאשר יראה האדם בתחלת המחשבה, שהתורה כל עניניה סדר ונמוס קיום האדם הגשמי בלבד... אבל אין הדבר כך, כי אין התורה נושא שלה ענין גשמי... ולכך אמר שהיא כתובה על אש לבנה, שהאש אינו גשמי". (159) לשונו בגבורות ה' ר"פ סו [שה.]: "לכל דבר יבוקש תכלית, ולפי ענין שלו יש לו תכלית... ומכל שכן פעל הקל, שכל פעולותיו ומעשיו הם הולכים לתכלית ראוי לפי הפועל". (160) לשונו למעלה פט"ו [ד"ה מן הדברים]: "השלישי, המקבל שמקבל עולם הבא, הוא האדם, וזהו דבר שלישי. הרי שלשה דברים; העלה, והמקבל, ומה שמקבל". וברור ש"המקבל" הוא תכלית העולם הבא, שהעוה"ב נברא בשביל שהאדם יתענג על ה', וכמבואר במסילת ישרים פרק א. וכן בסמוך יבאר כאן שהתכלית הוא האדם המקבל. ועוד אודות הפועל והתכלית, ראה דבריו בגו"א בראשית פ"א אות ז [ד"ה אמנם], שכתב: "כמו האילן שהוא נטוע, אינו גדל רק בשביל העיקר, שהוא ראשיתו, ובשבילו גדל. ומכל מקום תכלית הגידול שלו להוציא פירות, ובשביל תכלית זה גדל וצמח. שאם אין הפרי שיצא בסוף, לא היה גדל, וזה שגורם גידול שלו". (161) נראה לבאר זאת, שהנה בח"א לשבת קמ: [א, סוף עו:] כתב: "ענין חדש, כאשר לא הורגל ענינו... הוא נחשב שינוי... אמרו במכילתא בפרשת יתרו [שמות יט, ה] כל ההתחלות קשות. וזה מפני שההתחלה היא שינוי". ובגבורות ה' פע"א [שכו:] כתב: "כל יציאה לפעל הוא שנוי, וכל שנוי צריך אל זה כח וחוזק המשנה הדבר, וכל כח וחוזק הוא במדת הדין". ובנצח ישראל פי"ג [עמוד שכב] כתב: "הדין והמשפט יש בו טעם ועצה". ומצירוף הדברים הללו עולה, שבכדי לשנות דבר ממצבו הקודם [כפי שבכל התחלה יש שנוי כזה], יש צורך בסבה לכך, כי אל"כ, מדוע שישתנה הדבר ממצבו הקודם. (162) של עשרת הדברות, וכמבואר למעלה [ד"ה ורצו בזה]. (163) המלים "אנא נפשי כתבית יהבית" נראות כלא שייכות לכאן, כי לא מסתבר שיכתוב כאן רק את טעמו של רבי יוחנן, וזאת בטרם ביאר את דעתו של רבי יוחנן. אך עכ"פ כוונתו מבוארת, שהואיל ואין התחלה ללא סבה, לכך בע"כ שבהתחלה גופא תמצא הסבה. וכאן נחלקו בגמרא מהי הסבה העיקרית להמצאותו של דבר, שמחמת עיקריות זו תהיה סבה זו מרומזת בנוטריקון של תיבת "אנכי". (164) כפי שכתב הפחד יצחק חנוכה, ריש מאמר ה: "בודאי ששמו של דבר מתיחס הוא אל המיוחד שבו, ולא אל המשותף שבו". ושם מורה על המהות. וא"כ מהות של דבר מתבטא במיוחד שבו, ולא במשותף שבו. וראה למעלה פ"ג הערה 13, ופל"ג הערה 38. (165) אודות שהתורה נקראת "טוב", ראה למעלה פי"ב [ד"ה ויקבל טוב], שביאר שהואיל והתורה בפרט מרוחקת מהחמרי, לכך היא "טוב". ובדר"ח פ"א מ"ב [כה:] כתב: "מה שנקראת התורה 'טוב', מפני שהיא שכלית לגמרי... כי הדבר שהוא שכלי נבדל מן החומר לגמרי - הוא טוב גמור. ולכך התורה היא הטוב הגמור בפרט. והפך זה הדבר שהוא חמרי, הוא רע גמור... כי הדבר הזה הוא ברור, כי החומר דבק בו הרע... וכל אשר הוא רחוק מן החומר, כמו התורה שהיא השכל האלוקי הברור - הוא טוב לגמרי". וכן חזר וכתב שם בפ"ב מ"ה [עח.], ובח"א למנחות נג: [ד, פב.]. וראה לעיל בהקדמה הערה 123, ופ"ז הערה 74. ובברכות ה. אמרו בהדגשה "אין טוב אלא תורה". ולדברי המהר"ל, הדגשה זו מחוורת למדי. (166) ומעין הברכה "עוטר ישראל בתפארה", "'והתפארת' [דה"א כט, יא], זו מתן תורה" [ברכות נח.]. וזה לשונו בנתיב אהבת ריע פ"א [ב, נא.]: "תכלית התורה שיקנה האדם מעלה זאת העליונה, הוא צלם האלהים... כי כל התורה כולה פירוש באיזה צד יגיע למדרגה הזאת, שיהיה האדם בצלם אלהים לגמרי. ולכך המצות עשה בתורה הם רמ"ח, כמנין איברי האדם, ואיברי האדם הם צלמו... וכל התורה הוא פירוש זה באיזה ענין מגיע האדם למעלה זאת, והוא ע"י מצות עשה, שהם רמ"ח כנגד אברי האדם שהם צלמו". ולמעלה פ"ד [ד"ה אמנם אשר] כתב: "כלל הדבר, כי השם יתברך נתן לאדם התורה, שיהיה לאדם המעלה היותר עליונה שהיא בעולם; אם שיהיה בו המעלה היותר עליונה שלא יסור מן אשר נברא עליו אל הרע ואל הפחיתות. ואם שיקנה השלמות היותר עליון על ידי מצות עשה". ובתנא דבי אליהו רבא פי"ד אמרו: "מפני מה חביבין דברי תורה על הקב"ה יותר מכל באי עולם... מפני שדברי תורה מכריעין את ישראל לכף זכות, ומחנכין אותן למצות, ומביאין אותן לחיי עוה"ב. משל למלך בשר ודם, שיש לו בנים ועבדים הרבה... ויש לו למלך עבד זקן ביניהם שהוא מלמד את בניו דרכים נאים ומעשים טובים... ואמרו לו עבדיו, למה אהבת את העבד הזקן יותר מן הכל, ואמר להם המלך, אלמלא עבד זקן זה שהוא מלמד את בני דרכים נאים ונעימים ומעשים טובים, מה יהיה עליהן. כך דברי תורה, הואיל ומכריעין את ישראל לכף זכות... לפיכך חביבין ד"ת עליו על הקב"ה יותר מכל באי עולם ומכל מעשה ידיו שברא". הרי שתכלית התורה היא להנתן לבניו של המלך. (167) וא"ת, מנין נובע ההבדל הזה, שלאיכא דאמרי האדם הוא התכלית, ואילו לרבנן מהות התורה היא התכלית, הרי ההבדל בין רבנן לאיכא דאמרי הוא רק אם הנוטריקון נדרש כסדר או למפרע, אך לא נחלקו בנוטריקון עצמו. ויש לומר, שאם הנוטריקון נדרש כסדר, אזי ההתחלה של הנוטריקון עוסקת במעלת התורה ["אמירה נעימה"], ואילו כאשר הנוטריקון נדרש למפרע, אזי התחלת הנוטריקון עוסקת בנתינתה של תורה ["יהיבא כתיבה"]. והואיל ונתבאר למעלה שהעיקר מתגלה בהתחלה [ראה הערה 142], ממילא רבנן והאיכא דאמרי נחלקו מהו העיקר בנוטריקון של "אנכי"; נעימות התורה, או מסירתה של תורה לישראל. (168) ולכך לאיכא דאמרי הנוטריקון נדרש למפרע, כי הואיל ומדובר בתכלית של התורה שנרמזת בתחילת הדברות, הרי שיש בכך התחלה מהסוף, וכל התחלה מהסוף נעשית על ידי קריאה למפרע. וראה הערה 152. (169) במה שלא רצו לדרוש הנוטריקון כדעת רבי יוחנן, וזהו טעם ראשון. ובסמוך יביא טעם שני. (170) פירוש - הצורך מעיקרא לדרוש תיבת "אנכי" היה שתיבה זו היא הפותחת את עשרת הדברות, ו"ההתחלה הוראה על כל הדבר ומהותו... שהוא הוראה על הדברות בלשון נוטריקון" [לשונו למעלה (ד"ה ורצו בזה)]. (171) פירוש - הואיל והדרשה מבוססת על כך ש"אנכי" היא ההתחלה של הדברות, לכך היה מן הראוי שכל אחת ואחת מן ארבע התיבות המרומזות בנוטריקון של "אנכי" תוכל להיות עצמה התחלה למשפט המורכב מארבע התיבות הללו, ושתהיה אפשרות להתחיל המשפט באיזו תיבה שנחפוץ. (172) וא"כ אין אפשרות להתחיל המשפט בתיבת "נפשי". (173) ובגמרא [שבת קה:], וכן עד כה בזה הפרק, התבאר שלדעת האיכא דאמרי אמרינן "יהיבא כתיבה נאמנים אמריה", ולא "נעימים אמריה". וכנראה שכתב כן רק לדעת רבנן, שניתן לדעתם לקרוא את דרשתם למפרע. (174) פירוש - מוסיף טעם שני מדוע רבנן לא אמרו כרבי יוחנן. והוא, שלאחר שנתבאר שיש צורך שהתיבות יוכלו להקרא גם למפרע, ואף רבנן מסכימים לכך, ממילא זו גופא סבה מספקת שלא לומר כדרשת רבי יוחנן, וכמו שמבאר. (175) כי אין לומר "נתתי כתבתי בעצמי אני". (176) פירוש - שהקב"ה בעצמותו הוא מלך הנמצאים, מצד העלה, וכמו שנתבאר למעלה [ד"ה ומה שאמר אנכי]. (177) "כלומר הווה קדמון מאתו היה הכל בחפץ" [לשון הרמב"ן (שמות כ, ב), בביאור "אנכי"]. 

