הדבור הקדוש הב' (שמות כ, ג) "לא יהיה לך אלהים וגו'". נתבאר לך (למעלה ר"פ לו) כי ראוי שיהיה דבור "לא יהיה לך" אחר דבור "אנכי", שדבור "אנכי" הוא במציאות השם יתברך, שלא חס ושלום לומר* אין אלהים 1. והדבור השני, שהוא "לא יהיה לך", אף שאינו כופר במציאות השם יתברך, הוא ממעט חס ושלום מציאותו יתברך 2, כי ראוי שיאמין* שהוא יתברך המציאות בלבד, ואפס זולתו, כאשר הוא האמת 3. ואם יעלה על הדעת 4 חס ושלום שהוא אינו נמצא, אין מציאותו* נמצא כלל 5. והעושה אלהים אחרים, כיון שעושה אלהים, כאילו יש דבר זולתו 6. 
וראיתי להרמב"ם ז"ל (מל"ת א), ולבעל הסמ"ג ז"ל (לאוין א), שכתבו המצוה הראשונה שלא לעלות במחשבה שיש שום אלוה זולתו, שנאמר "לא יהיה לך" 7. ומשמע מדבריהם כי עיקר מצוה הראשונה הוא על מחשבת הלב, שלא יאמין בעבודת אלילים. וכן פירש הראב"ע בפרשת יתרו (שמות כ, ג), כי מצוה זאת היא על אמונת הלב 8. 
ואין כך מוכח מדברי חכמים, שאמרו במכילתא (שם) שהוא מדרש "לא יהיה לך", שלא יקיים שום אלוה 9. וזה מפני שלא כתיב 'לא יהיה בלבבך', וכדכתיב במקום אחר (דברים טו, ט) "פן יהיה דבר עם לבבך בליעל"*, ובכמה מקומות 10. וכך הוה למכתב 'לא יהיה בלבבך אלהים אחרים'. ולכך דרשו ז"ל שרוצה לומר שלא יקיים שום אלהים, ואם עשו אחרים אלהים* לא יקיים 11. 
ועוד יש להקשות על פירושם, אם פירוש "לא יהיה לך" שלא יהיה במחשבה שיש אלהים, הא דאמרינן בפרק שלוח הקן (חולין קמב.) ודלמא מהרהר בעבודת אלילים הוי, שנאמר (יחזקאל יד, ה) "למען תפוש את בית ישראל בלבם", ואמר רב אחא בר יעקב, זה מחשבת עבודת אלילים 12. והשתא למה הוצרך להביא ראיה מקרא ד"למען תפוש ישראל בלבם", כיון דעיקר אזהרת "לא יהיה לך" הוא על המחשבה. ויש לומר 13, דהוה מוקמינן קרא "לא יהיה לך" שלא יקבל עבודת אלילים באלוה בדבור, ולא הוה מומינן ליה במחשבה. דלא מצינו שנענש על המחשבה 14. והשתא דכתיב "למען למען תפוש את בני ישראל בלבם", מוקמינן קרא 15 במחשבה, כך יש לומר לדעתם 16. 
ועוד קשיא, דלא מצינו מצוה על המחשבה. שהרי המצות שבתורה הם מצות עשה, ומצות לא תעשה (מכות כג:), ובמחשבה לא שייך לא תעשה כלל, דלא נקרא זה 'מעשה'. ואף על גב דנענש על המחשבה, מכל מקום מצות לא תעשה לא שייך, דלא שייך מעשה במחשבה 17. 
והרמב"ן ז"ל (שמות כ, ג) פירש קרא ד"לא יהיה לך", שלא יקבל אותו באלהות בדבור, ויאמר חס ושלום 'אלי אתה' (סנהדרין ס:) 18. ולפי דבריו, התחיל הכתוב בקבלת עבודת אלילים לאלוה 19, ואחר כך יאמר שלא יעשה פסל (שם פסוק ד), ועשיית פסל אין בו קבלת אלוה 20. ואחר כך יאמר (שם פסוק ה) "לא תשתחוה להם ולא תעבדם", שחוזר לומר שלא יקבל אותו לאלוה, ואין זה כסדר 21. ואם יאמר שלכך מקדים "לא תעשה לך פסל", כדי כדי שיהיה קאי עליו* "לא תשתחוה להם וגו'" 22, אם כן יקדים גם כן "לא תעשה פסל" לפני "לא יהיה לך", שיהיה קאי "לא יהיה לך" גם כן על "לא תעשה", שאותו פסל שעשה לא יקבל אותו לאלוה*. ויראה לומר, דאילו הקדים "לא תעשה לך פסל" 23, היינו מפרשים הא דכתיב "לא תעשה לך פסל וכל תמונה" מדבר במי שהוא עושה פסל ותמונה שלא לשם עבודת אלילים כלל, רק מי שעושה פסל ותמונה בלבד 24. ולכך מקדים "לא יהיה לך אלהים", דהך פסל ותמונה מדבר במי שעושה פסל ותמונה לשם עבודת אלילים. 
ואפשר לפרש פשטיה דקרא שמדבר בקיום צלמים 25. כי מי ישמע אל הרמב"ן* ז"ל נגד דברי המכילתא השנויה בפירוש 26; אין לי אלא שלא יעשה, העשויה כבר מנין שלא יקיים, תלמוד לומר "לא יהיה". ופירוש הכתוב, שלא יהיה אלקות כלל, אפילו אינו עושה, רק שמקיים אותו, הוא עובר ב"לא יהיה לך", דסוף סוף יש לו עבודת אלילים. דאי לא איירי רק בקבלה לאלהות, לא הוה למכתב לשון "לא יהיה", דמשמע הויה 27, כמו שאמרנו למעלה 28, לכך דרשו הכתוב על הקיום. 
ומה שכתב הרמב"ן ז"ל שהם 29 דברי יחיד 30, דהרי לדברי תנא קמא אינו עובר. והביא ראיה, דבתורת כהנים* ויקרא יט, ד) אמרינן "ואלהי מסכה לא תעשו [לכם]" (שם), יכול אחרים עושים לכם, תלמוד לומר "לא לכם". אי* "לכם", אין לי אלא לכם, יכול יעשו לאחרים, תלמוד לומר "לא תעשו", לא לכם ולא לאחרים 31. רבי יוסי אומר, שלש 32; משום "לא תעשו", משום "לא לכם"*, ומשום "לא יהיה" 33. הרי שרבי יוסי יחיד במקום רבים 34, ולדעת תנא קמא אינו כך, עד כאן דבריו 35. ואין זה ראיה כלל. דלתנא קמא אינו עובר ב"לא יהיה לך", [לא] משום דלית ליה כלל שהמקיים עבודת אלילים שעובר, רק דאית ליה שאין עובר המקיים רק אם קיים עבודת אלילים אחר שנעבדה, דכתיב "לא יהיה לך אלהים אחרים", וקודם שנעבדה אינו עובר על הקיום 36. ולרבי יוסי, משעת עשיה עובר ב"לא יהיה לך", כמו שהוא על העשיה, אף אם לא נעבדה 37. 
ומה שהקשה הרמב"ן ז"ל (שמות כ, ג), למה מקדים קיום צלמים (שם), שאינו אלא בלאו בלבד, לעבודה והשתחויה (שם פסוק ה), שהם* במיתה 38. והא לדידיה גם כן קשיא, למה מקדים עשית פסל (שם פסוק ד), שאינו אלא בלאו, להשתחויה ועבודה, שהם במיתה 39. ואם יאמר שדרך הכתוב לכתוב כך; אם לא עבד, רק שעשה בלבד, הוא בלאו ד"לא תעשה". ואם השתחוה לו, או עבד לו, נוסף על הלאו 40 הוא המיתה על ההשתחויה ועל העבודה 41. אם כן אפילו אם נאמר דלא מדבר רק בקיום צלמים לא קשיא, דהכי קאמר קרא; המקיים אתו עובר ב"לא יהיה לך", עשאה עובר ב"לא תעשה", השתחוה או עבדה, נוסף על לאו ד"לא יהיה לך" הוא במיתה על ההשתחויה ועל העבודה 42. ואין להקשות דיש להקדים לפי זה גם כן "לא תעשה", קיים אותם עבר עוד משום "לא יהיה לך", השתחוה או עבדם עבר ב"לא תשתחוה ולא תעבדם" 43. כי אדרבא, דבר זה קשיא להרמב"ן ז"ל יותר ויותר, דלמה מפסיק בלאו ד"לא תעשה" בין "לא יהיה לך", שמדבר בקבלת עבודת כוכבים ומזלות לאלהות 44, ובין "לא תשתחוה להם ולא תעבדם", שהוא במיתה 45. ועל כרחך כמו שפירשנו (ד"ה והרמב"ן ז"ל) משום דאין להתחיל ב"לא תעשה לך פסל", דהוה משמע שלא יעשה שום פסל, אף שלא לשום עבודת אלילים. ולכך הוצרך לכתוב "לא יהיה לך אלהים אחרים" קודם, לומר כי מדבר הכתוב באלהים אחרים 46. 
ואני תמה מאד על דברי הרמב"ן ז"ל, כי למה לא יהיה המקיים עבודת אלילים בביתו בלאו, כמו שהוא בלאו העושה עבודת אלילים, עד שאמר (הרמב"ן) כי המקיים צלמים שהוא בלאו דברי יחיד. כי דבר זה הוא נגד הסברא. ולפיכך* על כל פנים קיים* עבודת אלילים בביתו הוא בלאו 47. ופשטיה דקרא יראה לפרש כך. דאם משום שנאמר "לא יהיה לך אלהים אחרים", והמקיים עבודת אלילים שנעבדה אינה לו לאלהים אחרים, שהרי לא קבל אותה לאלוה*. דבר זה אין קשיא, כיון שהכתוב מצריך לבער עבודת אלילים מן העולם, וזהו עיקר מצות עבודת אלילים 48, והמקיים עבודת אלילים שנעבדה, הרי יש לו אלהים אחרים, אף על גב דלא עבדה ממש. כי אין מצות שבעבודת אלילים רק על הרחקת עבודת אלילים בלבד. ומעתה הכל נכון, כי אין לזוז מדברי חכמים 49. 
וכבר אמרנו סדר המקרא "לא יהיה לך" ו"לא תעשה לך פסל", כי הוא בא בסדר, כמו שהוא לדברי הרמב"ן ז"ל 50. ואדרבא, אני אומר כי אם נפרש "לא יהיה לך" על הקיום, הכתוב מסודר מאד מאד בלי שום דוחק. כי עיקר כונת הכתוב לבער העבודת אלילים מן העולם, שלא תהא נמצא. ומאחר שעיקר כונת הכתוב לבער העבודת אלילים שלא תהא בנמצא*, מתחיל הכתוב "לא יהיה לך אלהים אחרים", שלא יהיה הויה לעבודת אלילים, והיינו קיום עבודת אלילים 51. ועוד יתבאר בסמוך (ד"ה לא תעשה) איך ד' אזהרות, דהיינו; "לא יהיה לך", ו"לא תעשה לך", ו"לא תעבדם", ו"לא תשתחוה" שהם כסדר מאוד. 
"אלהים אחרים". פירוש, שהם אחרים אל מי שהוא אלהי אמת 52. כי מי שהוא אלהי אמת הוא ממית ומחיה 53, אבל העבודת אלילים אין בה ממש כלל 54. ובמכילתא (שמות כ, ג) פירשו "אלהים אחרים", שאחרים עשו אותם לאלהות 55. ואין רוצה לומר בזה כי "אחרים" רוצה לומר בני אדם. דהא במקום אחר כתיב (שמות לד, יד) "כי לא תשתחוה לאל אחר" 56. וכתב "אחרים" בכאן בלשון רבים, משום דקאי על "אלהים", שהוא לשון רבים 57. ושם כתיב "אחר", שהוא לשון יחיד, מפני דקאי על "אל", שהוא לשון יחיד. ואם כן "אחרים" קאי על האלהות, לא על שאחרים עשו אותם לאלהות. אבל דעת המכילתא כי לכך נקרא "אלהים אחרים", שאין בהם אלהות בעצמם, רק מה שבני אדם עושים אותו אלהות 58. וזהו "אלהים אחרים", שדבר זה חוץ ואחר לשכל 59, כי אלהות שלהם מצד הזולת, לא מצד עצמם, וזה פירוש "אלהים אחרים". שבודאי הם אחרים לאלהי אמת 60, כי אלהות אלו - אחרים עשו אותם, ואין זה ראוי לאלהות 61, ולפיכך הם "אלהים אחרים". ופירוש זה הוא פירוש הראשון 62, רק כי בפירוש הזה נרמז בלשון "אחרים" הטעם מה שהם אחרים לאלהי אמת, כי אחרים עשו אותם לאלהות 63. 
ופירוש "על פני", רוצה לומר על עצמי. כי הכרת כל דבר הוא בפנים שלו 64, לכך נקרא עצם כל דבר "פנים" 65. ויאמר, שאף אם לא יעשה לו רק אמצעי בינו לבין הסבה הראשונה 66, על זה אמר "לא יהיה לך אלהים אחרים על פני", כי אין לעבוד רק לעצם עצמו לגמרי, ולא לשום אמצעי בעולם 67. 
לא תעשה לך פסל וגו' (שמות כ, ד). תמצא בעבודת אלילים ד' לאוין זה אחר זה; "לא יהיה לך" (שם פסוק ג), "לא תעשה" (שם פסוק ד), "לא תשתחוה" (שם פסוק ה), "ולא תעבדם" (שם). ואי אפשר לומר רק שבאו לומר לך ענין עבודת אלילים 68, שהרי במקום אחר כתיב (דברים יז, ג) "וילך ויעבוד אלהים אחרים וישתחוה להם", שמקדים העבודה קודם ההשתחויה, והכאן מקדים ההשתחויה קודם העבודה 69. רק שבאו אלו הלאוין לבאר ענין עבודת האלילים. וזה כי הכתוב בא לבאר לך בענין העבודת אלילים, שהיא אסורה בכל צד. ובא הכתוב לעקור העבודת אלילים מכל וכל, כמו שהאריך הכתוב לבאר "לא תעשה לך פסל וכל תמונה וגו'" 70, להסיר כל צד עבודת אלילים. וכך באלו אזהרות בא הכתוב לסלק כל מחשבה וצד עבודת אלילים בעולם. 
ומחשבת עבודה זרה הוא בארבע מחשבות; יש חושב כי ראוי לעבוד עבודת אלילים, כי הוא אלהיו. השני, שעובד לו מחמת אהבה, וכמו שהיו עובדים לאנדרטי של מלכים מאהבת המלך 71. ולולא האהבה, לא היה עובד לו. השלישי, שעובד את אחר מחמת יראה, כמו שהיו עובדים להמן, שהיו משתחוים לו מחמת יראה של המן. ואם לא היה היראה, לא היו עובדים 72. הרביעי, עובד על מנת לקבל פרס, כמו העבד העובד את רבו לקבל פרס. ולא שהוא עובדו שראוי לעובדו, רק שחושב בשביל שיעבוד לדבר זה יקבל על ידי זה הצלחה 73. 
נגד האחד אמר "לא יהיה לך אלהים אחרים על פני". שלא יחשוב שיש שום אלהות בשום דבר בעולם 74. ולכך אמר "לא יהיה לך אלהים אחרים", לשון אלהות. וכנגד העובד מאהבה אמר "לא תעשה לך פסל וכל תמונה". כי כך דרך מי שאוהב את אחר, עושה צלמו ודוגמתו, כמו אנדרטי של מלכים, הוא צלמו של מלך (ע"ז מ:). וכן שאר דבר שהוא אוהב, עושה לו זכר ותמונה 75. וכנגד השלישי אמר "לא תשתחוה להם", נגד בעובד מיראה. ודרך להשתחוות מפני היראה, כי זה ענין ההשתחויה - ההכנעה לאחר 76, כמו שאמר אצל המן (אסתר ג, ב) "ומרדכי לא יכרע ולא ישתחוה" 77. ולפיכך אלו ב' דברים, העובד מאהבה והעובד מיראה, שהם רומזים, הם ביחד 78. ואחר כך נגד מי שעובד לקבל פרס אמר "ולא תעבדם", כמו עבד עובד בשביל פרס 79. הרי לך סדר אלו ארבעה לאוין זה אחר זה. 
ועוד יש בענין זה דבר נפלא. וזה כי ראוי שיהיה בעבודת אלילים ד' לאוין. כי השם יתברך הוא העיקר, שהכל נמצא ממנו, וממנו מתפרנס הכל. שלכך נקרא השם יתברך ויתעלה שמו "עיקר" (סנהדרין לח:), כי כמו שהעיקר - הכל יוצאין ממנו, ומתפרנס הכל מן העיקר, וחי ממנו. כן השם יתברך, הכל נמצא ממנו, וחי ממנו 80. והעבודת אלילים דבר שהוא חיצון לעיקר. שבעל עובד עבודה זרה מכוון לדבר שהוא חוץ וחיצון, מתנגד אל העיקר, הוא השם יתברך 81. והזהירה התורה שלא יעשה אותם עיקר. והדבר שהוא חוץ וחיצון, הם ארבע, נגד ארבעה צדדין. שכאשר אחד עומד, יאמר לשון 'חיצון' על ארבעה צדדין שלו, ולפיכך החיצוניות הם ארבע 82. וכנגד אלו באו ד' לאוין אלו. 
ודע כי החיצונית הראשון הם ד' חיות המרכבה 83, שעליהן כסא כבודו יתברך (ישעיה ו, א) 84. שכסא כבודו הוא אחד לישב על הכסא 85. והתחלה החיצונית הוא מן הכסא ולמטה, והם ארבע חיות הקודש 86. ולפיכך כאשר עשו ישראל את העגל (שמות לב, ד), שמטו אחד מן החיצונית, הוא השור שבמרכבה, ועשו אותו אלוה 87. 
וכנגד זה הם ד' אזהרות 88. אמר "לא יהיה לך אלהים אחרים על פני" נגד החיצונית* של פני אדם שבמרכבה. ומפני שנאמר (ר' יחזקאל א, כו) "ועל הכסא דמות כמראה אדם מלמעלה", אמר "לא יהיה לך אלהים אחרים על פני", שלא יהיה לך לאלוה פני אדםעל פני, והבן זה 89. וכנגד החיצונית של אריה, שהוא מן הימין (יחזקאל א, י), אשר שם האהבה והחסד, כאשר ידוע למבין 90, אמר "לא תעשה לך פסל וכל תמונה". כמו שאמרנו לך למעלה (ד"ה נגד האחד), כי בשביל האהבה עושה דמות ותמונה. וכנגד החיצונית של שור, שהוא מן השמאל (יחזקאל א, י), אמר "לא תשתחוה", כי שם היראה והפחד 91. וכנגד החיצונית של נשר אמר "לא תעבדם", והוא האחרון שבמרכבה, ושם העבודה אל מי שיחשוב שהוא אדון לו 92. והבן דברים האלו מאד, כי הם ברורים 93. ומזה תבין למה הלאו הראשון בלשון* הויה 94, ולאו השני בלשון עשיה 95, ולאו השלישי בלשון השתחויה 96, ולאו הרביעי בלשון עבודה 97. אין לכתוב במפורש יותר, רק החכם יבין מעצמו 98, ויעמוד על דברי חכמה מאד מה שנרמזו באלו ארבעה לאוין 99. 
ומפני כי 100 העבודת אלילים הוא שעושה שניות אל השם יתברך 101, והוא דומה אל אשה שמתחברת אל אחר שאינו אישה, וכתיב (במדבר ה, יד) "וקנא את אשתו". ולכך כאשר הוא מתחבר לעבודת אלילים, נאמר קנאה, שמקנא אל אלהים אחרים 102. ובמכילתא (שמות כ, ה) בקנאה אני נפרע מעבודת אלילים, אבל מרחם אני בשאר דבר, עד כאן. וזה מפני שכל דבר שעשה כאילו היה אחר עוד*, יש בו קנאה 103. וזה כמו שאמרנו, כי שייך קנאה דוקא בעבודת אלילים 104. 
ואמר "פוקד עון אבות על בנים* על שלשים ועל רבעים" (ר' שמות כ, ה). וכן במרגלים כתיב (במדבר יד, יח) "על בנים על שלשים ועל רבעים". אבל בפרשת כי תשא כתיב (שמות לד, ז) "על בנים ועל בני בנים על שלשים ועל רבעים" 105. והכל אחד הוא 106. כי כאן פירושו כך; "פוקד עון אבות על בנים", ואמר עד כמה, אמר "על שלשים ועל רבעים", ולא הוצרך לכתוב "על בני בנים" 107. אבל בפרשת כי תשא שאמר שם (שמות לג, יח) "הראני נא את כבודך", ונאמר שם (שם פסוק יט) "אני אעביר כל טובי על פניך וקראתי בשם ה' לפניך וגו'" 108, היה צריך להראות לו כל טובו כאשר הוא. ולכך אמר "על בנים ועל בני בנים על שלשים ועל רבעים", הזכיר כלם. כי לא שייך אצל מה שהראה לו הקב"ה מדותיו, רק שהראה לו הכל, וזה ברור 109. 
וטעם ד' דורות, יש לפרש כפי פשוטו 110, כי ראוי לפקוד עון אבות על בנים, [על] אותן בנים שהם עם החוטא בעולם אחד 111, ולכך "פוקד עון אבות על בנים". ואפשר שיהיו ארבע דורות מיוצאי חלציו עמו בעולם, כסתם* חיי האדם. שהרי אם הוליד בן י"ד, כי אי אפשר שיוליד פחות מבן י"ג וט' חדשים לעיבור, הרי י"ד שנים 112. וכאשר יוליד בן, זהו דור ראשון*. וכן יוליד בנו בן, וזהו דור שני. וכן יוליד בן בנו בן, שכל אחד מוליד כאשר הוא בן י"ד, וזהו דור שלישי. וכאשר הרשע הוא בן נ"ו*, אז בן בן בנו מוליד בן, זהו דור רביעי. וכאשר בן בן בן בנו מוליד בן, אז הוא בן שבעים, וכבר כלו שנותיו 113. נמצא שלא יוכל להיות עמו בעולמו רק עד* ד' דורות. ולכן "פוקד עון אבות" עד ד' דורות, ולא יותר. כך יש לפרש לפי פשוטו 114. 
אבל יש בזה דבר מופלג ועמוק. כי הרשע כאשר הוא בעל חטא, הוא יוצא מן הראוי והיושר, לסור מהיושר ולהיות חוצה 115. ובשביל כך דבק הרשע ברע, כאשר יוצא מן היושר. כי היושר הוא הטוב, וכאשר סר מן היושר הוא הרע 116. וכאשר דבק האדם החוטא ברע, דבק הוא וזרעו היוצא ממנו ברע 117. ולפיכך משלם חטא האבות אל חיק הבנים 118. ודבר זה עד ד' דורות. וזה כי יש לזרעו של אדם כח פנימי. ודבר זה מבואר בחבור גבורות ה' (פט"ו) אצל "כל הבן הילוד היאורה תשליכוהו" (שמות א, כב). כי כח זרע של אדם כחו פנימי, כמו שתראה בפרי, אשר הזרע בפנים. ושם בארנו באריכות 119. והחוטא, כאשר חוטא דבק הוא וכח זרעו בחיצונות 120, הוא הרע 121. ולפיכך הרע מגיע לבנים עד ד' דורות, כנגד החיצונות, שהם נגד ארבעה צדדין, שדבק בו כח זרעו ברע, שיוצא מן מדרגה הפנימית. ולפיכך העונש נמשך עד ד' דורות בלבד 122. 
אבל הצדיק, שהוא וכחו דבק בטוב ובחסד, הוא וכח זרעו דבק במדרגה העליונה מאד, עד התחלת העולם 123. וכבר התבאר למעלה (פל"ד) כי העולם נברא בב' 124. ונתבאר שם הטעם למה נברא העולם בב' דוקא, כי דבר זה ראוי לעולם, כמו שהתבאר 125. ועד שם מגיע מדרגת הצדיק, ולפיכך "נוצר חסד לאלפים" (שמות לד, ז). 
הרי כי ההפרש שיש בין הרשע ובין הצדיק; כי הרשע משלם לו עד ד' דורות, שכך ראוי מצד עצמו של כח הזרע. שהרשע, הוא וכח זרעו דבק ברע. ותראה כי הענף האמצעי היוצא מן האילן, אשר אינו נוטה מן האמצעי, הוא נמשך ביותר עד אלפים 127. ואשר נוטה מהאמצעי, הוא נוטה לחוץ לד' צדדין. ולפיכך החוטא כחו עד ארבע דורות, אשר דבק ברע כמו שהתבאר. וכן הצדיק הוא לפי מדרגת דביקותו בטוב, כמו שאמרנו. והבן הדברים האלו 128. 
ופירוש "לאוהבי" (שמות כ, ו), שהם אוהבים, דבקים בו בכל לב ונפש 129, ועומדים בכל נסיון 130, אלו נקראו אוהבים של השם יתברך. לא מצד שהם מקיימים התורה בלבד. "ולשומרי מצותיו" (שם) כמשמעו 131. ובמכילתא (שמות כ, ו), "לאוהבי" זה אברהם וכיוצא בו, "ולשומרי מצותי" אלו הנביאים והזקנים. ורוצה לומר, כי אברהם וכיוצא בו, שהיה עומד בעשרה נסיונות (אבות פ"ה מ"ג), היו אוהביו 132. והנביאים והזקנים היו שומרים התורה והמצוה 133. וזכר אלו, כי אל אלו נוצר החסד לאלפים, ולשאר צדיקים כל אחד לפי מעלתו ומדרגתו. 
ובגמרא מוכח* "לאוהביו" היינו לעושים מאהבה, "לשומרי מצותיו" היינו שעושים מיראה. דתניא (סוטה לא.), רבי שמעון בן יוחאי* אומר, גדול העושה מאהבה מהעושה מיראה. דאילו העושה מיראה תלוי לו עד אלף דור, והעושה מאהבה לאלפים 134. הכא כתיב (שמות כ, ו) "ועשה חסד לאלפים לאוהבי ולשומרי מצותי". והתם כתיב (דברים ז, ט) "ולשומרי מצותיו לאלף דור"*. האי לדסמיך ליה, והאי לדסמיך ליה 135, עד כאן. 
וכבר בארנו הטעם (ד"ה אבל הצדיק) כי "לאלפים" המדרגה היותר עליונה, שהיא התחלת העולם. אמנם העושים מיראה מדרגה למטה מזה. והוא ידוע בסתרי החכמה. כי העולם הזה נברא בב', כי הוא* התחלת כח הרבוי, שזה ענין התחלת העולם 136. אבל אי אפשר שלא יהיה העולם מתאחד, שכל העולם מתאחד ומתקשר 137. ולכך האחדות של עולם הוא מדרגה למטה מן התחלת העולם, שהוא הרבוי 138. ואשר עושים מאהבה, מדרגתם מגיע עד התחלת העולם, שהיא הב' 139. וזה כי האהבה הכל אצלו טוב, ואין אצלו רק ברכה. ולפיכך מדרגתו עד הב', שהיא התחלת העולם, שהוא ברכה. אבל העושה מיראה, אין מדרגתו מגיע לשם, אבל מדרגתו למטה. לכך מדרגתו עד הא', כמו שהתבאר למעלה 140. ואין לבאר יותר, כי הדברים האלו עמוקים מאד מאד 141. 
ובפרק זה בורר (סנהדרין כז:) פריך; כתיב (שמות לד, ז) "פוקד עון אבות על בנים", וכתיב (דברים כד, טז) "לא יומתו אבות על בנים". לא קשיא, הא כשאוחזין מעשה אבותיהם בידיהם 142, הא כשאין אוחזין מעשה אבותיהם בידיהם. וכן איתא במכילתא (שמות כ, ה) "פוקד עון אבות על בנים", בזמן שאינם* מסורגין 143. כיצד, רשע בן רשע. רבי נתן אומר, קוצץ בן קוצץ. כיון ששמע משה דבר זה, "וימהר משה ויקוד ארצה וישתחו" (שמות לד, ח). אמר, חס ושלום, אין בישראל רשע בן רשע, עד כאן. ובמדרש (ילקו"ש ח"א תשמג) "פוקד עון אבות על בנים". משל לד' דיוטות 144, זו* למעלה מזו. בזו יין, ובזו שמן, ובזו דבש, ובזו מים. נפל דליקה באחת מהן, מכבות זו את זו. אבל אם היו כולם של שמן, נפלה דליקה באחת מהן, כולן נשרפות. כך בזמן שהם מוסיפים כמעשה אבותיהם דור אחר דור, הם נדונים. אבל אם הם מסורגים, דור אחד צדיק ואחד רשע, "לא יומתו אבות על בנים ובנים לא יומתו על אבות" (דברים כד, טז). באותה שעה שמח משה, חס ושלום אין בישראל קוצץ בן קוצץ, עד כאן. 
ביאור זה, כי מה שהשם יתברך "פוקד עון אבות על בנים", מפני שהבן הוא ענף ותולדות האב 145, והוא כרעיה דאבוה 146, מתאחד עמו, וכאילו היה דבר אחד, כי התולדה בכח האב 147. ולפיכך כאשר בא עונש על האב, שהוא התחלה, נמשך העונש אל הכל שהוא מתאחד עמו. אבל כאשר הבן נבדל מן האב, שהאב רשע, וזה צדיק, הרי הוא נבדל ממנו 148. ואף אם היה בנו של הצדיק, שהוא 149 מפסיק - רשע גמור 150, הרי יש כאן הבדל 151, שאינו מתאחד בן צדיק עם הרשע 152. ומכל שכן הצדיק שאינו מתאחד עם הרשע, והוא נבדל ממנו, ועומד לו זכותו של עצמו 153. 
וכאשר ראה משה מדה זאת, השתחוה על הטוב הזה, שאין בישראל קוצץ בן קוצץ. אבל ידע משה רבינו עליו השלום כי אין בישראל קוצץ בן קוצץ. אבל ידע זה, כי אף אם יש בישראל רשע, דבר זה מצד הנטיה, שהוא נוטה אל הרע, והוא בעצמו טוב 154. שהרי עצם ישראל טוב, ונקראו 'טובים' (מנחות נג:) כדלעיל 155. רק כי הרשע שבהם יוצא ונוטה אל הרע. כמו האילן, שהעיקר עומד במקום טהור, ונופו נוטה אל הטומאה 156. אבל קוצץ בן קוצץ, שמורה על עצם רע, וכמו האילן אשר השרש והענף רע, דבר זה אינו נמצא בישראל שיהיה זה בהם, רק שהעצם טוב, רק* שנוטה אל הרע. והבן הדברים האלו 157. 
הדבור הקדוש השלישי (שמות כ, ז) "לא תשא את שם ה' אלקיך". וכבר בארנו 1 כי ראוי שיהיה הדבור הקדוש הזה אחר (שמות כ, ג) "לא יהיה לך". כי החוטא בדבר זה, הוא חוטא בשמו יתברך, ומחלל כבודו יתברך. ואין חטא זה בעצמו 2, כמו שהוא עושה לעצמו אלהים אחרים, שהוא ממעט במציאותו כאילו אין השם יתברך הכל, כמו שהתבאר 3. אבל החוטא בשמו, אינו כופר בו לגמרי 4, גם אינו ממעט ממציאותו 5. ומכל מקום הנשבע לשקר מחלל שמו וכבודו יתברך, כדכתיב (ויקרא יט, יב) "ולא תשבעו בשמי לשקר וחללת את שם אלקיך" 6. וכבודו יתברך הוא לעצמו 7. ולפיכך הוא אחר "לא יהיה לך" 8. 
תנן בפרק ג' דשבועות* (כט.), איזה שבועת שוא, נשבע לשנות הידוע לאדם; אומר על עמוד של אבן שהוא של זהב, ועל האיש שהוא אשה. נשבע על דבר שאי אפשר; אם לא ראיתי גמל פורח באויר, ואם לא ראיתי נחש כקורת בית הבד. אומר לעדים בואו והעידוני, שבועה שלא נעידך 9. נשבע לבטל את המצוה; שלא לעשות סוכה, ושלא ליטול לולב וכו', זו* היא שבועת שוא שחייבין על זדונה מכות, ועל שגגתה פטור, עד כאן. ומדכתיב "לשוא"* שני פעמים 10, מרבה שבועת שקר (שבועות כא.). כגון שנשבע שדבר זה היה כן, ולא היה כך, דהוי בכלל שבועת שוא 11. ובפרק שבועת הדיינין אמרינן* שם (שבועות לח:), שבועת הדיינין 12 אף היא בלשונה נאמרה 13. ואומרים [לו], הוי יודע שכל העולם נזדעזע בשעה שאמר הקב"ה "לא תשא את שם ה' אלקיך לשוא". וכל עבירות שבתורה נאמר בהן (שמות לד, ז) "ונקה", וכאן נאמר בה* "לא ינקה". וכל עבירות שבתוה נפרעין ממנו, וכאן נפרעין ממנו ומכל משפחתו*, שנאמר (קהלת ה, ה) "אל תתן את פיך 14 לחטיא את בשרך" 15, ואין "בשרך" אלא קרובים, שנאמר (ישעיה נח, ז) "ומבשרך אל תתעלם". וכל עבירות שבתורה נפרעין ממנו, וכאן ממנו ומכל העולם כולו, שנאמר (הושע ד, ב) "אלה וכחש וגו'", וכתיב (שם פסוק ג) "על כן תאבל הארץ ואמלל כל יושב בה". וכל עבירות שבתורה, אם יש לו זכות תולים לו עד* שנים ושלשה דורות, וכאן נפרעין מיד, שנאמר (זכריה ה, ד) "והוצאתיה נאם ה' צבאות ובאה אל בית הגנב ואל בית הנשבע בשמי לשקר ולנה בתוך ביתו וכלתו ואת עציו ואת אבניו". "והוצאתיה" לאלתר. "ובא אל בית הגנב" זה הגונב דעת הבריות, שאין לו ממון אצלו, וטוענו ומשביעו. "ואל בית הנשבע לשקר" כמשמעו. הא למדת, דברים שאין אש ומים מכלים אותן, שבועת שקר מכלה אותן וכו'. 
הנה בא לבאר ענין השבועה, שמשקר בשמו יתברך. דע, כי יש בשבועה צד חמור וצד קל; צד קל שבו, שאינו דומה לכופר בעיקר 16 ועובד עבודת אלילים 17. כי הכופר בעיקר - כופר לגמרי. וכן "לא יהיה לך" הוא ממעט מציאותו יתברך. ואילו הנשבע לשקר, במה שנשבע בשמו לשקר, אין זה כפירה בעיקר עד שלא יהיה מציאות חס ושלום אליו, או שהוא ממעט מן* מציאותו, רק שהוא חוטא בשמו יתברך, ומחלל כבודו יתברך. וכמו שאמר הכתוב (ויקרא יט, יב) "ולא תשבעו בשבי לשקר וחללת את שם אלקיך אני ה'". כי הנשבע בשמו לשקר, אינו ממעט ממציאות השם יתברך, רק שחוטא בשמו, ומחלל כבודו, שנשבע בו יתברך לשקר*. זהו צד קל שבו. 
אמנם צד החמור שבו; וזה, כי כל החטאים, אף הכופר בעיקר, וכן עבודת אלילים, אשר החטא בו יתברך 18, מכל מקום האומר חס ושלום אין אלהים, מכל מקום אין זה ממעט מציאותו יתברך 19. אבל כאשר יש אלקים, והוא חוטא בשמו כאשר נשבע לשקר, דבר זה ענין אחר, והוא יותר חמור, במה שזה מחלל שמו, המורה על עצמו, והוא מחלל שם כבודו 20. 
משל זה מלך מולך במדינה, ועיר אחת מורדת בו, וממליכים (בלב) [מלך] אחר למלך. ועיר אחת מורדת במלך, מבזה את כבוד המלך, ואומרת כי המלך הזה מלך של שקר, ואין בו אמתות כלל. הנה העיר הראשונה, אף על גב שמרדה במלך, והמליכה (בלב) [מלך] אחר, מכל מקום לא עשתה דבר אל המלך בעצמו, רק מפני שהמליכה מלך אחר עליה*. ודבר זה מצד מצד המקבל, שמקבל עליו מלך אחר 21. והעיר השניה לא מרדה במלך להמליך אחר, אבל אמרה כי מלך שקר הוא, וחללה כבוד המלך בעצמו. דבר זה יותר חמור מצד זה, שהיא חללה שם כבודו 22. 
ולפיכך מיוחד חטא זה של הנשבע לשקר בו יתברך מכל החטאים בכל הדברים אשר זכרו חכמים. שאמרו (שבועות לט.) שכל העולם נזדעזע כאשר אמר "לא תשא את שם ה' אלקיך", מאחר שעצם החטא הוא בו יתברך בגודל כבודו, דבר זה הוא הזדעזעות כל העולם. כי כל העולם הוא כבודו 23, וזה הזדעזעות כל העולם 24. 
ובחטא הזה נאמר (שמות כ, ז) "כי לא ינקה ה'", מה שלא נאמר בכל החטאים. שכל החטאים נאמר בהן (שמות לד, ז) "ונקה" כאשר ישוב בתשובה 25 וישנה את מעשיו ממה שהיה כשהיה בחטאו, אז מנקה השם יתברך לשבים 26. וכאן כתיב "לא ינקה" אף אם עשה תשובה 27. הנה דבר זה כאשר תדע ענין השם, שהוא מהות השכלי. ומאחר שחטא דבר כמו זה, שהוא שכלי, והשכל אין לו שנוי 28, ולפיכך בעבירה של שבועת שוא נאמר "לא ינקה ה'" מאחר שהחטא הזה הוא בשם, שהוא המהות השכלי 29, אשר הוא עומד בלי שנוי 30. 
ומפני כך גם כן נפרע ממנו ומכל משפחתו*. כי מאחר שחטא בשם, אשר שמו אינו חל על האדם פרטי 31, כמו שהתבאר דבר זה אצל מה שאמרו בפרק חלק (סנהדרין קז.), שאמר דוד שיהיו אומרים 'אלקי דוד', כי השם יתברך מיחד שמו על הכללי, לא על הפרטי 32. ודבר זה מפני כי השם הוא המהות השכלי, אשר אין השכל פרטי, רק כללי 33. ולכך בחטא הזה נפרע ממנו וממשפחתו ומכל העולם, כמו ששמו יתברך הוא בכל העולם 34. ומכל מקום הוא ראשון להיות נפרע, ואחר כך משפחתו, ואחר כך כל העולם 35. 
ומזה הטעם כל העבירות יש לו זכות תולה לו עד שנים ושלשה דורות, אבל בשבועת שקר* נפרע מיד. כי החטא הוא במהות השכלי, אשר המהות השכלי איןו תחת הזמן, כמו שידוע מענין השכלי אשר אינו תחת הזמן 36. ולכך נפרע בחטא הזה מיד, ואינו ממתין כלל 37. ואל יקשה לך, הרי "אנכי" ו"לא יהיה לך" הוא כופר בו יתברך 38. מכל מקום לא נחשב החטא הזה שחטא במה שהוא יתברך אלקים, כי מה יפעל באלקותו יתברך, כמו שאמרנו* למעלה 39. אבל זה מחלל שם כבודו בעצמו. ולכך אמר שנפרע מן הנשבע מיד, ואינו תולה בזמן. והדבר הזה ברור. 
וכן מה שאמר (שבועות לט.) 'דבר שאין אש ומים מכלה אותו, שבועת שקר מכלה אותו'. באור זה, כי האש והמים פועלים מצד איכות שלהם הגשמי. והנשבע לשקר בשמו, אשר השם הוא המהות השכלי, פועל בחוטא 40. ובודאי דבר זה יותר מן פעולות אש ומים, אשר הם הפועלים מצד איכות שלהם הגשמי. וזה שאמר 'דברים שאין אש ומים מכלה אותם, שבעות שקר מכלה אותם'. כי לפעמים אינם יכולים לפעול באחד* מצד איכות שלהם 41. אבל שבועת שוא מכלה אותו, כי שמו יתברך, שמורה על מהותו יתברך, פועל באחד ומכלה הכל. והבן הדברים האלו מאד מאד, ואיך להאריך יותר. 
והנה התבאר לך ענין שבועת שוא. ופירוש "לא תשא" בין הנשבע בשמו לשקר, או הנשבע שבועה לבטלה, כגון* הנשבע על עמוד של אבן שהוא אבן*, זהו הנשבע שבועה לבטלה, הכל הוא בכלל "לא תשא שם ה' אלקיך לשוא" (שבועות כט.). וכשם שהנשבע לשקר הוא מחלל כבוד שמו ותהלתו, כן מחלל גם כן הנשבע שבועה לבטלה, או המברך ברכה שאינה צריכה גם כן, הוא עובר ב"לא תשא את שם ה' אלקיך לשוא" (ברכות לג.) 42. מפני שהוא מצרף שמו הגדול והנורא אל דבר שאינו, או דבר של בטלה, הוא בכלל "לא תשא" 43. 
אבל מי שמזכיר שמו יתברך בחנם ושלא לצורך 44, על זה אמר בפרק קמא דנדרים (ז:) אמר רב חנן, כל השומע הזכרת השם מחבירו 45, חייב לנדותו. ואם לא נדהו, הוא עצמו בנדוי. שכל מקום שהזכרת שם מצויה, עניות מצויה, ועניות כמיתה, עד כאן. ובפרק קמא דתמורה (ד.) אמר שם, שיש עשה בהזכרת שם שמים 46. 
ופירוש זה מה שאמר 'שכל מקום ששם שמים מצויה, שם עניות מצויה' 47, ודבר זה כי כי העושר הוא הברכה של קניני עולם הזה 48. וכבר בארנו בחבור גבורות ה' בכמה מקומות 49 כי הדברים אשר הם שייכים לעולם הגשמי, הם בורחים ומתרחקים מן הדברים העליונים הנבדלים 50. ולכך נתנה התורה במדבר (שמות יט, א), ששם הכל חרב, ולא נמצא דבר במדבר, רק היא עניה וחסירה מכל 51, כמו שהתבאר דבר זה בכמה מקומות 52. ולפיכך המזכיר שם שמים, הרי זה הוא מחרים ומאבד ממנו ברכה של עולם הזה, שלא יתחברו ביחד הדברים הנבדלים והדברים אשר הם ראויים אל העולם הזה 53. ואין דבר יותר קדוש משמו יתברך 54, ולכך עניות מצויה עם הזכרת שם שמים 55. 
ודבר זה דוקא כאשר מזכיר שם שמים, ולא היה צריך, שאז אין השם יתברך שייך אל* עולם הזה, והוא יתברך נבדל מן העולם הזה 56, ומאבד ומחסר ממנו כל טובות עולם הזה 57. אבל כאשר מזכיר שם שמים לצרכו, אז נאמר (שמות כ, כא) "בכל מקום אשר אזכיר את שמי אבא אליך וברכתיך". כי לא שייך לומר כי שמו יתברך נבדל מן העולם הזה*,כי בודאי העולם הוא תלוי בו יתברך, וממנו הכל, וכל אשר הוא בעולם הוא ממנו 58. ואין השם יתברך נבדל מן העולם רק כאשר הוא מזכיר שלא לצורך, ואז אין להזכרת השם שייכות אל העולם. ולפיכך מביא עניות וחורבן 59, כי אין לשם הקדוש הנבדל שייכות אל דברי העולם הזה 60. 
וקאמר שצריך לנדותו, ואם לא נדהו, הוא עצמו חייב נדוי (נדרים ז:). ומפרש הטעם כי ראוי הוא לנדוי, מפני שעניות והמיתה שניהם שוים 61, שהרי אמרו חכמים (נדרים סד:) עני נחשב כמת 62. ומפני כך ראוי לנדותו, שנדוי גם כן כמו מיתה, שהרי אמרו (מו"ק יז.) מאי 'שמתא' - שם מיתה 63. וכיון שראוי לו העוני, והעוני הוא כמו מיתה, יש לנדותו, שזהו גם כן מיתה 64. ולכך הביא אחר כך מיד (נדרים ז:) דברי רשב"ג, 'כל מקום שנתנו חכמים עיניהם, או מיתה או עוני' 65. והנדוי הוא נתינת עיני חכמים בו, ולכך נחשב הנדוי כמו מיתה 66. ומפני זה, אם לא נדה אותו, חייב הוא נדוי. שכל אשר ראוי שיעשה לכבוד השם יתברך, שינדה אותו, ואם לא יעשה זה, הרי לא חס על כבוד השם יתברך, ולכך הוא עצמו בנדוי 67. והדבר הזה מבואר 68. 
ובמכילתא "לא תשא את שם ה' אלקיך" (שמות כ, ז), למה נאמר, לפי שנאמר (ויקרא יט, יב) "לא תשבעו בשמי לשקר", אין לי אלא שלא ישבע, שלא יקבל יקבל עליו להשבע מנין, תלמוד לומר "לא תשא את שם ה' אלקיך לשוא", עד שלא תקבל עליך* להשבע אני לך לאלקים. משקבלת עליך להשבע הרי אני לך לדיין, עד כאן. 
פירוש לכך כתיב "לא תשא" לשון קבלה 69, ללמוד שמיד שהוא מקבל עליו להשבע, והשבועה ההיא שבועת שקר, מיד הקב"ה לו לדיין, אף על גב שעדיין לא נשע לו. וזה כי הקבלה להשבע, מיד הוא הוא* התחלת השבועה, שהרי עיקר השבועה שמקבל גם כן עליו הדבר שנשע עליו 70. ולפיכך כאשר מקבל עליו להשבע על דבר מה, דבר זה התחלת השבועה, רק שהשבועה היא גמר הקבלה. ולכך מיד הקב"ה לדיין אליו 71. ועוד יש בזה, שכאשר קבל עליו להשבע הקב"ה אליו לדיין, כאשר השבועה בעצמה אינו דבר מעשה כלל, רק הוא דבור בלבד, והדבור בלבד קרוב להיות נעשה 72, ולכן מיד שקבל עליו, השם יתברך דיין עליו, כי קרוב להיות נעשה השבועה 73. אבל עוד דבר מופלג בזה 74. ואם לא קבל עליו להשבע, השם יתבךר נוהג עמו ברחמים. ולפיכך נאמר "לא תשא את שם ה'", שאם לא יקבל עליו להשבע, אז השם יתברך מנהיג אותו ברחמים 75. 
הדבור הקדוש הרביעי (שמות כ, ח) "זכור את יום השבת לקדשו". הדבור הזה אחר "לא תשא" (שם פסוק ז), כי הנשבע בשקר הוא מחלל כבודו ותהלתו 1. ואחר זה "זכור את יום השבת לקדשו", להודיע כי הוא פועל כל הנמצאים, ומאתו נבראו 2. ומה שהוא יתברך פועל הנמצאים, (ו)דבר זה אינו עצמו מה שהוא פועל זולתו 3. ומכל שכן הדברות שאחר זה שעוד הם יותר רחוקים מאמתת עצמו, כמו "כבד" (שם פסוק יב), "לא תרצח" (שם פסוק יג), ודבר זה מבואר. 
ואם תאמר, ולמה באה ההוראה על שהוא יתברך פועל הכל במה שינוח* ביום השביעי, אדרבא, יש לעשות מלאכה כל ששה ימים, וזה יהיה הוראה כי הוא יתברך פעל הנמצאים בששת ימים 4. ואין זה קשיא, כי ההוראה היא בשבת להודיע כי הוא יתברך פעל הכל והשלים הכל. וזה, כי גם השמים הם פועלים 5, אבל אין מנוח להם. וזה כי כי אין בפעולתם ההשלמה, ומאחר שאין בפעולתם ההשלמה, אין כאן שביתה והפסק, כי השביתה וההפסק מורה על ההשלמה 6. אבל השם יתברך, כיון ששבת, יש בפעולתו ההשלמה 7. ולפיכך השם יתברך אשר שבת ביום השביעי מכל מלאכתו, מורה דבר זה שמלאכתו בשלמות, ואין עוד חסרון. וכיון שאין חסר דבר, שייך בזה שביתה 8. 
ובאולי אם יתמה האדם, איך שייך אצל השם יתברך מנוח, והוא לא ייעף ולא ייגע 9. אמרו במכילתא (שמות כ, יא) "וינח ביום השביעי", וכי יש לפניו יגיעה, והלא* "הלא ידעת אם לא שמעת נותן ליעף כח וגו'" (ישעיה מ, כח-כט), "בדבר ה' שמים נעשו" (תהלים לג, ו) 10, ומה תלמוד לומר "וינח ביום השביעי". אלא כביכול הכתיב הכתוב מנוחה לעצמו. ומה אם מי שאין לפניו יגיעה, הכתיב הכתוב* על עצמו שברא עולמו לששת ימים ונח ביום השביעי, אדם שכתוב בו (איוב ה, ז) "אדם לעמל יולד", על אחת כמה וכמה, עד כאן 11. 
דע כי כל פועל אשר יפעל בזמן, שייך אצלו בסוף פעלו מנוחה. שכיון שהיה עיף ויגע מלפעול הכל בלא זמן, והיה צריך זמן אל פעולתו 12, הנה גם כן כשכלה הפעולה שייך בזה לומר* "וינח ביום השביעי". אמנם מה שהיה השם יתברך פועל העולם בזמן, הוא מצד המקבל. כי איך אפשר שתקבל האדמה הבריאה שלה בעצמה 13, והוצאתה הצמחים כאחד. וסדר הבריאה כך הוא, שהארץ תוציא צמחים 14. וכן כל הדברים. ולכך היה צריך המשך זמן אל בריאת העולם. וכמו שהזמן אשר היה לבריאה הוא מצד המקבל, כך המנוחה והשביתה גם כן היא מצד המקבל. וכאילו אמר מה שהיה השם יתברך פועל בזמן מפני המקבל, שהמקבל עיף ויגע לקבל הכל כאחד. ולדבר זה היה הנחה ביום השביעי 15. 
וכן אמרו במדרש (ב"ר י, ט) "וינח ביום השביעי", וינח לעולמו ביום השביעי. כל זמן שהיו ידי קוניהן 16 ממשמשין בהם, היו נמתחין והולכים. כיון שנחו ידי קוניהם, ניתן להם הנחה. הרי שפירשו "וינח ביום השביעי" שהיה מניח לעולמו ביום השביעי, וזה שהכתיב מנוחה לעצמו. כלומר שהכתיב על עצמו מנוחה מפני המקבל. כל שכן המקבל עצמו, שהוא בעצמו בעל עמל ויגע, שישבות ביום השביעי 17. 
וכבר אמרו (שם) "וישבות מכל מלאכתו" (בראשית ב, ב), לא בעמל ולא ביגיעה ברא הקב"ה את עולמו. אלא להפרע מן הרשעים שמאבדין את העולם שנברא בעמל וביגיעה, עד כאן. וקשה*, מתחלה אמר שנברא העולם שלא בעמל ושלא ביגיעה, ולבסוף אמר שנברא העולם בעמל וביגיעה. אבל הפירוש, שמצד השם יתברך לא היה עמל ויגיעה, אבל העמל הזה הוא מצד המקבל, שלא היה נברא רק בהמשך זמן וכן* בעשרה מאמרות (אבות פ"ה מ"א) 18. ולפיכך אמר 'להפרע מן הרשעים שמאבדין את העולם שנברא בעמל ויגיעה'. כי סוף סוף נברא העולם בהמשך זמן ובעשרה מאמרות, ולכך הרשעים שמאבדין את העולם עתידין ליתן את הדין. 
והיינו ששנינו (אבות פ"ה מ"א) 'בעשרה מאמרות נברא העולם, והלא במאמר אחד יכול להבראות וכו'' 19. ופירוש זה כמו שאמרנו, כי בודאי מצד הפועל אפשר לו לברוא בלא המשך זמן 20. ואם נברא בעשרה מאמרות, זהו מצד המקבל, כמו שהתבאר. ואם כן למה כתב עשרה מאמרות 21, כאילו לא היה חס ושלום יכול שיברא אותו רק בעשרה מאמרות, ולא הוה ליה למכתב בעשרה מאמרות, כיון שהכתוב מזכיר פעל השם יתברך, ומצד השם יתברך היה יכול לבראותו במאמר אחד. ומתרץ כי לכך נכתבו אלו עשרה מאמרות, להודיע כי סוף סוף העולם מצד המקבל נברא בעשרה מאמרות 22. ובזה מלמד לך כי הרשעים שמאבדין את העולם, עונש גדול יש להם, שמאבדין עולם שנברא בעשרה מאמרות. ויתן לצדיקים שכר טוב, שמקיימין העולם שנברא בעשרה מאמרות. כי לפי מדרגת ומעלת הדבר שמאבד, כך הוא עונשו. וכן לפי מדרגת ומעלת הדבר שמקיים, כך הוא שכרו 23. והדבר הזה ברור 24. 
ומה שאמר (שמות כ, יא) "כי ששת ימים עשה ה'", ולא אמר 'בששת ימים עשה ה'' 25. מפני שהיה משמע כי העולם נברא תוך ששת ימים, והזמן של ששת ימים היה עודף על המעשה, ובחצי יום כלתה המלאכה. ואם היה כך לא היה יום השביעי מקודש מצד עצמו, רק מה שלא היה עוד מלאכה לעשות 26. ולכך כתיב "כי ששת ימים עשה ה' את השמים ואת הארץ", לומר כי כל ששה ימים היה השם יתברך בורא העולם, עד סוף יום ששי. וגם בשבת היה ראוי שיהיה מלאכה, אלא שהשם יתברך רצה לקדש יום השביעי. ואם כן יום השביעי מקודש. וכן אמרו ז"ל (ב"ר ז, ז) בין השמשות נבראו השדים ולא הספיק לגומרן עד שקדש היום, וקדש היום ולא גמרן 27. שמזה תראה כי קדושת היום היה גורם הפסק המלאכה, ולא שהפסק של המלאכה גורם קדושת היום 27. 
אמנם מה שראוי ששת ימים למלאכה, ויום השביעי ראוי לשביתה מצד עצמו. וזה כי העולם הזה הוא גשמי 29. וכבר ידוע כי הגשם יש לו חלופי צדדים ששה, ועל ידם הגשם שלם, והם; המעלה והמטה, וארבעה צדדין, שהם ארבע רוחות הידועים. כי אין גשם שלם רק כאשר יש לו ששה צדדין 30. והצדדים האלו שייכים לגשם, כי הגשם הוא בעל רוחק, שזהו גדר הגשם שהוא בעל רוחק 31. ויש עוד גבול נבדל לעצמו, והוא האמצעי, אשר הוא נבדל לעצמו, ואינו נוטה לא לימין ולא לשמאל, לא לפנים ולא לאחור, רק עומד באמצע 32. ואין האמצעי הזה מתיחס לגשם כמו ששה צדדים, כי הצדדים הששה יש להם רוחק, והרוחק הוא גדר הגשם. ולכך על ששה הצדדין יאמר שהם צדדין גשמיים. אבל האמצעי, מפני שאין לו רוחק, לא יאמר עליו שהוא גשמי בעצמו, ומתיחס אל בלתי גשמי 33. וכאשר ברא השם יתברך את העולם הגשמי, הנה כמו שיש לגשם שש צדדין, שהם צדדין גשמיים, (ו)כך הוא לבריאת עולם ששה ימים, שבו נברא העולם הגשמי. ויום השביעי בו שביתה, ולא היה בו הויה, וזה כנגד האמצעי, שאינו מתיחס לגשם, ודבר זה מבואר 34. וזהו ענין ששת ימי הויה, והשבת שבו היה שביתה בלתי הויה 35. ולכך יום השביעי הוא קודש. כי כבר אמרנו כי הוא כנגד האמצעי, שאינו מתיחס לגשמי, רק הוא בלתי גשמי. והבן הדברים האלו מאד. גם בארנו זה למעלה 36. והתבאר מה שאמרנו כי יום השביעי ראוי לשביתה מצד 37 עצמו 38. 
ומה שאמר הכתוב (בראשית ב, ב) "ויכל אלקים ביום השביעי מלאכתו", שהוא משמע שהיה מלאכה ביום השביעי. בבראשית רבה (י, ט) שאל רבי לרבי ישמעאל ברבי יוסי, אפשר שמעת מאביך מהו "ויכל אלקים ביום השביעי מלאכתו", אתמהא 39. אמר ליה, כזה שהוא מכה בקורנס על הסדין; הגביהו מבעוד יום, והורידו משתחשך. אמר רבי שמעון בן יוחאי, בשר ודם שאינו יודע לא עתיו ולא רגעיו ולא שעותיו, הוא מוסיף מחול על הקודש. אבל הקב"ה שהוא יודע עתיו שעותיו ורגעיו, נכנס בו כחוט השערה. גניבא ורבנן; גניבא אומר, משל למלך שעשה לו חופה, סיידה* וכיירה, מה היתה החופה חסרה, כלה שתכנס לחופה. כך מה היה העולם חסר, שבת. ורבנן אמרי, משל למלך שעשה לו טבעת. מה היה הטבעת חסר, חותם. כך מה היה העולם חסר, שבת, עד כאן. 
החכמים האלו בארו מה שכתב "ויכל אלהים ביום השביעי". לדעת רבי יוסי 40 לא היה בשבת הויה שיש בה תנועה, לטעם אשר אמרנו, כי ההויה שיש בה תנועה הוא לגשם 41. אבל קבלת הצורה, שהיא הויה בלי תנועה, כי אין בקבלת הצורה תנועה*, כי ההויה פתאומית, ואין בזה הויה, שכל הויה בזמן. ולכך אף שכלה מלאכתו ביום השביעי*, אין זה מלאכה כלל, רק שחלה* הצורה במקבל, ודבר זה ידוע 42. ולכך מדמה למי שמכה בקורנס שמגביה אותו מבעוד יום. רוצה לומר כי התנועה של ההויה, שהוא הכנה לקבל הצורה 43, היה מבעוד יום, ולא היה תנועה בשבת. וירידת הקורנס משתחשך, ורוצה לומר כי קבלת הצורה שהוא השלמת הויה 44, היה משתחשך. ודבר זה לא נקרא מלאכה, כי אין כאן מלאכה שיש בו תנועה, ואדרבה, דבר זה קנין השלמות ומנוחה 45. וזהו "ויכל אלקים ביום השביעי מלאכתו אשר עשה". כי קבלת הצורה היא בשבת, וזהו הורדת הקורנס נקרא, שאין צריך לירידת הקורנס פועל, אבל הוא יורד מעצמו. וכך קבלת הצורה אין צריך לזה הויה זמנית, ולא נקרא זה מלאכה, כי המלאכה היא תנועה, והתנועה היא לגשם. והשלמת העולם בכללו, שהיה קונה צורתו, אינו בזמן כלל. ועל זה נאמר "ויכל אלהים ביום השביעי מלאכתו אשר עשה". והבן הדברים האלו, כי הם עמוקים מאד 46. וכן הוא דעת רבי ישמעאל ברבי יוסי. 
והראב"ע היה מתמיה על קושיא זאת 47, שאמר (בראשית ב, ג) כי כלוי המעשה אינו מעשה, וכאילו אמר ביום השביעי לא עשה מעשה 48. ודבר זה הבאי, כי על בלתי עשיית מעשה לא יתכן לומר "ויכל אלקים" לשון פעל, כי הכלוי אינה מפעולת פועל 49. 
ורבי שמעון בר יוחאי פירש, כי מה שאמר "ויכל אלקים מלאכתו ביום השביעי", היינו בתחלת יום השביעי. כי הב' אינה משמשת תוך יום השביעי, רק הוא כמו (ויקרא טו, ז) "והנוגע בבשר", שאין פירושו בתוכו. ובא ללמדך שהיתה המלאכה עד התחלת יום השביעי 50. שאילו כתיב 'ויכל אלקים מלאכתו ביום הששי', הייתי אומר שכלה מלאכתו קודם גמר הששי. ולא יתכן זה, רק היה המלאכה כל יום הששי 51. והזמן הוא מדובק, ורגע שהוא סוף יום הששי, הוא התחלת יום השביעי. כי אין הזמן מחובר מעתות, רק הזמן הוא מדובק. ולפיכך שייך לומר "ויכל אלקים ביום השביעי מלאכתו", אחר שאי אפשר לך לומר שהזמן הוא מחולק, רק הזמן הוא אחד. וסוף הזמן של יום הששי, הוא התחלת יום השביעי. וגם זה דבר עמוק מאד מאד 52. 
אמנם דעת גניבא ורבנן יש לך להבין מאד. כי לדעת שניהם השבת עצמו הוא גמר מלאכה 53. ועל זה נאמר "ויכל אלקים ביום השביעי מלאכתו אשר עשה". וזה כי אף אם לא היה המלאכה ביום השבת, מכל מקום השבת הוא השלמת העולם. וזה כי השבת קראו חכמים בלשונם "כלה", כמו שאמרו בבבא קמא (לב:) 'בואי כלה'. ומה ענין כלה לשבת. אבל העולם הזה על ידי שבת יש לעולם חבור בו יתברך. כי שאר ימים אינם מקודשים כמו השבת, ומפני שהוא זמן קדוש, יש לעולם חבור על ידו בו יתברך 54. ולכך נקרא השבת 'כלה', שהיא עומדת להתחבר בבעלה, וזהו השלמת העולם בודאי 55. ולכך מדמה דבר זה למלך שעשה חופה וסיידה וכיידה*, והיה חסר כלה שתכנס לחופה להתחבר בבעלה. כך מה היה לעולם חסר, שבת, שהשבת הוא החבור בו יתברך. וזהו "ויכל אלהים ביום השביעי מלאכתו אשר עשה". כי מלאכתו, שהוא העולם, כלה ביום השבת, שקנה החבור הקדוש והדבוק העליון, וזהו גמר מלאכת העולם 56. 
ורבנן גם כן הם אומרים כי השבת משלים העולם, ולפיכך שייך לומר "ויכל אלקים ביום השביעי מלאכתו אשר עשה". ומדמה השבת כמו החותם אל הטבעת, שכבר נגמר הטבעת, אבל עדיין חסר* חותם. שהחותם עם שאינו מענין הטבעת, שהרי אפשר שיהיה הטבעת בלא חותם 57, מכל מקום החותם הוא שייך לטבעת 58, במה שראוי שיהיה לכל טבעת חותם עמו 59. וכך כאשר כלה גוף העולם בששה ימים, חסר העולם שבת, שהוא קנין מעלה עליונה אלקית, שהשבת קונה בעולם מעלה אלקית ביותר, וזה היה קונה בשבת. והחלוק שיש בין גניבא לרבנן הוא זה; כי לדעת גניבא, ראוי שיהיה השבת דומה לכלה, כי הכלה יש לה חבור לבעלה, וכן השבת יש לה חבור אל השם יתברך. ולדעת רבנן יש לדמות* השבת לחותם, שהוא השלמת העולם. וכן השבת הוא השלמת העולם 60. 
אמנם כאשר עוד תבין דברי חכמה עמוקה, תדע להבין דעת גניבא ודעת רבנן. דע, כי השבת קראו חכמים בשם 'כלה', וקראו אותו גם כן בשם 'מלכה', וכמו שאמרו ז"ל (ב"ק לב:) 'בואי שבת כלה מלכתא'. וזה כי השבת יש בה שתי בחינות; האחת, שהיום מבורך מצד עצמו, ולכך נקרא 'כלה', שהכלה יש לה ברכה 61. הבחינה השנית, שהשבת מקודש נבדל משאר הימים, ודבר זה מדרגה בפני עצמו מה שהוא מקודש נבדל משאר ימי החול 62. ולכך נקרא 'מלכתא', שהמלכתא היא נבדלת משאר בני אדם. שזה הוא ענין המלך, שהוא נבדל משאר בני אדם, ואינו נכלל עמהם 63. וכנגד אלו ב' הדברים אמר הכתוב "ויברך אלקים את יום השביעי ויקדש אותו", קרא אותו שהוא מבורך, ושהוא מקודש 64. 
וכנגד אלו שתי שמות זכר כל אחד ואחד מן החכמים האלו דבר אחד. גניבא אומר, משל למלך שעשה חופה, מה היה העולם חסר, שבת. קרא השבת 'כלה' לטעם אשר אמרנו, כי היום מבורך בעצמו. ודבר זה הוא שלמות העולם. והרי הכלה טעונה ברכה (כתובות ז:), ואיך לא יאמר "ויכל אלקים ביום השביעי מלאכתו אשר עשה" 65. כי היום הזה שהוא מוכן שיקנה העולם המעלה העליונה, שהיום הוא מבורך, ומעלה זאת קנה העולם ביום השבת. ולכך מדמה גניבא דבר זה 'למלך שעשה חופה, וסיידה וכיידה*, מה היה עולם חסר וכו''. כי עיקר החופה הוא הברכה, כמו שאמרו (כלה רפ"א) כלה בלא ברכה אסורה לבעלה כנדה 66. 
ורבנן אמרו 'משל למלך וכו''. וזה כנגד המדרגה השנית, שהשבת נבדל משאר ימים במה שהיום הזה הוא קדוש. וכנגד הקדושה שיש ביום הזה נקרא השבת 'מלכתא' 67, כי המלך נמשח בשמן בקדש 68. ולכך מדמה השבת לטבעת שיש בו חותם, שהחותם - עם שהחותם הוא עם הטבעת - הוא נבדל מן הטבעת 69. כך השבת נבדל משאר ימים, והוא קדוש. וידוע כי הדבר שהוא נבדל הוא צורה בלבד 70. ולפיכך נמשלו ימי החול אל הטבעת, שהוא גוף, כך ימי החול שהם ימי המעשה, הם גשמיים 71. והשבת [נמשל] אל החותם, שיש בו צורה, והצורה נבדלת מן החומר. ולכך על ידי השבת יש בעולם קדושה נבדלת. לכך ביום השבת נגמר העולם כאשר קנה הצורה 72. והדברים האלו הם ברורים ויקרים, ואין לבאר יותר 73. 
"על כן ברך ה'* את יום השבת ויקדשהו". במכילתא (שם); ברכו במן, וקדשו במן 74. רבי עקיבא אומר, ברכו במן, וקדשו בברכה. רבי יצחק אומר, ברכו במן, וקדשו במקושש (במדבר טו, לב-לו). רבי שמעון בר יוחאי אומר, ברכו במן, וקדשו במאור[ות]. רבי שמעון בן יהודה איש כפר עכו אומר משום רבי שמעון, ברכו במן, וקדשו במאור פנים של אדם הראשון. 
לדעת כולם הברכה במן. ואין הכונה במן* בלבד 75, רק כי המן הברכה היותר עליונה שהיא לשבת 76, שירד בשביל השבת שני עומרים לגולגולת (שמות טז, כב) 77. ואף על פי שלא היה להם יותר בשבת מששת ימים, שהיה להם עומר לגולגולת (שמות טז, טז) 78. ואין הכונה רק שהיה ברכה בשביל השבת למצא שני עומרים, שזה היה ברכה יתירה. שהיה מלקט כפי שאר ימי השבוע, ומצא שני עומרים, וזה ברכה 79. 
והקדושה גם כן במן. כלומר שמה שלא ירד מן בשבת, מורה שהיום קדוש 80. שכל הויה היא בזמן, וכל זמן הוא תולה בתנועה, וכל תנועה היא לגשם שאינו קדוש 81. ולכך כל הויה אין בה קדושה, מטעם אשר אמרנו. ולכך קדושת שבת היה גורם שלא היה בו הוית המן 82. ואף על גב שהשבת ודאי יש בו התהוות טבעי 83, כי* הדבר הטבעי* אין ראוי שיהיה לו שביתה, כי מדרגת הטבעי אינו כל כך. כמו שאין בני נח* מצווים על השבת (סנהדרין נח:), מפני שהם טבעיים חמריים. ואין לטבע החמרית שביתה והשלמה, כמו שידוע לנבונים 84. וכן הדברים הטבעיים, לשפלות מדרגתם, אין להם מדרגת* השבת 85. אבל המן שלא היה טבעי 86, לא ירד בשבת, כי אין הויה בשבת, ודבר זה מבואר. 
ולדעת רבי עקיבא שקדשו* בברכה. ונראה לי דגרסינן 'שקדשו במלאכה' 87. כי מה שאין לעשות מלאכה ביום השבת הוא קדושה לשבת, שהיום הזה אין בו תנועת מלאכה, שכל תנועה גשמית 88. וכבר אמרנו כי מלאכת האדם אינו דבר טבעי, רק הוא על הטבע 89. ולפיכך בטול מלאכה לאדם ביום השבת 90, שאין בו תנועת מלאכה, וזה מורה על קדושה 91. 
ולדעת רבי יצחק, שקדשו במקושש, ודבר זה קדושה. שמי שמחלל את קדושתו של שבת, יבא עליו ההעדר. כי לא תמצא בכל המועדים שיש מיתה מי שמחלל קדושתו 92, חוץ מן השבת, שמחלל קדושתו ראוי לו ההעדר 93. וזה מורה על קדושה עליונה של שבת. כי המתנגד אל הדבר שהוא קדוש, יש בזה המיתה, שהוא ההעדר 94. כי הקדוש שהוא נבדל, ואין בו החמרי הגשמי, מבטל את דבר הגשמי 95. ודוקא מקושש 96, מפני שהיה מיתתו על פי השם יתברך (במדבר טו, לה). ולכך אמר ש'קדשו במקושש', שכאשר היה מקבל המיתה על פי השם יתברך, נראה קדושתו של שבת 97. 
ולדעת רשב"י, שקדשו במאורות. רוצה לומר כי ביום זה יש תוספות כח לדבר הבלתי גשמי, וזהו בעצמו קדושה, שאין קדושה רק אל דבר בלתי גשמי. וכמו שאמרו ז"ל (ביצה טז.) נפש יתירה יש לאדם בשבת 98. ורוצה לומר כי הנפש שהיא דבר נבדל, יש לה כח* יותר בשבת ממה שיש לאדם בימות החול 99. וזה שאמר ש'קדשו במאורות'. כי האור הוא דבר נבדל, שאינו דבר גשמי כמו שהם שאר דברים גשמיים 100, ו'קדשו במאורות', שיש תוספת כח במאורות 101. 
ולר"ש בן יהודה, [קדשו] במאור פניו של אדם. רוצה לומר, כי הפנים הגשמיים מקבלים אור וזיו בלתי גשמי 102, ודבר זה הוא קדושה בודאי מה שמקבלים אור וזיו 103. 
ובמדרש עוד (ב"ר יא, ח), למה ברכו, רבי דוסתאי, ורבי שמואל בר נחמן; רבי דוסתאי אומר, שאין לו זוג. חד בשבאי תרי בשבאי, תלתא ארבעתא, חמשתאי ערובתאי 104, שבתאי לית ליה זוג. רבי שמואל אומר שאינו נדחה 105. תני רבי שמעון בר יוחאי אומר, אמרה שבת לפני הקב"ה, לכל נתת בן זוג, ולי לא נתת בן זוג. אמר לה הקב"ה, כנסת ישראל יהיה בך זוגך. כיון שעמדו ישראל על הר סיני, אמר הקב"ה, זכרו הדבר שאמרתי לשבת, כנסת ישראל יהיה בן זוגך. היינו דכתיב (שמות כ, ח) "זכור את יום השבת לקדשו", עד כאן. 
ביאור דבר זה, לדעת רבי דוסתאי ראוי השבת לברכה, במה שאין לו זוג. כי הדבר שיש לו זוג, הרי הוא חלק דבר 106, ודבר שהוא חלק אין בו* ברכה, רק כאשר הוא הכל 107. ולפיכך השבת ראוי לברכה 108. ולדעת רבי שמואל בר נחמן, שאינו נדחה. והוא דבר נפלא ועמוק מאד מה שאינו נדחה. כי יום זה אין צריך לקדש אותו, לא כמו שאר המועדים שבית דין מקדשין אותן 109, ולכך הם נדחים. אבל השבת הוא קדוש בעצמו 110, ולפיכך אינו נדחה. וזהו ברכתו, שאין צריך לקבל קדושתו על ידי בית דין, כי הוא קדוש בעצמו. וכל דבר שאין צריך לקבל, הוא מבורך בעצמו 111, והבן זה מאד 112. 
ורשב"י אמר, שאמרה שבת לפני הקדוש ברוך הוא וכו' 113. וביאור זה, כי אף שאמרנו כי השבת יש לו מעלה במה שהוא אחד, מעלה זאת היא בערך שאר ימים, כי שאמר הימים יש להם זוג בימים, כמו שהתבאר למעלה (ד"ה ובמדרש עוד). ומעלת השבת שאין לו זוג בימים, וזהו מדרגתו ומעלתו. ומכל מקום אי אפשר שיהיה אחד לגמרי מבלי הזדווגות בשום חבור אליו כלל, שאם כן היה חסר. שאי אפשר שיהיה נמצא דבר שהוא אחד לגמרי, רק השם יתברך שהוא אחד שלם. אבל שאר הנמצאים, אם הוא אחד לגמרי, הוא חסר. שאם היה אחד והוא שלם, היה הוא אלוה 114. כי הוא יתברך הוא אחד, ואין זולתו 115. ולכך אם לא היה נמצא שום זיווג לשבת, היה חסר. שאין ראוי שיהיה נמצא במציאות דבר שהוא אחד 116. וזה אמרם במדרש (פדר"א פרק יב), "לא טוב היות האדם לבדו עשה לו עזר כנגדו" (ר' בראשית ב, יח), שלא יאמרו כשם שהשם יתברך אלוה בעליונים, כך האדם אלוה בתחתונים, לכך "אעשה לו עזר כנגדו", והוא זיווג שלו, שלא יהיה אלוה בתחתונים. ורצו בזה, כי אם היה האדם אחד, היה הוא אלוה, שאי אפשר שיהיה דבר אחד זולת השם יתברך 117. וכבר התבאר דבר זה 118. 
ולכך אמר הקב"ה, 'כנסת ישראל יהיה בן זוגך'. כי כל דבר יש לו חבור אל זמן שלו, כמו שאמרו (אבות פ"ד מ"ג) אין לך אדם שאין לו שעה 119. והזמן המיוחד לישראל הוא יום השבת, כי ראוי שיהיה ישראל מתחברים לשבת. כמו שהשבת נבדל משאר הימים שהם ימי החול, כך ישראל נבדלים מעכו"ם שהם חול. ולכך השבת ראוי דוקא לישראל 120. וגוי ששמר את השבת חייב מיתה (סנהדרין נח:), כי הוא מיוחד דוקא לישראל 121. והרי מזדווג לאחר*, לכך חייב מיתה 122. ומעתה אין כאן יחידות 123. ולא נתנה שבת לשאר האומות עכו"ם*, כי אם לישראל. שהיום הזה ראוי לישראל, שהם עם קדוש, כמו שהשבת הוא זמן קדוש 124. וכל דבר יש לו חבור אל זמן המיוחד לו, וזמן הזה שהוא יום השבת, שהוא זמן קדוש, מיוחד לעם הקודש דוקא 125. ובודאי מזדווגים ומתחברים ישראל אל השבת, כמו כל דבר שיש לו חבור אל זמנו המיוחד אליו. וזה אמר 'כנסת ישראל יהיה בן זוגך' 126. ולפיכך אמר "זכור את יום השבת לקדשו" (שמות כ, ח). פירוש, כי ראוי מששת ימי בראשית שיהיו ישראל מקדשין השבת, כי לשון "זכור" משמע על דבר שהיה כבר 127. ומששת ימי בראשית, שקדש השם יתברך השבת, והיה מיחד אותו מבין שאר הימים בקדושה, אי אפשר שלא יהיה זוג אליו. כי דבר זה אי אפשר כמו שאמרנו למעלה, שאין דבר אחד זולת השם יתברך, שהוא אחד לגמרי 128. 
ובמדרש עוד 129, שלשה מעידין זה על זה; השבת וישראל מעידין על הקב"ה שהוא אחד בעולמו. הקב"ה וישראל מעידין על השבת שהוא אחד בימים. הקב"ה והשבת מעידין על ישראל שהן אחד באומות, עד כאן. 
ביאור זה, כי השבת וישראל מעידין על השם יתברך שהוא אחד. וזה כי השבת הוא אחד בימים, וישראל הם* אחד באומות. ואי אפשר שיהיה כל אחד ואחד בפני עצמו, שאם כן יקשה מה שאמר השבת 'לכל נתת בן זוג ולי לא נתת בן זוג'. וצריך לומר כי כנסת ישראל הם זוג לשבת 130. וכל שני דברים שהם מתחברים ומזדווגים יחד, אי אפשר שלא יהיה חבור שלהם מן אותו שהוא אחד. כי בלא חבור אי אפשר 131, כי מצד עצמם הם מחולקים; כי זהו שבת, וזהו ישראל, והם מחולקים. וכיון שמצד עצמם הם מחולקים, אי אפשר בלא אחד שמחבר אותם 132. ואותו שהוא מחבר אותם הוא אחד, שאם אינו אחד, איך יחבר את שנים להיות אחד, והוא בעצמו אינו אחד. ואין מקבלים על ידו שיהיו בו נקראים 'אחד', כי אם שהוא אחד בעצמו 133. ולכך השבת וישראל שהם זוג יחד, מעידים על השם יתברך שהוא אחד 134. 
וכן הקב"ה וכנסת ישראל מעידין על השבת שהוא אחד. וזה כי אם לא כן, תאמר כנסת ישראל לפני הקב"ה 'לכל נתת בן זוג, ולי לא נתת בן זוג' 135. וזה מפני כי הוא יתברך אחד ואין זולתו, לכך צריך שיהיה לכל אחד זוג, שלא יהיה אחד גמור. כי אין אחד גמור זולת השם יתברך. ולכך אי אפשר שלא יהיה לו זוג. אלא על כרחך ישראל זווג* לשבת. וכאשר ישראל זוג, אי אפשר שלא יהיה ישראל אחד כמו שהשבת הוא אחד 137. שאם אינם אחד, הרי אין ראוי שיהיה בן זוג לשבת, כי השבת הוא אחד, וישראל אינם אחד, ואין כאן זווג 138. ועוד, מאחר שהשבת הוא אחד, אם היה מתחבר לדבר שאינו אחד, היה יוצא מן אחדותו, כאשר מתחבר לדבר שאינו אחד 139. ולכך השם יתברך שהוא אחד (דברים ו, ד) 140, יש לו חבור אל ישראל שהם אחד 141. ובזה בעצמו השם יתברך וכנסת ישראל מעידין על השבת שהוא אחד, כמו שאמרנו 142. והבן זה 143. 
הדבור הקדוש החמישי "כבד את אביך ואת אמך" (שמות כ, יב). ועם כי הדברות הראשונות שהיו על לוח אחד כולם מדברים בו יתברך 1, כבר אמרנו 2 כי הדבור הזה שייך גם כן אל השם יתברך, כמו שאמרו חכמינו ז"ל בפרק [קמא] דקדושין* (ל:), שלשה שותפים באדם; הקב"ה, אביו, ואמו 3. בזמן שהאדם מכבד אביו ואמו, אומר הקב"ה מעלה אני עליהם כאילו דרתי ביניהם וכבדוני*. ובזמן שמצער אביו ואמו, אומר הקב"ה, יפה עשיתי שלא דרתי ביניהם, שאילו דרתי ביניהם צערוני, עד כאן 4. 
פירוש דבר זה, בשביל כי הוא יתברך עלה לאדם, שהוא עלול 5. ונקרא גם כן על האבות שם עלה, ומשתתפים עם השם יתברך בתולדת האדם. שהוא יתברך, והאב, עלה לאדם אשר הוא עלול. לכך כל השותפים בו נקראים בשם 'עלה' 6. ולכך רב יוסף כאשר שמע כרעיה דאמיה, שבאתה אלי, אמר 'איקום מקמי דשכינתא דאתיא' (קידושין לא:) 7. ודוקא על האם אמר כך, כי האם נמשכת אחר הבן ביותר 8, והיא עמו* כמו השכינה שהיא עם הנבראים. ולכך קאמר 'איקום מקמיה שכינתא דאתיא', ומתחברת לבנה כמו השכינה שמתחברת לנבראים ממנה, והבן זה 9. 
ודווקא כמו זה שלא היתה האם אצלו, ונתגלה* אליו. ולכך אמר 'איקום מקמי דשכינתא דאתיא' 10. ומפני כי השיתוף הזה, שנקרא על האבות שם עלה עם השם יתברך, שהוא עלה אל הכל. ובודאי אינם שוים לגמרי מכל וכל, רק כי בצד מה האם נקראת 'עלה', ולא שתהיה עלה לגמרי. לכך בפעם הראשון יש עליה שם 'עלה', כאשר נגלית* אליו האם אמר 'איקום מקמיה דשכינתא'. ועם כי הדברים האלו נראים מבוארים בעצמם, אין הדבר כך, אבל הם דברים עמוקים 11. 
ולכך אחר דבור "זכור את יום השבת לקדשו" (שמות כ, ח), שהזהיר שנדע כי הוא יתברך פועל הכל והוא העלה כללית, הזהיר לכבד האבות, שהם עלה פרטית לעלול זה בפרט 12. ונכתב זה עם חמש דברות ראשונות כמו שאמרנו, כי הדבר הזה שייך אל השם יתברך. ואם מכבד את אשר משותף עמו יתברך בפועל שלו, כאילו כבד הקב"ה. ולפיכך ראוי שיהיה דבור "כבד" בלוח בדברות שהם שייכים אל השם יתברך 13. 
ואחר שהשם יתברך צוה במצות "זכור את יום השבת לקדשו", לומר כי הוא יתברך פעל העולם, ולא נמצא העולם במקרה, כמו שחשבו הרבה בני אדם כי כל המציאות הזה במקרה קרה 14. ולכך ציוונו בשבת (שמות כ, יא) "כי ששת ימים עשה ה' את השמים ואת הארץ", להודיע כי לא היה מציאותו במקרה. כי אם היה מציאותו במקרה מן הפועל, לא נקרא זה פועל כלל. כי דבר זה מבואר לכל, כי כל פועל במקרה אינו נקרא פועל, שהרי אמרו (שבת מא:) דבר שאינו מתכוין מותר בשבת. כמו שאמרו (שבת כט:) גורר אדם מטה כסא וספסל, ובלבד שלא יתכוין 15. וכל זה מפני שלא יתיחס אל האדם שעשה פעל כאשר פעל במקרה 16. וכאשר אנו מעידין כי הוא יתברך ברא העולם בששה ימים, ונח ביום השביעי 17, אי אפשר לומר שהיה פועל העולם במקרה, כמו שהתבאר 18. ואחר שציוונו שנדע* שהוא יתברך פעל העולם ואינו במקרה, עדיין יש לחשוב כי אף שאין ראוי שיהיה המציאות הכללי במקרה, אבל מציאות הפרטיים יחשבו שהם במקרה 19. ודבר זה היו אומרים החוקרים מדעתם על הנמצאים 20. הודיע לנו כי אף מציאות הפרטיים אינם במקרה כלל, וציונו לכבד את האבות. ואם היו התולדות הפרטים במקרה קרה, אין כאן כבוד אבות, כי האבות הם עלה פרטית 21. ולכך מי שמכבד האבות, מעלה אני עליהם כאילו כבדוני (קידושין ל:). כי דבר זה כבוד גם כן למי שמשותף בתולדה זאת 22, שלא באה התולדה במקרה. ואין כאן מקום להאריך. סוף סוף ראוי שיהיה דבור* זה עם חמשה דברות הראשונות 23. 
ובמצוה זאת כתיב (דברים ה, טז) "למען יאריכון ימיך ולמען ייטב לך". ופירשו חכמים (חולין קמב.) "למען יאריכון ימיך" בעולם שכולו ארוך, "ולמען ייטב לך" בעולם שכולו טוב. וכן כתיב בשלוח הקן (דברים כב, ז). ויש לשאול, למה באלו שתי מצות מפורש בהן "למען ייטב לך" יותר משאר מצות. ויראה, כי דרך התורה לכתוב הדבר שהוא יותר ידוע 25. כי מצות שלוח הקן ראוי שעל ידה יזכה האדם לטוב. וזה כי כאשר משלח האם, דבר זה הוא קיום ישוב העולם, שאין מחריב הקן לגמרי, רק ישאר האם לעשות עוד קן אחר 26. והמקיים מציאות העולם, הוא דבק בטוב. ולכך כאשר נמצא העולם מן השם יתברך, אמר בכל אחד "כי טוב" (בראשית א, ד), וההעדר הוא רע 27. ומאחר שהוא דבק בקיום המציאות, שהוא טוב, ראוי לו המציאות שהוא אריכות ימים, וגם ראוי לו הטוב. כי המציאות הוא טוב, כמו שאמרנו. לכך נאמר בזה "למען ייטב לך והארכת ימים" בשביל זה. וגם בשביל זה נזכר "למען יאריכון ימיך" אצל כבוד אב ואם. שהמכבד האב והאם, אשר הם סבה למציאות, לכך ראוי לו המציאות גם כן, שהוא אריכות ימים. ומפני כי המציאות הוא טוב, כמו שנזכר בכל הנמצאים במעשה בראשית "כי טוב", ולפיכך הוא זוכה אל הטוב 28. ותדע כי אלו ב' מצות, כבוד אב ואם ושלוח הקן, המכבד אב ואם הוא דבק בדבר שהוא סבה אל המציאות, כי האב והאם הם סבה אל המציאות. והמשלח האם, דבק בקיום המציאות, שאינו נוטל האם על הבנים, והיה זה חורבן הקן, ובזה ששולח האם דבק בקיום המציאות. והמציאות צריך אלו שניהם; דהיינו אל ממציא, ואחר שנמצא צריך אל קיום. ולפיכך נאמר באלו שניהם טוב ואריכות ימים, והבן זה 29. 
ובפרק קמא דקדושין* (לא.), בעי מניה מרב עולא, עד היכן כבוד אב ואם 30. אמר להם, צאו וראו מה עשה ארמי אחד לאביו באשקלון, ודמא בן נתינא שמו. פעם אחת בקשו חכמים פרקמטיא בששים רבוא 31, והיה המפתח מונח תחת מראשותיו של אביו, ולא צערו 32. אמר רב יהודה אמר שמואל, שאלו אל רבי אליעזר, עד היכן כבוד אב ואם. אמר להם, צאו וראו מה עשה גוי אחד באשקלון, ודמא בן נתינה שמו. פעם אחת בקשו חכמים אבנים לאפוד בששים רבוא, ורב כהנא מתני בשמונים רבוא שכר. והיה מפתח מונח תחת מראשותיו של אביו, ולא צערו. לשנה אחרת נתן לו הקב"ה שכרו, ונולדה לו פרה אדומה בעדרו. נכנסו חכמי ישראל אצלו. אמר, יודע אני שאם מבקש אני מכם כל ממון שבעולם אתם נותנים לי. אלא איני מבקש מכם אלא אותו ממון שהפסדתי בשביל כבוד אבא. וכששמעו חכמים דבר זה, אמרו, אם מי שאינו מצווה כך 33, מצווה ועושה אל אחת כמה וכמה. דאמר רבי חנינא, גדול המצווה ועושה, ממי שאוינו מצווה ועושה. כי אתא רב דימי, אמר, פעם אחת היה לבוש 34 סירוקין של זהב 35, והיו יושבין גדולי רומי. ובאת אמו, וקרעה ממנו, וטפחתה על ראשו, וירקה בפניו, ונפל קורדקסין שלה 36, והושיטה לה שלא תצטער, עד כאן. 
ביאור ענין זה, החכמים האלו באו לבאר עד כמה השכל מחייב מצוה זאת. כי מצוה זאת בפרט מחייב אותה הדעת והשכל, שיכבד האדם הוריו שהביאו אותו לעולם, כמו שאמרנו 37. ולפיכך בא ללמד ענין מצוה זאת מן גוי*, שאין גוי מקיים המצוה בשביל שנצטוה עליה, רק מה שיגזור השכל בלבד 38. ואמרו כי 'פעם אחת בקשו חכמים פרקמטיא בששים רבוא וכו''. וידוע כי השעור והמספר שהוא יותר רב, הוא ששים רבוא. כי מספר זה זכרו בכל מקום על ההפלגה 39. ומה שמספר הזה יורה על ההפלגה ביותר, נתבאר בכמה מקומות, ואין כאן מקום זה 40. והנה השכל גוזר כבוד אב ואם, שאף אם מגיע לו ביטול משא ומתן היותר גדול בהפלגה, אין לו לבטל מצות כבוד אב ואם. 
ורב יהודה אמר שמואל 41 בא לבאר כי השכל גוזר שאף אם בא לו הפסד גדול על ידי קיום המצוה 42, לא יבטלנה*. כי מה שהיו מבקשים פרקמטיא בששים רבוא, אין זה בטול שכר, רק שהוא משא ומתן גדול, אבל אין הריוח ששים רבוא 43. ולכך אמר כי יותר מזה מחייב השכל, אף אם יבא הפסד גדול בעד ששים רבוא, שהוא הפסד היותר גדול כמו שאמרנו. כי האבנים שהם צורך האפוד, הדרך להעלות בדמיהן יותר, מפני שצריך להם הרבה. והיה השכר בהן ששים רבוא 44, ולא היה רוצה לצער את אביו. 
ונתן לו הקב"ה שכרו גם כן, שנולד לו פרה אדומה בעדרו. וידוע כי פרה אדומה הוא חוק לגמרי, ואין השכל יכול להשיג המצוה 45. ואילו כבוד אב ואם השכל מחייב אותו לגמרי 46. ומפני שהיה מקיים מצות כבוד אב ואם, שהשכל מחייב לגמרי, נולד לו פרה אדומה בעדרו. שאלו שניהם הם "חוק ומשפט" (שמות טו, כה); כבוד אב ואם הוא "משפט", כי כך ראוי במשפט 47, ופרה אדומה הוא "חוק". והם מתחייבים זה מזה, ונתלים זה בזה, כאשר ידוע לחכימין 48. 
ומה שאמר רב כהנא 'בשמונים רבוא שכר'. סבר כי האפוד הוא לכהן, אשר הוא משמש בשמונה בגדים (יומא עא:) 49, ולכן שייך לאפוד מספר שמונים 50. ובהך סברא פליגי; כי מי שסובר ששים רבוא, סבר כי המספר הזה מתיחס אל הרבוי ביותר. ומי שאמר בשמונים רבוא, סבר זה המספר מתיחס לאפוד. 
ורב דימי מבאר, כי דבר זה אין צריך לומר שכל כך הוא גדול מצות כבוד אב ואם. אבל דבר זה יותר, כי אף אם האב והאם מביישין אותו בתכלית, לא יאמר כי "מכבדי אכבד" (ש"א ב, ל), ולכל הפחות אם מביישין אותו, אין מוזהר על כבוד שלהם 51. על זה אמר, כי השכל גוזר אף אם האבות מביישין אותו בתכלית, הוא יכבד אותם. ולכך אמר כי מעשה בדמא בן נתינא שהיה לבוש וכו', ועם גודל הביוש שהיתה מביישת אותו, נהג בה כבוד. וכל דבר זה השכל מחייב וגוזר. ולכך מביא ראיה מן הגוי*, אשר היה מקיים מצוה זאת מפני החכמה והשכל 52. 
ויש לתמוה, שכל הדברים האלו הגיעו לדמא בן נתינא; מה שהיו חכמים מבקשין פרקמטיא בעד ששים רבוא, ועוד היו מבקשים אבנים לאפוד בעד שמונים* רבוא, ועוד היה יושב בין גדולי רומי וכו', וכל זה הגיע לדמא בן נתינא. ואפשר כי לא כל הדברים הגיעו לדמא בן נתינה, רק 53 לעולא שבקשו חכמים פרקמטיא בעד ששים רבוא בלבד, ולשמואל שבקשו אבנים לאפוד, ולרב דימי שהיה יושב בין גדולי רומי, וחולקים הם בזה. ועל דעת הכל, הגוי הוא* זריז במצוה זאת, כי מצות "כבד" מחייב אותו הדין והשכל, מה שלא תמצא דבר זה בשאר מצות 54. ולפיכך מכחישי התורה*, אשר אין להם תורה, רק מה שהשכל מחייב, נמשכים אחר המצוה הזאת ביותר מן ישראל 55. 
אמנם יש לדעת עוד, כי האומות שהם נזהרים יותר במצוה זאת ממה שישראל זריזים במצוה זאת, הוא דבר עמוק. והוא ידוע, כי עשו* 56 היה זריז במצוה זאת יותר מכל אדם 57. וזה שאמר הכתוב (בראשית כה, כח) "ויאהב יצחק את עשו כי ציד בפיו", שהיה מכבד את אביו בצידו 58. ובמדרש (ב"ר סה, טז), אמר רבי שמעון בן גמליאל, כל ימי הייתי משמש את אבי, ולא שמשתי אותו אחד ממאה ששימש עשו הרשע* את אביו. אני כששמשתי את אבי, הייתי משמשו בבגדים מלוכלכים, וכשיצאתי לשוק הייתי יוצא בבגדים נקיים. עשו הרשע* כשהיה משמש את אביו, היה משמש אותו בבגדי מלכות 59, עד כאן. 
ודע כי לא היה דבר זה מה שהיה משמש עשו את אביו במקרה, כי אין דברים כאלו במקרה 60, מכל שכן שהיה רשע גמור, והיה* זריז במצוה כמו זאת 61. אבל דבר זה ידוע, כי הוא מורה על דין גמור 62. ויצא מיצחק שמדתו דין 63. וידוע כי כל התולדות באים לעולם במדת הדין, כמו שנכתב בכל מעשה בראשית בראשית שם "אלהים" (בראשיתפרק א) 64. ומפני כך עשו, שכל מדתו היתה מדת הדין 65, הוא בפרט היה מוכן לזה, שהיה דבק לגמרי באביו, כאשר אביו הביא אותו לעולם במדה זאת שהוא מדתו, והבן זה 66. וכבר התבאר גם כן, כי אין לך מצוה שהדין מחייב אותה יותר מן כבוד אב ואם, שהדין מחייב אותה. לכך, מכל שכן עשו 67, שהיה כל מעשיו מדת הדין, מוכנים* ביותר למצוה הזאת 68. 
ויראה כי חכמי האמת רמזו סוד הזה, במה שהזכירו שם 'דמא בן נתינה'. כי לשון 'דמא' הוא לשון חיוב בכתוב, וכאשר* בא לומר שהוא חייב יאמר (ויקרא כ, יא) "דמיהן בם", (שמות כב, א) "אין לו דמים" 69. ומפני שכל דבר שהוא חייב לעשות - השכל נותן אותו, לכך נקרא 'דמא בן נתינה' 70. כלומר, שהוא נמשך אחר החיוב, ואין עושה דבר רק שהוא מחויב, שהשכל נותן ומחייב, ואינו מוותר אף על פחות משוה פרוטה (סנהדרין נט.) 71. ולכך הוא נמשך אחר כבוד אב ואם, שהשכל נותן ומחייב אותו ביותר. כי כך הוא מדת עובדי אלילים*, שהוא נמשך אחר דבר שהשכל נותן ומחייב, ואינו מוותר דבר, כאשר ידוע 72. אבל לעשות מצות השם יתברך, אף כי הם במדת הדין 73, מפני כי אינם כל כך במדת הדין הגמור כמו כבוד אב ואם, שאין שכל האדם מחייב אותם, לכך אין מקימים אותם. ולכך נקרא הגוי 'דמא בן נתניה'. ונוכל לומר כי לא גוי אחד היה, רק שהגוי נקרא כך על שם מדתו שיש בו, ומזה הוא נמשך ביותר אחר מצות כבוד אב ואם, שהוא דבר מחויב, והשכל נותן 74. ומפני שכל נותן יש לו מקבל 75, והמקום הוא המקבל הדבר 76, נקרא המקום בשם 'אשקלון', מלשון 'שקל', והוא קבלה ולקיחה. וכאשר תבין דברים אלו, לא יהיה לך ספק בדברים אלו 77. 
והעד הנאמן על כל הדברים אשר אמרנו, במכילתא (שמות טו, כה) "שם שם לו חוק ומשפט"; "חוק" זה שבת, "משפט" זה כבוד אב ואם. ובודאי מה שקרא שבת "חוק", מפני שהשבת חוק לאדם, שלא יעשה מלאכה רק ששה ימים, ולא יותר 78. אבל למה נקרא כבוד אב ואם "משפט". אבל דבר זה כמו שאמרנו, כי הידיעה והשכל מחייב מצוה זאת יותר משאר כל המצות, לכך נקרא מצות כבוד אב ואם "משפט" 79. 
ומזה תבין 80 למה מצות "כבד את אביך ואת אמך" בדבור החמישי 81. משם* קבל עשו כחו 82, ולכך היה מכבד אביו 83. וכאשר תבין דברים אלו, תעמוד על עיקר דבור החמישי 84. 
הדבור הקדוש הששי "לא תרצח" (שמות כ, יג). אחר שנשלמו חמשה דברות, וכולם מדברים בכבוד העלה 1, התחיל חמשה אחרונות שמדברים בעלול 2. והראשון מן חמשה דברות אחרונות, שלא להפסידו ולאבדו לגמרי 3. 
ולכל* דברות הראשונות יש טעם; בדבור הראשון כתיב (שמות כ, ב) "אשר הוצאתיך מארץ מצרים", ולכך ראוי שתקבל אותי לאלהים 4. הדבור השני (שם פסוק ג) "לא יהיה לך", "כי אנוכי אל קנא וגו'" (שם פסוק ה) 5. "לא תשא", "כי לא ינקה וגו'" (שם פסוק ז). "זכור את יום השבת" (שם פסוק ח), "כי ששת ימים עשה ה'" (שם פסוק יא). "כבד את אביך ואת אמך", "למען יאריכון ימיך וגו'" (שם פסוק יב). ובחמשה דברות אחרונות לא כתב טעם. והיה ראוי לכתוב בדבור זה "לא תרצח" - "כי בצלם אלהים עשה את האדם" 6. ונראה כי לכך לא כתב טעם בחמשה דברות אחרונות, כי הטעם הוא מבדיל בין דבר לדבר, אחר שכל מצוה ומצוה יש לה טעם בפני עצמו. וחמשה דברות אחרונות הם יותר מתאחדים ומתקשרים ביחד, כמו שמוכיח בדברות אחרונות בפרשת ואתחנן, שכתיב (דברים ה, יז) "לא תרצח ולא תנאף", הכל בוי"ו החבור 7. ולקמן יתבאר טעם זה שאלו חמשה דברות האחרונות יותר מתחברים ומתקשרים מן חמשה דברות ראשונות, עיין שם 8. ולכך בחמשה דברות אחרונות לא הבדיל בטעם. ופירוש זה ברור מאד. ואלו חמשה דברות אחרונות כבר אמרנו (פרק לו) סדר שלהם זה אחר זה 9. 
ובדבור זה האחרון כתיב (שמות כ, יד) "לא תחמוד בית רעך לא תחמוד אשת רעך". וחלק הכתוב לכתוב אצל כל אחד ואחד "לא תחמוד". מפני כי זכר כאן כל הקנינים 10. ויש הפרש בין הקנינים; כי יש מן הקנינים שהוא* סבה לאחר, כמו הבית שהוא סבה לכל אחרים. כי כאשר אין לו בית, אינו נושא אשה, כי לאיזו מקום יתן האשה, שצריך לה בית כדרך הנשים הצנועות 11. וכל הקנינים מניח אותם בבית 12. ולפיכך מקדים (דברים כב, ח) "כי תבנה בית חדש", ואחר כך (שם פסוק יג) "כי יקח איש אשה" 13. וכן אמרו במסכת סוטה בפרק משוח מלחמה (מד.), כי הבית קודם לכל שאר קנינים 14. ודבר שהוא סבה לשאר דבר, הוא נבדל ומחולק* ממנו, כי זהו סבה, והשני מסובב 15. ולפיכך מחלק בפני עצמו הבית לומר* "לא תחמוד (אשת) [בית] רעך". ודבר זה מבואר 16. 
בחלופים שיש בין דברות ראשונות בפרשת יתרו (שמות כ, ב-יד), ובין דברות בפרשת ואתחנן במשנה תורה (דברים ה, ו-יח) 1. שכאשר ראינו הדברות בפרשת יתרו, והדברות שבמשנה תורה, מצאנו חלוף ביניהם. והחלופים הם אלו; בדברות הראשונות בדבור (שמות כ, ג) "לא יהיה לך", כתיב (שם פסוק ד) "וכל תמונה". בדברות האחרונות (דברים ה, ח) "כל תמונה". בראשונות כתיב (שמות כ, ה) "על בנים על שלשים ועל רבעים", בדברות אחרונות כתיב (דברים ה, ט) "על בנים ועל 2 שלשים". בדברות ראשונות כתיב (שמות כ, ו) "ולשומרי מצותי", ובדברות האחרונות (דברים ה, י) "ולשומרי מצותו" 3. בדבור "זכור"; בראשונות (שמות כ, ח) "זכור את יום השבת לקדשו", בדברות שניות (דברים ה, יב) "שמור". בדברות ראשונות לא כתיב "שורך וחמורך" 4, בדברות אחרונות כתיב (דברים ה, יד) "שורך וחמורך" 5. בדברות ראשונות כתיב "ובהמתך" 4, ובדברות אחרונות כתיב "וכל בהמתך" 5. בדברות ראשונות [לא כתיב] "למען ינוח" 4, בדברות אחרונות (לא) כתיב "למען ינוח" 5. בדברות ראשונות נתן טעם לשמירת שבת (שמות כ, יא) "כי ששת ימים עשה ה' וגו' ובדברו",ת אחרונות נתן טעם (דברים ה, טו) "וזכרת כי עבד היית בארץ מצרים" 6. בדבור "כבד"; בדברות ראשונות לא כתיב "כאשר צוך ה' אלהיך" 7, ובדברות אחרונות כתיב (דברים ה, טז) "כאשר צוך ה' אלהיך" 8. בדברות ראשונות לא כתיב "למען ייטב לך" 7, בדברות אחרונות כתיב "למען ייטב לך" 8. אלו החלופים הם בין חמש דברות ראשונות שבפרשת יתרו, ובין חמש דברות ראשונות שבמשנה תורה 9. 
וכאשר ראינו דברי חכמים על זה, אמרו במסכת שבועות (כ:) '"זכור" ו"שמור" בדבור אחד נאמרו, מה שאין הפה יכול לדבר, והאוזן יכולה לשמוע' 10. והנה קשה, אם אלו שני דברים נאמרו כאחד, עדיין יש לשאול למה בדברות הראשונות כתיב "זכור", ובשניות "שמור", ולא הפך; בראשונה 'שמור', ובאחרונה 'זכור' 11. ועוד, מה נאמר בשאר החלופים אשר אמרנו. אם נאמר שזה הדין וזה המשפט גם כן בשאר החלופים, למה זכרו "זכור" ו"שמור" בפרט, ולא זכרו כל שאר דברים לומר שנאמרו בדבור אחד 12. ועוד, איך אפשר לומר שיהיו כל הדברים נאמרו בדבור אחד, כי דבר זה שייך לומר בחלופים כמו "זכור" ו"שמור". אבל דבר שנכתב במשנה תורה, ולא נכתב כלל בדברות הראשונות, מה שייך לומר ש'נאמרו בדבור אחד'. 
אמנם מה שהקשה הראב"ע בפרשת יתרו (שמות כ, א) על דברי חכמים (שבועות כ:), כי דבר זה שלא בטבע שיאמר ב' דברים כאחד. שהרי אי אפשר שיאמר האדם מלת "זכור" אלא אם כן יקדים הז' לכ"ף, והכ""ף לרי"ש. ומכל שכן שאי אפשר שידבר שני מלות שאין ענינם שוה בפעם אחד. ואם יאמר שדברי הקב"ה הם דרך נס ופלא, יקשה כי איך אפשר שישמעו שני דברים כאחד, שצריך שיכנס אות הראשון קודם באוזן, ואחר כך השני. ואי אפשר שיכנסו שני דברים כאחד באוזן 13. אלו הם דברי הראב"ע, והוסיף עוד דברים כאלה וכאלה 14, ואסף דברי רוח בחפניו (עפ"י משלי ל, ד), ויש בוטה כמדקרות חרב (משלי יב, יח) 15. והוא (הראב"ע) פירש כי "שמור" הוא כמו "זכור", כי "זכור" פירוש שלא ישכח איזה יום מן השבוע לקדשו. וכן "שמור את יום השבת לקדשו" (דברים ה, יב) שישמור יום השבת שלא ישכח מלקדשו 16. ואלו דברים כמו שרמז הרמב"ן ז"ל על הראב"ע, שלא ידע מן השרשים אשר הם לחכמים 17. אשר אמרו (עירובין צו.) 'כל מקום שנאמר "השמר", "פן", ו"אל", אינו אלא לא תעשה. לכך "שמור את יום השבת לקדשו" אין ספק שהוא לא תעשה, ואילו "זכור את יום השבת" בודאי הוא עשה 18. ומכל שכן כי כאן מוכח בפירוש מן הכתוב 19, שנתן טעם בראשונות (שמות כ, יא) "כי ששת ימים עשה ה' וגו'", ובדברות שניות נתן טעם (דברים ה, טו) "וזכרת כי עבד היית בארץ מצרים". שכל זה נראה כי הבדל יש בין "זכור" ובין "שמור", כמו שיתבאר בפירוש דבר זה 20. 
ומה שאמר (הראב"ע) כי איך אפשר דבר זה, כמו שמבואר בדבריו. הלא אמרו ז"ל עצמם (שבועות כ:) 'שאי אפשר אל פה לדבר ואל אוזן לשמוע'. ורצו בזה כי לא היה קול גשמי, ולא שמיעה גשמית, רק קול רוחני 21. ואם כן מה שאלה בדבר* זה, כיון שהם בעצמם אמרו כך. ועוד, מה עלה על דעתו, וכי הדברים אשר דבר השם יתברך שוים אל דבור בני אדם, כי דבר זה אינו כלל. שהרי משה שמע הדבור 22, וכל ישראל לא שמעו 23. וכי דבר זה בדרך הטבע, כאשר קול אחד יוצא, שהאחד ישמע, ואחד לא ישמע. והכתוב אומר (דברים ד, לג) "השמע עם קול אלהים חיים מדבר ויחי" 24. ואם כן מאי קשיא. 
וקודם שבאנו לבאר דבר זה, ראוי לך לדעת ההפרש שיש בין משנה תורה, אשר בה גם* הדברות השניות (דברים ה, ו-יח), ובין שאר התורה. במסכת מגילה בפרק בתרא (לא.), אין מפסיקים בקללות 25. וקאמר אביי (מגילה לא:), לא שנו אלא בקללות שבתורת כהנים 26, אבל בקללות שבמשנה תורה 27 מפסיקין, ואין בכך כלום. מאי טעמא, הללו 26 מפי הקב"ה נאמרו, ובלשון רבים נאמרו. והללו 27 משה מפי עצמו אמרן, ובלשון יחיד 28, עד כאן. 
ואין הכונה בזה* חס ושלום שיאמר משה דבר מפי עצמו, אף אות אחת 29. רק ההפרש שיש בין המשנה התורה, ובין שאר התורה. כי התורה שנתן השם יתברך לישראל, יש בה שתי בחינות; הבחינה האחת, מצד השם יתברך, אשר הוא נותן התורה. הבחינה השנית, מצד ישראל, המקבלים את התורה. ואם היה אחד נותן לחבירו דבר, והם שוים במדרגה, אין כאן רק בחינה אחת, כי שניהם שוים במעלה. אבל כאשר השם יתברך, שהוא על הכל, נתן התורה לישראל, והם בארץ 30, אי אפשר שלא יהיה* כאן בחינה מיוחדת מצד הנותן, ובחינה אחרת מצד המקבל 31. 
ולפיכך התורה כולה, חוץ ממשנה תורה, שהוא החומש האחרון, ראוי שימצא בה הבחינה מצד הנותן. כי המקבל מקבל בסוף, כאשר גמר הנותן את גזרת דבריו, ואז המקבל מקבל 32. ולפיכך נקרא "משנה תורה", כאילו היה דבר מיוחד, שהוא מצד המקבל 33. ויש בחינה מצד המקבל, דכתיב במשנה תורה (דברים א, ה) "הואל משה באר את התורה הזאת" 34, כי המקבל הוא צריך יותר פירוש וביאור. וזהו ההפרש אשר יש בין התורה ובין משנה תורה 35. 
ולפיכך כל דבור שנאמר בתורה 36, אף שמשה היה מדבר אותו, מכל מקום היה כאילו השם יתברך מדבר. כי* כל התורה, שכך גזר וכך צוה השם יתברך, והיה השם יתברך נותן הדבור* בפיו. וכמו שכתבו בעשרה דברות (שמות יט, יט) "משה ידבר והאלהים יעננו בקול" 37. וכך היה בכל דבור שהיה מדבר משה, השם יתברך שם הדבור בפיו. אבל משנה תורה היה מדבר משה מעצמו, כמו השליח כאשר צוה לו המשלח. וזה פירוש מה שאמרו חכמים (מגילה לא:) 'קללות שבמשנה תורה משה מפי עצמו אמרם'. כלומר, שלא היה השם יתברך נותן הדבור בפיו, שלא היה "משנה תורה" רק לקבל את התורה, והקבלה הוא על ידי מי שקרוב אל המקבל, כי המקבל הוא עיקר במשנה תורה 38. לכך היה זה על ידי משה רבינו עליו השלום, שהוא קרוב אל המקבל 39. כלל הדבר, כי השם יתברך נתן התורה, וישראל היו מקבלים אותה. והקבלה היא בסוף, וזהו "משנה תורה", שהיא בסוף. ולכך הדבור הוא כפי הראוי אל המקבל, כי המקבל הוא עיקר שם, דהיינו כי משנה תורה לאוסופי אתי (חולין סג:), לבאר יותר כאשר ראוי למקבל. וזהו עיקר גדול 40. ובזה יתורץ כל החלופים והשנוים שהם בדברות אחרונות 41. 
ועוד תדע, כי התורה היא הברית בין השם יתברך ובין ישראל המקבלים את הברית. והברית הוא מחבר כורת הברית, והמקבל את הברית ביחד 42. וכל דבר שמחבר את שניים ביחד, בצד אחד הוא קרוב אל האחד, ובצד השני הוא קרוב אל האחר. ולכך התורה שהיא הברית בין השם יתברך ובין ישראל, בצד אחד קרוב התורה אל השם יתברך אשר כרת הברית, ובצד השני קרוב התורה אל המקבל הברית, הם ישראל 43. ולכך כל התורה, חוץ ממשנה התורה, השם יתברך בעצמו דבר אליהם*, והוא הכורת הברית. אבל משנה התורה, שהוא בסוף התורה, והוא קצה השנית, הוא קרוב אל ישראל המקבלים התורה. ולפיכך משנה תורה מפי משה שמעו, כי משה קרוב אל ישראל, הם המקבלים. ומפני כך היו שני לוחות הברית גם כן, ולא היה לוח אחד. מפני שהם "לוחות הברית" (דברים ט, ט), וכל ברית הוא בין שנים; האחד הכורת, והשני המקבל הברית 44. ולכך היו חמשה כתובים על לוח אחד, וכל החמשה מה שלא יעשה אל השם יתברך, אשר כרת ברית עמהם. ולוח השני נגד מקבל הברית, הוא האדם. ולכך על לוח השני כתובים מה שלא יעשה אל מקבל הברית 45. 
ודבר זה עצמו בתורה גם כן, שהיא הברית גם כן 46 בין השם יתברך ובין ישראל. שכל התורה, חוץ ממשנה תורה, הוא* דבר השם יתברך בעצמו. אבל משנה תורה הוא כנגד מקבל הברית, הם ישראל 47. ולכך כל משנה התורה בלשון יחיד נאמרה 48, מפני כי משנה תורה שהוא קרוב אל המקבל, כמו שאמרנו, הוא מאחד ומקשר את ישראל 49 כאיש אחד 50. 
וגם כי כל התורה 51 שהיה השם יתברך מדבר, היה מדבר אל האדם, מצד כי האדם הוא בעל שכל 52. ולפיכך כל הדברות היו כאשר ראוי אל האדם השכלי, שאין צריך אליו ביאור ופירוש כל כך. אבל משנה תורה, שהוא סוף התורה 53, ואין קבלת התורה מצד השכל, רק מצד המקבל החמרי, ומצד הזה ראוי קבלת התורה לאדם, ולא אל המלאכים השכלים 54. ולפיכך משנה תורה היה מדבר משה, שהיה אדם, והיה מדבר אל ישראל מצד שהם בני אדם המקבלים, לכך צריך פירוש יותר. וזה אמרו (חולין סג:) 'משנה תורה לאוסופי אתי'. ואי אפשר לכתוב בפירוש, רק שפתחנו לך פתח, ותבין הדברים שהם דברי חכמה. וכל אלו דברים ברורים מאד, והכל הוא ענין אחד, ואין חילוק 55. ובשביל זה יבואו* 56 כל החלופים והשנוים שהם בפרשת ואתחנן ובפרשת יתרו 57. 
ומעתה תבין ותדע, כי לא הוקשה לרז"ל בכל התוספות* שיש בדברות משנה תורה, כי הוא ביאור לתורה 58. וכל הדברים אשר זכרנו - החלוף אשר בין חמשה דברות הראשונות של פרשת יתרו, ובין חמשה דברות ראשונות של משנה תורה (ריש הפרק), הכל הוא תוספת ולא גרעון. כי מה שנאמר במשנה תורה (דברים ה, ח) "כל תמונה" בלא וי"ו 59, אל תאמר שזהו גרעון. כי כאשר כתיב "לא תעשה לך פסל וכל תמונה*", הנה כלל הכל באזהרה אחת 60. וכאשר כתב "לא תעשה לך פסל כל תמונה", הרי יש כאן תוספת 61, כאילו כתיב "לא תעשה לך פסל", דהיינו "כל תמונה" בעולם, ולפרש "(כל) פסל" הוא דאתי 62. אבל "פסל וכל תמונה" משמע שני דברים 63, ולא יהיה קאי (שם פסוק ט) "לא תשתחוה להם" רק על "וכל תמונה" שנזכר שנית 64. ולכך כתיב "פסל כל תמונה" בדברות אחרונות, דהשתא קאי בודאי "לא תשתחוה להם ולא תעבדם" גם על "פסל". ולא היה משמע כך כאשר היה נכתב "פסל וכל תמונה", שהיה בא "לא תשתחוה" רק על "כל תמונה". ועוד יתבאר 65. 
"ועל שלשים" (דברים ה, ט) הוי"ו הוא תוספת בדברות אחרונות 66. ויראה כי הוא תוספת ביאור 67; שלא תאמר כי השם יתברך "פוקד עון אבות על בנים" כשנתמלאה סאה שלהם 68, ואם לא נתמלא סאתם, ולא שלם עונם, ולא פקד על הבן, יפקוד על בני בנים. ואם עדיין לא שלם העון, יפקוד על רבעים 69. אבל על דור חמישי לא יפקוד עון האב הראשון. וזהו פירוש הרמב"ן ז"ל (שמות כ, ה) 70. והוצרך הרמב"ן ז"ל (שם) לדחוק מה שכתב במשנה תורה "ועל שלשים ועל רבעים", שהוא בטעם 'או', כלומר או שלשים, או רבעים 71. אבל אין הפירוש כך, כי לכך הוסיף וי"ו בדברות אחרונות, לומר כי פוקד עון על בנים ועל שלשים גם על רבעים. כי לפעמים הוא רשע גדול, שפוקד העון על שלשים ועל רבעים 72. וכאשר יאמר "על שלשים", כל שכן שפוקד על בני בנים. וכן כאשר יאמר "על בנים", כל שכן על* עצמו 73. וכן מוכח מדברי חכמים במדרש (ילקו"ש ח"א תשמ"ג), משל לד' דיוטאות, נפילה דליקה באחת מהן וכו', כמו שהתבאר למעלה 74. והדליקה הוא העונש, ומוכח שפוקד העון על כולם 75. ולכך הוסיף במשנה תורה "ועל שלשים", ופירוש זה ברור. והכל הוא לפי מה שהוא רשע; כאשר הוא אינו רשע כל כך, אין העונש חל רק עליו. ואם הוא יותר רשע, פוקד על בנים. ואם יותר רשע, פוקד עוד על בני בנים, וכן כולם. ומעתה הוא דומה אל (דברים ה, י) "עושה חסד לאלפים לאוהבי ולשומרי מצותי". שאם הוא צדיק יותר, החסד הוא לבניו אחריו יותר, עד לאלפים. ודבר זה הוסיף באור במשנה תורה בזה שאמר "ועל שלשים"* 76. כי משנה תורה לאוסופי אתי, וכאשר* היה הדבור בהר סיני "על בנים על שלשים", מכל מקום פירוש הדבור הוא "על בנים ועל שלשים", כי דבר ה' צריך לביאור. ולפיכך לא קשיא מה שאמר הכתוב בפרשת ואתחנן (דברים ה, יט) "את הדברים האלה דבר ה' אל כל קהלכם" 77, כי בודאי גם זה דבור ה', רק שהוא תוספת ביאור. וכן מה שנאמר בדברות אחרונות (דברים ה, י) "מצותו" 78, הוא תוספות שהוא שייך אל דברות אחרונות 79. 
ועוד יש לך לדעת, כי כאשר תעיין תמצא מן (שמות כ, ז) "לא תשא את שם ה' אלהיך לשוא", שמדבר תמיד בלשון נסתר 80; "כי לא ינקה ה' את אשר ישא שמו לשוא" (שם) 81. וכן אחר כך (שם פסוק יא) "כי ששת ימים עשה ה' את השמים", ולא כתיב 'אשר עשיתי', וכן כל הדבור* 82. והטעם בזה, כי "אנכי" ו"לא יהיה לך" (שם פסוקים ב-ג) הם שייכים אל השם יתברך עצמו, כי אלו שני דברות מפי הגבורה שמענום (מכות כד.), וכמו שהתבאר למעלה 83. ולכך הם לנוכח לגמרי, כי איך לא היה נמצא להם לנוכח, שהרי זה קבלת מלכותו 84, ובודאי בקבלת מלכותו, [הוא] יתברך נמצא להם, ולפיכך הדבור באלו שנים לנוכח 85. אבל שאר הדברות אינם לנוכח. כי אף על גב כי שאר דברי תורה גם כן לנוכח 86, אינו דומה, כי שאר התורה היה הדבור על ידי משה, והיה מדבר עמהם לנוכח. אבל עשרת הדברות, השם יתברך היה המדבר, כדכתיב* (שמות יט, יט) "משה ידבר והאלהים יעננו בקול". ולפיכך היה הדבור "לא תשא" בלשון נסתר, ולא בלשון נוכח 87. ומפני כי "ולשומרי מצותו" הוא דבק אל "לא תשא", שאחריו נאמר 88, ולכך כתיב "מצותו" בלשון נסתר, לפי שהוא דבק אל "לא תשא", שהוא גם כן בלשון נסתר 89. 
והרמב"ן ז"ל* פירש (שמות כ, ז) כי לכך "שם ה' אלהיך" בלשון נסתר, כי "אנכי" ו"לא יהיה לך" בלבד שמענו מפי הגבורה, ומכאן ואילך "משה ידבר והאלהים יעננו בקול". ולכך כתיב בלשון נסתר, כאילו משה ידבר "לא תשא את שם ה' אלהיך לשוא" 90. ואין צריך לומר כך, כי אף על גב כי משה ידבר, היה הדבור בא מן השם יתברך, שהרי כתיב (דברים ה, יט) "את עשרת הדברים דבר ה' אל כל קהלכם" 91. אבל הפירוש כמו שאמרנו, כי שני הדבורים שהם קבלת מלכותו יתברך, זה היה לנוכח לישראל, כי זהו עצם קבלת מלכות(ו) הקב"ה עליהם. ולכך היה הדבור* לנוכח 92. 
ומפני כי הדברות האחרונות יותר מתחברים יחד כמו שיתבאר (פמ"ה), שהרי חמשה דברות אחרונות שבמשנה תורה הם בוי"ו החבור 93. ואף כי חמשה דברות ראשונות לא נאמר בהם וי"ו החבור, מכל מקום הם מתחברים יחד, וכמו שיתבאר (שם) 94. ולפיכך אילו כתיב במשנה תורה 'ולשומרי מצותי', לשון מדבר בעדו, ואחר כך הדבור הג' בלשון נסתר, וכן כל שאר הדברות, לא היה אל הדברות מן "לא תשא" ואילך החבור עם השני דברות הראשונים; כי הראשונים בלשון מדבר בעדו, ואחר כך בלשון נסתר. ולכך התיבה האחרונה מן "לא יהיה לך", שהוא "לשומרי מצותו" בלשון נסתר, לחבר דבור זה עם אותם שבאו אחריו 95. 
וכן מה שנאמר בדברות האחרונות (דברים ה, יד) "וכל בהמתך", והוסיף (שם) "שורך וחמורך", מה שלא נאמר בדברות הראשונות 96. הכל הוא תוספת ביאור ללימוד שלהם 97, כי כך ראוי לענין משנה תורה, שהיא תוספת ביאור. אבל לפי מה שאמרנו כי משנה תורה הוא כנגד המקבל, הוא האדם, לכך כתב "שורך וחמורך", כי השור והחמור שעושה בהם האדם, קרובים אל עבדו* ואמתו 98. כמו שאמר רבי יוסי (שבת קיח:) מעולם לא קריתי לשורי 'שורי'*, רק "שדי" 99. ולכך אין לכתוב במשנה תורה, שהיא נאמרה אל המקבל, "עבדך ואמתך וכל בהמתך" 100, כי שורו וחמורו אשר הם לצורך האדם, נחשב לו לאדם יותר משאר בהמתו, ואינו כמו עבדו ואמתו 101. ומפני טעם זה כתוב גם כן בדבור זכור (שמות כ, י) "ובהמתך", ולא כתיב "וכל בהמתך" כמו שכתוב בדבור שמור (דברים ה, יד), כי מאחר שלא הזכיר כאן (שמות כ, י) "שורך וחמורך", רק החשובים ביותר 102, ולא הזכיר כל מה שהוא צריך אל האדם המקבל, לכך לא כתב "וכל בהמתך" 103. אבל בדברות אחרונות, שהזכיר "שורך וחמורך", אשר הוא צריך אל האדם המקבל, הזכיר גם כן "וכל בהמתך", שגם כן הוא צריך אליו. 
ועוד יש בזה דבר עמוק, ותבין אותו ממה שאמרנו כי משנה תורה קרובה אל המקבל. וכן מה שלא נאמר בדברות ראשונות "למען ייטב לך", ובדברות אחרונות (דברים ה, טז) "למען ייטב לך". כבר בארנו לך למעלה 104, כי הדבר אשר אינו ראוי לעולם, במה שהוא עולם גשמי, ולפיכך אי אפשר שיהיה בעולם דבר שהוא אלהי לגמרי בשלימות מבלי שיצורף אליו החסרון 105. וכאשר היה דבר השם יתברך אל ישראל פנים אל פנים (דברים ה, ד) 106, היה הדבור הזה לאדם בצד שיש לאדם מעלה אלהית נבדלת 107, ומדרגה זאת אינה לאדם בשלימות, רק בחסרון. כי האדם אינו נבדל לגמרי, רק הוא אנושי 108. ולפיכך לא כתיב בדברות הראשונות "למען ייטב לך", כי הדבר שהוא בשלימות מבלי שום חסרון הוא "טוב", והדבר שמצורף אליו חסרון לא שייך אצלו "טוב", כי הטוב הוא בלא חסרון 109. ובדברות השניות אשר באר משה לישראל, ואין דבר זה במדרגה כמו הדברות הראשונות ששמעו מפי השם יתברך, כי ראוי מדרגה זאת לאדם מצד שהוא אדם, ומצד הזה אין חסרון, והדבר שאין בו חסרון הוא הטוב. אבל המדרגה האלהית לגמרי, אי אפשר שתהיה מדרגה זאת בשלימות, ולכך לא נאמר בראשונות "טוב" 110. 
וכתיב בדברות האחרונות גם כן (דברים ה, טז) "למען יאריכן ימיך", חסר וי"ו 111, לתוספת ביאור. וזה שכל מקום שנאמר "ימים רבים", אינם אלא של צער, מפני כי דומים לו שהם רבים, אף שהם מעט 112. והפך הימים הטובים, נראים שהם אחדים, כדכתיב (בראשית כט, כ) "ויהיו בעיניו כימים אחדים", אף שהם רבים 113. ולפיכך כתיב "למען יאריכן ימיך" חסר וי"ו, כלומר שהם ימים טובים כאילו אינם רבים 114, שכך הם ימי הטובה, ודבר זה מבואר. 
ובדבור זה הוסיף "כאשר צוך" (דברים ה, טז) 115, שדבר זה תוספת ביאור, שמבאר המצוה לומר שתקיים המצוה בענין אשר צוך 116. וכבר בארנו למעלה כי משנה תורה הוא ביאור, ולפיכך נאמר "כאשר צוך". וגם מפני כי "כאשר צוך" בא על חוזק האזהרה שיש לכבוד אב ואם. כי כבוד אב ואם נקרא "משפט" (מכילתא שמות טו, כה), לפי שהוא מחוייב, כמו שהארכנו למעלה 117. ומפני כי דברות אחרונות נגד המקבל, כמו שאמרנו, והמקבל הוא מקבל חוזק האזהרה 118 שהוא במצוה 119, ולכך הוסיף במשנה תורה דוקא "כאשר צוך". ועוד יתבאר 120. 
כבר התבאר לך (פרק מג) כי החלופים שיש בין דברות הראשונות ובין דברות אחרונות, הוא מצד התוספת שראוי למשנה תורה, מן הטעם אשר אמרנו 1, והם דברים ברורים. ומזה תוכל להבין מה שאמרו ז"ל (שבועות כ:) '"זכור" ו"שמור" בדבור אחד נאמרו', יותר מכל שאר החלופים והשנוים 2. כי שאר החלופים לפי הראוי ולפי הסדר 3. אבל "זכור" ו"שמור" אי אפשר לומר בשביל התוספת בדברות שניות, דאין* כאן תוספת, רק חסרון, שהרי לא נזכר כלל "זכור" בדברות שניות, ואם כן אין כאן תוספת 4. ואם הפשטנים (הראב"ע שמות כ, א), אשר לא הבינו דברי תורה 5, אמרו כי "שמור" הוא כמו "זכור", ואין כאן רק מלות שונות 6. ואין* צריך להשיג על דברים כאלו. כי כאשר תתבונן במה שכתוב בדברות הראשונות (שמות כ, יא) "כי ששת ימים עשה ה' את השמים ואת הארץ", ובדברות שניות כתיב (דברים ה, טו) "וזכרת כי עבד היית בארץ מצרים וגו'", יתבאר לך בבירור שהשנוי הזה נמשך בשביל כי בדברות הראשונות נאמר "זכור את יום השבת", ובדברות שניות כתיב "שמור את יום השבת" 7. והדבר אשר הוא מקובל לרבותינו ז"ל, כי כל מקום שנאמר "שמור" הוא מצות לא תעשה 8. ואם כן 9 מצות עשה של "זכור" חסר לגמרי. וזה שהוכרחו לומר כי '"זכור" ו"שמור" בדבור אחד נאמרו'. וכן (דברים ה, יז) "שוא" ו"שקר" (שמות כ, יג) גם כן בדבור אחד נאמרו 10. מפני שאף על גב שאין כאן שנוי מלאו לעשה, ומעשה ללאו 11, מכל מקום יש כאן חלוף שהוא גרעון; שהרי לא כתיב "שקר" בדברות אחרונות 12. לכך הוצרכו לומר 'בדבור אחד נאמרו' 13. 
ועוד כבר אמרנו, כי הדברות במשנה תורה הם לתוספת. ולא תמצא תוספת בלא עיקר 14. ולכך כאשר עיקר הדבר נכתב בדברות אחרונות, ויש בהם תוספת, זהו בודאי שייך לומר שפיר. אבל שיהיה שנוי בעיקר הדבור, דבר זה לא יתכן כלל. ולפיכך כל השנוים אשר בדברות, כולם הם תוספת, שהרי עיקר הדבור אין לו שנוי, רק שיש כאן תוספת. אבל "זכור" ו"שמור", שהעיקר הדבור, הוא המצוה עצמה, היא "זכור", ובדברות אחרונות "שמור", לא* יתכן לומר שהשנוי הוא תוספת, אחר כי השנוי הוא בעיקר הדבור. וכן "שוא" ו"שקר", הרי המצוה עצמה שלא יעיד שקר, או שלא יעיד שוא 15. ולכך באלו שנים בפרט אמרו (שבועות כ:) שנאמרו בדבור אחד. כי כל שאר החלופים, כולם הם כסדר, מפני שמשנה תורה לאוסופי אתא (חולין סג:) 16. ומעתה לא יקשה מה שכתב בדברות אחרונות (דברים ה, יח) "לא תתתאוה", ובדברות הראשונות (שמות כ, יד) "לא תחמוד וגו'", כיון שכתיב "לא תחמוד" בתחילת הדבור 17, הרי יש כאן עיקר הדבור בשניהם בשוה 18. ואין קשיא כלל כאשר עיקר הדבור שוה בשניהם 19. 
אמנם כל שאר החלופים שהם בדבור "זכור" ו"שמור" 20, הם נמשכים אחר התחלת הדבור של כל אחד ואחד; כי "זכור" הוא מצות עשה, לזכור את יום השבת 21. והזכירה הזאת הוא מורה על מעלת שבת, ולכך יזכור אותו. ומה מעלתו של שבת, כי מה יום מיומים (סנהדרין סה:) 22. ואמר כי בודאי יש יום מיומים, "כי ששת ימים עשה ה' את השמים וגו'", וזהו מעלת השבת מבין שאר הימים, שהוא יום מקודש משאר הימים 23. ובמצות "זכור" לא שייך הטעם "וזכרת כי עבד היית בארץ מצרים ויפדך* וגו'" (דברים ה, טו), כי זה אין טעם כלל אל מעלת ומדרגת השבת על שאר הימים. ולפיכך הוצרך לתת טעם "כי ששת ימים וגו'" 24. 
ואצל "שמור", שאינו רק לא תעשה, שלא יעשה מלאכה, ומה שהאדם יושב בטל ואינו עושה מלאכה, אין זה מעלת השבת, שהרי אין זה דבר נראה, שכמה בטלים* יש 25. רק עיקר מעלת השבת על ידי מצות עשה, להזכיר יום השבת, שזהו מעלת השבת בפעל. ולפיכך במצות "שמור" לא נתן הטעם "כי ששת ימים עשה ה' וגו'", כי זה מורה על מעלת השבת 26. רק נתן טעם למה שאמר "שמור", שיהיו נזהרים ישראל בשמירתו, ושלא יחללו אותו, יותר מכל העכו"ם*. ואל דבר זה צריך טעם, שמאחר שהשם יתברך ברא עולם בששה ימים, ונח ביום השביעי, ראוי שיהיו כל הנמצאים שומרים השבת, כי אין זה מגיע לישראל בלבד. ועל זה נתן טעם "וזכרת כי עבד היית בארץ מצרים ויפדך*", כלומר כי השבת מתיחס לישראל דוקא 27. כי כמו העולם שברא השם יתברך בששת ימי בראשית, ולא היה בו מנוחה, ואחר כך קבל העולם השלמות והמנוחה 28. כך "וזכרת כי עבד היית במצרים", ולא היה לך מנוחה, "ויפדך מבית עבדים", והקנה לך ההשלמה והמנוחה 29. 
ועוד כי דבר זה, שהוא יציאת מצרים, היה השלמת העולם לגמרי. כי לא הושלם העולם עד שהיו ישראל במציאות. ולפיכך יציאת מצרים, שאז היו ישראל לעם 30, הוא השלמת העולם 31. ולכך השלמת ישראל היה כמו השלמת העולם; כי כמו שהעולם לא היה לו מנוחה, ובשבת קנה השלמתו 28. כך* ישראל היו לעבדים בעמל ויגיעה, ולא היה להם מנוחה, עד שיצאו ממצרים, ואז קנו המנוחה 32. ולפיכך דבר זה עצמו, מה שישראל יצאו ממצרים, הוא מתחבר עם השבת, כי עתה היה השלמת העולם לגמרי 33. והוא השלמה העליונה, אשר קודם זה לא היה לעולם עדיין השלמה אליו, וכאילו* עתה קנה ההשלמה. ובארנו דבר זה באריכות יותר במקום אחר 34. מכל מקום* בשביל זה ראוי שיהיה מצוך את* יום השבת יותר מכל האדם*, כי הם אינם ראוים לשבת, כי אם ישראל, שבהם השלים השם יתברך את עולמו. ואי אפשר לפרש יותר, כי פירשנו אותו במקום אחר 35. 
ומזה הטעם נקרא 'שבת הגדול' השבת שלפני הפסח 36. כי הפסח שבו יצאו ישראל ממצרים, הוא ההשלמה הגדולה והעליונה שהשלים העולם, כאשר יצאו ישראל והיו לעם אל השם יתברך. וכאשר נברא העולם בשבעת ימי בראשית, היה דבר זה בכח בלבד, ויצא לפעל. כי לא היה בעולם בריאה חדשה 37, רק כמו שאמרו על כל הנסים שנתחדשו בעולם (ב"ר ה, ה) 'תנאי התנה הקב"ה עם מעשה בראשית על הים שיהיה נקרע', וכן על כל הנסים. ורוצה לומר שכל הנסים היו בכח, ויצאו לפעל בזמנם 38. ולפיכך מה שיצאו ישראל לפעל, היה בכח הבריאה גם כן. ולפיכך שבת שלפני הפסח ראוי לקרא 'שבת הגדול', כי שם השם יתברך בכח השלמת הבריאה של שבת בראשית, לצאת לפעל לגמרי מה שיושלם העולם על ידי* ישראל 39. והוא גדול יותר ויותר ממה שהוא שבת בראשית, שהשלים הטבע בלבד 40. ושבת שסמוך לפסח שיצאו ישראל ממצרים, בשביל יציאת מצרים שהיה בכח השבת 41, ראוי שיהיה נקרא 'שבת הגדול', כי היציאה ממצרים היא השלמה העליונה וגדולה 42. וזהו פירוש האמת והנכון 43. 
ועוד יש לך לדעת, מה שכתוב בדברות אחרונות "וזכרת כי עבד היית במצרים", זהו עצמו הטעם שישמרו ישראל השבת 44. והוא מבואר ממה שאמרו ז"ל (ב"ר יא, ח), אמרה שבת לפני הקב"ה; לכל נתת בן זוג, ולי לא נתת בן זוג. והשיב לה* הקב"ה, כנסת ישראל יהיה בן זוגך. כי ישראל הם* נבדלים מן האומות, והשבת נבדל משאר הימים, כמו שהתבאר למעלה 45. ולכך הם בעצמם מזדווגים ומתחברים* יחד 46. וזה שאמר "שמור את יום השבת לקדשו", שלא לעשות מלאכה בשבת, שהוא קדוש ונבדל משאר הימים, "וזכרת כי עבד היית במצרים ויפדך משם". וכבר בארנו כי מה הוציא השם יתברך את ישראל מבית עבדים, ששם היו עבדים, דבר זה מורה שהיו נבדלים בקדושה מן האומות החמרים, וכמו שבארנו למעלה (פל"ז) אצל "אנכי השם אלהיך אשר הוצאתיך וגו' מבית עבדים" (שמות כ, ב), עיין שם 47. ודבר זה קדושת ישראל, לכך נתתי לך השבת, שהוא נבדל גם כן מן ימי החול, אשר בהם המלאכה. והשביתה מן המלאכה היא קדושה נבדלת 48, "על כן צוך ה' אלהיך את השבת", כי השבת הוא בן זוגך לגמרי. ובחבור גור אריה בפרשת ואתחנן תמצא עוד פירוש, עיין שם 49. גם בחבור גבורות ה', עיין שם 50. 
וכאשר תבין דברים אלו אשר אמרנו, תוכל להבין למה בדברות ראשונות כתיב "זכור", ובדברות שניות "שמור", ולא ההפך 51. וזה כי לפי שפירשנו למעלה 52 כי משנה תורה קרובה אל המקבל, הם ישראל, ואילו שאר תורה קרובים הדברים* אל השם יתברך. ולכך מצות עשה, שיש להם* מעלה יותר 53, קרובים אל השם יתברך 54. ומצות לא תעשה קרובים אל המקבל, ודבר זה ידוע 55. ולכך אף הנשים חייבות במצות לא תעשה (קידושין כט.). אבל במצות עשה אין הנשים חייבות בכולם (שם), והבן זה 56. ולפיכך בדברות ראשונות כתיב "זכור", שהוא מצות עשה. אבל בדברות אחרונות כתיב "שמור", שהוא לא תעשה 57. 
ומה שתמה הרמב"ן ז"ל (שמות כ, ח), אחר ש"זכור" ו"שמור" שניהם נאמרו מפי הגבורה (שבועות כ:), למה לא נכתבו שניהם בלוחות 58. דבר זה אין קשיא כלל, כי אף על גב ש"זכור" ו"שמור" נאמרו בדבור אחד, אין לכתוב בלוחות רק דבור "זכור", כשם שלא נזכר בפרשת יתרו רק "זכור" בלבד, מטעם שהתבאר 59. רק* שאין "זכור" בלא "שמור" עמו 60. ויראה כי לדעת רבותינו ז"ל, כתב בלוחות שניות דברות אחרונות שבפרשת ואתחנן, ולא ראשונות שבפרשת יתרו. מפני שהלוחות השניות היו מעשה משה 61, ולכך ראוי לכתוב שם "שמור" אשר הוא במשנה תורה 62. וזהו אמרם (ב"ק נד:) 63, מפני מה לא נאמר "טוב" בדברות ראשונות 64, שלא יאמרו פסקה טובה חס ושלום מישראל 65. ואם לא היה "טוב" בלוחות שניות, כל שכן יאמרו חס ושלום אין טובה לישראל, אחר שאין בלוחות שניות "טוב" 66. וכן מוכח לפי הפירוש אשר אמרנו למעלה 67 כי לא נאמר "טוב" בלוחות ראשונות מפני שהיו "מעשה אלהים" (שמות לב, טז) 68. ומזה נלמד כי הלוחות השניות, שהיו מעשה משה, נאמר בהן "טוב". כך יראה דברי חכמים, ואין ספק בזה כלל 69. 
ועוד נראה, כי לכך לא כתב בדברות ראשונות 'זכור ושמור' ביחד 70, מפני שבא לומר כי יש אל מצות השבת שתי מדרגות זו על זו; האחת היא "שמור", ויותר מזה "זכור". ואילו נכתבו ביחד, לא היה זה רק ענין אחד, לא שני דברים. וזה שרמזו חכמים במדרש (שו"ט תהלים צב, א), כל ענינה של שבת כפול; קרבנה כפול - שני כבשים 71. עומרה כפול - שני עומרים לאחד 72. עונשה כפול - "מחלליה מות יומת" (שמות לא, יד) 73. שכרה כפול - "וקראת לשבת עונג ולקדוש ה' מכובד" (ר' ישעיה נח, יג). אזהרתה כפול - "זכור" ו"שמור" 74. וכל זה סוד אחד, מורה על מדרגת השבת, והוא ידוע למבין 75. ואילו נכתב ביחד 76, לא היה כאן כפול, רק עשה ולא תעשה, והבן זה 77. 
ובדבור "שמור" נאמר (דברים ה, יב) "כאשר צוך", ולא נאמר זה בדבור "זכור". והטעם כמו שאמרנו, כי משנה תורה היא תוספת ביאור, ו"כאשר צוך" הוא תוספת ביאור לומר במרה אפקידו 78, כמו שיתבאר בסמוך 79 כי שבת וכבוד אב ואם במרה אפקידו. ונכתב זה במשנה תורה, כמו שיתבאר 80. 
בחלופים אשר יש בין חמש דברות אחרונות של יתרו 1, ובין חמש דברות אחרונות של ואתחנן 2. והחלופים הם אלו 3; בפרשת יתרו (שמות כ, יג) "לא תרצח לא תנאף לא תגנב", כולם בלאו וי"ו. ובדברות ואתחנן (דברים ה, יז) כולם בוי"ו; "לא תרצח ולא תנאף ולא תגנב", וכן כולם. בפרשת יתרו מקדים "בית רעך" 4, ובפרשת ואתחנן מקדים "אשת רעך" ואחר כך "בית רעך" 5. בדברות יתרו (שמות כ, יד) "לא תחמוד בית רעך", ובדברות ואתחנן (דברים ה, יח) "ולא תתאוה בית רעך". בדברות יתרו לא כתיב "שדהו", ובפרשת ואתחנן כתיב (שם) "שדהו" 6. אבל מה שנאמר בדברות ראשונות (שמות כ, יד) "לא תענה ברעך עד שקר", ובדברות אחרונות כתיב (דברים ה, יז) "עד שוא", דבר זה כבר בארנו 7 שאמרו ז"ל "שוא" ו"שקר" בדבור אחד נאמרו, ללימוד שלהם 8, כמו שדרשו ז"ל במסכת שבועות (כ:) 9. 
אמנם שאר החלופים, כבר התבאר לך (למעלה פמ"ג) כי הבדל יש בין משנה תורה ובין שאר התורה; כי משנה תורה הוא יותר קרוב אל האדם המקבל, ומפרש אל המקבל יותר, כפי מה שהוא ראוי אל המקבל 10. ומפני כך אלו דברות אחרונות בפרשת ואתחנן, הכל בוי"ו, כי המצות כל אחת ואחת מחולקת לעצמה, והאדם שהוא המקבל הוא אחד 11. לכך נאמר "לא תרצח ולא תנאף ולא תגנב", הכל בוי"ו, כי האדם שהוא המקבל הוא אחד, ואליו נאמרו המצות המחולקות ביחד*, עד שיש להם חבור ביחד 12. אבל בחמש דברות ראשונות, שאין המצות הראשונות כל כך קרובים אל המקבל, הוא האדם, כאשר המצות שייכים אל השם יתברך; "אנכי" (שמות כ, ב), "לא יהיה לך" (שם פסוק ג), "לא תשא" (שם פסוק ז) 13, לכך אינם בוי"ו. כי אשר הוא מקבל המצות אצלו, הם בחבור יחד המצות שקבל*, עד שהם אחד. אבל הגוזר והנותן, אף שיצאו מן השם יתברך שהוא אחד, אין מחבר אותם רק המקבל, הוא האדם, שאצלו הם המצות האלו ביחד 14. ומלמד לך דבר נפלא בחכמה, כי אלו עברות בפרט גוררת האחת את האחרת, יותר מן הראשונים. מצד שאלו המצות הם מתחברים כאחד, והעובר אחת, יותר קרוב שיבא לעבור האחרת 15. ואף אם לא נכתב זה 16 בחמש דברות האחרונות של פרשת יתרו, הרי משנה תורה לאוסופי אתי (חולין סג:) 17. 
ומזה הטעם חמש דברות אחרונות, הן בפרשת יתרו והן בפרשת ואתחנן, כולם הם מצות לא תעשה. שכבר אמרנו 18 כי מצות לא תעשה קרוב אל המקבל יותר. אבל חמש הדברות הראשונות של יתרו; שלש מצות עשה 19, ושתים מצות לא תעשה 20. ודברות של ואתחנן; שלש מצות לא תעשה, ושתים מצות עשה 21. כי חמש האחרונות הם מצד המקבל, שהוא האדם, ומצות לא תעשה יותר קרובים אל המקבל מן מצות עשה. וכל אלו הדברים הם דברים ברורים מאד בפירוש התורה 22. 
ובדיבור "לא תחמוד" בפרשת ואתחנן (דברים ה, יח), התחיל "לא תחמוד אשת וגו'" 23. הכל על שורש אחד אשר אמרנו, כי משנה תורה, שהוא ביאור התורה, הוא יותר קרוב אל המקבל, שהוא האדם. ויותר קרוב אל האדם האשה 24, שהאדם מתחבר אל האשה 25. ומפני כך, דברות האחרונות בפרט מקדים מה שהוא קרוב אל האדם מצד האנושית שבו 26. אבל בדברות הראשונות מקדים ביתו, כי כך הוא מצד מעלת האדם לפי השכל, שהוא צריך קודם לבית, ואחר כך ישא אשה 27. ולפיכך בדברות הראשונות מזכיר הבית קודם, ואחר כך האשה 28. אבל דברות אחרונות הם מצד האדם המקבל, ולכן מזכיר האשה קודם הבית, כי האשה השלמתו* יותר קרובה אל האדם 29. ומפני כך מבדיל בין האשה ובין שאר הקנינים, שכתב (דברים ה, יח) "לא תחמוד אשת רעך ולא תתאוה [בית רעך שדהו עבדו ואמתו וגו'"], כי הבדל והפרש גדול יש ביניהם; כי האשה היא מתחברת לגמרי עם האדם, והיא השלמתו 30. ושאר דברים הם קנינים 31 בלבד 32. 
וגם כתב בשאר הקנינים לשון "לא תתאוה" (דברים ה, יח), ואצל האשה כתב (שם) "לא תחמוד". כי לשון 'תאוה' בא על תאוה חמרית לגמרי, כמו (במדבר יא, ד) "והאספסוף אשר בקרבו התאוו תאוה", "כי תאוה נפשך לאכל בשר" (דברים יב, כ), "כי תאוה הוא לעינים" (בראשית ג, ו). ולעולם לא תמצא התאוה רק בענין זה 33. ולפיכך בדברות האחרונות, שהם יותר קרובים אל האדם, נאמר "לא תחמוד אשת רעך", כי לשון 'חמדה' שייך על דבר שלא כל כך תאוה חמרית. ומפני כי האשה השלמתו של אדם, לכן שיך בזה לשון חמדה 34. ואצל שאר הקנינים יאמר לשון "תתאוה", כי תאות הדבר, שהוא רבוי הקנינים, הוא תאוה חומרית. ולכך כתיב "לא תתאוה בית רעך" 35. ובדברות ראשונות כתיב (שמות כ, יד) "לא תחמוד בית רעך לא תחמוד אשת רעך וגו'", כי כבר אמרנו כי הדברות שהם בפרשת יתרו אינם כל כך קרובים אל האדם, שהוא חמרי. לכן כתיב לשון 'חמדה' אף בשאר קנינים. דמכל מקום אף שאר קנינים הם השלמת האדם בצד מה. ואם שאינם שוים 36, מכל מקום הם השלמת האדם גם כן 37. 
ולפיכך בדברות ראשונות 38 כתיב "לא תחמוד בית רעך לא תחמוד אשת [רעך]". הקדים הבית, כי מצד מעלתו וכבודו שיש באדם השכל*, שאינו חומרי, יותר קודם הבית אל האשה, כמו שהתבאר למעלה 39. כי כבודו שיהיה לו בית קודם, ולא [ש]ישא אשה ואחר כך יבנה לו בית, שזה אינו כבודו 40. ומצד המקבל, שהוא אדם חמרי, בודאי קודם האשה אל האדם. ולפיכך בדברות האחרונות הקדים האשה אל הבית, כי משנה תורה הוא קרוב אל האדם במה שהוא אדם חמרי, כמו שהתבאר למעלה. 
ובדברות אחרונות 41 כתיב (דברים ה, יב) "כאשר צוך", ופירשו רז"ל (סנהדרין נו:) במרה אפקידו על השבת 42. וכן כתיב בדבור "כבד" (דברים ה, טז) "כאשר צוך", ופירשו גם כן (שם) במרה אפקידו על כבוד אב ואם. ומה שנצטוו על השבת ועל כבוד אב ואם קודם כל המצות, כי יש להם קדימה על שאר המצות. כי שתי המצות האלו באים על תחלת הבריאה; כי השבת הוא מצד שהשם יתברך ברא כל העולם, וכבוד אב ואם מורה על כי השם יתברך ברא את האדם. כי האדם הוא עיקר הבריאה בעולם 43, ולפיכך המצות האלו קודמות לשאר מצות. ונצטוו עליהם במרה שישמרו השבת, שיכיר האדם בורא כל העולם, וגם יכיר את מי שברא האדם בפרט. ולכך מצות "כבד את אביך ואת אמך" קודמת, שבזה יכיר גם כן השם יתברך אשר בראו 44, כמו שהתבאר למעלה (פמ"א) במצות "כבד", שמזה הטעם נסמכו יחד השבת וכבוד אב ואם 45. לכך אלו שתי מצות קודמים, כי אלו שניהם מורים על ההתחלה; שברא הכל, וזהו כל העולם. ועל התחלת הבריאה הפרטית, הוא האדם. לכך הם קודמים לשאר מצות 46. 
והוסיף בדברות אחרונות בדבור "לא תחמוד" (דברים ה, יח) "שורו וחמורו" 47. ודבר זה פרשנו למעלה 48 בדבור שבת, שגם בדבור שבת הוסיף (דברים ה, יד) "שורך וחמורך" 49. והכל הוא ענין אחד 50, כי בדברות הראשונות, כשם שלא הזכיר "שורו וחמורו", שלא זכר רק החשובים יותר. רק בדברות אחרונות, שהם אל המקבל, והמקבל הוא עיקר, ולכן הזכיר גם כן "שורו וחמורו", כי אלו הם צריכים ושייכים אל המקבל, כמו שאמרנו 51. וכן בדיבור "לא תחמוד" הזכיר שורו וחמורו, שהם צריכים אל האדם, והם קרובים אל עבדו* ואמתו, כמו שהתבאר למעלה 51. 
ומה שבדברות הראשונות כתיב (שמות כ, יג) "שקר", ובאחרונות (דברים ה, יז) "שוא" 52. דע, כי כל עדות שאינה אמת, הוא שקר מצד, ושוא מצד 53. וזה כי אם העיד*; ראובן פרע השטר שיש לשמעון עליו, ולא היה דבר זה מעולם. הנה זהו שקר, והוא גם כן שוא. כי לשון "שוא" הוא לשון חינם ובטלה 54, כי הוא אי אפשר שיהיה. כי לפי האמת שלא פרע, והוא העיד שפרע, הרי העיד דבר שוא ובטל 55. אבל מכל מקום נקרא שקר בצד זה, שהרי היה אפשר להיות אמת אם פרע השטר 56. אבל הוא שוא ובטל, כאשר הוא לפי האמת שלא פרע. ונקרא "שקר" מצד הענין בעצמו, שהיה אפשר להיות אמת 57. ולפיכך דבר זה הוא שוא במקרה בלבד. לא כמו מי שנשבע על העמוד של אבן שהוא של זהב (שבועות כט.), כי דבר זה שוא בעצמו 58. אבל דבר זה 59 אינו שוא בעצמו, רק במקרה, כאשר לפי האמת שלא פרע, והוא העיד שפרע, והיה אפשר להיות אמת. ובשביל כך כתב בדברות ראשונות "שקר", ובדברות אחרונות "שוא", כי הוא שקר מצד עצם הענין, כי היה אפשר להיות הדבר אמת 60. אבל בדברות ראשונות כתיב "שוא", כי מצד המקבל אשר מעיד עליו הוא שוא, כי הוא יודע שאינו כך, ולא קבל פרעון כלל, ואצלו הוא דבר בטל ושוא. ודברות אחרונות הם מצד המקבל, ולפיכך כתיב בדברות אחרונות "שוא". אבל בשבועה כתיב בדברות ראשונות ואחרונות "שוא" 61, שנשבע על עמוד של שיש שהוא של כסף (ראה שבועות כט.), ואין כאן שקר, רק שוא, ולא שייך בזה שקר 62. 
ומה שהוסיף בדברות אחרונות (דברים ה, יח) "שדהו" 63, גם* זה מטעם אשר אמרנו, כי "שדהו" הוא לאוסופי. כי עיקר החשיבות הוא הבית והאשה, עבד ואמה, ושור וחמור 64, שהם בריות* חשובים בעצמם 65, אשר הם ראויים לאדם מצד חשיבותו, אשר הוא אדם שכלי. לכך לא הזכיר "שדהו" בדברות ראשונות, שאינו בריאה חשובה בעצמה, שאינו רק אדמה 66. אבל בדברות האחרונות, שהוא כנגד המקבל שהוא אדם גשמי, ואל המקבל מפני צרכו, יותר צריך אליו השדה מן שורו וחמורו. כמו שאמר רבי יוסי (שבת קיח:) מימי* לא קריתי לשורי רק 'שדי'. אם כן השדה יותר נחשב 67. ולכן כתב גם כן כאן "שדהו" 68. כלל הדבר בכל הדברים אשר אמרנו; כי מן מה שאמרו (חולין סג:) 'משנה התורה לאוסופי אתי', תדע להבין כל החלופים שיש בין דברות אחרונות ובין דברות ראשונות, אם תבין (ו)יש לך פתח לכנוס, אם יש לך לב להבין. 
ובעל הטעמים 69 הניח שני טעמים מחולקים לעשרת הדברות 70; הטעם* האחד 71 כסדר שאר התורה, לחלק בין פסוק לפסוק בלבד. והטעם השני 72, כאשר ראוי לעשרת הדברות 73. כי "אנכי" ו"לא יהיה לך" הם כמו דבר אחד, כמו שהתבאר בפרקים הקודמים 74, כי אלו שני דברות מדברים בו יתברך בעצמו; שלא יהיה כופר בעיקר יתברך, וזה "אנכי ה' אלהיך". ו"לא יהיה לך", שהוא ממעט במציאותו לשתף בעבודתו 75, ולכך זוכר שניהם יחד 76. וחלק "לא תשא" בפני עצמו, שמדבר בשמו יתברך, ודבר זה ענין בפני עצמו, וכבר התבאר זה ללמעלה בבאור רחב (פל"ט) 77. ואחר כך "זכור את יום השבת לקדשו וגו'", שהוא דבר בפני עצמו, ואינו דומה ל"לא תשא", שהוא בשמו יתברך. אבל "זכור את יום השבת" אין החטא הזה בשמו יתברך, רק במעשיו, ודבר זה בפני עצמו 78. ואחר כך "כבד את אביך ואת אמך" הוא בפני עצמו, שהוא מדבר באב ואם העלה הפרטית של בשר ודם, כמו שהתבאר למעלה (ר"פ מא) 79. ואחר כך "לא תרצח" "לא תנאף" "לא תגנוב" "לא תענה ברעך", מדברים בעלול, הוא האדם. ואלו ארבעה דברות הם דבר אחד, ויש להם טעם אחד 80. אבל "לא תחמוד" נבדל לעצמו, שכלם 81 הם במעשה, שאף הדבור 82 נחשב מעשה, כמו שהתבאר למעלה 83, אבל "לא תחמוד" עיקר החטא בלב הוא 84, ולכך מחולק "לא תחמוד" לעצמו. ולעולם תמצא כי העשירי מחולק ונבדל מן התשעה 85, למי שמבין את זה 86. והנה התבאר לך ביאור עשרת הדברות הקדושים, כפי מה שראוי לדבר, מבלתי יציאה מן דרך האמת. והוא יתברך ידריכנו בדרך אמת, ויאיר עינינו. 


"ויאמר ה' אל משה אתם ראיתם כי מן השמים דברתי עמכם וגו'" (שמות כ, יט) 1. ביאור הכתוב, אחר שהוא יתברך בעצמו דבר עמכם מבלי שום אמצעי 2, אם כן אל תחשבו 3 שהוא יתברך בשמים, ואין לו עסק חס ושלום בארץ, ואם* יעשו* אלהי כסף בארץ (שמות כ, כ) אין זה מעוט מן מציאות השם יתברך, שהוא מסולק חס ושלום מן הארץ 4. ולכך הקדים לומר "אתם ראיתם כי מן השמים דברתי עמכם", שאני בשמים וכבודי בארץ 5. ולפיכך אם אתם עושים בארץ אלהי כסף ואלהי זהב, הרי זה מעוט מציאותו יתברך, שהוא יתברך הכל 6. 
אמנם בגמרא במסכת ע"א (ע"ז מג:) דרשוהו מלשון "אתי" 7, שלא יעשה צורת האדם. ודרשו "לא תעשו אתי", לא תעשו אותי. ושם ילפינן מן "אתי" שלא לעשות צורת שמשים שבמדור עליון, כמו חיות ושרפים. וכן שמשים שבמדור התחתון, כמו חמה ולבנה 8. והטעם בכל אלו, כי כל אלו שהם עם השם יתברך, נבדלים מן האדם אשר הוא בארץ 9. ולפיכך עשייתם הוא דבר זר וחיצון, כי הצורה הזאת שייך אל השם יתברך לשמש אליו, והוא עושה אותה בארץ 10. וכן צורת אדם, כי היא הצורה שנראה בה השם יתברך לנביאים 11, והוא עושה אותה בארץ. אף אם צורת האדם היא בארץ 12, היינו כי הוא מעשה השם יתברך, וכיון שהוא מעשה השם יתברך, אין דבר זר מן השם יתברך שיהיה עבודה זרה 13. אבל הישראלי כאשר הוא עושה, נחשב זה כאילו הוא עובד אלילים, יוצא מרשות השם יתברך 14. וכל זה אם יעשה דמות בלבד, שלא לעבוד לו, שדבר זה אסור בלאו. ואם יעשה 15 דמות לעבוד על ידו, אף שדעתו שהוא עובד אליו יתברך בעצמו, רק שעושה* זה 16. 
ובמכילתא (שמות כ, כ) "לא תעשו אתי", רבי נתן אומר, לא תעשו אותי. שלא תאמר הרי אני עושה כמין דמות ואעבוד לו, תלמוד לומר "לא תעשו אותי". וכך הוא אומר (דברים ד, טו) "ונשמרתם מאד לנפשותיכם כי לא ראיתם כל תמונה וגו'". ופירוש זה כמו שאמרנו, כי יש כאן שני דברים זרים 17; האחד, שישראלי עושה דמות אליו, וזה הוא עבודת אלילים גמורה, אף שאינו מכוין לעבוד רק להשם יתברך, סוף סוף עושה אמצעי. וכל דבר שהוא אמצעי בינו למי שהוא עובד לו, הוא עבודת אלילים 18. ועלה קאמר "כי לא ראיתם כל תמונה", כלומר איך תעשה תמונה, כי לא ראיתם כל תמונה, ואתה עושה תמונה למי שאין לו תמונה. ואם כן הוא עבודת אלילים גמורה, שהרי הדמות - הישראלי עושה אותו רשות שלו, ואם כן הוא עבודת אלילים. ומה שהכתוב אומר (בראשית א, כז) "ויברא אלהים את האדם בצלמו", היינו שזה מעשה השם יתברך. וכיון שהוא מעשה השם יתברך, אין דבר זה יוצא מן רשות השם יתברך. רק כאשר הם מעשה האדם, דבר זה יוצא מן רשות השם יתברך. והדברים האלו מבוארים. 
ויש שואלים בענין הכרובים שבמקדש 19, וכמו שאמר במדרש (פתיחתא דאיכ"ר, ט) בשעה שנכנסו שונאים למקדש, נכנסו עמון ומואב עמהם לבית קדשי קדשים, ומצאו שם שני כרובים. והיו מחזרין אותם בחוצות ירושלים ואומרים, לא הייתם אומרים שאין האומה הזאת עובדים עבודת אלילים, ראו מה מצינו להם ומה עובדים וכו' 20. אבל רשעים האלו סכלו 21, ולא ידעו השואלים, כי הכרובים שהם במקדש, כיון שצוה הקב"ה (ר' שמות כה, יח) "ועשית שני כרובים וגו'", הרי אלו הכרובים כמו כל הדברים אשר ברא השם יתברך, וסדר בחכמתו. שאין בכל הדברים שברא השם יתברך יציאה מרשותו יתברך חס ושלום 22. וכן אחר שהשם יתברך צוה לעשות הכרובים, איך אפשר לומר שזה הוא יציאה מרשותו חס ושלום. ואין זה אלהות אתו 23, כאשר אין יציאה מרשותו, כמו כל הצורות שברא השם יתברך. כי על המקדש נאמר (שמות טו, יז) "מקדש ה' כוננו ידיך" 24. נמצא כי הכרובים הם כמו שאר דברים שברא השם יתברך 25. אבל אם עושה צורה זולת זה, אשר אין זה מסדר השם יתברך, דבר זה אלהות אתו. ולפיכך אמרו (מכילתא שמות כ, כ) שאם עשה הכרובים במקדש של כסף, או הוסיף עוד שני כרובים, או עשאן* בבתי כנסיות, נחשבים "אלהי כסף ואלהי זהב" 26. ודבר זה, שכל אלו דברים 27 אינם המצוה בעצמה, וכל דבר שאינו המצוה בעצמה, נקרא זה אלהות אתו. רק אם עשה דבר שהוא מצוה מן השם יתברך, כמו הכרובים שבמשכן*, וכן הכרובים שעשה שלמה 28, שהכל מיד ה' עליו השכיל את כל תבנית הבית 29, זה נחשב בעצמו כמו כל שאר צורות* שברא השם יתברך. ודבר זה מבואר מאד 30. 
ואמר הכתוב (שמות כ, כא) "מזבח אדמה תעשה לי" 31. פירוש, כי יש לך לעשות מזבח אדמה דוקא, מפני שהאדמה מסולקת מן החיצונית השייך לעבודת אלילים. כי העבודת אלילים היא החיצונית, כמו שהתבאר למעלה אצל דבור (שמות כ, ג) "לא יהיה לך" 32. שהאדמה באמצע העולם, שאינה נוטה לשום צד חיצון 33. כי המקום צריך שיהיה מוכן אל העבודה 34, ואין דבר מוכן אל העבודה רק מזבח אדמה 35. ואמר (שמות כ, כא) "בכל מקום אשר אזכיר שמי וגו'". רוצה לומר, שאם אתה אומר לעשות אלהי כסף וזהב, שיהיו הכנה לקבל כח עליון 36, דבר זה אין צריך לך*, כי "בכל מקום אשר אזכיר שמי וגו'" 37. "ואם מזבח אבנים תעשה לו וגו'" (שמות כ, כא), יש לך לעשות שלא יהיה נוטה המזבח לשום צד חיצונית של,א תבנה אותו גזית 38, "כי חרבך הנפת וגו'", והוא נוטה לצד שמאל, אשר שם כח החרב, ודבר זה כח חיצון 39. "ולא תעלה במעלות על מזבחי אשר לא תגלה ערותך" (שמות כ, כב), שלא יהיה לו חבור אל הערוה, והוא צד שני, הפך החרב. כי כאשר מניף עליו החרב, הרי המזבח נוטה אל צד החיצון לשמאל. כי דבר זה ידוע, כי החרב הוא מן השמאל, והערוה הוא מן הימין 40. ופירוש הכתובים האלו ברור* לכל מי שמבין דברי חכמה 41. 
ואחר נתינת התורה, סמך (שמות כא, א) "ואלה המשפטים אשר תשים". ובמדרש (שמו"ר ל, ג) "ואלה המשפטים", מה כתיב למעלה מן הפרשה 42, "ושפטו את העם בכל עת" (שמות יח, כו), ואמר כאן "ואלה המשפטים", והדברות באמצעי. משל למטרונה* שהיתה מהלכת, הזיין 43 לפניה, והזיין לאחריה. כך התורה, דינין מלפניה, ודינין מלאחריה, והיא באמצע. וכן אמר (משלי ח, כ) "באורח צדקה אהלך בתוך נתיבות משפט". התורה אומרת באיזה נתיב אני מהלכת, אהלך בדרכן של עושי צדקה, בתוך נתיבות משפט. התורה באמצע, ודינין מלפניה, ודינין לאחריה. דינין מלפניה, שנאמר (שמות טו, כה) "שם שם לו חוק ומשפט". ודינין מלאחריה, "ואלה המשפטים", עד כאן. 
ביאור זה, כי ראוי שיהיו* המשפטים אחר עשרת הדברות, להורות על מעלת התורה. כי משפט הוא היושר בעצמו, שלא יעבור על היושר, וזהו ענין משפט 44. ודבר זה ידוע, כי אין דבר שהוא מתיחס להשם יתברך רק המשפט, דכתיב (דברים א, יז) "כי המשפט לאלהים הוא" 45. וזה מפני כי הצדקה והחסד אפשר שיהיה גם כן בתחתונים. אבל שלא יהיו יוצאים מקו המשפט, אין זה רק אל השם יתברך, כי המשפט צריך שלא יהיה בו שנוי כלל 46, וזה אי אפשר לאדם 47. וכאשר התורה היא תוך המשפט 48, מורה לך שהתורה היא אלהית, שהרי "המשפט לאלהים". ומדמה דבר זה למטרונה שהולכת, והזיין לפניה, והזיין לאחריה. להורות שאינה* כמו שאר העם, כי הזיין הוא משפט, והמשפט הוא שייך למלכות 49. לכך מה שהתורה היא תוך המשפט, מורה לך כי התורה היא אלהית. 
אבל עצם התורה, שהיא תוך המשפט, יש לה מדרגה יותר עליונה 50. כי המשפט הוא שלילת השקר מבני אדם, שלא יהיה יוצא מן המשפט הראוי להם. שאם היה עובר המשפט, היה זה עולה ושקר 51. אבל עצם התורה היא תקרא "טוב" (משלי ד, ב), וכמו שהתבאר למעלה 52. וזה שהתורה אומרת 'באיזה נתיב אני מהלכת, בדרכן של עושה צדקה, בתוך נתיבות משפט' 53. רוצה לומר כי עצם התורה הוא הטוב בעצמו, הן עשה הן לא תעשה; כי מצות עשה התדבקות בטוב, ומצות לא תעשה התרחקות מן הרע, שלא יאבד הטוב 54. ולפיכך דרכה של תורה כדרכן של עושי צדקה, שהם עצמם פועלים הטוב 55. והטוב הזה אינו טוב אנושי, כמו האדם שיתן לחברו מתנה, או עושה לו טוב אנושי בלבד, או טוב נמוסי. אבל הטוב של תורה הוא טוב אלהי 56. לכך התורה משפטים לפניה, ומשפטים לאחריה, והיא באמצע, לומר כי מדרגתה של תורה תוך המשפט שהוא לאלהים. שכל ענין התורה היא אלהית* 57. וכאשר תבין דברים אלו, תמצא מבואר סמיכות הפרשיות 58. 
ואחר שצוה על המשפטים, אמר (שמות כה, ב) "ויקחו לי תרומה וגו'", צוה על עשיית המשכן. ודבר זה מגלה לך על מעלת התורה, שעל ידי התורה יש לאדם חבור עם השם יתברך 59. ולכך* מיד אחר התורה, ציוה על המשכן, לומר כי אז ראוים שתהיה שכינה ביניהם, כיון שנתן להם התורה. והחבור הזה נתבאר בפרקים הקודמים באריכות, עיין שם ותמצא מבואר 60. 
ובמדרש (שמו"ר לג, א) "כי לקח טוב נתתי לכם תורתי אל תעזובו" (משלי ד, ב), אל תעזובו המקח שנתתי לכם. יש לך אדם שלוקח מקח; יש בו זהב, ואין בו כסף. יש כסף, ואין בו זהב. אבל המקח שנתתי לכם, יש בו זהב ויש בו כסף, שנאמר (תהלים יב, ז) "אמרות ה' אמרות טהורות כסף צרוף". וכתיב (תהלים יט, יא) "הנחמדים מזהב ומפז רב". יש לך אדם לוקח שדות, אבל לא כרמים. כרמים, אבל לא שדות. אבל המקח הזה יש בו שדות ויש בו כרמים, [שנאמר] (שיה"ש ד, יג) "שלחיך פרדס רמונים". יש לך אדם לוקח מקח, ואין בני אדם יודעים מהו. אבל משכר הסרסור נודע מה לקח. כך התורה, אין אדם יודע מה טיבה, אבל משכר שלקח משה (שמות לד, כט) "ומשה לא ידע כי קרן עור פניו בדברו אתו", נודע שכרו. ויש לך שמי שמכרו נמכר עמו, אמר הקב"ה לישראל, מכרתי לכם תורתי, כביכול נמכרתי עמה, שנאמר (שמות כה, ב) "ויקחו לי תרומה". משל למלך שהיה לו בת יחידה, בא אחד מן המלכים ונטלה. בקש ללכת אל ארצו. אמר לו, בתי שנתתי לך יחידה היא; לפרוש ממנה איני יכול, לומר לך אל תטלה אי אפשר, שהיא אשתך. אלא בכל מקום שאתם הולכים, בית אחד עשו לי שאדור אצליכם, שנאמר (שמות כה, יח) "ועשו לי מקדש", עד כאן 61. 
ביארו כי מעלת התורה אינו כמו שאר הדברים, שאין דבר אחד כולל הכל 62. כי יש לדברים מעלות מחולקות, שאין זה כזה. אבל התורה כוללת הכל, כמו שיתבאר 62. ולפיכך אמר 'יש לך אדם שלוקח כסף וכו''. וביאור ענין זה, כי הכסף מעלתו שהוא צח ונקי מן הפסולת הרע, כדכתיב (תהלים יב, ז) "אמרות ה' אמרות טהורות כסף צרוף". ואף שגם הזהב אפשר שיהיה מזוקק, מכל מקום לא שייך כל כך זקוק, רק אצל כסף, שצבע שלו הוא צח וזך. אבל הזהב הוא אדום, ואין זה נקרא צח 63. וכן התורה, הדברים שבה צרופים וזקוקים, אין בהם פסולת. ודבר זה מורה שהתורה כולה טוב, אין בה צד שהוא רע, והנה יש אל התורה מעלת הכסף 64. והזהב יש לו מעלה מיוחדת, מה שהוא נחמד לעיני האדם, ונהנה האדם ממנו, כדכתיב (תהלים יט, יא) "הנחמדים מזהב ומפז רב" 65. ואין דבר זה שייך בכסף, כי עם זכותו - אינו נחמד למראה. והנה התורה דבריה עם זכוך וצרוף שלהם, הדברים הם נחמדים ומקובלים על השכל, ונהנים* בה עיני השכל, שהוא המקבל בהשגתו כאשר ישכיל בתורה 66. 
ואמר שיש בתורה שדות, ויש בה כרמים. פירוש, שהשדה מגולה לפניך, כאשר אתה רואה אותה*. וכמו שדרשו בחלק (סנהדרין קב.) "ושניהם לבדם בשדה" (מ"א יא, כט), מאי "בשדה", שכל טעמי התורה גלוים לפניהם כשדה 67. והכרם הוא הפך זה, כי מקח הכרם מה שהוא לוקח אינו נגלה, אבל הוא נסתר, כי תכלית כוונתם על היין, שהוא נסתר בענבים* 68. הרי שיש לאלו שניהם מעלות מחולקות; השדה מעלתו בנגלה, והכרם מעלתו בנסתר. והתורה יש בה נגלה ונסתר. וכנגד זה מעלת התורה, מעלתה בנגלה ובנסתר. וזה כי קונה האדם בעולם הזה, מה שהוא בנגלה עתה. וקונה עולם הבא, שהוא בנסתר ואינו 69 נראה 70. 
ואמר 'משכר הסרסור נודע מה לקח'. פירוש, כי יש דבר שאי אפשר לעמוד עליו, שכל כך חשוב הוא. אבל משכר הסרסור, שהוא יודע המקח ביותר, ומזה נודע מעלתו של מקח 71. וכך התורה, לגודל מעלת התורה, אי אפשר לעמוד על התורה מה מעלתה 72. אבל משכר הסרסור, הוא משה, שהיה קרוב אל מדרגת התורה 73, ומשכרו שקבל על התורה, תדע מעלת התורה, כי משה "קרן עור פניו בדברו אתו" (שמות לד, כט). ודבר זה לא גרם הדבור בלבד 74, שהרי אף עם שאר נביאים דבר. רק שדבר עמו התורה, והתורה היא נקראת "אור" 75, כי החכמה היא אור, הפך הכסיל אשר בחושך ילך, והחכם עיניו בראשו, הולך לאור השכל 76. ולפיכך נקראת התורה "אור" כמו שהתבאר, שהשכל והאור מתיחסים ביחד 77. וכאשר זכה משה להתחבר אל התורה, שהיא השכל האלקי, אז קבל מן הזיו והאור 78. כי אין ספק שהגוף, ובפרט הפנים, יש לו יחוס אל האור, דכתיב (קהלת ח, א) "חכמת אדם תאיר פניו" 79. ולפיכך פני משה היו מקבלים האור והזוהר 80. ועוד יתבאר דבר זה 81. 
ואמר עוד 82, כאשר נתן השם יתברך התורה לישראל, אי אפשר שיהיה פורש מן התורה, וכביכול הקב"ה בעצמו נלקח עם התורה. ומדמה דבר זה למלך שיש לו בת יחידית*. והמשל הזה, עם שהוא נראה פשוט, הוא עמוק מאד. וכאשר תבין המשל הזה, תדע להבין מה שציוה מיד (שמות כה, ח) "ועשו לי מקדש ושכנתי בתוכם". כי התורה היא דרכי ה', אשר סדר השם יתברך את הנמצאים 83, ובפרט העם אשר בחר בו 84. והסדר הזה הוא סדר אחד, כי התורה היא אחת 85. ואם נתן לבני נח תורה מיוחדת, ונתן ג"כ לישראל תורה מיוחדת, אז לא היה אל השם יתברך חבור גמור אל אחד מהם. כי אי אפשר שיהיה חבור גמור לשני דברים מחולקים, שאם כן יהיו שני דברים ענין אחד. ודבר זה מבואר לכל מי שיש בו חכמה ומדע כי דבר זה אי אפשר 86. אבל התורה היא סדר אחד בלבד, שאין עוד תורה. ואם כן, צרוף וחבור השם יתברך אל התורה, שהיא אחת, צירוף וחבור גמור 87. שכמו שאי אפשר לומר שיהיה דבר אחד מצורף לשני דברים לגמרי, כך אי אפשר שיהיה לדבר שהוא אחד צירוף וחבור מחולק 88. ולכך השם יתברך יש לו צירוף וחבור גמור בלתי מחולק אל* התורה שהיא אחת 89. ולפיכך מיד אחר שנתנה התורה לישראל, ציוה "ועשו לי מקדש", שיהיה לו חבור מיוחד עם ישראל, כאשר יש להם דרכי ה' המיוחדים, אשר אין עוד 90. ודבר זה הוא גם כן אחד מן הדברים שהם יסוד ישראל, אשר נתן להם התורה, שהוא החבור הגמור לנצח נצחים, שאי אפשר שלא יוסר כלל. ודי בזה 91. 
במדרגת ישראל ובמעלתם העליונה שקנו והגיעו אליה כאשר קבלו התורה 1. בפרק קמא דע"א (ה.), אמר ריש לקיש, באו ונחזיק טובה לאבותינו 2, שאלמלי הם לא חטאו, אנו* לא באנו לעולם 3. שנאמר (תהלים פב, ו) "אני אמרתי אלהים אתם ובני עליון כלכם", חבלתם מעשיכם "אכן כאדם תמותון" (שם). למימרא שאם לא היו חוטאים לא היו מולידים, והא כתיב (בראשית ט, ז) "ואתם פרו ורבו". עד סיני 4. ובסיני נמי נאמר שם* (דברים ה, כז) "שובו לכם לאהליכם" 5, למצות עונה 6. והכתיב (שם פסוק כו) "למען ייטב להם ולבניהם" 7. לאותם העומדים על הר* סיני 8. והאמר ריש לקיש, מאי דכתיב (בראשית ה, א) "זה ספר תולדות אדם", מלמד שהראה הקב"ה לאדם הראשון דור דור ופרנסתיו* וכו', כיון שהגיע לדורו של רבי עקיבא היה* שמח בתורתו, ונתעצב במיתתו. אמר "ולי מה יקרו רעיך אל מה עצמו ראשיהם*". ואמר רבי יוסי, אין בן דוד בא עד שיכלו כל הנשמות שבגוף 9, שנאמר (ישעיה נז, טז) "כי רוח מלפני יעטוף ונשמות אני עשיתי" 10. לא תימא 'לא באנו לעולם', אלא 'כאילו לא באנו לעולם' 11. למימרא דאי לא חטאו לא מתו*, והכתב פרשת יבמות (דברים כה, ח-י), פרשת נחלת (במדבר כז, ו-יא). על תנאי. ומי כתיב קרא על תנאי, אין וכו' 12, עד 'לבטל מלאך המות אי אפשר, שכבר נגזרה גזרה. הא לא קבלו ישראל את התורה אלא כדי שלא יהיה אומה ולשון שולטת בהם 13, שנאמר (דברים ה, כו) "למען ייטב להם ולבניהם עד עולם". הוא דאמר 14 כהאי תנא וכו'' 15. 
ודבר זה שנוי גם כן במחלוקת במדרש (ויק"ר יח, ג) 16, אמר רבי יוחנן בשם רבי אלעזר בנו של רבי יוסי הגלילי, באותה שעה שאמרו ישראל "נעשה ונשמע" (שמות כד, ז), קרא הקב"ה למלאך המות. אמר לו, אף על פי שמניתי אותך על בריותי, אין לך עסק באומה זו. "ויהי כשמעכם את הקול מתוך החושך" (דברים ה, כ), וכי יש חושך למעלה, והכתיב (דניאל ב, כב) "ונהורא עמיה שריה", אלא זה מלאך המות שנקרא "חושך" 17. ונאמר (שמות לב, טז) "והלוחות מעשה אלקים והמכתב מכתב אלקים חרות על הלוחות", אל תקרי "חרות", אלא 'חירות'. רבי יהודה, ורבי נחמיה, ורבנן; רבי יהודה אומר, חירות מן מלאך המות. רבי נחמיה אומר, חירות מן המלכיות. ורבנן אמרי, חירות מן היסורין, עד כאן. 
ביאור זה, כאשר נתן השם יתברך להם התורה השכלית, אשר השכל נבדל מן החומר, אשר דבק בחומר ההעדר 18. ואין התורה השכלית כמו שכל האדם, שהוא מצורף אל החומר. ובשביל שהשכל מצורף אל החומר, לכך מצורף שכל האדם גם כן אל ההעדר, ואינו נמלט מן המות 19. ולפיכך אלמלא* לא חטא האדם 20, והיה נוטה אחר החמדה והתאוה החמרית 21 לעשות החומר עיקר 22, והיה שכל האדם נבדל מן החומר, לא נגזרה על האדם מיתה כלל, רק היה חי לעולם 23. וכל זה מפני שמצד השכל אין ראוי שיהיה העדר ומיתה 24, וההעדר והמיתה הוא מצד החומר בלבד 25. ולכך כאשר חטא, ונטה אל התאוה החמרית, אז נגזרה המיתה, כי ההעדר דבק בחומר, כאשר ידוע 26. 
וכאשר נתנה תורה לישראל, אשר התורה אין לה צירוף וחבור כלל אל החומר 27, ולכך נקראה בשם "אור" 28, דכתיב (משלי ו, כג) "כי נר מצוה (וכו') [ותורה אור]" 29, כי האור מתיחס בכל מקום אל המציאות, והחושך אל ההעדר 30. כמו שאמר במדרש (תנחומא וישב, ד) "חושך" (בראשית א, ב) זה מלאך המות. פירוש, כי מלאך המות הוא כח ההעדר, ראוי שיקרא 'חושך', מפני שהוא מבטל המציאות אשר נקרא בשם 'אור' 31. שאין לך דבר יותר נמצא מן האור, כי הוא נותן מציאות לכל שאר דבר. כי בחושך, אף על גב שהדבר נמצא, אינו נחשב נמצא 32. וכן ההעדר נקרא 'חושך' 33, שהרי על ידי החושך הדבר בלתי נמצא. וכאשר ראוי אל התורה המציאות, אין שולט עליו ההעדר, לפי חוזק המציאות אשר יש אל התורה, שהוא שכל נבדל מן החמרי לגמרי 34. ולכך אין דבק בה ההעדר 35. 
וזה שאמר (דברים ה, כ) "ויהי כשמעכם את הקול מתוך החושך". ביאור זה, כי אף שבכל הנמצאים דבר ההעדר שנקרא "חושך" 36, אבל התורה אין ההעדר דבק בה 37. והיה הקול יוצא מתוך החושך. וכל אשר יוצא מתוך דבר אחר, אי אפשר שלא יהיה גובר עליו, שאם לא כן לא היה יוצא ממנו, שהיה ההעדר מבטל שלא היה יוצא אל הפעל 38. וכאשר הקול, שהוא יציאת התורה אל הפעל, שזהו ענין הקול, כאשר התבאר למעלה 39, היה יוצא אל הפעל מתוך ההעדר, מזה תדע כי התורה השכלית היא גוברת על ההעדר. והבן דבר זה היטב מאד 40. וזה שהביא רבי יוחנן שאין ההעדר דבק בתורה 41. 
ועוד הביא ראיה, דכתיב (שמות לב, טז) "והמכתב מכתב אלקים חרות על הלוחות", ודרשו 'אל תקרי "חרות", אלא 'חירות''. ואל יהיה ענין זה דבר קטון* מה שאמרו 'אל תקרי "חרות" אלא 'חירות'', והוא ענין נפלא. לומר, כי כל שכל הוא ציור שכלי 42. והפרש יש בין שכל האדם לתורה השכלית. כי אף שהאדם נמצא בשכלו ציור הדברים, אין דבר זה כמו שהוא ציור השכל בתורה. כי ציור שכל האדם, מפני שהוא בחומר, אי אפשר שיהיה שכל ברור, שהרי הוא בחומר 43. ומפני זה נאמר "חרות על הלוחות", והיה המכתב בשני עבריהם, כמו שאמרו רבותינו ז"ל (שבת קד.) מ"ם וסמ"ך שבלוחות בנס היו עומדים 44. כי זה מורה על שכל ברור, ויש ציור וחקיקה גמורה, עד שהם כתובים משני עבריהם (שמות לב, טו). וזה מורה על רשימה ניכרת לגמרי. ודבר זה ראוי לציור התורה, שהוא כתב הלוחות, לפי שציור השכלי שבתורה הוא ברור לגמרי 45. ובפרט כתב הלוחות, כי למעלתם הם עוד יותר רחוקים מן החמרי לגמרי 46, ולכך היה כתב הלוחות בפרט משני עברי הלוחות. ודבר זה ברור מאד 47. ולכך דרשו 'אל תקרי "חרות" אלא 'חירות''. כי דבר זה בעצמו מה שציור השכלי שבתורה הוא שכל ברור, במה שהוא נקי מסולק מן החמרי לגמרי, ואינו כמו שכל האדם שהוא עומד בחומר. ומפני זה מסולקת התורה מן החמרי, אשר בו דבק ההעדר. והוא חירות מן ההעדר, שהוא מלאך המות, שההעדר הוא דבק וכרוך בחומר. ודבר זה מבואר 48. 
ודעת* רבי נחמיה 'חירות מן המלכיות'. שהמלכיות הם מתנגדים לישראל תמיד 49. וידוע כי ההתנגדות הוא מפני כי ישראל הם נבדלים, ומכחישי ה'* הם חמריים. ודבר זה כבר בארנו פעמים הרבה מאד 50. ומפני זה אמר, שמי שעוסק בתורה, שהוא שכל נבדל מן החומר, אין שולטין בו המלכיות, שכח שלהם חמרי 51, ולכך הוא חירות מן המלכיות. ודבר זה גם כן מבואר 52. ולדעת רבנן, אין היסורין שולטין בו. וידוע כי היסורים הם מפאת החומר בלבד 53, כי הצורה אין מקבלת שנוי 54. 
ומה שסובר רבי יהודהשהוא חירות מן מלאך המות, ורבי נחמיה מן המלכיות, ורבנן מן היסורין; כי לדעת רבי יהודה, רוצה לומר חירות אף מן מלאך המות, שהוא ההעדר בעצמו 55. אבל דעת רבי נחמיה, דוקא מן המלכיות הוא חירות, שהמלכיות אף שהם מתנגדים לישראל, אינם בעצמם ההעדר, רק שהמלכיות* מתנגדים לישראל 56. ולכך דוקא חירות מן המלכיות*, ולא מן המלאך המות. ולרבנן דוקא מן היסורין, שהם מקריים. שכל היסורים הם מקריים בלבד, שהם באים על האדם במקרה 57, ואין המקריים יכולים לשלוט בתורה שהיא שכלית 58. אבל המלכיות שהמתנגד הוא בעצם, כי המלכיות מתנגדים בעצמם לישראל 59, אינו כך, כי אין הדבר שהוא במקרה הוא* כמו דבר שהוא בעצם 60. 
ואפשר לפרש שכל אחד בא להוסיף 61; כי לדעת מי שאומר 'חירות מן מלאך המות', אין חדוש כל כך, כי המלאך המות שולט תמיד 62. והתורה מבטלת דבר שהוא שולט תמיד. אבל המלכיות אינם תמידים, אין התורה גוברת על זה 63. ולדעת מי שאומר אף חירות מן המלכיות, כי המלכיות שולטים בעולם זמן מיוחד, ולכך אין שולטים עליו 64. אבל היסורים הם לפי רגע בלבד, כמו שהוא ענין המקרה לפי רגע, אינו* כך 65. ורבנן אומרים אף יסורים שהם במקרה לפי רגע, גם כן התורה מבטלת, עד שלא נמצא שום העדר. 
ועוד יש בזה דברי חכמה באלו שלש דעות. כי התורה שהיא תליתאי (שבת פח.) 66, מבטלת אלו שלשה דברים, והבן זה 67. והבן גם כן סדר שלהם; תחלה קאמר* חירות מן מלאך המות, ואחר כך חירות מן המלכיות, ואחר כך חירות מן היסורין 68. 
ולפיכך קאמר ריש לקיש (ע"ז ה.) 'בואו ונחזיק טובה לאבותינו, שאם לא חטאו הם אנו* לא באנו לעולם'. והיה סבור הגמרא מפני שכל הולדה הוא הויה, וכל הויה הוא שנוי 69, והשנוי הוא בדבר הוא שהוא חסר. והשלם בשביל שלימותו הוא מקויים, ואינו בעל שנוי 70. וכאשר קבלו התורה, אז היו שלמים מכל וכל, והיו רחוקים מן השנוי, כמו שאמרנו 71. 
ומקשה והא כתיב (בראשית ה, א) "זה ספר תולדות אדם", מלמד שהראה וכו'. ובאור זה, כי אדם הראשון היה התחלה 72, ובכח התחלה הוא הכל, לפי שהוא התחלה לכל 73. ומפני כך הראה הקב"ה לאדם דוקא הכל, מפני שהוא התחלה אל הכל. ודבר זה באר במדרש (שמו"ר מ, ג) בפירוש "ראה קראתי בשם בצלאל" (שמות לא, ב), "מה שהיה כבר נקרא שמו" (קהלת ו, י) 74. אמר הקב"ה, מי שהתקנתיו שיעשה המשכן, כבר קראתי שמו. "ונודע אשר הוא אדם*" 75, עד אשר אדם הראשון מוטל גולם, הראה לו הקב"ה כל צדיק וצדיק שעתיד לעמוד ממנו. יש שהוא מראשו* של אדם, יש שהוא תלוי בשערו, ויש שהוא תלוי במצחו, ויש בחוטמו, ויש בעיניו, ויש בפיהו*, ויש באזנו, ויש במלתו*, הוא מקום הנזם 76. ותדע לך 77, בשעה שהיה איוב בא להתוכח עם הקב"ה, ואומר (איוב כג, ג-ד) "מי יתן ידעתי ואמצאהו אערכה לפניו משפט", הקב"ה משיבו, אתה בא להתוכח עמי, "איפה היית ביסדי ארץ" (איוב לח, ד) 78. אמר רבי שמעון בן לקיש, אמר ליה הקב"ה, אמור לי איפה שלך 79, ואתה מתוכח עמי, הוי "איפה היית" 80. 
ופירוש דבר זה, אדם הראשון שהיה התחלה, ובכחו הכל. וידוע כי אדם הראשון יצאו* ממנו כל המין מבני אדם 81. ומפני כך כלל המין שיצא מן אדם הראשון דומה אליו לגמרי, כי התולדה ראוי שיהיה דומה למוליד 82, עד כי כל המין נחשב כמו אדם אחד 83. ודבר זה ידוע, כי כלל מין האדם נחשב כמו אדם אחד 84. וכמו שנמצאו אברים חשובים באדם, כך נמצאו במין האדם בני אדם חשובים. ולפיכך אמר כי יש תלוי בשערו, ויש בחוטמו. כי לפי ענין האברים אשר היה* לאדם הראשון, היו הפרנסים. כי כמו שיש אברים מסוימים נכרים באדם, וכך היו* אנשים מסוימים בבני אדם. וכל אחד יש לו חשיבות מיוחד. וכך היו הפרנסים שעמדו לישראל, לכל אחד היה חשיבות בפני עצמו, שהיו הפרנסים מחולקים לפי חשיבות האברים 85. וזה שאמר הקב"ה לאיוב, שיגיד מה מקומו, באיזה מקום היה אצל אדם הראשון 86. 
ואף דבר 87 שהוא נראה שהוא דבר והפכו, ואיך יהיה נמצא שני דברים שהם דבר והפכו מהתחלה אחת. כי רבי עקיבא היה גדול בתורה 88, והיה מיתתו מיתה חמורה 89. והם שני דברים שהם הפכים 90. ועם כל זה, היה הכל מן אדם הראשון. כי היה רבי עקיבא באמת מוכן לשני דברים שהם הפכים; שיהיה גדול בתורה, ושתהיה מיתתו חמורה. ודבר זה יתבאר עוד מאיזה טעם היה רבי עקיבא מוכן לשני דברים הפכים 91. וזה שאמר (תהלים קלט, יז) "ולי מה יקרו רעיך". כי "יקרו" משמש לב' לשונות; משמש לשון יקר כמשמעו, שהוא לשון חשיבות, על חכמתו 92. ומשמש לשון כבד וקשה, "יקר" בלשון ארמי כבד 93, וזה נגד מיתתו של רבי עקיבא. והבן זה היטב מאוד* 94. 
ומזה מוכח 95 כי ראוי בסדר העולם שיהיו נמשכים התולדות כאשר סדר השם יתברך בתחלת בריאת העולם. ועוד מוכיח (ע"ז ה.) מהא דאמר רבי אמי 96 'אין בן דוד בא עד שיכלו כל הנשמות שבגוף' כחז"ל 97. ואם כן מתחלת בריאת העולם סדר השם יתברך כמה נשמות ראויים להבראות, כאמור 98. ודבר זה בארנו בחבור נצח ישראל 99, ואין כאן מקומו. ומתרץ, שאלמלא שחטאו אבותינו, היינו כאילו לא באנו לעולם. ודבר זה לגודל מעלת אותו דור המקבלים התורה, והיו חיים וקיימים, ולא* היו הדורות שבאו אחריהם נחשבים לכלום 100. והתבאר לך בזה מדרגת ישראל העליונה שהגיעו אליה בקבלת התורה. 
אחר שהתבאר לך 1 המדרגה העליונה שהגיעו ישראל אליה, הנה לפנינו שאלה עצומה מאד; איך תיכף ומיד סרו מהר מן הדרך, ועשו להם עגל מסכה (שמות לב, ח). ודבר זה שאלה גדולה מאד, כי באין ספק שעם המעלה הגדולה, אין ראוי דבר זה שימצא 2. 
וכאשר חפשנו בדברי חכמים בפרק קמא* דע"א (ד:), אמר רבי יהושע בן לוי, לא עשו ישראל את העגל אלא כדי* ליתן פתחון פה לבעלי תשובה 3, שנאמר (דברים ה, כו) "מי יתן והיה לבבם זה להם ליראה אותי כל הימים" 4. והיינו דאמר רבי יוחנן משום רבי שמעון בן יוחאי, לא היה דוד ראוי לאותו מעשה 5, דכתיב (תהלים קט, כב) "ולבי חלל בקרבי"* 6. ולא היו ישראל ראוים לאותו מעשה, דכתיב "מי יתן והיה לבבם זה להם ליראה אותי כל הימים". אלא למה עשו, לומר לך 7 אם* חטאו רבים, אומרים להם* כלך אצל רבים שעשו תשובה. ואם חטא היחיד, אומרים לו כלך אצל יחיד שעשה תשובה. וצריכא 8, דאי אשמועינן יחיד, משום דלא מפרסם חטאיה* 9, אבל צבור דמפרסמא חטאייהו 10, אימא לא, צריכא*. ואי אשמועינן צבור, משום דנפישי ברחמים* 11, אבל יחיד אימא לא, צריכא. והיינו דרבי שמואל בר נחמני אמר רבי יונתן, מאי דכתיב (ש"ב כג, א) "נאם דוד בן ישי ונאם הגבר הוקם על", שהקים עולה של תשובה, עד כאן 12. 
ורש"י פירש (ע"ז ד:) כי גזרת מלך היה לשלוט בהם יצר הרע, כדי ליתן פתחון פה לבעלי תשובה, עד כאן 3. ותימה, איך יהיה גזרת מלך שיחטאו, ויבא עליהם* כל המעשים הגדולים המבוארים 13. אבל אין דעתו ז"ל שיהיה גזרת מלך על ישראל אשר יצאו ממצרים, שיהיו חוטאים ויעשו תשובה. וכן על דוד בעצמו, שיהיה חוטא. דבר זה אינו כלל, שיהיה השם יתברך גוזר על אדם פרטי שיחטא 14. אבל דעת רש"י ז"ל, כי גזר השם יתברך שיחטאו בני אדם, ויעשו תשובה, ולא על אדם פרטי זה. לפיכך אם חטא אדם זה, נחשב לחטא גמור, כמו שאר החוטאים 15. 
ומכל מקום עדיין קשה, כי יגזור השם יתברך לחטא* על מי שאינו ראוי שיחטא מצד עצמו 16, ודבר זה רחוק מן הדעת. ועוד, אם יגזור לחטא* כדי להראות לאדם שאלו החוטאים עשו תשובה, למה היתה הגזרה על הצדיקים שיחטאו ויעשו תשובה, יגזור על מי שחטא כבר, שיעשה תשובה. ועוד, אם בא להראות לאדם שיעשה תשובה, הלא נמצא דבר זה בתורה מבואר במקומות הרבה מאד שהזהיר על התשובה 17, ולמה צריך להראות 'לך אצל רבים' שעשו תשובה, או 'לך אצל יחיד' שעשה תשובה. 
והנה נשיב על השאלה הראשונה 18. כי לא גזר השם יתברך שיהיה נמצא בעולם שיחטא האדם ואחר כך יעשה תשובה. רק היתה הגזרה מן השם יתברך על התשובה שתהיה נמצאת, לא על החטא כלל. ואף על גב שאי אפשר שלא יהיה תשובה בלא חטא, מכל מקום עיקר הגזרה מן השם יתברך לא היה על החטא, רק על התשובה אל השם יתברך. ודבר זה שהוא התשובה, היא מדרגה עליונה לעולם 19. ולפיכך לא יקשה כלל מה שגזר השם יתברך שיהיה נמצא חוטאים בעולם, שאין זה כך, רק שגזר שתהיה נמצאת התשובה בעולם 20. 
ועוד יש לפרש, כי מה שאמר 'לא עשו ישראל את העגל אלא כדי ליתן פתחון פה וכו'', לא שהשם יתברך גזר על החטא, רק רוצה לומר כי השם יתברך "רגלי חסידיו ישמור" (ש"א ב, ט), ושומר אותם מן החטא 21. ומפני כי תהיה נראה התשובה בעולם, לא היה שומר* אותם מן החטא כמו שהיו ראוים* לזה, עד שבאו לידי חטא 22. 
ואין הפירוש 23 כדי להראות לאדם שאלו היו חוטאים ועשו תשובה, שגם הוא יעשה תשובה. שבודאי לדבר זה לא היה צריך להראות, כי מבואר הוא בכתוב (דברים ל, ב). אבל הפירוש בזה, כי התשובה שישוב* האדם מן החטא, ויקבל אותו השם יתברך בתשובה, הוא דבר גדול מאד המדרגה העליונה שיש לעולם. כי אחר שחטא האדם, ישוב אל התחלתו כאשר היה בראשונה 24. ובשביל כך אמרו במסכת פסחים* בפרק מקום שנהגו (נד.), ובמסכת נדרים (לט:), שהתשובה נבראת קודם שנברא העולם. וכמו שבארנו בחבור גבורות ה' (פ"ע), ושם מבואר שהיא על כל העולם 25. ולפיכך התשובה בריאה חדשה בעולם. וכאשר לא היתה התשובה נמצאת בעולם, רחוק היה התשובה מן האדם 26. אף כי הכתוב מזהיר על התשובה, הלא דבר רחוק היא התשובה, שהיא בריאה חדשה בעולם, לצאת לפעל. אבל כאשר נמצא שהראשונים פתחו שער התשובה, עד שנמצא מעלה הזאת בעולם, ועל ידם קנה העולם המעלה העליונה, היא מדרגת התשובה, שוב אין נחשב בריאה חדשה, שכבר נמצא התשובה בעולם 27. 
כי הם פתחו פתח התשובה בעולם במה שהיו ישראל אשר יצאו ממצרים, והם היו התחלת ישראל בכלל 28, ולפיכך היו הם עיקר בעולם 29. ולכך כאשר הם עשו תשובה, פתחו פתח התשובה לכל העולם. ולא היו נחשבים כמו שאר אדם שהוא אדם פרטי, ועל ידו לא היה נמצא התשובה בכל העולם 30. ואף דוד המלך הרי הוא עיקר בעולם, אשר ממנו מלכות בית דוד* 31. וכאשר עשה התשובה, פתח* פתח התשובה לכל העולם. ומפני כך על ידם 32 נמצא מדרגת התשובה בעולם, והם פתחו פתח התשובה, והוציאו מדרגה זאת לפעל, אשר לא היה נמצא מקודם המדרגה העליונה על כך בפעל. ולא היה ראוי לזה רק דור שיצאו ממצרים, ודוד המלך, ולא שאר בני אדם. כי כבר אמרנו כי מדרגת התשובה מדרגה עליונה מאד, שהיא על העולם, ולא נמצא זה על ידי קטני ארץ, שאינם נחשבים בעולם 33. ויותר מזה, כי אלו הם מוכנים לפתוח פתח התשובה בעצמם. ודבר זה ידוע למבינים איך אלו היו מוכנים לתשובה לפי מעלתם 34. ולפיכך הם פתחו פתח התשובה, שעל ידם יש דביקות לעולם בתשובה 35. 
והשאלה שהיה ראוי לבא הגזרה על מי שחטא כבר, שיעשה תשובה. דבר* זה אינו, שאם כן היה התשובה בעולם תולה בחטא* שיחטא האדם, ואם לא חטא לא היה התשובה 36. אם כן התשובה באה לעולם במקרה, כי החטא הוא מקרה 37. ולפיכך התשובה באה לעולם על ידי מי שהוא מוכן לתשובה. וישראל שיצאו ממצרים בפרט הם מוכנים לתשובת הרבים, ודוד בפרט מוכן לתשובת היחיד, כאשר תבין דבר חכמה איך אלו מוכנים 38 לזה 39. וזה שאמר (ש"ב כג, א) "נאם דוד בן ישי ונאם הגבר הוקם על*", ואמרו שהקים* עולה של תשובה. ביאור זה, כי זכה למדרגה העליונה הזאת של תשובה, שעל ידו יאמר שהתשובה היא נמצאת בעולם. כי אין התשובה כמו שאר המדות, כמו הצדק 40, שאין לומר שאברהם הוא שהקים הצדק בעולם, אף על גב שהיה צדיק הראשון 41, כי הצדק אין זה בריאה חדשה כלל בעולם, ואין זה שהקים דבר. אבל התשובה הוא דבר חדוש בעולם, שהוא מדרגה למעלה מן העולם, שמפני זה אמרו (פסחים נד.) שהתשובה נבראת קודם שנברא העולם, כמו שבארנו בחבור גבורות ה' 42. ומדרגה זאת יצאת לפעל על ידי דור המדבר, ודוד המלך. כי ישראל דבקים בתשובת הרבים, ודוד בתשובת היחיד. ונחשב זה שהקים מדרגת התשובה בעולם, כי לפני* זה אף שהיה אפשר לאדם לעשות תשובה, לא היה זה רגיל. אבל על ידי אלו, היתה התשובה מצויה ורגילה 43. 
ואמרו כי לא היו ישראל ראוים לאותו החטא, ולא היה דוד ראוי לאותו חטא 44. שאם היו ראוים לחטא, לא היו ראוים שתצא לפעל התשובה בעולם על ידם. כי החטא דבר מקרי 37, והתשובה מסודרת מששת ימי בראשית 45. ואיך אפשר שתבא התשובה על ידי מי שראוי אל חטא, שהוא דבר אינו מסודר מן השם יתברך 46. ובודאי אין לומר שהשם יתברך גזר על אלו שיחטאו, כדי לקנות מדרגת התשובה 47. דאם כן, למה ענש אותם, אחר שגזר עליהם שיחטאו 48. אבל בודאי הפירוש שגזר שתמצא התשובה בעולם, ולא גזר על פרטים אלו שיחטאו, כי בודאי אפשר שיהיה על ידי אחר מוכן לזה 49. 
ומפני גודל מעלת ישראל של דור המדבר, לא היה ראוי החטא בהם 50. רק מפני שאחר שקבלו ישראל התורה, והגיעו למדרגה העליונה הזאת 51, היה היצר הרע והשטן מגרה בהם לחטא 52. על דרך שאמרו ז"ל (סוכה נב.) כל הגדול מחברו, יצרו גדול ממנו. והדבר הזה הוא מפני שהגיעו למדרגה העליונה, שלא הגיעו שאר הנבראים, ולכך היצר הרע, הוא השטן 53, מבקש להפילם ממדרגתם*. כי יותר דבק ההעדר כאשר יש מדרגה העליונה לאדם, במה שאין ראוי לכל אדם מדרגה זאת, ממה שהוא דבק ההעדר במדרגה הפחותה השפלה שהיא נמצאת לכל. ולא שייך העדר במי שהגיע למדרגה עליונה 54. וכמו שאמרו שם גם כן 'ובישראל יותר מהכל' 55. ודבר זה בארנו בחבור נצח ישראל (פ"ב), עיין שם ותמצא מבואר, ואין כאן מקומו 56. ולפיכך כאשר הגיעו ישראל למעלתם* העליונה בסוף מ' יום, כאשר נתן השם יתברך הלוחות למשה (דברים ט, יא), כאילו זכו ישראל בהם 57, ואז היה המדרגה העליונה לישראל שאין על זה עוד 58. ואז היה שולט בהם השטן, הוא היצר הרע, ולכך באו אל החטא. ומכל מקום אין לומר כי זהו סבת החטא לישראל 59, דכיון דכתיב (דברים ה, כו) "מי יתן והיה לבבם זה כל הימים", היה ראוי שיהיו דבקים בו יתברך 60, ולמה נתן אותם ביד השטן 61. רק מצד התשובה, שרצה השם יתברך שתהיה בעולם. וכן דוד, היה זה 62 מעשה שטן, וכדאיתא בפרק חלק (סנהדרין קז.) 63. 
והיה זה קודם שקבלו* הלוחות, ולא אחר שקבלו לגמרי הלוחות 64. שאז לא היה שולט בהם השטן, כי התורה בעצמה מבטלת ליצר הרע 65. אמרו בפרק קמא דקידושין (ל:), תני רבי ישמעאל אומר, אם פגע בך מנוול זה* 66, משכהו לבית המדרש. אם אבן הוא - נמוח, ואם ברזל הוא - מתפוצץ 67, שנאמר (ירמיה כג, כט) "הלא כה דברי כאש נאם ה' וכפטיש יפוצץ סלע וכו'". והדברים בזה מבוארים, כי ההעדר הזה, שהוא השטן, דבק בחומר, כאשר ידוע, כי ההעדר דבק בחומר 68. ושתי בחינות יש אל הדבר שדבק בו ההעדר; שהוא דומה לאבן קשה, כי מה שראוי לקבל ולעשות - אינו עושה, כמו שהוא האבן שהוא קשה לקבל. ועוד לו בחינה אחרת, שהוא כברזל, שהוא מחתך ומשבר. כך על ידי ההעדר הזה, האדם משבר ומחתך המצות אשר אין ראוי לשבר ולעבור עליהם 69. וכאשר יתחבר אל זה התורה השכלית, כי התורה היא שכל ברור, היא מבטלת ההעדר הזה, שהוא נמשך אחר החומר דוקא, וכמו שהתבאר למעלה (פמ"ז) 70. ולפיכך אם היה לכל ישראל התורה, ונתן להם לוחות הברית, והיה נמצא עמהם המדרגה השכלית, לא היה שולט בהם השטן, שהוא כח ההעדר. רק כאשר לא הגיעו ישראל* אל מדרגה הזאת, היה השטן מקטרג 71. 
ובפרק רבי עקיבא (שבת פט.), מאי דכתיב (שמות לב, א) "וירא העם כי בושש משה", אל תקרי "בושש", אלא 'באו שש'. בשעה שעלה משה למרום, אמר להם, לסוף ארבעים בתחלת שש אני בא*. לסוף ארבעים יום בא השטן, וערבב את העולם*. אמר להם, משה רבכם היכן הוא. אמרו לו, עלה למרום. אמר להם בא שש 72, ולא השגיחו עליו. מת, ולא השגיחו עליו. הראה להם דמות מטתו, והיינו דאמרי ליה לאהרן "כי זה משה האיש" (שמות לב, א) 73, עד כאן. 
הנה ביארו, כי הדבר הזה היה מעשה שטן, הוא יצר הרע 74, אשר היה מגרה במדרגת ישראל, ומזה בא ההטעה להם. ותחלת ההטעה* שאמר להם כבר בא שש, והיה לו לבא, ובודאי הוא מת. כך היה תחלת ההטעה* שלהם. ועל כל זה היה גובר השכל, ולא השגיח השכל בזה. ואחר כך היה ההטעה מצד השטן כי מת משה, וגם על זה לא השגיח השכל, עד שהראה להם מטתו. וביאור ענין זה, כשאין הדבר פשוט אצל האדם שיהיה* משיג הדבר מעצמו, רק מתחייב מדבר, נקרא* 'שאמר לו כך' 75. ומתחלה לא היה הדבר נראה פשוט כל כך, רק היו מחייבים דבר זה מדבר, ולכך דבר* זה נקרא 'שאמר להם' שהוא מת. שהרי כאשר היה מתחייב מדבר אחר, שאין הדבר כל כך פשוט, היו גוברים על זה, ולא קבלו הטעות. אבל אחר כך היה הטעות להם כמו מושכל ראשון 76, ודבר זה נקרא שרואה הדבר בעצמו, מבלי שום אמצעי. כלל הדבר; כאשר הדבר רחוק אצל האדם, ומשיג אותו על ידי דבר אחר, נקרא זה 'שאמר לו כך וכך'. אבל כאשר הדבר קרוב בהשגת האדם, והוא אליו כמו* מושכל ראשון, יקרא* זה 'שרואה הדבר'. ואז קבלו הטעות על ידי דבר שנקרא ראיה, שראו בעצמם 77. ובכמה מקומות, כאשר יראה דבר אחד אל האדם, יאמר 'רואה אני את דבריך' כאשר הדבר הוא קרוב לקבל 78. וזה שאמר 'שהראה להם את מטתו'. ומכל מקום התבאר לך כי החטא הזה היה פועל השטן, הוא היצר הרע. ומצד עצמם של ישראל לא היה זה, כמו שהתבאר 79, רק בשביל גודל מדרגתם היה מגרה בהם השטן. 
ומה שהוצרכו לומר (ע"ז ד:) 'כדי לתת פתחון פה לבעלי תשובה' 80, ולא שהיה דבר זה מעשה שטן, שהוא מגרה במדרגת ישראל 81. כי דבר זה לא קשיא, שאם לא היה בשביל כדי לתת פתחון פה לבעלי תשובה, היה השם יתברך עוזר להם מן השטן, שהוא יצר הרע. כדאיתא בפרק החליל (סוכה נב.), אמר רבי שמעון בן לקיש, יצרו של אדם מתחדש עליו בכל יום ומבקש להמיתו, ואלמלא הקב"ה עוזרו, אינו יכול לו, שנאמר (תהלים לז, לג) "ה' לא יעזבנו בידו" 82, עד כאן. וביאור ענין זה, כי היצר הרע באדם הוא החסרון וההעדר הדבק בנמצאים 83. והעדר זה מבקש להעדיר ולהחסיר האדם לגמרי 84, אם לא השם יתברך, אשר הוא מעמיד הנמצאים ומקיים אותם 85, לכך לא יתן לכח ההעדר לשלוט, ודבר זה מבואר 86. ואם לא היה הדבר הזה 87 כדי ליתן פתחון פה לבעלי תשובה, כדי שיהיה נמצא מדרגת התשובה בעולם 88, לא היה כח לשטן לגמור דבר זה. ובשביל מדרגת התשובה, שהוא דבר שהוא הכרח לעולם ביותר, כמו שהתבאר 89, בשביל זה לא עזרם הקב"ה. כי העזר בשביל לקיים המציאות, והתשובה הוא גם כן קיום המציאות 90. 
והנה התבאר לך ענין החטא הזה, שהמעשה הזה בשביל הקטרוג במדרגת ישראל העליונה, שלא היה כדאי* לעולם הזה 91, וכמו שהתבאר בפרק שלפני זה (פמ"ז), שאלמלי לא חטאו, היו חיים לעולם (ע"ז ה.). ולפיכך כתיב (שמות לא, יח) "ויתן אל משה ככלותו לדבר אתו בהר סיני שני לוחות העדות לחות אבן כתובים באצבע אלקים", "וירא העם כי בושש משה וגו'" (שמות לב, א). הרי סמך החטא לנתינת הלוחות, אשר הם מעשה אלהים (שמות לב, טז), שזהו מדרגת ישראל העליונה, ומזה בא ענין זה שחטאו בעגל 92. 
ובירושלמי עוד סמכו* הדבר שחטאו בעגל בעת הנתינה ממש, לא לפני זה, ולא אחר זה 93. וכן אמרו בירושלמי דשקלים 94, רבי שמואל בר נחמני אומר, הלוחות ארכן ששה טפחים, ורחבן ששה טפחים 95. והיה משה תופס בטפחיים, והקב"ה טפחיים, וטפחיים ריוח באמצע. וכיון שעשו ישראל אותו מעשה 96, בקש הקב"ה לחטפן, גברה ידו* של משה, וחטפן ממנו. הוא שהקב"ה משבחו (דברים לד, יב) "לכל היד החזקה", יהא שלמא על ידא דגבר על ימינא 97. רבי יוחנן אמר, הלוחות היו מבקשים לפרוח, והיה משה תופשן. היינו דכתיב (דברים ט, יז) "ואתפוש בשני הלוחות", עד כאן. 
ופירוש זה מה שהיו שני טפחים ביד הקב"ה, ושני טפחים ביד משה, ושני טפחים חלק, כי התורה יש בה שלשה חלקים, דכתיב (דברים ו, כ) "מה העדות והחקים והמשפטים אשר צוה ה' אתכם". "חקים" הם נעלמים ונסתרים לגמרי מבני אדם, והוא יתברך ידע* דרכם 98. "העדות" שהם גם כן נעלמים מבני אדם, אבל אם מלמדים אותם לאדם, אז ידע ויבין אותם על אמתתם, רק צריכים להודיע אותם אליו 99. "משפטים" הם מצות ידועים, שאף אם לא נאמרו, דין הוא שיהיו נאמרים 100, כמו כבוד אב ואם, וגניבה, ורציחה, וכיוצא בהם 101. ואותם שנקראים "עדות", כמו שבת, שהיא עדות על שהשם יתברך ברא הכל בששה ימים, אבל לא נודע דבר זה מעצמו. וכן כמה וכמה מצות 102. 
ולכך שני טפחים הם בידו של הקב"ה, דהיינו החקים שלא נודע לנו, ולא נגלו לאדם כלל 103. ושני טפחים בידו של משה, הם המשפטים, והם גלוים לאדם מעצמם, והם ביד האדם. ושני טפחים הם אותם מצות שאין ידועים, ומכל מקום אם נאמרים הם ידועים. ולכך אינם ביד השם יתברך, דסוף סוף שייכים לאדם, כי יש לאדם בהם ידיעה כאשר נאמרו לו. וגם אינם ביד משה, כיון שאין ידועים אלו המצות מעצמו. ולפיכך שני טפחים חלק, שאינו לא ביד זה, ולא ביד זה 104. 
ולפיכך בשעה שהשם יתברך נתן הלוחות למשה, בהתחלת הקבלה היה השליש ביד משה. כי המשפטים תכף ומיד יש קבלה להם, כי האדם משיג אותם. אבל העדות שאי אפשר שידע אותם מעצמו, אין להם קבלה מיד 105. ולפיכך כאשר התחיל לתת להם הלוחות 106, לא היה השליש לא ביד הקב"ה, ולא ביד משה. דכיון שאפשר להבין ולדעת אותם, אין לומר שהם ביד הקב"ה. וגם אין לומר שהם ביד האדם, מאחר שאין ידועים לו. אבל החקים, שאין לאדם בהם הבנה כלל, הם ביד הקב"ה בתחלת הקבלה 107. כי אותם המצות אינם קרובים כלל אל האדם, כאשר אינם נגלים. ולכך על קבלת הלוחות אמר כי טפחיים היו ביד הקב"ה, וטפחיים חלק, וטפחיים - שהם השליש - ביד משה. וכל זה כאשר התחיל לתת הלוחות למשה. וקאמר, עם שהתורה אינה ביד משה רק טפחיים התחתונים, וטפחיים חלק, ושני טפחים עליונים ביד הקב"ה, (ש)נמצא שיש למשה חבור וצירוף אל התורה, דהיינו המצות שהם משפטים בלבד, ויש למשה הכנה לקבל התורה 108; כך היתה הכנתו לקבל התורה כל כך, עד שגברו ידיו של משה, כמו שיתבאר בסמוך 109. 
ועוד יש לפרש 110, כי התורה היא החבור בין השם יתברך שהשפיע התורה, ובין האדם, הוא המקבל את התורה 111. ולכך אמר כי השם יתברך היה* תופס בשני טפחים עליונים, ומשה המקבל היה תופס בשני טפחים התחתונים. ואמר כי שני טפחים חלק. ואותם שני טפחים חלק שותפים* בהם השם יתברך הנותן, והאדם* המקבל. ודבר זה מורה החבור הגמור שיש אל האדם עם השם יתברך על ידי התורה, כי הכי קיימא לן (ב"מ ז.) לענין שנים אוחזים בטלית, מה שהוא ביד כל אחד הוא שלו, והשאר חולקים בשוה. ושניהם משותפין בו 112, כך יש לפרש 113. 
אבל עיקר הפירוש 114, כי בא לומר כי בשעה שעשו העגל, כבר התחיל קבלת* התורה, ולא היה עדיין גמר קבלת התורה. והתחלת הדבר אינו עיקר הדבר, וכן גמר הדבר אינו עיקר הדבר 115. ועיקר קבלת התורה התחיל לצאת אל הפעל, ולא יצא אל הפעל לגמרי. וזה שאמר כי היו שני טפחים ביד הקב"ה, אותן שני טפחים העליונים, שהם גמר הקבלה, אותם היו ביד הקב"ה, שלא היה גמר הנתינה. ושני טפחים ביד משה, הם שני טפחים התחתונים, והם התחלת הקבלה, שכבר היה התחלת הקבלה, ולפיכך היו שני טפחים ביד משה. ושני טפחים האמצעים, והם עיקר הקבלה, מפני שאלו שני טפחים אמצע הלוחות, ואין זה התחלה וגמר הקבלה, רק עיקר הקבלה, הם חלק. כלומר שמפני שהתחיל לצאת לפעל, הנה אין זה ביד הקב"ה, ועדיין לא יצא לגמרי אל הפעל, ולכך אין נחשב שהם ביד משה המקבל. ולפיכך שני טפחים אינם ביד הקב"ה, ואינם ביד משה, ודבר זה מבואר 116. והנתינה בעצמה, היא שהלוחות הגיעו מן ידי הקב"ה אל ידי משה, אי אפשר שלא יהיה נחלק קצת על מה שממנו 117, וקצת על* מה שאליו 118, וקצת על אמצע - שאינו מה שממנו, ואינו מה שאליו, כמו שידוע 119. ולכך אמר כי שליש מן הלוחות הגיעו לידי משה, דהיינו מה שאליו. ושליש ביד הקב"ה, דהיינו מה שממנו. ושליש ביני וביני*, ואם כן דבר זה עצם הנתינה. והיה חטאם בזמן עצם הנתינה. כי אם לא נתן להם כלל, לא היה השטן מגרה בהם, כי עיקר הגרוי מצד עצם הנתינה 120. ואם כבר ניתנו הלוחות להם, לא היה שולט בהם 121. אבל כאשר היתה עצם הנתינה, היה שולט השטן. 
ואמר שגברה ידו של משה על ימינו. ביאור זה, כי משה היה בכח לקבל התורה, ולפיכך גברה ידו של משה, במה שהכח אשר יש לו לקבל דבר ולצאת אל הפעל המציאות, הכח הזה הוא יותר במה שהוא לצאת אל המציאות, שהמציאות יותר נחשב. אבל הכח לבטל דבר שלא יצא אל הפעל, אין ראוי שיהיה הכח כל כך 122. ולפיכך גברה ידו של משה, במה שכח משה להוציא התורה אל המציאות 123. ואם לא היה המקבל הזה, שהוא משה, מוכן אל קבלת התורה, אף שראוי שיהיה נמצא בעולם התורה, כיון שאין כאן מקבל מוכן שעל ידו תצא התורה אל הפעל, לא היה יותר כח משה להוציא אל הפעל התורה. ולכך הכתוב משבח משה (דברים לד, יב) "לכל היד החזקה", מפני כח הכנתו אשר היה מוכן לקבל התורה 124. 
ולדעת רבי יוחנן, לא היה ראוי שהשם יתברך יחטוף הלוחות. כי השם יתברך נותן, ואינו חוזר ולוקח 125. אבל מדרגת הלוחות בעצמם אין ראוי להיות עם המקבל בשביל חטא המקבל. וזה שאמר שהיו רוצים הלוחות לפרוח, הוא הסתלקות הלוחות - דהיינו מדרגתן ומעלתן - מישראל. שכאשר אין ראוי שיהיו עם המקבל, באין ספק שהיו מסתלקים הלוחות, דהיינו מדרגת הלוחות מן המקבל, והיה כאילו לא קבלו כלל הלוחות 126. רק מפני הכנת משה לקבל התורה*, שהיא כל כך גדול, שהיה מכריח. 
מן הדברים אשר הם גלוים וידועים, ומעיד עליו השכל, אחר שנמצאו הדברים* הטבעיים אשר ברא השם יתברך, "חוק נתן ולא יעבור" (תהלים קמח, ו) 1. ואם בדברים אשר שייך בהם שינוי 2 אינם משתנים, ואיך בתורה, שסדר השם יתברך כמו שסדר כל הנמצאים, איך יהיה שנוי בזה 3. ודבר זה בארנו הרבה 4. 
ובפרק קמא דעירובין* (יג.), אמר רב יהודה אמר שמואל משום רבי מאיר*, כשהייתי לומד תורה אצל רבי עקיבא, הייתי מטיל קנקנתום* לתוך הדיו 5, ולא אמר לי דבר. וכשבאתי אצל רבי ישמעאל, אמר לי, בני*, מה מלאכתך. אמרתי לו, לבלר אני. אמר לי, בני, הוי זהיר במלאכתך, שמלאכתך מלאכת שמים. שמא אתה מחסיר או מוסיף אות אחת*, ונמצא* אתה מחריב את כל העולם 6, עד כאן. ורצה בזה, כי התורה היא סדר המציאות 7. כאשר אתה מחסיר אות, או מוסיף אות, הרי יש כאן תוספת או חסרון על סדר המציאות. וכמו שסדר השם יתברך כל המציאות בכללו, ו"מעשה אלהים אין להוסיף ואין לגרוע" (ר' קהלת ג, יד), וכאשר יש תוספת או גרעון בסדר מציאות העולם, הוא חורבן כל העולם 8. וכן* התורה כאשר יש בה תוספת או גרעון, הוא חורבן כל העולם. כי כבר אמרנו פעמים הרבה, כי התורה נחשב בריאה חדשה בעולם 9, כאשר יצא לעולם הסדר אשר סדר השם יתברך את העולם בתורה, ודבר זה בארנו פעמים הרבה 10. ולכך המוסיף אות*, או גורע אות*, יש בזה שנוי בריאה. שאם יש תוספת או גרעון 11, כאילו יש חסרון או גרעון בעולם, שממנה* 12 התחייב סדר המציאות. ולכך המחסר בכתיבה, או המוסיף בכתיבה, הוא שנוי סדר המציאות, וזה חורבן העולם. כך יראה פירושו, והוא ברור 13. 
ורש"י ז"ל פירש 14 "וה' אלהים אמת" (ירמיה י, י), אם אתה מחסיר האל"ף, יהיה 'מת', ובזה אתה מחריב העולם. "וידבר ה'", אם אתה מוסיף אות לומר 'וידברו', אתה מחריב, עד כאן לשונו 15. אבל מה שאמר (עירובין יג.) 'אתה מחריב העולם', ולא אמר 'אתה חס ושלום מחרף ומגדף', מוכח דפירושו כמו שאמרנו 16. ורש"י ז"ל נקט דבר המבואר יותר, שהשנוי בזה הוא חורבן התורה שסדר השם יתברך. וכאשר חרב דבר מן מה שסדר השם יתברך, חרב כל המציאות 17. כמו שאם יעקר החמה או* הלבנה, אין ספק שיהיה חורבן העולם כולו 18, בעבור שאי אפשר שיהיה חסר דבר אחד מן מעשה אלהים, אשר אין להוסיף ואין לגרוע 19. וגם התורה היא* סדר השם יתברך את העולם 20, וכאשר יצא שנוי בסדר הזה, הוא בטול העולם. ואם משנה דבר, מבטל כל העולם. והאמת, דבכל האותיות של תורה קאמר 21. שמאחר שהתורה סדר השם יתברך, אם תוסיף אות אחת, או תחסיר אות אחת, הרי אתה מוסיף אות על סדר המציאות, או שאתה גורע. ואם כן איך אפשר לומר שדבר שהוא סדר המציאות ישונה* 22. 
ובמדרש 23, רבי אלכסנדראי אמר, אם באים כל העולם להלבין כנף אחד מן העורב, אינם יכולים. כך אם מתכנסים כל באי העולם לעקור יו"ד, שהוא קטן האותיות, אינם יכולים. ממי אתה למד, משלמה המלך עליו השלום, שבקש לעקור יו"ד מן התורה, וקטרגה 24. רבי שמעון בן יוחאי אומר, ספר משנה תורה עלה ונשתטח לפני הקב"ה. אמרה, רבונו של עולם, דייתקי שבטלה מקצתה, בטלה כולה 25. והרי שלמה המלך מבקש לעקור יו"ד שבתורה. אמר לו הקב"ה, לך 26, הרי שלמה בטל ומאה כיוצא בו, ויו"ד שבך אינו בטל לעולם. רבי יהושע בן קרחה אומר, יו"ד שב"שרי" עלה ונשתטח לפני הקב"ה, ואמר, רבונו של עולם, עקרתני משם* הצדקת זאת, וקראת שמה "שרה" 27. אמר הקב"ה, לך, מתחלה היית בסופן של אותיות בשם נקבה, אני נותנך בראש האותיות בשם זכר בצדיק שבעולמי, הדה הוא דכתיב (ר' במדבר יג, טז) "ויקרא להושע בן נון יהושע", עד כאן. ובמדרש עוד (ב"ר מז, א), אמר רבי שמעון בן יוחאי, יו"ד של שרי היה שט ופורח לפני כסא כבודו. אמר, בשביל שאני קטנה שבאותיות הוצאתני משרה הצדקת. אמר לו הקב"ה וכו' 28. 
הנה בארו הדברים שאמרנו, כי כמו שאי אפשר לשנות המציאות אשר ברא השם יתברך, כך אי אפשר לשנות דבר אחד מן התורה* אשר סדר השם יתברך גם כן. ולפיכך אמר, אם מתכנסים כל באי עולם להלבין כנף עורב, אינם יכולים. כי אין לשנות הנמצאים אשר ברא השם יתברך. וכך אם מתכנסים כל באי עולם לעקור דבר קטן מן התורה אשר סדר השם יתברך, אינם יכולים 29. ואמר שיש לך ללמוד דבר זה משלמה, שהיה נדחה מן מדרגתו. שהיה לו מקודם* מדרגה עליונה במלכות 30, ולבסוף ירד מן מדרגת המלכות 31. ודבר זה לא מצאנו בשום מלך* חוטא, שהיה נדחה מן המלכות 32. ולדעת רבותינו ז"ל במסכת גיטין* (סח:) לדברי כל היה נדחה מן המלכות. רב ושמואל; חד אמר, מלך והדיוט. וחד אמר, מלך והדיוט ומלך 33. ודבר זה לא היה בשביל החטא, שבשביל החטא לא היה נדחה ממדרגת המלכות, שהרי לא מצינו זה בשאר חוטאים שהיו נדחים מן המלכות, מפני 'כי מעלין בקודש ולא מורידין' (ברכות כח.) 34, ו'כיון שעלה שוב לא ירד' (זבחים פג.) 35, והשם יתברך פורע חובו בשאר עונשים 36. ואילו שלמה היה נדחה מן המלכות. ואין זה רק בשביל שהיה דוחה התורה, שעבר על* (דברים יז, יז) "לא ירבה לו נשים" (סנהדרין כא:). שכשם שהוא היה בא לדחות ולעקור התורה, היתה התורה דוחה אותו. כי מי שבא לדחות אות אחת, הוא עצמו נדחה 37. ובפרט התורה אשר "בה מלכים ימלוכו" (ר' משלי ח, טו), וכמו שיתבאר ענין זה 38. ולכך התורה, שבה מלכים ימלוכו, והוא היה רוצה לדחות התורה, היה הוא עצמו נדחה. ולא היה דוחה אותו שאר החטאים, כי שאר החטאים שהאדם עושה, אין לומר שהוא מבקש לעקור התורה. כי אף אם הוא חוטא, אין החטא מבטל התורה, כי הוא חוטא מצד יצרו 39. וכאשר היה שלמה מרבה נשים, לא היה חטא שלו במה שהיה מרבה נשים, רק בשביל שבתורה כתיב (ר' דברים יז, יז) "פן יסור לבבו", והוא* אמר 'אני ארבה ולא יסור לבבי' (סנהדרין כא:). ודבר זה הוא בטול לתורה מה שהיה אומר שאף אם ירבה לא יבא לידי זה שיסור לבבו 40. 
ולכך אמרו כי יו"ד של "ירבה" היה מקטרג עליו. ולמה היו"ד דוקא. וזה כי היו"ד סימן העתיד, שכל לשון עתיד שמשמש עליו יו"ד אית"ן 41, אי אפשר שיהיה רק בכונה במזיד ובמחשבה. כי כאשר יאמר 'לא יעשה זה', אי אפשר לפרש רק שלא יעשה במחשבה ובכוונה. אבל העבר, שאמר שעשה זה, אפשר לפרש שעשה זה בשגגה ובלתי ידיעה 42. ולפיכך לשון עתיד הוא מורה על המחשבה בלבד, שעלה על דעתו אותו דבר שבא עליו יו"ד האית"ן. וטעם זה, כי יו"ד האית"ן שבא על העתיד, אי אפשר בלא מחשבה ובלא דעת, לא כמו העבר, כי אפשר שיהיה בלא מחשבה 43. ומפני כי חטא שלמה היה במחשבתו ובשכלו, כמו שהתבאר, שאמר אף כי ירבה נשים לא יסור, והנה חטאו היה במחשבתו אשר נרמז ביו"ד מ"ירבה", שהוא לשון עתיד. ובזה היה רוצה לבטל התורה, כאשר השכיל* נגד התורה. ולכך אמרו כי יו"ד מ"ירבה" קטרג אותו. כי כבר אמרנו (ראש הפרק) (כמה) [כמו] שהעולם נברא מן השם יתברך כל דבר שבו אין להוסיף ואין לגרוע, כך התורה מסודרת מן השם יתברך כל דבר שבה 44. ואילו היה חטא שלמה שעבר המצוה מן "לא ירבה לו נשים", לא היה ראוי לומר כי יו"ד של "ירבה" היה דוחה אותו, והיה אומר 'המצוה היה דוחה אותו'. אבל לא היה חטא מה שעבר המצוה דוחה אותו, רק החטא שרצה לעקור הוויית התורה השכלית, שסדר השם יתברך הנמצאים כמו שהתבאר, והתורה סדר שלה, שלא ירבה לו נשים פן יסור לבבו 45. לכך אין לומר בזה שהיה מקטרגת אותו רק היו"ד של "ירבה", והבן הדברים האלו מאד. 
ורבי שמעון בן יוחאי אומר כי יו"ד של שרה וכו' 46. רוצה לומר, כי כל אשר הוא בתורה, ראוי שיהיה נצחי 47. וכאשר הוסר דבר ממנה, אי אפשר שיהיה בטל. ולכך כאשר קרא השם יתברך שמה "שרה" (בראשית יז, טו), כי היו"ד מורה על התיחדות "שרי" על עמה, ואחר כך נעשית "שרה" לכל העולם 48. ומפני כך הויה זאת, הוא הוית התיחדות שהיה בשרה, שנתבטל מן התורה, ודבר זה אין ראוי שיהיה שום הויה בתורה בטלה. ולכך הוסיף הויה זאת של התיחדות ליהושע. שכאשר היה מבקש משה שיהיה יהושע נבדל מן המרגלים, ולא יהיה בכלל המרגלים, רק מיוחד לעצמו, נתן ליהושע יו"ד (במדבר יג, טז) 49. כי היו"ד מורה על* התיחדות. וזה בשביל קטנות היו"ד 50, שהדבר שהוא קטן אין בו רבוי, וכולל רק המיוחד 51. ומעתה היו"ד שהוא הויה מורה על היחוד, לא נתבטל, רק נתוסף הויה זאת ליהושע. 
ואמר הקב"ה, שמתחלה היתה בסוף נקבה, ועתה תהיה בראש הזכר. ודבר זה מופלג מאד. ופירוש דבר זה, כי היו"ד מורה מעוט כאשר היא בסוף התיבה של "שרי", ומורה כי לא היתה רק לאומתה בלבד. אבל כאשר היו"ד היא בראש זכר, אף על גב שהיא מורה מעוט, היינו שהזכר יש לו מדרגה עליונה 52, וכל מדרגה עליונה היא מעט וקטנה 53. ודבר זה שייך בזכר דוקא, כי אין שייך זה בנקבה שתהיה מתחברת הנקבה במדרגת היו"ד הקטנה הנסתר, כי מדרגת הנקבה היא גלויה בלתי נסתרת 54. ולפיכך אין היו"ד בראש הנקבה, רק בסוף הנקבה, המורה על מעוט כח הנקבה. אבל לא בראשה, כי בראשה, אדרבה, מורה על המדרגה הקטנה הנסתרת. ולפיכך אמר הקב"ה, כי תחלה היתה בסוף הנקבה, שמורה מעוט כח. עכשיו תהיה בראש הזכר, וזה יהיה מורה גודל כח 55. 
מכל מקום 56 כי שרה מפני שהיא מן האמהות (ברכות טז:), מעוט הכח שלה ראוי שיהיה בראש הזכר, שיהושע בנה של שרה. ולפיכך ההויה שהיא בסוף של שרה, ו"אבן אשר מאסו הבונים" (תהלים קיח, כב), הם האבות, שהם התחלה 57, "היתה לראש פינה" (שם) אצל הבנים, שהם אחרונים. ולפיכך היו"ד שהיה בסוף "שרי", באה בראש "יהושע", כי סוף הדבר שהוא א' 58, הוא ראש והתחלה לאשר הוא אחריו 59. 
ותדע עוד, כי היו"ד היא אות חשובה, שהיו"ד מן השם 60. והוא משמש* בראש התיבה בלשון עתיד 'יפקוד', ובלשון נקבה בלשון עתיד בסוף 'תפקדי' 61. ודבר זה, כי מדרגת הזכר שהוא התחלה 62, והאשה משלמת את הזכר 63, וההשלמה הוא בסוף 64. ולכך היו"ד שהיה בסוף (שרה) [שרי], באה ליהושע בראש. והדברים האלו עמוקים מאד מאד בחכמה 65. והתבאר לך כי כל הוויות שהם בתורה, לא היה ביטול להם כלל. ובזה התבאר, ועוד יתבאר 66. 
כבר התבאר 1 ההכנה שהיה למשה אל התורה, שבשביל אותה ההכנה נתנה התורה על ידו 2. ומפני הכנת משה אל התורה, אמרו בפרק ד' דנדרים* (לח.), אמר רבי יוסי בר חנינא, מתחלה לא ניתנה תורה אלא למשה*, ומשה נהג בה טובת עין ונתנה לישראל, שנאמר (משלי כב, ט) "טוב עין הוא יבורך כי נתן מלחמו לדל". מתיב רב חסדא, "ואותי צוה ה' בעת ההיא ללמד אתכם חקים ומשפטים*" (דברים ד, יד) 3. ומתרץ, "אותי צוה", ואני לכם*. "ועתה כתבו לכם השירה הזאת" (דברים לא, יט) 5. השירה לחודא 6. "למען תהיה לי השירה הזאת לעד בבני ישראל" (שם) 7. אלא פילפולא בעלמא 8, עד כאן. 
וביאור זה, שרוצה לומר שהיה קבלת התורה בשביל שהיה משה מוכן לתורה, לכך ניתנה תורה למשה בלבד. רק מפני שמשה היה טוב* (מנחות נג:), היה* משפיע לאחרים, כמו שראוי אל השכל להשפיע 9, נתן משה התורה לישראל. ומה שכתוב בכל התורה "דבר אל בני ישראל", ענין זה מפני שהוא ישפיע לזולתו מצד הטוב שבו, שהוא אדם שכלי 10, אשר השכל משפיע אל הכל 11. ולכך נתן השם יתברך למשה התורה, שהוא היה ראוי ומוכן לתורה, כמו שהתבאר, ורק* הוא ישפיע לישראל התורה. מכל מקום עיקר הנתינה למשה מפני שהוא מיוחד בפרט אל התורה. ומקשה מן "ואותי צוה ללמד אתכם", דמשמע שציוה השם יתברך את משה ללמד לישראל, וכל צואה הוא כחיוב וכאזהרה 12. ולשון זה מוכיח כי לא למד משה לישראל מפני שהטוב משפיע לזולתו, רק היה מחוייב בדבר זה 13. ותירץ, דכך פירוש הכתוב, "ואותי צוה" התורה, כדי שאני אלמד אתכם התורה על צד הטוב 14. ומקשה, "ועתה כתבו לכם השירה וגו'", ומתרץ הא דאמר שנהג משה טוב עין - אפילפולא בלבד. רוצה לומר לימוד התורה בעצמה. אבל* לדעת החקים והמשפטים, בודאי היה דבר זה לכל ישראל. שהרי הם גזרות על ישראל, וחפץ השם יתברך לזכות ישראל שיעשו המעשים והמצות 15, לכך מצות התורה לא נתנו למשה בלבד 16. אבל פילפול של תורה, שאין יוצא ממנו שום גזרת הקב"ה, רק פילפולא בעלמא, דבר זה נתן למשה בלבד, מצד כי משההיה נביא לישראל, ואליו נתנה בראשונה החכמה והפילפול, וממנו לישראל 17. כי התורה מתיחסת למשה, וכמו שהארכנו למעלה 18 היחוס שיש למשה אל התורה, עד שנקראת "תורת משה" (מלאכי ג, כב) 19. 
אמנם אל תטעה לומר כי התורה הזאת היא לגמרי תורת משה. שאם כן יש לחשוב כאשר מת משה, נתבטלה חס ושלום התורה 20. ולכך אמר בפרק ד' דנדרים* (נדרים לח.) אמר רבי יוחנן, מתחלה היה משה לומד תורה ומשכחה, עד שניתנה לו במתנה, שנאמר (שמות לא, יח) "ויתן אל משה ככלתו לדבר אתו שני לוחות העדות וגו'*". ביארו בזה, מפני מדרגת התורה שאין לה צירוף וחבור אל האדם, היה משכח משה התורה כשלמדה 21, ולא היה חבור התורה אל משה 22. רק מצד מה שנותן השם יתברך ומשפיע לאדם התורה 23, ובזה הצד היה חבור התורה למשה, ולא שהיה החבור מצד משה בעצמו, כמו 24 שכל אדם שהוא מקבל מושכלות, ודבר זה בודאי מצד האדם עצמו, כי ראוי האדם שיהיה מקבל המושכלות 25. וכאשר יקבל האדם המושכל, אין לומר שניתן לו המושכל במתנה, כי כך הוא עצם מדרגת האדם, שיהיה מקבל המושכל, ואם לא היה [מקבל] המושכל, יהיה מציאות האדם לבטלה 26. אבל התורה למשה אינו כך, כי משה הוא בפני עצמו, והתורה היא מתנה מבחוץ, תוספת עליו. וזה שאמר "ויתן אל משה ככלתו לדבר אתו" 27. 
ובמדרש (ב"ר ו, ה), שלשה דברים נתנו במתנה לעולם, ואלו הן; התורה, והמאורות, והגשמים. התורה, שנאמר (שמות לא, יח) "ויתן אל משה וגו'". המאורות, שנאמר (בראשית א, יז) "ויתן אותם ברקיע השמים". הגשמים, שנאמר (ויקרא כו, ד) "ונתתי גשמיכם בעתם". רבי עזריה בשם רבי יהודה בר סימון אומר, אף השלום, שנאמר (שם פסוק ו) "ונתתי שלום בארץ". רבי יהושע בר נחמיה אומר, אף הישועה, שנאמר (תהלים יח, לו) "ותתן לי מגן ישעך". ורבי תנחום אומר, אף ארץ ישראל, שנאמר (תהלים קה, מד) "ויתן להם ארצות גוים וגו'". ויש אומרים, אף הנקמה, שנאמר (יחזקאל כה, יד) "ונתתי נקמתי וגו'". ורבנן אמרי, אף הרחמים, שנאמר (תהלים קו, מו) "ויתן אותם לרחמים לפני כל שוביהם". רבי יצחק בר מרין אומר, אף הפרשת הים הגדול, שנאמר (ישעיה מג, טז) "הנותן בים דרך וגו'", עד כאן. 
ביארו בזה, כי יש דברים שאינם מצד עולם הזה 28. ופירש רבי יוחנן, כי שלשה דברים הם מתנה לעולם; התורה, שהיא אינה ראויה לאדם מצד עצמו 29. כי התורה היא מן העולם העליון בתכלית הרחוק מן האדם 30. ולכך אמר הכתוב "ויתן אל משה ככלתו לדבר אתו", לשון נתינה, דבר שאינו מענין האדם 31. והמאורות שהם בעולם האמצעי 32, ומצד עצמו של אדם אין המאורות ראויים לו, רק שהם תוספת מתנה מן החוץ, שלא מענין האדם 33. והגשמים גם הם נבדלים מן האדם. ועם שהגשמים הם מעולם התחתון, מכל מקום מעולם* התחתון הוא נחלק 34, שהרי הגשמים מן מים עליונים 35, והקב"ה הבדיל בין מים עליונים לתחתונים (בראשית א, ז). ומפני זה, כאשר נתנו הגשמים על הארץ, דבר זה 'מתנה' נקרא. הרי הזכיר כי יש שלשה דברים, נגד שלש עולמות, שאין ראויים לאדם מצד עצמו 36. 
ומה שהוסיף רבי עזריה 'אף השלום', דבר זה מבואר, כי השלום אינו מענין העולם הזה, רק הכל במחלוקת, וזהו ענין עולם התחתון, במה* שהאחד נכנס בגדר השני, כמו שהוא ענין העולם הזה 37. ולכן* ענין העולם הזה אינו מענין השלום 38. ולפיכך השלום אינו רק מתנה לעולם 39. 
ומה שהוסיף רבי יהושע 'אף הישועה', כי השם יתברך נותן תשועה 40, ומצד עצמו של אדם אין לו תשועה, שאם מצד עצמו, אין זה נקרא 'תשועה'. רק התשועה אינה מצד עצמו, רק מתנה מבחוץ 41. 
ורבי תנחום אומר 'אף ארץ ישראל'. במה שהארץ הזאת קדושה, והיא ארץ של השם יתברך, וכדכתיב (יחזקאל לו, כ) "הלא עם ה' אלה ומארצו יצאו", נקראת ארץ ישראל ארצו של הקב"ה 42. ואין הארץ לאדם מצד האדם עצמו, כי אם מתנה היא מן השם יתברך 43. 
ויש אומרים 'אף הנקמה' 44. כי לגודל כח הזה של עכו"ם, אם לא כי השם יתברך בעצמו יתן הנקמה, שאינו מצד האדם, כי מצד האדם לא היה אפשר, לגודל כח שלהם. ודבר זה מבואר בחבור נצח ישראל, עיין שם 45. ולפיכך כתיב (יחזקאל כה, יד) "ונתתי נקמתי". 
ורבנן אמרי 'אף הרחמים' הם מצד השם יתברך המרחם, ואינו מצד האדם. כי מצד האדם היה אדם זה בצרה, והשם יתברך מרחם עליו 46. ודבר זה נקרא 'מתנה', כל דבר שאינו מצד האדם 47. 
ורבי יצחק אמר 'אף הפרשת הים הגדול' 48. כי הארץ ראוי לישוב, ולא הים, שהוא נבדל ומופרש מן האדם 49. ולפיכך הפרשת הים הגדול הוא במתנה, שאין ראוי לאדם מצד עצמו, לכך הוא מתנה בודאי 50. 
הרי התבאר כי נאמר לשון נתינה אצל התורה, מפני שהתורה אינה לאדם מצד האדם. ואלו תשעה דברים שזכר במדרש 51, והראשון הוא התורה, יש לך להבין אותם, כי הם דברים עמוקים עוד*, כי העשירי לא נתן אף במתנה, כי אין לאדם שום זכות 52. ולפיכך 53 כתיב (שמות לא, יח) "ויתן אל משה ככלתו לדבר אתו". ומעתה תבין כאשר התורה אינה רק מתנה, אם כן לא יקרה לתורה גם כן הויה והפסד, שהיתה התורה נכנסת בגדר השנוי. אבל עתה שהתורה היא מתנה, ואין התורה מצד האדם, לכך אין שנוי בתורה. כי לא תכנס התורה בגדר האדם, שהוא בעל הויה והפסד 54. 
ועל זה אמרו בפרק רבי עקיבא (שבת פח.) בריך רחמנא דיהיב אוריין תליתאי 55, על ידי תליתאי 56, לעם תליתאי 57, בירח תליתאי 58, ביום תליתאי 59. הברכה הזאת, שנתן לישראל תורה שהיא נצחית, ולכך אמר 'בריך רחמנא דיהיב לן אוריין תליתאי'. כי מה שהתורה היא משולשת, יורה כי התורה נצחית. וזה כי הדבר שיש לו הפסק, יש לו קצה. שכאשר הוא נפסד, הרי יש לו קצה 60. וכאשר יש כאן שלשה, הרי האמצעי שביניהם אין לו קצה כלל, ודבר שאין לו קצה, אין לו הפסק. ומפני שהתורה נצחית, ואין לה קצה, ולכך היא משולשת, כי השלישי אין לו קצה, ואשר אין לו קצה אין לו הפסק כלל 61. אבל שנים, הרי כל אחד מהם יש לו קצה. ולכך על השלשה אמר (ר' קהלת ד, יב) "וחוט השלישי לא במהרה ינתק" 62. וכן כל שלשה הוא לחזקה 63. וכל זה בעבור כי השלישי אשר הוא בין השנים, הוא באמצע, אשר האמצע אין לו קצה, כמו זה 64, ולכך הוא חזק יותר 65. ולפיכך נתנה התורה על ידי משה, שהוא שלישי, לעם משולש, בירח שלישי, ביום שלישי. כי השלישי אין לו קצה, וראוי שתנתן התורה במה שהיא נצחית ואינה בעלת קצה, על ידי מי שהוא שלישי, ובזמן שהוא שלישי 66. וזה שאמרו במסכת תענית (ה:) יעקב אבינו לא מת. ודבר זה מפני שהוא היה השלישי באבות, והשלישי אינו בעל קצה, ולכך הוא בחיים, ולא קבל קצה. ודבר זה בארנו בחבור גור אריה בפרשת ויחי 67, ובשאר מקומות* 68. ואם כי פירשנו למעלה (פי"א) עוד פירוש על מה שאמר 'בריך רחמנא וכו'' 69, שני הפירושים ענין אחד, הכל הוא מסגולת השלישי, וענין אחד הוא למבין 70. 
יש מבני מכחישי ה'* 1, אשר לא מבני ישראל המה 2, חשבו כי אין התורה נצחית כדעתנו 3, באשר מצות הרבה אי אפשר לקיים אותם כי אם בארץ 4, ובבנין בית הבחירה 5. ולכך אמרו כי איך אפשר שהתורה נצחית, כאשר אי אפשר לנו לקיים הרבה מהם 6. גם אמרו 7 כי אין התורה משלמת האדם רק בקיום כל המצות, ולא יעבור אחת מהם. כי הדבר אשר הוא שלם, ראוי שיהיה בלי תוספת וחסרון, כמו שנאמר בתורה (דברים ד, ב) "לא תוסיפו ולא תגרעו ממנו", שתראה מזה כי תורת משה לא תקבל בעצמה תוספת וחסרון 8. ולזה יראה כי התורה אינה משלמת האדם רק כאשר מקיים כל המצות כולם, ולא חסר אחת. ולפי זה לא תהיה משלמת רק אחד מן אלף שהיה מקיים כל התורה 9. 
אמנם בודאי כך הוא, כי תורת משה שלמה, בלי תוספת וחסרון כלל 10. אמנם במה שהאדם פרטי, די לו בשלמות פרטי, ואף מצוה אחת זוכה בה. כי הפרטי, במה שהוא פרטי וחלק, אין צריך לו רק שלמות פרטי, וכדתנן (קדושין לט:) כל העושה מצוה אחת, מטיבין לו 11, ומאריכין לו ימיו, ונוחל את הארץ 12. אף על גב דמוקי ליה בפרק קמא דקידושין (שם) שעשה מצוה אחת יתירה על זכיותיו 13, היינו מפני שאם רובו עונות, הרי הוא רשע מפני שרובו עונות (ר"ה טז:), ולכך צריך מצוה אחת יתירה על זכיות שלו. אבל בודאי בשביל מצוה אחת זוכה 14. ואם לא עשה חטא כלל, וגם לא עשה מצוה, תכף אחר שנעשה בן י"ג ונתחייב במצות (אבות פ"ה מכ"א), אם עשה מצוה אחת בלבד, זוכה לכל אשר אמרנו בשביל מצוה אחת, כי מצוה אחת פרטית זוכה בה האדם הפרטי 15. ולכך קאמר במשנה 'כל העושה מצוה אחת מטיבין לו וכו'', ולא תני 'כל העושה מצוה אחת יתירה על זכיות שלו', לאשמועינן שאם אין לו זכיות ואין לו חובות, שנעשה עתה גדול בשנים, די לו במצוה אחת. רק שאם חטא, צריך נגד החטא זכיות שיהיה מחצה על מחצה, ואז המצוה היתירה 16 מכרעת 17. 
והכתוב שאמר (דברים כז, כו) "ארור אשר לא יקים את דברי התורה לעשות אותם וגו'" 18, פירש הרמב"ן ז"ל (שם), וזה לשונו; ולפי דעתי, כי קבלה הזאת שיודה במצות בלבו, ויהיו בעיניו אמת*. ויאמין שהעושה אותם יהיה לו שכר וטובה, והעובר עליהן יענש. ואם יכפור באחת מהן, או תהיה בעיניו* בטלה לעולם, הנה הוא ארור. אבל אם עבר על אחת מהן, כגון שאכל חזיר והשקץ לתאותו, או שלא עשה סוכה ולולב לעצלה, איננו בחרם הזה. כי לא אמר 'אשר לא יעשה את דברי התורה הזאת', אלא "אשר לא יקים וגו'"*, כטעם (אסתר ט, כז) "קיימו וקבלו היהודים והנה". הוא חרם המורדים והכופרים, עד כאן לשונו. 
ולפי דעתו הנה "ארור" זה על דבר שהוא בלב בלבד, והוא הכופר בכל התורה כולה 19. וזה טעות*, כי אין שייך במי שהוא כופר "ארור", כי הוא מין גמור 20. ובפרק אלו נאמרין* (סוטה לז:) 21, דרש רבי יהודה בר נחמני מתורגמניה דרבי שמעון בן לקיש, כל הפרשה כולה לא נאמרה אלא בשביל נואף* ונואפת 22, שנאמר (דברים כז, טו) "ארור האיש אשר יעשה פסל ומסכה תועבת ה'", דעביד פסל ומסכה* ב"ארור" סגי ליה 23, אלא שבא* על הערוה, והוליד בן, ועבד עבודת אלילים. אמר הקב"ה, ארורים אביו ואמו של זה, שכך גרמו לו 24, עד כאן. ומכל שכן איך נאמר שהפרשה הזאת נאמרה בכופרים בתורה לגמרי, וכי ב"ארור" סגי ליה 25. והראיה שהביא (הרמב"ן) מן "קיימו וקבלו" (אסתר ט, כז) אינה כלום, כי שם היה התחלת קבלת המצוה 26, ושייך בזה "קיימו וקבלו", שיהיו קיום לקבלתם. אבל התורה כבר קבלו אותה, ואין צריכה קבלה עוד 27. 
ועל דרך הפשט יראה 28, שלכך אמר "אשר לא יקים", ולא אמר 'אשר לא יעשה', שלא היה משמע רק מצות עשה, שכך משמע 'אשר לא יעשה דברי התורה', וזה משמע על מצות עשה 29. ואינו דומה למה שנאמר (דברים כט, כח) "הנסתרות לה' אלהינו והנגלות לנו ולבנינו לעשות את כל דברי התורה הזאת" 30, דשם נאמר "כל דברי התורה", ובודאי על הכל נאמר, אף על הלאוין. וכאן לא נאמר "כל". ועוד, אם פירוש "לעשות" מצות עשה, נילף לא תעשה בקל וחומר 31. אבל לענין שבועה 32, אין לומר אם נשבע על הקל קל וחומר על החמור, דאין בשבועה רק מה שנשבע 33. ולכך נאמר "אשר לא יקים", שהוא לשון על* לא תעשה גם כן. כי האוכל חלב נאמר שלא קיים מצות חלב (ויקרא ג, יז). ולא שייך לומר שלא עשה מצות חלב, כיון שאין במצוה הזאת מעשה כלל 34. ואחר כך כתיב "לעשות אותם", היא מצות עשה. 
ובודאי הרמב"ן ז"ל לא נדחק לפירוש זה 35 בשביל מלת "לא יקים* התורה" 36, שודאי יש לפרש אחד מדברי תורה 37. ובלאו הכי גם כן אינו קשיא 38, כי למה לא יהיה בכלל "ארור" העובר על מצוה אחת, כמו שהוא בכלל ארור "משגה עור בדרך" (דברים כז, יח). כי אין בלשון "ארור" כרת וערירי, רק ארור בעלמא 39. ואפילו אם הוא לשון חרם ונדוי 40, הרי כאשר יראה חטא בחברו חייב בודאי לנדותו, ודבר זה נזכר בכמה מקומות 41. ואם* כך אפילו נדוי בבית דין שלמטה חייב, כל שכן "ארור" שהוא נדוי מן השמים, שהוא חייב 42. 
ובירושלמי (סוטה פ"ז ה"ד) 43 דרש על מקרא ד"לא יקים את דברי התורה" (דברים כז, כו), וכי יש תורה נופלת 44, רבי שמעון בן אליקים אומר, זה החזן 45. רבי שמעון בן חלפתא אומר, זה בית דין שלמטה 46. אמר רבי אסי בשם רבי תנחומא בר חייא, למד ולימד ושמר ועשה, והיה סיפק בידו להחזיק, ולא החזיק 47, הרי זה בכלל "ארור", עד כאן. ויראה פירושו, כי הם ידרשו כי פירוש "יקים", שצריך החזן* להקים הספר תורה, ולא יאחז אותה למעלה, רק יאחז אותה למטה ויקים אותה למעלה 48. וזהו הקמתה ממש גם כן 49, כי כאשר נוהג בה כבוד, דבר זה קיום התורה. ואם יאחז אותה שלא בכבוד, דבר זה הוא נפילה, שגורם שתפול התורה. לכך כתיב "אשר לא יקים", כלומר שהאדם חייב לעשות שהתורה לא תפול, וזה כאשר יתן כבוד לתורה, אז הכל עושים את התורה במעשה. ואם חס ושלום מבזין את התורה, כמו החזן שאוחז בו למעלה, ואינו* דרך כבוד, דבר זה גורם לה נפילה, שלא יקיימו התורה, שיאמרו מה היא התורה חשובה. וזה שאמר 'זה החזן' 50. ולדעת רבי אסי, שצריך להחזיק התורה ביד אחרים שיעשו את התורה, ואם אינו עושה, הרי הוא בכלל "ארור", שלא החזיק בתורה 51. 
והנה נצחיות התורה מבואר במופת ברור אצלנו; כי התורה היא מן השם יתברך, ומצד המקבל אינה ראויה, כי האדם הוא בעל גוף וגשם 52, אם לא שהיא מתנה לאדם כמו שנתבאר לפני זה (פרק נ). כי התורה היא מן השם יתברך, ואיך יהיה לדבר זה שנוי וחלוף*. ואם התורה מצד המקבל, אפשר 53, כי המקבל הוא משתנה. אבל הדבר שהוא מצד העלה, כמו שהיא התורה, שהיא מצד העלה, אם כן איך אפשר שיהיה לדבר זה שנוי 54. ולא תוכל לומר כי אף שהתורה היא מצד השם יתברך, מכל מקום נתן אותה אל המקבל 55. דבר זה אינו קשיא, כי העלה אשר הוא נותן התורה, הוא השם יתברך, והרי בידו המקבל כחומר ביד היוצר לעשות בו כרצונו שלא יהיה לו שנוי. וכמו שאמר הכתוב* (ר' ירמיה יח, ו) "הלא כחומר ביד היוצר אתם בית ישראל בידי*". ולכך אמרו ז"ל (שבת פח.) שהיה נתינת התורה מצד השם יתברך, הוא העלה, לא מצד האדם המקבל 56. שאם היה נתינת התורה מצד המקבל, היה חס ושלום שנוי לתורה, כאשר יש השתנות למקבל 57. 
ולכך אמרו במדרש, כמו שבארנו למעלה* 58, כאשר בא השם יתברך לתת התורה, כפה עליהם ההר כגיגית שיקבלו את התורה, שיהיו ישראל נחשבים אנוסתו, ובאנוסה נאמר (דברים כב, כט) "לא יוכל שלחה כל ימיו". והדבר הזה, כי רצה שיהיה הכל מצד העלה, כי הדבר שהוא מצד העלה אין השתנות לו. ואינו כמו כאשר הדבר מצד המקבל, כי המקבל יש לו שנוי. לכך כאשר היה מאנס את האשה, והיה החבור מצד הצורה, שהוא האיש, שנחשב כמו הצורה 59, אז יש לחבור הזה קיום נצחי. לכך נאמר "לא יוכל שלחה כל ימיו", כי החבור הזה נמצא מצד הצורה. ולא כאשר החבור היא מצד האשה גם כן, שהאשה היא המקבל 60, והמקבל יש לו שנוי. כי כל מקבל הוא מצד החמרי, אשר בו השנוי 61. ולכך היה נתינת התורה מצד העלה, הוא השם יתברך, לא מצד המקבל, ואי אפשר רק שיהיה נצחי. ולמעלה (פרק לב) פירשנו זה קצת בענין אחר 62, והכל הוא אחד 63. 
ויותר מזה, כי התורה בשעה שנתן אותה השם יתברך לעולם, הרי סדר את העולם בסדר אשר ראוי שיהיה נוהג העולם כסדר הזה 64, והוא יתברך ממנו סדר הכל 65. ומאחר שכן הוא, כיון שאין בטול לסדר העולם 66, הוא העולם הטבעי, איך אפשר שיהיה בטול לסדר שהוא למעלה מן הטבע 67. ואין צריך עוד יותר ראיה ומופת על זה. 
התבאר לך בפרק שעבר כי אי אפשר רק שתהיה הויית התורה נצחית. עתה* יש עלינו לבאר מה שבא בדברי חכמים בפרק קמא דברכות* (יב:) 1, תניא, אמר להם בן זומא לחכמים, וכי מזכירין יציאת מצרים לימות משיחנו*, והלא כבר נאמר (ר' ירמיה כג, ז-ח) "הנה ימים באים נאם ה' ולא יאמרו עוד חי ה' אשר העלה את בני ישראל ממצרים כי אם חי ה' אשר העלה ואשר הביא את זרע בית ישראל מארץ צפונה ומכל הארצות אשר הדחתים שם". אמרו לו, לא שתעקר יציאת מצרים ממקומה, אלא שתהא שעבוד מלכיות עיקר, ויציאת מצרים טפל לה*, עד כאן 2. והרי מבואר לפניך, כי למאן דאמר שאין מזכירין יציאת מצרים 3, יהיו בטלין כמה מצות, כמו מצות פסח, ומצה, וביעור החמץ, שנאמר אצל זה (דברים טז, ג) "למען תזכור את יום צאתך מארץ מצרים כל ימי חייך" 4. ומאחר שאין מזכירים יציאת מצרים לימות משיחנו, תהא מצוה זאת בטילה 5. 
והרשב"א ז"ל השיב 6, שאילו כתיב 'למען תזכור יום צאתך כל ימי חייך שבעת ימים תאכל מצות' 7, היה משמע בודאי כי לא נצטוו במצות מצה וביעור חמץ רק בשביל שיזכיר יציאת מצרים. אבל מאחר דכתיב "יום צאתך" בסוף 8, ראיה מוכרחת שהם שני דברים. וכך פירוש הכתוב; "שבעת ימים תאכל עליו מצות", והיא מצוה בפני עצמה, "כי בחפזון יצאת ממצרים" 9. ולמען זאת, כלומר בשביל שיצאת ממצרים בחפזון, תזכור יום צאתך כל ימי חייך בפה. ואם כן, לא תהיה מצות מצה בטילה, שמצות מצה אינה תולה בזכרון יציאת מצרים 10. 
ובלא זה גם כן יראה דלא קשה, דהא על כל פנים מה שכתוב "למען תזכור יום צאתך" לא* על ידי אכילת מצה. שהרי חכמים פירשו (ברכות יב:) "למען תזכור יום צאתך" על הזכירה בפה, ולא על אכילת מצה 11. ועל כרחך פירושו 12 כמו שפרשנו בחבור גבורות ה' (פנ"ג), "שבעת ימים תאכל עליו מצות", וכאשר תאכל עליו מצות, מעתה תוכל לזכור יום צאתך כל ימיך. שאם לא אכלת* מצה בזמן היציאה, לא היה זה זכירה מה שהוא זוכר כל יום ויום, אחר שאין ידוע מה ענין היציאה 13. אבל עתה שתאכל עליו שבעת ימים מצה, מעתה זכירה של כל יום ויום הוא זכירה ליום היציאה 14, אבל המצוה של אכילת מצה אינו בשביל הזכירה 15. ופירוש "למען" בכאן, כמו (דברים כט, יח) "בשרירות לבי אלך למען ספות הרוה את הצמאה". שאין* פירושו שהולך בשרירות לבו למען שיוסיף לו הרוה את הצמאה, אבל פירושו כאשר הוא הולך בשרירות לבו, דבר זה הוא לספות הרוה את הצמאה 16. וכך פירושו כאן, שבעת ימים תאכל מצות, בשביל זה תזכור יום צאתך כל ימי חייך. 
וכבר פירשנו בחבור נצח ישראל 17. ולי יראה דאף לבן זומא, לא שתהא הזכרת יציאת מצרים בטלה. כי יציאת מצרים היא התחלת ישראל שהיו אל השם יתברך 18. ואין חלוק בין בזמן הזה ובין לימות משיחנו, ואין צריך רבוי אל ימות משיחנו, שלעולם יש לזכור ההתחלה, היא יציאת מצרים 19. רק דחכמים דרשו "כל ימי חייך" להביא לימות משיחנו 20, אם כן סבירא להו דהזכרת יציאת מצרים כדי לזכור הטובות שעשה השם יתברך עם ישראל, ולכן לדידהו ימות משיחנו* רבוי. שלא תאמר כי אצל הטובה הגדולה של ימות משיחנו, אין לזכור טובת יציאת מצרים, ולכך צריך רבוי. ומקשה להו, והלא אין* לזכור טובת היציאה אצל טובת ימות משיחנו, דכתיב (ירמיה כג, ז-ח) "לא יאמר חי ה' וגו'", שתראה כי טובת היציאה אין לה זכר כלל אצל טובת ימות משיחנו. אלא ודאי הזכירה של ההוצאה 21, דהיינו שיש לזכור לעולם התחלת ישראל שהיו לעם ה' על ידי היציאה, ובשביל כך המצוה לזכור יום היציאה. ואם כן לא צריך רבוי, דמאי שנא ביאת משיחנו מבזמן הזה, כי לעולם צריך להזכיר התחלת ישראל רק לדברי חכמים, שהזכרת היציאה בשביל הטוב שהטיב השם יתברך עמנו 22, והוה אמינא שאצל הטובה* שיהיה לישראל לימות משיחנו אין להזכיר יציאת מצרים, ולכך צריך רבוי של "כל ימי חייך" 23. ועל זה מקשה, והלא האמת כך הוא, כי לא יהיה נזכר יציאת מצרים אצל גאולה האחרונה, שכל כך גדול תהיה גאולה אחרונה. ומתרץ, לא שלא יזכר לגמרי, אלא שיהיה שעבוד מלכיות עיקר וכו'. אבל על כל פנים יזכר יציאת מצרים אליבא דכולי עלמא, מפני שהוא התחלת ישראל שלקח אותם 24. ובשביל זה יהיה יציאת מצרים נזכרה 
ובמסכת נדה בפרק האשה שעושה צרכיה* (סא:), בגד שאבד בו כלאים 25, הרי לא ימכרנו לפרסי* 26, ולא יעשנו מרדעת לחמור 27. אבל עושה אותו תכריכין למת 28. אמר רב יוסף, זאת אומרת מצות בטילות לעתיד לבא 29. ופליגי דרבי ינאי, דאמר רבי ינאי לא שנו אלא לסופדו 30, אבל לקברו אסור 31. ומזה מוכיח 32 שהמצות בטילות לעתיד לבא. והרשב"א ז"ל פירש 33, מה שאמר 'מצות בטילות לעתיד לבא', היינו אחר המיתה מיד, בעולם הנשמות 34. הטעם כמו שמפרש שם, כיון שמת האדם נעשה חפשי מן המצות 35. ומה שאמרו 36 בע"א (ע"ז ג.) בפסוק (דברים ז, יא) "היום לעשותן" ולא למחר לעשותן, "היום לעשותן" ולא היום ליטול שכרן 37. כל זה הוא בעולם הנשמות, אבל לא בזמן התחיה 38. וכל שכן לימות משיחנו 39, שהרי אמרו (ברכות לד.) 'אין בין עולם הזה לימות משיחנו אלא שעבוד מלכיות בלבד' 40. ואיך סלקא דעתך שיהיו המצות בטילות לימות משיחנו. כך כתב הרשב"א ז"ל. והביא ראיה לזה, דאם לא כן, רק פירושו מה שאמר 'היום לעשותן ולא למחר' היינו לזמן התחיה, למה מקשה בפשיטות 'והאמר רבי יהושע בן לוי היום וכו'', כאילו אין חלוק 41, והא רבי אמי* דסבירא ליה דלקברו אסור, סבר המצות אין בטלות לעתיד, ולכך אסור לקבור בבגד כלאים 42. 
וסוגיא דגמרא (נדה סא:) כך הוא 43; בגד שאבד בו כלאים, לא ימכרנו וכו', אבל עושה אותו תכריכין למת. אמר רב [יוסף], זאת אומרת מצות בטילות לעתיד לבא. אמר ליה אביי, ואיתימא רב דימי, והאמר רבי ינאי לא שנו אלא לסופדו, אבל לקברו אסור. אמר ליה, ולאו אתמר עלה [אמר רבי יוחנן] אפילו לקברו 44. ורבי יוחנן לטעמיה, דאמר רבי יוחנן "במתים חפשי" (תהלים פח, ו), כיון שמת האדם נעשה חפשי מן המצות, עד כאן. ולפי הסוגיא דגמרא אין נראה דהא דקאמר רב יוסף 'מצות בטילות' היינו משום דמת פטור מן המצות, כדאמר רבי יוחנן 45. דלא הוה ליה למימר בהך לישנא, רק הוי ליה למימר 'זאת אומרת מת פטור מן המצות', כדאמר רבי יוחנן. אלא דרבי יוחנן לחוד, ודרב יוסף לחוד. דרב יוסף אתי לאשמועינן דמצות בטילות לעתיד, היינו לזמן התחיה כשיעמדו המתים, לא יהיו המצות נוהגות. דאם לא כן 46, כיון דקיימא לן בגד הנקבר עם המת עולה עמו לעתיד 47, דאף על גב דמת פטור מן המצות, הרי כשיעמוד המת יהיה חייב במצות 48. והתכריכים עצמם שהם למת, הם בשביל התחיה 49, להודיע כי אין המת כמו הבהמה שאין לו תקוה ותוחלת, אבל הוא חוזר לחיותו 50, כאדם שהוא ישן וחוזר לעמוד 51. כדכתיב (ישעיה כו, יט) "הקיצו ורננו שוכני עפר", הרי שקרא הכתוב אותם ישנים 52. ולפיכך לא היה ראוי לעשות להם תכריכין של כלאים אם לא היו המצות בטלות לעתיד. 
ובמדרש 53 "ומותר האדם מן הבהמה אין" (קהלת ג, יט), רב הונא 54 ורב אמי; חד אמר, שעשה לו קבורה. וחד אמר, שעשה לו תכריכין, עד כאן. וביאור זה מה שאמר הכתוב "ומותר האדם מן הבהמה אין", רוצה לומר כי האדם מצד גופו בעולם הזה כלה ומת 55. ואם אמר הכתוב 'ואין יתרון לאדם מן הבהמה', היה משמע שאין יתרון כלל לאדם מן הבהמה. אבל כיון שהכתוב אמר "ומותר האדם", משמע שיש לו יתרון לאדם, אבל יתרון זה "אין". רוצה לומר שאין לו מציאות בפעל 56. ופליגי בזה; חד אמר, שעשה לו קבורה, ובזה נראה כי אין האדם כמו הבהמה שאין לו תקוה עוד, ולכך אין הבהמה נקברת, אבל האדם נקבר* 57. וקבורתו מורה על שלעתיד יקום ויחיה ולא קבל ההעדר מכל וכל. שאם קבל ההעדר מכל וכל, למה לו הקבורה. אבל מורה דבר זה שאין לו ההעדר מכל וכל 58. וכן אם קבל העדר מכל וכל* למה לו התכריכין, כיון שקבל העדר מכל וכל. אבל יתרון זה אין לו מציאות עתה, שהרי הגוף מת 59, ולכך אמר הכתוב "ומותר האדם מן הבהמה אין". 
ומחלוקת אלו החכמים; למאן דאמר יתרון זה קבורה, כי הגוף לא קבל העדר מכל וכל 60, כי הגוף הוא עיקר 61 האדם 62. ועוד, כי הגוף הוא מן האדמה (בראשית ב, ז), אשר האדמה ראוי לקיום יותר. והוא דבר נפלא, נתבאר במה שאמר הכתוב (קהלת א, ד) "והארץ לעולם עומדת" 63, ומזה באה התחיה לאדם 64. ולכך אמר "ומותר האדם מן הבהמה אין", רוצה לומר הקבורה. כי הקבורה מורה שאין כאן העדר גמור מצד גופו. שאילו היה העדר גמור, לא שייך קבורה לדבר שהוא העדר גמור 65. 
ולמאן דאמר 'זו תכריכין', רוצה לומר כי כבוד האדם וצלמו האלהית לא יקבל העדר גמור, שאין כבוד האדם וצלמו נכנס בכלל ההעדר. שאילו היה מקבל העדר גמור, למה לו התכריכים לכבודו, הרי כבודו נעדר. אלא אין כבודו נעדר לגמרי*, ולכך ראוי אל התכריכין 66. ואף אם אין זה נמצא בפעל לגמרי 67, מכל מקום אין העדר לכבוד האדם וצלמו. וזה שאמר "ומותר האדם מן הבהמה אין" אלו התכריכין, רוצה לומר שלא קבל כבוד האדם [ו]צלם שלו העדר גמור 68. והוא ידוע 69 ממה שאמרו חכמים (תענית ה:) יעקב אבינו לא מת 70, ואמרו (בבא מציעא פד.) שופרא דיעקב מעין שופרא דאדם הראשון, אשר על אדם הראשון נאמר "כי בצלם אלהים ברא" 71. וכבר בארנו זה במקום אחר 72. ויש לך להבין מעתה מחלוקתם*; מאן דאמר שיש לו קבורה, שהוא שייך לגוף. ומאן דאמר שיש לו תכריכים, שהם כבוד האדם, שראוי האדם לכבוד מפני צלם אלהים, ומצד הצלם הזה הוא התחיה 73. 
ומעתה מה שאמר 'מצות בטילות לעתיד' (נדה סא:) 74, שאם לא היו בטילות לעתיד, כיון שתכריכין הם בשביל התחיה, ומורים התכריכים שהוא חי בכח, ראוי* שלא יהיו כלאים 75. אבל מפני שהמצות בטילות לעתיד, לכך מותר בכלאים. ורבי אמי* דסבר דלקבור בו אסור (שם), יראה דשפיר סבר דמצות בטילות לעתיד 76, מכל מקום אסור לקבור בו בעולם הזה 77. ואפילו אם סבר רבי אמי* דמצות אין בטילות לעתיד 78, מכל מקום לא קיימא לן כוותיה, רק כרבי יוחנן, דאפילו לקבור בו מותר 79. 
והשתא הא דפריך בפרק קמא דע"א* 'והאמר רבי יהושע בן לוי "היום לעשותן" ולא למחר לעשותן' 80, היינו כי מי שלא קיים המצות בעולם הזה, אין יכול לומר שיקיים אותם בעולם הבא - לדברי הכל פריך. כי אם לא קיים המצות עתה, לא יועיל לו שיקיים אותם לעולם הבא, ופשוט הוא 81. וקאמר (נדה סא:) דרבי יוחנן לטעמיה 82, כלומר שאל יקשה לך אפילו מצות בטילות לעתיד, כיון דלובשין אותו עתה בעולם הזה, יהיה חייב המת. ולכך אמר 'רבי יוחנן לטעמיה', דמת פטור מן המצות, אם כן מותר בכלאים 83. וכן מוכח מדברי התוספות (שם ד"ה אמר) 84, שהרי התוספות פירשו ד'מצות בטילות לעתיד לבא' כשיעמדו בלבושיהן, ולפיכך מותר בכלאים 85. הרי התוספות מפרשים כי מה שאמר 'מצות בטילות לעתיד' הוא לזמן התחילה. 
ומעתה התבאר מה שאמר 'מצות בטלות' הוא לזמן התחיה. ומכל מקום אין לומר בזה כלל שהתורה חס ושלום תהיה בטלה, שאם כן היה לו לומר 'זאת אומרת התורה תהיה* בטלה', אבל אמר 'מצות בטלות לעתיד' 86. שלא יהיו בסגנון זה שהם עתה. כי התורה היא סדר עולם הזה, כמו שבארנו 87. אבל לזמן התחיה, הוא עולם הבא 88, ואין לו סדר העולם הזה 89. ולכך מצות התורה יהיו בטלים, כפי מה שהוא סדר עולם התחיה 90. ומכל מקום לא נקרא זה בטול התורה, כי התורה כוללת סדר כל המציאות, וגם בתורה נרמז סדר המציאות שהוא לזמן התחיה מה שיהיה 91. והרי התורה קיימת כבראשונה 92. וכמו שכתוב בתורה על איזה מצות שלא יהיו נוהגים רק לזמן, שהרי "לא תסוב נחלה ממטה למטה" (במדבר לו, ט) הוא לדור באי הארץ בלבד (תענית ל:). ולא יאמר בזה שהתורה חס ושלום בטלה, אבל יאמר שכך אמרה התורה, שהמצוה היא זמן זה ולא יותר 93. וכך בתורה כתיב כל סדר המציאות לנצח נצחים. ואם אנו לא יודעים 94, אבל לעתיד נבין דברי תורה על בוריה. ונדע כי מה שכתוב בתורה מצות אלו 95, הם שייכים כמו שהוא האדם בעולם הזה עם גופו שיש לו בעולם הזה. ולזמן התחיה 96, לפי מה שהוא סדר בעולם התחיה, כמו שיתבאר אחר כך 97. לכן אף אם אנחנו מודים כי לזמן התחיה בטלים המצות כפי פשט הגמרא, אין בזה שנוי אל התורה כלל בדבר מה. וזה שרצינו לבאר, ועוד יתבאר 98. 
בזה הפרק נוסיף ראיה מדברי חכמים 1. במדרש 2 "חכמות בנתה ביתה טבחה טבחה אף ערכה שלחנה" (ר' משלי ט, א-ב) 3, זו אסתר המלכה. בשעה שהגיע צער לישראל, התקינה סעודה לאחשורוש ולהמן הרשע, ושכרתם* יין ביותר. וכסבור היה המן בעצמו שחלקה לו כבוד. והוא לא ידע שפרשה לו מצודה, שמתוך ששכרה אותו יין, קנתה אומתה לעולם. "אף ערכה שלחנה" בעולם הזה ובעולם הבא. איזה, [זה] שם טוב שקנתה. שכל המועדים עתידים ליבטל, וימי הפורים לא בטלים לעולם, שנאמר (אסתר ט, כז) "ולא יעבור* וגו'". רבי אלעזר אומר, אף יום הכפורים לא יבטל לעולם, שנאמר (ויקרא טז, לד) "והיתה זאת לכם לחקת עולם", עד כאן. 
ויש מפרשים 4, מה שאמר 'כל המועדים עתידים להיות בטלים', היינו על ידי גזרת שמד יהיו* בטלים המועדים. אבל פורים ויום הכפורים לא נתבטלו על ידי שמד 5, וזה הבטחה בלבד לישראל 6. ואין המדרש מוכח כך 7, רק דקאי על מה שאמר "אף ערכה שלחנה" בעולם הזה ובעולם הבא 8. 
אבל הפירוש הוא כמשמעו, שמצות בטלות לעתיד 9, ופורים ויום הכפורים לא יהיו בטלים. ואם תשאל, למה אלו שני המועדים לא יהיו בטלים. דבר זה לפי ענין אלו המצות, כי ענין אלו המועדים הם כמו התחיה, שאחר שהגיעו למיתה - יחזרו לחיים כבראשונה, וכן יום כפורים שהאדם אשר הוא חוטא ונגזר עליו המיתה יחזרו לחיים כבראשונה 10. וכן יום כפורים, שהאדם אשר הוא חוטא, ונגזר עליו המיתה, יחזור לו החיים. ולפיכך פורים, אשר הגיעו לחרב, וחזר להם החיות, אין ספק שהגיע להם דבר זה ממדרגה עליונה, שממנה החיות שלא בטבע 11. כי החיות הטבעי כבר נגזר על זה המיתה, ואי אפשר רק שפתח להם השם יתברך שער העליון, אשר ממנו חזר להם החיים 12. וכן יום כפורים, אחר שנגזר עליו המיתה, כאשר יחזור לו החיים, אי אפשר רק על ידי עולם העליון 13, ודבר זה מבואר 14. ולכך ראוי שאלו שני מועדים בפרט לא יהיו בטלים לזמן* התחיה, כי אלו המועדים הם גם כן ממין אותו העולם ודוגמתו, ואין בטול דבר לעתיד כאשר יחזרו לחיות שלהם 15, כי אלו שני המועדים גם כן כך, שאחר שנגזר המיתה חזר החיים מן השם יתברך 16. 
וכאשר אתה תבין עוד אלו שני המועדים, הנה הם שניהם שוים 17. וזה כי ביום הכפורים מקריבים שני שעירים (ויקרא טז, ה). ובמדרש (ב"ר סה, יד) "וקח לי משם שני גדיי עזים טובים" (בראשית כז, ט), טובים לך, טובים לבניך; טובים לך, שעל ידיהם אתה נוטל הברכות. וטובים לבניך, שעל ידם מתכפר להם, דכתיב (ויקרא טז, ל) "כי ביום הזה יכפר עליכם", עד כאן 18. ועוד במדרש 19, "ונשא השעיר עליו את כל עונותם" (ויקרא טז, כב), היה נוטל הקב"ה עונות ישראל, ונותן אותם על עשו, שנאמר (שם) "ונשא השעיר עליו את כל עונותם", ואין "שעיר" אלא עשו, שנאמר (בראשית כז, יא) "הן עשו אחי איש שעיר", עד כאן. הרי מדרגת יום כפורים שהוא יתברך היה נותן עונש של יעקב על עשו 20. וכן היא מדרגת פורים; מה שהיה רוצה המן, שהוא מזרע עשו 21, לעשות למרדכי, שהוא מזרע יעקב 22, שהיה חפץ לאבדו, נטל הקב"ה ונתן על זרע עשו, הוא המן, ונאבד 23. ודברים אלו הם דברים גדולים ומופלגים, ואין כאן מקומם, כי פירשנו דבר זה במקומו 24. 
כלל הדבר, מה שהיו ישראל מנצחים כח עשו 25, הוא מדרגה עליונה מעולם העליון 26. וכן ביום הכפורים נצוח סמאל 27, הוא* כח עשו 28, כמו שמבואר מדברי חכמים 29 הוא למעלה מן עולם הזה 30. ולפיכך אמרו כי פורים ויום הכפורים לא יעברו ולא יהיו בטלים, כי אלו שנים הם בטול כח עשו שבא לעולם 31, כמו שהתבאר. ומאחר כי מדרגתם מעולם העליון, אין בטול להם אף לזמן התחיה, שיתבטלו עניני עולם הזה 32. ואין זה נחשב בטול התורה, כמו שהתבאר למעלה (ס"פ נב), כי עולם התחיה הוא סדר אחר, והשם יתברך סדר העולם לפי מה שראוי לעולם 33. אבל שתהיה התורה בטלה מכל וכל, דבר זה אינו, מן הטעם אשר התבאר לפני זה (שם), כי התורה כולא בה 34, כמו שאמרו (אבות פ"ה מכ"ב) 'הפוך בה דכולא בה', אף סדר התחיה 35. ולכך השגת התורה היא לעולם ולעולמי עולמים 36. 
ובמדרש (במ"ר כ, כ) "כעת יאמר ליעקב ולישראל מה פעל אל" (במדבר כג, כג). ראה 37 שישראל יושבים לפני הקב"ה כתלמיד לפני רבו, ומבררים כל פרשה ופרשה למה נכתבה. וכן הוא אומר (ר' ישעיה כג, יח) "כי ליושבים לפני ה' תהיה סחרה ואתננה", "לא יכנף עוד מוריך" (ישעיה ל, כ), ומלאכי השרת שואלים אותם מה הורה להם [הקב"ה], לפי שאינם יכולים לכנוס למחיצתן, עד כאן. 
בזה המדרש גלו כי השגת התורה לא יהיה בטל לעולם, ויהיו משיגים בתורה 38. כי התורה היא כוללת הכל, וכאשר משיג בתורה, משיג סדר הכל. ואם שיהיו מצות התורה בטלות, שאינם צריכים לעולם התחיה, מכל מקום התורה לא תהיה בטלה, כאשר בה השגת הכל, יהיה צריך או אין צריך 39. ויש בה דברים שהם לפי סדר עולם התחיה גם כן, כמו שאמרו 'כל המועדים יהיו בטלים, ופורים ויום הכפורים לא יהיה בטל', כי הם 40 לפי סדר עולם התחיה. ואמרו עוד במדרש, לעתיד הקב"ה יהיה מגלה טעמי התורה 41. ודבר זה מבואר, כי התורה בעצמה אין בטול, רק כי יהיה הכל לפי סדר העולם מה שראוי שיהיה באותו עולם. ומה שאמר בכאן שלא יוכלו מלאכי השרת לכנוס לפנים ממחיצתן של ישראל, דבר זה נתבאר במקום אחר 42. 
בפרק בתרא דמכות (כג:), דרש רבי שמלאי, תרי"ג מצות נאמרו למשה בסיני; שס"ה מצות לא תעשה, כמספר ימות החמה. ורמ"ח מצות עשה, כמספר אבריו של אדם. מאי קרא, "תורה צוה לנו משה" (דברים לג, ד). "תורה" בגימטריא תרי"א 1, "אנכי" ו"לא יהיה לך" (שמות כ, ב-ג) מפי הגבורה שמענו 2. בא דוד והעמידם על י"א 3, שנאמר (תהלים טו, א-ה) "מי יגור באהלך ומי ישכון בהר קדשך הולך תמים ופועל צדק ודובר אמת בלבבו וגו'" 4. "הולך תמים" זה אברהם, שנאמר (בראשית יז, א) "התהלך לפי והיה תמים". "ופועל צדק" כמו אבא חלקיהו 5. "ודובר אמת בלבבו" זה* רב ספרא 6. "לא רגל על לשונו" זה יעקב, דכתיב (בראשית כז, יב) "אולי ימשני אבי וגו'" 7. "לא עשה לרעהו רעה" שלא ירד לאומנות חברו. "וחרפה לא נשא על קרובו" זה המקרב את קרוביו 8. "נבזה בעיניו נמאס" זה חזקיהו מלך יהודה, שגרר עצמות אביו במטה של חבלים 9. "ואת יראי ה' יכבד" זה יהושפט מלך יהודה, שבשעה שהיה רואה תלמיד חכם, היה* עומד מכסאו ומחבקו ומנשקו וקרא לו 'מרי מרי'. "נשבע להרע ולא ימיר", כרבי יוחנן, דאמר אהא בתענית 10. "כספו לא נתן בנשך" אפילו ריבית דגוי 11. "ושוחד על נקי לא לקח" 12. וכתיב (תהלים טו, ה) "עושה אלה לא ימוט לעולם". כשהיה רבן גמליאל מגיע לפסוק זה בכי, עביד כולהו הוא דלא ימוט, הא דעביד* חדא מנייהו ימוט 13. אמר ליה רבי עקיבא, אלא מעתה (ויקרא יח, כד) "אל תטמאו בכל אלה", בכל אלה* הוא דלא יטמאו, אבל בחדא מנייהו יטמא 14. אלא "בכל אלה" באחת מאלה, הכי נמי "עושה אלה" אחת מאלה, עד כאן. 
והוקשה לבני אדם 15, כאילו היה דוד גורע ממצות התורה, שהעמידן על י"א חס ושלום 16. ועתה לפי דבריהם יש להקשות ביותר מה שאמרו 'והעמידן על י"א', הרי רוב הדברים אשר נדברו באלה י"א אינם בתרי"ג מצות כלל 17, ואם כן מאי 'והעמידן' דקאמר 18. אבל פירוש זה, כי המעשים הטובים הם מחולקים 19, שאין זה כזה. כי העושה חסד עם הבריות, אין מעלתו ושכרו כמו אותו שעושה דין 20. וכן העושה דין, אין שכרו כמו זה שעושה חסד, רק כל אחד ואחד מחולק* לעצמו. וכל אחד לפי המעשה הטוב שלו קונה הדבקות בו יתברך. כי אין ראוי שיהיה הדבקות אחד לדברים מחולקים 21. אבל מי שעושה כל המצות, שהם תרי"ג מצות, יש לו הדבקות בו יתברך בכל, שהרי נמצא בו כל השלמות המחולקים 22. 
ולפיכך אמר 'בא דוד והעמידן על י"א'. ורצה בזה, שגם אלו י"א דברים הם שלמות כללי, כמו שהוא בתרי"ג מצות. ועם כי בודאי שאינו במדרגה ובמעלה כמו מי שעושה תרי"ג מצות, שהם בודאי הדביקות הגמור בו יתברך, מכל מקום יש באלו י"א דברים גם כן שלמות כללי, דומה לתרי"ג מצות, שהם בודאי הכל, ואין חוץ* בהם 23. 
ואמר (תהלים טו, א) "מי יגור באהלך ומי ישכון בהר קדשך". פירוש, החבור בו יתברך צריך אל שני דברים; האחד, הפרישה מדברים הגופנים החמרים 24. וכאשר פירש מדברים החמרים 25, צריך עוד לקנות מדרגה נבדלת, כי על ידי זה הדבוק והחבור בו יתברך. ודבר זה על ידי מעשים ראוים 26. וזה שאמר "ה' מי יגור באהלך מי ישכון בהר קדשך". כלומר 27, מי הוא שאפשר להתדבק עם השם יתברך, ולא יהיה לו דבר שמונע החבור, ונחשב כאילו הוא דר באהלו 28, ואין מפסיק בין השם יתברך ובין האדם. אבל לא זכר עדיין רק שאין לו חוצץ ומפסיק 29, אבל שהוא מתעלה מעלה מעלה לא הזכיר. ולכך אמר "ומי ישכון בהר קדשך", כלומר שיהיה לו התעלות אל השם יתברך. קרא מה שיקנה האדם מדרגה עליונה שהוא שוכן בהר קדשו. כי ההר צריך לעלות עד שם 30, וכן צריך האדם להתעלות עד המעלה העליונה 31. 
וזכר י"א דברים. כי צריך האדם שיקנה המדרגה נבדלת, וראוי לזה ביותר מספר י"א. כי עד מספר עשרה רשות התחתון, כמו שאמרו ז"ל (סוכה ה.) מעולם לא עלו משה ואליהו למעלה מעשרה 32. לכך מספר י"א נבדל מעולם הזה, ועל ידי מספר זה יוצא מעולם הזה, שהוא טבעי, ומתדבק בו יתברך 33. 
וכבר אמרנו כי הדבוק בו יתברך לא נקנה בפעל אחד, רק בהרבה פעולות מחולקים, עד שהוא שלם בכל 34. ולפיכך אמר (תהלים טו, ב) "הולך תמים" זה אברהם. ביאור זה, כי האדם ראוי שלא יהיה לו חסרון מצד הגוף שלו. ולפיכך מביא המקרא הזה (בראשית יז, א) "התהלך לפני והיה תמים", שנאמר אצל זה שיסיר הערלה שהיתה חסרון גופו 35. ויהיה עוד שלם מצד נפשו. וזהו (תהלים טו, ב) "פועל צדק", כי הפעל הוא מצד נפשו אשר יפעל 36. וכנגד שיהיה שלם בדעתו ושכלו אמר (שם) "ודובר אמת בלבבו" 37. הרי לך שלשה דברים אשר הם חלקי האדם; הגוף, והנפש, והדעת 38. ואחר כך דבר רביעי, (שם פסוק ג) "לא רגל על לשונו", נגד הלשון. שהלשון שהוא הדבור, הוא דבר רביעי. שאלו שלשה דברים הם חלקי אדם, והלשון, שהוא הדבור, הוא כל האדם. כי אדם הוא 'חי מדבר' 39. ודבר זה מבואר במקום אחר באריכות 40. 
ואחר שזכר אלו דברים אשר הם האדם עצמו, עוד זכר ארבעה דברים 41. שכשם שראוי שיהיה האדם שלם בעצמו, כן ראוי שיהיה שלם עם זולתו 42. לכן זכר אחר זה עוד* ארבעה דברים, שיהיה שלם עם זולתו, עם כל חלקיו; הן חבירו, שהוא חלק בפני עצמו. הן קרוביו, אשר הם בפני עצמם 43. והן האנשים שהם מיוחדים במעלה. והן בני אדם שהם הפך זה, שהם רעים וחטאים. ועם כל אחד יהיה נוהג עמהם כראוי. ולכך אמר (תהלים טו, ד) "לא עשה לרעהו [רעה]" נגד זולתו שהם חבריו. וכנגד הקרובים, אשר יש להם משפט בפני עצמו, אמר (שם) "וחרפה לא נשא על קרובו" 44. ולהרחיק* ולבזות את הרע, אמר (שם) "נבזה בעיניו נמאס". ולכבד הטובים אמר (שם) "ואת יראי ה' יכבד" 45. הרי כל החלקים, לתת לכל אחד חוקו*, ולהיות שלם עם כל אחד. 
ואחר כך זכר עוד (תהלים טו, ה) "נשבע להרע ולא ימיר". ורוצה לומר, כשם שראוי שיהיה שלם מצד עצמו, ושלם מצד זולתו, כמו שנתבאר*, אמר שצריך שיהיה שלם עם השם יתברך 46. ועל זה אמר "נשבע להרע ולא ימיר", שנשבע בשמו יתברך, ולא ישנה לו 47. ואחר שזכר מן יראת שמים, זכר עוד יראת שמים (שם) "כספו לא נתן בנשך". כי בריבית כתיב בקרא (ויקרא כה, לו) "ויראת מאלקיך" 48. ועוד זכר דבר* שלישי (תהלים שם) "ושוחד על נקי לא לקח", וזה גם כן יראת שמים. כי "המשפט לאלקים" (דברים א, יז), ואין דבר יותר שיש בו יראת שמים כמו המשפט, שיש בו יראת שמים 49. 
ושלשה דברים זכר, אשר בכל אחד יש בו יראת שמים מיוחד; השבועה שנשבע להרע, אף שעושה רע לעצמו, שיהיה מתענה 50, וכיוצא בזה, "ולא ימיר". "כספו לא נתן בנשך", אף שהוא לטובת ולחיותא דלוה 51, עם כל זה ירא השם, ולא לקח ריבית. השלישי "ושוחד על נקי", שהוא דבר סתר לגמרי, כי לא יגלה מי שנתן השוחד 52, שאם היה מגלה מחזיר הדין 53, ועם כל זה הוא ירא שמים ולא לקח 54. ועוד, "כספו לא נתן בנשך", אף כי מעות שלו היו בטלות אצלו, והיה מחסר מן ממונו, ירא את ה', ולא לקח ריבית 55. "ושוחד על נקי" הוא הפך זה 56, אף כי רוצים לתת לו ממון, כי יש מי שהוא רודף אחר הממון, ובשביל הנאה הזאת דוחה יראת ה', ועל זה אמר "ושוחד על נקי לא לקח" 57. "ונשבע להרע וגו'", כי אלו שנים 58 מונע מלעשות בשביל שהוא רע לאחרים, וירא מהם. אבל זה שנשבע להרע, אינו עושה רע לאדם, רק לעצמו, ועם כל זה הוא ירא השם 59. 
ועל ידי אלו דברים שזכר, הוא שלם לגמרי, ויש לו דבקות בו יתברך לגמרי, כמו שהתבאר 60. כמו שהאדם יש לו אברים רבים שאין זה כזה, ועל ידי כולם האדם שלם 61. וכך מצות התורה הם מחולקים, ועל ידי כולם נעשה שלם. ולכך היו* מצות עשה רמ"ח, כמנין אברי האדם (מכות כג:) 62. ועל ידי* מצות אלו, שהם רמ"ח, הוא שלם גמור. ועל ידי שס"ה מצות לא תעשה הוא מסולק מן הפחיתות לגמרי 63. ואלו דברים שזכרו* דוד וישעיה מיכה וחבקוק, הם שלמות כללי* גם כן לאדם, רק שאינן שלימות גמור* כמו תרי"ג מצות, כמו שבארנו למעלה. לכך אמר 'בא דוד והעמידן על י"א', כי על ידי* אלו אחד עשר מצות האדם שלם בכל גם כן, כמו שהתבאר 64. 
בא ישעיה ועמידן על ששה* 1, שנאמר (ישעיה לג, טו) "הולך צדקות ודובר מישרים וגו'" 2. "הולך צדקות" זה אברהם, דכתיב (בראשית יח, יט) "כי ידעתיו וגו' לעשות צדקה ומשפט". "דובר מישרים" שאינו מקניט פני חברו ברבים. "מואס בבצע מעשקות" כגון רבי ישמעאל בן אלישע 3. "נוער כפיו מתמוך בשוחד" כגון רבי ישמעאל ברבי יוסי 4. "אוטם אזנו משמוע דמים" כגון רבי אלעזר ברבי שמעון, דלא שמיע ליה בזילותא דרבנן ושתיק 5. "ועוצם עיניו מראות ברע" כדרבי חייא בר אבא, דאמר רבי חייא בר אבא, זה שאין מסתכל בנשים בשעה שעומדות על הכביסה. וכתיב (ישעיה לג, טז) "הוא מרומים ישכון מצדות סלעים משגבו לחמו ניתן מימיו נאמנים*" 6. 
רוצה לומר, כי אלו ששה הם גם כן השלמת כל האדם 7. ולכך זכר בהם ששה אברים הראשיים 8. אמר "הולך צדקות" נגד הרגלים 9. "ודובר מישרים" נגד הפה 10. "מואס בבצע מעשקות" נגד הלב, שהוא מואס בדבר רע 11. "נוער כפיו" נגד הידים. "אוטם אזנו" נגד האזנים. "ועוצם עיניו מראות ברע" נגד העינים. והם האברים הראשיים, ובאלו האדם שלם בכל. ולכך אמר 'בא ישעיה והעמידן על ששה', כי באלו ששה דברים, כאשר האדם הוא שלם בהם בכל האברים הראשיים אשר זכרנו, מורה זה כי האדם הזה עצם טוב בעצמו, אשר כל עצמו הוא בטוב, וראוי אל הדבוק הגמור בו יתברך, ולא בחלק. שכשם שכאשר עושה רמ"ח מצות, שהם נגד כל אברי האדם, מורה על שלמות כל האדם. וזה שהוא שלם בכל האברים אשר אמרנו, שהם אברים הראיים גם כן, הוא שלם בכל 12. ולכך אמר 'בא ישעיה והעמידן על שש', כי זה שלמות הכל 13. 
ואמר (מכות כד.) בא מיכה והעמידן על שלשה*, שנאמר (מיכה ו, ח) "הגיד לך אדם מה טוב ומה ה' דורש ממך כי אם עשות משפט ואהבת חסד והצנע לכת עם אלהיך". "עשות משפט" זה הדין*, "אהבת חסד" זו גמילות חסדים, "והצנע לכת" זו הכנסת כלה והוצאת המת 14. והלא דברים קל וחומר; מה* דברים שאין דרכן לעשות בצנעה, אמרה תורה "והצנע לכת", דברים שדרכן לעשות בצנעה, על אחת כמה וכמה. 
פירוש, כי אלו שלשה דברים יש בהם שלמות הכל 15. וזה כי החסד והמשפט הם שני דברים. שהאחד הוא מה שעושה מצד החסד, ואין בו שום דין כלל. והשני הפך זה, שהוא חיוב לגמרי. כי המשפט אין בו חסד 16. והלוית המת והכנסת כלה הוא חסד מצד 17, ודין מצד. כי אין משפט גמור לעשות זה למת ולכלה. והוא מצד מה משפט, כי אם לא יעשה, הרי יהיה מוטל המת בבזיון, ותתגנה הכלה על בעלה. ומכל מקום אין זה משפט, והוא דבר ראוי לעשות, אבל אין זה משפט, רק שהוא ראוי. והוא כמו ממוצע בין דבר שהוא חסד ובין דבר שהוא משפט לגמרי 18. כי החסד שהוא עושה לו טוב, אף על גב שאינו ראוי כלל לזה. והמשפט שהוא מחוייב בכח משפט. ולפיכך דבר שהוא ראוי הוא ממוצע בין החסד ובין המשפט. ומפני כי אלו שלשה הם כוללים כל החלקים, לפי שהם דבר והפכו, והדבר שהוא ממוצע בין שניהם, ולפיכך אלו שלשה הם משלימים גם כן האדם בכל 19, לפי שאלו שלשתם הם כוללים כל הדרכים 20. 
ואמר שם (מכות כד.) חזר ישעיה והעמידן על שתים, שנאמר (ישעיה נו, א) "כה אמר ה' שמרו משפט ועשו צדקה". ביאור זה, כי אלו שני דברים הם גם כן הכל. כי משפט הוא דין גמור, והצדקה הוא לפנים משורת הדין 21. ואף כי אין כאן דבר הממוצע בין שני הדברים, [כמו] שהוא הלויית המת והכנסת כלה, שהוא דבר ראוי, מכל מקום כיון שהכנסת כלה והלוית המת קצת דין וקצת חסד, כמו שאמרנו, והוא מורכב מחסד ומן משפט, הרי הוא גם כן בכלל הצדקה והמשפט. ולפיכך הכל כלל בשתים אלו, שהם החסד והמשפט 22. 
ואמר (מכות כד.) בא חבקוק והעמידן על אחת, שנאמר (חבקוק ב, ד) "וצדיק באמונתו יחיה וגו'". ביאור זה, כי על ידי האמונה יש לאדם דבקות בו יתברך. כי אין עצם האמונה רק הדבקות בו יתברך, שהוא מאמין בו, ומתדבק בו יתברך באמונתו 23. ואין דבר זה ענין חלקי. כי כל הדברים אשר אמרנו למעלה 24 על ידי אחד מהם יש לאדם דבקות בו יתברך במה. והאמונה היא עצם הדבקות, ולא נחשב זה דבקות במה. ולכך העמידן על אחת, היא האמונה. ובמקום אחר פירשנו עוד 25. והבן הדברים האלו אשר אמרנו, כי אין לבאר יותר מזה. אך כאשר תעמיק תמצא כל הדברים מבוארים, נמשכים מן החכמה, ומגיעין עד הבינה ואל הדעת 26. ובדרך זה נמשכים אל יסוד אמונה, והבן זה 27. 
אחר שבארנו 1, יש לשאול, למה לא הגיע אל התורה שהיא נצחית, מה שראוי אל הנצחית. כי הדבר שהוא נצחי עומד קיים בלי שנוי 2. ומצאנו כי התורה יש בה שנוי, כי אין הדור הזה יודעי תורה כמו שהיו הדורות הקודמים, וכאילו נשתכחה תורה מישראל 3. 
ובפרק תולין (שבת קלח:), אמר רב, עתידה תורה שתשתכח מישראל, שנאמר (דברים כח, נט) "והפלא ה' את מכותך", הפלאה זו איני יודע מהו, כשהוא אומר (ישעיה כט, יד) "לכן הנני יוסיף להפליא את העם זה הפלא ופלא ואבדה חכמת חכמיו ובינת נבוניו תסתתר" 4, הוי אומר 'הפלאה' זו תורה. תנו רבנן, כשנכנסו חכמים לכרם ביבנה 5, אמרו, עתידה תורה שתשתכח מישראל, שנאמר (עמוס ח, יא) "הנה ימים באים נאם ה' והשלחתי רעב בארץ לא רעב ללחם ולא צמא למים כי אם לשמוע דבר ה'". וכתיב (שם פסוק יב) "ונעו מים עד ים ומצפון ועד מזרח ישוטטו לבקש את דבר ה' ולא ימצאו". "דבר ה'" זו הלכה 6, "דבר ה'" זה הקץ 7, "דבר ה'" זו הנבואה 8. ומאי "ישוטטו לבקש את דבר ה'", אמרו, עתידה אשה שתטול ככר של תרומה, ותחזור בבתי כנסיות ובבתי מדרשות לידע אם טמאה היא אם טהורה היא, ואין מבין. אם טמא אם טהור הוא, בהדיא כתיב (ויקרא יא, לד) "מכל האוכל אשר יאכל" 9. אלא לידע אם ראשון הוא, אם שני הוא, ואין מבין. הא נמי מתניתין היא וכו'. תניא, אמר רבי שמעון בן יוחאי, חס ושלום שתשתכח התורה מישראל, שנאמר (דברים לא, כא) "כי לא תשכח מפי זרעו", ומה אני מקיים "ישוטטו לבקש דבר ה'", שלא ימצאו הלכה ברורה 10 במקום אחד, עד כאן. 
וביאור זה, כי ראוי שתקרא שכחת התורה מישראל "הפלאה". וזה כי לשון "והפלא" בא על מכה גדולה בתכלית, והיא מופלאת 11, ודבר זה הוא שכחת התורה. וזה כי הדבר והחרב והרעב והשבי 12, מפני שהם מכות בגוף האדם הגשמי, לא נחשב המכה כל כך 13. אבל התורה לפי מעלתה ומדרגתה העליונה, שהיא שכלית 14, נחשב המכה והחסרון בה מכה מופלאת 15. ועוד 16, כי לשון "והפלא" בא על מכה תמוהה, שהיא פלא. וזהו על דבר שיש לו מציאות גדול, ונחרב ונפסד ונתבטל. ואין לך דבר שיש לו יותר מציאות כמו התורה 17, לכך היא מכה מופלאת. כי לפי מה שנחשב מציאות התורה, כך יחשב הפקדה 18, ודבר זה מבואר 19. 
ואמר כשנכנסו לכרם שביבנה, אמרו, עתידה שתשתכח תורה מישראל לגמרי. פירוש, בסוף הקץ, והגלות יהיה ארוך 20, והשם יתברך נתרחק מישראל לגמרי בגלות הארוך 21. ומאחר שנתרחק מישראל לגמרי, דבר זה שכחת התורה. כמו שנתבאר לך למעלה 22, כי כאשר היה התורה עם ישראל, מיד היה השם יתברך עמהם. ולפיכך מיד אחר נתינת התורה אמר הכתוב (שמות כה, ב) "ויקחו לי תרומה" "ועשו לי מקדש ושכנתי בתוכם" (שם פסוק ח), וכמו שבארנו למעלה, שהיא משל למי שיש לו בת יחידה וכו' (שמו"ר לג, א) 23. וזה מורה כי קשר התורה* בו יתברך, והתורה היא עמו 24. ולכך גם כן כאשר נתרחק הקב"ה מישראל לגמרי, כמו שיהיה בסוף הגלות, שיקח הקב"ה עמו התורה 25, ותשתכח תורה מישראל. וזה שאמרו 'עתידה שתשתכח התורה מישראל' 26. 
ויש לך לדעת כי שכחת התורה על ידי ארבע סבות 27; האחת, קוצר המשיג 28. והשני, עומק המושג 29. השלישי, קושי המזונות והפרנסה, שהאדם צריך שיהיה טורח בפרנסתו, ואין לו פנאי לעסוק בתורה 30. הרביעי, כובד הגלות והעול מן האומות 31. וכנגד ארבע אלו סבות אמר, לעתיד, כאשר יהיה הגלות ארוך, וקושי הגלות מוסיף תמיד 32, ולכך תשתכח תורה מישראל 33. וכנגד 34 קוצר המשיג זכר שתטול אשה. כי האשה דעתה קצרה 35, וכך יהיה האדם דעתו קצרה להשיג 36. וכנגד עומק המושג זכר תרומה, שהוא מדין טהרות 37. שידוע כי סדר טהרות יש בו מן עומק יותר 38, בפרט תרומה, ששעור שלה אחד מחמישים (תרומות פ"ה מ"ג), מורה זה על עומק המושג, וזהו ידוע לחכימין 39. וכנגד כובד הפרנסה אמר שתטול ככר לחם, שבשביל קושי המזונות תטול ככר לחם ותחזיר אותו בכל בתי כנסיות ומדרשות, כי קשה לטמא אותו מפני כובד הפרנסה 40. לכך זכר ארבעה דברים אלו בפרט. 
ומה שאמר רבי שמעון 'חס ושלום שתשתכח תורה מישראל'. רוצה לומר, כי אי אפשר שתשתכח תורה מישראל. כי התורה היא כמו הצורה לישראל, ואי אפשר שתתבטל צורתן 41. ולכך מספר 'בני ישראל' כמו מספר המצות, שהם תר"ג מצות, ועוד עשרה שהם עשרת הדברות, סך הכל תרי"ג. ועשרת הדברות בו נכללו כל תרי"ג מצות 42, ועשרה הם כמו אחד במספר קטן 43, עד שהתורה היא אחד לגמרי, כמו שהתחלת עשרת הדברות באל"ף 44, לומר שהתורה היא אחת 45. כי התורה היא הברית בין השם יתברך, שהוא צוה עליהם, ובין ישראל שקבלו המצות 46. ועשרת הדברות שכוללים כל התורה, יש להם יחוס אל השם יתברך, שהוא אחד, כמו שנאמרו כל עשרת הדברות בדבור אחד 47. 
כי כבר התבאר למעלה 48 כי כל ברית הוא בין שני דברים; האחד כורת הברית, והאחד המקבל. והברית, שהוא התורה, מצד אחד קרוב אל כורת הברית, ומצד אחד קרוב אל מקבל הברית 49. ולפיכך עשרת הדברות, שנאמרו מפי השם יתברך 50, קרוב אל כורת הברית, הוא השם יתברך. ובכל עשרת הדברות כל התורה כולה, ועשרת הדברות הם כמו אחד, לומר* שהתורה היא אחת, כמו השם יתברך אשר כורת הברית. ותר"ג מצות קרובים אל מקבל הברית. ומפני שקרובים אליהם, הם צורתם. לכך עולים אלו מצות, שהם תר"ג, כמספר 'בני ישראל' 51. ובכל המצות הפרטיים האלו יש בהם* הכלל, שהם י' הדברות. כמו שהפרט בתוך הכלל, כך הכלל הוא בפרט 52. שהמצות הם תר"ג, שהוא מספר 'בני ישראל', והכלל* הוא עשרת הדברות*, כי עשרת הדברות מתיחסים אל השם יתברך, הנותן הברית, שהוא אחד. ותר"ג מצות פרטיים הם כנגד ישראל, שקבלו המצות 53. ולכך התורה היא צורת ישראל, ולא תשתכח מישראל. 
וזה שאמר רבי שמעון בן יוחאי, 'חס ושלום שתשתכח תורה מישראל, אלא שלא תמצא הלכה ברורה במקום אחד'. רוצה לומר, כי בודאי כך הוא, כי התורה היא צורת ישראל, וכפי מה שהם ישראל בעצמם, כך התורה. וכאשר גזר השם יתברך גלות על ישראל, והם מפוזרים ומפורדים בכל העולם 54, כך לא תמצא התורה רק מפוזר ומפורד, ולא תמצא הלכה ברורה במקום אחד, כמו שהם ישראל 55. 
ומביא הכתוב (עמוס ח, יב) "ישוטטו לבקש דבר ה' וגו'". רוצה לומר כי נתרחק השם יתברך לגמרי מישראל 56. כי הקירוב אל השם יתברך הוא* על ידי שלשה דברים* 57; האחד, הוא על ידי האמצעי, שהיא התורה, שהיא אמצעי בין השם יתברך ובין ישראל, כמו שהתבאר למעלה דבר זה באריכות 58. והדבר השני הוא מצד הנמצאים, שמצד גדולתם ורוממותם ומעלתם יש להם דבקות בו יתברך 59. וזהו כאשר יהיה הקץ, ויחזרו ישראל לרוממותם וגדולתם כאשר היו בראשונה 60. והשלישי, מצד השם יתברך, היא הנבואה, שנתן השם יתברך רוחו, ומוריד אותה על האדם 61. וכל אחד ואחד בחינה מחולקת לעצמו. ואלו שלשה דברים כוללים כל חלקי הדבקות, כאשר תבין 62. כי הדבקות הוא על ידי האמצעי, שהוא הברית, שהוא התורה. ואם אין תורה, אין כאן דבקות 63. וגם על ידי השם יתברך הוא הדבקות, שהוא מתחבר להם, ואז באה הנבואה על ישראל 64. וכאשר אין כאן נבואה, אין השם יתברך מתחבר להם 65. וצריך שיהיה המקבל גם כן מוכן לזה, וזה כאשר ראוים לחשיבות ומעלה, וזה כאשר יהיה הקץ, שאז ישראל מוכנים 66. ולכך אמר כי כל אלו אינם נמצאים 67. 
אמנם עיקר פירוש זה כאשר פירשנו במקומו 68, כי מה שאמר "דבר ה'" זו הלכה, "דבר ה'" זה הקץ, "דבר ה'" זו הנבואה, אין הפירוש כמו מה שכתבו התוספות 69 דכתיב (עזרא א, א) "דבר ה' מפי ירמיה", שאין זה קץ, כי הקץ הוא קץ משיחנו 70. אבל הפירוש "דבר ה'" כולל תורה נביאים וכתובים, כי כל אלו שלשה הם "דבר ה'". לכך אמר 'זו הלכה', היא התורה שיש בה כל המצות 71, ובירור המצוה היא ההלכה 72. ואמר, כי אף אם יודעים התורה, לא יהיו יודעים בירור ההלכה. וכנגד הנביאים אמר "דבר ה'" זו נבואה, שלא יהיה בהם הנבואה, וזה כנגד נביאים 73. ואמר "דבר ה'" זה הקץ, וזה כנגד כתובים. כלומר, כי אף שיהיו יודעים להבין כתובים, מכל מקום הקץ שהוא שייך אל כתובים, והוא נרמז נכתב בספר דניאל (פרק יב), לא יהיו יודעים. 
ובפרק קמא* דמגילה (ג.) איתא בהדיא, כשבא יונתן בן עוזיאל לתרגם כתובים, אחר שתרגם נביאים, יצאת בת קול ואמרה, דייך. וקאמר מאי טעמא, משום שיש בו הקץ. פירוש בספר דניאל הוא הקץ (רש"י שם). ולא קאמר שלא רצה לתרגם דניאל מפני הקץ 74, אלא הקץ ראוי שיהיה דוקא בכתובים, והוא סוד עמוק ומופלג 75. ואילו היה מתרגם כתובים, אף אם* לא היה מתרגם דניאל, היה מתחיל לתרגם דבר שבו הקץ הזה, והיינו כתובים 76. ונגד אלו זכר אלו שלשה דברים, שכל אחד הוא עיקר. כי ההלכה הוא עיקר בתורה, והנבואה עיקר בנביאים, והקץ עיקר בכתובים. והוא פירוש ברור ואמת. 
אמנם רבי שמעון בן יוחאי סבר, כי דבר זה אי אפשר שתשתכח תורה מישראל, כי התורה צורת ועצם ישראל*. וכמו שלא יתבטל עצם ישראל, כי איך יסולק מהם דבר שהוא עצם ישראל. וכך מוכח בפרק גיד הנשה (חולין קא:) שלא נקרא להם שם "ישראל" עד סיני, שקבלו התורה, ואז נקרא להם שם "ישראל". והכי איתא התם; אמרו ליה לרבי יהודה 77, וכי נאמר (בראשית לב, לב) 'על כן לא יאכלו בני יעקב גיד הנשה', והלא לא נאמר אלא "בני ישראל", לא נקראו "בני ישראל" אלא בסיני, אלא שנכתב במקומו [לידע] מאי טעמא נאסר*, עד כאן 78. הרי בפירוש כי לא נקראו "בני ישראל" רק בשביל התורה 79. ומורה זה כי 'בני ישראל' בגימטריא תר"ג, נגד תר"ג מצות, בלא עשרת הדברות 80. 
אך בזמננו זה היה עוד סיבה נוספת 81. ונמשלנו כאדם הסבל, שאין לו ממון רב כמו אדם אחר שיש לו ממון רב לעסוק בו בסחורה. ואותו שיש לו ממון רב משתכר בחריצותו ובהשתדלותו. וזה שאין לו ממון רב, מחשב בלבו; בממון זה המועט אשר יש לי אינני מגיע לעשירות גדול, ולכך הוא יושב בטל מבלי אשר הוא עושה דבר מה, ומפזר כל אשר לו, ועוסק בדבר שאין לו תועלת כלל, ומתיאש עצמו מן העשירות. ובודאי זה סכלות גדול, כי אם היה חכם, היה חושב בלבו; אם לא אוכל להגיע אל העשירות הגדול בממון המעט שיש בידי, אגיע להיות כאחד מן הבינונים, או לכל הפחות למדרגת העניים שאין חוזרין על הפתחים. מכל מקום לא אהיה חוזר על הפתחים, והיה לו דבר מה להתפרנס בו 82. וכך הם מעשי הדור הזה, כאשר ידעו בעצמם כי לא יגיעו אל המעלה שהגיעו אליה הראשונים בחכמתן, מפני קוטן שכלם 83, נתיאשו מן הדבר לגמרי, והוציאו ימיהם בדברים אין מועיל לתלמודם, בהויית משא ומתן שאין בו ממש 84. ואשר הם צעירי ימים מזניחים תורת אמת, והולכים אחר דברים אלו 85. כי האדם חושק* לדברים האלו כמו שהאדם בוחר בדברי שחוק וכיוצא בזה מן השבושים, כאילו* היה מועיל להם 86. עד שהם היו דומים לאדם שמאבד ככר זהב, ומרויח כלי שהוא שוה פרוטה. אבל הדבר הוא הפך זה, במקום החדוד הוא מבלבל ומעקם שכלו. כי אין המבולבל מפולפל בדבר זה 87, רק כי במקום חדוד - בלבול השכל, ואינו מתיחס ומתדמה לפלפול, רק שהוא מעוות האמת. וכי בזה יאמר לחדודי בעינא 88. ויותר היה ראוי שיהיה מתעסק באומנות, שיש בו חכמה, כמו הנגרות וכיוצא בזה מן האומנות 89, ויאמר לחדודי בתורה בעינא 90. ואם יאמר שאין חדוד האומנות מתדמה ומתיחס לתורה, הלא חדוד זה שהם מתעסקים בו הוא יותר רחוק מן התורה. כי החדוד של אומנות הוא תחת סוג אחד עם חדוד התורה, ששניהם הם מבקשים לעמוד מתוך החדוד על האמת. והחדוד שלהם כונתו הראשונה לשקר, והאמת והשקר הפכיים 91. 
ועוד דבר רע יותר מגונה 92, כי לפי מעוט השכל שיש לנו, היה ראוי שיהיה הלמוד מסודר, כדי לתקן חסרון השכל. כי האיש אשר אינו יכול לילך כמו שאר אדם, יש לו מקל ומשענת לתקן החסרון. ולכך הדור אשר הם חסרי השכל, היה ראוי להם שיהיה להם יותר תקון ומשענת, שיהיה הלמוד שלהם מסודר בתכלית, ובדבר זה היו מגיעים אל מדרגה מה 93. וגם זה רחק מאתם. כי כל הדרכים אשר תקנו הראשונים לסדר הלמוד 94, במה שצריך האדם החמרי תיקון אל שכלו, כמו שאמרו ז"ל (חגיגה טו.) דברי תורה קשים לקנותם כזהב, ונוחים להשתבר ככלי זכוכית 95. ולכך הם סדרו ותקנו סדר הלמוד בכל יכולתם. וגם בזה לא הלכו, כמו שהארכנו הדבור וההתעוררות בחבור גור אריה 96 ובכמה מקומות 97. כי לגודל שברון רוחי בקרבי אמצא מרגוע* לנפשי הוצאת רוחי הנשבר על דבר זה בכל מקום שידי מגעת 98. ולולא הבטחת "כי לא תשכח מפי זרעו" (דברים לא, כא), כבר חס ושלום נאבדה תורה מישראל 99. 
כי סדר הלמוד 100 שסדרו אבותינו 101, שהיו חכמי עולם 102, אין אחד הולך בזה 103. וזה כי השכל שהוא רחוק מן האדם, צריך הכנה* יתירה לקנות אותו. ואחר שקנה אותו, צריך הכנה יתירה שלא יוסר ממנו 104. ולכך סדרו לנו כי תחלה צריך שיקנה האדם המקרא, שהוא השורש והוא ההתחלה, ואחר כך המשנה 105. כי התורה שבכתב הוא כמו שורש האילן, ועדיין לא יצא אל הפעל שיקנה על ידי זה איכות המצוה ומהותה 106. ולכן סדרו אחר כך המשנה, ובזה יכול לעמוד על איכות המצוה ומהותה, לעמוד על טעמי הדברים הנזכרים במשנה, עד כי יצא מזה כמה חלוקים. 
ודבר זה דומה לאילן, שהוא נטוע על פלגי מים, אשר שורש יסודו עומד בארץ. ואחר כך מתחיל האילן לצאת אל הפעל, ומוציא ענפים. ועדיין אינו בפעל הגמור, עד שהאילן הוא מוציא ענפים הקטנים אל הפעל. ואף אם עדיין לא הוציא כל הענפים כלם אל הפעל, ותמיד הוא מוסיף, מכל מקום שם 'אילן' עליו, ומתחיל להוציא פירות שהם לאכילת האדם. וכך התורה היא שורש שממנה מסתעף הכל. אבל התורה אין יכול להבנות ממנה ללמוד איכות ומהות המצוה איך יעשה אותה, עד שיבא אל המשנה, אשר המשנה היא ללמוד ממנה איכות המצוה ומהותה. אבל ללמוד מן המשנה כל החלוקים אשר שייכים למצוה, שהם חלוקים דקים, זה אינו, כי אם על ידי הלמוד, שמכח הטעמים יש ללמוד חלוקים הרבה, עד כי מוציא ענף אחר ענף, עד כי יגדל למעלה למעלה ברוחב ובגובה עד אין קץ 107. כי תמיד יכול להוסיף ולהוציא מתלמוד דבר* מתוך דבר, עד אין קץ, ובזה יגדיל תורה ויאדיר (עפ"י ישעיה מב, כא) 108. ובזה יש קיום תמידי אל האילן הזה, אשר נטוע על פלגי מים, ועל יובל ישלח שרשיו (עפ"י ירמיה יז, ח) 109. 
ודבר זה ראוי לאדם, אשר הוא באפשרי להוציא שכלו תמיד אל הפעל, ואין אל זה תכלית 110. ולכן ראוי אל האדם להיות מתדבק בתלמוד*, כי על ידי התלמוד יכול להוציא שכלו אל הפעל, ולהבין דבר מתוך דבר, כאשר ראוי לאדם 111. ומפני כך המשנה לא פרשה הדברים כלם בביאור ובפירוש גמור. ובודאי היו יכולין לפרש גם כן המשנה בביאור ובפירוש גמור, רק מפני כי בענין זה צריך לפרש המשנה 112. וכאשר מפרש המשנה, הוא מחלק גם כן את אשר אפשר לחלק. ועל ידי זה המשנה היא כמו השורש שמוציאה ענפים, ומן הענפים יוצאים ענפים אחרים 113, עד שיתפשט על ידי זה התורה מאד מאד. 
וכמו שבארנו 114 כי אלה השלש, שהם מקרא משנה גמרא, הם נגד שלשה חלקי השכל, שנקראים חכמה דעת תבונה 115. שהתורה היא חכמה, והמשנה הוא הדעת. שבמשנה הוא יודע להבחין בין דבר לדבר, ודבר זה נקרא דעת, כאשר יבדיל בין דבר לדבר 116. ולכך קבעו ההבדלה בחונן הדעת (ברכות לג.) 117. והתבונה הוא הלימוד, שמוציא ומבין דבר מתוך דבר 118. והכתוב שאמר (שמות לא, ג) "ואמלא אותו וגו' בחכמה ובתבונה ובדעת", דמשמע הדעת הוא יותר, שחשב אותו באחרונה 119. מפני כי עיקר התבונה, שמוציא דבר מתוך דבר, הוא לקנות הדעת. ובודאי מי ששנה המשנה, הגיע אל ההלכה, שהיא במשנה על ידי התבונה. ולכך נזכר זה אחרונה 120. אבל לענין ההשכלה 121, הלימוד הוא יותר במדרגת ההשכלה, וזה מבואר 122. ומפני כי נתן השם יתברך לאדם חכמה ודעת ותבונה, ועל ידי שלשתן הוא אדם שלם 123, ולכך אמרו (ע"ז יט:) לעולם ישלש אדם שנותיו; שליש במקרא, ושליש במשנה, ושליש בגמרא, כדי שיתן לכל אחד חלקו, ובזה יושלם האדם, הן בחכמה, הן בדעת, הן בתבונה 124. וכאשר התורה היא על דרך זה, אז היא "כעץ שתול על פלגי מים אשר פריו יתן בעתו ועלהו לא יבול" (תהלים א, ג) 125, ויש לתורתו קיום כמו שראוי להיות. 
ובמדרש (ויק"ר כא, ה) "בתחבולות תעשה לך מלחמה" (משלי כד, ו). רבי בניא פתר קרא במשניות, דאמר רבי בניא, לעולם ישקיע אדם עצמו במשניות, שאם* ירתק 126 יפתחו לו; אם לגמרא לגמרא, אם לאגדה לאגדה. רבי אלעזר בשם רבי יהושע [אמר], עמוד ברזל - משנה. ופירוש זה, כי האדם הוא גשמי, וצריך האדם אליו הכנה יתרה שיקבל השכל, ושלא יוסר ממנו 127. לכך דבר זה צריך תחבולה 128. והמשנה היא התחבולה לזה שלא תנתק 129 ולא תוסר 130. 
ועתה בדורות אלו 131, נוסף על הסבה הזאת שהראשונים בשביל חסידותם ומעשיהם הטובים השם יתברך קרוב להם 132, ולכך היה משפיע ומלמד להם התורה תמיד. כי השם יתברך משפיע למי שהוא קרוב אליו 133. אבל נוסף על זה היה להם קנין התורה בדרך הסדר הראוי, עד שהתורה היתה קיימת אצלם. אבל בדורות אלו, כל מה שאפשר להיות הפך הסדר, הכל הוא אצלינו. וזה שכאשר הוא בן שמונה או תשע שנים, מתחיל הנער הקטן גמרא 134. וכי ערך שכל זה ראוי אליו. ובודאי השכל אשר אינו מתיחס אל האדם, אין לו קיום אצל האדם, ובפרט התורה, שהיא שכל עליון אלהי על הכל 135. ובשביל כך אין דבר קל להיות נאבד מן האדם כמו התורה, כמו שהתבאר למעלה 136. שכך אמרו במסכת* חגיגה (טו.), "לא יערכנה זהב וזכוכית ותמורתה כלי פז" (איוב כח, יז), אלו דברי תורה שקשין לקנותן כזהב ופז, ונוחים לאבדם ככלי זכוכית 137. ואם כן מה ערך יש לנער אל הגמרא, והרי עיקר התורה אשר יש לה קיום אצל האדם הוא גירסא דינקותא 138, וכל זה הוא לבטלה כאשר יקנה הקטן בשנים דבר שאינו מתיחס אל שכלו. ואי אפשר שיהיה קיום אל דבר שאין ערך ואינו מתיחס אליו. לכך גרסא דינקותא אינו מועיל, כמו שנראה לעינים. כי כאשר יצאו מבית רבם כבר הוסר מהם הכל, עד שאין יודעים מאומה 139. וכל זה הוא המנהג היותר רע. וכאשר הוא גדול והגיע לגמרא, היה ראוי שיהיה לו יסוד קיים, המשנה, שהיא היסוד שעליו נסמך הגמרא, כמו שאמרנו. כי זה מחויב מן השכל, שיהיה תורתו, אשר היא קשה לקנות ונוחה לאבד כזכוכית, שיהיה לו הכנה אל קיום התורה. ועל זה דרשו (ויק"ר כא, ה) "ובתחבולות תעשה לך מלחמה" (משלי כד, ו) 140. וזה כמו שאמרנו, כי המשנה היא עמוד ברזל לתורה, ומי שחסר ממנו המשנה אין לו יסוד 141. ויותר על כל, שאינו מבקש ואינו חפץ שיהיה קיום אל תורתו, שאינו חוזר על למודו 142. והראשונים, עם גודל* הכנה שהיה להם לקנות התורה, כמו שאמרנו 143, היו גורסין יום ולילה בתורה, עד שקנו התורה, כמו שנמצא זה בכמה מקומות 144. והם אינם חפצים כלל שתהיה התורה קיים* אצלם, ועומדים בעונש הגדול אשר אמרו (אבות פ"ג מ"ח) השוכח דבר אחד ממשנתו, ואיך הוא השכחה בכל 145. וכבר בארנו במקום אחר בענין זה, ובשביל כך אין אצלם מן התורה מאומה 146. 
ומה הם עושים לקנות דיני המצות, הם עוסקים בחבור אחד מן הפוסקים למען יקנה הדינים בדרך קצרה 147. ובזה הם הפך מה שיסדו וסדרו חכמים. כי המשנה היא קודם, ומן המשנה יבא האדם אל הגמרא, ובדרך הזה קונה התורה שתהיה אצלו כאילן, אשר הוא שתול על פלגי* מים, אשר פריו יתן בעתו, וכל אשר יעשה יצליח, וכמו שאמרנו כי כך הוא סדר השכלי 148. והם באים מן הגמרא אל פסקי הלכה השנוים בקיצור 149. והנה הפכו האילן. כי השורש ראוי שיהיה נטוע קודם, והוא נושא לענפים. והם עושים הפך זה 150. ויש לך לדעת כי הראשונים שחברו הפוסקים, לא היה חבורם כלל על דרך זה, כי אם* שיהיה הגמרא בהם בדרך קביעות, רק שיהיה הפוסקים מורה הדרך לאדם באיזה דרך ילך כאשר עוסק בגמרא, עד שילך בדרך הישר ולא יטעה, ויבא אל אמיתת ההלכה. כי דרכי הגמרא ונתיבותיו נעולים וחתומים מאד מאד, ומי ימצא הדרך אשר ילך בו. ולפיכך חברו הפוסקים למצא דברי חפץ 151, ובדבר הזה הארכנו במקום אחר 152. 
ואיך הפליא ה' את מכותנו הפלא ופלא 153, כי הדור שהוא בעצמו רחוק מן התורה, היה ראוי שיעשה הכנות ותחבולות ראוים, וכל זה שיהיה להם התורה 154. ואנו עושים הפך זה. וזהו שאמרו (שבת קלח:) "והפלא ה' את מכותך" (דברים כח, נט), הפלאה זו היא שכחת התורה. אף כי פרשנו זה כמו שאמרנו 155, יש לפרש גם כן כי המכה שהיא באה על האדם ממקום אחר, ואין ביכלתו לעמוד כנגד זה, אין זה מכה שהיא 'פלא'. אבל שכחת התורה היא מצד האדם עצמו. ואילו דבר זה שאין חכמה אצלינו בודאי אין זה פלא, כי בודאי היה לדורות הראשונים שכל יותר 156. אבל שכחת התורה הוא הפלא, אחר שלמד התורה וכבר היא אצלו מה שלמד, וישכח אותה, דבר זה אין תולה בשכל כל כך, שתאמר שאין שכל אחרונים דומה לראשונים, כי ההסרה והשכחה הוא על ידי האדם עצמו, כמו שאמרנו למעלה כי אנחנו הם הפושעים בזה 157. ועל זה אמר "והפלא ה' את מכותך הפלא ופלא", עד שראוי שיהיה האדם משתומם על זה. 
אמנם כאשר מגיע לימי הזקנה, וכבר סרו ממנו ימי הילדות, אשר בימי הילדות הוא אוהב לרדוף ולנצח בהלכה, הן בפלפול שיש בו ממש, הן בפלפול שאין בו ממש, ויכול לומר כי יודע ציד אני. ולעת זקנתו כבר סר תשוקה זאת מאתו, ומוצא עצמו חסר ויראה אחריתו 158. 
כמה שאמרו ז"ל בפרק אלו עוברין (פסחים נ.), רב יוסף בריה דרבי יהושע בן לוי אחלש ואתנגד 159. אמר ליה אבוה, מאי חזית. אמר ליה, עולם הפוך ראיתי; עליונים למטה, ותחתונים למעלה 160. אמר ליה בני, עולם ברור ראית*. ושמעתי שהיו אומרים אשרי מי שבא לכאן ותלמודו* בידו. ושמעתי שהיו אומרים אשרי הרוגי לוד 161, שאין כל בריה יכולה לעמוד במחיצתם, עד כאן. 
ויש לשאול, מה ענין אלו שניהם זה לזה; 'אשרי מי שבא ולמודו בידו', והרוגי לוד. אבל פירוש זה, כי מפני שהעולם הבא הוא עולם קדוש נבדל מן הגשמי, והעולם הזה הוא עולם גשמי 162. ולכך היו אומרים 'אשרי מי שבא לכאן וגמרא בידו', כי כאשר גמרא בידו הוא שכלי. ולא כן כאשר אין עמו התורה, ותורתו הוא הספר המונח על השלחן, שבשביל זה אינו אדם שכלי 163, ואין עולם הבא - שהוא עולם הנבדל בלתי גשמי - ראוי לו 164. ולכך אמרו 'אשרי מי שבא לכאן וגמרא בידו', שבזה נחשב אדם אדם שכלי, מוכן אל העולם הנבדל הבלתי גשמי. וכן היו אומרים 'אשרי הרוגי לוד', כי גם אלו בשביל שמסרו נפשם למות, ולסלק גופם בשביל קדוש שמו, בודאי הם ראוים לעולם אשר הוא בלתי גשמי 165, מאחר שנתנו עצמם להריגה ולאבד גופם הגשמי בשביל קדושת שמו יתברך 166. ולכן כאשר מגיע לעת זקנתו, כאשר רואה נפשו חסירה, ומבקש לקנות התורה, בודאי נאמר עליו 'כשרציתי לא רצית, אף עתה כשתרצה לא רציתי' 167. כי אי אפשר לקנות התורה לעת זקנתו 168. ובמדרש (דב"ר ח, ו) "מחורף עצל לא יחרוש" (משלי כ, ד), אמר רבי שמעון בן יוחאי, זה שאינו לומד תורה בילדותו, ורוצה ללמוד תורה בזקנתו, ואינו יכול. וזהו "ושאל בקציר ואין" (שם) 169. פירושו*, כי מפני השכחה אין התורה עומדת בו 170. 
ואין לדבר הזה תקנה לצאת ממנו, אם לא שיתחברו חבורא קדישא יחד 171 להיות תלמוד תורה שלהם כאשר היה אצל הראשונים, ללמוד מקרא משנה גמרא, ולחזור תמיד על גרסתם, ולא יסורו מזה 172. ומי ששונה לבנו* ללמוד תורה, ילמד אותו עד שהוא בקי במסכתא אחת או שתים, שיהיה שגור מאד בגמרא. ואם הולכים בדרך הזה, ומלמדים לאחרים שילכו גם כן בעקבות הראשונים, בודאי עליהם אמרו בירושלמי (ברכות פ"ט סוף ה"ה) תניא רבי שמעון בן יוחאי אומר, אם ראית דור שנתייאשו מן התורה, עמוד התחזק בה, ואת מקבל שכר כלם. מאי טעמא, "הפרו תורתך" "עת לעשות לה'" (עפ"י תהלים קיט, קכו), עד כאן. ואין "הפרו תורתך" יותר מזה, כאשר אין התורה נמצא אצל האדם 173. וכלל הדבר, כל מה שלמד האדם לא יוסר ממנו ולא יאבד מה שטרח וקנה, ובזה יהיה עולה מדרגה אחר מדרגה. לא כמו הטפשים בדור זה, יחשבו כי יקנו התורה במעט זמן, עד שיהיה נחשב כאחד מן החשובים, לבסוף* לא נמצא אצלו אף דבר מן התורה 174. כל זה ראיתי בעוונתי הרבים, ועל עצמי אתאונן ואקונן על חסרוני 175. והוא יתברך המשלים חסרון ברואיו 176, ישלים חסרוננו, וימול את ערלת לבבנו במהרה בימינו, אמן. 
אמנם עם כל זה אין עליך לומר חס ושלום כי יש* שנוי לתורת משה, או שתאמר שתהיה שכחה לתורת משה, ואפשר שיגיע הסתלקות התורה מכל וכל 177. כי דבר זה הכל הוא מצד המקבל, ואין נקרא הסרה מצד המקבל 178. אף אם נאמר שתשתכח לעתיד תורה מישראל, לא נחשב זה שנוי כלל. כי המקבל מקבל מה שאפשר לו לקבל, ולא נחשב שנוי* כאשר אי אפשר לו לקבל. ואם יקבל דור זה הרבה, ודור זה מעט, לא נחשב שנוי בעצמה של תורה, כי נתינת התורה קיימת בלי שנוי 179. 
ודבר זה רמזו חכמים ואמרו 180 "קול גדול ולא יסף" (דברים ה, יט), מאי "ולא יסף", מלמד שקול של הקב"ה קיים לעולמי עולמים, וכמו שהביא מדרש זה רש"י ז"ל בפרשת ואתחנן 181. ורצו בזה כי קול הקב"ה שנתן תורה והשפיע אותה לישראל היה בלי שנוי, כי הוא יתברך משפיע התורה והחכמה תמיד בלי שנוי כלל, כי אין שנוי בתורה 182. רק ישראל באותו דור היו ראוים לקבל מאתו השפעת התורה, והיו מקבלים הקול, ולא היה ראוי לזה דור אחר 183. מכל מקום קולו של הקב"ה הוא נצחי בלי שנוי, רק השנוי הוא מצד המקבלים 184. ודבר זה רמזו חכמים בברכת התורה (ברכות יא:) 'ברוך אשר בחר בנו מכל העמים ונתן לנו את תורתו'. וחתימת הברכה 'ברוך אתה נותן התורה', לשון הוה, ולא 'נתן התורה' 185. ולפיכך התורה היא נצחית מצד עצמה בלא שנוי כלל, אף אם* היה שנוי מצד המקבלים, כי דור זה מקבל בפחות, ודור זה מקבל ביותר. אבל שתהיה הסרה לתורה מישראל לגמרי, דבר זה אי אפשר. כי כבר אמרנו 186 כי התורה היא צורת ישראל לגמרי 187. 
לכך תקן משה שלא יהיו ישראל שלשת ימים בלא תורה, כמו שאמרו בפרק מרובה (ב"ק פב.) "וילכו שלשה ימים ולא מצאו מים" (שמות טו, כב), דורשי רשומות 188 אמרו, אין מים אלא תורה, שנאמר (ישעיה נה, א) "הוי כל צמא לכו למים". כיון שהלכו שלשת* ימים בלא תורה, נלאו 189. עמדו נביאים שביניהם ותקנו להם שיהיו קורין בשבת, ומפסיקין בא' בשבת, וקורין בשני בשבת, ומפסיקין בשלישי וברביעי, וקורין בחמשה בשבת, ומפסיקין בערב שבת, שלא ילינו בלא תורה שלשה ימים, עד כאן. הרי כי מיד שלא היה להם [התורה] שלשה ימים, שהיא הצורה לישראל 190, וכאשר הם בלא צורה הם נוטים אל החומר 191, והיו מתפעלים, כמו כל דבר שהוא חמרי הוא מתפעל ונלאה 192. ולכך תקנו שלא יפרשו מן התורה שלשה ימים, ואז לא ילאו לצד החמרי. ודבר זה מבואר 193. 


אמר יהודה בן בצלאל זכרונו [לברכה] לחיי העולם הבא 1, הדבר אשר נבוכו בו הרבה מבני אדם, הוא מה שלא נזכר בתורה עולם הבא, אשר הוא העיקר, שהיה ראוי שיהיה נזכר במה שהוא תכלית האחרון 2. ואם לא כן, חס ושלום הנה הרבה מן הצדיקים אשר הגיעו אליהם כמעשה הרשעים, והרבה מן הרשעים אשר הגיע אליהם כמעשה הצדיקים 3. ואם כן חס ושלום "שוא עבוד אלקים" (מלאכי ג, יד) במצות. אם לא כי הכל בא לכלל חשבון לשלם כל דבר פשע של צדיקים בעולם הזה, ולהביא במשפט על כל דבר נעלם של הרשעים בעולם הבא 4. ואם כן למה לא נזכר בפירוש בתורה עולם הבא, כי זה היה יותר ראוי להבטיח את הצדיקים, ולאיים על הרשעים 5. 
וכבר באו בזה תשובות רבות* מאד, ואין אנו צריכים להביא דברים המפורסמים הידועים 6. אמנם אנחנו בארנו בהקדמת חבור גבורות ה' 7, ובארנו תשובת שאלה זאת באמת ובאמונה בב' פנים אמתיים 8. ובמקום הזה נוסיף באור ונאמר, כי אלו האנשים בשאלה זאת חשבו כי אל הנבואה - הקרוב ורחוק הוא בשוה, ויפול בגדר הנבואה על דבר שהוא (קרוב) [רחוק] לאדם. ואין הדבר כך. כי אף אם* השכל משיג הדבר אשר הוא נעלם מאד, אבל בכח הנבואה לא יפול 9. ולפיכך כאשר היה רוח הקודש שורה על הנביאים, היה להודיע הדברים אשר הם אתו במציאות. אבל דברים אשר אינם אתו במציאות, והם עולם אחר, לא שלטה הנבואה בזה. ואף אם השכל משיג דברים הנעלמים, על זה אמרו (ב"ב יב.) 'חכם עדיף מנביא' 10, ולא יפול בכח הנבואה 11. 
ובפרק חלק* (סנהדרין צט.), אמר רבי חייא בר אבא אמר רבי יוחנן, כל הנביאים לא נתנבאו 12 אלא לימות המשיח, אבל לעולם הבא "עין לא ראתה אלקים זולתך" (ישעיה סד, ג). ואמר רבי חייא בר אבא אמר רבי יוחנן, כל הנביאים לא נתנבאו אלא לבעלי תשובה, אבל צדיקים עצמם* "עין לא ראתה אלקים זולתך". ופליגי דרבי אבהו, דאמר רבי אבהו* מקום שבעלי תשובה עומדים, צדיקים גמורים אינם יכולים לעמוד 14, שנאמר (ישעיה נז, ט) "לרחוק ולקרוב", ברישא "לרחוק", והדר "לקרוב". מאי "רחוק", רחוק דמעיקרא. ומאי "קרוב", קרוב דמעיקרא* ודהשתא 15. ורבי יוחנן אמר "לרחוק" רחוק מעבירה 16, "ולקרוב" שהיה קרוב לעבירה ונתרחק ממנה. ואמר רבי חייא בר אבא אמר רבי יוחנן, כל הנביאים לא נתנבאו אלא למשיא בתו לתלמיד חכם, ולעושה פרקמטיא לתלמיד חכם, ולמהנה תלמיד חכם מנכסיו. אבל תלמידי חכמים עצמם, "עין לא ראתה אלהים זולתך", עד כאן. 
הנה המאמרים הגדולים האלו באו לבאר כי אין השגת הנבואה רק לדבר שהוא בעולם הזה, כמו ביאת משיחנו 17. אף שהוא מדרגה עליונה בעולם הזה 18, יפול דבר זה בכח הנבואה. אבל דבר שהוא לעולם הבא, אשר העולם הבא נבדל מעולם הזה, ואין לו יחוס אל עולם* הזה 19, לא יפול זה בכח הנבואה כלל. וזה שאמר "עין לא ראתה אלקים זולתך", הנביא שנקרא "רואה" (ש"א ט, ט) ו"חוזה" (מ"ב יז, יג), אשר אלו שתי לשונות משתמשים גם כן לעין. שמזה נדע שכשם שהעין רואה הדבר, והחוש של עין דבק במוחש, כך הנבואה דבק כח זה במה שהוא רואה וחוזה בנבואה. וכשם שאין העין רואה הדבר הנבדל מן החוש, מפני ההבדל שבין החוש והמוחש, כך כח הנבואה אינו רואה דבר שהוא נבדל, עולם הבא. ולפיכך אמר "עין לא ראתה", רוצה לומר כי עין הנבואה לא תשלוט בדבר הנבדל 20. 
ואמר עוד 'כל הנביאים לא נתנבאו אלא לבעלי תשובה'. וגם דבר זה כמו שאמרנו, כי אי אפשר לכח הנבואה [לראות] דבר שהוא נבדל לגמרי. ומפני שבעל תשובה מצטרף אל העולם החמרי, מפני שהיה בו חטא, והחטא הוא מצד החומר 21. ואף שפירש מן החומר וחזר בתשובה, מפני שכל דבר שיוצא זה מזה, הנה הם מצטרפים מתיחסים זה לזה 22. שאין המלאך, שהוא נבדל לגמרי 23, יוצא מן החומר, מפני שאין לו הצטרפות והתיחסות אליו 24. ולכך לא נאמר על בעל התשובה שהוא נבדל לגמרי מן העולם, ונחשב מדרגתו מן העולם הזה. כי החוטא נוטה אל החמרי, אשר בו החטא, והלך אחר החמרי, עד שהיה שקוע בתוכו 25, ואחר כך נבדל ויצא ממנו. מכל מקום מדרגתו אינו נבדל לגמרי מן העולם. ולא כן הצדיק, אשר כל ימיו היה צדיק ונבדל מן ענין עולם החמרי, אחר שהוא נבדל לגמרי מן העולם הזה, לכך "עין לא ראתה" בעולם הגשמי הזה מה שהוא אל הצדיק הנבדל 26. 
אבל רבי אבהו חולק ואומר 'במקום שבעלי תשובה עומדים, צדיקים גמורים אינם יכולים לעמוד'. וטעם זה דבר מופלג ועמוק מאד מאד. וזה כי הצדיקים, אף שהם צדיקים גמורים, מכל מקום מדרגתו ומעלתו של צדיק הוא מן עולם הזה, כי הוא נברא ונולד בעולם הזה. אבל זה שהיה כל ימיו רשע, וחזר בתשובה להיות צדיק, אין ספק כי הפרישה מן הדבר יותר במעלה ממי שלא היה צריך לפרוש. לכך אמרו (פסחים מט:) אצל התורה, כי הפורש מן התורה יותר רחוק מן התורה ממי שלא ראה תורה מימיו 27. ועיין למעלה 28 מה שכתבנו אצל "אנכי וגו' אשר הוצאתיך מארץ מצרים מבית עבדים" (שמות כ, ב), כי הפרישה מן העבדות הוא יותר במעלה* 29. וזה שפירש מן החטא, שהיה נוטה אל עולם הזה הגשמי, הוא יותר במעלה ממי שלא היה נוטה אחריו כלל. ולפיכך המדרגה זאת, שהיא יציאה מן החטא, לא בא לו מצד עולם הזה, לפי שבעל תשובה מסלק החמרי אשר בו החטא, כי אין חטא נבדל מן החמרי, וסלוק החמרי אינו רק מצד עולם העליון, שאין במדרגה ההיא נמצא שום חמרי. ובאותה מדרגה עליונה הוא סלוק החמרי 30. וכבר הארכנו בזה בחבור גבורות ה' 31, גם למעלה הארכנו בזה אצל חטא ישראל בעגל 32. ולפיכך 'במקום שבעלי תשובה עומדים, צדיקים גמורים אינם יכולים לעמוד'. 
ומזה תבין כי רבי יוחנן מדקדק מה שהיה בעל תשובה בעל חטא שקוע בחמרי. ורבי אבהו מדקדק מה שיצא מן החמרי. וסבר רבי אבהו כי כאשר היה נמכר לעבד, ויצא לחירות מן עבדות, קנה מדרגה יותר עליונה משאם לא היה עבד כלל ולא יצא לחירות 33. כמו שישראל שהיו עבדים לפרעה, ויצאו לחירות, קנו מדרגה יותר עליונה, שהיו כלם בני מלכים (שבת קיא:), משאם לא היו כלל עבדים כמו שאר אומות. וזה מפני שהיה להם הסתלקות העבדות, והיציאה מן העבדות. ודבר זה אי אפשר רק על ידי שהגיעו למדרגה עליונה, שאין שייך בהם עבדות כלל, ובאותה מדרגה יצאו. כי אם שייך בה עבדות, לא היה להם יציאה ממנו 34. אף על גב שלא היו ראויים לשעבוד אם היו כבר בני חורין, מכל מקום אחר שהיו משועבדים, לא היה להם יציאה לחירות רק על ידי מדרגה עליונה מאד 35. ולפיכך היוצא מן החטא, ונבדל ממנו, אשר היה תחלה שקוע בתוך החמרי, היציאה הזאת על ידי מדרגה עליונה יותר. אבל רבי יוחנן מחלק בין הדבר הזה 36, שהוא פעל השם יתברך מה שהוציא אחד מן העבדות, ובין בעל תשובה, שהוא מעצמו יוצא מן החמרי. ואין כאן מקום זה לבאר יותר 37. 
ולדעת רבי אבהו פירוש "לרחוק" שבא ממקום רחוק, שהיה כבר רחוק. וזה יותר קרוב אל הקב"ה כמו שאמרנו 38. ולדעת רבי יוחנן פירוש "לרחוק" שמדרגתו רחוק מעולם הזה החמרי, והוא הצדיק הנבדל מן החמרי. ו"קרוב" שהוא קרוב אל עולם הזה החמרי, ונתרחק עתה שנבדל מן החמרי. ופירוש זה גם כן נכון 39. ולדברי הכל אין הנבואה מגיע רק בדבר שהוא שייך לעולם הזה, ולא דבר שאין שייך לעולם הזה כלל. 
וזה שאמר גם כן (סנהדרין צט.) 'כל הנביאים לא נתנבאו אלא למשיא בתו וכו'' 40. ודבר זה גם כן כי אי אפשר שתהיה הנבואה בדבר שהוא נבדל מן האדם לגמרי. ומפני שהחכם בו שכל נבדל מן החמרי 41, אין האדם שהוא בעולם הזה החמרי מגיע להשיג מדרגתו. ולא יוכל להשיג רק המדרגה אשר יש לדבר שהוא מתדבק אל השכל הנבדל, ואינו נבדל בעצמו 42. 
ומפני שאינו נבדל בעצמו, רק מתדבק אל הנבדל על ידי האהבה שהוא אוהב אותו 43, והאהבה היא על ידי שלשה דברים, כמו שכתוב (דברים ו, ה) "ואהבת את ה' אלהיך בכל לבבך ובכל נפשך ובכל מאודך". הלב הוא גופו של אדם, ולכך פירשו ז"ל (ברכות נד.) "בכל לבבך" בשני יצריך, יצר הרע ויצר הטוב. שאף אם יצר הרע, אשר הוא בגוף 44, מסית אותו לסור מן השם יתברך, אל ישמע ליצר הרע 45. ו"נפשך" הוא כמשמעו, אפילו אם נוטל נפשו (ברכות נד.) 45א. "ובכל מאודך" אפילו אם נוטל ממונו (שם). סוף סוף האהבה היא כאשר דבק בו בדבר שהוא שייך לו, דהיינו או בגופו, או בנפשו, או בממונו 46. וזה שאמר 'המשיא בתו לתלמיד חכם'. כי כאשר משיא בתו* לתלמיד חכם, הרי גופו דבק בתלמיד חכם. שבתו, מן יוצאי חלציו, כגופו נחשב 47, והרי גופו מתדבק בתלמיד חכם 48. 'ועושה פרקמטיא לתלמיד חכם' דבק בו בנפשו. כי כל משא ומתן אשר הוא על ידי מעשה האדם, הוא מן הנפש, אשר הוא בעל מעשה, כאשר ידוע 49. וברור כי העושה פרקמטיא אינו נותן לו דבר כלל, רק שפועל בעדו, והפעולה מתיחס אל הנפש 50. 'ומהנה תלמיד חכם מנכסיו', דבר זה הוא מבואר, שהוא דבק בו מצד הממון 51. וכן אמר בפרק בתרא דכתובות (קיא:) "לאהבה את ה' אלקיכם ולדבקה בו" (דברים יא, כב), וכי אפשר להתדבק בשכינה, אלא כל המשיא בתו לתלמיד חכם, והעושה פרקמטיא לתלמיד חכם*, ומהנה תלמיד חכם מנכסיו, כאילו דבק בשכינה. הרי כי אלו דברים מפני שצריך להתדבק בתלמיד חכם, כמו שהתבאר 52. 
וכאשר עוד תבין דברי חכמים* באלו שלשה, תמצא כי השכל באדם, אשר הוא התלמיד חכם 53, והוא האדם בעצמו 54, כי אין האדם רק שהוא בעל חי משכיל 55. ואלו שלשה דברים מתחברים אליו 56. שהרי הגוף* מצטרף ומתחבר אל השכל, שהוא תלמיד חכם 57. ועוד מתחבר הנפש אל השכל, והיא עושה פרקטמיא לשכל. אשר כל משא ומתן הוא נעשה על ידי הנפש, שהוא פועל ועושה עסקיו שלו, ודבר זה מבואר 58. וכן הנכסים, שהם קנין האדם, הם מצטרפים אל השכל, במה שהם קנינו. כי כל דבר שהוא קנין שלו, אין ספק שהוא מצטרף אליו 59. וכלל בני אדם הם על צורת אדם פרטי 60, הוא התלמיד חכם, כי הוא כמו השכל שבאדם 61. והמשיא בתו לתלמיד חכם יש לו דבקות בתלמיד חכם בגופו, כי בתו היא כגופו, כמו הגוף באדם שיש לו חבור אל השכל שבו, כמו שבארנו 62. והעושה פרקמטיא לתלמיד חכם, הוא כמו נפש האדם, אשר הוא עושה ופועל עסקי השכל 63. ומהנה תלמיד חכם מנכסיו, הרי הוא מתחבר אל התלמיד חכם בממון שלו, והוא כמו חבור וצירוף הממון אל שכל* האדם. ולפיכך על ידי אלו שלשה דברים יש להם דבקות אל תלמיד חכם, כמו* שבאדם עצמו אלו שלשה דברים מצטרפים לשכל 64. 
ואין כאן מקום זה, ולא היה צריך לדברים אלו בכאן, רק מפני שבאנו לגמור 65. כי אין הדבר כמו שחשבו השואלים, כי הכל הוא בא בנבואה 66. כי אין הנבואה רק בדבר שיש לו צירוף אל עולם הזה, אבל דבר שהוא נבדל לגמרי מן עולם הזה, לא יפול בנבואה כלל, וזה מבואר. ואולי יאמרו כי אף אם לא יפול בנבואה*, אפשר שיאמר זה השם יתברך לנביא שעל ידי התורה ומצותיה יזכה* לעולם הבא 66א. דבר זה גם כן אינו, כי לא היה הדבור בא לנביא רק דבור שהוא ראוי אל הנביא, מה שהיה שייך וראוי בנבואה. אבל דבר שאינו ראוי לנביא, כמו שהוא ענין עולם הבא, דבר זה לא יבא לנביא כלל. לכך לא בא בתורה ענין עולם הבא ותחיית המתים, רק ברמז בלבד, כמו שדרשו ז"ל מן המקראות ברמז רחוק 67. כי אי אפשר לומר שלא יהיה בעולם הזה שום גלוי כלל מן עולם הבא, רק בא ברמז 68, כמו שרחוק מאתנו עולם הבא 69. 
ויש שהיו רוצים להשיב על דברינו אלו, כי הנביאים היו רואים ומתנבאים ומדברים עם השם יתברך, אשר הוא נבדל על הכל 70. וקושיא של הבל הוא, כי הוא יתברך, עם שהוא נבדל, אינו נבדל מן עולם הזה, שהרי הוא יתברך פעל אותו ומנהיגו, ובצד זה היו הנביאים רואים ומדברים עם השם יתברך 71. אבל העולם הבא הוא נבדל מן עולם הזה לגמרי, כי אין לו שתוף עם* עולם הזה 72, ודברים אלו ברורים מאד. ויש שואלים, דסוף סוף אף שאינו נגלה מדרגת ומעלת עולם הבא, כדכתיב (ישעיה סד, ג) "עין לא ראתה אלקים זולתך", מכל מקום היה [ראוי] להיות נזכר בתורה שאם תשמרו יהיה לכם חלק טוב בעולם הבא 73. והשואלים אלו סבורים כי דברי תורה הם כמו שאר דברים שמדברים בני אדם. אבל אין [זה] כך, כי דברי הנביא הם* כפי מה שהוא ראוי להיות. ומאחר כי עולם הבא אינו נגלה לאדם, לכך דברי הנבואה בנסתר 74 לא נגלה, כפי מה שהוא עולם הבא בעצמו. ולכך לא יבא עולם הבא בתורה רק ברמז נסתר, לא בנגלה. ועוד בארנו בהקדמת חבור גבורות השם, עיין שם 75. 
בזה הפרק אכנס* לבאר השאלה הזאת 1. ועם שכבר בארנו שאלה זאת במה שיש בו די למעיינים ויודעים להבין דבר אמת ויושר 2, מכל מקום לא נעלים להשיב תשובה נצחת לשאלה זאת 3, מה שלא נזכר בתורה עולם הבא בפירוש 4. וזה כי אין ספק שהתורה שנתן השם יתברך היא* תקון עולם הזה, ובשביל תקון עולם הזה להיישיר בני אדם אל תכלית הטוב, שיהיו טובים בעולם הזה, ויהיה מציאות עולם הזה כמו שראוי להיות, לכך נתן לנו התורה 5. וזה כי השם יתברך ברא את העולם הזה, והעולם הזה הוא בעל חסרון בודאי, ובו ברא יצר הרע 6. ונראה כי אילו היה הבריאה חסרה 7, וצריך להשלמה, ואין השלמת העולם רק בתורה, שהיא מסלקת היצר הרע, עד שאמרו (קידושין ל:) כי התורה היא רטייה ואספלנית ליצר הרע 8. ולכך נתן התורה ואמר (ויקרא כו, ג) "אם בחקותי תלכו וגו'" 9, הכל הוא לסלק הרע מן העולם, כדי שיהיה הבריאה בשלמות. וכמו שאמרו ז"ל (שבת פח.) שהיה כל העולם תלוי ועומד עד שנתנה תורה לישראל, ולכך הוסיף ה' ב"ששי" 10, שהכל תלוי ועומד עד מתן תורה 11. אבל עולם הבא הוא בשלמות מצד עצמו, ואין בו חסרון 12, ואין התורה תועלת אל עולם הבא לתקן אותו, ולכך לא נזכר עולם הבא בתורה 13. 
כי מה שנזכר שכר עולם הזה בתורה, כי התורה היא באה להשלים את העולם לסלק את חסרון עולם הזה. ולכך אמרה תורה (ויקרא כו, ג) "אם בחקותי תלכו וגו'" 9, כי התורה היא סדר העולם, לקיים את סדר עולם הזה 14. ואם אתה אומר שיהיה מזכיר בתורה עולם הבא כדי להיישיר האדם אל העולם הבא, אם כן לא היה די בעולם הזה להיישיר את ברואיו, רק כאשר מבטיח להם עולם הבא. אם כן היה נברא העולם הזה בעל חסרון, ולא היה שלם בצד עצמו עד כי יושלם מצד עולם הבא. ודבר זה אינו, כי השם יתברך השלים מעשיו מהעולם הזה מצד עצמו 15. אבל שיושלם מצד עולם הבא, זה אינו, מאחר שהוא עולם בפני עצמו, כל אחד שלמותו בעצמו. ולכך לא נזכר בתורה רק טובת עולם הזה, כאילו אמר כי ראוי לך שתהיה הולך בדרך הישר ולעשות מצות השם יתברך בעולם הזה, כי אם תעשה בעולם הזה מצות השם יתברך, אז* תהיה בטוב בעולם הזה, ולא תהיה ברע. ואם לא תשמע למצות ה' אלהיך, ולעשות בעולם הזה הרע, אז תהיה חס ושלום ברע בעולם הזה. הרי כל המכוון להיישיר את האדם בעולם הזה, וכך ראוי לתורה אשר היא השלמה לעולם. ואם כן איך יזהיר התורה, שנתן לעולם הזה, שאם ישמרו התורה יהיה להם עולם הבא, ולכך יעשו התורה והמצות, והעולם* הזה עולם בפני עצמו, ושלמותו בעצמו, ולא מצד אחר 16. 
ועוד כי 17 איך אפשר לומר שיהיה נזכר בתורה שום שכר, כאילו אמר שיעבוד האדם בוראו בשביל השכר, ודבר זה אין ראוי לומר כלל. ולפיכך לא נזכר בתורה עולם הבא, שיהיה* משמע לעבוד השם יתברך על מנת לקבל פרס, ואין זה ראוי 18. ואולי תאמר אם כן למה נכתב בתורה שכר עולם הזה. אינו דומה לזה כלל, כי אם לא היה נותן להם התורה בענין זה "אם בחקותי תלכו", לא היה ראוי שיבא עליהם עונש, אחר שלא הזהיר קודם זה 19. ולכך כתיב "אם בחקותי תלכו וגו'" 20. ודבר זה שייך בעולם הזה, מפני כי השם יתברך ברא את האדם בעולם הזה, ואחר כך נוטל ממנו עולם הזה 21. ואי אפשר לומר רק כי על דעת זה קבלו ישראל התורה 22. ולכך יעד להם הטוב והרע, שאם לא ישמרו, יאמר להם הלא אתם אבדתם את הטוב, כי נתתי לכם התורה על תנאי זה 23. אבל שכר עולם הבא, הלא אין האדם מאבד דבר ממה שהיה לו קודם, אם יהיו זוכים יהיה להם עולם הבא, ואם לא יזכו לא יהיה להם 24. ועל דבר זה אין צריך לקבל 25, רק עונש עולם הזה, שכבר נברא האדם בעולם הזה, כמו שנבראו האומות 26, ולמה יהיה להם עונש אף אם יעברו התורה. לכך אמר להם "אם בחקותי תלכו", "ואם בחקותי לא תלכו וגו'" (ר' ויקרא כו, טו), שעל מנת שיהיה להם הטוב קבלו גם כן עליהם עונש אם יעברו 27. אבל שיזכור בתורה בפירוש שאם יקיימו המצות יהיה להם עולם הבא, או כאשר יעברו יהיו נאבדים מן עולם הבא, שאין עולם הבא סבה לעבוד השם יתברך 28, ולא היה זה רק כמלך שאומר שתהיה עבד לי ואתן לך שכר, דבר זה אין ראוי שיהיה נזכר בפירוש בתורה. כי ראוי לעבוד למלך גדול שלא על מנת לקבל פרס, כמו אמרו ז"ל (אבות פ"א מ"ג) 'אל תהיו כעבדים וכו'' 29. ואם מזכיר בפירוש השכר הגופני בתורה, אין זה פרס כלל, כמו שהתבאר, כי הדברים האלו אינם רק תנאי שעל דעת כן קבלו התורה 30. וכן מדברי רבותינו ז"ל מוכח שאין הדבר כמו שחשבו הם 31 שנזכר השכר הגופני בתורה, שהרי למאן דאמר שכר מצות בהאי עלמא ליכא (קידושין לט:), חוץ מן אותם המצות ששנה* (פאה פ"א מ"א) 'אלו דברים שהאדם אוכל פירותיהם בעולם הזה, והקרן קיימת לעולם הבא', ושאר מצות אין שכרם כלל בעולם הזה 32. ואם כן מה שאמר הכתוב "אם בחקותי תלכו וגו'", אין זה שכר מצות* כלל 33. 
וגם יש להשיב 34 כי התורה האמיתית לא זכרה עולם הבא בתורה, בשביל דבר זה*, כדי שיהיו כל דברי תורה מבוררים נכרים לכל אדם בחוש העין, דבר שהוא יסוד התורה 35. ואין אתה צריך להאמין דברים שהוא יסוד התורה 36, כי כך ראוי אל כל שנקרא בשם "תורה" 37. כי אם באים להאמין דברים שהוא יסוד התורה, כל אחד יוכל לכתוב תורה ומצות מלבו, ויאמר* שבשכר התורה יהיו לו כך וכך לעולם הבא, דברים בלתי ידועים, ולא יהיה ניכר האמת מן השקר 38. ולפיכך ראוי לתורה שיהיו דבריה* מבוררים ונכרים לחוש העין, עד שלא תוכל לדמות לה אחד מן הדתות מכחישי ה', שרוצה לשקר, שתבטיח דברים גם כן, כמו שעושים הדתות הנ"ל* מבטיחים שכר עולם הבא, דבר בלתי מבורר ובלתי ידוע לחוש. אבל דבר הבלתי ידוע לאדם, והם בלתי מבוררים, אין ראוי שיכנסו בגדר התורה, כיון שכל אחד יוכל לומר שבשכר תורה זאת יגיע לכם כך וכך. ובשביל כך זכר התורה הטוב הגופני, במה שהוא דבר נראה וברור. ואין ראוי להזכיר בתורה שכר רוחני, שאינו מבורר לאדם, והוא צריך להאמין. ודבר זה אין ראוי לתורה, רק שיהיו דבריה מבוררים, כי דבר שהוא בלתי מבורר אין שם "תורה" ראוי עליה, כיון שכל אחד יכול לחדש דברים בלתי ידועים, ולמה* ישמעו 39. 
וכבר פירשנו הפסוק 40 אחר דברי התוכחה, שאמר (דברים כט, ג) "ולא נתן ה' לכם לב לדעת ועינים לראות ואזנים לשמוע", שאין מקומו שם 41. רק שהכתוב בא לומר כי משה אמר מה שנתן ה' ברכות וקללות, ויותר היה לומר כי כאשר תעשו התורה יהיה לכם עולם הבא, ואם לא תעשו התורה לא יהיה לכם עולם הבא*, רק תהיו נאבדים בגיהנם, ותאמרו 42 בשביל זה חס ושלום כי אין עונש כי אם בעולם הזה על התורה 43. אבל דבר זה מה שנתן ברכות וקללות, שאם אתם עוברים אתם ראוים לעונש, מאחר שאין לכם לב לדעת ועינים לראות ואוזן לשמוע, כי אתם רואים בעיניכם הדבר הזה, המסות הגדולות אשר עשה השם יתברך לפרעה בשביל שהרשיע נגד השם 44, ולכך בעיניכם ראיתם אם אחד עובר על דבריו שבא עליו עונש, כמו שבא על פרעה. וכן אתם ראיתם השכר לשומרי מצותיו, שהרי הוליכך בדרך ארבעים שנה, שמלתך לא בלתה וגו' ורגלך לא בצקה וגו' 45*, כל זה מה שעשה השם לשומרי מצותיו. ומאחר שדבר זה ראיתם בעיניכם, אם כן מה שהשם יתברך מביא עליכם ברכות וקללות אם לא תשמעו, הוא במשפט ודין, כי איך לא יהיה מביא עליכם, אחר שראיתם דבר זה בעיניכם. ומעתה אם לא תעשו, הרי בדין ומשפט השם יתברך מביא עליכם. אבל אבוד עולם הבא אינו דבר נראה לעינים. ותכלית מה שרצה השם יתברך להזהיר אותם שלא יעברו התורה, כאשר נראה לאדם העונש בעולם הזה כאשר עובר התורה, והשכר כאשר שומר התורה. אבל שיכתוב בתורה עולם הבא כאשר ישמרו התורה, דבר זה אינו, כי יאמרו מנין שהוא כך 46. 
ובאולי יאמר, אם כן למה יהיה החוטא נאבד מן עולם הבא, אחר שדבר זה - שחוטא נאבד מן עולם הבא - לא היה נראה בעין 47. זה אינו, כי דבר זה שראוי שיהיה נראה העונש לחוש, הוא שייך דווקא בעולם הזה, שכבר נברא בו האדם, ומאחר שנברא בו האדם למה יהיה נענש ויהיה נאבד מן עולם הזה שכבר נברא בו. וכבר אמרנו (ד"ה ועוד כי) כי בשביל זה הוא נענש, אחר שקבלו התורה עליהם ב"אם תשמעו" ו"אם לא תשמעו". ואם לא היה זה נראה דבר זה, שאם ישמעו יזכו לטובת עולם הזה, ואם לא ישמעו יבא עליהם עונש, מאחר שהאדם אינו שכלי גמור, רק הוא אדם גשמי, צריך שיהיה רואה בחוש דבר זה, שכך ראוי לאדם שיראה בעינו* הגשמי, כמו שהוא גשמי* 48. אבל עולם הבא, שאין האדם בעולם הבא עדיין, ולא שייך לומר אחר שכבר נברא - למה יהיה נאבד ממנו, כמו שאמרנו, אין צריך לזה 49, רק אם יזכה יהיה לו עולם הבא, ואם לא יזכה לא יהיה לו עולם הבא. 
ולכך לא הזכיר בכתוב עולם הבא כלל. ואדרבא, דבר שהוא בלתי ידוע ומפורסם, אדרבא מחליש האמונה, כמו שאמרו 'הרוצה לשקר ירחיק עדותו' 50. והתורה היא "עדות ה' נאמנה" (תהלים יט, ח), ולא רצה להרחיק את העדות, רק לקרב את העדות, שהוא נגלה ונראה, לא עדות שאינו נגלה 51. ומעתה תשובתנו אל האומות, ששואלים למה לא נזכר בתורה עולם הבא 52. בודאי אין ראוי שיהיה נכנס בגדר התורה האמתית רק דבר נראה לחוש, ולא יהיה דבר שהוא יסוד הדת בלתי נראה לחוש. שאם כן כל אחד יכול לחדש דת, ויאמר שיהיה לו עולם הבא, ויאמין לו. ולכך הרחיקה התורה דבר זה, כאילו אמרה שכל דת שתעשה כמו תורת משה, מבטיח בדבר שנראה לחוש, היא אמתית. ולא כמו שאר דתות שמבטיחים דבר שלא נתברר אמתתו. ולא נקרא דבר זה ברור אם יאמרו שנודע לראשונים אותות ומופתים 53, כי אפשר לזה הכחשה; אלו אומרים כך היה, ואחרים אומרים לא כך היה. אבל הבירור הוא כמו שיהיה למשה רבינו עליו השלום, שבכל זמן ובכל עת ובכל הדורות כאשר היו עובדים השם יתברך, שומרים תורתו, היה השם יתברך עמהם. וכאשר סרו מן התורה, סר מאתם השם יתברך, כמו שהבטיח בתורה 54, לא נפל דבר אחד ארצה 55. ודבר זה הבחנה לתורה 56, לא כאשר ירחיק עדותו לעולם הבא. כי מה שיש לאומות העולם מכחישי ה'* עולם הזה 57, דבר זה אין ראייה, כי מי יאכל אותו, אחר שאין ישראל זוכין לו, ואין כאן מקום זה 58. וכבר זכינו בדין ובטענות וראיות ברורות 59. והנה תשובות האלו אשר אמרנו, הם גם כן תשובת מה שלא נזכר בתורה השארת הנפש אחר מות האדם 60, כי דרך אחד ותשובה אחת היא גם לזה 61, ואין בזה ספק כלל, כי הם דברים ברורים מאד מאד. ועוד יתבאר 62. 
ועוד שאין 63 להזכיר עולם הבא בתורה, (כ)לומר 'אם בחקותי תלכו יהיה לכם עולם הבא', 'ואם לא תשמרו תהיו נאבדים מן עולם הבא', כי עולם הבא נברא כבר בששת ימי בראשית 64, ואין עשיית המצות והתורה סבה לעולם הבא, רק הם סבה שיהיו נאבדים מן עולם הבא שכבר נברא אם לא ישמרו התורה. אבל שיהיה דבר זה שהם עושים התורה שיזכו לעולם הבא, דבר זה אינו כלל 65. אבל התורה סבה שיתן להם ברכות אם ישמרו, ויביא* הקללות אם לא ישמרו. דבר זה בודאי עשיית המצות סבה לזה. כי כאשר יעשו התורה יתן להם הברכה, אשר לא היתה הברכה קודם בעולם. וכן להפך אם לא ישמרו. אבל לומר 'אם בחוקתי תלכו יהיה לכם עולם הבא', דבר שכבר היה בעולם, [זה אינו], וקיימא לן קטן מאימתי בא לעולם הבא, כדאיתא בפרק חלק (סנהדרין קי:) 66, ואם כן אין צריך כלל לעשיית המצות לענין עולם הבא 67. ואף על גב כי בודאי כאשר יוסיף במצות יזכה על ידם יותר לעולם הבא 68, מכל מקום אין שייך לומר שהוא יעשה עמהם דבר בזה 69, שכבר נברא. ואין השם יתברך מבטיח רק בדבר שהוא נותן, כמו ברכות וקללות, שהשם יתברך נותן אותם, אבל אין מבטיח בדבר שכבר היה. ודבר זה כאשר ברא השם יתברך עולם הבא, הרי בזה נעשה 70 שכל אשר הוא מושלם הוא מוכן לעולם הבא, ואין זה נעשה עתה, ובזה אין מדבר הכתוב, רק מדבר בדבר שהוא נעשה* עתה 71. וכן לא הוזכר גן עדן וגיהנם, לומר שאם תשמרו התורה יהיה לכם גן עדן, ואם לא תשמרו יהיה לכם גיהנם, כי דבר זה כבר היה בשעת הבריאה 72, ואין הכתוב בא לדבר מזה, שכבר היה, רק מדבר במה שנעשה עתה 73. 
הדבר הזה אשר שאלו בני אדם מה שלא נכתב בפירוש בתורה שכר הרוחני, רק נכתב בתורה השכר הגופני 1. ואין ספק כי השאלה הזאת מאתם 2, בשביל כי חשבו כי אין מדרגת התורה לזכות האדם אל שכר הרוחני, כי אם אל שכר הגוף. וחשבו כי על ידי מצות שעושה על ידי גופו לא יזכה רק אל שכר הגוף בלבד 3, כי כל המצות הם על ידי פעולות הגוף 4. וכבר השבנו על דבר זה כי בודאי על ידי המצות* שהם על ידי הגוף הוא זוכה אל שכר רוחני, וכמו שהארכנו בזה למעלה 5. והשכל מחייב דבר זה, כי המצות האלו, (ואם) [ועם] שהם בדברים הגשמיים, מכל מקום אין המצות דברים טבעיים. ואם היו כל המצות טבעיים או נמוסים בלבד, כמו מצות כבוד אב ואם (שמות כ, יב), ומצות "ואהבת לרעך כמוך" (ויקרא יט, יח), ושאר המצוות שהם תיקון בני האדם, ועל מצות אלו וכיוצא בהם אפשר לטעון כי שכר שלהם הוא בעולם הזה, וכמו שיתבאר עוד 6. כי המצות שהם תועלת ותיקון בני אדם, יש להם שכר טוב בעולם הזה גם כן 7. אבל המצוות אינם טבעיים, כמו כמה מצות שהם בתורה, אי אפשר לומר שבאו המצות* לתיקון בני אדם, שאין זה שום תיקון 8. אבל המצוה הוא ענין אלהי, לצרף בני אדם, להגיע אותם אל מדרגה בלתי טבעית, היא מדרגה הרוחנית, כמו שהארכנו בזה למעלה בפרקים בכמה מקומות 9. ואם כן איך נאמר שאין בשכר המצות שכר הרוחני לעולם הבא, או לאחר המיתה, אחר שמבואר כי המצות אין בהם ענין טבעי או דבר נימוס. לכך ברור הוא* שעל ידי מצות התורה זוכה למדרגה רוחנית 10, ואין צריך לפרש 11. 
אבל היה צריך לפרש שיהיה להם הטוב בעולם הזה, מפני שעולה על הדעת כי בשכר מצות התורה לא יהיה להם שכר גופני. וכמו שסובר התנא בפרק קמא דקידושין* (לט:) דאמר שכר מצות בהאי עלמא ליכא*. ובודאי טעמא דידיה כיון שאין המצות טבעיות כלל, אין סברא שיהא שכר שלהם בעולם הזה 12. ויש לשאול על זה, הרי אמרה תורה (ויקרא כו, ג) "אם בחוקתי תלכו וגו'" 13. אבל כבר אמרנו 14 כי גם "אם בחקותי" אין זה שכר מצות, רק שהכתוב אמר "אם בחוקתי תלכו" השם יתברך יתן לכם הטוב. לא שדבר זה שנותן לכם הוא שכר המצות, דודאי השכר אינו בעולם הזה, רק לעולם הבא. רק כאשר תהיו עובדין אל השם יתברך, אז השם יתברך אשר אתם עובדים לו יתן לכם הטוב, אבל אין זה שכר המצוה 15. וכל זה מפני שאין התורה טבעית, ומאחר שאין התורה טבעית, אין מתן שכרה בעולם הזה 16. 
ובמדרש (דב"ר ג, יב), אמר רבי שמואל בן לקיש, התורה שנתן הקב"ה לישראל; עורה - של אש לבנה, וכתובה - באש שחורה, וחתומה - באש, ומלופפת - באש, ועם שכותב קינח הקולמוס בשערו 17, ומשם נטל משה זיו הפנים, עד כאן*. ורצה בזה, כי התורה כל דבריה הם אלקיים, ואין התורה כמו דת טבעית או דת נמוסית 18, לכך התורה היא מתיחסת לאש 19. כמו שיאמר על השם יתברך "כי ה' אש אוכלה" (דברים ד, כד), רוצה לומר שהוא נבדל לגמרי מן העולם 20. ובמה שהוא נבדל מן העולם הוא פועל בעולם, כי הדברים אשר יתחברו ושוים ביחד אינם פועלים זה בזה 21. אבל השם יתברך הוא אש, ואין לו שתוף עם הטבעי הגשמי, כמו שאין לאחד* שתוף עם האש 22. 
ומה שאמר כי עורה של אש לבנה, וכתובה באש שחורה, דבר זה בארנו למעלה 23 כי התורה הנושא שלה הטוב והזכות, כמו שאמר הכתוב (משלי ג, יז) "דרכיה דרכי נועם וכל נתיבותיה שלום" 24. אף כאשר אמרה התורה להרוג ולשרוף ולסקול, כל זה הוא להעמיד הטוב והנועם*, ולבער הרע 25. נמצא כי נושא התורה הוא הטוב האלהי 26. ולכך אמר כי עורה של אש לבנה, כי עור, רוצה לומר נושא התורה, אינו לקיים הטבע או הנימוס, רק אש לבנה, רוצה לומר שנושא התורה הטוב האלהי 27. וכתובה באש שחורה, כי עצם המושכל והציור בתורה הוא מושכל אלהי, ואינו מושכל של דבר טבעי, שדבר זה אין ראוי ליחס אל אש. כי כבר אמרנו כי הדברים האלקיים בפרט מתיחסים לאש. ואמר כי היא כתובה* באש שחורה, רוצה לומר כי השחור הוא דבר מבורר וניכר, כך מושכלות התורה הם דברים ברורים וצרופים מאד, שאין בהם דבר ספק 28, רק השגה מבוארת נכרת. ולכך אמר שהתורה כתובה באש שחורה, כי השחור ניכר, ויש לו בירור ביותר 29. 
ומה שאמר 'חתומה באש', כי החתימה הוא כאשר גוללים הספר תורה, והיא הכל ביחד בשלמות, קושרין עליה דבר שתהא נשארת ביחד 30. ולכך אמר, לא תאמר דוקא התחלת התורה היא של אש, כי התחלת התורה והיסוד שלה הוא יותר עליון 31, והוא בלבד שכל אלהי, אבל לא מצד השלמת התורה וגמר שלה, [ש]היא יותר קרובה אל העולם הזה, כמו שהתבאר למעלה כי השלמת התורה קרובה אל המקבל, הוא האדם, כמו שהארכנו למעלה 32. וזה שאמר 'וחתומה באש', כי כאשר היא חתומה ומקבל אותה המקבל, גם מצד הזה התורה היא נבדלת 33. 
ובפרק הניזקין (גטין ס.) פליגי אם תורה מגילה נתנה 34, או תורה חתומה נתנה 35. כי למאן דאמר מגילה מגילה* נתנה, רוצה לומר כי התורה ראויה אל האדם מצד כל מצוה ומצוה 36. ולמאן דאמר חתומה נתנה, אין התורה ראוייה אל האדם רק מצד שהיא מושלמת, כמו שהתבאר, כי מצד שהיא כולה ביחד, והיא שלימה, יותר היא שייכית לעולם. כמו שהבית ראוי לאדם דוקא כאשר הוא שלם, ואין הקורה בלבד, ואין האבנים בלבד ראוים לאדם, כי הפשוטים קודמים למורכבים 37. ולפיכך אמר שכל אשר שייך לתורה הוא של אש, גם כן החתימה. וזה מצד שהיא מושלמת, וראויה לקבל ביותר, הכל של אש 38. 
ואמר ומלופפת באש. פירוש, הליפוף הזה הוא מלבוש התורה 38א. וכבר התבאר למעלה (פי"ג) ענין מלבוש התורה, דהיינו גילוי התורה, והוא נקרא מלבוש, כמו שהארכנו בזה למעלה, כי הפשט נקרא מלבוש 39. ורוצה לומר, אל תאמר כי דבר זה הם ספורים של עולם הזה, ואינו שכל אלקי, אבל גם המלבוש שכל אלקי. כי אמרו ז"ל (סוכה כא:) "ועלהו לא יבול" (תהלים א, ג), אפילו שיחת חולין של תלמידי חכמים צריך למוד בהם. כי עיקר השכל הוא נקרא 'פרי' 40. וקראו שיחת חולין של תלמידי חכמים 'עלין', כי העלין הוא מלבוש הפרי. כי העלין הם מבחוץ, והפרי מבפנים 41. וכן השכל של תלמיד חכם הוא דבר פנימי 42, ושיחת חולין, שהוא דבר מבחוץ 43, נקרא 'עלין', שהם מלבוש אל השכל 44. ולפיכך אמר 'ומלופפת באש', רוצה לומר הדבר שהוא נראה 45, והם ספורים של תורה, גם כן הוא של אש שכל אלקי. ועוד יראה, כי הליפוף הזה לא בא על דבר שהוא כתוב בתורה, רק על דבר מבחוץ, שיש כמה דברים שהם יוצאים מן התורה. והתורה שבעל פה יוצא מן התורה 46, הוא לפוף התורה, והוא כמו מלבוש לתורה. והדברים האלו אינם התורה עצמם, והם לפוף התורה, והוא גם כן של אש 47. 
ויש לך להבין עוד דברי חכמה במה שאמר 'ומלופפת באש'. וזה כי הלפוף הוא המלבוש, והמלבוש יש לו צירוף אל האדם המקבל, כי האדם רואה המלבוש בלבד 48. ולכך נקרא צירוף התורה אל האדם 'מלבוש', כי אל המלבוש מתחבר האדם, ובו הוא טבע 49. ואמר כי גם הצירוף הזה, שהוא של התורה, שהוא של אש, כי התורה אף כי יש לה צירוף וחבור אל העולם, אין כאן קבלה מעורב עם המקבל, רק התורה מצרף אל המקבל, ואינו מעורב עם המקבל כלל 50. וזה שאמר שהיא מלופפת באש, כי המלבוש הוא הצירוף והחבור אל המקבל, כמו שאמרנו, והוא נבדל, כי אין לה עירוב עם המקבל. ודברים אלו ברורים ועמוקים 51. 
ויש לך להבין אלו דברים מה שזכר כאן, כי התורה עורה של אש, ועוד כתובה היא באש, ועוד חתומה היא באש, ועוד מלופפת היא באש. ארבעה דברים מה שזכר כאן, כי התורה שבאת לעולם יש לה אלו ארבעה דברים, וכלם של אש 52. 
ואמר עם שכותב מקנח* הקולמוס בשערו. ורוצה לומר הסופר כאשר פסק מלכתוב, מקנח הקולמוס, ואותו דיו שהיא בקולמוס יותר עב מן הדיו שכתב בה, שאותו דיו הוא דק. וכך האור 53, הדקות והזכות שהוא מצטרף אל התורה 54 אינו ראוי אל מושכל התורה, שמושכל התורה הוא דק ביותר 55. ולכך* פשיטות החכמה שבתורה שאינו דק כל כך מגיע לסופר, בשביל שיש לו צירוף אל התורה. כי משה היה מצטרף אל התורה, שהוא קבלה 56. ולכך הכל היה כמו שראוי להיות; כי משה שהיה מקבל התורה, ומתחבר אל התורה, היה מקבל אור הפנים, כי התורה היא אור, שהוא זך לגמרי 57, כי התורה עצמה נקראת 'אש' לפשיטות ודקות השכל שבה 58. ומשה שהיה מצטרף אל התורה, שהוא הכתוב והמקבל התורה 59, ולכך אמר שקנח הקולמוס בשערו. מפני כי כאשר נשאר* מן הדיו בקולמוס, הוא יותר עב, כמו שאמרנו. ואמר שקנח אותה בשערו, כי השערות* הם בראש, אשר שם השכל 60. כי בשביל כי שכל משה הוא מצטרף אל שכל התורה, היה מקבל אור הפנים 61. ולכך אמר 'ועם שכותב קנח הקולמוס בשערו', ומזה נטל משה זיו פנים, שהוא שייך ומתיחס אל המקבל 62. 
הרי תראה כי כל ענין התורה הכל נבדל, עד שהיה דבק בפניו של משה הזיו. ומאחר כי כל אשר שייך לתורה מתיחס אל האור, אל* הנבדל מן הגשמי, ואם כן איך יאמר שכל שכר התורה הוא ענין גופני בלבד 63. אלא* האומר כך אין לו הבחנה בדברים אשר הם ברורים כשמש בצהרים, שכל מצות התורה, בפרט אותם שהם חוק וגזרה ולא נודע טעמם, שאי אפשר לומר שיהיה שכר שלהם בעולם הזה, כיון שהמצוה בעצמה אינה בדבר טבעי כלל, אין השכר גם כן טבעי 64. ולכך לא הוצרך הכתוב לפרש ענין השכר הרוחני בתורה, מפני שהוא מבואר מגוף המצוה, ואין צריך עוד ביאור 65. 
בזה הפרק נבאר לך גם כן כי דעת חכמים הוא הפך אשר אמרו כי בתורה נכתב השכר הגופני, ולא השכר הרוחני 1. ודעת חכמים שאין בתורה שום שכר גופני 2. בפרק קמא דקידושין (לט:) אמר שם דאליבא דרבי יעקב שכר מצוה בהאי עלמא ליכא. והטעם הוא כמו שפירשנו 3 כי אין המצות דברים טבעיים, כאשר* העולם הזה עולם הטבע 4, רק המצות הם אלקיים, ולכך שכר המצות בהאי עלמא ליכא 5. ואף על גב דכתיב (ויקרא כו, ג) "אם בחוקתי תלכו וגו'" 6, פירושו שאם יעשו רצון השם יתברך, שברא העולם בטבע 7, גם כן יתן להם הטוב, אבל אין זה שכר מצות כלל 8. אם כן מוכח מזה שהדבר הוא הפך ממה שחשבו, דאין שכר מצות בהאי עלמא כלל 9. 
ובמדרש (ב"ר מד, ד) "אל תירא אברם אנכי מגן לך" (בראשית טו, א), לפי שהיה אבינו אברהם מתפחד [ואומר], ירדתי לכבשן האש ונצלתי, ירדתי למלחמת המלכים ונצלתי, תאמר שקבלתי שכרי בעולם הזה, ואין לי כלום בעולם הבא. אמר לו הקב"ה "אל תירא אברם אנכי מגן לך", כל מה שעשיתי בעולם - עשיתי עמך חנם, אבל שכרך מתוקן לעולם הבא, עד כאן. ביארו כי הטוב שנתן השם יתברך לצדיקים אינו נקרא מתן שכרן כלל, רק הוא במדת החסד והחנינה, ולא תשלום שכר נקרא. כי זה ענין השכר מה שמחוייב לעשות לו בשביל המצוה, ודבר זה אינו בעולם הזה, רק בעולם הבא, ואז תשלום שכר המצות. אבל מה שנותן לצדיקים בעולם הזה, הכל בחסד 10. וטעם כל זה מה שהשכר של מצות אינו בעולם הזה, כי כבר פירשנו 11 שאין המצות טבעיות להיות תשלום שלהם בעולם הזה. 
ועוד כי 12 ראוי שיהיה התשלומין לאדם כפי אשר הוא, צדיק או רשע*. וזה שייך בעוה"ב, אשר הוא עולם האמתי, לא בעוה"ז. שמצד עוה"ז שהוא עולם גשמי, אין העולם הזה עולם האמת לשלם אל האדם בו כפי מה שהוא, צדיק או רשע באמת, בלא תוספות וגרעון 13. לכך אשר הוא רוב זכיות, תשלום שכרו הוא העולם הבא. וכן בהפך, כאשר רובו חייב, והוא רשע, תשלומין* שלו בעולם הבא, אשר שם נוהג הכל כפי מה שהוא באמת. אבל צדיק גמור שיש בו מיעוט עבירות, שכיון שהוא בעל מיעוט עבירות, אינו רשע לפי האמת, שהרי הוא צדיק בעצמו שרובו זכיות, ומה שיש לו מיעוט עבירות אין זה עצמו, ולכך משלם לו חטא שלו בעולם הזה, כי אחר שאינו רשע באמתתו, ראוי שיהיה תשלום שלו בעולם שאינו אמתי*. וכן ההפך, כאשר יש לו מיעוט זכיות, משלם לו בעולם הזה זכיותיו. כי דבר זה ראוי למיעוט זכיות, במה שאין זה עצמו של אדם ואמתתו. שהרי אין עצמותו ואמתתו שהוא צדיק, רק עצמותו ואמתתו שהוא רשע, רק שיש לו מיעוט זכיות, והמיעוט אין זה עצמותו ואמתתו. ולפיכך ראוי שיהיה תשלום שלו בעולם שאינו עולם האמתי, והוא עולם הזה, שמצד שהוא עולם גשמי, אינו עולם האמתי 14. 
גם העולם הזה הוא עולם שיש בו חלוק 15, ויש לשלם הצדיק על מקצת שלו, שהוא חוטא במקצת. ואת הרשע על מקצת שלו, שהוא צדיק במקצת. וזה אין שייך בעולם הבא*, שהוא עולם שאין* בו מקצת, ומשלם לצדיק ולרשע כפי מה שהוא, צדיק או רשע, ולא על מקצת שלו. והדברים האלו מבוארים מאד למי שיש בו דעת וחכמה 16. 
ועוד כי הכל הוא באמת 17, כי עצם השכר הוא מיוחד דוקא בעולם הבא, שהוא עולם המיוחד לשכר 18. וזה שאמר ריש לקיש (ע"ז ג.) "היום לעשותם וכו'" (דברים ז, יא) 19. וביאור זה, כי העולם הזה הוא עולם ההויה 20, ומפני שהעולם הזה הוא עולם ההויה, ראוי שיהיה עשיות המצות, והוא קנין שלמות ויציאתו אל הפעל בעולם הזה 21, ודבר זה ראוי שיהיה בעולם הזה, שהוא עולם הויה גם כן 22. אבל בעולם הבא, אין שם הויה ויציאה אל הפעל, שכל ענין זה שייך אל העולם הגשמי, אבל בעולם הנבדל הוא בפעל, ולפיכך אין שם קנין שלמות ויציאה אל הפעל, שדבר זה הוא הויה 23. וכן 'למחר לקבל שכרם', ורוצה לומר כי שכר המצות בעולם הזה אינו 24. ואפילו למי שאמר שיש שכר מצות בעולם הזה, חס ושלום לומר שיהיה משלם שכר המצוה לגמרי. אבל סבר כי הפירות אוכל בעולם הזה, והקרן קיימת לעולם הבא, כמו שמוכיח בפרק קמא דקידושין (לט:) 25. 
ובמדרש (דב"ר ג, א) "והיה עקב" (דברים ז, יב), אמרו ישראל, אימתי אתה נותן לנו שכר מצות. אמר להם הקב"ה, המצות שאתם עושים מפירותיהם וכו' 26. ורצו בזה, כי השכר עצמו אין ראוי שיהיו אתם אוכלים, אבל שכר* הקרן בעקב אני נותן לכם, בעולם הבא* 27. כי העולם הזה הוא עולם הויה, וכל הויה אינו בשלמות הגמור, שהרי הוא יוצא אל הפעל. והשכר הוא מצד השלמות, כאשר הוא שלם, ואז ראוי אל השכר 28. והדבר הזה רמזו חכמים במה שאמרו (ב"מ סה.) שכירות אינה משתלמת אלא בסוף. ורצו בזה כי השכירות אינו ראוי רק כאשר נגמר הדבר, ונשלם לגמרי, ומצד הזה בא השכירות 29. ומדבר זה שנקרא 'תשלומין' תבין דבר זה, כי התשלומין הם כאשר נשלם הדבר ונגמר. ומפני זה, לצדיק תשלומין שלו אינו בעולם הזה, שאין עצם השכר רק באחרונה ובתשלום 30. ולכך אמר (ע"ז ג.) "היום לעשותם" 'ולמחר לקבל שכרם'. כי ראוי שיהיה שכר שלהם כאשר ראוי אל השכר 31. 
אבל על החטא משלם לצדיק בעולם הזה 32, כי דבר זה כדי לעשות הצדיק נקי וטהור לעולם הבא 33. וכבר אמרנו (ד"ה ועוד כי) כי העולם הזה הוא מיוחד להויה, ודבר זה 34 נקרא הויה גם כן 35, מה שמכין עולם הזה את הצדיק שיהיה שכרו משלם בעולם הבא. וכן הרשעים נותן להם שכרם של מצות שלהם בעולם הזה, כדי שיפרע להם מכל וכל בעולם הבא 36. כי עיקר השכר ראוי שיהיה באחרונה לגמרי, כמו שהתבאר. ולכך מי שהוא רשע גמור, נותן לו שכר מצות בעולם הזה, שיהיה לו פרעון שלו בעולם הבא לגמרי, כי העולם הזה מכין לעולם הבא 37. וכן לצדיק גמור משלם לו חטאו בעולם הזה, כדי שיהיה צדיק גמור, ויקבל שכרו בעולם הבא לגמרי. כי העולם הזה הויה נקרא, שמהוה הדבר ומכין אותו 38. 
והכי איתא בפרק קמא דקידושין (מ:); אמר רבי אלעזר, למה הצדיקים דומין בעולם הזה 39, לאילן שעומד כולו במקום טהרה, ונופו 40 נוטה למקום טומאה. נקצץ נופו, עומד כולו במקום טהרה. כך הקב"ה משלם לצדיקים חטאם בעולם הזה, כדי לזכותם* לעולם הבא 41. ולמה הרשעים דומין [בעולם הזה] 42, לאילן שעומד כולו במקום טומאה, ונופו נוטה למקום טהרה 43. נקצץ נופו 44, עומד כולו במקום טומאה. כך הקב"ה משלם לרשע שכר מצות בעולם הזה, כדי לטורדו מן עולם הבא 45. ובדבר זה בא לפרש מה שאמרנו, כי עולם הזה שהוא עולם הויה, מכין את הצדיק שיהיה שכרו משלם לעולם הבא, ולא ימנע אותו החטא. וכן הרשע מכין אותו עולם ההויה, שיהיה נפרע בעולם הבא כל חטאו 46. 
ובמדרש עוד (ילקוט ח"א תתמז) 47, זה שאמר הכתוב (משלי יא, כא) "יד ליד לא ינקה". אמר הקב"ה לישראל, לא תעשו את התורה על מנת לקבל פרס שכרה מיד, שכל העושה כך נקרא רע, ואינו מתנקה, שלא הניח לבניו כלום. שאילו בקש אברהם שכרן של מצות מיד, איך היה אומר משה (שמות לב, ג) "זכור לאברהם". וכן אליהו אמר (מ"א יח, לו) "ה' אלהי אברהם וגו'", ואני נזכר להם. אבל באומות העולם*, אם עשו מצות, מיד ליד אני נותן שכרן, שנאמר (דברים ז, י) "ומשלם לשונאיו" בעולם הזה, ואין בידו בעולם הבא. מהו (שם) "לא יאחר", אינו נותן לשונאיו ממה שלאחריו, אלא ממה שלפניו. משל למה הדבר דומה, לאדם* שיש לו משא ה' ליטרין, או של י' ליטרין 48, לפניו פושט ידו ונוטל. אבל אם היה משא של חמשים ליטרא, טוענו על כתפיו לאחריו. כך מתן שכרן של מכחישי ה'*, כאדם שנושא משא קל לפניו, אבל מתן שכרן של צדיקים משא גדול שעל הכתף. אמר דוד (תהלים סח, כ) "ברוך ה' יום יום יעמס לנו". הצדיקים מתן שכרן לאחריו, שנאמר (תהלים צד, טו) "ואחריו כל ישרי לב". אמר משה לישראל, תהיו יודעים שהמצות שאתם עושים שמורות לכם לעתיד, שנאמר (דברים ז, יב) "ושמר ה' אלקיך לך את הברית והחסד", ולעולם הבא הקב"ה נותן שכרן, שנאמר (ישעיה מ, י) "הנה שכרו אתו ופעולתו לפניו". והן רואין ומתמיהין ואומרים, כל הטוב הזה היה מתוקן לנו, שנאמר (תהלים לא, כ) "מה רב טובך אשר צפנת ליראיך", עד כאן. 
ובמדרש הזה חכמה נפלאה, שראוי שיהיה מתן שכרן של צדיקים דוקא בעולם הבא, ולא מיד, ומתן שכרן של אינם* צדיקים בעולם הזה. וזה כי כל דבר שהוא* במדרגה היותר עליונה, אינו יוצא לפעל מיד, והדבר שאינו כל כך במדרגה יוצא לפעל מיד 49. ודבר זה ביארנו אותו והארכנו בו בחבור נצח ישראל 50. והוא דבר מבואר וברור מאד, שכן נראה כי הנמצאים והנבראים אשר הם יותר שלמים*, ויותר במדרגה, אינם ממהרים להיות נמצאים בפעל, כמו אותם שהם אינם כל כך במדרגה 51, ואין כאן מקום זה. וזה שאמר כי מתן שכרן של מכחישי ה'*, מפני שהוא קטן ופחות במדרגה, הוא יותר קרוב לצאת לפעל. וזה שמדמה אותו אל מי שיש לו משא קטן, שהוא נושא אותו לפניו, והוא קרוב אל המקבל, בשביל שהוא קטן, וכך מתן שכרן של מכחישי ה'*. ומי שאינו צדיק גמור, מפני שאין שכרו דבר גדול, לכך הוא יותר קרוב להיות נמצא למקבל 52. אבל מתן שכרן של צדיקים, לפי גודל מדרגתו העליונה, אינו ממהר להיות יוצא אל הפעל, כמו שכל דבר שהוא במדרגה היותר עליונה אינו ממהר להיות נמצא בפעל. ולכך מדמה מתן שכרן של צדיקים למי שהוא נושא משא על כתפיו, לאחריו של אדם, ואינו ממהר להיות יוצא אל הפעל לתת למקבל. 53 וכן בעצמו* הקב"ה משלם לצדיק את חטאיו בעולם הזה, כאשר אין הצדיק ראוי לשכר שלו בעולם הזה, ולכך נפרע על חטאיו בעולם הזה. וכן החטאים של הרשעים אינם בעולם הזה, בשביל שהוא מיוחד לתשלום שכר מצות בעולם הזה, מן הטעם אשר התבאר 54. 
ובפרק עושין פסין (עירובין כב.) נתנו טעם על מה שלרשע* משלם לו שכרו מיד. אמרו שם "ומשלם לשונאיו [אל פניו להאבידו]" (דברים ז, י), אמר רבי יהושע בן לוי, אלמלא מקרא כתוב אי אפשר לומר, כאדם שהוא נושא משוי על פניו, ומבקש להשליכו 55. "לא יאחר לשונאיו" (שם), אמר רבי אילא, לשונאיו הוא דלא יאחר, אבל הוא מאחר לצדיקים. והיינו דאמר רבי יהושע בן לוי, "היום לעשותם" (דברים ז, יא) ולא למחר לעשותם 56. "היום לעשותם" ולמחר ליטול שכרם. ביארו כי השכר לרשעים בלבד ראוי שיהיה משלם להם בעולם הזה, כי השכר של רשעים הוא כמו שנושא משא על פניו, שהמשא הזה הוא נגדו, וחפץ להשליכו מאתו, כאשר הרשעים ראויים שיהיו מסולקים מאתו 57. וכאשר הרשעים מסולקים מאתו, אז אין עם השם יתברך דבר שהוא חוץ מן הסדר הראוי 58. ולכך נקרא שכרן של רשעים שהוא משאוי שמונח על פניו, שהיא נגדו, יוצא מן הסדר, ומבקש להשליכו. וכן שכרן של רשעים הוא גם כן חוץ מן הסדר, שיהיה לרשע שכר טוב 59. והוא יתברך חפץ לשלם שכרו בעולם הזה, ובזה הם מסולקים מאתו יתברך, ולא יהיה עוד דבר שהוא שלא כסדר 60. כי מתן שכרן של רשעים הוא שלא כסדר הראוי, אבל מתן שכרן של צדיקים הכל כסדר הראוי 61. ולפיכך שכרן של רשעים הוא יתברך אינו מאחר להם, אבל משלם להם מיד, כי שכרן הוא דבר יוצא מן הסדר המציאות, שיהיה אל הרשע קירוב אל השם יתברך, וראוי שיהיה מסולק דבר זה. והבן הדברים, כי הם דברים ברורים 62. ותדע כי הדבר הפך ממה שחשבו כי שכר המצות הוא השכר בעוה"ז. שאין הדבר הזה כך כלל 63, רק כי שמור הוא ליום אחרון 64. 
המצות שבתורה כמו שנראה מדברי חכמים שאמרו במסכת אבות (פ"ב מ"א) שאמרו 'הוי זהיר במצוה קלה כבמצוה חמורה, שאין אתה יודע מתן שכרן של מצות'. שלא* כאשר יראה שזו המצוה שכרה גדול, וזו שכרה קטן. שאפשר שתהיה מצוה קלה - שכרה גדול, כמו מצוה חמורה, ואין בחינה לפי חומר המצוה 1. ולפי זה קשה מה ששנינו בסוף פרק* שלוח הקן (חולין קמב.), 'ומה אם מצוה קלה 2, שהיא כאיסר 3, אמרה תורה (דברים כב, ז) "למען ייטב לך והארכת ימים", קל וחומר על מצות חמורות. דמה קל וחומר יש, הרי אין אנו יודעים מתן שכרן של מצות, וכיון שאין אנו יודעים מתן שכרן של מצות, אין ללמד קל וחומר למצות חמורות 4. 
ויש שהיו משיבין בתשובת שאלה זאת 5, כי מה שאמרו 'הוי זהיר במצוה קלה כבמצוה חמורה', היינו שאל יאמר האדם כי המצוה הזאת* אין השכר* גדול כל כך, ולא ירצה לעשותה, ומשום כך אמר 'הוי זהיר במצוה קלה כבחמורה', שאותה המצוה קלה יש לה שכר גדול, כמו שאתה סובר לפי דעתך שיש למצוה החמורה*, אשר אתה בוחר לעשות החמורה בשביל השכר שיש לה, ואפשר שהקלה יש לה אותו שכר 6. ואם כי המצוה החמורה יש עליה שכר יותר, מכל מקום אל תניח הקלה בשביל כי שכרה מועט, מאחר שאפשר שעל הקלה שכר שלה כמו השכר שאתה חושב כי יש לחמורה. ואם כן יש לך* להזהר במצוה קלה כבחמורה שאתה רוצה בה. אבל בודאי מצוה החמורה יש לה עוד יותר מן הקלה 7. ופירוש זה לא יסבול הלשון, כי היה לו לומר 'הוי זהיר במצוה, שאין אתה יודע מתן שכרן של מצות' 8. וגם במדרש חכמים מוכח כפשוטו, כמו שיתבאר 9. 
אבל פירוש זה הוא כי במצות יש שני דברים; האחד, מצד בחינת החומר שיש במצוה, שהוא קשה על האדם ביותר מאד. ואין ספק כי השכר על זה יותר גדול מן המצוה הקלה, שאינה קשה על האדם 10. אבל בצד בחינת המצוה עצמה 11, אפשר שיותר שכר יש על הקלה מצד עצמה, ממה שיש בחמורה מצד עצמה 12. ובשלוח הקן כתיב* (דברים כב, ז) "שלח תשלח וגו' למען ייטב לך", ופירוש "למען ייטב לך", אף על גב שאני אומר לשלח האם, ויש לך הפסד מה 13, בשביל הפסד זה שהוא קטן כתיב "למען ייטב לך והארכת ימים", קל וחומר למצוה חמורה שיש בו הפסד הרבה, שהשכר הוא יותר גדול 14. ושכר זה בודאי יותר גדול בחמורה מבקלה, שהרי 'לפום צערא אגרא' (אבות פ"ה מכ"ב). אבל מצד עצם המצוה, שיש שכר עליה, 'הוי זהיר במצוה קלה כבמצוה חמורה'. ואם יש שני מצות, האחת חמורה מפני שיש בה גודל ההוצאה, או גודל הטורח, אף על גב שאפשר לומר כי המצוה שאין בה טורח יש עליה יותר שכר ממה שיש על החמורה, דבר זה מצד המצוה עצמה, שאין יודע מתן שכרן של מצות. אבל מה שהשם יתברך משלם בשביל שטרח במצוה, בודאי מצד הזה השכר יותר על החמורה, ממה שיש על הקלה 15. 
ובמדרש (תנחומא עקב א-ב), "למה אירא בימי רע עון עקבי יסובני" (תהלים מט, ו). אמר דוד, רבונו של עולם, איני מתירא מפני מצות חמורות שבתורה, מפני שהן חמורות. אבל אני מתירא מפני מצות קלות, שמא עברתי עליהן 16, ואתה אמרת 'הוי זהיר במצוה קלה כבחמורה'. לכך נאמר (דברים ז, יב) "והיה עקב תשמעון". אמר דוד לפני הקב"ה (תהלים יט, ב) "גם עבדך נזהר בהם בשמרם עקב רב", "מה רב טובך" (תהלים לא, כ), זה שכרן של מצות קלות. זה שאמר (משלי ה, ו) "אורח חיים פן תפלס", שלא תהא נושא ונותן במצותיה של תורה, איזה שכרה מרובה ואיזה שכרה מעוטה, לכך "נעו מעגלותיה ולא תדע" (שם), מטולטלין שבילי תורה. אמר רבי אחא, משל למה הדבר דומה, למלך שיש לו פרדס, והכניס בה פועלים, ולא גלה שכר נטיעותיו, שאילו גלה להן שכר נטיעותיו, היו רואים איזו שכרה הרבה, ונוטעין אותה. נמצא מלאכת הפרדס מקצתה בטלה, ומקצתה קיימת. כך לא גלה הקב"ה שכרן של מצות כדי ש,יהיו עושין אותה משלם. תני רבי שמעון בן יוחאי, שתי מצות גלה הקב"ה, קל שבקלות - שלוח הקן, וכבוד אב ואם 17. בשלוח הקן כתיב (דברים כב, ז) "שלח תשלח את האם למען ייטב לך והארכת ימים". ובכבוד* אב ואם כתיב (דברים ה, טז) "למען ייטב לך והארכת ימים". ואם דבר שהוא פריעת חוב 18 כתיב "והארכת ימים", דבר שהוא חסרון כיס וחסרון נפשות 19 על אחת כמה וכמה, עד כאן. 
ביאור המדרש* זה, כי המצות אינם שוים בשכרן, כי אפשר שעל מצוה קלה שכר גדול יותר מן החמורה. כי המצוה היא הצירוף שמצרפת האדם, כמו שהארכנו למעלה 20, וכמו שאמר הכתוב (משלי ל, ה) "כל אמרת אלוה צרופה". ואם המצות לא היה רק לקיים קבוץ וסדר המדינה, או תקון האדם, כמו שהרבה אנשים היו נותנים טעם במצות, וכמו שזכרנו למעלה 21, וכבר הארכנו בזה כמה פעמים מדברי חכמים 22, בודאי 23 יש לעמוד על זה, איזה מצוה יש בה תועלת יותר מן האחרת, וכמה השכר יותר מן האחרת. אבל המצות הם אלקיות, מצרפות האדם, עד שיש לאדם דבקות בו 24. ולא נוכל לדעת איזו מן המצות בה הצירוף יותר, כי יש מצוה קלה, שהצירוף הזה אשר אמרנו יותר מן החמורה. אבל מכל מקום אין עליך לומר כלל שאין תולה לגמרי במה שהמצוה היא קשה על האדם, שזה אינו. שודאי כאשר הוא מקיים המצוה שהיא קשה יותר על האדם, מורה זה על שהוא אוהב השם יתברך בכל לבו 25, ולפום צערא אגרא 26. רק כי 27 אפשר הוא שיהיה השכר על המצוה הקלה יותר ממה שהוא על מצוה החמורה, מצד המצוה בעצמה שהיא מצרפת האדם 28. וכמו שתמצא במצוה, כך תמצא בעבירה. כי לפעמים נראה שעבירה קטנה אצל האדם, ויש לה עונש גדול*. ולכך תמצא בכמה מקומות שהם אמרו על מצות קלות שכר גדול מאד מאד 29, וכן אמרו על עבירות קטנות עונש גדול מאד 30, כמו שנמצא דבר זה בדבריהם הרבה מאד 31. ומוכח זה מן המדרש של מעלה, כי מה שאמרו 'הוי זהיר במצוה קלה כבמצוה חמורה' נאמר גם כן לענין עונשין, שיזהר* מן עבירה קלה כבחמורה 32. 
ואמר שלכך לא כתבה התורה שכר של מצוה ומצוה בפירוש, שיהיו נעשים כל המצות. כי אם לא היו נעשים כל המצות, אין ראוים כלל לקבל מצות התורה, כי התורה היא אחת 33. ומאחר שהתורה היא אחת, ראוי שיהיו כל המצות בעשיה, לא מקצת המצות בלבד, רק הכל, ובזה התורה היא אחת 34. לכך נעלם שכר המצות, שלא יהיו נעשים מקצת המצות, ומקצת המצות בלתי נעשים 35. 
ומכל מקום בשתים מהם גלה שכרם; בשלוח הקן (דברים כב, ז), ובכבוד אב ואם (דברים ה, טז). מפני שכבוד אב ואם מחויב לפי הדעת והשכל, כמו שהארכנו למעלה בדבר זה 36, והוא נחשב כמו שהוא פורע חובו 37. ומאחר שהוא פורע חובו ומחויב לעשות, אין* ראוי שיהיה עליו שכר 38. ועל זה אמר הכתוב שודאי יש על מצוה זאת שכר גדול. ושלוח הקן בעבור שהיא קלה שבקלות, כמו שאמרו בגמרא (חולין קמב.). ועוד מפני שכתיב (דברים כב, ו) "כי יקרא קן צפור", שמצא אותו, ולא היה מזומן לו (חולין קלט:), וצוה אותו לשלח האם. וזהו כמו פריעת חוב גם כן, שהקרה השם יתברך לפניך, לכך מוטל עליך לקיים המצוה שיש בזה 39, ויש לחשוב כי אין שכר עליה כלל. ולכך אמר שיש עליה השכר הגדול הזה. ולפיכך באלו שנים בפרט כתבה שכר עליהם 40. 
כלל הדבר, במה שהמצות מביאים אל האדם החבור והדבקות בו יתברך, לכך לא* נוכל לדעת ולהבין איזה מצוה* סבה לדבקות הוא יותר, ואיזה פחות. ולפיכך אמרו (אבות פ"ב מ"א) 'הוי זהיר במצוה קלה כבחמורה וכו''. וזהו שורש גדול בתורה, אשר בני אדם אינם נזהרים במצות קלות, עם העלם השכר והעלם העונש. שאפשר שהשכר עליה כגדולה שבגדולות 41, והעונש גם כן כגדולה שבגדולות. ודבר זה מבואר 42. 
התבאר לך 1 כי מצות - שכר שלהם בהאי עלמא ליכא (קידושין לט:). וכך אמרו ז"ל במקומות הרבה 2, עד שנראה שזה מסקנת הגמרא*, דבסוף חולין (קמב.) לא הביא שם רק דעת זה שסובר שכר מצות בהאי עלמא ליכא 3. והתבאר לך טעם זה שאין ראוי שיהיה שכר מצות בעולם הזה 4. מכל מקום אל תטעה לומר שכשם ששכר מצות בהאי עלמא ליכא, כמו כן שכר למוד התורה בהאי עלמא ליכא, כי דבר זה אינו. שכן אמרו (פאה פ"א מ"א) אלו דברים שהאדם אוכל פירותיהם בעולם הזה, והקרן קיימת לעולם הבא; גמילות חסדים, כבוד אב ואם, והבאת שלום, ותלמוד תורה כנגד כולם 5. הרי כי שכר התורה הוא שאוכל פירות בעולם הזה 6. 
והטעם כמו שמפרש שם (קידושין מ.) אמתניתין דאלו דברים שהאדם אוכל פירותיהם וכו'. ומפרש שם הטעם דכתיב (ישעיה ג, י) "אמרו צדיק כי טוב כי פרי מעלליהם יאכלו", וכי יש צדיק טוב, ויש צדיק שאינו טוב. אלא טוב לשמים וטוב לבריות, כמו מצות גמילות חסדים, כבוד אב ואם, והבאת שלום, מצות אלו יש להם פירות 7. וזה כי גוף המצוה הוא מה שעושה רצון השם יתברך, אשר צוה אותו לעשותה* בעצמה, והפירות הם* שהוא טוב לבריות, דבר זה הוא פירות המצוה. כי עיקר המצוה הוא דבר אלקי, ואינו טוב עולם הזה, כמו שהתבאר 8. רק מה שיש במצוה שהוא טוב לבריות* בעולם הזה, דבר זה פירות המצוה הוא, נמשך מן הגוף המצוה. ומפני שהפירות הם מה שהוא טוב לבריות בעולם הזה, לכך אוכל פירותיהם בעולם הזה 9. והתורה גם כן יש לה פירות, כי התורה בפרט עושה פירות, כי גדול תלמוד תורה שמביא לידי מעשה (קידושין מ:) 10, ולכך אין דבר שיש לו פירות כמו התורה. ויותר מזה, כי בתורה נברא העולם 11, וכל העולם פירות התורה, כמו שיתבאר 12. 
אמנם מה שאמר 'ותלמוד תורה כנגד כלם', כי אלו שלשה דברים, שהם גמילות חסדים, כבוד אב ואם, והבאת שלום, הם שלשה דברים מחולקים, שאין זה כזה. ודבר זה בארנו בחבור גבורות ה' 13, כי אין הטובות שהוא טוב לבריות הם שוים, אבל הם מחולקים. כי גמילות חסד הוא* שעושה על צד החסד 14. אבל כבוד אב ואם הוא הפך זה, שהדין מחייב דבר זה שיהיה האדם מכבד את הוריו. וכבר הארכנו למעלה (פמ"א) בדבור "כבד את אביך ואת אמך" (שמות כ, יב) גודל החיוב שיש בזה, עד שאף עכו"ם*, שאין להם התורה, מקיימין מצוה זאת 15. השלישי, הבאת שלום, הוא כמו ממוצע בין שני אלו דברים. שהוא מצד מה דין, ומצד מה חסד*, עד שאינו חסד גמור, ואינו דין גמור. וזה כי אין בדין הגמור שיהיה עושה שלום בין הבריות, אבל מצד מה הוא מוטל עליו וראוי לעשות, במה ששנאוי המחלוקת 16, וכל אדם ראוי שיהיה שונא דבר שהוא רע, ויעשה שלום. הנה הבאת שלום ראוי שיעשה, אבל אינו דין גמור, ואינו חסד גמור 17. הנה אלו כוללים כל החלקים; אם דבר שהוא עושה על צד החסד הגמור, או דבר שהוא עושה על צד הדין הגמור, או כמו דבר שהוא ככמו אמצעי בין שני דברים שהם שני הקצוות 18. ומפני חלוק שלהם, הם מחולקים בשכר שלהם, כפי מה שהם מחולקים 19. 
ואמר שבתלמוד תורה נוטל שכר כנגד כולם. וביאור זה, כי התורה יש בה כל שלשה דברים; כי התורה תקרא 'משפט', מצד שכל דבריה הם במשפט 20. ואם יעבור דבר אחד מן התורה, נקרא עובר משפט 21. ונקראת גם כן חסד גמור, כדכתיב (משלי לא, כו) "ותורת חסד על לשונה" 22. והיא גם כן שלום, וכדכתיב (ר' משלי ג, יז) "כי כל דרכיה דרכי נועם וכל נתיבותיה שלום" 23. ולפיכך התורה כוללת שלשתן. וכאשר תדע*, תבין כי התורה שקולה נגד אלו שלשה דברים, ואין להאריך 24. 
ובירושלמי דברכות 25 על הך משנה, אמרו 'ותלמוד תורה כנגד כולם', רבי ברכיה ורבי חייא דכפר תחומין; חד אמר, העולם הזה אינו שוה לדבר אחד מדברי תורה. וחד אמר, אפילו כל המצות אינם שוים לדבר אחד מדברי תורה, עד כאן. 
וביאור זה, כי במה שהתורה היא השכל הגמור 26, והשכל מתעלה על הגשמי 27, ולפיכך כל העולם אינו שוה לדבר אחד מן התורה, שהיא שכלית 28. ואין שייך בשכל חלק כלל 29, ולכך אמר כי דבר אחד מדברי תורה יותר מכל העולם 30. שאין לומר שהעולם בכללו יותר נחשב - במה שהוא כל העולם - מן דבר אחד בתורה, כי אין ערך לדבר שהוא גשמי אל השכלי, כי הם דברים שאינם מתיחסים 31. ואף אם הוא דבר אחד, סוף סוף הוא שכלי 32. ולפיכך כל העולם אינו שוה לדבר אחד מן התורה, שאין ערך לגשמי אל השכלי 33. 
וחד אמר אפילו כל המצות שבתורה אינם שוים לדבר אחד מן התורה, במה שהמצות הם נעשים על ידי כלים גשמיים, כמו שהארכנו למעלה (פי"ד) על פסוק (משלי ו, כג) "כי נר מצוה ותורה אור" 34. ולפיכך כל המצות אינם שוים לדבר אחד מן התורה, במה שפעל המצות על ידי פעל גשמי, שאין ערך לגשמי אל השכל. ולכך 'תלמוד תורה נגד הכל', ודבר זה מבואר 35. 
אמנם בגמרא שלנו בפרק קמא דמועד קטן (ט:) אמרו, כתיב (משלי ג, טו) "יקרה היא מפנינים וכל חפציך לא ישוו בה" 36, ומשמע אבל חפצי שמים ישוו בה 37, וכתיב (משלי ח, יא) "וכל החפצים לא ישוו בה", ואפילו חפצי שמים נמי 38. ומתרץ, כאן במצוה שאפשר שתעשה על ידי אחרים, כאן במצוה שאי אפשר שתעשה על ידי אחרים 39, עד כאן. וביאור זה, כי אף שהתורה יותר במעלה, כמו שהתבאר במה שהתורה היא שכלית, מכל מקום המצוה המעשית יותר ראוי שתעשה, כי המצוה היא מעשה אנושי, ויותר קרובה אל האדם שמחוייב לעשותה, מן התורה השכלית 40. ולפיכך אם אי אפשר שתעשה המצוה* על ידי אחרים, המצוה קודמת, שהיא קרובה אל האדם. אך אם יש כאן מי שמכניס את הכלה לחופה, יותר טוב שילמוד תורה, שהוא יותר במעלה, ותהיה המצוה נעשית על ידי אחר, כמו שהתבאר שהתורה היא על הכל. אבל אם אין כאן מי שמכניס את הכלה לחופה, ויהיה כאן חסרון מצוה, שאין כאן מכניס הכלה לחופה, המצוה יותר קודם, כי יהיה* כאן חסרון מצוה 41. כי אף אם התורה מעלתה יותר, אין כל כך חסרון כאשר הוא חסר מעלה השכלית, כמו כאשר הוא חסר המצוה שהיא קרובה אל האדם, וצריך לה יותר, יש כאן חסרון. ודבר זה מבואר 42. מכל מקום מצד המעלה תלמוד תורה הוא על הכל, ועל זה אמר 'ותלמוד תורה כנגד כלם', ולכך נוטל שכר נגד הכל 43. 
ומכל מקום התבאר כי מה שנאמר על המצות 'שכר מצות בהאי עלמא ליכא' [קידושין לט:), בזה הכלל לא תכנס* התורה, כי היא מכלל הדברים שיש להם פירות, שראוי שיהיו אוכלים פירות בעולם הזה, והקרן קיימת לעולם הבא. ואיך לא יהיה לתורה פירות בעולם הזה, הנה כל העולם הזה הוא פירות התורה 44. 
ובפרק ארבעה (ד)נדרים* (לב.), אמר רבי אלעזר, גדולה תורה שאלמלא תורה לא נתקיימו שמים וארץ, שנאמר (ירמיה לג, כה) "אם לא בריתי יומם ולילה 45 חקות שמים וארץ לא שמתי". וביאור ענין זה, כי התורה היא שכלית, ומדרגתה על עולם הגשמי, כמו שהתבאר 46. ואם אין התורה, שהיא מתעלה על עולם הגשמי, אין קיום אל העולם שהוא למטה מן התורה. וזה שאמר "אם לא בריתי יומם ולילה חקות שמים וארץ לא שמתי". ובשביל כך התורה מקיימת ומעמדת העולם הגשמי, כמו כל דבר שהוא עליון מעמיד ומקיים דבר שהוא למטה ממנו במדרגה 47. ועוד, כי כל סדר עולם נמשך אחר התורה, כמו שאמרו במדרש (ב"ר א, א) שהיה מביט בתורה וברא העולם. הרי לך כי סדר* העולם נמשך אחר התורה, ומתחייב סדר העולם מן התורה 48. ולכך "אם לא בריתי" שהיא התורה, "חקות שמים וארץ לא שמתי" 49. 
ובפרק כיצד מעברין (עירובין נד.), אמר רבי יהושע בן לוי, המהלך בדרך ואין לו לויה יעסוק בתורה, שנאמר (משלי א, ט) "כי לוית חן הם". חש בראשו יעסוק בתורה, שנאמר (שם) "לראשך". חש בגרונו יעסוק בתורה, שנאמר (שם) "וענקים לגרגרותיך". חש בבני מעיו* יעסוק בתורה, שנאמר (משלי ג, ח) "רפאות תהי לשרך". חש בעצמותיו יעסוק בתורה, שנאמר (שם) "ושקוי לעצמותיך"*. חש בכל גופו יעסוק בתורה, שנאמר (משלי ד, כב) "ולכל בשרו מרפא". אמר רבי יהודה בריה דרב חייא, בוא וראה שלא כמדת הקב"ה מדת בשר ודם; אדם נותן סם* לחבירו, יפה לזה, וקשה לזה. והקב"ה נותן תורה לישראל, סם חיים לכל גופו, שנאמר "ולכל בשרו מרפא", עד כאן. 
ביארו בזה, אם הולך בדרך ואין לו לויה, יעסוק בתורה. שהתורה במה שהיא סדר המציאות 49, וכאשר יעסוק בתורה יש לו חבור ודבוק אל סדר המציאות, והוא השומר אותו מכל רע, שלא יבא עליו דבר חוץ מן הסדר 50. וזה שאמר המהלך בדרך ואין לו לויה יעסוק בתורה, שיתחבר אל סדר המציאות, ויהיה נשמר מן רע, שהוא חוץ לסדר המציאות 51. כי ההולך בדרך צריך לויה, מפני כי הוא פורש מן הישוב שהוא עצם המציאות*, כי "לא לתוהו* בראה רק לשבת יצרה" (ר' ישעיה מה, יח), וההולך בדרך הרי פורש מן הישוב אל* אשר הוא בלתי מיושב. ומפני כי אין המציאות שם כלל, יש לו לחוש שיבא אל העדר מציאות*. ולכך אמרו (קה"ר ג, ב) כל הדרכים בחזקת סכנה, מפני* שאין שם ישוב, וצריך לויה שיתחברו אליו אנשים, עד שלא יהיה יחידי 52. ולפיכך אמר שאם אין לו לויה יעסוק בתורה, שאז בודאי לא יהיה בסכנה 53. 
ואמר אחר כך 'חש בראשו יעסוק בתורה'. כאשר הגיע אליו* דבר יוצא מן הסדר הראוי, והוא חש בראשו, שזה הוא יציאה מן הסדר, וכאשר יעסוק בתורה, שהוא סדר המציאות, דבר זה יחזיר אותו לסדר הראוי 54. ומפני כי הראש הוא האבר החשוב, שבו השכל 55, ומפני זה הוא ראש וראשון אל התורה 56. וכאשר בו יציאה מן הראוי, כאשר מתחבר אל התורה, שהוא סדר המציאות, חוזר אל הסדר הראוי 57. ואמר אחר כך 'חש בגרונו יעסוק בתורה'. הגרון הוא כלי הקול, כמו שהראש הוא כלי השכל. וכבר בארנו זה בחבור גבורות ה' (פס"ד) אצל* "ולא יהגו בגרונם" (תהלים קטו, ז) ענין הגרון, שהוא כלי הקול, שהוא אחרון לכל הכחות, כמו שנתבאר שם 58. ורצה בזה, כי לא דבר זה בלבד הראש, מפני מעלתו שבו השכל, הוא קרוב אל סדר המציאות, הוא* התורה, וכאשר יש בה יציאה מן הסדר, שיש שנוי בראש, אז התורה שהיא סדר המציאות, כאשר יתחבר האדם אליה ראוי שיהיה מחזיר אותו אל הסדר. אלא אף כאשר יש יציאה בגרון, שהוא יותר רחוק, כאשר בו יציאה מן הסדר, כאשר יתחבר בתורה שהוא סדר המציאות, חוזר אל הסדר. כי על ידי שהוא מתחבר אל סדר המציאות, ימשך הסדר אף אל כח זה 59. 
ואמר 'חש בבני מעיו* יעסוק בתורה'. ורצה בזה, לא בגרון בלבד שיש בו מעלה, שהרי הוא כלי להוצאת הקול, שממנו הדבור לאדם שהוא שכלי, ויש בקול קירוב מה אל השכלי 60. אלא אף אם חש במעיו, שהם עוד יותר רחוק מן הגרון, ואף אם שנוי בבני ממעיו שהם יוצאים מן הסדר, כאשר יתחבר אל התורה שהיא סדר המציאות, חוזר האדם אל הסדר הראוי 61. ולא בבני מעיים בלבד, שאף אם רחוקים מן השכלי, מכל מקום הם כלי החיות, שהרי החיות תלוי בבני מעיים. ואם נקבו בני מעיים לא יוכל לחיות 62, ולפיכך אינם כל כך רחוקים. אלא אף אם חש בעצמותיו, שהעצמות אין בהם מה שנמצא בבני מעיים, ואם חש בעצמותיו ויש בהם שנוי מן סדר המציאות, כאשר יתחבר האדם אל התורה שהיא סדר המציאות, נמשך הסדר עוד יותר עד העצמות, אל סדר הראוי, כאשר יתדבק בתורה שהיא סדר המציאות 63. 
ואמר 'חש בכל גופו יעסוק בתורה'. רצה בזה, לא זה בלבד כאשר חש בעצמותיו, דסוף סוף העצמות הם עיקר בנינו של אדם, שהגוף נסמך על העצמות, והם חוזק בנינו של אדם 64, אלא אף אם חש בכל גופו, שאין כל דבר זה בו 65, כאשר יתחבר אל התורה שהיא סדר המציאות, יחזור אל הסדר הראוי 66. ועל זה אמר רב יהודה, 'שלא כמדת הקב"ה מדת בשר ודם; מדת בשר ודם נותן לחבירו סם, יפה לזה, ורע לזה'. מפני שיש באדם חלקים מתחלפים, שאין זה כזה, ולא תמצא דבר אחד שהוא טוב לשני דברים מתחלפים 67. אבל השם יתברך נתן תורה לישראל, והיא סם החיים לכל גופו, שאין התורה רק סדר המציאות, ולכך על ידי התורה הכל הוא עומד בסדר שלו. ואם יש יציאה מן הסדר הראוי, הכל הוא חוזר אל הסדר על ידי התורה שהיא סדר המציאות. והבן הדברים 68. 
ויש שואלים, כי דבר זה לא נמצא, שכמה הם חולים, ולא מועיל להם למוד התורה 69. כי דבר זה לא קשיא, כי לא אמר רק 'חש', והיינו קודם שחלה, אבל נפל* למשכב 70, צריך כאן זכות גדול לשנות הטבע, והוא כמו נס, ואין כל אדם זוכה לנס גמור, וזה פשוט 71. 
ומעתה תוכל להבין מה שלא אמר 'חש בכל גופו יעסוק בתורה' בלבד, ויהיה בכלל זה הראש והגרון. שזה אין קשיא, מפני שבא לומר שלפי מעלת האברים הם קודמים אל קבלת הסדר 72. 
הנה בארנו לך כי התורה בפרט מיוחדת 73, במה שהתורה היא קיום וסדר, כמו שבארנו. ולא באנו לבאר שכר התורה בעולם הזה ובעולם הבא, כי לדבר זה אין קץ וסוף 74. רק בשביל שהתבאר כי שכר מצות אינו בעולם הזה, בארנו שאין משתתף בזה תלמוד תורה 75. 
בפרק הקומץ (מנחות כט:), אמר רב יהודה אמר רב בשעה שעלה משה למרום, מצאו להקב"ה שהיה יושב* וקושר כתרים לאותיות 1. אמר, רבונו של עולם, מי מעכב על ידך 2. אמר, אדם שעתיד להיות בסוף כמה דורות, ועקיבא בן יוסף שמו, שעתיד* לדרוש על כל קוץ וקוץ תלי תלים של הלכות. אמר לפניו, רבונו של עולם, הראהו לי. אמר לו, חזור לאחוריך. הלך וישב לסוף שמונה עשר שורות. לא היה יודע מה הם אומרים. תשש כחו. כי שהגיעו לדבר אחד* 3, אמרו לו תלמידיו, רבי, מניין לך. אמר להן, הלכה למשה מסיני, נתיישבה דעתו 4. חזר לפני הקב"ה ואמר לפניו, רבונו של עולם, יש לך אדם כזה, ואתה נותן התורה על ידי. אמר לו, שתוק, כך עלה במחשבה לפני*. אמר לפניו, רבונו של עולם, הראיתני תורתו, הראני שכרו. אמר לו, חזור לאחוריך. חזר לאחריו, ראה ששוקלין בשרו במקולין 5. אמר לפניו, רבונו של עולם, זו תורה וזו שכרה. אמר לו, שתוק, כך עלה במחשבה לפני, עד כאן. 
בזה המאמר מן התימה מאד, שאיך יהיה רבי עקיבא יותר גדול במדרגה מן משה רבינו עליו השלום , ולא יהיה יודע משה רבינו עליו השלום להבין מה שאמר רבי עקיבא ותלמידיו, שדבר זה נראה זר מאד 6. דע, כי רב יהודה אמר רב בא לבאר ענין התגין, שהם על האותיות שבתורה. ואמר, כשעלה משה רבינו עליו השלום לרקיע, רוצה לומר כאשר היה מתעלה אל מדרגת העליונים לקבל התורה, כי לקבל התורה אי אפשר רק שהיה מתעלה מן הגשמי* אל מדרגת העליונים, כמו שבארנו למעלה באריכות 7. וזה שאמר 'כשעלה משה רבינו עליו השלום לרקיע'. 
ואמר שמצא להקב"ה שהיה קושר כתרים לאותיות התורה. דע, כי יש כתרים ותגין על אותיות התורה, שכשם שגוף התיבות מורים על דברי תורה עצמם, כך התגין שהם על האותיות שבתורה, מורים על השגות דקות* מאד מאד 8, יוצאים מן התורה עצמה. ולכך מורה עליהם התג, שהוא דק כמו חוט השערה. ואמר שהקב"ה היה קושר כתרים לתורה. שכמו שמן* השם יתברך התחייב סדר התורה, כמו שבארנו פעמים הרבה שמאתו יתברך התחייב סדר התורה, ומסודר מחכמתו התורה 9, כך מתחייב מחכמתו השגות דקות היוצאים מן השגת התורה, כמו שיתבאר 10. וזהו מה שאמרו 'שהיה הקב"ה קושר כתרים לאותיות התורה' 11. 
ואמר מי מעכב על ידך. כלומר כי אלו ההשגות הדקים, שמורה עליהם התגין, לדקות השגתן רחוקין מן האדם שהוא בעולם הזה המורגש, שאין בו דקות השכלי 12. ומפני שהם* פרטיים היוצאים מן התורה, ומשה רבינו עליו השלום השגתו היה בכללות התורה, כי משה היה אדם כללי, ולא פרטי, כי שקול היה כמו כל ישראל 13. וכן היה השגתו בכללי, לא בפרטי. כי נבדלים התגין שמורים על דברים פרטיים מהתורה הכללית 14. ובסמוך עוד יתבאר (ד"ה ועוד כי) כי משה רבינו עליו השלום לא היה* ראוי להשגת התגין, והוא עיקר 15. ולפיכך רחוק השגתן מן האדם, שהתג הזה הוא על האות למעלה. גם נקרא 'כתר' ו'תג' 16, כי הכתר נבדל מבעל כתר. ועם שהכתר מצטרף אל בעל כתר, הנה הכתר נבדל ממנו 17. וכך ההשגות שמורים עליהם הכתרים האלו, נבדלים מן השגות התורה לדקותן. ולכך הם כמו כתרים על האותיות. ולכך השם יתברך, שהוא נבדל מהכל 18, חפץ בו לפעל זה בפרט, לקשור כתרים לאותיות, שהם תגין, מורים על ההשגות הנבדלים מן התורה, והם נבדלים לגמרי. ומפני שהם נבדלים לגמרי, צריך שיהיה המקשר השם יתברך, אשר הוא נבדל* מן הכל 19. ולכך אמר 'מי מעכב על ידך', אחר שהשגות אלו נבדלים מדברי תורה, אם כן למי משמשין. שאף על גב שידע משה בהשגתו כי מאתו יתברך מתחייב ומסודר הדברים ההם שמורים עליהם התגין, מכל מקום אל ידיעת הדברים ההם מה שמורים עליהם התגין לא היה למשה רבינו עליו השלום שייכות אליהם בשלמות, כמו שיש לו שייכות אל התורה עצמה, מפני שהם השגות דקות 20. ולפיכך אמר 'מי מעכב על ידך', אחר שאלו השגות דקות* 21. 
ואמר כי צדיק אחד יהיה בסוף כמה דורות, ויהיו שייכים אליו אלו ההשגות, ועם שהם רחוקים מן האדם שהוא בעולם המורגש. ובקש 22 להראות הצדיק הזה אליו. רוצה לומר, להראות מדרגתו ומקומו במציאות הזה. כי כל צדיק וצדיק יש לו מדרגה מיוחדת במציאות, ורצה לעמוד על מדרגתו במציאות עולם הזה 23. והשיב לו הקב"ה, חזור לאחוריך, שישיג בדורות שמסודרים אחריו במציאות, ואז ימצא מדרגתו ומקומו במציאות עולם הזה. ועל* רבי עקיבא שייך לומר 'חזור לאחוריך' בהשגתך 24. וכל הדברים האלו הם בהשגה השכלית, כאשר היה משיג בסדר העולם ובמציאותו 25. 
ואמר שהלך וישב לבסוף שמונה עשר שורות. פירוש, שמונה עשר שורות שהם לפני תלמיד חכם היושב בישיבה, מורים על המעלה היותר עליונה שיש לאותו חכם. ודבר זה תמצא במסכת סוכה (מה:), שאמר תמני סרי אלפא דרי דקמי קוב"ה 26. ובא לומר כי היה רבי עקיבא בעולם הזה בחכמה במדרגה היותר עליונה, ולפיכך היה לפניו שמונה עשר שורות של תלמידים. ודבר זה ענין מופלג בחכמה מספר הזה של י"ח שורות, ואין כאן מקום זה 27. ואמר שהלך וישב לבסוף י"ח שורות. כי כאשר בא לצרף מדרגת משה רבינו עליו השלום למדרגת רבי עקיבא, אמר שישב לבסוף י"ח שורות של רבי עקיבא. כי אחר שאמר דלא ידע מאי קאמר, אם כן אין לו צירוף וחבור אל רבי עקיבא 28. ולכך ישב לו לאחר י"ח שורות, שהם תלמידי רבי עקיבא. ואמר שלא ידע מאי קאמרי, כי לא היה למשה רבינו עליו השלום שייכות אל התגין, שהם נבדלים מן התורה לדקות השגתן, כמו שיש לו אל התורה, כמו שבארנו 29. 
ועוד כי 30, אל תתמה מה שאמרו כי לא ידע משה רבינו עליו השלום מאי קאמרי, ותאמר חס ושלום כי מדרגת רבי עקיבא היה יותר מן משה רבינו עליו השלום, חס ושלום לומר כך 31. אבל הכל נאמר על ענין שלא היה למשה רבינו עליו השלום חבור אל התגין. ואין ספק כי היה למשה רבינו עליו השלום גם כן השגה אל התגין, רק שלא היה לו חבור אליהן לגמרי, כמו שהיה למשה רבינו* עליו השלום חבור אל התורה עצמה 32. וזה לא היה פחיתות למשה רבינו עליו השלום כלל. כי משה רבינו עליו השלום היה לו עולם הזה גם כן, הוא עולם המורגש. עד שאמרו בפרק חלק (סנהדרין צח:) לא נברא העולם הזה אלא למשה, כדאיתא שם 33. וכן אמרו במדרש (ב"ר א, ד) בשביל משה נברא העולם, שנאמר (בראשית א, א) "בראשית ברא אלקים", ואין "ראשית" אלא משה, שנאמר (דברים לג, כא) "וירא ראשית לו" 34. ואיך לא יהיה משה עיקר עולם הזה, שהרי הוא היה משלים את העולם על ידי התורה שנתנה על ידו 35. וראה איך היה שולט משה בעולם הזה, שהרי כבש סיחון ועוג, שני מלכי האמורי הגדולים 36. ומזה תראה כשם שמדרגת משה רבינו עליו השלום בעולם הנבדל, כך היה מדרגתו בעולם הזה, ולשתי שלחנות זכה 37. ומזה תראה שהיה למשה, שהוא בפרט מוכן לקבל התורה 37א, שלטון בעולם הזה. ודבר זה מדרגה עליונה למשה, שהיה חלקו בכל, כי הוא עיקר המציאות בכלל. כי התורה יש לה שלטון בעולם הזה גם כן 38. 
ומפני שהיה משה שולט גם כן בעולם הזה, כמו שאמרנו, לכך* לא היה למשה רבינו עליו השלום חבור אל התגין. כי במה שהשגות דקות נבדלים מהתורה עצמה, אין למי שהוא בעולם המורגש שייכות בשלימות אל אותם השגות, והם נבדלים מאתו, ולא היה מוכן אל התגין 39. ולא כן היה לרבי עקיבא, שמדרגת ומעלת רבי עקיבא לא היה בעולם הזה המורגש, וכאילו היה מסולק* לגמרי ממציאות עולם הזה, כאשר סרקו בשרו במסרקות ברזל, ואם כן אין לו עולם הזה כלל 40. ולכך היה לרבי עקיבא שייכות לגמרי אל ההשגות ההם, אשר לדקות השגתן נבדלים מעולם המורגש הזה. ודבר זה עיקר הטעם 41. 
והיה תשש כחו של משה, כאילו היה מדרגת רבי עקיבא גדול יותר ממדרגת משה רבינו עליו השלום 42. וכשהיה* משיג משה רבינו עליו השלום שכל ההלכות שהם הלכה למשה מסיני לא היה משיג רבי עקיבא 43, כי ההשגות ההם לא יושגו על ידי אדם, כי אם משה היה מוכן לזה דוקא 44. ואל יקשה לך, כיון שהיה משיג ההשגות שהם הלכה למשה מסיני, למה לא השיג השגות התגין. שכבר אמרנו, כי השגות התגין לדקותן רחוקים מעולם המורגש, ומשה שהיה מוכן אל התורה, דהיינו לעמוד על אמתת השגות התורה, ואליו נגלה התורה בשלמות 45. רק שלא היה מוכן אל דבר שהוא נבדל מן התורה, שמורה עליו התגין, והם ההשגות הדקין, כמו שהם 46 ההלכות שהם בתורה. כי יש בהם 47 הבדלים דקים וחלוקים דקים, ואלו ההלכות נדרשים מן התגין הדקין שהם על האותיות 48. גם היה משיג השגות דקות בסתרי החכמה 49. ולפיכך נתיישבה דעתו של משה רבינו עליו השלום, שהיה משיג דברים אשר לא יושגו לאדם 50. 
ואז אמר משה 'יש לך אדם כמו זה ואתה נותן תורה על ידי' 51. כי סוף סוף במה שיש לרבי עקיבא שייכות אל השגות* התגין, הרי הוא מוכן אל התורה יותר 52. שהרי אף לתגין שהם על התורה יש לרבי עקיבא שייכות, ולמה לא נתנה על ידו 53. והשיב לו 'שתוק, כך עלה במחשבה'. כלומר, סדר המציאות שסדר השם יתברך במחשבתו ובחכמתו כך חייב שלא תנתן התורה על ידי רבי עקיבא, כי אם על ידי משה. ודבר זה כמו שבארנו למעלה, כי רבי עקיבא כאילו היה מסולק לגמרי מן עולם הזה, ואין לו חלק בעולם הזה, הוא עולם המורגש. ולכך יש לו שייכות אל התגין, אשר הם השגת הנבדלים מעולם המורגש. ולא כן משה רבינו עליו השלום, שהוא היה שולט בעולם הזה, והוא עיקר בעולם המורגש 54, כמו שהתבאר, ולא על ידי רבי עקיבא, שאין חלקו בעולם המורגש, וכאילו היה נבדל ממנו. 
ועוד* שאמר לו 'כך עלה במחשבה', כי הסדר מחייב שכך סדר השם יתברך 55. כי השגת רבי עקיבא הוא יוצא חוץ מן הסדר, כי גודל ההשגה בתגין הוא יוצא חוץ מן הסדר 56, וזה לא שייך אל התורה, שהיא סדר השם יתברך 57. ולכך לא היה משה רבינו עליו השלום מוכן כי אם אל השגות אשר הם בסדר העולם. אבל רבי עקיבא, אשר אינו מסדר עולם הזה, באשר סרקו בשרו במסרקות ברזל 58, אליו ראויים אלו ההשגות היוצאים מן הסדר. 
וכאשר אמר לו השם יתברך 'שתוק, כך עלה במחשבה', כי אין ראוי שתנתן התורה על ידי רבי עקיבא, וידע אז משה רבינו עליו השלום כי אין חלק רבי עקיבא במציאות עולם הזה 59. ולכך אמר 'הראני שכרו', שודאי כיון שאין חלקו בעולם הזה, היה רוצה לדעת מה יהיה שכרו בעולם הבא 60. ואמר הקב"ה 'חזור לאחוריך', שישיג בסדר המציאות. ומפני כי מתחלה היה מדבר בתורה ובתגין שעליה, ועתה היה רוצה לדעת ענין רבי עקיבא, ולכך אמר לו 'חזור לאחריך' 61. ואז ראה בסדר הזה* שיהיו שוקלין בשרו במקולין של ברזל*. ואז אמר 'וכי זו תורה וזו שכרה'. והשיב לו השם יתברך 'שתוק, כך עלה במחשבה'. פירוש, כי אף על גב שאין ראוי שיהיה זה מצד התורה שכך יהיה לרבי עקיבא 62, מכל מקום כך גזר הסדר שסדר השם יתברך העולם הזה. כי רבי עקיבא שלא היה חלקו כלל בעולם המורגש, ולכך היה דורש בתגי אותיות אשר השגתם רחוק ונבדל מעולם* הזה, לכך היו גוברים עליו בעולם הזה. כי עכו"ם אין חלקם רק בעולם המורגש, ואין להם כלל חלק בעולם הנבדל 63. והם הפך לרבי עקיבא וחביריו; כי אלו 64 אלין להם חלק בעולם הנבדל, ולרבי עקיבא אין לו חלק בעולם המורגש. ולפיכך היו גוברים עליו, והיו סורקין בשרו במסרקות ברזל, כי הם הפכים לרבי עקיבא 65. 
ובמדרש (במ"ר יט, ו), "והיה ביום ההוא לא יהיה אור יקרות וקפאון" (זכריה יד, ו). דברים שהם מכוסים בעולם הזה, עתידים להיות צפויים לכם. הדא הוא דכתיב (ישעיה מב, טז) "והולכתי עורים בדרך לא ידעו בנתיבות לא ידעו אדריכם אשים מחשך לפניהם לאור ומעקשים למישור אלה הדברים עשיתים ולא עזבתים". 'אעשה אותם' לא נאמר, [אלא "עשיתים"], שכבר עשיתים לרבי עקיבא וחביריו. דאמר רבי אחא, דברים שלא נגלו למשה, נגלו לרבי עקיבא וחביריו. "וכל יקר ראתה עינו" (איוב כח, י), זהו רבי עקיבא, עד כאן 66. 
והדברים האלו כמו שאמרנו לך, שלא היה לרבי עקיבא וחביריו, הם הרוגי מלכות, [חלק] בעולם המורגש, רק שהיו מסולק מאתו, כמו שהיה סופו* 67. ולפיכך היה משיג השגות שאין ראוים לעולם המורגש. אבל משה שהיה חלקו בעולם המורגש גם כן, לא נגלו לו, כי אם לרבי עקיבא וחבריו, שהיו מסולקים מן עולם המורגש. כלל הדבר, כי התגין מורים על דבר שנבדל מן עולם הזה, ולכך לא היה למשה רבינו עליו השלום חבור אל השגות התגין, כי אם לרבי עקיבא, שהיה מסולק מן עולם הזה 68. 
ובפרק עושין פסין (עירובין כא:), "קווצותיו תלתלים" (שיה"ש ה, יא), אמר רב חסדא אמר מר עוקבא, מלמד שיש לדרוש על כל* קוץ וקוץ תלי תלים הלכות. "שחורות כעורב" (שם), במי אתה מוצא*, במי שמשכים* ומעריב עליהם בבתי כנסיות ובתי מדרשות* 69. רבה* אמר, במי שמשחיר עליהם כעורב. רבא* אמר, במי שנעשה אכזרי על בניו ועל בני ביתו כעורב 70, עד כאן. ביארו בזה, כי אלו תלי הלכות שמורים עליהם הקוצים, והם השגות הנבדלים מן עולם הזה, רחוקים מן האדם שהוא גשמי. ולפיכך אמר 'במי אתה מוצא, במי שמשכים ומעריב עליהם'. כלומר, שהוא פונה מענין העולם הזה, ומשכים ומעריב על השגות האלו, בו אתה מוצא אותם. כי אי אפשר שימצא אלו השגות כאשר הוא פונה אל עולם הגשמי 71. ולרבה עוד יותר, דצריך להשחיר עצמו, והוא* סלוק הגשמות שלו 72, ובזה ראוי לקנות ההשגות האלו הנבדלים מן האדם. ולמאן דאמר עד שיעשה* אכזרי על בניו, הוא עוד מדרגה יותר ממי שהוא משחיר עליהם, עד שאינו מרחם על בניו. ודבר זה מבואר, כי מי שאינו מרחם על פרי בטנו, הוא גובר על הטבע שלו, ובשביל כך הוא קונה אלו ההשגות הנבדלים מן האדם הגשמי 73. 
ואם בכל אלו לא תרוה נפשך 74, כי אין ראוי להחסיר שום מדרגה ממעלת משה רבינו עליו השלום, אשר לא קם כמוהו 75. דע לך, כי דבר זה היה למדרגת משה רבינו עליו השלום 76, שהיה השגתו בשלימות 77. ולכך היה מקבל התורה, שהיא תמימה גם כן (תהלים יט, ח) 78. ואילו השגות התגין, אף על גב שהתגין באים על השגה עליונה, אין ההשגה בדבר ההוא בשלמות 79, רק מעט מעט, לפי עלוי ההשגה 80. ולכך התג הוא קטן 81. אבל משה רבינו עליו השלום מוכן אל השגה שלימה, לכך לא היה מוכן אל השגות התגין. ואין מדרגת העולם הזה שתהיה אותם השגות בשלימות, לכך אין כאן רק תג דק מאד, מורה על השגה מועטה. ומשה רבינו עליו השלום היה לו כל ההשגות בשלימות, איך התורה מסודרת מן השם יתברך, אשר סדר התורה אל עולם 82. ומצד הזה אי אפשר לעמוד על השגות התגין, אשר אין ההשגה בהן בשלימות. כי אם לרבי עקיבא היה השגה בהן, מפני שהן מסולקות מן עולם הזה, ולא היה משיג בהם מצד שסדר השם יתברך את הכל 83. ודי בזה להבין התגין של התורה, שלא (כמו) לבטלה בא 84, שראוי אל התורה התמימה, שאין דבר ריק בה 85. ודבר זה מבואר. 
אחר אשר אמרנו 1 כי התגין שבתורה באים לדרוש תלי תלים* הלכות, יש לשאול מה שאמרו בפרק כהן גדול (סנהדרין כא:) 2, אמר מר זוטרא, ואיתימא מר עוקבא, בתחלה ניתנה תורה לישראל בכתב עברי 3 ולשון הקודש, וחזר וניתנה להם בימי עזרא בכתב אשורית ולשון ארמית. ביררו להן לישראל כתב אשורית ולשון הקודש, והניחו להדיוטות כתב עברית ולשון ארמי*. מאן הדיוטות, אמר רב חסדא, כותאי. מאי כתב עברית, אמר רב חסדא כתב ליבונאה 4. תני רבי יוסי אמר, ראוי היה עזרא שתנתן תורה על ידו, אלמלי* לא קדמו משה. במשה הוא אומר (שמות יט, יג) "ומשה עלה אל האלקים". ובעזרא* אומר (עזרא ז, ו) "הוא עזרא עלה מבבל". מה עלייה האמור כאן - תורה, אף עלייה האמור להלן - תורה. במשה אומר (דברים ד, יד) "ואותי צוה ה' בעת ההיא וגו'" 5, בעזרא הוא אומר (עזרא ז, י) "כי הכין לבבו לדרוש את תורת ה' אלקיו" 6. ואף על פי שלא נתנה על ידו, נשתנה על ידו הכתב, שנאמר (עזרא ד, ז) "וכתב הנשתוון כתוב ארמית ומתרגם ארמית" 7. וכתיב (דניאל ה, ח) 8 "לא כהלין כתבא למקרי ופשרא להודעה למלכא"* 9. וכתיב (דברים יז, יח) "וכתב את משנה התורה הזאת", כתב הראוי להשתנות 10. למה נקרא אשורית, שעלה עמהם מאשור 11. תני רבי אומר, בתחלה בכתב הזה 12 ניתנה תורה לישראל, וכיון שחטאו נהפך להן לרועץ 13. כיון שחזרו 14, החזירו להם, שנאמר (זכריה ט, יב) "שובו לבצרון 15 אסירי התקוה גם היום מגיד משנה אשיב לך" 16. למה נקראת* אשורית 17, שמאושרת בכתב 18. רבי שמעון בן אלעזר אומר משום רבי אליעזר בן פרטא, שאמר משום רבי אלעזר המודעי, כתב זה לא נשתנה כל עיקר, שנאמר (שמות כז, י) "ווי העמודים", מה העמודים לא נשתנו, אף ווים לא נשתנו 19. ואומר (אסתר ח, ט) "אל היהודים ככתבם וכלשונם", מה לשונם לא נשתנה, אף כתבם לא נשתנה 20, עד כאן. 
ואם כן, לפי דעת מר זוטרא שהתורה נתנה בכתב עברי, קשה, הרי לכתב עברי אין תגין 21. ובלא זה קשיא, דאיך אפשר לומר שהתורה נתנה בכתב עברי, דהא אמרינן בפרק הבונה (שבת קד.), אמר רב חסדא, מ"ם וסמ"ך שבלוחות בנס היו עומדין, ודבר זה לא תמצא רק בכתב אשורית 22. ועוד הקשו על זה 23, דאיך אפשר לומר שהתורה נתנה בכתב עברי, ועזרא היה משנה הכתב, ואיך אפשר זה, והלא כתיב (ויקרא כז, לד) "אלה המצות", ואמרו ז"ל (שבת קד.) שאין הנביא רשאי לחדש דבר מעתה. ואפילו אותיות מנצפ"ך 24 אמרו בפרק קמא דמגילה (ב:), אמר רבי ירמיה, ואי תימא רבי ירמיה ברבי אבא, מנצפ"ך צופים אמרו 25. ותסברא, והכתיב "ואלה המצות", מכאן שאין הנביא רשאי לחדש דבר מעתה, עד כאן. הרי אפילו אותיות מנצפ"ך אין שנוי בהם, כל שכן הכתב לגמרי 26. 
אמנם קושיא זאת 27 לאו כלום היא, דכיון דכתיב (דברים יז, יח) "וכתב את משנה התורה הזאת", הרי כאילו אמרה תורה בפירוש שיש לשנות הכתב אחר כמה דורות, ולא שייך בזה "אלה המצות" שאין הנביא רשאי לחדש דבר, כי אין דבר זה חדוש, כיון שכתוב* בתורה 28. וכמו כן ש"לא תסוב נחלה ממטה למטה" (במדבר לו, ט), ודרשו מן המקרא (תענית ל:) שלא שייך זה רק ליוצאי מצרים 29. וכי בשביל זה נאמר שיש שנוי לתורה, דבר זה אינו כלל 30. וכן בדבר זה מה ששינו הכתב, לא נקרא זה שנוי, כיון שכתוב בתורה*. 
לכן בעל העקרים 31 שהאריך בדבר זה, ורצה להוכיח מזה שאפשר שמצוה אחת מן התורה תהיה* בטלה, כמו שנשתנה הכתב, שמתחלה היה הכתב עברי, ולבסוף נשתנה לכתב אשורית* 32. דבר זה דברי הבאי, וצריך הוא כפרה על דבור זה. ולא מצאתי דבור זר כמו זה, שיאמר שתהא מצות התורה בטילה 33. רק נאמר כי מתחלה לא היה המצוה רק לזמן מה, כל זמן שלא גלו ישראל 34. וכי נאמר בשביל שנאסר להם בשר תאוה במדבר, ואחר כך הותר להם בשר תאוה 35, (וכך המצוה) 36 נאמר* בזה שמצוה אחת בטלה. דבר זה אין לומר כלל. רק נאמר שכך היה המצוה מתחלה, שכל ימי היותם במדבר נאסר להם בשר תאוה. וכך המצוה הזאת, שהתורה בכתב עברי 37, הוא כל זמן היותם על הארץ היה הכתב כתב עברי. וכל דבריו של בעל עקרים אין בהם ממש. 
וכך מה שהביא ראיה ממה שכתוב (שמות יב, ב) "החדש הזה ראשון לחדשי השנה", שיהיה חשבון שלנו לניסן, שיהיה ראשון יותר ממה שאנו מונים לחדשים אחרים 38. ועתה אין אנו מונים לניסן, רק כל חדש שמו עליו. ופירש הוא כאשר היו בבבל התחילו בזה. וסמך זה על דברי הגמרא שאמרו (ירושלמי ר"ה פ"א ה"ב) שמות החדשים העלו* אותם מבבל. ומזה הביא ראייה כי מצוה אחת נשתנה 39. ודבר זה בודאי הבאי, כי אין הפירוש שלא למנות רק מניסן, שלא יאמר כי בחדש תמוז נעשה דבר זה, או ההלואה הזאת נעשה בחדש אלול שנת כך וכך 40. כי דבר זה אינו כלל. אבל הפירוש הוא, כאשר יבאו* למנות החדשים בשם 'ראשון' ו'שני', אז אל ימנה תשרי 'ראשון'. אבל אם לא בא למנות החדשים בשם 'ראשון' ו'שני' כלל, רק יאמר כי ההלואה נעשה בחדש כסליו שנת כך וכך, אין זה דבר. ובלא זה 41 כל איש מבין מפרש כך. וכך הוא דעת הרמב"ן ז"ל (שמותיב, ב) 42. לא כמו שהבין בעל העקרים, שרצה לומר כי מצוה למנות החדשים מניסן, ולא בענין אחר 43. ומעתה התבאר לך, כי אף אם היה הכתב מתחלה כתב עברי, ואחר כך נשתנה לכתב אשורי, אין כאן שנוי מצוה כלל. כיון דכתיב "וכתב את משנה התורה". אף בודאי אם רודפי הפשט 44 לא יודו בדרשה כמו זאת לדרוש "וכתב את משנה התורה" כתב הראוי להשתנות 45, הנביאים כמו עזרא, הוא שידע* פירוש הכתוב והדרש שלו. כי כבר בארנו בחבור באר הגולה ענין דרשות אלו, שאם שנראים רחוקים, הם קרובים בעצמם 46. 
ואולי יקשה לך טעם הדבר, שיהיה שנוי לכתב, ולמה לא יהיה להם הכתב כאשר היה להם כבר. כי דבר זה אין קשיא, מאחר כי שם 'עברים' עליהם קודם, כדכתיב (שמות ז, טז "ה' אלקי העברים שלחני אליכם", וכן הרבה 47. ולכך הכתב, שהוא התחלה, כי קודם הוא הכתב ללשון, שמתחלה האות, ואחר כך מתחבר ממנו הלשון 48. וראיה לזה, כי תמצא אות בלא לשון 49. ולכך כאשר לא היו ישראל במקום שהיו בהתחלתם 50, נשתנה הכתב שהוא ההתחלה. אבל הלשון היה לשון הקודש, כפי מה שראוי לישראל להיות להם לשון מיוחד, במה שהם אומה מיוחדת בקדושה, לכך היה להם לשון הקודש 51. רק הכתב, שהוא התחלה, היה להם כאשר היו ישראל במקום שהיו בתחלה 52. אבל כאשר הוגלו לאשור, לא היה להם התחלתם*, לכך נשתנה להם הכתב, המורה על ההתחלה 53. 
ועוד כי הכתב הוא יותר עליון מן הלשון, שהוא לאדם 54. ולכך מתחלה לא הגיעו אל המדרגה להיות להם כתב אשורי, שנקרא כך שהוא מאושר באותיות 55. ולבסוף הגיעו אל זה על ידי עזרא, שהיה ראוי שתנתן התורה על ידו, רק שהקדימו משה וניתנה התורה על ידו, כדבסמוך 56. ועל ידו הגיעו ישראל למדרגת הכתב. והוא דבר מופלג עמוק איך הגיעו ישראל למעלה העליונה הזאת, שהיה להם הכתב המאושר על ידי עזרא 57. ומכל מקום היה הלשון שלהם ארמי 58, במה שהיו ישראל בתוכם 59 מדברים עמהם. וכאשר עלו מתוכם, היה להם הכתב שהוא ראוי להם, שהוא כתב אשורי, ולשון הקודש. הרי הדברים מבוארים מאד מאד שהכל הוא כסדר לגמרי בלי שנוי, וראוי להיות 60. והדברים האלו עמוקים מאד מאד* מה שהיה השנוי הזה על ידי עזרא 61. 
ואולי תשאל, למה ספרים נכתבים בכל לשון אליבא דרבנן, דפליגי עליה דרשב"ג בפרק קמא דמגילה (ח:) 62, ואילו בכתב הכל מודים שצריך אשורית 63, ואם לא כתב בכתב אשורית פסול 64. זה לא קשה*, כי התורה היא תורה שבכתב, ולפיכך צריך שיהיה הכתב כמו שראוי, דהיינו כתב אשורי. אבל הלשון, שאינו תולה במה שהוא תורה שבכתב, לכך כל הלשונות כשרים לזה על דעת חכמים, ודי בזה 65. 
ותני רבי יוסי, ראוי היה עזרא וכו' 66. פירוש, שהיה מוכן לזה מצד עצמו שתנתן התורה על ידו, רק שכבר יצא הדבר לפעל על ידי משה. ומפני שההכנה היה לעזרא לקבל התורה, ולהיות מתעלה מן החמרי ומתדבק במעלה העליונה השכלית. ולכך כשם שכתוב (שמות יט, ג) "ומשה עלה אל האלהים", העליה הזאת מן החמרי להתדבק בשכלי. וכן כתוב בעזרא (עזרא ז, ו) "הוא עזרא עלה מבבל". פירוש, כי היה לו עליה מבבל 67. כי כל חוצה לארץ מיוחס לחמרי, וארץ ישראל מיוחס אל השכלי, וכמו שאמרו ז"ל (קידושין מט:) עשרה קבין של חכמה ירדו* לעולם; תשעה נטלה ארץ ישראל, ואחד כל העולם 68. ולכך היה עזרא מתנועע אל מקומו הראוי לו, שהוא ארץ ישראל, מיוחד לחכמה ולתורה 69, כמו שהיה מיוחד הר סיני שיקבל משה שם חכמת התורה 70. וראוי שיהיה ביאה שניה שעלו מבבל, כמו ביאה ראשונה שעלו ממצרים (ברכות ד.). כי הדברים האלו מתדמים ומתיחסים, שהעלה אותם הקב"ה מתוך האומות לרשות עצמם 71. ולפיכך, כמו שהיה להם משה בביאה ראשונה, ואותו שהעלה אותם ממצרים נתן השם יתברך על ידו התורה, והעלה אותם גם כן אל מדרגה השכלית 72, דבר* זה ראוי לעזרא גם כן 73. וזהו שדרשו, אצל משה כתיב "ומשה עלה אל האלהים", ובעזרא כתיב "הוא עזרא עלה מבבל". מה התם - תורה, שהעלם עד המעלה השכלית. וכן מה שכתוב "הוא עזרא עלה מבבל", רוצה לומר העלה אותם מפחיתות החמרי, עד שהיו מתדבקים במעלה השכלית 74. ופירוש זה נכון מאד, רמזו אותו חכמים בחכמתם. ומכל מקום*, 'אף על גב שלא נתנה תורה על ידו נשתנה על ידו הכתב' 75. ופירוש זה כמו שאמרנו (ד"ה ואולי יקשה), כי ראוי היה בימי משה שיהיה להם כתב עברי, כי התחלת ישראל עבריים, לכך אין ראוי שיהיה הכתב רק עברי. וכאשר הוגלו לאשור*, הוסר הכתב העברי שהיה להם מפני שהתחלתם עבריים, והרי הגיע שנוי להם. ולכך נשתנה הכתב על ידי עזרא 76. או בשביל שלא הגיעו למעלת הכתב של אשורי עד שבא עזרא, כמו שפרשנו למעלה (ד"ה ועוד כי) 77. 
אבל רבי אומר כי התורה נתנה בכתב הזה 78 לישראל, רק כאשר חטאו ויצאו מן הסדר הראוי 79, גם הכתב בטל מהם, ונשתנה הכתב שלהם. כי אין ספק שהכתב מתיחס לכל אומה. שכל אומה יש לה כתב מיוחד, ואין כל האומות משתמשים בכתב אחד, כי הכתב מתיחס לכל אומה ואומה 80. וכתב אשורי הזה שהוא מאושר באותיות, מתיחס לאומה הקדושה 81. ולפיכך כאשר חטאו, ולא היה להם מעלתם אשר היה להם קודם, נשתנה הכתב, ונטל מהם. וכיון שחזרו, החזיר להם הכתב 82. והבן למה נשתנה הכתב, ולא הלשון, כי הכתב יש לו מדרגה יותר מן הלשון, שהוא לאדם 83, ולכך נשתנה הכתב שלהם 84. 
ורבי שמעון אומר, כתב זה לא נשתנה כלל, שנאמר (שמות כז, י) "ווי העמודים". פירוש, מאחר שקרא הכתוב היתדות "ווים", מפני שעשוים כוי"ו 85, דאם לא כן למה נקראו* בלשון "ווים" 86, אלא מפני שהיה היתד* התחוב בעמוד עשוי כמו וי"ו. וכמו שלא נשתנה שם עמוד, שלא נקרא בשם אחר מעולם, כך לא נשתנו היתדות, שיקראו בשם אחר. ואם היה שנוי אל הכתב, שלא היה צורת וי"ו בכתב 87, אם כן לא היה נקרא שם היתד 'וי"ו', כיון שלא היה להם כתב הזה. ולכך מוכרח שלא נשתנה כתב שלהם 88. 
הרי לפי דברי הכל אין כאן שנוי כלל 89, כי איך חס ושלום יעלה על הדעת שיש שנוי למצות התורה, שאפילו היו"ד מן "שרי"* אין לה בטול עולמית 90, כל שכן ש[לא] יהיה שום שנוי במצוה אחת, או בדקדוק אחד מן התורה. ולפי דברי הכל הכתב שבלוחות הוא כתב אשורית. שכבר אמרנו כי לא נחלקו אלא בכתב של ישראל, מפני שבכתב של ישראל ראוי שיהיה עברי מן הטעם אשר אמרנו 91. אבל כתב הקב"ה, שכתב הלוחות, שנאמר (שמות לד, א) "וכתבתי על הלוחות וגו'", אין ספק שהיה הכתב בכתב משובח. שכן היה גם כן כתב שכתב המלאך, שלא היו יכולים לקרותו, כתב אשורי 92. ולכך בודאי הכתב הזה שכתב בו הקב"ה הלוחות, היה כתב המאושר. ולא פליגי רק בכתב שכתבו ישראל, אם היה ראוי שיהיה הכתב עברי. אבל כתב שכתב הקב"ה, אין ספק שנכתב בכתב המאושר, ובזה אין ספק 93. ומעתה מה שאמרו (שבת קד.) מ"ם וסמ"ך שבלוחות בנס היו עומדים, אין קשיא כלל 94, כי "הלוחות מעשה אלקים המה" (שמות לב, טז), ואיך לא יהיה בכתב המאושר והנכבד 95. 
וכך מה שאמרו ז"ל (מנחות כט:), כשעלה משה לרקיע, היה מוצאו להקב"ה שהיה קושר כתרים לאותיות וכו', עד מי מעכב על ידך וכו', עד אדם אחד שיהיה בסוף כמה דורות, ויהיה דורש על כל קוץ תלי תלים הלכות 96. ואפילו אם נאמר שאלו הכתרים אינם שייכים לשום כתב, רק לכתב המאושר 97, אין קשה, שהקב"ה היה קושר כתרים לאותיות התורה שכתובה לפניו באש שחורה על גבי אש לבנה 98, והיה בודאי כתב המאושר. שאין הכתב ההוא, שהוא כתב אלקים, כתב אחר, רק כתב המאושר*. ולא עלה על דעת אחד מעולם [לומר אחרת]. רק מחלוקת שלהם בכתב האדם, ולא בכתב שכתב הקב"ה. ואין להקשות אם כן תהיה התורה שהיא לישראל חסירה תגין, שמהם נדרשים כמה הלכות. אין זה קשיא, כיון דכתב עברי אין בו תגין, אין מעכב, ודבר זה מבואר 99. 
אבל לפי הנראה, כי התגין האלו אינם מגוף הכתב, כיון שאמר ש'הקב"ה היה קושר כתרים לאותיות', אם כן אין הכתר ההוא מגוף האות, רק שהקב"ה הוסיף לאותיות התורה 100. וכמו שאפשר לקשור כתרים לאותיות כתב אשורי, כך אפשר לקשור כתרים ותגין לכל כתב 101. אבל אין צריך, כמו שאמרנו למעלה, כי הקב"ה שהיה קושר כתרים לאותיות, דבר זה אינו כתב ישראל. 
ומעתה מבואר הכל, ואין כאן קושיא עוד לומר שיהיה שנוי נזכר שהוא בתורה 102, אם לא על דרך אשר אמרנו (ד"ה אמנם קושיא), שהתורה אמרה שדבר זה יהיה לזמן, ובודאי דבר זה אפשר לומר. אבל לא שייך בדבר זה שנתבטל מצוה אחת ממצות התורה, שכך היה המצוה; בזמן הזה יהיה דבר זה, ואחר כך לא יהיה, ואין בזה שייך בטול. והדבר הוא מבואר, ואין צריך ביאור עוד. 
בפרק ד' דנדרים* (לז:), אמר רב, מאי דכתיב (נחמיה ח, ח) "ויקראו בספר תורת האלקים מפורש ושום שכל ויבינו במקרא". "בספר תורת האלקים" זה מקרא 1. "מפורש" זה תרגום 2. "ושום שכל" אלו הפסוקים 3. "ויבינו במקרא" אלו פסוק טעמים 4, ואמרי לה אלו מסורת 5, עד כאן. מן הדברים הידועים, כי הפרש יש בין דבור הנבואה ובין דבור שהוא לשאר בני אדם. כי דבור הנבואה אין ספק שאינו במפורש כמו שהוא דבור שהוא אל בני אדם 6, ולפיכך צריך כל דבור ודבור שהיה על ידי הנבואה, בין תורה בין נביאים ובין כתובים, תרגום לפרש דבור הנבואה, עד שהוא מבואר לבני אדם. וזה שדרשו כאן "ויקראו בספר תורת אלקים" זה מקרא*, "מפורש" זה תרגום, כי צריך לתרגום, כדי שיהיה המקרא מפורש לכל אדם. ומפני זה היו נוהגים בכל ישראל לתרגם המקרא כאשר קוראים בצבור, מפני שהמקרא בלבד, והתרגום בלבד 7. 
ובפרק קמא דמגילה (ג.), אמר רבי ירמיה, ואי תימא רבי חייא רב אבא, תרגום של תורה אונקלוס הגר אמרו מפי רבי אליעזר ורבי יהושע. ושל נביאים, יונתן בן עוזיאל אמרו, מפי חגי זכריה ומלאכי. באותה שעה נזדעזעה* ארץ ישראל ד' מאות* פרסה על ד' מאות פרסה 8. יצאת בת קול ואמרה, מי הוא זה שגלה סתרי לבני אדם. עמד יונתן בן עוזיאל על רגליו*, ואמר, אני הוא שגיליתי את סתריך לבני אדם. גלוי וידוע לפניך שלא לכבודי ולא לכבוד בית אבא עשיתי, אלא לכבודך עשיתי, שלא ירבו מחלוקת בישראל 9. ועוד ביקש לגלות תרגום של כתובים. יצאת בת קול ואמרה לו, דייך. מאי טעמא משום דאית בו הקץ של משיחנו* 10. ותרגום של תורה אונקלוס אמרו, והא אמר רב איקא בר אבין אמר רב, מאי דכתיב "ויקראו בספר תורת אלקים וכו'", ומתרץ שכחום וחזרו* ויסדום. מאי שנא מנביאים דאזדעזע, ומאי שנא מדאורייתא דלא אזדעזע. דאורייתא מפרשים מילי* 11, נביאים איכא מילי דמפרשין, ואיכא מילי דמסתמן. כגון (זכריה יב, יא) "ביום ההוא יגדל המספד בירושלים כמספד הדדרימון בבקעת מגדו", ואמר רב יוסף, אלמלא תרגום דההוא קרא, לא הוה ידענא מאי קאמר 12. מאי היא, בעדנא ההיא* יסגא מספדא בירושלם כמספדא דאחאב בן עמרי, דקטיל יתיה הדדרימון בן טברימון ברמת גלעד, וכמספד יאשיהו בר אמון דקטל יתיב פרעה חגירא בבקעת מגידו, עד כאן. הרי שאין התרגום רק לפרש הכתוב, שיהיה מפורש לכל 13. 
ואל יקשה לך דמאי סתר יש בתרגום זה מה שתרגם 'כמספד אחאב בן עמרי דקטל יתיה הדדרימון בן טברימון'. ועוד, שאמר תרגום כתובים מפני שיש בו קץ משיחנו*, יהיה מתרגם הכל חוץ מן הקץ 14. כי דבר זה אין קשיא, שאם לא היה מצוה לתרגם כדכתיב בקרא "ויבינו במקרא מפורש", לא היה רשאי לתרגם. כי אל יעלה על דעתך כי התורה היא כמו ספר חכמה, שאתה יכול להוסיף עליו ולשנות אותו*. דבר זה אינו, כי "תורת ה'" (תהלים יט, ח) היא, אין ראוי שיהיה שנוי בתורה 15. ולכך כיון דאין ראוי לתרגם כתובים מפני דניאל שיש בו קץ משיחנו*, אין ראוי לתרגם כלל 16. דאין לומר שיש לתרגם חצי כתובים 17. וכן מה שאמר דאיכא מילי בנביאים דלא מפרשין, וקאמר כגון זה דכתיב "ביום ההוא יגדל המספד וגו'", דהך קרא לא מפרש מיליה. וכיון דנביאים לא מפרשין מילייהו, אין לשנות בהם, רק יהיו נעלמים, כמו שהם דבר הנביאים שהם נעלמים ולא מפורשין, כי אין לשנות ספרי נביאים 18. ויותר מזה, שאפילו התרגום שתרגם אונקלוס את התורה, לא שהיה רשאי לתרגם כפי מה שנראה לו, רק שהיה מקובל מן הנביאים 19. וכל זה מפני שלא יהיה נראה חס ושלום כאילו אמר שהתורה חסירה, וצריך להוסיף 20. 
ובפרק האיש מקדש (קידושין מט.) על מנת שאני קרייני 21, כיון שקרא שלשה פסוקים בבית הכנסת, הרי זו מקודשת. רבי יהודה אומר, עד שיקרא ויתרגם. יתרגם מדעתו 22, והתניא רבי יהודה אומר, המתרגם פסוק כצורתו, הרי זה בדאי 23. והמוסיף עליו, הרי זה מחרף ומגדף 24. אלא מאי תרגום, תרגום דידן, עד כאן. ויראה פירושו, המתרגם פסוק [כצורתו], שאין מכוין רק לבאר המלות בתרגום, הרי זה בדאי. מפני שהוא משקר, שאין התרגום כך, שהתרגום צריך קבלה, שלפעמים* מוסיף מלה אחת, הכל לפי הקבלה 25. ומפני זה כאשר הוא מתרגם פסוק כצורתו מדעתו, לומר כי זהו תרגום המקרא, הרי זה בדאי, כי התרגום של הכתוב הוא צריך תוספת. ולפיכך כאשר מתרגם הפסוק כצורתו, הרי הוא אומר כי זהו תרגום שלו 26, הוא בדאי, כי אין זה תרגום הכתוב 27. והמוסיף עליו מדעתו, הרי זה מחרף ומגדף. מפני שאומר שיש להוסיף בתורה, לכך הרי זה מחרף ומגדף, שאומר שצריך התורה תיקון, והיא בעצמה חסירה. ודומה 28 למלך שציוה על שלוחו 'תאמר לפלוני שיעשה כך וכך'. אם אומר לו דבר אחר וענין אחר לגמרי, הרי לא פגם בכבוד המלך, רק הוא* משקר, שענין זה לא ציוה המלך. ואם אומר לו דבר המלך, רק שהוסיף על ציווי שלו, הרי זה מבזה המלך. שאומר שהוא לא יפה ציוה לעשות, רק צריך להוסיף על דבריו 29. וכך המתרגם פסוק כצורתו מדעתו, ואינו קבלה, אין זה נקרא כלל בשם תרגום. וכיון שאין זה נקרא כלל בשם תרגום, הרי הוא בדאי, שאין זה תרגום הכתוב. והמוסיף עליו, שהיה רוצה לתקן דבר זה, הוא מחרף ומגדף, מפני שרוצה לתקן דברי השם יתברך שנתנו מסיני 30. 
ואף כי רש"י ז"ל והתוספות בשם (ר"ת) [ר"ח] ז"ל פירשו פירוש אחר בזה 31, אך לישנא דברייתא שאמרה 'המתרגם פסוק כצורתו הרי זה בדאי' לא משמע כפירוש רש"י ז"ל ופירוש התוספות. דלפי פירוש רש"י ז"ל והתוספות ז"ל לא היה שייך מה שאמר 'המתרגם פסוק כצורתו הרי זה בדאי' בכל פסוק, רק במקצת פסוקים, כמו (שמות כג, ב) "לא תענה על ריב", אם מתרגם 'לא תסהיד על דינא' 32. ומלשון הברייתא משמע בכל פסוק קאמר. ולפיכך נראה דאיירי כל שמתרגם פסוק כצורתו, ואינו תרגום דידן, שהוא הלכה למשה מסיני 33, הרי זה בדאי. וגם הסוגיא מוכח כך. דמקשה, 'ויתרגם מדעתו, והתני רבי יהודה המתרגם פסוק כצורתו וכו''. ולפירוש רש"י והתוספות, הוה מצי לאוקמי דלא הוי בהנך פסוקים דהוא בדאי 34. ולכך צריך לומר כל תרגום שהוא מתרגם מדעתו לאו תרגום הוא, והוא בדאי 35. כי התרגום ענין בפני עצמו 36. כי התורה כתבה הענין כאשר בא לנביא נבואה, ואילו התרגום הוא לפרש הדבור לבני אדם. ואם מתרגם הפסוק כצורתו, הרי זה בדאי, כמו שאמרנו למעלה, כי אין זה תרגום הכתוב. ואם מוסיף, הרי הוא מחרף ומגדף 37. רק צריך שיהיה התרגום כפי מה שקבלנו אותו, ודבר זה נקרא 'תרגום' 38. 
ואם תאמר, ומה בכך אם יתרגם הפסוק כצורתו, יהיה כמו שכתוב התורה בלשון תרגום, וכי בשביל זה יהיה בדאי 39. דבר זה אין קשיא כלל, כי רצה לומר שהוא מפרש* לרבים הכתוב כצורתו, וזה בדאי, שהרי אין לתרגם הכתוב לרבים כך 40. ולפי זה נראה אותם שהעתיקו ה' חומשי תורה ללשון אשכנז, הם בכלל המתרגם פסוק כצורתו, והרי זה בדאי. אך אין נראה כך מפרק קמא דמגילה (ח:), דאמרינן שם שהספרים נכתבים בכל לשון 41, וכן בפרק כל כתבי (שבת קטו:). לכך צריך לומר הא דאמר הכא 'המתרגם פסוק כצורתו הרי זה בדאי וכו'', היינו כאשר מתרגם אותו לרבים, כדמשמע 'המתרגם פסוק כצורתו' 42. אבל אין מכוין להעתיק הכתוב ללשון אחר. אבל אם מכוין להעתיק הכתוב ללשון אחר, הרי ספרים נכתבים בכל לשון. ומה שאמר (קידושין מט.) 'והמוסיף עליו הרי זה מחרף ומגדף וכו'*', אינו דומה אל מה שאנו דורשין כמה דברים על הכתוב, שדבר זה לא נקרא שמתרגם הפשט, רק 'דרשה' נקרא 43. אבל מי שמתרגם הפסוק לרבים, על זה אמרו אם מתרגם אותו כצורתו, הרי זה בדאי. ואם מוסיף עליו, הרי זה מחרף ומגדף, וזה מבואר. 
ומה שאמר (נדרים לז:) "ושום שכל" (נחמיה ח, ח) אלו הפסוקים, "ויבינו במקרא" (שם) וכו'* 44. ביאור זה כי פסוק הטעמים הוא דבר גדול להבין ממנו כמה וכמה דברים מן התורה 45. 'ואמרי לה אלו המסורת' (נדרים שם). פירוש, המסורת הוא הכתוב שנמסר לנו, מלא או חסר, ודבר זה הבנה גדולה יותר. מפני שהמלא והחסר לא בא בלא טעם, רק טעם חכמה יש בכל דבר למה נמסרה תיבה זאת חסירה, ולמה נמסרה תיבה זאת מלאה, ושייך בזה לומר "ויבינו במקרא" 46. כי אין לחשוב כמו שחשבו בני אדם שיהיה כך מפני שכך דרך בני אדם, לפעמים כותב תיבה מלאה, ולפעמים שכותב אותה חסרה. כי כל אלו דברים הם דברי בורות, שאין ראוי לחשוב על דברי תורה כך, שהם דברי אלהים חיים. וכמו שכל מעשה אלהים אשר פעל ועשה בעולמו, אין להוסיף ואין לגרוע, כמו שאמר הכתוב (קהלת ג, יד) "כי כל אשר יעשה האלהים וגו' עליו אין להוסיף וממנו אין לגרוע"* 47, כל שכן בדבריו הנאמנים, שאין להוסיף ולגרוע מהם אפילו נקודה אחת 48. שהתוספת והגרעון שייך בדברי בני אדם, שמוסיף וגורע כפי רצונו. אבל בדברי אלהים חיים לא שייך תוספת וגרעון 49. ולכך האומרים כך אינו רק דברי שטות, ולא ראו גדולת ה' וגדולת תורתו. כי אילו ידעו, לא היו אומרים שאפשר תוספת נקודה או גרעון כלל, רק הכל משוער בלי תוספת ובלי גרעון 50. ולפיכך רבותינו ז"ל, יודעי התורה, דרשו מן חסירות ויתירות שבמקרא כמה וכמה דברים, כמו שיתבאר 51. 
בנדרים* (לז:), אמר רבי יצחק, מקרא סופרים 1, עטור סופרים 2, קריין ולא כתיבן 3, כתיבן ולא קריין 4, הלכה למשה* מסיני 5. מקרא סופרים; ארץ ארץ 6, מצרים, שמים 7. עטור סופרים; "אחר תעברו" (בראשית יח, ה) 8, "אחר תלך" (בראשית כד, נה), "אחר תאסף" (במדבר לא, ב), "קדמו שרים אחר נוגנים" (תהלים סח, כו), "צדקתך כהררי אל משפטיך תהום רבה" (תהלים לו, ז) 9. קריין ולא כתיבן; "פרת" דבלכתו (ש"ב ח, ג) 10, "איש" דכאשר ישאל (ש"ב טז, כג) 11, "באים" דונבנתה (ירמיה לא, לז) 12, "לה" דפליטה (ירמיה נ, כט) 13, "את" דהגד הוגד (רות ב, יא) 14, "אלי" דהגורן (רות ג, ה)* 15, "אלי" דהשעורים (רות ג, יז) 16, הלין קריין ולא כתיבן. כתיבן ולא קריין; "נא" דיסלח (מ"ב ה, יח) 17, "זאת" דהמצוה (דברים ו, א) 18, "ידרוך" דהדורך (ירמיה נא, ג) 19, "חמש" דפאת נגב (יחזקאל מח, טז) 20, "אם" דכי גואל (רות ג, יב) 21, הלין כתיבין ולא קריין, עד כאן. 
כבר אמרנו בפרק שלפני זה (ס"פ סה), שאין לומר בתורת ה' שום תקון כלל 22, ואין בו שנוי, כי דברי אלקים חיים אין בו תוספת וגרעון כלל, ולא שנוי לא בתיבה* ולא באותיות ולא בנקודות, רק הכל נמסר הלכה למשה מסיני. לא כמו קצת אשר הם מן בעלי הדקדוק, וקצת מן האחרונים 23, ראוי היה להם שילחכו עפר בלשונם, ולא היו כותבים דעתם. וכמה* חסירי דעת קבלו* דבריהם, כאילו היה דבר פשוט בלי חולק כלל, קצתם בקרי וכתיב, וקצתם בכתיב ולא קרי. יש אמרו (הרד"ק בסוף הקדמתו ליהושע) כי טעם הקרי והכתיב, כי עזרא הסופר מצא בלבול הספרים, בזה כתוב כך, ובזה כתוב כך. וכאשר היה מסופק, כתב אחד בפנים, ואחד מבחוץ, להיותו מסופק במה שמצא 24. וכי יש שבוש יותר מזה. כי כמה פעמים נכתב בפנים ולא נקרא, שלא נקדוהו*, לומר שהוא כתיב ולא קרי. ולפעמים ההפך, שהוא קרי ולא כתיב. אם נעשה בשביל הספק בלבד, לא היה תולה בקרי ובכתיב, אבל הוה ליה לומר מלה זאת ספק, לא בלשון כתיבן ולא קריין, קריין ולא כתיבן 25. ויש שאמר דברים 26 שאין להוציא אותם מן הפה, כאילו היה הנביא חסר מדקדוק הלשון, ולכך הוצרך הסופר הקדוש לעשות קרי הראוי אל הלשון מבחוץ, כי ירא היה הסופר הקדוש לשלוח יד בדברי המדברים ברוח הקודש 27. ומדבר* דברים כאלו, שולח יד בנביאים, ודברו דברים אשר לא זכרם אדם מעולם, שהנביאים לא י דעו לשון. ואין להשיב על דברי בורות כאלו 28. ומכל שכן כי אלו האנשים סרו מן דרכי החכמים ז"ל, וכאילו הם חכמים יותר מרבותינו ז"ל 29, שאמרו בגמרא (נדרים לז:) 'קריין ולא כתיבן, כתיבן ולא קריין, הלכה למשה מסיני'. והם סרו מזה, ואמרו דברי בורות וסכלות גמור. אין להשיב על דברי בורות. 
ובודאי הוקשה להם, כי למה צריך קרי וכתיב 30. ואמנם מי שיודע דברי חכמה יודע דבר זה. דע, כי הכתיב הוא מצד הספר, כי לא שייך כתיבה רק בספר 31. וכל ספר קדוש הוא ספר של חכמה 32. אבל הקרי אינו נחשב ספר, רק שקורים בני אדם בפה הענין אשר הכתוב ובסוף* 33. ולכך, אף אם לפעמים נכתב בכתיבה לשון אחר 34, בשביל שבא לרמוז שום חכמה או דבר עמוק, דבר זה שייך בכתיבה, שהספר הוא ספר חכמה, וכאשר יתבונן בספר ימצא החכמה. אבל כאשר בא לקרות בספר בלבד, ראוי שיהיה נקרא בלשון יותר מובן, כי היה רחוק אותו לשון מן קריאת בני אדם 35. 
דרך משל, "וירדתי הגורן" (רות ג, ג), כתיב "וירדתי", "וירדת" קרי 36. ודרשו ז"ל 37 על "וירדתי" - זכותי תרד עמך, וכן פירש רש"י ז"ל (שם). וצריך לפרש הכתיב של "וירדתי" שכך יהיה כל כך*, "וירדתי הגורן". וכתיב כך לכלול נעמי גם כן עמה, שגם זכותה תרד עמה. ובקרי לא היה מובן לזה הלשון "וירדתי הגורן", לכך קרי "וירדת". וכן "ועתה כי אם גואל אנכי וגם יש גואל קרוב ממני" (רות ג, יב) 38, ופירש רש"י (שם) "כי אם גואל אנכי וגו'" משמע ודאי יש גואל קרוב ממני 39. ומכל מקום לקרות "ועתה כי אם גואל אנכי וגם יש גואל וגו'" אין זה לפי לשון הקורא, כי לא יתחבר אל זה מלת "וגם" הבא אחריו 40. ולכך הקרי הוא "כי גואל אנכי", והוא לשון הפשוט אשר ראוי לקריאה. וכל זה הלכה למשה מסיני לעשות בספרים הקדושים כתיבן ולא קריין, קריין ולא כתיבן. ועוד לפעמים צריך להוסיף בקרי, עד שהוא מובן. כי הקרי צריך שיהא יותר מובן, ובכתיב אין צריך. שכבר אמרנו כי הספר של חכמה אין צריך כל כך ביאור. דרך משל "כל אשר תאמרי אלי" (רות ג, ה), קרי ולא כתיב 41, כי בקרי יש לפרש יותר, אבל בכתיב אין צריך. וכן (רות ג, יז) "אם אמר אלי", קרי ולא כתיב 42, כי הקרי הוא לבאר יותר הענין. 
ודע זה כי* הלכה למשה מסיני הוא שיהיה הכתיב כאשר ראוי, והקרי כאשר ראוי, מבלי תוספת ומבלי חסרון, והכל הוא לפי הענין 43. כי כאשר הכתיב מדבר הענין כמו שמדבר איש לרעהו 44, כמו שהוא הענין הזה של רות, שהיתה נעמי מדברת עמה ענין שלה, אז הקרי מחולק מן הכתיב של ספר רוח הקודש 45. ובשביל כך תמצא בהם יותר קרי וכתיב מבתורה*, מפני כי לשון תורה לחוד 46, ולשון התורה קרוב אל הכתיב 47. ולפיכך לא תמצא בתורה הרבה קרי וכתיב 48. וגם בנביאים יש חלוק כמו שאמרנו, כי הקרי והכתיב הוא לפי הענין שמדבר ממנו הנביא. שכאשר הכתוב מדבר כמו* שמדבר איש לרעהו, אז יש יותר קרי וכתיב כמו שאמרנו 49. 
ויש מקשים 50 על מה שאמרו (נדרים לז:) 'כתיבן ולא קריין הלכה למשה מסיני', והרי הרוב שנזכר כאן אינם בתורה 51. ודבר זה אינו קשיא, כי לא אמרו רק 'כתיבן ולא קריין, קריין ולא כתיבן הלכה למשה מסיני'. רוצה לומר שהלכה למשה מסיני שהספר שנכתב ברוח הקודש יהיה מתוקן הכתיב כאשר ראוי, והקרי כאשר ראוי. ומביא למשל בלבד איזה המלות כתיבן ולא קריין, ואיזה מלות קרין ולא כתיבן. ואין אלו מלות בעצמם הם הלכה למשה מסיני, רק שאמר כי אלו מלות כתיבן ולא קריין 52. ולפיכך לא קשיא גם כן הרי יש לנו הרבה כתיב ולא קרי יותר מאלו שזכר בגמרא 53, כי אין אלו שזכר רק לסימן. דהא אף "ארץ וכו'" יש הרבה יותר מזה שהם מקרא סופרים 54, רק אלו הם לסימן בלבד, אבל בודאי הם יותר, ואי אפשר לזכור כולם. 
וכן הנקוד* שבתורה, אותן האנשים הרבו דברים כי עזרא הסופר הוא שתיקן הנקוד 55. והנה הם פוגמים בכבוד התורה, שהיה לתורה תקון 56. ואפילו באותיות מנצפ"ך, לא רצו לומר שאמרו אותן צופים 57, מפני שכתוב (ויקרא כז, לד) "אלה המצות", שאין נביא רשאי לחדש דבר (מגילה ג.). ואיך אפשר לומר שיהא עזרא מתקן הנקוד 58. אבל התורה נקוד שלה הכל נתן מסיני, ואין חדוש כלל 59. שכן אמרו אהא דאמרו 'מנצפ"ך צופים אמרום', תירצו (שם) 'שכחום וחזרו ויסדום'. וזה שאמרו כאן (נדרים לז:) 'מקרא סופרים ארץ ארץ, שמים, מצרים'. פירוש, מה שקורין כאשר בא מלת "ארץ" בהפסק 60 ארץ בקמ"ץ (שמות טו, יב), וכן "שמים" כאשר בא בהפסק קורין שמים בקמ"ץ (בראשית א, ח), וכן "מצרים", כאשר בא בהפסק קורין מצרים בקמ"ץ (בראשית מב, א), הכל הלכה למשה מסיני. וממילא כל שאר הנקוד, הכל הוא בכלל 'מקרא סופרים', והוא הלכה למשה מסיני, עד שלא נשאר דבר כלל שלא יהיה הלכה למשה מסיני 61. 
ומה שלא זכר בפסוק (נחמיה ח, ח) "ויבינו במקרא" מקרא סופרים, וגם עטור סופרים, וקריין ולא כתיבן, וכתיבן ולא קריין 62. מפני שלא זכר בפסוק רק שהבינו דברי תורה לגמרי. ואילו במקרא סופרים אין תולה בה* פירוש הכתוב כלל 63, וכן עטור סופרים 64. וכתיבן ולא קריין, וקריין ולא כתיבן, אינם הרבה בתורה, כי אם מעט מזעיר 65. והכתוב מספר מה שהוא בכל התורה, ובכל פסוק ופסוק. וכן לא זכרו בכלל הלכה למשה מסיני ההפסקים והמסורות והטעמים 66, מפני שדבר זה אין לומר בהם שהם הלכה למשה מסיני. כי 'הלכה' באה על חדוש הלכה, שאי אפשר מבלתי קבלה 67. וזה לא שייך כי אם באותן שזכר, דהיינו במקרא סופרים, להיות שנוי בקריאה 68. וכן עטור סופרים הוא שנוי בקריאה, כמו שנתבאר בסמוך 69. וכן קריין ולא כתיבן, כתיבן ולא קריין, בדבר זה שייך לומר הלכה למשה מסיני. אבל מה שתרגמו הכתוב, וכן מה שעשו פסוק הטעמים, וכן הפסוקים, לא שייך בזה הלכה למשה מסיני. כי פסוק הטעמים, וכן הפסוקים, הכל להבנת הפסוק. וכן המסורת, דבר זה הבנת הכתוב כאשר הוא חסר או מלא 70. ולכך לא זכר שהם הלכה למשה מסיני, רק אלו 71. 
ומכל מקום התבאר כי הנקוד, אם הוא בדרך הלשון 72, דבר זה בודאי הוא תולה בלשון הקודש, ולא צריך הלכה למשה מסיני 73. ואם אין הנקוד בדרך הלשון, הוא בכלל 'מקרא סופרים', והוא הלכה למשה מסיני 74. ואפשר לומר גם כן, כי הנקוד הוא בכלל "ויבינו במקרא" (נחמיה ח, ח), אלו המסורות (נדרים לז:) 75, כי הנקודות משתנים לפי המלא והחסר בהרבה מקומות. כמו "ויקמו" (בראשית יח, טז) כאשר הוא חסר וי"ו* אחר הקו"ף, הוא בשלש נקודות. וכאשר הוא בוי"ו, הוא בשור"ק 76, וכן הרבה. ולכך שנוי הנקודות הוא המסורת. סוף סוף, קריאת הנקודות שהם יוצאים מן הדקדוק לא עשה זה עזרא, רק היו עם נתינת התורה. ואין הכוונה על צורת הנקוד, מה שנתנו צורה לקמ"ץ ופת"ח ושאר הנקודות. שודאי אין זה רק סימן בלבד לקריאה, ואינם בכלל כתב, גם אינם בכלל קריאה, רק הם סימן לבלתי בקיאים בלשון. ועל הנקודות שהם סימנים אין דברינו כלל, ולא דברו בהם חכמים מעולם 77. אבל דברינו על קריאת התיבה, באיזה ענין קריאתה; בקמ"ץ, או בפת"ח, או בציר"י, וכן כלם. דבר זה נתן עם התורה, ולא חדש עזרא כלום. 
והנקודות אשר הונחו לסימן הונחו בטעם, ולכך לא היה צריך לזה עזרא הסופר 78. כי ראוי שיהיה סימן פת"ח קו רחב, מפני שמרחיב הפה בהוצאות קול הפת"ח 79. והחיר"ק נקודה אחת, מפני שמחבר פיו עד שהשפתים אחד. והציר"י קול מחולק, ולכך נקרא 'ציר"י' מלשון בקוע, כבגמרא* בפרק כל שעה (פסחים מ.) 'כיון דאית בהו צירי' 80, ובכמה מקומות 81, כמו שיתבאר (להלן ד"ה הנה שאין), ולכך הם שני נקודות 82. 
ומה שאמר (נדרים לז:) 'עטור סופרים "אחר תעברו" (בראשית יח, ה), "אחר תלך" (בראשית כד, נה), "קדמו שרים אחר נוגנים" (תהלים סח, כו), "צדקתך כהררי אל משפטיך תהום רבה" (תהלים לו, ז)'. הפירוש היותר נראה הוא פירוש הערוך (ערך עטר ב'), שפירש כי הסופרים קוראים "אחר תעברו", "אחר תלך", "אחר נוגנים", "משפטיך תהום רבה", בלא וי"ו. אף על גב שנראה שראוי שיהיה בהם וי"ו, קורין אותו בלא וי"ו 83. ולשון 'עטור' מלשון הסרה, כמו דמתרגמינן (מ"ב יב, ד) "הבמות לא סרו", 'לא עטרו' 84. ומה שהסופרים מסירים הוי"ו, אף על גב (שנראה שיהיה) [שאין] להם וי"ו 85, כי כל אלו ידועים שראוי לומר "ואחר תעבורו", "ואחר תלכו", "ואחר נוגנים". וכן "צדקתך כהררי אל משפטיך תהום רבה", ראוי שיהיה "ומשפטיך תהום רבה", וראוי שיהיה וי"ו לחלק אותם, כך יש לפרש 86. אך נראה יותר כי אין 'עטור' - שהוא לשון הסרה - קאי על הוי"ו, דאם כן היה קשה דלא שייך בזה הלכה למשה מסיני. דאם קבל משה התורה לכתוב בלא וי"ו, אין צריך יותר. אבל 'עטור' דקאמר, הסרת "אחר תעבורו" מן "וסעדו לבכם", שאם יקרא בפעם אחת "וסעדו לבכם אחר תעבורו", משמע שאחר שיעבורו יסעדו 87. ולפיכך מסירים "אחר תעבורו" מן "וסעדו לבכם", וקורין "לבכם" בפני עצמו, "ואחר תעבורו" בפני עצמו 88. וכן "אחר תלכו", וכן "אחר נוגנים" בפני עצמו, ו"משפטיך תהום רבה" בפני עצמו, הלכה למשה מסיני. אמנם שפיר יש ליישב דפירוש 'עטור סופרים' קאי על הוי"ו 89, כי הסופרים כאשר יכתבו דבר שהוא כמו זה הענין, הם כותבין וי"ו. ו'עטור סופרים' רוצה לומר מה שדרך הסופרים שאין לכתוב וי"ו 90, הלכה למשה מסיני שלא יכתוב וי"ו. ואף על גב דקבל משה רבינו עליו השלום הכתיב בלא וי"ו, מכל מקום כדי שלא יטעה לומר דצריך וי"ו, ומשום דרשה מה 91 נכתב בלא וי"ו, ולכך אמר דהלכה למשה מסיני שכך יש לכתוב בלא וי"ו, והוא 'עטור סופרים'. ואפשר לי לפרש כי לשון 'עטור' הוא מלשון 'עטרת', שהמלה כאשר היא בלא וי"ו היא מעוטרת ומפוארת, שהוא לשון צח 92. דודאי פירוש הכתוב 'סעדו לבכם ואחר תעבורו' 93, ואין צריך וי"ו 94, לכך דבר זה שהוא בלא וי"ו הוא קצור, והוא לשון צח 95. 
וכן על פסוק (בראשית יח, כב) "ואברהם עודנו עומד לפני ה'", אמרו במדרש (ב"ר מט, ז) אמר רבי סימון, תקון סופרים הוא זה. ובמסורה מונה י"ח מלין תקון סופרים 96. ופירוש 'תקון סופרים' אצל "ואברהם עודנו עומד וגו'", מפני שהקב"ה בא אל אברהם, כדכתיב (בראשית יח, א) "וירא אליו ה' וגו'", ומי שבא אצל אחר שייך לומר כל זמן שהוא עומד ומעכב אצלו שעודנו עומד לפניו, מפני שבסוף ילך מאתו אל מקומו שהוא בא משם. ולפיכך הוה ליה למכתב 'וה' עודנו עומד אצל אברהם', לומר שהיתה השכינה ממתנת לו, עד שהכניס האורחים. אלא שאין דרך כבוד לכתוב שהוא יתברך היה ממתין לאברהם, ולכך כתיב "ואברהם עודנו עומד לפני ה'" 97. ועוד, כי לא היה אברהם עומד לפני ה', שהרי היה אברהם עם האורחים ונתן להם לאכול (בראשית יח, ב-ח), ומה שייך לומר "ואברהם עודנו עומד לפני ה'". אבל השם יתברך עומד אצל אברהם, שהיה ממתין לו עד שהכניס האורחים (רש"י בראשית יח, ג), והיה לו לכתוב 'וה' עודנו עומד אצל אברהם', אלא תקון סופרים הוא זה. ואין הפירוש חלילה שהסופרים תקנו דבר זה אחר שכתב משה התורה, אלא כמו שדברה בלשון בני אדם (ברכות לא:), כך כתבה התורה. ופירוש 'תקון סופרים', כלומר מה שהסופרים דרכן לתקן כאשר יכתבו דבר, וכך כתבה התורה 98. ומה שלא מנה גם תקון סופרים* שהוא הלכה למשה מסיני 99, כבר ביארנו (ד"ה ומה שאמר) כי לא שייך בזה הלכה למשה מסיני, כיון שכך כתב משה התורה "ואברהם עודנו עומד לפני ה'", וכל מלה ומלה אמר לו הקב"ה כתוב כך 100, מה שייך לומר שהוא הלכה למשה מסיני, שאין צריך לזה הלכה למשה מסיני. וכן בשאר אין צריך הלכה למשה מסיני 101. והתבאר לך כי תורת ה' תמימה נתנה (עפ"י תהלים יט, ח), ולא נתוסף דבר בה, לא אות, ולא נקודה, כאשר ראוי לדברי אלהים חיים 102, ברוך הוא ומבורך לעולמי עולמים. 
ומפני כי באנו לדבר בקרי וכתיב, ושאר מסורות, והנקוד, לומר כי "תורת ה' תמימה" (תהלים יט, ח), ואף הנקוד הכל מפי הקבלה*. ואני ראיתי בני אדם קורים על האשכנזים תגר, כי הם משנים בנקוד בענין התנועות שהם עם ישראל 103. וכאשר ראיתי כי יש אשר בו דעת חיצוני בענין התנועות 104, בפרט בשו"א ושלש נקודות, לומר כי האשכנזים אינם קוראים אותו כראוי; כי השו"א יש לקרותו כמו פת"ח, והשור"ק שהוא תוך האות, ושלש נקודות, קריאה אחת שוה יש להם, מפני שקרא בספרי המדקדקים 105. ולמען אשר לא יטעו שאר הבריות אשר אינם בקיאים בדקדוק הלשון, ויחשבו לאמת דבר זה, ויבא אל קלקול הלשון, שהוא 106 דבר גדול נחשב אל חכמי תורה 107. הנה אבאר בעדים נאמנים כי קריאת האשכנזים קריאה הגונה, ולא תמצא אשר הוא דרך אמת רק קריאת אשכנזים. 
ואדרבא, מדברי המדקדקים 108 נלמד הפך זה, שאין לתת לשו"א תנועת הפת"ח, כמו שכתבו המדקדקים הספרדים כי יש לקרות השו"א כמו פת"ח 109, ומפני זה קורים תגר על האשכנזים שאין קורים כך. גם כתבו כי יש לקרות הקבוץ שפתים, שאנו קורין שור"ק 110, ואת השור"ק שאנו קורין מלאפום 111, בקריאה אחת שוה, מה שאין עושים כך האשכנזים. ועתה נוכיח כי קריאתנו היא נכונה מדבריהם בעצמם. שהרי כתב הראב"ע 112 כי שמו את השו"א ב' תנועות 113, בעבור היות לגלגל העליון ב' תנועות, וכתב כי השו"א הוא נגד גלגל העליון 114. ואף כי כל אלו דברים דברי ציור, ואין בהם ממש בדברים אלו, כמו שכתב הוא בעצמו בתחלת דבריו 115, וזה לשונו; וקודם שאזכיר שאר אותיות, אומר דרך כלל, כי כל טעם שאני אומר וכו' - עד - שלא קבלתי מרב, ולא למדתיו מספר, ויתכן המשכיל שבא אחרי שיוציא טעמים נכונים יותר, עד כאן לשונו 116. הנה שאין ללמוד מפירושו, כמו שכתב כי לא באו לו דבריו בקבלה 117. אבל דבר זה תוכל ללמוד, שאין דעת הראב"ע כלל לתת לשו"א תנועת הפת"ח, שהרי אמר כי השו"א הוא כנגד תנועת גלגל העליון, והז' מלכים הם נגד ז' כוכבי לכת. ואם כן כיון שכל אחד נגד גלגל מיוחד, יש לכל אחד תנועה מיוחדת 117א. 
אבל לפי דבריו יהיה מקצת הנקודות, כמו החול"ם והפת"ח והחיר"ק, מורה על איכות תנועתן. כי החול"ם תנועתו למעלה, ולכך הונח החול"ם נקודה אחת למעלה 118. והחיר"ק תנועתו למטה, ולכך הונח החירק למטה 119. והפת"ח, שצריך לפתוח את פיו, ולכך הונח הפת"ח קו רחב 120. ואם [כן] הצורה של הנקודה מורה על* איכות התנועות. ואילו בשו"א יהיה מורה על התנועה של גלגל עליון 121. דברים אלו בטלים הם. גם מה שהניח יסוד התנועות, החול"ם והפת"ח והחיר"ק, ושאר ד' מלכים הורכב מן אלו תנועות 122. והנה הרד"ק 123 כתב בהפך, שכתב הקמ"ץ גדול תנועה גדולה, והיא נקראת 'אם', ויש לה בת הפת"ח. וכל זה גם כן דברים שאין בהם ממש, ואין להם ראיה 124. 
אבל לפי קריאת האשכנזים, הנה כל התנועות צורתן מורה על איכות תנועתן 125. וזה כי החולם מפני שתנועתו למעלה, ואין קול יוצא קול רחב, לכך הונח על האות נקודה אחת. והחיר"ק הפך זה, כי תנועתו למטה, ולכך הונח החיר"ק למטה 126. והשור"ק 127, תנועתו לא למעלה ולא למטה, רק באמצע, שהוא מושך שפתיו לפניו, ואין הקול היוצא קול רחב, ולכך הונח נקודה אחת תוך האות. והפת"ח התנועה בצורת קו רחב, ולכך הונח קו רחב. והקמ"ץ כאשר הוא צורתו, כך הוא התנועה, שמרחיב השפה העליונה קצת, והשפה התחתונה אינו מרחיב, ונעשו שפתיו בצורות קמ"ץ לגמרי. והסגו"ל, הוא שפותח שפתיו משולש, ולכך הונח הסגו"ל בצורה זאת 128. והציר"י, התנועה היוצאת מפיו מחולקת, כאילו הוא מחלק הקול לשנים. וזהו לשון ציר"י, שהוא מלשון סדוק ובקוע, כמו ההוא דיבמות (יז.) בנתיה דההוא דרא אצטרויי אצטרי. רוצה לומר נבקע רחמן רש"י שם). וכן בפסחים בפרק כל שעה (מ.), לא מבעיא חטים, כיון דאית בהו צירי. שפירושו, שיש בהן בקוע, כמו לחטים. ולפיכך נקרא ציר"י 129. ומפני זה יש לתנועה זאת שתי נקודות, זו אצל זו, כפי הקול. 
ומעתה 130, השו"א וג' נקודות, אנו קוראים אותם כפי מה שמדמים צורת הנקודות; כי השו"א שתי נקודות זו למעלה מזו, וכן אנו קוראים השו"א, שפותח את פיו מעט. לא כמו הסגו"ל שפותח את פיו קצת בהרחבה, עד שהוא כמו משולש. אבל התנועה של שו"א, שפותח פיו ושפתיו לא בהרחבה כלל, וכך היא הצורה של שו"א, שהם שתי נקודות זו על זו. וזכור שאין ספק בו, כי צורת הנקודה מורה על איכות התנועות. ואיך לא נאמר שיותר נכון קריאת אשכנזים, שהשו"א דומה לסגול 131, כי בודאי ובאין ספק יותר קרוב שתי נקודות אל שלש נקודות, מאשר קרוב שתי נקודות אל הקו הרחב. שזה ברוחב קו אחד, וזה שתי נקודות זו על זו. ודבר זה עד נאמן אל קריאתנו - שהיא אמת - בשו"א, היא הקריאה המשובחת, אשר יורה עליו הצורה בעצמה כמו שבארנו 132. 
וכן שלש נקודות זו תחת זו, שנקרא בלשון המדקדקים קבוץ שפתים 133. והנקודה שהיא תוך אות וי"ו, שאנו קורין אותו מלאפו"ם, והמדקדקין קורין אותו שור"ק 134, גם אנחנו קורין כל אחד כפי* מה שמראים לנו הנקודות* 135; כי קבוץ שפתים, שאנו קוראין שור"ק, הג' נקודות זו תחת זו, שאנו מושכין קול של ג' נקודות במשיכה גמורה, והוא כמו נקוד של ג' נקודות הנמשכים. והשור"ק, שאנו קורין מלאפו"ם, הוא נקודה אחת תוך האות, לכך משיכה של שור"ק - המשיכה היא באמצע, לא למעלה ולא למטה, רק באמצע, כמו שהיא הנקודה באמצע. אבל קבוץ שפתים המשיכה של הקול היא למטה, כמו שג' נקודות הם נמשכות מלמעלה למטה 136. ואי אפשר שיהיו ג' נקודות המשוכים בלא אמצעי 137, הוא עיקר התנועה בכל מקום 138. לכך ג' נקודות דומים לשור"ק, שהוא כמו כן באמצא האות 139, לכך הונח לשור"ק וי"ו ובו השור"ק 140. 
ויש לך להבין דבר גדול ומופלא, כי אין בכל התנועות כמו שיש בשור"ק. כי כל התנועות הונחה הנקודה תחת האות או על האות עצמו 141, שיש שם להיות התנועה. אבל בשור"ק, הניחו וי"ו בפני עצמו ובו השור"ק 142. ודבר זה מורה ענין גדול על שבעה תנועות הנקוד 143, שהם כנגד תנועות שבעה צדדין 144. כי לעולם כל תנועה היא לצד אחד; או למעלה, או למטה, או לימין, או לשמאל, או לפנים, או לאחור, או לאמצע 145. ומפני כך הם שבעה תנועות 146. ולבאר מקום של כל אחת ואחת אין להאריך, רק ידוע הוא שהימין יש לו תנועה פתוחה, והשמאל יש לו תנועה קמוצה וסגורה 147. שלכך נקרא "איטר יד" (שופטים ג, טו) אותו שאין לימין שלו תנועה פתוחה, כי 'איטור' הוא לשון סתימה 148, שסתומה תנועת הימין שראוי להיות פתוחה 149. ולפנים יש לו תנועה פתוחה, ולאחור יש לו תנועה שאינה כל כך פתוחה 150. לכך פת"ח קטן, שהוא הסגו"ל 151, הוא כנגד התנועה שלפניו, שהיא פתוחה, אבל אינה* כל כך פתוחה, לכך כנגד זה פת"ח קטן. ולאחור גם כן תנועה בלתי פתוח, ולכך נגד זה קמ"ץ קטן 152. והחולם הוא כנגד המעלה, והחיר"ק כנגד המטה 153. והשור"ק שהוא כנגד האמצעי, אינו רק נקודה אחת 154. ודברים אלו אמת וברור. וכנגד זה שבעה קולות שהיו במתן תורה, כמו שיתבאר בסמוך (ד"ה אבל לא). והאמצע הוא נבדל לעצמו, כמו שידוע מענין האמצעי שהוא מיוחד לעצמו 155. ומפני שהשור"ק הוא כנגד האמצעי, הונח לו וי"ו בפני עצמו, כי בזה הוא נבדל לעצמו 156. 
ומזה עצמו תבין ההפרש שיש בין השור"ק ובין ג' נקודות. וזה כי השור"ק הוא כנגד האמצעי, שהוא נבדל לעצמו, והוא הנקודה האמצעית, שאין לה רוחב ואורך כלל רק היא נקודה בלבד. לכך הונח השור"ק נקודה אחת באות בפני עצמו, כנגד האמצעי, שהוא נקודה אחת בפני עצמה. אבל שלש נקודות, שהוא קבוץ שפתים, הם כנגד האמצעי שאינו נקודה בלבד 157. ואי אפשר לעשות אמצעי בלא שלשה, ואותו שהוא בין השנים הוא האמצעי 158. ופירוש, כאשר הונחו שלש הנקודות בצורה זאת שהם נמשכים באלכסון, כמו זה, הרי הנקודה האמצעית יש לה משפט האמצעי, אשר אינו יוצא מן השווי והיושר 159. כי העליונה נוטה לשמאל*, והתחתונה נוטה לימין*, והאמצעית אינה נוטה לא לימין ולא לשמאל, רק* עומדת באמצע וביושר (ה)[כ]משפט האמצעי, ובזה היא נבדלת לעצמה, כאשר ראוי לכל אמצעי. רק שאינו נבדל לגמרי כמו הנקודה שהיא תוך הוי"ו. והבן הדברים האלו, שהם דברים של יושר ואמת, והם דברים ברורים מאד, מורים על הכתב שהוא אשורי ומאושר 160, כאשר תבין דבר זה 161. לכך יבאו ג' נקודות במקום השור"ק שהוא תוך האות 162. כי מוסכם הוא שאין התנועות יותר משבעה, שהם; קמץ, פתח, סגול, צירי, חולם, שורק, חירק, אלו הם שבעה נקודות 163. אבל קבוץ שפתים גם כן הוא כנגד תנועות האמצע, אבל אינו כנגד האמצע שהוא נבדל לעצמו. כי אותו שהוא נבדל לעצמו יש לו מעלה יותר, אבל קבוץ שפתים הוא כנגד האמצעי שאינו נבדל לגמרי. ולכך אין לשום שלש נקודות אלו לתנועה בפני עצמו, והבן זה מאד 164. 
ועוד יש לבאר דבר זה מן שמו של שו"א. כי יש לדעת, כי מה שקורין המדקדקים השוא 'עבד עבדים' 165, כלומר שהוא משמש לתנועות אחרות 166, אין השם הזה ראוי לו, כי דבר זה לא יצויר בשום פנים עבד אחד לשבעה מלכים, שאין אחד עובד לשנים 167. והפך זה מצאנו, מלך אחד ואליו שבעת משרתים 168. ויפה פירש הראב"ע בזה 169 שתנועת השוא הוא למעלה מכל התנועות, שהוא הניח אותו נגד גלגל העליון. ואם כן לפי דבריו השוא יותר חשוב 170. אף כי בעצמו אינו נחשב תנועה שיהיה ממנו תיבה אחת 171, דבר זה לחשיבותו, שהוא תנועה פשוטה, עד שאינו תנועה מורגשת, כמו שאר תנועות 172. 
אבל לא זו הדרך שיהיה נגד גלגל העליו.ן כי אלו ז' תנועות, והם ז' קולות, הם נגד שבעה קולות שהיו במתן תורה 173. ובמדרש (שמו"ר כח, ו), רבי יוחנן אמר, קול אחד נחלק לשבעה קולות, והם נחלקים לשבעים לשון, עד כאן. וכן במזמור (תהלים פרק כט) "הבו לה' בני אלים", שנאמר על התורה 174, הם ז' קולות 175. ואם כן ז' קולות שהיו במתן תורה, כנגד ז' קולות שהם לתורה, והם ז' תנועות, ולכך במתן תורה היו ז' קולות 176. וטעם דבר זה 177 הוא מסתרי התורה, ואין כאן מקומם 178. וכבר רמזנו למעלה 179 כי הם 180 נגד שבעה צדדין, שבא להם הקול מלמעלה ומלמטה, ומן האמצע, ומכל ארבע רוחות העולם. וכך אמרו במדרש שלכך היו שבעה קולות במתן תורה 181. והבן הדברים האלו, כי הם דברים ברורים 182. 
והשוא הוא על ז' קולות, לפי שהוא קול שוה פשוט. כי אלו הנקודות אינם פשוטים, כי אי אפשר שיהיה אחד מהם קול שוה פשוט. שהחיר"ק תנועתו למטה, והחול"ם למעלה, וכן השאר הם מחולקים זה מזה, והם הפכים זה כנגד זה. ואין כאן שוה*, כי אל השוה* אין מתנגד לו, ואין הפך לו כלל 183. אבל השו"א הוא שוה, שהוא קול פשוט, שאינו נוטה לא למעלה ולא למטה, רק הוא פתיחת פה, כמו שהתבאר. ומפני פשיטות הקול, שהוא קול שוה, לא נעשה ממנו תיבה 184. שצריך שיהיה לתיבה הרגשה גמורה, ודבר זה אינו בשו"א מפני פשיטתו, והוא שוה. ולכך לא תמצא תיבה עם השו"א בלבד. וסימן זה שהוא מלך, כי לא נמצא המלך בלבד בלא אחר עמו, ונמצא כל אדם בלבד 185. ומעתה יהיה השו"א עם שבעה תנועות, כמו המלך ושבעת המשרתים רואי פני המלך (עפ"י אסתר א, יד). ודבר זה תדע כאשר תבין דברי חכמה 186. ולמעלת השו"א על כל התנועות, מפני שהוא קול פשוט שוה, היה תחלה התורה בתנועה זאת 187, כי התנועה הזאת היא ראשית התנועות כלם, כי לעולם הקול הפשוט והשוה הוא קודם לקול שאינו פשוט 188. וכן סוף התורה שו"א נח 189, כי כל התנועות יעלו אל התנועה זאת, עד שהוא ראשיתם ואחריתם 190. ודברים אלו הם דברי חכמה. 
כי נקרא שו"א מלשון שוה. וכן כתב הראב"ע בספר צחות (ב:) כי לשון שו"א מלשון "נשתוה", והוא קול שוה פשוט 191. וזהו הראיה הגדולה על קריאתנו, שהיא נכונה מאד. כי הפת"ח מרחיב הפה, ואין זה קול שוה. אבל שו"א שלנו הוא קול פשוט שוה, כאשר שו"א* שלנו הוא פתיחת פה בלא הרחבה. וכן הצורה של שו"א בעצמו היא צורה שוה לגמרי, שהרי היא ב' נקודות זו על זו, על דרך פתיחת פה בלבד, שפותח פיו, ושפה אחת למעלה, ואחת למטה. לכך צורת השו"א צורה שוה, כשמו כן הוא. וכן הקריאה מן השו"א, שהיא פתיחת פה בלבד, היא קול שוה. אם כן קריאת השו"א הוא קול שוה, וצורתו גם כן שוה. וזהו עד אמת על קריאתנו שהיא נכונה. אמנם דבר זה בודאי רצוני לומר, כי כאשר נמצא השו"א עם פת"ח, והוא נקרא חטף פת"ח 192, שיקרא האות קצת בהרחבה כאשר יורה הפת"ח שהוא עמו, בתנאי שיהיה יותר נוטה לשו"א מאשר נוטה לפת"ח 193. כי השו"א הוא עיקר, והפת"ח הוא נטפל עמו, ואין הטפל מבטל העיקר כלל, כי דבר זה אי אפשר לומר 194. ואם היה נוטה לפת"ח, לא היה שם שו"א עליו, וצריך שיהיה עליו שם שו"א. 
והנה בררנו לך על ידי עדים נאמנים, מן הנקוד ומן הצורה של שו"א, ומן השם של שו"א 195, ראיות ברורות שאין לספק בהם כי קריאתנו היא נכונה. ולא באנו רק לקיים הקריאה שהיא בידינו מאבותינו מעולם, ולא לשנות דבר חס ושלום בה בשביל מה שנמצא בספרי המדקדקים אחרונים ספרדים 196. וגם הם לא הסכימו על דעת אחת 197. ולכך יש לנו לעמוד בקבלתנו ומנהגנו מעולם. כי אף אם חכם כתב בחבורו איזה דברים, לא בא אליו בקבלה, רק לפי סברתו, וכמו שהעמיד הראב"ע על עצמו, כי לא באו אליו הדברים בקבלה 198. ואיך יהיה סותר בדבריו המנהג שבידינו והקבלה לנו מאבותינו. ומכל שכן שבארנו כי מנהגנו יש לו פנים של חכמה וטוב טעם ודעת. ואם שגינו, הלא אבותינו 199 ימליצו* בעדינו. והוא יתברך יתן תורתו בלבבנו, להשפיע מחכמתו עלינו, אמן 200. 
אחר שהתבאר לך כי "תורת ה' תמימה" (תהלים יט, ח) בכל, ואין חסרון בה 1. ובגמרא פרק קמא דקדושין (ל.), לפיכך נקראו* הראשונים 'סופרים', שהיו סופרים כל האותיות שבתורה. שהיו אומרים וי"ו ד"גחון" (ויקרא יא, מב) 2 חציין של אותיות של ספר תורה. "דרש דרש" (ויקרא י, טז) חצין של תיבות. "והתגלח" (ויקרא יג, לג) של פסוקים. בעי רב יוסף, וי"ו ד"גחון" מהאי גיסא, או מהאי גיסא 3. אמר ליה, ניתי ספר תורה ואמנינהו. מי לא אמר רבה בר בר חנא, לא זזו משם עד שהביאו ספר תורה ומנאום. אמר ליה, אינהו בקיאי בחסירות ויתרות, אבל אנן לא בקיאינן. בעי רב יוסף, "והתגלח" מהאי גיסא, או מהאי גיסא. אמר ליה אביי, פסוקי מיהא ליתו*, למנינהו 4. בפסוקי נמי לא בקיאינן. דכי אתא רב אחא בר אדא אמר, במערבא פסקי להאי קרא לתלתא פסוקי (שמות יט, ט) "ויאמר ה' אל משה הנה אנכי בא אליך בעב הענן", עד כאן. 
ומדלא מבעיא בתיבות אם "דרש" מהאי גיסא, או מהאי גיסא, כדמבעיא ליה באותיות 5, שמע מנה דבתיבות* בקיאי, והוה ידע הבעיין ד"דרש" קמא מהאי גיסא, ו"דרש" בתרא מאידך גיסא. ואין לומר אדרבא, איפכא, דהוה מני התיבות וידע כי "דרש דרש" שניהם מחצי האחד, או ידע כי שניהם מחצי השני. דאם כן יש לפשוט דודאי וי"ו ד"גחון" גם כן הוי כמו "דרש". ואין לומר דגבי "דרש דרש" נקט חציו הראשון, וגבי וי"ו נקט חציו השני, או איפכא, דזה בודאי אינו. אלא בודאי "דרש" קמא מחציו הראשון, "דרש" בתרא מחציו השני. וכן יש במסורת 6 "דרש" הראשון מחד גיסא, ו"דרש" השני מחד גיסא. ועל כרחך בקיאינן בתיבות, דאם לא כן מהיכא ידע ד"דרש" הראשון מהאי גיסא, ו"דרש" השני מהאי גיסא. דאין לומר דלעולם לא בקיאינן בתיבות, והא דלא מבעיא ליה בתיבות, כיון דנקט שתי תיבות "דרש דרש" שמע מנה דחד "דרש" הוא מהאי גיסא, והשני מהאי גיסא 7. דזה אינו, דאם כן מאי מבעיא אי וי"ו ד"גחון" מהאי גיסא, או מהאי גיסא, דעל כרחך וי"ו ד"גחון" לא מהאי גיסא, ולא מהאי גיסא, אלא באמצע 8. דאם לא כן 9, הוה ליה למימר גם כן שני אותיות, כמו שאמר אצל "דרש דרש" 10. אלא ודאי דמהא 11 אין ראיה, דשמא לכך לא קאמר "דרש" חציין של תיבות, דלא הוה ידעינן אי קמא או בתרא, לכך קאמר "דרש דרש", לומר לא הראשון, אלא השני 12. והשתא מדלא מבעיא גם "דרש", שמע מינה דבתיבות בקיאינן 13. ומשום כך אומרים, ספר תורה שנמצאת חסר אות אחת כשקורין בה, אין צריך להוציא אחרת, דבלאו הכי אין אנו בקיאין באותיות 14. אבל אם נמצאת חסירה בתיבה אחת, יש להוציא אחרת, שאנו בקיאין בתיבות 15. 
ואין ראיה מכאן 16, דיש לומר דלכך לא מבעיא ליה על "דרש דרש", דסבר כיון דלא בקיאינן בחסירות ויתרות של אותיות, גם כן אין אנחנו בקיאין בתיבות. ולכך לא מבעיא ליה על "דרש דרש משה". ומבעיא ליה בפסוקים, דהוה סבר דודאי בפסוקים אנו בקיאין. והשיב*, דאף בפסוקים אין אנו בקיאין. 
מכל מקום קשיא, כיון דאין אנו בקיאין בחסירות ויתירות, האיך אנו יוצאים בקריאת ספר תורה, והרי אין אנו בקיאין בחסירות ויתרות 17. ואפשר לומר, הא דקאמר דלא בקיאין אנחנו בחסירות ויתרות, הני מילי לסמוך על זה למפשט בעיין, שימנו האותיות. אבל מכל מקום אין לפסול ספר תורה מספק, לומר דלא בקיאין אנחנו בחסרות ויתרות 18. ולפי זה, אם נמצא ספר תורה חסר אות או תיבה בודאי, אסור לקרות בו, דהא בודאי היא חסירה. וכל שכן אם נמצאת חסירה תיבה, שאין לקרות בה, דהא כיון דחסירה אות פסולה 19. וכן כתב בטור יורה דעה סימן רע"ט (בתחילתו); ספר תורה שאינו מוגה אסור להשהותה יותר משלשים יום, אלא או יתקן או יגנוז. אפילו קרא בה בדיעבד לא יצא, כיון שהיא חסר או יתר אות אחת, וחוזר לראש הסדר 20. הרי קשה תמיד לחזור לראש הסדר אם נמצא טעות בספר תורה 21. 
אבל קשה מתוך הסוגיא דפרק הנזקין (גיטין ס.), דקאמר שלחו בני גליל לרבי חלבו, מהו לקרות בחומשים בבית הכנסת בצבור 22. לא* הוה בידיה. אתא שאל בי מדרשא, ופשטוה* מהא דאמר רבי שמואל בר נחמני אמר רבי יוחנן, ספר תורה שחסר יריעה אחת אין קורים בה. ולא היא, התם מחסר במלתיה 23, הכא לא מחסר במלתיה, עד כאן. ומדאמר היכא שחסרה יריעה אחת אין קורין, משמע הא חסרה תיבה אחת קורין בה 24. ויש דוחין ראיה זאת 25, דהתם איירי שהיריעה מונחת אצל הספר תורה, אפילו הכי אין קורין בו* 26. ולכך נקט 'חסר יריעה אחת' 27. וזה אינו, דמנא ליה לומר כך דאיירי הא דרבי יוחנן כשהיריעה היא מונחת אצל הספר תורה. 
ובפרק הקורא (מגילה יח:) כתב הר"ן בשם הרמב"ן* ז"ל, דבסתמא פסול, אפילו אם חסר אות אחת 28. דהא אמרינן בפרק הקומץ (מנחות כט.), אמר רב יהודה, לא נצרכה אלא לקוצו של יו"ד 29. אלמא גבי תפילין ומזוזות פסולין אפילו בקוצו* של יו"ד. ותנן (מגילה ח:) אין בין ספרים לתפילין* ומזוזות כו' אלא שהספרים נכתבים בכל לשון*, אבל לענין חסר זה וזה שוים 30. ואין קשיא 31 הא דאמרינן בפרק הנזקין (גטין ס.) ספר תורה שחסרה יריעה אחת אין קורין, הא חסר פסוק אחד משמע דקורין בה. דאיכא למימר כשחסר יריעה אחרונה דקאמר. אבל אם השמיט הסופר באמצע, אפילו אות אחת, פסולה 32. וכתב הר"ן שם, דאין ראיה מהא דלענין טעות זה וזה שוים, דודאי לענין מצות כתיבת התורה, שמצוה על כל אחד ואחד שיכתוב ספר תורה 33, ולהא מלתא אמרינן דאפילו אות אחת מעכב. אבל לענין קריאה לצאת תקנת נביאים ועזרא (ב"ק פב.), אין ללמוד ספר תורה מתפילין 34. דהא 35 אף הרב (הרמב"ן) מודה שאם חסר פחות מיריעה בסופה דכשר, דלא אמרינן רק 'ספר תורה שחסר יריעה', ואף לפירוש הרב ז"ל דאיירי שחסר יריעה בסופה, מכל מקום משמע אבל פחות מיריעה יצא. ובתפילין אפילו אות אחת פסול. אלא על כרחך דשאני קריאה, כיון דלא הוי רק תקנת נביאים, אינו פוסל. כך הם דברי הר"ן ז"ל 36. 
ואני מתמה על דברי הרמב"ן ז"ל 37, דהא איפכא מסתברא; דאם בסוף כשר היכא דחסר תיבה או פסוק, כל שכן באמצע, דהא בסוף נראה כספר חסר 38. וכן כתב הרשב"א ז"ל (מגילה יח:) כמו שכתב הר"ן ז"ל בשמו 39, אהא דאמרינן (שם) אם חסר מגילה וקראן הקורא על פה כמתורגמן, המתרגם יצא 40. והקשה הרשב"א ז"ל, דהא אפילו למאן דאמר שיוצא בקריאה מ"איש יהודי" (אסתר ב, ה) 41, צריך שיהיה כתובה כולה לפניו (מגילה יח:). ומשמע דאי חסר מתחלה עד "איש יהודי", אין יוצא בה. ותירץ, היכא דחסירה מקצת בתחלה או בסופה פסולה, שנראה כספר חסר. אבל כשהיא שלמה בתחלה ובסופה, ובאמצע היא חסירה, כשירה 42. ולדברי הרמב"ן ז"ל עדיף טפי החסרון בסופו, ודבר זה אין הדעת סובל. 
ועוד הביא הרמב"ן ז"ל ראיה, כיון דאמר גבי מגילה (מגילה יח:) השמיט הסופר פסוקים, וקראן בעל פה כמתורגמן, המתרגם* יצא. משמע הא בספר תורה פשיטא דלא יצא 43. וגם זה אין ראיה, דאדרבה, דאפילו במגילה, אף על גב דמברכין על קריאתה 'אשר קדשנו במצותיו' 44, ואין זה אצל קריאת ספר תורה, אפילו הכי יצא, כל שכן בקריאת התורה דיצא, דאין זה רק תקנת נביאים (ב"ק פב.) 45. ומה שהביא ראיה דזה מקולי מגילה הוי [ד]הא מכשירין הכא היכא שהשמיט הסופר אותיות עד רובא 46, ואף על גב שלא תקן. ואילו לענין ספר תורה אמרינן התם (מנחות כט:) ספר תורה שיש בה ג' טעיות בכל דף, יתקן. ארבע, יגנז. ובעינן התם דף אחת שלימה, והוא דכתב רובא דספרא 47. אלמא מאי דאמרו הכא במגילה, מקולי מגילה שנו. וגם דבר זה אין ראיה, דגבי ספר תורה בודאי יותר יש למפסל כאשר אינה כתובה כראוי מן מגילה 48. אבל לענין קריאה, יותר קילא קריאת ספר תורה מן קריאת מגילה 49. ולפיכך קאמר גבי מגילה השמיט בה הסופר פסוקין, וקרא אותם בעל פה, יצא, וכל שכן בספר תורה, היכא שאין הספר תורה פסולה, דמותר. רק אם אין עליה שם ספר תורה 50, ואז פסולה לקרות בה 51. ולפיכך במגילה כהאי גוונא נמי, אם חסרה יריעה אחת, שאין עליה שם מגילה, אין קורין בה המגילה 52. והשתא נמי ניחא קושיית הרשב"א ז"ל 53, שהקשה אהא דקאמר (מגילה יח:) אם חסרה מגילה במקצת כשירה, ולקמן (שם) מוכח שאם חסרה מן תחלתה עד "איש יהודי" פסולה לקרות בה. דהתם 54 הוי כמו ספר תורה שחסירה יריעה אחת שלימה, דלא הוי שם ספר תורה עליה, שהרי חסרה עד "איש יהודי", ואין שם מגילה עליה 55. ולא אמרו רק כשחסרה במקצת, ושם מגילה עליה*, אבל אם חסרה עד "איש יהודי", הוי כמו חסירה יריעה, והיא פסולה 56. 
ואני תמה עוד על הרמב"ן ז"ל, שהביא ראיה מהא דקוצו של יו"ד מעכב בתפילין ובמזוזות (מנחות כט.), ואין חלוק בין ספר תורה ובין מזוזות ותפילין (מגילה ח:), דהכי מעכב גבי ספר תורה נמי*. ומזה למד דאות* אחת מעכב 57. ואפילו אם נאמר דקוצו של יו"ד מעכב, היינו לענין קדושת ספר תורה, דקוצו של יו"ד מעכב, שאין עליה קדושת ספר תורה 58. אבל לענין קריאה בצבור, כיון דחזינן דאי לאו טעמא דמשום כבוד הצבור, היה מותר לקרות בחומשין בצבור, רק משום כבוד הצבור אסור (גיטין ס.) 59, ואף על גב דלא הוי לחומש קדושת ספר תורה 60. אם כן מנא לן לומר שאין קורין בה היכא שחסר תיבה או פסוק עד יריעה אחת, כיון דשם ספר תורה עליה, אפילו אם נאמר שאם חסרה קוצו של יו"ד אין עליה קדושת ספר תורה 61. אבל אפשר לומר דאפילו קדושת ספר תורה עליה, כיון שנקראת בשם 'ספר תורה' 62. ולא אמרינן דקוצו של יו"ד מעכב גבי ספר תורה, כמו גבי תפילין, כמו שכתב הר"ן ז"ל 63, דלענין מצוה שצריך שיכתוב ספר תורה לעצמו, הוא דמעכב אפילו קוצו של יו"ד, דלא קיים המצוה 64. אבל שלא יהיה עליה קדושת ספר תורה - בודאי יש עליה קדושת ספר תורה, אפילו חסרה תיבות או פסוקים, דהא שם 'ספר תורה' עליה. ועוד, אפילו אם נאמר דלהא מלתא נמי יוצא בה 65, דאם לא כן לא היה נמצא בזמננו שיהיה מצוה בכתיבת ספר תורה, כיון דאמרינן (קידושין ל.) דאנו לא בקיאין בחסירות ויתירות 66. ואף על גב דאמרינן לעיל דאיכא למדחוי דחיישינן דאין אנו בקיאין בחסירות ויתירות 67, מכל מקום כיון דאמר סתמא (שם) אנו לא בקיאין בחסירות ויתרות, אין אנו מחזיקין ספר תורה שלנו כתובה בחסירות ויתירות 68. שפיר יש לומר דהכי קאמר (מגילה ח:); אין בין ספרים לתפילין ומזוזות, אלא שהספרים נכתבים בכל לשון. ומשמע הא* לכל שאר מילי, אף לענין קוצו של יו"ד, מעכב בהן. היינו לענין ד"אל תשכן באהלך עולה" (איוב יא, יד) 69, וחייב לתקן אם חסר קוצו של יו"ד*. אבל אינה פסולה בשביל קוצו של יו"ד עד שאין לקרות בה. ועוד, דאמרינן (מנחות כט:) שלש טעיות בכל דף יתקן, ארבע יגנז. ולהא מלתא קוצו של יו"ד גם כן טעות נקרא. שאם יש ארבע עם קוצו של יו"ד, שצריך גניזה. אבל לענין חסר בה אות אחת, כיון דנקרא 'ספר תורה', שפיר אף כשחסר אות אחת אינו פוסל. ולא הוצרך למתני זה החלוק 70, כיון דשם 'ספר תורה' עליה, אין צריך לפרש. ועוד נפרש דאף בתפילין הוא כך, כמו שנפרש 71. 
ותימה על הרמב"ן ז"ל 72, כי הרמב"ם ז"ל מתיר במגילה בלא עבוד לשמה 73. וכתב הר"ן ז"ל 74, שהקשה עליו הרמב"ן ז"ל, מהא דירושלמי 75 דאמר אין בין ספרים למגילה אלא שהספרים נכתבים בכל לשון, ואילו מגילה צריך שתהא כתובה אשורית, הא לכל עניניהם שוים 76. והשתא יקשה לנפשיה, דהא מגילה מותר אם השמיט הסופר אותיות (מגילה יח.), וגבי ספר תורה פסולה 77. אלא על כרחך גבי ספר תורה נמי מותר לקרות בו היכא שנשמטו אותיות או תיבות. ואף על גב דספר תורה חמורה, דהא ד' טעיות בכל דף יגנז, ואילו במגילה לא אמרינן הכי 78, מכל מקום מצאנו שחסר נמי כשר בספר תורה 79, לכך לא קתני זה החלוק. מכל מקום יש ליישב 80, דלא איירי רק בדברים אחר* שכבר הוא ספר, וכבר הוא מגילה 81. כי ספר תורה נקרא דווקא כשאינה חסירה כלום 82. ומגילה נקראת אף על גב שהיא חסירה. וכאשר אמר 'אין בין ספרים למגילה', כאילו אמר אין בין ספרים, שלא נקרא 'ספר תורה' רק כשהיא שלימה, ומגילה שנקראת 'מגילה', כאשר רובה כתובה, אלא שהספרים וכו'. 
סובעל נמוקי יוסף כתב בפרק הנזקין 83; כתב רבינו להלכה ולא למעשה 84, שאם בספר תורה טעות באחד מן החומשין, שמותר לקרות בשאר חומשין. דהא אין חומשין מעכבין זה את זה אלא משום כבוד צבור 85, וכיון דהספר תורה שלם 86, שפיר דמי, עד כאן לשונו. גם דברים אלו בלתי מובנים 87, דממה נפשך; אי מפרש הא דאמרינן (גיטין ס.) 'ספר תורה שחסר יריעה אחת אין קורין בו', דוקא יריעה אחת, אבל תיבה אחת קורין בו, אם כן אפילו באותו חומש 88 נמי יקראו. ואם אין חלוק בין תיבה ליריעה, אם כן בשאר חומשים נמי לא יקראו, דהא לא חזו למלתיה 89. תדע, דהא כי בעי בגמרא (גיטין ס.) מהו למקרי בחומשין בצבור, ובעי למפשט מהא דאמר רבי יוחנן 'ספר תורה שחסר יריעה אין קורין בו' 90, על כרחך צריך לומר דהוא מפרש 'אין קורין בו' בכל ספר תורה, אפילו בשאר חומשין. דאי הוה מפרש בחומש החסר יריעה, אם כן לא הוה פשיט מידי, דהרי החומש אינו חסר 91. אלא הוה סבר 'אין קורין' בכל החומשין קאמר. ותירץ ליה דאין קורין בכל החומשים, אף על גב דהחומש שלם, משום דלא חזי למלתיה. וזה הוה כאשר סבירא לן דקורין בחומשין 92. ובמסקנא דסבירא לן דאין קורין בחומשין 93, איך נאמר דמותר לקרות בצבור בספר תורה שחסר בה, דבר זה לא יתכן 94. ולפיכך אי חשבינן חסרון תיבה או אות חסרון, בודאי אף בספר השלם 95 אסור לקרות. אבל בודאי חסרון אות או תיבה לא נקרא חסרון 96. 
ובתוספות בפרק קמא דמגילה (ט. ד"ה בשלמא) משמע דפשיטא להו לתוספות דמותר לקרות בו. דקאמר אמתניתין (מגילה ח:) ד'אין בין ספרים וכו'', בשלמא* תורה איכא (בראשית לא, מז) "יגר סהדותא" 97. וכתבו בתוספות; וקשה, אמאי מפסלי בהני, והלא אילו היו חסרים כל אלו שלשה תיבות לא מפסלי בהכי, כדאמרינן בגיטין (ס.) ספר תורה שחסר יריעה אחת אין קורין בו, משמע דוקא יריעה אחת, אבל פסוק לא. ותרצו התוספות שם וכו' 98. משמע דלא מפסלה התורה בפסוק א'. 
ויותר מזה כתב בטור יורה דעה סימן רע"א; תשובה לענין עבוד לשמה. רבנן דתרתי מתיבתא אמרי, דכל שלא לשמה פסול, ואסור לקרלות בו בצבור 99. ומר רב משה גאון אמר מצוה מן המובחר למעבד עבוד לשמה, אבל מתורת ספר שקורין בו בצבור לא נפיק 100. הנה אתה רואה, שאף כאשר אינו מעובד לשמה, דודאי לא מהני ליה תקון 101, ובעי גניזה 102, אפילו הכי מתיר רב משה גאון למקרי 103. ואפילו רבנן דתרתי מתיבתא לא פליגי כי אם גבי עבוד שלא לשמה, דסבירי להו לרבנן דתרתי מתיבתא דהוי כאילו לא הוי עליה שם ספר תורה. דאם חסרה יריעה אחת אין קורין, כל שכן הכא דהפסול הוא בכולה. 
אבל בדבר זה 104 דאין* הפסול רק במקצת, נראה להקל ומותר לקרות בו. ואי משום הדברים שבכתב אי אתה רשאי לומר בעל פה (גיטין ס:) 105, זה לא קשיא, דהא אמרינן בסדר יומא (יומא סח:) גבי כהן גדול, דבעשור שבחומש הפקודים קורא על פה 106. ופריך (יומא ע.) וניתי ספר תורה אחריני 107. ומשני, משום פגמו של ראשון 108. והכי נמי משום פגמו של ראשון, כי לפי דברינו אין התורה פסולה, לכך מותר לקרות בעל פה. ובודאי לענין לכתחילה אסור להוציא את הספר תורה שיש בה חסרון לקרות אותה פרשה, דהא דברים שבכתב אי אתה רשאי לומר על פה. אבל אם אין החסרון באותה פרשה שקורין בה, אפילו לכתחילה שרי להוציא אותה ולקרות בה 109. אבל בודאי אסור להשהות ספר תורה שאינה מוגה (כתובות יט:). 
ועוד ראיה לזה 110, בפרק קמא דעירובין (יג.), אמר רב יהודה אמר שמואל משלום רבי מאיר, כשהייתי לומד תורה אצל רבי עקיבא, הייתי מטיל קנקנתום לתוך הדיו 111, ולא אמר לי דבר. וכשבאתי אצל רבי ישמעאל, אמר לי, בני, מה מלאכתך. אמרתי לו, לבלר אני. אמר לי, בני, הוי זהיר* במלאכתך, שמלאכתך מלאכת שמים. שמא אתה מחסר אות אחת, או אתה מייתר אות אחת, נמצא אתה מחריב את כל העולם כולו, עד כאן 112. והשתא אם ספר תורה כשחסר בה אות אחת פסולה, ואין קורין בה, למה צריך ליה לאזהורי על מלאכתו 'שהיא מלאכת שמים, שאם אתה מוסיף או גורע כאילו אתה מחריב את כל העולם', בלאו הכי הוא מוזהר ועומד, שהרי אם יחסר אות אחת בכל התורה, הספר תורה פסולה 113. ולפירוש רש"י והתוספות (שם) שפירשו לכך כאילו מחריב כל העולם כולו מפני "וידבר" "וידברו" 114, או "ברא" "בראו" 115, שדבר זה בודאי לא שכיח שיכתוב כך 116, והוה ליה לומר כי הספר תורה פסולה, וכל שקורין בה הוא פסול. ולמה הוצרך להזהיר אותו, הרי בודאי מוזהר ועומד הוא שלא יכשיל הקוראים בה. אלא בודאי הספר תורה כשירה אפילו אם חסר אות אחת, ולכך הוצרך להזהיר שלא יחסור ולא יוסיף. 
ולפירושנו שאנו מפרשים 117, כי* על דברי רש"י והתוספות [קשה], כי מה שייך בזה שמחריב כל העולם, הוה ליה לומר 'כאילו כופר'. ועוד דבסמוך לזה (עירובין יג.) אמר ור"א השיב לרבי עקיבא 119, לא מבעיא בחסרות ויתרות דבקיאינן וכו' 120. ואם כן לא הזהיר אותו (כך) [רק] על חסירות ויתרות, ולא כמו שפרשו הם 121. אבל פירושו, כי בתורה ברא הקב"ה עולמו, שנאמר (משלי ח, ל) "ואהיה אצלו אמון", אל תקרא "אמון" אלא "אומן" 122. ואמר שם (ב"ר א, א) שהיה מסתכל בתורה וברא עולמו 123. ובכל אות ואות בה היה בריאה בעולם 124. ואם כן, אם אתה מחסר או מייתר אות, כאילו אתה מחריב העולם. שאם מחסר אות, אם כן כמו שחסר בתורה אות, כך חסר בבריאה. וכן אם אתה מייתר אות, אתה מוסיף בבריאה. ודבר זה חורבן עולם לגמרי, שהרי שלמה אמר (ר' קהלת ג, יד) כי אין להוסיף ולא לגרוע על מעשה האלהים. ואם דבר אחד חסר או יתר, דבר זה תוספת וחסרון בעולם, והוא חורבן עולם, הן בגרעון הן בתוספת 125. ומעתה אם הספר תורה שחסרה אות אחת פסולה, ואין שם ספר תורה עליה, לא שייך לומר בזה כי בתורה ברא השם יתברך עולמו והרי אתה מחסר או מייתר בתורה, כיון שהיא פסולה. בשלמא אם שם 'ספר תורה' נקרא עליה, שייך לומר בזה כיון שבתורה ברא עולמו, והנה יש חסור או יתור* בתורה, ודבר זה חורבן עולם. אבל אם היא פסולה, ואין לה קדושת ספר תורה, לא נקרא 'ספר תורה', וכאילו לא כתב דבר, ואין שייך בה החומר הזה, כיון שאין לה קדושת ספר תורה 126. ודבר זה נראה ראיה* ברורה שאין לפסול אותה 127. ואפילו להכניס ולהוציא אחרת, דשייך בזה שהוא אסור, משום פגמה של ראשון 128. 
ובחדושי תלמידי רשב"א ז"ל כתב 129, דאפילו אות אחת מעכב, מקל* וחומר; מה תפילין ומזוזות כתב אחד מעכב, כדאיתא בפרק ג'* דמנחות (כח.) דכתב אחד מעכב. ועוד, דהא אקשינן 'אפילו כתב אחד מעכב' פשיטא 130, והוצרך לתרץ 'לא נצרכה אלא לקוצו של יו"ד'. ואי בספר תורה כתב אחד אינו מעכב, מנא ליה להקשות 'פשיטא', כיון דבספר תורה אינו מעכב, והוצרך לאשמעינן גבי תפילין 131. [דבתפילין] לא הוי מצותן לקריאה, רק ללבוש התפילין על גופו, וכהאי גוונא סבירא ליה דודאי כתב אחד מעכב, דמאי שנא אות אחת מכל הפרשיות 132. אבל ספר תורה, שהיא לקריאה, וכיון שהיא לקריאה, והרי יכול לקרות בה, אין לפסול באותיות 133, ולכך פריך שפיר 134. 
וגם מכאן אין ראיה אף לתפילין 135. דגם בתפילין כך יש לומר 136, ולא מקשה בגמרא רק על מה שאמר 'ואפילו כתב אחד מעכב', והיינו שהוא מעכב, וצריך לכתוב אותו, ואין להניחם כך 137. וגם בספר תורה כך הוא, שהוא מעכב, וצריך לכתוב אותו, ואסור* להניחה כך 138. ומכל מקום יש עליהם דין קדושת תפילין לכל דבר בעולם, רק שמעכב שחייב לכתוב. וגבי ספר תורה גם כן הדין כך; דודאי צריך לכתוב אותה בתיקונה לגמרי, ומכל מקום אם לא נכתב אינה פסולה*. ומפני שאמר התנא 'אפילו כתב אחד מעכב', אין צריך לפרש כלל 139 שהם פסולים ואין עליהם קדושת תפילין. דאפילו בספר תורה ליתא הא מילתא כלל, דאם כן השתא דאין אנו בקיאין בחסירות ויתירות (קידושין ל.), לא תהיה לנו ספר תורה שיש לה קדושת ספר תורה 140. אלא לענין זה אמר שהוא מעכב, שצריך להגיה. ומקשה על הא מלתא פשיטא דמעכב. והשתא הכל ניחא בלא קושיא. 
אמנם אף אם נודה שהספר תורה היא פסולה 141, וכן תפילין אף אם חסר בם* קוצו של יו"ד, סוף סוף חסר בם דבר, ו"תורת ה' היא תמימה" (תהלים יט, ח). וראיה שהבאנו מן מסכת עירובין (יג.) שאמר הזהר במלאכתך*, שמלאכתך מלאכת שמים, שאם אתה מוסיף אות, או גורע אות, כאילו אתה מחריב כל העולם. ואמרנו כיון שהיא ספר תורה פסולה, הרי הוא כאילו לא כתב דבר, ולמה מחריב כל העולם, ומזה ראיה שהיא כשירה. יש לדחות, כיון שאין לשהות ספר שאינו מוגה, והספר תורה הזאת אינה מוגהה, והוא משהה אותה כאילו היא שלימה, בזה הוא נחשב כאילו מחריב כל העולם. אבל לא שייך הא מלתא בקריאה, דאפילו בחומשין היו קורין אי לאו משום כבוד הצבור (גיטין ס.) 142. דלא בעינן לקריאה בצבור ספר תורה, רק קריאת הפרשה. ולפיכך הקריאה לא תליא בזה 143. וכדאמר רבי יוחנן (שם) ספר תורה שחסרה יריעה אחת אין קורין בה, הא תיבות, אף אם הרבה חסרים, שפיר קורין בה 144. ולפיכך אם יש תוספת אותיות או תיבות, בודאי מותר לקרות בה אפילו לכתחילה, ומכל שכן שאין צריך להוציא אחרת. וכן אם חסר בה אותיות, שבשביל אותו חסרון אין משתנה הקריאה, כגון במלא ובחסר, מותר לקרות בה. דלא שייך לומר דאסור משום דברים שבכתב אי אתה רשאי לאומרם בעל פה*, דהא לא שייך בחסר אות שהיה צריך להיות מלא. אבל חסרון אותיות המקלקלין הקריאה, בזה יש לאסור. ולא משום שהיא ספר תורה פסולה, אלא משום דברים שבכתב אי אתה רשאי לאומרם בעל פה. ולא שייך בזה כמו דאמרו ביומא (ע.) דמותר לקרות בעל פה, ולא להוציא אחרת, משום פגמו של ראשון 145, דהכא לא שייך פגמו של ראשון, כיון דקיימא לן דספר תורה פסולה היא 146. מכל מקום יראה דאותו חסר יקרא בחומש 147, ואין צריך להוציא ספר תורה אחרת כלל. ולא שייך כאן אין קורין בחומשין בשביל כבוד הצבור (גיטין ס.), דלא שייך לומר כך, כיון שיש כאן ספר תורה, הרי כבוד הצבור איכא. רק שקורין תיבה אחת או* שתים, ואין זה ממעט כבוד הצבור, כיון שכל הקריאה הוא בספר תורה, רק תיבה אחת או שתים 148. 
ועוד יש לי לומר 149, שלא אמרו (גיטין ס:) 'דברים שבכתב אי אתה רשאי לאומרם בעל פה', רק כאשר הוא דבור שיכול לומר בלבד, כמו "ובעשור לחודש" (במדבר כט, ז-יא) הוא מוסף של יום הכפורים 150. אבל תיבה אחת שאין לה משמעות כלל בלבד, וצריך לצרף אותו אל דבור שהוא עמו, אין זה 'דברים' נקרא. והוי* דומיא 'דברים שבעל פה' 151, דודאי 'דברים שבעל פה' אין לפרש רק דברים שהם ענין אחד 152. וכן פירוש 'דברים שבכתב אי אתה רשאי לאומרם בעל פה', היינו כשהוא דבור שלם, אבל על תיבה שאין זה דבור, והיא טפילה אל הכתוב, רשאי לאומרה בעל פה 153. 
ומכל מקום נראה פשוט, דספר תורה שהיא חסירה תיבות, או אותיות, מותר לקרות בה בצבור, כי לקריאה בצבור היא כשירה 154. וידענו כי הרמב"ן 155 והטור ז"ל 156, כאשר* יקרה בעיניהם התורה, צדדו להחמיר, שלא יקילו ראש באותיות התורה, כמו שהתבאר למעלה שאם הוסיף אות, או גורע אות, כאילו מחריב כל העולם כולו. וגם כיון שאין אנו משתמשין בספר תורה רק לענין קריאה, אם מקילין אנו בקריאה, יבא חס ושלום להקל ולהניח כך, וירבו חס ושלום בטעות. מכל מקום אמרנו לנהוג כדברי התוספות (מגילה ט.) וכדברי הר"ן ז"ל 157, ופשוט הוא 158. 
התורה שנתן השם יתברך לישראל, כוללת התורה שבכתב, היא התורה שהיא לפנינו, והתורה שבעל פה, הוא פירוש המצוה 1. כי בכתב נתן המצוה בלבד, ובפה נמסר פירוש המצוה. ויש לשאול, למה לא נתן הכל בכתב 2. ויותר מזה אמרו בפרק הנזקין (גיטין ס:), דרש רב יהודה בר נחמן מתורגמניה דריש לקיש, כתיב* (שמות לד, כז) "כתוב לך את הדברים האלה" 3, וכתיב (שם) "כי על פי הדברים האלה" 4, הא* כיצד, דברים שבכתב אי אתה רשאי לאומרם בעל פה* 5, ודברים שבעל פה אי אתה רשאי לאומרם בכתב 6. דבי רבי ישמעאל תנא, כתיב* "כתב לך את הדברים האלה", אלה* אתה כותב, ואי אתה כותב הלכות 7. 
והרבה דברים נאמרו בזה 8. דע, כי אין ראוי שתהיה התורה שבעל פה בכתיבה, מפני שהתורה שבעל פה הם פרטי המצוה ופרושיה. ודבר זה אין קץ וסוף, כי הפרטים אין להם קץ. ולא היה דבר שלם אם היה כותב מקצת בלבד, לכך אין לכתוב כלל התורה שבעל פה חסירה 9. כי הכתיבה מורה על התמימות, שיהיה כאן הכל ביחד, והרי בתורה שבעל פה אי אפשר, כמו שאמרנו. אבל על פה, הרי כי ענין הפה כך הוא, שאין הכל ביחד. כי כאשר מדבר דבור, ואחר כך השני, כבר הלך לו דבור הראשון, ולא שייך בדבור 'תמימות' 10. ולפיכך תורה שבעל פה אין לכתוב כלל 11. והפך זה גם כן, שהתורה שבכתב היא שלימה ותמימה, מחויב שתהא בכתב ולא בעל פה. שאם לא כן, כיון שראוי לה הכתיבה, אם יאמר אותה בעל פה, אין כאן שלימות ותמימות 12. ואפילו אם יאמר כל התורה כולה ביחד, מכל מקום הרי בשעה שיאמר החלק האחר*, כבר אין כאן החלק הראשון, ואין תורת ה' תמימה ושלימה 13. ולפיכך דברים שבכתב אי אתה רשאי לאומרם בעל פה. ואפילו למאן דאמר (גיטין ס.) כותבין מגילה לתינוק 14, זהו מפני כי התורה מגילה מגילה נתנה, ואחר כך נתחברה יחד 15. וכן כאן, שאפשר לחבר* אותה בסוף, ותהיה תמימה, ושפיר היא 'תמימה', ולכך מותר לכתוב מגילה 16. אבל בעל פה אין כאן תורה תמימה, ולכך אסור לומר בעל פה*, דתורה שבכתב תמימה. 
ויש לדקדק דבר זה 17, כי בפסוק (שמות לד, כז) "על פי הדברים האלה", לא נאמר "כל" 18, וזה מפני כי אין השלמה לתורה שבעל פה. ואילו בפסוק (שם) "כתוב לך", כתיב "את כל הדברים האלה" 19. מפני שיש אל התורה שבכתב השלמה, וכל זה כי התורה שבכתב הם מצות 20, שהם כמו היסוד והשרש, וכל יסוד ושרש יש לו השלמה 21, ושייך בזה "כל". אבל תורה שבעל פה, שמתחייב מן התורה שבכתב, ונולד מן התורה, כי הכל יוצא מן התורה, לדבר זה בודאי אין לו קץ וסוף 22, ולא שייך בזה "כל". והרי הדברים האלה מבוארים לך בבירור גמור ענין תורה שבכתב ותורה שבעל פה. 
ועוד יש לך לדעת, כי ראוי שתהיה התורה שהיא כתובה דוקא בכתב, ולא בעל פה, והתורה שבעל פה דוקא בעל פה, ולא בכתב. כי המצוה בעצמה, כמו מצות שבת שלא לעשות מלאכה ביום השבת, "כי ששת ימים עשה ה' וגו'" (שמות כ, י). ועיקר המצוה היא השביתה, כי ישבות האדם ביום השביעי, דבר זה מצוה אלהית, מורה על ענין שכלי בודאי 23. אבל פירוש המצוה ופרטי המצוה, איך יעשה המקבל המצוה, אין זה מורה על ציור שכלי, כמו עצם המצוה שהוא מורה על ציור שכלי מה שבא עליו עצם המצוה. אבל התורה שבעל פה, שהיא איך יעשה עצם המצוה, אין זה ציור שכלי אלהי כמו עצם המצוה 24. וכן שלא לאכול חמץ, ויאכל מצה (דברים טז, ג). בודאי דבר שהוא עצם המצוה, הוא מורה על ציור אלהי שכלי 25. אבל פרטי המצוה, איך יעשה המצוה המקבל, הוא האדם, ואיך יהיה נזהר מן החמץ, דבר זה אין מורה בעצמו על ציור שכלי אלהי כמו 26 עצם המצוה. משל זה; כי הבית, השגת מהותו וציור שלו הוא שיעשה דבר שיהיה סוכך ומגין עליו, עד שידור תחתיו, וזה ציור מה שראוי לדירה. אבל שיהיה גבוה עשרה טפחים 27, ויהיה לו פתח גבוה עשרה טפחים 28, שראוי שיכנס האדם לשם ויזקיף עצמו לשם, דבר זה הוא בפני עצמו, ואין זה רק מצד המקבל, לא מצד עצם הציור מן הבית, שאין זה הציור, רק שיהיה עושה דבר שהוא סוכך עליו 30. 
ולכך ראוי שתהיה התורה שבכתב, שבה נזכרו עצם המצות, בכתב. כי הכתב הוא דבר מצוייר 31, והוא שייך אל עצם המצוה, אשר יש לה מהות מצוייר 32. ולפיכך דברים שבכתב, אשר יש להם ציור שכלי בעצמם, ראוי שיהיה בכתב. אבל התורה שבעל פה, שהם פירוש המצוה איך יעשה אותה המקבל, אין לו ציור שכלי, כי אין זה רק איך יעשה המצוה אשר יש לה ציור מושכל. ולפיכך דברים שבכתב אי אתה רשאי לאומרם בעל פה, כי אין זה אמתת תורה שבכתב 33. ודברים שבעל פה אי אתה רשאי לומר בכתב, שאין זה שייך לתורה שבעל פה. ואלו דברים גם כן נאמנים, כאשר תבין אותם 34. 
ומדרש ילקו"ש ח"א, תו) "ויהי שם עם ה' ארבעים יום וארבעים לילה" (שמות לד, כח). והלא כתיב (דניאל ב, כב) "ונהורא עמיה שרא" 35, והיכן הוה ידע אימתי לילה. אלא כשהיה מלמדו מקרא, היה יודע שהוא יום. וכשהיה מלמדו משנה, היה יודע שהוא לילה. וביאור זה כמו שאמרנו, כי התורה שבכתב המורה על עצם המצוה שהיא שכלית, והשכל דומה לאור 36, ולפיכך היה שונה עצם המצוה, שהיא תורה שבכתב, ביום 37. אבל תורה שבעל פה, שאינו רק איך יעשה המקבל - הוא האדם - המצוה, דבר זה הוא שייך אל המקבל. ואם לא היה תורה שבעל פה, שהיא פירוש אל התורה, לא היינו יודעים לעשות שום מצוה 38. הרי התורה שבעל פה הוא בשביל המקבל, הוא האדם 39. ועוד, הרי התורה שבעל פה, במה שהיא על פה האדם, הרי התורה הזאת מתיחסת אל האדם 40, שהוא גשמי 41. ולכך מתיחס אל זה הלילה בפרט 42. אבל תורה שבכתב אינה נקראת תורת האדם, כאשר אינה על פה של אדם הגשמיי, כמו שכתבנו בסמוך 43. ולכך בתורה שבכתב היה עוסק ביום, ובתורה שבעל פה היה עוסק עמו בלילה. כי הלילה מתיחס לאדם שאינו שכלי גמור 44. ואף כי בודאי תורה שבעל פה יש בה השכל הגמור מאד מאד 45, מכל מקום כיון שכל זה איך יעשה המקבל המצוה, והוא אדם שאינו שכלי גמור, שייך אל זה הלילה 46, ולכך היה מלמד לו תורה שבעל פה בלילה. או כיון שהתורה היא בעל פה של אדם הגשמי, ראוי שיהיה עוסק עמו בלילה, והבן זה 47. 
ויש לפרש המדרש הזה, כי התורה שבכתב שיש תכלית לה 48, והשכל יכול להשיג אותה בשלמות, שייך ללמוד אותה ביום, שהשכל שולט בו ורואה. אבל הדבר שהוא בלי תכלית, כמו התורה שבעל פה, שהם פרטי המצות, והם הולכים לבלתי תכלית 49, ואין השכל שולט בזה לדעת הכל. ולכך היה עוסק עם משה בתורה שבעל פה בלילה, שאין העין שולט בו. וגם זה נכון 50. 
ועוד נמצא טעם 51 בדברי רבותינו ז"ל, במדרש תנחומא 52; כשבא הקב"ה לתת התורה, אמרה למשה על הסדר המקרא והמשנה והגמרא, שנאמר (שמות כ, א) "וידבר אלקים את כל הדברים האלה". אפילו מה שישאל תלמיד לרבו אמר לו הקב"ה, ולמדה את בני ישראל. אמר לו משה רבינו עליו השלום, כתוב אותה לבניך. אמר ליה, מבקש אני לתת אותה להם בכתב, אלא שגלוי לפני שעתידים אומות העולם לשלוט בהם וליטול אותה מהם, ויהיו בני כאומות העולם. אלא המקרא אתן להם בכתב, ואגדה והמשנה והגמרא על פה. "ויאמר ה' אל משה כתוב לך" (שמות לד, כז) זה המקרא, "כי על פי" (שם) זה* המשנה והגמרא, שהם מבדילים בין ישראל לאומות העולם, עד כאן. 
ודבר זה אף שנראה פשוט, הוא דבר עמוק מאד. וזה כי ראוי שיהא תורה בעל פה, ולא בכתב. כי מאחר שהתורה היא מיוחדת לישראל, כדכתיב (דברים לג, ד) "תורה צוה לנו משה מורשה קהלת יעקב". ובפרק ארבע מיתות (סנהדרין נט.) אחד ממכחישי ה'* שעסק בתורה חייב מיתה, שנאמר "תורה צוה לנו משה מורשה קהלת יעקב", אל תקרי "מורשה", אלא 'מאורסה', והבא על נערה המאורסה חייב מיתה 53. ודבר זה תבין ממה שהתבאר למעלה 54 כי התורה היתה מתיחסת לישראל בפרט, ולכך היא מאורסה לישראל דוקא, ואינה שייכת לאחרים 55. ועל ידי תורה שבעל פה, שהיא בפה האדם, והתורה היא עמו לגמרי, ואינה על הקלף כתובה, רק היא בפה האדם 56. ולכך מצד התורה שבעל פה, שהיא עם האדם, יש לתורה חבור לישראל, ולא אל מכחישי ה'*, כאשר התורה עם האדם, ולא על הקלף, שאז 57 לא היה כאן חבור עם האדם. ולכך אין ראוי שתהא התורה שבעל פה כתובה גם כן, שאם כן לא היה אל התורה חבור לישראל בפרט, כמו שראוי שתהיה התורה חבור אל ישראל דוקא 58. אבל התורה שבכתב, מאחר שהיא בכתב, אינה מיוחדת לישראל כמו התורה שבעל פה, שלהם לבדם היא, והיא עמהם, לא למכחישים התורה. ולכך הדעת מחייב שיהיה כאן תורה בעל פה, שבשביל זה התורה לישראל, והיא מאורסה להם בפרט, ועל ידי תורה שבכתב אין התורה מאורסה לישראל 59. 
ואם תאמר, אם כן ראוי שגם תורה שבכתב לא תהיה רק בפה. זה אין קשיא, כי בודאי יותר היה ראוי התורה שתהיה בכתב 60, כי לא יבא שכחה בזה 61. רק שהיה ראוי שתהיה תורה שבעל פה גם כן בכתב, כמו שאמר משה 62. ועל זה השיב, כי צריך שתהיה כאן תורה שבעל פה, שתהיה התורה מאורסת לישראל, לכך צריך שתהיה התורה בעל פה, ואי אפשר זולת זה 63. 
ואפשר לומר גם כן, כי גם* בעל המדרש מפרש כי אין התורה חבור לאדם רק על ידי התורה שבעל פה 64. כי כבר התבאר (למעלה ד"ה ובמדרש) כי התורה שבעל פה היא שייך למקבל יותר* 65, ולכך היה עוסק השם יתברך עם משה בתורה שבעל פה בלילה (שם). ולפיכך אם היה התורה שבעל פה כתובה, היו גם כן האומות לוקחין התורה שבעל פה, והיא אינה שייך להם 66. אבל בתורה שבכתב אין שייך לקיחה לאדם, כמו שאמרנו (שם), שהיא אינה מיוחדת למקבל כמו שהתורה שבעל פה מיוחדת למקבל, לכך לא שייך חבור ודביקות אל האדם לתורה כי אם על ידי התורה שבעל פה. ולא נקרא 'תורתו' רק על ידי תורה שבע"פ 67. וזה כי התורה שבכתב אין לה ביאור, ולא נוכל לעמוד על התורה שבכתב כי אם על ידי תורה שבעל פה 68. ולכך על ידי תורה שבעל פה אנו מקבלים תורה שבכתב 69. 
וזה אמרם בפרק הנזקין (גטין ס:), לא כרת הקב"ה ברית עם ישראל אלא בשביל דברים שבעל פה, שנאמר (שמות לד, כז) "על פי הדברים האלה כרתי אתך ברית" 70. וביאור זה, כי התורה היא ברית בין הקב"ה ובין ישראל, כאשר ישראל יש להם התורה שהיא מאת ה', וגזרותיו אשר גזר השם יתברך על האדם. וזהו בעצמו החבור בין הקב"ה ובין ישראל המקבלים גזרותיו 71. והחבור הזה שיש לישראל בתורה אינו רק על ידי דברים שבעל פה, הוא הברית והחבור שיש בין השם יתברך ובין ישראל. והתורה שבעל פה, שהיא עם האדם בפרט, שהיא אינה כתובה על קלף בפני עצמה, רק היא עומדת באדם, ודבר זה הוא הברית והחבור שמחבר שני דברים יחד; נותן הברית, והמקבל הברית. לא התורה שבכתב, שהיא אינה עומדת באדם, רק כתובה לפני האדם, ואין זה כריתות ברית שמחבר המקבל את הברית, הוא האדם, עם כורת הברית, הוא השם יתברך 72. וזה שאמר 'לא כרת הקב"ה כו' אלא בשביל דברים שבעל פה', שהתורה לגמרי מחובר להם 73. 
וכבר בארנו, שאין לשאול למה התורה שבעל פה היא עומדת באדם כאשר היא בפה, ואינה כתובה 74. שכבר פרשנו (ד"ה ובמדרש) כי אין מיוחד לזה רק התורה שבעל פה, כי היא שייכת אל המקבל ביותר, כמו שהארכנו למעלה, שעל ידי התורה שבעל פה אנו מבינים אמיתת פירוש התורה, ואז יש אל האדם חבור אל התורה, והתורה חבור בין הקב"ה ובין ישראל 75. אבל אם לא היתה התורה שבעל פה, לא היה אל האדם חבור אל התורה, כאשר התורה נבדלת מאתו, ואין אנו יודעים פירושיה. ועל ידי תורה שבעל פה אנו יודעים. הרי כי על ידי התורה שבעל פה כרת הקב"ה הברית, שהוא החבור 76. שכל ברית הוא חבור שנים ביחד 77. וזה "כי על פי הדברים האלה כרתי אתך ברית". 
ולכך אף אם לאומות העולם מכחישי ה'* היתה להם תורה שבכתב, לא נקרא שהיה לאומות הנזכרים חבור אל התורה. כי אין החבור הזה רק על ידי תורה שבעל פה, כמו שאמרנו, והרי אין* להם תורה שבעל פה, שהרי* היא מיוחדת לישראל בלבד. הרי התורה בכלל היתה מיוחדת לישראל, ולא למכחישי ה'*, הן התורה שבכתב, הן התורה שבעל פה 78. ואילו היתה תורה שבעל פה גם כן כתובה, לא היתה* התורה מיוחדת לישראל כלל. ודבר זה אין ראוי, כי התורה היתה מיוחדת לישראל. כלל הדבר, כאשר תבין תמצא כי הכל בסדר החכמה מאד 79. ועוד יתבאר בפרק שאחר זה 80. 
התורה שבעל פה שמסרה הקב"ה לישראל, היא מאור עינינו 1, ונזר על ראשנו 2, ואורך ימינו 3. ואם כי קצת עורי השכל, כמו כתות צדוק ובייתוס, שחלקו על התורה שבעל פה 4, והם נקראים בלשון בני אדם 'קראים' 5. אף כי שם הזה אין ראוי להם, כי לא נמצא שם זה להם לא במשנה ולא בגמרא 6, כי איך יקראו 'קראים' כאילו הם מקיימים המקרא, ודבר זה אינו. וכי פירוש המקרא (ויקרא כג, טו) "וספרתם לכם ממחרת השבת", ממחרת שבת בראשית 7, וכיוצא בזה 8. ואם כן מה שנקראים בשם 'קראים', זהו מפני שהם מודים במקרא, אבל בודאי אינם מקיימים המקרא שניתן מסיני. אם* כן 9 גם כן האומות מודים במקרא 10, ויהיה להם שם קראים. ואם אתה אומר שאין ראויים האומות לזה השם, מפני שאינם מקיימים המקרא, הרי גם אלו הכתות אינם מקיימים המקרא. ולפיכך אינם ראוים לשם 'קראים' כלל, אבל* שיקראו בשם כופרים בתורה שבעל פה. וכן מנאם הרמב"ם ז"ל עם המינים הכופרים 11. 
ואלו שתי הכתות רחקו מעל התורה שבעל פה, ואין זה חסרון בתורה שבעל פה 12. וזה כי פעם אחד שאלני אחד מחכמי האומות 13, אתם יהודים חושבין כאשר האומות אינם שוים בדת שלהם שזהו* חסרון הדת 14, כאשר בעלי הדת עצמם מחולקים, ואין הסכמה להם בדתיהם 15. וכי לא היו מחלוקות בישראל, הלא צדוק ובייתוס שתי כתות גדולות, חלקו על תורה שבעל פה. ועוד, כי תמצא מחלוקות בגמרא עד אין קץ בהרבה הלכות מן התורה 16. 
וזאת תשובתי; מה שחלקו כת צדוק ובייתוס על תורה שבעל פה, מחלוקת זה איש חכם נשפט את איש כסיל 17, ואין זכרון אל החכם עם איש כסיל 18. ואם אתה אומר כי דבר זה נחשב מחלוקת מה שהחכם נשפט את איש כסיל, הנה לא יהיה דבר בעולם שלא יהיה בו מחלוקת. ולפעמים אף המושכלות הראשונים* יכחיש איש כסיל 19. ואם כן מה ראיה הוא כאשר יחלוק הכסיל על החכם. וזה, כי אילו היו חולקים עלינו צדוק ובייתוס, שאנו אומרים בפירוש הכתוב כך, והם אומרים פירוש שלא היה ידוע לנו 20, היה לך לומר כי חכמים הם, שאומרים פירוש זולת פירושנו, ומחכמה חולקים עלינו. אבל הם אומרים פירוש שהכל יודעים, אף סכל שבכסילים לפרש המקרא בהבנה הראשונה, אשר אי אפשר לומר כי זה הפירוש נעלם משום אדם בעולם אשר יודע לקרות 21. רק שאינם רוצים לשמוע דברי חכמים, שבשביל חכמתם וקבלתם 22 מפרשים כך, והוא אינו רוצה לשמוע אל* החכם, כדרך הכסילים אשר סכלותו חכמה בעיניו 23. וכי לא ידעו חכמים לפרש "ממחרת השבת" ממחרת שבת בראשית, אם לא שקבלתם וחכמתם אינו נותן זה 24. ומה שלא ידעו הם הקבלה או החכמה, זהו לסכלות שלהם 25. וכי מי* שלא שמע דבר, או לא ידע דבר, יביא ראיה, שודאי אין הדבר זה כך, מאחר שהוא לא ידע 26, דבר זה סכלות גמור. כי* מחלוקת כת צדוקים ובייתוסים על חכמים הוא מצד סכלות שלהם והעדר החכמה. כי לא אמרו דבר שהיה נעלם מהחכמים, רק אומרים כי יש לפרש הכתוב מבלי חכמה, כמו שמפרשים קטני השכל. ואין ספק כי לא יפול שם 'מחלוקת' כאשר יחלוק הכסיל עם החכם. 
והתשובה אל השאלה השנית, מה שנמצא מחלוקת בין החכמים, דבר זה אין קשיא. כי אף אם היו חולקים, שזה אומר כי כך ההלכה, וזה אומר כי כך ההלכה, לא היה המחלוקת בדבר שהוא עיקר אמונה בדת. ואי אפשר שלא יהיה מחלוקת באיזה דברים אשר הם שייכים למצות ולהלכות פרטיים. ואותם דברים שבא בהם המחלוקת, אינם יסוד* הדת, ואין זה מעיד על חולשת הדת 27. דרך משל, לא יחייב 28 באילן שהוא בעל שרשים הרבה מאד, ונופו 29 חזק ועב מאד, שלא יהיו לו גם כן עלים ושרוגים דקים חלשים, שזהו מטבע האילן כאשר הוא גדול, שיצורף* אליו דבר דק גם כן. ואין זה עדות על חולשת האילן מה שיש לו גם כן שריגים קטנים, לגודל האילן. והשריגים אשר הם רחוקים מן השורש ומן עיקר נופו, כי בודאי הם חלשים 30. אבל בודאי דבר זה מעיד על חולשת האילן כאשר נופו, אשר עליו נסמך הכל, דק וחלש. ולפיכך במה* שהיו חולקים חכמים, הם דברים שהם נחשבים כמו עלים לאילן, והם בדברים פרטיים. שאי אפשר שלא יצטרף למצוה דברים פרטיים דקים, אשר בהם המחלוקת לדקותם, לגודל התורה, שיש ענפים דקים גם כן בלי שיעור, כמו שלא ימנע באילן 31. 
ודבר זה 32 גם כן הוא בשביל סכלות דעתם. כי כבר התבאר לך (פס"ח) דברים עמוקים ומופלגים בענין תורה שבכתב והתורה שבעל פה, שכל אחת לפי מה שראוי היא 33. ואם קטן שכלם להכיל הדברים אשר התבארו למעלה, הרי הדבר הזה מחייב השכל 34, שכך ראוי גם כן לפי דעת הראשון 35, עד שאי אפשר שיהיה בענין אחר אצל כל בעל דעת 36. האחד, כמו שאמרו חכמים ז"ל (פסחים ג:) לעולם ילמד אדם לתלמידו דרך קצרה 37. ואם כתב הכל בתורה, אף דברים שבעל פה, והתורה היא נתנה לכל אדם, קטן וגדול 38, לא היה אפשר לאדם ללמוד - מי שאינו משיג כל כך - אם נכתבו כל הדברים שבעל פה בתורה. ולכך כתב בתורה עיקרי המצות, ודבר זה ילמוד קטן וגדול 39. ותורה שבעל פה נתן לחכמים הגדולים, ולהם ימסרו לכל אחד ואחד כפי חכמתו; לרב תרבה, ולמעט תמעיט 40. כי אין ראוי דבר זה שיהיו כל בני אדם שוים בחכמה 41, מי שהוא חכם גדול, ומי שהוא קטן השכל 42. הנה זהו טעם האחד. 
ועוד טעם שני; כי אין ראוי שיהיו דברי תורה, שהם דברי חכמה 42, ביד כסיל, שכל אחד יאמר אני כמותך. ודבר זה יתבאר בחבור באר הגולה, שזהו הסבה שהעלימו חכמים דבריהם בכמה מקומות, ולא השליטו עליהם סכלים 43. ואם היה נכתב הכל בתורה במפורש, לא היה ניכר עשיר בחכמה לפי דל בחכמה, והיה זה מביא לידי מחלוקת גדול 44. הפך הכוונה של תורה, שכל ענינה לעשות קשר וסדר ואחדות בין הבריות, כמו שעשתה בכל מקום 45. וחייבה התורה מיתה לזקן ממרא (דברים יז, יב), כמו שאמרו חכמים (סנהדרין פח:) בשביל שלא ירבו מחלוקת בישראל 46. לכך ראוי שתהיה התורה ביד יחידים לשמוע להם, ובשביל כך לא ירבו מחלוקת, כמו שהוא בזמננו זה, שכל אחד ידמה שהוא חכם ורב מופלג, בשביל שיאמר שגם הוא יכול לקרות בספרים. והוא הגורם לכמה דברים, אין ראוי לכתוב מזה 47. ולכך התורה נהגה דבריה בחכמה, לתת התורה ביד יחידים אנשי הסגולה, לא ביד הכל. כי זה היה גורם 48 שלא היו צריכים לבית דין הגדול שבירושלים, והיה כל אחד ואחד בונה במה לעצמו 49, ולא היה קשר ואחדות 50. כמו שאמר הכתוב (דברים יז, ח) "כי יפלא ממך וגו' וקמת ועלית וגו'" 51. הרי מה שלא נכתבה תורה שבעל פה, ומסרה לחכמים, הוא דבר הכרחי לתקון ישראל 52. 
ואם יאמרו 53, כי אינם רוצים לשמוע אל פירוש התורה, דבר שאין נראה כך לפי פשוטו של מקרא. שאין נראה פשוטו של מקרא (ויקרא כג, טו) "וספרתם לכם ממחרת השבת" ממחרת יום טוב, כי פשוטו משמע שבת בראשית, כמו (שמות כ, ט) "ביום השביעי שבת לה' אלקיך" 54. דבר זה גם כן אינו קושיא, כי אחר שאמרנו שכוונת התורה שתהיה התורה ביד חכמים, לא ביד כל אדם, הנה נהגה התורה כראוי עד שלא תהיה התורה רק ביד חכמים. ולכך לא נכתב הכל בפירוש, רק צריך פירוש המקובל אל החכמים והיודעים 55. ויותר מזה, הרי בארנו למעלה 56 כי אם היה נכתב בפירוש, לא היתה התורה מאורסה לישראל, כמו שראוי 57. והרי נראה לעינים שהאומות לקחו תורה שבכתב, ומשתמשים בה כרצונם, והתורה היא מאורסה לישראל, לא לשום אומה 58. ועל ידי התורה שבעל פה נשארה מאורסה לישראל 59. 
ויותר עוד מזה, כי אלו הסכלים רוצים שהתורה, שהיא דבר השם יתברך, תהיה בלשון הדיוט. כי דבר זה אינו, כי דברי השם יתברך הם בפני עצמם, ודברי אדם בפני עצמן 60. והם אומרים שאם פירוש "ממחרת השבת" ממחרת יום טוב, יש לכתוב 'ממחרת יום טוב'. ודבר זה בודאי סכלות שלהם, שאם היו מתבוננים בחכמה, לא היו אומרים כך. וזה כי הספירה היא אל* עצרת, שהוא חג השבועות 61, שבו נתנה התורה השכלית לאדם, שהיא נבדלת מן האדם 62. ואין חבור וקבלה לזאת המעלה העליונה לתורה, כי אם על ידי שלמות קודם לו, והוא הכנה לקבל שלימות התורה 63. ומפני כי יציאת מצרים הוא השלמת ישראל 64, ובשביל כך בא יום טוב ראשון של פסח 65. והשלמה הזאת היא הכנה לקבל התורה, שהיא השלמת ישראל 66. ולפיכך כתב בתורה "ממחרת השבת" כי שם "שבת" בא על השלמה, ששבת והשלים הכל 67. ולכך כתב "ממחרת השבת", שפירושו שתספרו מן השלמה של יציאת מצרים עד השלמה האחרת, שהיא השלמת התורה 68. 
וכאשר תדע להבין בחכמה תמצא כך אצל האדם, שהכח השכלי אינו מקבל אותו האדם, כי אם על ידי השלמת כח אחד, והוא מקבל השכל הנבדל 69. ודבר זה מבואר בדברי חכמי המחקר 70 כאשר דברו מכחות האדם, תבין דבר זה על אמתתו, כי הוא דבר ברור ועמוק בענין זה 71. סוף סוף מן מילה הזאת שכתיב "ממחרת השבת" יש להבין מעלת התורה, ובאיזה צד קבלתה. וכל ענין הכתוב, שרמז שהתורה יש לה חבור אל השלמה הזאת שהושלמו ישראל ביציאתם ממצרים. ואי אפשר לפרש יותר לעומקו 72. וכדי שיבינו הפתאים, המה הצדוקים הכופרים, רמזנו* דבר מעט זה 73. 
ועתה בינו עוד בוערים בעם, וכסילים מתי תשכילו (עפ"י תהלים צד, ח). הלא כאשר תתבוננו* במעשה השם יתברך, שכל אשר נברא צריך תקון ועשייה. הרי החטים צריכים תקון לעשות אותם כדי שיהיו מתוקנים* לאדם, ולא נבראו מן השם יתברך שיהיו חטים גמורים 74. ובמדרש (ב"ר יא, ו), כל מה שנברא בששת ימי בראשית צריך תקון ועשייה אחרת; כגון חטים צריכים לטחון, החרדל צריך להמתיק, התורמוס צריך להמתיק, עד כאן. כמו שביארנו בפרק שני באריכות עיין שם, וכל זה כמו שהתבאר שם ענין זה, עיין שם 75. ומפני כי התורה ניתנה מן השם יתברך על ידי הנביא 76, ומעלת השכל הוא יותר מן הנביא, וכמו שאמרו (ב"ב יב.) חכם עדיף מנביא 77. לפיכך כמו שפועל השכל הוא יותר גדול מן הטבע, כמו שהביא רבי עקיבא ראיה כי פעולת האדם השכלי יותר גדול מן הטבע 78, כך פעולת השכל יותר גדול מן הנבואה, שכך אמרו ז"ל 'חכם עדיף מנביא'. ולכך החכמים הם הם תיקון והשלמה אל התורה. ואף שנתנה בסיני על ידי משה, שהיה נביא ה', מכל מקום מצד החכמה, שהיא גדולה מן הנבואה, השלמת התורה על ידי השכל, שהוא מברר הכל. 
וזה אמרם (מכות כב:) כמה טפשאי הנהו גברי, דקיימי מקמי ספר תורה, ומקמי תלמיד חכם לא קיימי. הרי בתורה כתיב (דברים כה, ג) "ארבעים יכנו", ואתו רבנן ובצרי חדא. דבר זה מורה על הדברים שאמרנו, כי בירור התורה הוא על ידי חכמים שיש להם שכל נבדל 79, והשכל למעלה מן הנבואה, והשכל מברר הכל 80. לכך הטועים האלו 81 לא ידעו ולא יבינו בחכמה. כי אילו היו מתחכמים גם כן בבריאה, היו רואים לפניהם דבר זה, כי כל הדברים הם שיושלמו על ידי האדם השכלי. וכך התורה באה לעולם כמו שבאו לעולם כל הדברים הטבעיים, שלא באו לעולם מבוררים לגמרי, רק כי האדם השכלי צריך לברר אותם 82. וזה כי השם יתברך ברא הכל בחכמה ובדעת 83, והחכמה והדעת הוא שכל בלבד, ודבר זה הבירור והזיכוך לכל אשר נברא 84. ומכל מקום כיון שיוצא הכל לעולם בטבע 85, לא יצא הכל אל הפעל, כמו שהוא ראוי לפי השכל, אשר הוא ברור 86. ולכך השכל צריך לברר ולזכך הכל, כמו שאמרו (ב"ר יא, ו) כי הכל צריך תקון על ידי האדם שהוא שכלי, כמו שנתבאר למעלה 87. וכן התורה השכלית, שבאה למשה בנבואה, לא באה כל כך בבירור ובזכוך פירוש הדברים, ועל ידי החכמים התורה היא בירור וזכוך הנבואה. ולכך אוי לאלו האנשים חסרי דעת וריקי השכל. וראוי שכל אדם אשר הוא אוהב את התורה להרחיקם בתכלית הרחקה 88. והנה זמן רב אשר לא נמצא אחד שנפתה וקבל הטעאה* מהם 89. ומזה תראה הבליהם וטעותיהם, אשר אין ראוי להשיב על טעותם. כי אלו האנשים בחרו בחסרון ידיעה לגמרי, כמו שאמרנו. כי בשביל שלא ידעו, וחסרו תבונה ודעת, אינם רוצים לשמוע דברי חכמים. ודי בזה 90. 
בזה הפרק נבאר לך 1, עם שהוא יתברך בטל כתר שולטן מעל ראשינו 2, ובין האומות ירודים ושפלים נתן אותנו 3, גם בית המקדש חרב בעוננו, ופסק קרבן ניחוחנו 4, הלא הכתר 5 שהוא גדול מכל כתר, ושלטן מכל שלטן, לא סר מעלינו 6. ועם כי מעט אנו יודעין ממנה 7, הלא מצער היא ותחי נפשנו 8. 
ובספרי 9 "בי מלכים ימלכו" (משלי ח, טו). היה רבי שמעון בן אלעזר אומר, מי גדול, הממליך או המלך 10. העושה שרים, או העושה שררה, הוי אומר העושה שרים. כל עצמם של שני כתרים, כתר כהונה וכתר מלכות, אינם באים אלא מכחה של תורה, שנאמר (שם) "בי מלכים ימלוכו בי שרים ישורו". הוי אומר, כל מי שזוכה לתורה, מעלה עליו הכתוב כאלו שלשתם מונחים וזוכה לכלם. וכל מי שאינו זוכה לתורה, מעלה עלילו הכתוב כאילו שלשתם מונחים ולא זכה לאחד מהם, עד כאן. 
וביאור זה, כי האדם מצד שהוא בעל חומר, אין ראוי אל המלכות ואל הכהונה. כי מצד החומר ראוי אל האדם הפחיתות והשפלות 11. ולכך המלכות והכהונה מתחייב מן התורה 12. כי התורה היא שכלית 13, והשכל במה שהוא שכל מתעלה במדרגתו, ואליו נמשכו שאר מדרגות אשר הם למטה הימנו 14. כמו כאשר נמצא מלך, אשר מדרגתו על הכל, אי אפשר שלא ימצאו* שרים עמו, שיש להם מדרגה יותר קטנה, וזה מתחייב מן מדרגת המלך 15, והם נטפלים עם המלך. ואין השרים עיקר, רק המלך הוא עיקר, ועמו נמצאים השרים 16, והרי המלך עושה שרים. וזה שאמר כי התורה ממליך מלכים והשרים, כי לפי מדרגות התורה העליונה, מתחייבים עמה שאר מדרגות של גדולה וחשיבות, כמו המלכות והכהונה, ובזה התורה ממליך מלכים וכל שררה בעולם 17. וזה שאמר שכאשר יש לו תורה, כאילו זכה לכל הכתרים. כיון שבכח התורה כל המדרגות כלם, כמו שבכח המלך כל השררות, כיון שנמצא מאתו הכל. וכן התורה, כאשר יש לו התורה, כאילו זכה בכלם, כיון שנמצא הכל מכח המדרגה העליונה הזאת, הרי זכה בכל הכתרים 18. וכן אם לא זכה לתורה, לא זכה לדבר כלל. כי אין האדם מצד עצמו ראוי לשום גדולה ומעלה 19, רק כאשר יש לו התורה, אז נמשכו אליה שאר מדרגות. כמו שאין ראוי שיהיה במדינה שרים מושלים מצד עצמם, רק אל המלך ראוי לחלק שררה לכל* בעלי השררה. וכאשר* המלך נמצא, אז נמצאים* עמו השרים. ולפיכך אם אין נמצא בו התורה, כאילו לא זכה באחת מהן, כיון שבצד עצמם אין מציאות להם, כמו שהתבאר 20. ודברים אלו ברורים, כאשר תבינם תשמח בחלקך, ותדע כי כתרך גדול מכתרם (אבות פ"ו מ"ו) 21. כי התורה היא כתרנו* ותפארתנו וכחנו 22. 
בפרק קמא דברכות (ח.), אמר רבי חייא בר אבא 23 משמיה דעולא, מיום שחרב בית המקדש אין לו להקב"ה בעולמו* אלא ארבע אמות של הלכה. וביאור זה, כי אין להקב"ה בעולם הגשמי, באשר* הגשמי נבדל מן הקב"ה 24, ואין ראוי שיאמר בדבר רוחני שהוא גשמי 25. והדבר אשר הוא להקב"ה, הוא ארבע אמות של הלכה. פירוש, ההלכה הם דברי תורה שהם באמת כך פירושם, לא יטו* ימין ושמאל מן האמת. ולפיכך נקרא 'הלכה', שההולך בדרך אינו נוטה מן היושר, לא לימין ולא לשמאל. כך דבר ההלכה* אינו נוטה מנקודת האמת 26. 
וכאשר בחר הקב"ה, בחר בארץ ישראל, שהוא באמצע העולם, ובחר אחר כך במקדש שהוא באמצע ארץ ישראל 27. ודבר זה מפני שכל דבר שהוא נוטה מן האמצע, אינו ראוי לקדושה. כי כבר אמרנו פעמים הרבה מאד, שכל דבר שיש* לו רוחק מתיחס אל הגשמי, שהגשם יש לו רוחק 28. אבל האמצעי בשביל שאין לו רוחק, שהרי הוא באמצע, מתיחס אל הדבר הנבדל 29. ומפני זה בית המקדש הוא הקדוש, מפני שבית המקדש הוא באמצע. וזה אמרם בספרי (ר"פ בהעלותך) "אל מול פני המנורה יאירו שבעת הנרות" (במדבר ח, א), מכאן אמר רבי נתן האמצעי 30 משובח 31. ומפני שבית המקדש הוא קדוש, הוא אל השם יתברך, כי דברים הגשמיים הם רחוקים מן השם יתברך 32. 
וכאשר חרב בית המקדש בעונינו, אין לו להקב"ה אלא ארבע אמות של הלכה. כי ההלכה הוא הדרך אשר הוא האמת בעצמו, בלי נטיה מן האמת כלל 26. ולכן יש אל ההלכה משפט האמצעי לגמרי 33. ולכך אמר 'אין להקב"ה בעולמו אלא ארבע אמות של הלכה'. כמו שהיה בוחר הקב"ה במקדש, שהוא ראוי אל הקדושה מצד שהוא באמצע העולם, אשר האמצעי אין לו רוחק, אשר הרוחק מתיחס אל הגשמי, ולכך בחרו. וזה גם כן שייך אל ההלכה, כי ההלכה היא השכל הפשוט לגמרי 34, אין לו שום התיחסות אל הגשמי. אבל דבר שאינו הלכה, כיון שאינו שכל גמור, יש לו התיחסות אל הגשמי. ואם הוא שכל במה 35, מכל מקום אינו שכל גמור, ולפיכך אין להקב"ה רק ארבע אמות של הלכה. כי מצד שהלכה הוא שכל פשוט לגמרי, לכך המקום שבו* ההלכה הוא להקב"ה גם כן. כי הדבר שהוא נבדל, הוא לחלקו של הקב"ה, כמו שאמרנו* למעלה 36. אבל שאר חכמות, כבר התבאר למעלה בפרקים 37, שאף אם הוא משיג דבר לאמתתו, תהיה ההשגה במלאכים וכיוצא בהם, אין ההשגה נבדלת מכל וכל, רק מצטרפת אל ענין גשמי, כמו שהתבאר למעלה 38. וכן אם תהיה ההשגה בתורה, אם לא תהיה השגה להלכה, אין זה נבדל לגמרי. ודבר זה גם כן בארנו למעלה (פי"ד) אצל 'איזה פרשת דרכים, תלמיד חכם דמסיק שמעתתא אליבא דהלכתא' (סוטה כא.), עיין שם 39. 
ומה שאמרו 'ארבע אמות של הלכה', ולא אמרו 'מקומה של הלכה'. מפני שבא לומר כי מקום הלכה נבדל מן העולם הזה, והוא להקב"ה 40, ואין מקום פחות מארבע. ודבר זה בארו במסכת סוכה (ג.) כי אין מקום חשוב פחות מארבעה 41. כלומר שאין מקום שיהיה נחשב מקום בפני עצמו בפחות מארבע 42. לפעמים הוא ארבעה טפחים, ולפעמים הוא ארבע אמות שיהיה נחשב מקום בפני עצמו, הכל לפי הראוי 43. וכאן אין שייך ארבעה טפחים, רק ארבע אמות, כי שייך למוד התורה בארבע אמות, ואין כאן מקום זה 44. 
והתבאר לך כי התורה בגלותנו מקום מקדשנו* 45, ואין הענין תולה במעשה מרכבה ומעשה בראשית 46, רק כי קרוב הדבר בפיך ובלבבך לעשותו (דברים ל, יד), היא ההלכה בכל מצות התורה, ובארבע אבות נזיקין (ב"ק ב.) ובארבעה שומרים (שבועות מט.), לא בשאר חכמות 47. 
וכמו שהתורה מקום מקדשנו, כך התורה קרבן ניחוחנו. ובפרק בתרא דמנחות (קי.), אמר ריש לקיש, "זאת התורה לעולה למנחה" (ויקרא ז, לז), כל העוסק בתורה כאילו הקריב עולה ומנחה. אמר רבא, האי "לעולה למנחה", 'עולה ומנחה' מבעיא ליה 48. אלא אמר רבא, כל העוסק בתורה אינו צריך לא עולה ולא מנחה ולא חטאת ולא אשם 49. אמר רבי יצחק, מאי דכתיב (ויקרא ו, יח) "זאת תורת החטאת", (ויקרא ז, א) "זאת תורת האשם". כל העוסק בתורת חטאת 50, כאילו הקריב חטאת. וכל העוסק בתורת אשם, כאילו הקריב אשם, עד כאן. 
ואין טעם הדבר מה שאמר 'כל העוסק בתורת חטאת כאילו הקריב חטאת', שהתורה עומדת במקום אותה מצוה עצמה. שאם כן הוה ליה לומר 'העוסק בתורת סוכה' גם כן דהוא 'כאילו עשה סוכה'. ו'העוסק בתורת לולב כאילו עשה לולב', ולמה אמרו 'העוסק בתורת חטאת ועולה'. ודבר זה בארנו בחבור גבורות ה' (פ"ח) בפרשת ברית בין הבתרים (בראשית טו, ט-כא), וזה מפני שהקרבן הוא הקירוב והחבור בו יתברך 51, ומפני כך האדם יוצא מן החטא, אשר החטא הוא התרחקות מן השם יתברך 52. וכאשר הוא מביא קרבן אל השם יתברך, יש לו קירוב אל השם יתבר, ולכך הוא יוצא מן החטא 53. ודבר זה גם כן בארנו בחבור באר הגולה באריכות 54, ובכמה מקומות 55. 
וזה אומרם כאן 'כל העוסק בתורה אין צריך לא חטאת וכו''. ודבר זה, כי התורה היא שכלית נבדל מן החמרי 56, והחטא הוא חמרי נבדל מן השכל 57. וכשהוא עוסק בתורה, דבר זה הוא הסתלקות הגוף, ואז אין נמצא החטא שהוא מצד החומר 58. ולכך אמר שאין צריך לו קרבנות, אשר באים לכפר על מעשה גוף, כי מצד הגוף הגשמי החטא נמצא 59. 
ורבי יצחק אמר, כל העוסק בתורת חטאת כאילו הקריב חטאת עצמו, והעוסק בתורת אשם כאילו הקריב אשם עצמו. ודבר זה יותר מעלה לתורה. כי לרבא צריך שיהיה עוסק ומתמיד בתורה. אבל לרבי יצחק רק שעוסק בתורת חטאת לבד כאילו הקריב חטאת. וזה, כי אין ענין הקרבן רק ההתדבקות בו וההתקרבות אליו יתברך, כמו שאמרנו. וכאשר עוסק בתורת חטאת, יש לו אותו התקרבות עצמו אשר קונה על ידי החטאת 60. ולכך העוסק בתורת חטאת כאילו הקריב חטאת 61. 
ועוד שם (מנחות קי.) "שיר המעלות וגו' העומדים בבית ה' בלילות" (תהלים קלד, א), אמר רבי יוחנן, אלו תלמידי חכמים העוסקים בתורה בלילות, כאילו עוסקים בעבודה, עד כאן. ודוקא בלילות, לפי שהלילה מיוחד להתחברות עם השם יתברך ביותר 62. ולפיכך נחשב כאילו עובד עבודה אל השם יתברך, שהעבודה אל השם יתברך הוא התקרבות אל השם יתברך, כמו שהתבאר למעלה. ולכך אמר 'כל העוסק בתורה בלילה' דוקא 63. 
עוד שם (מנחות קי.) "לעולם זאת על ישראל" (דה"י ב ב, ג), אמר רב גידל אמר רב, זה מזבח בנוי, ומיכאל שר הגדול עומד ומקריב עליו קרבן. ורבי יוחנן אמר, אלו תלמידי חכמים העוסקים בעבודה, מעלה עליהם הכתוב כאילו נבנה בית המקדש בימיהם. פירוש, הכתוב שאמר "לעולם זאת על ישראל" רוצה לומר שהקרבן הוא מכפר לעולם 64. ולפיכך אמר רב גידל אמר רב, שמיכאל השר הגדול הוא מקריב קרבן 65. שעל ידי המלאך הזה השבת העלול 66, הם ישראל שהם העלול הראשון מן השם יתברך 67. וכאשר העלול הוא שב אל עלתו, אל זה נמשך הכל 68, עד שהוא יתברך יחיד ואין זולתו 69. וכל זה סתרי החכמה בענין הקרבן, שהוא השבת העלול אל העלה על ידי הכהן 70, שהוא המקריב אל השם יתברך, כאשר ידוע ממדרגת הכהן שעל ידו השבת העלול אל העלה 71. וכבר בארנו זה גם כן בחבור גבורות ה' (פס"ט), עיין שם 72. ודבר זה הוא כפרה על ישראל. כי כמו כאשר מקריבים למטה והוא כפרה על* ישראל, כן דבר זה מה שמיכאל מקריב למעלה הוא* על ישראל דוקא כפור, ואי אפשר לפרש יותר 73. 
ואמרו במדרש 74 כי קרבן הזה הוא נשמותיהן של צדיקים, שמקריב על המזבח. וזה מפני שהצדיקים מקריבים עצמם אל השם יתברך, ולכך מקריב נשמותיהן על המזבח, והוא השבת העלול אל העלה, ולכך ראוי שיהיה דבר זה כפרה על ישראל דוקא 75. 
ואל יקשה לך מהא דאמרינן במדרש (תנחומא צו, א), ובארנו אותו בחבור גבורות ה' 76, "מי בשחק יערוך לה' ידמה לה' בבני אלים" (תהלים פט, ז), אמר הקב"ה, אילו הייתי מבקש קרבן, הייתי אומר למיכאל וגבריאל, והיו מקריבין לפני וכו' 77. מוכח שאין הקרבת קרבן למעלה. כך* פירושו; אילו הייתי חפץ בקרבן זולת בשביל כפרת ישראל, שכל הקרבנות הם כפרה על ישראל. ובלעם היה סבור כי הקב"ה חפץ בקרבן בלבד. ועל זה השיב, אם הייתי חפץ בקרבן הייתי אומר למיכאל וגבריאל להקריב קרבן לפני, ולמה צויתי לישראל. אלא בשביל שאין הקב"ה מקבל קרבן רק מישראל, כמו שהתבאר הטעם בחבור גבורות ה' 78. וכן מה שהמלאך מקריב קרבן למעלה הוא כפרת ישראל, כמו שאמר (דה"י ב ב, ג) "לעולם זאת על ישראל" כפור. ועוד, הלא הקרבן הזה עצמו נשמותיהן של צדיקים, והם ישראל עצמם. סוף סוף לא* היה קרבן רק מישראל, שמהם מקבל השם יתברך קרבן. והדבר הזה מבואר למי שיודע סודי התורה איך הקרבנות אינם רק מישראל 79. ולכך הקרבן הזה שהוא מקריב מיכאל, כפרה על ישראל. 
ורבי יוחנן סבר, כי מה שאמר "לעולם זאת על ישראל" כפור, זהו תלמידי חכמים העוסקים בעבודה, כאילו נבנה בית המקדש בימיהם. וזה כי על ידי תלמידי חכמים העוסקים בעבודה, הוא 80 השבת העלול אל העלה. כי דין הקרבן שעוסקים בה תלמידי חכמים, באיזה ענין השבת העלול אל העלה, וזהו ענין העבודה, שבה יסודר באיזה ענין השבת העלול על העלה 81. ולכך תלמידי חכמים העוסקים בעבודה, כאילו נבנה בית המקדש בימיהם, אשר בנין בית המקדש והקרבן עליו הוא השבת העלול אל העלה 82. 
יהי רצון שיבנה בית המקדש במהרה* בימינו, "וערבה לה' מנחת יהודה וירושלים כימי עולם וכשנים קדמוניות* (מלאכי ג, ד). 
תם 

