(1) צריך ביאור מדוע מנסח מצוה זו בצורת לא תעשה ["ח"ו לומר אין אלקים"], ולא בצורה חיובית, וכמו שכתב בריש פרק לו, וז"ל: "המצוה הראשונה, להאמין כי יש סבה והתחלה ראשונה... וזה שנאמר 'אנכי ה' אלקיך'". וראה הערה 17. (2) לשונו למעלה ר"פ לו: "כי המצוה הראשונה להאמין כי יש סבה והתחלה ראשונה נמצא במציאות, וזה שנאמר 'אנכי ה' אלקיך וגו''. ומי שאינו מאמין בדבר זה, הרי הוא כופר בעיקר. ואחר זה 'לא יהיה לך אלהים אחרים', שלא ישתתף שום אלהות עמו, אף כי הוא מודה במציאות הסבה הראשונה שהוא התחלת הכל. ואם עובד אלהים זולתו, שיאמר אף כי יש סבה ראשונה, יש לאדם מנהיג זולת הסבה הראשונה, עובר בזה אזהרת 'לא יהיה לך'. ודבר זה הוא למטה מן הדבור הראשון. כי העובד זולתו, אף כי אינו כופר במציאות הסבה הראשונה, מכל מקום הוא ממעט מן הסבה הראשונה, במה שהוא עובד זולתו, שהוא יתברך הכל ואין זולתו. ולכך העובד זולתו, אינו נותן אל השם יתברך מדרגה זאת, שהוא הכל ואין זולתו". וראה שם הערה 9. (3) יסוד זה מתבאר היטב בריש דרשת שבת הגדול [קצג.], שכתב שם: "אי אפשר שיהיה שום נמצא שיהיה נברא לעצמו. שהדבר הזה לא יתן השכל שיהיה שום נברא בשביל עצמו. שאם כן היה נראה ח"ו שיש דבר זולת הש"י. וכן אמר הכתוב [דברים ד, לט] 'וידעת היום והשבות אל לבבך כי ה' הוא האלקים בשמים ממעל ועל הארץ מתחת אין עוד'. ואין הפירוש 'אין עוד' כי אין עוד אלהים. אבל פירושו כי אין עוד דבר בעולם רק הש"י. כי כל הנבראים לא נבראו אלא למענהו יתברך. ואם לא כן לא היה נברא אותו נברא בעולם... ולפיכך אמר 'אין עוד', כלומר כי אין בריאה עוד בנמצא, רק הכל הוא לשבח ולפאר השם יתברך... אבל אם היה ח"ו דבר שעומד לעצמו... היה נראה כאילו היה דבר ח"ו זולת השם יתברך". וכן כתב בדר"ח פ"א מ"ב [כז:], וז"ל: "כי אם נמצא לעצמו הרי יש ח"ו דבר זולת השם". והובא למעלה פט"ז הערה 67. (4) בזה חוזר לדבור "אנכי". (5) וכנגד זה נאמר "אנכי ה' אלקיך". (6) וכנגד זה נאמר "לא יהיה לך". ומה שכתב "והעושה אלהים אחרים, כיון שעושה אלהים, כאילו יש דבר זולתו", נראה שכוונתו לומר, שכל עוד שהנמצא עומד לעבודתו יתברך, אין בכך חריגה מה"אין עוד", וכפי שביאר בדר"ח פ"א מ"ב [כז:]: "כי אין ראוי לשום דבר שיהיה לו מציאות כי אם אשר הוא אל השי"ת... ודבר זה ביארו חכמים ז"ל [יומא לח.] באמרם 'כל מה שברא הקב"ה בעולמו, לא ברא אלא לכבודו'... כי אם נמצא לעצמו הרי יש ח"ו דבר זולת השם. ובמה שהוא לכבוד הש"י לעבדו, הרי בזה הוא למענהו... כי מה שעובדין אל השי"ת, בזה העולם הוא אל הש"י, ואינו העולם דבר לעצמו, שיאמר ח"ו שיש מציאות זולת השם יתברך". אך כאשר הנמצא אינו מצטרף לעבודתו יתברך, אלא עומד בפני עצמו [שנעשה לאלוה], יש בכך חריגה מה"אין עוד" של הקב"ה. וזהו שכתב כאן "כיון שעושה אלהים, כאילו יש דבר זולתו". (7) לשון הרמב"ם בסה"מ מצות לא תעשה א: "מצוה א היא שהזהירנו מהאמין באל אחר זולתו, והוא אמרו יתעלה 'לא יהיה לך אלהים אחרים על פני'". ובהלכות יסודי התורה פ"א ה"ו כתב: "כל המעלה על דעתו שיש שם אלוה אחר חוץ מזה, עובר בלא תעשה, שנאמר 'לא יהיה לך אלהים אחרים על פני'". ולשון הסמ"ג לאוין א, הוא: "המצוה הראשונה שלא לעלות במחשבה שיש שום אלוה זולתי ה', שנאמר 'לא יהיה לך אלקים אחרים על פני'". ולשון המהר"ל כאן כלשון הסמ"ג. (8) לשון הראב"ע הארוך שם: "והנה זאת המצוה שהיא 'לא יהיה לך', היא בלב גם בפה. כי אין בתורה מצות לא תעשה בלב כי אם זו. כי אדם אומר לפני עדים כי הוא הולך לרצוח או לנאוף, לא יהרג בעבור דבורו, אם לא עשה מעשה. והאומר 'נלכה ונעבדה אלהים אחרים' [דברים יג, ז], צוה הכתוב 'כי הרג תהרגנו' [שם פסוק י]". (9) לשון המכילתא שם: "'לא יהיה לך', למה נאמר, לפי שנאמר [שמות כ, ד] 'לא תעשה לך פסל וכל תמונה', אין לי אלא שלא תעשו. העשוי כבר מנין שלא יקיים, תלמוד לומר 'לא יהיה לך'". והובא ברש"י שמות כ, ג. וראה גו"א שם [אות ט] שהאריך בזה טובא. וכן הוא בגו"א ויקרא פי"ט אות יד. (10) כמו "לא תאמץ את לבבך" [דברים טו, ז], "לא תשנא את אחיך בלבבך" [ויקרא יט, יז], וכיו"ב. (11) ובגו"א שמות פ"כ אות ט [ד"ה ואם] כתב: "ד'לא יהיה לך' צריך, שלא תאמר דוקא שלא יעשו אחרים לכם, אבל אם נעשה בלא דעתו והוא קנאו, מותר לקיימו, תלמוד לומר 'לא יהיה לך'". (12) פירוש - הגמרא שם מביאה מעשה באחד שאמר לו אביו לעלות לבירה והבא לי גוזלות, וקיים שם גם מצות שלוח הקן, ובחזרתו נפל ומת. והגמרא שם דנה בסבת מיתתו. ועל כך העלתה הגמרא אפשרות "ודלמא מהרהר בעבודה זרה הוה, דכתיב 'למען תפוש את בית ישראל בלבם', ואמר רב אחא בר יעקב, זו מחשבת עבודה זרה". (13) מביא מעצמו תשובה אפשרית לשיטות הרמב"ם והסמ"ג. (14) "מחשבה רעה אין הקב"ה מצרפה למעשה" [לשון הגמרא בחולין שם]. אך מצאנו שאדם נענש על דיבור, וכמו נביא שקר [דברים יח, כ], עדים זוממין [דברים יט, יט], מוציא שם רע [דברים כב, יח], ועוד. ולכך היינו מעמידים הפסוק "לא יהיה לך" בדבור, ולא במחשבה. (15) "לא יהיה לך". (16) ואע"פ שאין דנים דברי תורה מדברי קבלה [נדה כג.], ואיך נלמד מהנאמר ביחזקאל [שיש עונש על מחשבת ע"ז] לנאמר בתורה. נראה שכאן הוי בגדר גלוי מילתא בעלמא, שהרי פשוטו של המקרא "לא יהיה לך" כולל אף איסור במחשבה, ורק העמדנו בתחילה שאיירי בדבור ולא במחשבה משום "דלא מצינו שנענש על המחשבה" [לשונו כאן]. אך לאחר הגלוי מיחזקאל שנענשים בע"ז אף על מחשבה, שוב חוזר הפסוק "לא יהיה לך" למשמעותו הפשוטה, שמדובר אף במחשבת ע"ז. ודבר שהוא גלוי מילתא בעלמא - למדים דברי תורה מדברי קבלה [ב"ק ב:]. (17) לשונו למעלה בהקדמה [ד"ה ומפני זה]: "אין מצות עשה רק בדבר שיש בו מעשה, שהרי נקרא 'מצות עשה', שחייב לעשות". וא"ת, והרי ישנן מצות רבות שאינן במעשה, אלא במחשבה, וכמו מצות אהבת ה', יראת ה', איסור שנאת אח בלב, וכיו"ב. [וראה בביאור הלכה סימן א (ד"ה הוא כלל) בהעתקת לשון החינוך בהקדמתו, שהביא שישנן שש מצות תמידיות ש"כל רגע שיחשוב בהן קיים מצות עשה", עיי"ש]. וכיצד כתב בהקדמה ש"אין מצות עשה רק בדבר שיש בו מעשה". וראה למעלה בהקדמה הערה 14, במה שנתבאר שם על פי דבריו בגבורות ה' פס"ב בנוגע לברכת המצות. אמנם כאן לא איירי לגבי ברכת המצות, אלא גבי המצוה עצמה, ועם כל זה כתב שגדר "מצות עשה" הוא רק במעשה, ולא במחשבה. וראה בשו"ת ארץ צבי סימן פו [ד"ה ונלע"ד], שהביא את דברי המהר"ל הללו שמצות צריכות מעשה, וקישר את זה לדברי האבני נזר אור"ח ח"א סימן מ סק"ו, שהיורש ס"ת לא קיים מצות "כתבו" [דברים לא, יט, סנהדרין כא:], משום שחיסר את מעשה הרכישה. אך עכ"פ טעמא בעי לבאר את שיטת המהר"ל. ושמעתי לבאר, שהרגשות של אהבה יראה ושנאה, אף הן נחשבות בגדר "מעשה","אלא שהן מעשים בלב, ובכך גם המהר"ל מודה שהן נחשבות למצות עשה. אלא כוונתו לשלול ממחשבה בלבד שתחשב למצות עשה, שהמושכלות הנמצאות במחשבת האדם, אינן בגדר מעשה. ודייק לה, שפתח את הפרק הזה באומרו שמצות עשה של "אנכי" היא "שלא חס ושלום לומר אין אלקים". והרי הדבור "אנכי" הוא מצות עשה, ומדוע ביאר אותו שלא לומר אין אלקים, והוא לשון של לא תעשה. אלא שלא מספיק לומר שיש כאן מצוה לדעת שיש אלקים [וכפי שמשמע מדבריו בריש פרק לו], כי אין בזה די בכדי להחשב למצות עשה. אלא בהכרח שיש כאן ציווי המתבטא בעשיה, והוא שלא לומר אין אלקים, ולאו הבא מכלל עשה הוא עשה [פסחים מא:]. (18) לשון הרמב"ן שם: "יאמר שלא יהיה לנו בלתי השם אלהים אחרים מכל מלאכי מעלה ומכל צבא השמים הנקראים אלהים... והיא מניעה שלא יאמין באחד מהם ולא יקבלהו עליו באלוה, ולא יאמר לו אלי אתה [סנהדרין ס:]". (19) פירוש - נאמר בתחילה [שמות כ, ג] "לא יהיה לך אלהים אחרים על פני". ולאחר מכן נאמר [שם פסוק ד] "לא תעשה לך פסל". ולאחר מכן נאמר [שם פסוק ה] "לא תשתחוה להם ולא תעבדם". ואם כן לרמב"ן הפסוק הראשון ["לא יהיה לך"] עוסק בקבלת ע"ז לאלוה באמירת "אלי אתה". (20) לשון הרמב"ם בהלכות עבודת כוכבים פ"ג ה"ט כתב: "העושה עבודת כוכבים לעצמו... ולא עבדה לוקה, שנאמר 'לא תעשה לך פסל וכל תמונה'". הרי ש"לא תעשה לך פסל" אינו כולל קבלת אלוה. אמנם הרמב"ן גופיה נזהר מזה, שכתב בהשגותיו לספר המצות ל"ת ה: "ואיננו לאו בעשיית הצלמים כנראה מפשט הברייתא השנויה במכילתא. אבל כולן ["לא יהיה", "לא תעשה", "לא תשתחוה"] לאוין בעבודה זרה עצמה. כלומר בעובד אותה. אמר לא יהיה לך אלהים מכל צבא השמים לקבלו עליך באלהים ולומר לאחד מהם 'אלי אתה'. וכן בכל מקום יתפוס בע"ז כלשון הזה 'פן תשחיתון ועשיתם לכם פסל תמונת כל סמל' [דברים ד, טז], 'והשחתם ועשיתם פסל תמונת כל' [שם פסוק כה]. ואין הכוונה בעשייתם, אלא בעבודתם והקבלה באלהות שלהם". וראה הערה 39. (21) והיה מן הראוי לאחר את הפסוק "לא תעשה לך פסל" [שאינו מקבל אלוה] לבסוף, אחרי הפסוקים "לא יהיה לך" ו"לא תשתחוה להם" [שמקבל אלוה]. אך למכילתא לא קשיא, כי שני החלקים הראשונים ["לא יהיה לך" ו"לא תעשה לך"] אינם עוסקים בקבלת אלהות, ורק מהפסוק "לא תשתחוה להם ולא תעבדם" מדובר בקבלת אלהות. (22) שלא ישתחוה לפסל שעשה. (23) אף לפני הפסוק "לא יהיה לך", והדבור השני יתחיל במלים "לא תעשה לך פסל", וכפי שהקשה בסמיכות למעלה. (24) כפי שאכן ביאר הספורנו פסוק זה: "לא תעשה לך פסל - אפילו שלא לעבדו". וראה תורה שלמה אות קלד. אך המהר"ל חולק על זה. וראה הערה 46. (25) כפי שביאר המכילתא "'לא יהיה לך' למה נאמר, לפי שנאמר 'לא תעשה לך פסל ןכל תמונה', אין לי אלא שלא תעשו, העשוי כבר מנין שלא יקיים, תלמוד לומר 'לא יהיה לך'". וכן פירש רש"י שם בחומש. ויובא מיד בסמוך. וראה הערה 11. (26) פירוש - הרמב"ן חלק על המכילתא, וביאר ש"לא יהיה לך" אינו עוסק באיסור קיום ע"ז, אלא באיסור קבלת אלהות בדבור. (27) לשונו בגו"א שמות פ"כ אות ט: "כי לשון 'יהיה' נאמר שלא יהיה הווייה וקיום לעבודה זרה". וכמו שדרשו על הפסוק [ר' דברים כד, ב] 'ויצאה והיתה' 'מקיש הויה ליציאה" [קידושין ה.], "הויה - קידושין, שמהוה בהן עצמה לבעל" [רש"י גיטין כא:]. (28) ד"ה ואין כך, שאם כונת המקרא היתה לקבלת אלהות, היה צריך להאמר "לא יהיה בלבבך אלהים אחרים", ואז תיבת "יהיה" לא היתה מתפרשת לכשעצמה [מלשון הויה], אלא שלא יקבל על עצמו אלהים אחרים. וראה הערה 35, שהרמב"ן משוה "לא יהיה לך" ללשון "והיה ה' לי לאלקים" [בראשית כח, כא], שבשניהם איירי בקבלת אלקות. (29) דברי המכילתא. (30) רבי יוסי, שיובא בתורת כהנים בסמוך. (31) לשון הגו"א ויקרא פי"ט אות יד: "כלומר שיש כאן אזהרה על העושה, ואזהרה למי שנעשה לו, כדכתיב 'לכם'. וממילא העושה ע"ז לאחר עובר העושה משום 'לא תעשו', ועובר מי שנעשה לו משום 'לא לכם'". ולשון הרא"ם שם: "פירוש האי 'לא תעשו לכם' שתי אזהרות הן; לא תעשו אתם לאחרים, ולא אחרים יעשו לכם... כאילו אמר לא תעשו ולא לכם, דמ'לא תעשו' משמע אתם לאחרים, ומ'לא לכם' משמע אחרים לכם". (32) חסר כאן לשון התו"כ, שאמרו בסוף דברי ת"ק: "מכאן אמרו העושה ע"ג לעצמו עובר משום שתי אזהרות; משום 'לא תעשו', ומשום 'לא לכם'. רבי יוסי אומר משום שלש", וכמו שמבאר והולך. (33) "ודעת רבי יוסי כדעת המכילתא שלאו ד'לא יהיה לך' הוא על קיום אליל בביתו" [לשון המלבי"ם בתו"כ שם, אות ט]. (34) והלכה כרבים [ברכות ט.]. וראה למעלה פי"א הערה 93, ופי"ג הערה 92. (35) לשון הרמב"ן [שמות כ, ג]: "ולפי דעתי שאין הלכה כדברי זאת הברייתא, וכדברי יחיד היא שנויה. שכך שנינו בספרא [ומביא הספרא שהובא כאן]... הרי שרבי יוסי יחיד במקום רבים הוא האומר כי 'לא יהיה לך' אזהרה למקיים ע"ג, ודברי תנא קמא אינו כן". ובהשגותיו לספר המצות מל"ת ה כתב: "הנה לדעת רבי יוסי 'לא יהיה לך' אזהרה בעושה הצלמים, והוא כלשון 'ונחלה לא יהיה לו', [דברים יח, ב], שהוא בקנין הנכסים, והוא דעת הברייתא השנויה במכילתא כפי משמעה. ולדעת תנא קמא אינו כן, אבל יהיה המניעה מהודות האלהות לזולתו יתעלה, מלשון 'והיה ה' לי לאלקים' [בראשית כח, כא]. וההלכה היא כתנא קמא". (36) פירוש - גם לדעת ת"ק "לא יהיה לך" אוסר קיום ע"ז, אלא שפליגי באופן שקיים ע"ז בטרם נעבדה, שאז לדעת ת"ק אינו חייב. אך במקיים ע"ז לאחר שנעבדה, לכו"ע עובר מחמת הפסוק "לא יהיה לך". וכן כתב בגו"א שמות פ"כ אות ט [ד"ה והך], וז"ל: "ואליבא דכולי עלמא הך קרא ד'לא יהיה לך' ללמד שלא יקיים... אתיא הך מכילתא אליבא דכולי עלמא, אף לרבנן". ושם ביאר מדוע מ"מ רבנן אמרו שבעושה ע"ז לעצמו אינו עובר משום "לא יהיה לך". (37) ולכך נקט רבי יוסי שהעושה ע"ג לעצמו עובר בשלש אזהרות, כי כבר בשעת העשיה עובר על "לא יהיה לך". אמנם ת"ק סובר שבשעת העשיה עדיין לא עבר על "לא יהיה לך", אלא רק משעבדה. וראה מלבי"ם שמות כ, ד. (38) לשון הרמב"ן שם: "ואם כן תהיה זו ["לא יהיה לך"] מצות לא תעשה בלבד, אזהרה למקיים ע"ג ברשותו, ואין בה מיתת בית דין. ולמה הקדים הקיום, שהוא בלאו, להשתחואה ועבודה, שהם בכרת ומיתת בית דין". ודינים אלו מפורטים בסנהדרין ס:, וברמב"ם הלכות ע"ז פ"ג. (39) וכבר נתבאר [הערה 20] שלרמב"ן "לא תעשה לך פסל" אינו עוסק בעשיית הצלמים, אלא בעובד אותם, ולכך אף הוא במיתה. ובפירושו לחומש [שמות כ, ג] כתב: "והנה הזהיר בדבור השני תחלה שלא נקבל לנו אדון מכל האלהים זולתי ה'. ואחר כך אמר שלא נעשה פסל וכל תמונה להשתחות להם ולא לעבדם בשום עבודה בעולם... והנה כלם אזהרות מעבודה זרה, וכולן חייבי מיתות, ואין בפסוק הזה אזהרה לעושה ע"ג שלא עבדם". (40) של "לא תעשה לך פסל". (41) והכתוב נאמר בהתאם למהלך של שלבי עבודה זרה; מתחילה עושה, ולאחר מכן משתוה ועובד. וממילא הפסוק כתוב באופן של "בקטן החל ובגדול סיים"; מתחיל בחיובי לאוין, ומטפס ועולה לחיובי מיתה. (42) פירוש - כשם שהלאו של "לא תעשה לך" משתייך לשלבי הע"ז, כך הלאו של "לא יהיה לך" משתייך לשלבי הע"ז; המקיים, העושה, משתחוה ועובד. (43) פירוש - אם הכתוב הולך לפי סדר השלבים של עבודה זרה, היה לו להקדים "לא תעשה לך פסל" לתחילת הדבור, כי מתחילה עושה פסל, ולאחריו מקיימו, ולאחריו עובדו ומשתחוה לו. ולפי זה הדבור השני היה צריך לפתוח בתיבות "לא תעשה לך פסל", ולא בתיבות "לא יהיה לך". (44) כפי שנתבאר למעלה [ד"ה והרמב"ן פירש] שלרמב"ן "לא יהיה" עוסק בהמנעות מקבלת אלהות באמירה "אלי אתה". (45) "שהוא במיתה"; "לא יהיה", "לא תשתחוה", "לא תעבדם". וקושיא זו קשה יותר לרמב"ן מאשר למהר"ל. כי למהר"ל מיקומו של הלאו "לא תעשה" מוקשה מבחינת סדר השלבים של ע"ז, כי מן הראוי שיוקדם ל"לא יהיה", העוסק בקיום, אך לא שבעצם יש בכך קושי. אך לרמב"ן, מיקומו של הלאו "לא תעשה" מוקשה לא רק מבחינת סדר השלבים, אלא הוא מוקשה מבחינת מהותו. כי הלאו הקודם לו ["לא יהיה"] והלאוים שלאחריו ["לא תשתחוה להם ולא תעבדם"] מחוייבים במיתה, ואילו "לא תעשה" מחוייב במלקות. ולכך בעצם הוא אינו שייך להנתן בין "לא יהיה" ל"לא תשתחוה ולא תעבדם". (46) אך אם נעשה לשם נוי, אינו נאסר מהכתוב כאן, אלא ממקרא אחר, וכלשון הרמב"ם בעבודת כוכבים פ"ג ה"י: "אסור לעשות צורות לנוי, ואע"פ שאינה עבודת כוכבים, שנאמר [שמות כ, כ] 'לא תעשון אתי', כלומר צורות של כסף וזהב שאינם אלא לנוי, כדי שלא יטעו בהן הטועים וידמו שהם לעבודת כוכבים". ומקורו מר"ה כד: (47) פירוש - אמנם יש מחלוקת בין ת"ק לרבי יוסי במקיים ע"ז בטרם שנעבדה, אך לכו"ע המקיים ע"ז לאחר שנעבדה עובר על האזהרה של "לא יהיה לך". (48) לשון הרמב"ם בהלכות עבודת כוכבים פ"ז ה"א כתב: "מצות עשה היא לאבד עבודת כוכבים ומשמשיה וכל הנעשה בשבילה, שנאמר [דברים יב, ב] 'אבד תאבדון את כל המקומות'". ופירש רש"י שם "מכאן לעוקר ע"ז שצריך לשרש אחריה". וכן נאמר [שם פסוק ג] "ואבדתם את שמם מן המקום ההוא", ופירש רש"י שם "לכנות להם שם לגנאי, בית גליא קורין לה בית כריא". ונאמר [שמות כג, יג] "ושם אלהים אחרים לא תזכירו לא ישמע על פיך", ופירש רש"י שם "שלא יאמר לו 'שמור לי בצד ע"ז פלונית", וראה שם גו"א סוף אות י שכתב: "ואותן המטבעות הידועים הנקראים על שם ע"ז, אסור להזכירם, שהם נקראים על שם עבודה זרה". והרבה פסוקים נאמרו בתורה אודות אבוד ע"ז [שמות לד, יג, במדבר לג, נב, דברים ז, ח, כה, ועוד]. והסמ"ק מנאן לשבע מצות [סימנים לז-מג]. ובגמרא [ברכות נז:] יש תפילה לומר "כשם שנעקרה ממקום זה, כן תעקר מכל מקומות ישראל". (49) יסוד מוסד בספרי המהר"ל. וכמו שכתב למעלה ר"פ כ: "דעת חכמים, אשר אין לזוז מקבלתם ומחכמתם". וכן כתב בדר"ח פ"ה מ"ג [רכג.]: "ומדברי חכמי בעלי הקבלה אין לזוז". בהקדמה שניה לגבורות ה' [יז] כתב: "אבל רז"ל בעלי האמת ידעו בקבלתם... וכל הנוטה מדבריהם נוטה מדרכי חיים". וכ"ה בגו"א בראשית פכ"ד סוף אות מג. וראה בספר המפתח לחומש גו"א, בדברי מבוא, פרק שני, שנקבצו שם הרבה מקבילות ליסוד זה. (50) פירוש - בין אם "לא יהיה לך" עוסק בקיום צלמים [כמכילתא], ובין אם הוא עוסק בקבלת אלהות באמירת "אלי אתה" [כרמב"ן], היה מן הראוי להקדים "לא תעשה לך פסל" לפני "לא יהיה לך" מטעמים שונים; למכילתא הטעם הוא כדי שיתאים לסדר שלבי הע"ז, ולרמב"ן הטעם הוא כדי שאזהרת מלקות לא תחצוץ בין חייבי מיתה. ומ"מ הוקדם "לא יהיה לך" ל"לא תעשה לך פסל" בכדי להורות שמדובר באיסור של עבודה זרה, ומתוך כך עשית פסלים נאסרה רק לכשתעשה לשם ע"ז, וכמו שהתבאר. (51) פירוש - כי כבר נתבאר למעלה שהעיקר מתגלה בהתחלה [ראה פל"ז הערה 142], והואיל ועיקר איסור ע"ז בא להביא לביעור ע"ז מן העולם, דין הוא שהתחלת הדבור תעסוק בעיקריות זו. ולכך נאמר בתחילה "לא יהיה לך", כדי לשלול קיומו של הע"ז, ושלילה זו היא מהותה הפנימית של איסור ע"ז. (52) פירוש - הם אינם בגדר דומה להקב"ה. וכמו שנאמר [דברים כד, ב] "ויצאה מביתו והלכה והיתה לאיש אחר", ופירש רש"י שם "לאיש אחר - אין זה בן זוגו של ראשון, הוא הוציא רשעה מתוך ביתו, וזה הכניסה". הרי ש"אחר" פירושו ששונה מהמקביל שלו. (53) ומה שנקט דוקא ב"ממית ומחיה", כי פעולות אלו מורות על גבורתו יתברך, וכפי שכתב בבאר הגולה באר הששי [קיז:], וז"ל: "יציאת הנשמה הוא בגבורה. וכן הלידה... ולכך נזכרו בברכת אתה גבור לעולם ה', מלך ממית ומחיה, והכל בדין והגבורה". ובח"א לסנהדרין צב. [ג, קפו:] כתב: "הכח ויכולת שלו שהוא ממית ומחיה מוריד שאול ויעל [ש"א ב, ו]". (54) כמו שנאמר [דברים כט, כה] "וילכו ויעבדו אלהים אחרים וגו' אלהים אשר לא ידעום וגו'", ופירש רש"י שם "לא ידעו בהם גבורת אלהות". ומכלל לאו אתה שומע הן, שאלקי אמת הם אלקים שידעו בהם גבורת אלקות, וזהו "ממית ומחיה". וכן נאמר [דברים לב, יז] "יזבחו לשדים לא אלוק וגו'", ופירש רש"י שם: "כתרגומו, דלית בהון צרוך", וביאר הגו"א שם [אות יא]: "כלומר, מה שצריך להם האדם, דבר זה לא נמצא בהם, כי אין בהם צרוך". (55) לשון המכילתא שלפנינו: "אלהים אחרים... שאחרים קוראין אותם אלהות". (56) ושם לא נאמר לשון רבים "אחרים", אלא "אחר", ואם הכוונה היתה לבני אדם, מדוע לא נאמר תמיד בלשון רבים. (57) ומה ששם זה נאמר בלשון רבים, מבואר בגו"א בראשית פ"ב אות יד, וז"ל: "מפני שהוא משפיל ומרומם במשפט, כדכתיב [תהלים עה, ח] 'כי אלקים שופט זה ישפיל וזה ירים'. כי יש לו חלוף כוחות להשפיל זה ולהרים זה במשפט, לכך הוא לשון רבים. וכל משפט יש בו חלוף ורבוי כוחות, לעשות לזה כך, ולשני אשר הוא כנגדו כך, ולפיכך נקרא 'אלקים' בלשון רבים". וראה רש"י בראשית כ, יג, ושם לה, ז. (58) וכן פירש רש"י [שמות כ, ג]: "אלהים אחרים - שאינן אלוהות, אלא אחרים עשאום אלהים עליהם". (59) פירוש - דבר זה נוגד את השכל וההגיון, וכמו שיבאר. ולפי זה "אחר" הוא מלשון חריגה מהסדר והשכל. וכפי שביאר בדר"ח פ"ו מ"ז [שא:], שאלישע בן אבויה נקרא "אחר" [חגיגה טו.], משום ש"היה יוצא מן הסדר אשר סדר השם יתברך. ולכך נקרא 'אחר', שהוא אחר וחוץ". (60) כפי שביאר בפירושו הראשון, ש"אחרים" פירושו שונים ממהמקביל להם. וראה הערה 52. (61) כי היחס של עובדי ע"ז לאלילם הוא יחס של ההמשך אל התחלתם, וכפי שכתב בגו"א שמות פי"א אות ז: "כי אלוה הוא התחלה שלהם [של המצריים]". וכן כתב שם בפי"ב אות כז: "שהעבודה זרה... היא התחלתם של הטועים אחריה... מפני שהעובדים עושים אותה התחלה". ובגו"א במדבר פי"ד אות ב ביאר ש"נשים ראש" הוא לשון ע"ז, משום "שרצו לעשות ראש וסיבה ועיקר - מה שאינו 'ראש', אלא שהוא תחת הקב"ה, והם רצו לעשות אותו לראש, והוא עבודה זרה". ולכך מן הנמנע הוא שתהיה אלוהות הניזונת מעובדיה, כי זהו ההיפך הגמור ממהות היחס שבין עובד לעילתו. (62) ש"אחרים" נאמר ביחס להקב"ה. (63) ואם תאמר, מדוע יש צורך לומר שכוונת המכילתא בעיקרה היא לפירוש הראשון ["אחרים לאלקי אמת"], ולא שכוונתה רק לפירוש שני בפני עצמו ["דבר זה חוץ ואחר לשכל"], שהוזכר במכילתא. ויש לומר, כי אז תקשי לך, מדוע נאמר "אחרים" בלשון רבים, הרי ה"אחרים" מורה על ההעדר השכל שבדבר, ואינו מתייחס ישירות לאלהות שבדבר. והואיל ונאמר בלשון רבים, בעל כרחך שתיבת "אחרים" היא שם תואר לאלהות עצמה. ולכך מן ההכרח הוא להרכיב את המשמעות השניה על גבי המשמעות הראשונה, ולא שתעמוד בפני עצםה. (64) יסוד נפוץ בספרי המהר"ל. וכגון, בגו"א שמות פל"ג אות יט כתב: "'לא תוכל לראות את פני' [שמות לג, כ], פירוש 'פנים' הוא הכרת אמיתת כבודו יתברך, שבו נבדל מזולתו, והוא עצם כבודו... שהאחור אין בו הכרה אמיתית, רק ההכרה האמתית הוא בפנים". ובדרוש על התורה [עו:] ביאר כי הפנים מורים חלק העוה"ב של האדם, והאחור - על חלקו בעוה"ז, וז"ל: "כי אי אפשר להכיר האדם מאחוריו, ולא ניכר זה מזה מאחוריו, אבל בפנים של אדם יש היכר בין אדם לאדם, וכך יש היכר בין אדם לאדם בעוה"ב, ואין היכר בין אדם לאדם בעוה"ז". ובנתיב הצדקה פ"ד [א, קעז.] כתב: "המידה האמתית שלו [של השי"ת] נקראת פני הקב"ה...כמו שאמר 'הראיני נא את כבודך', וכתיב 'וראית את אחורי ופני לא יראו' [שמות לג, כג], פירוש מידה אמתית שלו נקרא 'פנים'". ובנתיב התוכחה פ"א [ב, קצא.] כתב: "כי הפנים הוא אמתת מציאות הדבר, שאין הדבר נמצא ונגלה רק בפנים שלו, ו'פני השכינה' רוצה לומר אמתת מציאותו יתברך". וכן כתב בנתיב הענוה פ"ג [ב, ח:]: "הפנים הוא עיקר המציאות". ובנתיב אהבת ריע פ"א [ב, נג:] כתב: "כי הפנים של אדם... הוא עיקר האדם, שבו יוכר ויובדל". וכן הוא בח"א לסנהדרין ק. [ג, רל:]: "כי עיקר האדם הוא הפנים". (65) פירוש - עצמיות הדבר נקרא בשם "פנים", וכמבואר בהערה הקודמת. (66) כפי שביאר הרמב"ם הלכות ע"ז פ"א ה"א, ושם בפ"ב ה"א כתב: "עיקר הצווי בעבודת כוכבים שלא לעבוד אחד מכל הברואים, לא למלאך ולא גלגל, ולא כוכב, ולא אחד מארבעה היסודות... ואע"פ שהעובד יודע שה' הוא האלקים והוא עובד הנברא הזה על דרך שעבד אנוש ואנשי דורו תחלה, הרי זה עובד כוכבים... להיות סרסור ביניכם ובין הבורא". (67) וצרף לכאן את התנגדותו של המהר"ל לאמירת הפיוט של "מכניסי רחמים", כי "יתפלל אל השם יתברך שלא יהיו לו צרים. אבל שיתפלל ולומר למלאכים... אין ראוי, רק שיהיה זה דרך התפילה אל השם יתברך. אבל אנו נוהגים לומר 'מכניסי רחמים הכניסו רחמינו לפני בעל הרחמים וגו''. ואין זה ראוי, כי דבר זה כאילו מתפלל אל המלאכים שיכניסו רחמינו, ולא מצאנו זה" [לשונו בנתיב העבודה פי"ב (א, קטז.)]. (68) פירוש - ארבעה הלאוין שנאמרו כאן, לא נאמרו רק כדי לאסור ארבע פעולות של ע"ז, אלא באו להגדיר את ענינו של ע"ז, וכמו שמבאר. (69) פירוש - אם המכוון היה לאסור את הפעולות הנעשות כסדר בע"ז, תקשי לך מדוע הסדר משתנה ממקום אחד למשנהו. הרי בודאי שסדר עבודתה של ע"ז הוא אחד. והפסוק בדברים יז, ג הוא המכריע בסדר זה יותר מהנאמר בלוחות, כי פסוק זה עוסק ב"למעשה" של ע"ז, שהרי מתואר שם את השתלשלותה המעשית של ע"ז ["וילך ויעבוד אלהים אחרים וישתחו להם"], ותקשי לך מדוע בדבור זה הסדר שונה. ובע"כ שהדבור שבלוחות לא איירי מצד סדר הפולחן של ע"ז, אלא בענינה של ע"ז, וכמו שמבאר. אמנם דבריו טעונים ביאור, כי מצאנו מעין זה סתירה זו בשאר מקומות. כי מחד גיסא ישנם פסוקים המקדימים השתחויה לעבודה, וכפי שנאמר כאן בדברות, וכגון; בדברים ד, יט, נאמר "ופן תשא עיניך השמימה וגו' ונדחת והשתחוית להם ועבדתם". וכן בדברים ל, יז נאמר "ואם יפנה לבבך וגו' ונדחת והשתחוית לאלהים אחרים ועבדתם". וכן נאמר [שמות כג, כד] "לא תשתחוה לאלוהיהם ולא תעבדם", כל זה מחד גיסא. ומאידך גיסא, ישנם פסוקים המקדימים עבודה להשתחויה, וכפי שנאמר בפסוק "וילך ויעבוד אלהים אחרים וישתחוה להם", וכגון; בדברים ח, יט נאמר "והיה אם שכוח תשכח את ה' אלקיך והלכת אחרי אלהים אחרים ועבדתם והשתחוית להם וגו'". וכן נאמר [דברים יא, טז] "השמרו לכם פן יפתה לבבכם וסרתם ועבדתם אלהים אחרים והשתחויתם להם". וכן נאמר [מ"א כב, נד] "ויעבוד את הבעל וישתחוה לו". וכן נאמר [ירמיה יג, י] "וילכו אחרי אלהים אחרים לעבדם ולהשתחוות להם". וכן הוא שם בירמיה כה, ו, ובשופטים ב, יט. ואף נמצא שאותו פסוק עצמו הוזכר בשני מקומות באופנים הפוכים; ביהושע כג, ז נאמר "ולא תעבדום ולא תשתחוו להם", ובמ"ב יז, לה נאמר "ולא תשתחוו להם ולא תעבדום". וא"כ מהיכי תיתי לומר שהנאמר בדברות אינו עוסק בפעולות של ע"ז, כי הוא סותר לסדר שנאמר בפסוק "וילך ויעבוד אלהים אחרים וישתחוה להם", אך מאידך גיסא הוא תואם לסדר שנאמר בהרבה פסוקים אחרים. וצ"ע. וראה מלב"ים ירמיה ח, ב, בפירוש המלות שם, שעמד על ענין זה. ואולי אפשר לומר, שמבואר ברמב"ם בספר המצות מצוות לא תעשה [ה, ו] ש"לא תשתחוה" מוסב על עבודה שאין דרך עבודתה בכך [והן ד' עבודות; השתחויה, נסוך, זביחה, והקטרה]. ואילו הלאו של "לא תעבדם" מוסב על העבודה כדרכה "אפילו זולת הארבעה מינין הקודמים... כמו שיפעור עצמו לפעור, או יזרוק אבן למרקוליס" [לשון הרמב"ם שם]. והרמב"ם ציין את מקורו מהמכילתא כאן, וראה במלבי"ם שם פסוק ה. ולכך מן הראוי היה להקדים את האיסור עבודה כדרכה, ולאחריה את האיסור שלא כדרכה, וכפי שנעשה בפסוק מפרשת שופטים. ובסנהדרין ס: אמרו "מנין לרבות השתחואה, ת"ל 'וילך ויעבוד אלהים אחרים וישתחו להם'". ופירש רש"י שם "השתחואה שלא כדרכה... מניין לרבות השתחואה... ת"ל 'וילך ויעבוד אלהים אחרים וישתחו להם', דעל כרחך לשלא כדרכה קאמר, דאי כדרכה לעבדה בכך, בכלל 'ויעבוד הוא'". הרי שהפסוק מפרשת שופטים עוסק בעבודה כדרכה ["ויעבוד"], ובעבודה שלא כדרכה ["וישתחוה"], כאשר כדרכה קודם לשלא כדרכה. והיה צריך להיות כך גם בדברות. ולפי זה מובן מאוד מדוע המהר"ל הביא דוקא את הפסוק מפרשת שופטים, כי הוא נדרש כך במסכת סנהדרין. (70) והמשך הפסוק הוא "אשר בשמים ממעל ואשר בארץ מתחת ואשר במים מתחת לארץ". (71) ע"ז סוף מ: "באנדרטי של מלכים שנינו", ופירש רש"י שם: "כשהמלך מת עושין צורתו בפתח השער לזכרון, והתם קאסר ר"מ דאגב חביבותא פלחי ליה". ותוספות שם [ד"ה אנדרטי] כתבו "צורת שלטון החי, שעושין לכבודו". (72) סנהדרין סא: "איתמר בעובד עבודת כוכבים מאהבה ומיראה ["מאהבת אדם ומיראת אדם, ולא חשבה בלבו אלהות" (רש"י שם)], אביי אמר חייב... אמר אביי מנא אמינא לה, דתניא 'לא תשתחוה להם', 'להם' אי אתה משתחוה אבל אתה משתחוה לאדם כמותך. יכול אפילו נעבד כהמן ["שעשה עצמו עבודת כוכבים" (רש"י שם)], תלמוד לומר 'ולא תעבדם'. והא המן מיראה הוה נעבד ["מיראת המלך הוו פלחי ליה, כדכתיב (אסתר ג, ב) 'כי כן צוה המלך', וקתני דלא" (רש"י שם)]. ובגו"א בראשית פכ"ה אות יט [ד"ה ואם] כתב: "כי הנמשך אחר... עבודה זרה... יש מהם שהוא עשה מכח יראה, שהוא יירא מפלוני, וצריך לעשות כמעשיו. והשני, שהוא עושה מאהבתו ומחבתו, כמו שאמרו [סנהדרין סא:] בענין ע"ז העובד מאהבת אדם או מיראת אדם". (73) לשון הגר"א [משלי יט, כו]: "שתי עבודה זרה; א', שעובדים לדבר המתקיים לעולם, והם העובדים בשביל עולם הבא. ב', העובדים בשביל עולם הזה, ולדבר שאינו מתקיים". אידי ואידי הם בגדר "העובד את רבו לקבל פרס". ובח"א לר"ה ג: [א, צא.] כתב: "דמיון זה, ציוה הקב"ה לאכול מצה, והוא אוכל מצה בשביל השכר שהוא באותה מצוה. זהו כעבד המשמש את הרב על מנת לקבל פרס, הרי עיקר עבודתו אינו שם לתכלית השם יתברך, אלא לעצמו. פירוש, כי זאת המצוה הוא עושה בשביל השכר שישנו באותה מצוה". (74) קצת קשה שנקט בלשון "שלא יחשוב שיש שום אלהות", ובתחילת הפרק טרח לציין שלא מדובר באיסור מחשבה [כרמב"ם וסמ"ג], משום "דלא מצינו מצוה על המחשבה" [לשונו למעלה ד"ה ועוד קשיא], אלא מדובר באיסור קיום ע"ז, וכמו שאמרו במכילתא. וצריך לומר, שודאי האיסור עצמו עוסק בקיום צלמים, אך המניע לקיומם הוא המחשבה שיש בהם אלהות, ולכך שורש האיסור של "לא יהיה לך" הוא הפקעה ממחשבת ע"ז. (75) מעין דבריו בגו"א בראשית פכ"ז אות ט: "עובד מאהבה... מי שאוהב את אחד תמיד הוא מזכירו, והוא בפיו, ואין זכרו נשכח ממנו". (76) לשונו בנתיב העבודה פ"י [א, קו:]: "כאשר מתקרב אל המלך כורע לפניו... כי זה ענין הכריעה שהוא כורע לפניו שמוסר נפשו אליו, ומבטל מציאותו אליו... שהכורע יש לו נפילה על ברכיו, ומוסר עצמו אל אשר כורע אליו, וזהו ענין הכריעה". ושם מאריך לבאר ענין הכריעה. וכן רמז ליסוד זה בגו"א בראשית פמ"ו סוף אות ט, שיוסף לא השתחוה ליעקב, "לפי שאחר שהבכיה כבוד לאביו משום אהבתו, לא יתכן השתחויה". ובח"א לב"ב כה. [ג, עט:] כתב: "ההשתחויה הוא הכנעה למי שהוא משתחוה אליו". ובתהלים ה, ח נאמר "אשתחוה אל היכל קדשך ביראתך". ובברכות לד: אמרו שכהן גדול צריך לכרוע בסוף כל ברכה וברכה. ופירש רש"י שם "כל מה שהוא גדול ביותר, צריך להכניע ולהשפיל עצמו". וכן הוא ברש"י ברכות סוף יב. שכריעה מורה על הכנעה. (77) ובביאור כריעה והשתחויה, ראה דבריו באור חדש [קלא:], שכתב: "'כורעים ומשתחוים' [אסתר ג, ב], מה שאמר 'כורעים ומשתחוים' כפל לשון, ועוד דלא הוי ליה לכתוב רק 'משתחוים', דהשתחויה הוא פשוט ידים ורגלים, ואילו כריעה אינה רק על ברכיים. ויש לפרש כי כריעה הוא תחלה, ואח"כ מוסיף השתחויה על הכריעה. וזה מורה על הכנעה יתירה כאשר מוסיף הכנעה על הכנעה, ומשתחוה עד הארץ. ולכך כתיב 'כורעים ומשתחוים'. ועוד אם היה נופל על פניו מבלתי שהיה כורע תחלה, לא היה נראה שהשתחויה - שהוא פשוט ידים ורגלים - כנגד מי, שהרי הוא שטוח על פניו. אבל הכריעה הוא נגד מי שכורע אליו... וכאשר אח"כ נופל ומשתחוה, שהוא פשוט ידים ורגלים, הוא נראה שהוא ג"כ נגדו. אבל ההשתחויה בלבד אינו נראה כלל. ולכך צריך כריעה קודם, ואח"כ נופל על פניו". (78) פירוש - לכך סדר הפסוקים הוא "לא תעשה לך פסל" ולאחריו "לא תשתחוה", כי פסוקים אלו רומזים על העובד מאהבה והעובד מיראה, ולכך הם צמודים אחד לשני. ובדר"ח פ"א מ"ג [לב:] כתב: "עיקר האהבה והיראה יש להם שורש אחד... ואין ראוי שתהיה יראה בלא אהבה, ואהבה בלא יראה". (79) אבות פ"א מ"ג "אל תהיו כעבדים המשמשין את הרב על מנת לקבל פרס". וראה בדר"ח שם [לב.] שביאר ש"לא ימצא עבדים המשמשים על מנת שלא לקבל פרס". וכן בח"א לר"ה ג: [א, צא:] כתב: "זה לא נמצא בשום עבד, כי כל עבד אינו משמש את רבו רק לקבל פרס". (80) לשונו בח"א לסנהדרין קג: [ג, רמא:]: "כי הוא יתברך עיקר הכל, כמו שאמרו [סנהדרין לח:] 'כופר בעיקר', בעבור שממנו הכל, כמו שמן העיקר נמצא הכל, והוא מפרנס הכל". וראה למעלה פ"י הערה 58, פל"ו הערה 4, להלן פל"ט הערה 58, ח"א למכות יב. [ד, ב:], נצח ישראל בהקדמה הערה 11, שם פי"ב [עמוד שיג], ושם הערה 31. ובגבורות ה' פ"כ [צב.] כתב: "כי הוא יתברך עיקר הכל, כמו שאמרו זכרונם לברכה 'כופר בעיקר', בעבור שממנו הכל, כמו שמן העיקר נמצא הכל. וכמו שהעיקר הוא מפרנס הכל, כך הש"י מפרנס את הנמצאים כלם". (81) לשונו בנתיב הענוה פ"ד [ב, י.]: "ענין עבודה זרה שרוצה להוציא עצמו מרשות הקב"ה, שהוא עילת הכל, והכל תחת רשות העילה". ובגו"א בראשית פ"ב אות לד [ד"ה ועוד] כתב: "דבר שהוא רע ויוצא חוץ מהשם יתברך, כמו עבודה זרה". ושם בפ"ו אות כז כתב: "כי העובד עבודה זרה חוטא בו יתברך, לכך השם יתעלה נפרע ממנו בעצמו". ובבאר הגולה באר הרביעי [עג.] כתב: "עבודה זרה הוא חטא שהוא מתנגד אל כבודו יתברך, לעשות אלהים זולתו... וזהו התנגדות אל ה'. כי כל שניות הוא התנגדות". וראה נצח ישראל ס"פ ג, ושם פי"א [עמוד רעו]. דוגמה לדבר; הנה ידיעת ההפכים אחת [למעלה בהקדמה הערה 108]. והעומד כנגד ע"ז הוא יצחק אבינו, וכמו שכתב בנצח ישראל פ"ד [עמוד סט]: "יצחק זכותו ההרחקה מע"ז, שהרי מסר נפשו להקרבה אל השם יתברך". וכן הוא בדר"ח פ"ה מ"ט [רמז:], ובנתיב לב טוב פ"א [ב, ריא.]. והמאפיין את יצחק הוא דביקותו הגמורה בה', וכפי שביאר בנצח ישראל פי"ג [עמוד שכ]: "כי מצד יצחק ומדתו אי אפשר שיהיה הסרה והפרדה לישראל מן השם יתברך, רק יש להם דביקות וחבור לגמרי אל השם יתברך... כי מצד שיצחק מסר נפשו אל השם יתברך [בראשית כב, ט], דבר זה מורה על שיצחק הוא אל השם יתברך לגמרי". ומתוך שיצחק "הוא אל השם יתברך לגמרי", הרי עבודה זרה "מתנגד אל העיקר, הוא השם יתברך". (82) כפי שביאר את התנגדותן של ארבע המלכיות לישראל, שהיא בבחינת ארבעת הצדדים המתנגדים לאמצעי. וכגון בח"א למנחות נג: [ד, פד:] כתב: "כי ד' מלכיות ביחד הם מתנגדים אל האמצע ביחד... וישראל הם האמצעי, שעומד בתוך ד' רוחות נוכחי להם, מתנגד אל כלם". ובאור חדש [סט:] כתב: "ארבעה מלכיות אלו שהיו מתנגדים ואויבים לגמרי לישראל, שלא היו כמותם, בעבור שהיה כוונתם לבטל את ישראל. וההתנגדות הוא ארבע, דהיינו ד' צדדים, שהם מתנגדים אל האמצעי שהוא עיקר". ובגבורות ה' פ"ז [לז:] כתב: "ארבעה מלכים הם כחות חיצונות, ולפיכך הם ארבע, כנגד ארבע צדדים, שהם כוחות חיצונות... מתנגדים אל דבר שהוא עיקר ואינו צד". ושם בפ"י [ס.] כתב: "הצד מתנגד לעיקר, כי הוא נוטה מן העיקר להיות כנגדו. ולכך היו המלכיות נגד הצדדין, שהם ארבע, והיו רוצים להתנגד אל... עיקר". וראה למעלה פכ"ד הערה 89. ולהלן פמ"ו [ד"ה ואמר הכתוב] כתב: "כי העבודת אלילים היא החיצונית, כמו שהתבאר למעלה אצל דבור 'לא יהיה לך'". (83) שהן; דמות אדם, אריה, שור, ונשר [יחזקאל א, י]. (84) לשונו בח"א לסנהדרין צה: [ג, קצז.]: "דוגמת המרכבה העליונה, שיש ארבע חיות נושאת כסא כבודו, והוא יתברך מתעלה עליהם. ולא שייך רכיבה רק מצד מספר ארבעה, וכמו שהיו הדגלים ארבעה, לארבעה רוחות, והמשכן ביניהם.... שארבעה חיות נושאות, הוא התנשאות ראשון. וכסא כבודו יש לו ד' רגלים, ומתנשא עליהם, וזהו התנשאות על התנשאות". ורש"י חגיגה יג: כתב: "ארבעתן בכסא, והוא למעלה מהן". (85) "כי הכסא הוא עצם המלכות, כמו שאמר [בראשית מא, מ] 'רק הכסא אגדל ממך'" [לשונו למעלה פכ"ב (ד"ה ומה בא)]. וראה שם הערה 12, כי הוא יסוד נפוץ בספרי המהר"ל. ובהלכות מלכות שנינו "אין יושבין על כסאו" [סנהדרין צה.]. וביאר זאת בח"א שם [ג, קצה:]: "ואין יושבין על כסאו, וזהו המלכות בעצמו, שהמלכות נקרא כסאו בכל מקום". הרי שכסאו שייך לאחדותו. ובגו"א שמות פי"ז אות יג כתב לבאר דברי רש"י [שמות יז, טז] "אין שמו שלם ואין כסאו שלם עד שימחה שמו של עשו כולו", וז"ל: "וכן 'אין הכסא שלם', כי 'הכסא' ר"ל בכל מקום המלכות, וכדכתיב [בראשית מא, מ] 'רק הכסא אגדל', ור"ל המלכות אגדל... ור"ל אין מלכותו יתברך שמו בשלימות בעוה"ז. וזה כי המלכות גם כן הוא אחדות, שהמלך הוא נבדל מן העם אשר מולך עליהם, והוא מיוחד בעמו, שהרי לא תמצא שני מלכים משתמשים בכתר אחד [חולין ס:]... כי המלכות בעצמו הוא האחדות, ואין אתו אחר... כי אחדותו הוא מלכותו... וא"כ איך יתכן שימצא מלכותו אצלינו בשלימות, כי מלכותו יתברך נמשך אחר אחדותו. וכאשר השניות בעולם, אין שלימות מלכותו נמצא, לכך 'אין הכסא שלם' עד שיכלה כל זרעו של עשו, ואז לא יהיו שניות בעולם, ואז יהיה 'ה' אחד ושמו אחד' [זכריה יד, ט]". וכן כתב בהקדמתו השלישית לגבורות ה' [כ], ובאור חדש [קסז.]. ועוד אודות שהאחדות היא המלכות - ראה למעלה פכ"א הערה 13. א"כ אחדותו של המלך מתבטאת בכסאו. וראה למעלה פכ"ב הערה 18. (86) לשונו ובהקדמתו הראשונה לגבורות ה' [ד]: "וזה שאמר [חגיגה יא:] 'לא במרכבה ליחיד'. כי המרכבה מורה שהוא יתברך נבדל מכל הנמצאים. כי כל רוכב במה שהוא רוכב עליו, הוא נבדל מן אשר רוכב עליו. וכל ענין המרכבה, ההשגה המורה על שהוא יתברך נבדל מכל הנמצאים, ואיך הוא רוכב עליהם ומנהיג... וכמו שזאת השגה מורה על שהוא יתברך נבדל מזולתו, ואין בו השתתפות עם זולתו. וכענין זה תהיה השגה שלא תהא בה השתתפות בזאת הידיעה רק לעצמו". והובא למעלה פי"ח הערה 4. (87) נקודה זו מבוארת בגו"א שמות פכ"ט אות ב, בביאור דברי רש"י [שמות כט, א] שמשה הקריב פר אחד "לכפר על מעשה העגל שהוא פר", וז"ל: "אף על גב דפר בן ג' [שנים] ועגל בן שנה [ר"ה י.], לא קשיא, דודאי עיקר החטא שלהם בפר, שכן אמרו במדרש [שמו"ר ג, ב] 'ראה ראיתי את עני עמי' [שמות ג, ז], אמר הקב"ה למשה, אתה רואה ראיה אחת, ואני רואה שתי ראיות. אתה רואה שהם באים לסיני ומקבלים את תורתי, ואני רואה שהם מתבוננים בטטרמולין שלי [מרכבה שלי], ושומטין אחד מהם, שנאמר [יחזקאל א, י] 'ופני השור משמאל', ומכעיסין אותי בו. הרי שלא כוונו לעשות רק דמות שור שהוא משמאל, רק שעשו עגל מפני שעשו דמות, ואין לעשות למטה דמות השור של מעלה בצורתו לגמרי. לכן עשו עגל, כי העגל אינו שור גמור. ולכך ראוי שיהיה הדמיון למטה בעגל נגד שור למעלה, אבל כל כוונתם לעשות דמות לשור, ולפיכך היו צריכים פר לחטאת, שעיקר שהיו מכונים לעשות דמות לפר, כי העגל הוא מינו, ועגל בן יומו קרוי שור גם כן [ב"ק סה:], ומין אחד הוא". וראה ברמב"ן שמות לב, א. ובנצח ישראל פכ"ב [ד"ה ובמדרש אמר] כתב: "כי כאשר ישראל עשו את העגל, ובחרו בדמות שור, משום שכל רצונם היה להיות להם אלהים אחרים, ולכך בחרו בדמות שור, שהשור הוא מן השמאל מן המרכבה, שנאמר [יחזקאל א, י] 'ופני שור מהשמאל', ובשמאל השניות, שהרי הימין היא אחת. ואמרו כי השור שהוא בשמאל, אינו דבק באחדות השם יתברך כמו שאר החיות שבמרכבה, מפני שהשור הוא בשמאל. ולכך היו אומרים כי צורה זאת יכולים להשמט מן המרכבה, ולעבוד אותו". ובגו"א במדבר פי"ט אות כז [ד"ה וראוי] כתב: "אין ספק כי אין דבר שיש בו ענין ע"ז כמו העגל, שהוא מוכן לע"ז ביותר, ראש לכל הע"ז, לכך בחרו אותו לע"ז בפרט". [המשך פרק לח] (88) והולך לבאר כיצד ארבע האזהרות מקבילות לאדם, אריה, שור, ונשר. וראה דבריו בגבורות ה' פמ"ז [קפז:] שכתב: "בפרק אין דורשין [חגיגה יג:], מה דכתיב [שמות טו, א] 'שירו לה' כי גאה גאה', שירו למי שמתגאה על גאים. ד' גאים בעולם; 
אריה בחיות, שור בבהמה, ונשר בעופות, ואדם גאה על כלם. נטלן הקב"ה וקבען בכסא הכבוד, שמתגאה על הגאים, עד כאן. וביאור זה, כי המעלות נחלקים לארבע חלקים; האחד הוא החכמה, והשני הוא הגבורה, השלישי הוא העושר, הרביעי הכבוד. וכולם זכרם בן זומא באמרו [אבות פ"ד מ"א] איזה חכם, איזה גבור, איזה עשיר, איזה מכובד. ואלו דברים חלק השם יתברך לברואיו. חלק מדת החכמה לאדם, שאין חכמה בתחתונים כי אם לאדם. וחלק מדת הגבורה לארי. וחלק מדת העושר לשור. כי לא תאמר כי עושר הוא הכסף והזהב, רק מעלת העושר שהוא נותן לאדם קיום וחוזק, וזה שאמרו במדרש [פסחים קיט.] 'את כל היקום אשר ברגליהם' [דברים יא, ו], זהו הממון אשר מעמיד האדם על רגליו, ונותן לו חוזק. ומפני כי השור יש לו חוזק ביותר ממה שיש לכל שאר בעל חי. ואם שיש לארי כח וטורף הכל, אין זה מדת החוזק והקיום, כי הקיום היא מדה אחרת לגמרי. ולפיכך השור בעל עבודה רבה, וזהו מורה על החוזק, ויש לו קיום שיכול לעמוד במלאכה קשה, והעושר הוא נותן לאדם חוזק וקיום, לא גבורה. ודבר זה מבואר על פי החכמה גם כן, כאשר ידוע כי פני השור מן השמאל, וזה צד צפון, שנקרא שמאל, ודרום ימין [ראה למעלה פכ"ו הערה 64]. ואמרו חכמים [ב"ב כה:] הרוצה להעשיר יצפין, ובדבר זה אין ספק. וחלק מדת הכבוד לנשר, כי אין מדת הכבוד רק התרוממות שהוא מתרומם. ואין בעל חי יותר מתרומם מן הנשר, אשר דרך הנשר בשמים... והנה אלו ארבע דברים ארבע מדריגות עליונות חלק השם יתברך לנמצאים. כי אין ראוי לשום בריה שיהיה לו יותר ממדריגה אחת. והאדם מתגאה על כלם, כי האדם גאותו שהוא שכלי, וגאוה זאת על שאר המעלות. והוא יתברך מתגדל על כל. וזהו 'כי גאה גאה', ורצה בזה שאין דבר יוצא מן השם יתברך על שלא יהיה תחת רשותו. ואם יש נבראים שיש להם הגאוה בדבר מה, הרי הכל תחת הקב"ה, כי הוא מתגאה על הכל". ושמעתי לבאר, שד' הדרגות שהוזכרו כאן הם כנגד חסד [ימין], גבורה [שמאל], תפארת [אמצע], ומלכות. האדם מורה על התפארת [יעקב], והאריה על החסד [אברהם], והשור על גבורה [יצחק], והנשר על מלכות [דוד המלך], וכפי שיתבאר לפנינו. (89) פירוש - למעלה ביאר שמחשבת ע"ז הראשונה היא "כי ראוי לעבוד עבודת אלילים, כי הוא אלהיו". וכנגד זה נאמר "לא יהיה לך אלהים אחרים על פני" "שלא יחשוב שיש שום אלהות בשום דבר בעולם, ולכך אמר... לשון אלהות" [לשונו למעלה]. והואיל ומראה האדם נמצא קרוב לכסא, לכך אפשר לטעות בו ולחשבו לאלוה. ובמיוחד אמורים הדברים לאור דבריו בגבורות ה' [הובאו בהערה הקודמת] שפני האדם מורים על החכמה השכלית, לכך ברי הוא שאפשר לטעות בו. וצרף לכאן מאמרם [ב"ר ח, י] "בשעה שברא הקב"ה אדם הראשון, טעו מלאכי השרת ובקשו לומר לפניו קדוש". וכוונתו בדבריו כאן היא למדרגת יעקב, שהיתה לו דמות אדם בשלימות [ב"מ פד.], ומעלתו מגיעה עד לכסא [למעלה פכ"ד הערה49, ופל"ז הערה 104], והמלאכים מקלסים את הקב"ה שהוא יתברך "אלקי ישראל" [למעלה פל"ז הערה 81]. (90) אודות שהחסד הוא אימין, ראה נצח ישראל ס"פ י שכתב: "ורמזו חכמים דבר זה, שאמרו במדרש [ויק"ר ד, א] שני דברים הם ביד ימינו של הקב"ה, התורה וגמילות חסדים... גמילות חסדים, דכתיב [תהלים מח, יא] 'צדק מלאה ימינך'". וכן הוא בנתיב התורה פט"ז [א, ע.], שכתב שם: "כי היד הימין הוא להגיע בו לאחר, כי היד הימנית לקלות תנועתה היא מתפשטת עד שהיא מגיעה לאחר. והיד השמאלי אין לה קלות התנועה, לכן היא עומדת לקבלה... וכן הצדקה, שהוא עושה צדקה עם אחרים, הוא בימינו, שהוא יתברך מגיע צדקתו לכל הנבראים". וכן כתב בנתיב הצדקה פ"ג [א, קעג:], נתיב אהבת ריע ר"פ ב [ב, נו:], נתיב התשובה ס"פ ה, גבורות ה' פמ"ה [קעד:], דר"ח פ"ב מ"ג [סוף עג:], שם פ"ה מ"ד [רכו:], ח"א לנדרים סד: [ב, כג.], ח"א לסוטה מו: [ב, פג.], ח"א לב"מ נט. [ג, כד:], ועוד. ואודות שהאריה מימין, ראה נצח ישראל פנ"ה [עמוד תתנה] שלכך בית המקדש הראשון נקרא "אריאל" [ישעיה כט, א], "כי כחו מימין, ולכך אמרו [יומא כא:] אש של מזבח רבוצה כארי". ולשונו בגו"א במדבר פ"ד אות ט [ד"ה ויש]: "מקדש ראשון נקרא 'אריאל' על שם ארי, והיה אש של מעלה דומה לארי, כי מקדש ראשון בשביל זכות אברהם. ולפיכך היה האש דומה לארי, שהוא לימין מן המרכבה [יחזקאל א, י]". ובדר"ח פ"ה מ"ד [רכו:] כתב: "לכך נקרא בית ראשון 'אריאל', כי ארי הוא מן הימין, והוא מדת אברהם, והארכנו במקום אחר". ועוד אודות שאברהם כוחו מימין - ראה דר"ח פ"ב מ"ג [סוף עג:], גו"א בראשית פכ"ד אות ל, ושם הערה 134, נתיב העבודה פ"ד [א, פו:], ח"א לנדרים לב. [ב, יא.], ובח"א לסנהדרין לח. [ג, קנד:]. ואברהם נקרא "אברהם אוהבי" [ישעיה מא, ח]. (91) כפי שכתב בח"א לסוטה כא. [ב, ס:]: "דרך מצד שמאל, ודרך זה הוא דרך היראה". והובא למעלה פי"ד הערה 59. ומידת יצחק היא לשמאל, וכמבואר בגו"א במדבר פ"ד אות ט [ד"ה ויש], ושם הערה 23. ומידת יצחק היא יראה, כמבואר בגו"א בראשית פכ"ז אות ט. ובנתיב התשובה פ"ב [ד"ה ומעתה הם] כתב: "מדת יצחק, שהוא מדת היראה, דכתיב [בראשית לא, מב] 'ופחד יצחק היה לי'". וכן הוא בנתיב הבושה פ"א [ב, ר.]. וכבר נתבאר למעלה [הערה 76] שהשתחויה מורה על יראה. ועל שלש חיות אלו אמרו חכמים [ב"ר מז, ו] האבות הן מרכבה. וראה הערה 99. (92) כוונתו לספירת המלכות, וכמבואר בסוף הערה 88. ובח"א לנדרים לח. [ב, יב:], בביאור דברי הגמרא שם ש"אין הקב"ה משרה שכינתו אלא על גבור וחכם ועשיר ועניו", כתב: "כי אין השכינה שורה רק כאשר יש כאן אחד שהוא דומה אל ארבע חיות המרכבה [יחזקאל א, י "פני אדם ופני אריה וגו' ופני שור וגו' ופני נשר וגו'"]. גבור נגד האריה... עשיר נגד השור שבמרכבה... חכם נגד פני אדם שהוא חכם, עניו כנגד הנשר שהוא עוף, והוא הקטן יותר... וידוע כי העוף הוא יותר קטן מכולם... כי העוף אפי זוטרא, ולפיכך אין השכינה שורה רק אם האדם יש בו מד' מדות, אז נחשב האדם כמו כל המרכבה". והנה קטנות הנשר, הוא כנגד מידת דוד המלך, שהוא הרגל הרביעית במרכבה. וכמבואר בזוה"ק ח"ג רסב:, והוא המייצג את המקבלים, וכפי שכתב בח"א לסנהדרין קז. [ג, רנב.]. וזהו שכתב כאן שהנשר "הוא האחרון שבמרכבה, ושם העבודה אל מי שיחשוב שהוא אדון לו". שה"אחרון שבמרכבה" מקביל לדרגת דוד המלך, שהוא כנגד מדריגת העלול. [ובתקוני זוהר תקון ל נתיב ג מבואר להדיא שנשר הוא בבחינת מלכות, וראה שם בדברי הגר"א]. וראה נצח ישראל פי"ז הערה 93, ולמעלה פ"ל הערה 34. (93) ובגבורות ה' פל"ו [קלז:] הזכיר את דבריו כאן לגבי שיש ארבעה לאוין בע"ז, וכנגדם לקו אלהי מצרים בארבעה שפטים [שמו"ר טו, טו]. וכלשונו שם: "כאשר תבין אלו ד' אזהרות האמורות ב'לא יהיה לך אלהים אחרים', כאשר יתבאר בפירוש עשרת הדברות בסדר חג השבועות בספר תפארת ישראל, בעזרת נותן התורה". וכן הזכיר דבריו כאן בח"א לסנהדרין קג: [ג, רמ:]. (94) נראה כוונתו, שהלאו הראשון עוסק ב"חושב כי ראוי לעבוד עבודת אלילים, כי הוא אלהיו" [לשונו למעלה]. אם כן לא מדובר ביצירת האלהות, אלא בקבלת אלהות שכבר לדעתו קיימת. ולכך הלשון הוא "לא יהיה לך אלהים אחרים". (95) שמדובר בעובד ע"ז מאהבה, ומתוך אהבתו עושה את הנעבד לאלוה, וכפי שהתבאר. (96) שזו בטוי של יראה, וכפי שנתבאר למעלה, וזהו בטולו של העובד. (97) שמקבל על עצמו אדון, על מנת לקבל פרס. א"כ ארבעה הלאוין הם בסדר הבא; שנים שעוסקים באלוה [קבלת אלהות שכבר קיימת (לדעת העובד), ויצירת האלהות], אחד שעוסק בעובד [בטול מציאותו של העובד], ואחד שעוסק בעבודה [עשית העבודה עצמה]. (98) כפי שכתב בגו"א דברים פ"ד סוף אות כא: "לא נוכל לפרש בפירוש, אלא אם כן הוא חכם מבין מדעתו". וזהו עפ"י חגיגה יא: "אין דורשין... במרכבה ביחיד, אלא א"כ היה חכם ומבין מדעתו". והרי כאן איירי במקצת במעשה מרכבה. ובנצח ישראל פי"ח [עמוד תד] כתב: "מה שאפשר לפרש - פרשנו, והחכם יוסיף דעת ותבונה", ושם הערה 49. וראה למעלה ס"פ כג. (99) והעומק שיש בזה הוא, שתחילת המחשבה תופסת את ארבע חיות המרכבה כמשתייכות למלך, וכמוסיפות כבוד לפמליא של מעלה. וכפי שכתב בח"א לנדרים לח. [ב, יב:]: "כי אין השכינה שורה רק כאשר יש כאן אחד שהוא דומה אל ארבע חיות המרכבה; גבור נגד האריה... עשיר נגד השור שבמרכבה... חכם נגד פני אדם שהוא חכם, עניו כנגד הנשר שהוא עוף... ולפיכך אין השכינה שורה רק אם האדם יש בו מד' מדות, אז נחשב האדם כמו כל המרכבה" [הובא בהערה 92]. ומאידך, אותן חיות עצמן הן התחלת כוחות החיצונים בעולם, ומהן משתלשלת אפשרותה של ע"ז. מהו פשרו של כפילות זו, שחיות המרכבה משמשות בו זמנית לדוגמה להשראת שכינה מחד, ולשורש ע"ז מאידך. אמנם סתירה זו בנין היא. דוקא משום שחיות המרכבה מורות על מידותיו יתברך המרוחקות קמעא מהכסא, דוקא משום כן הן יכולות להיות שורש לע"ז. כי הכל תלוי בשאלה הבאה; האם המדות וההנהגות המרומזות בחיות יהיו מתייחסות אל הקב"ה, ויחשבו כענפים היוצאים מהשורש. או שחלילה הן יחשבו כעיקר בפני עצמן, וכעומדות ברשות עצמן. ובכדי לבאר ענין זה, נעתיק כאן מדבריו של הפחד יצחק פסח, מאמר פא, שכתב: "תיבת 'רכב'. יודעים אנו כי מתוך תיבה זו משתלשלים הרבה מושגים של קדושה עליונה. וכגון 'מעשה מרכבה' [חגיגה יא:], או 'האבות הן הן המרכבה' [ב"ר מז, ו]. וחזינן מכאן שיש לה לתיבת מרכבה תוכן פנימי של קדושה עליונה. הנה הדרך היא מהדברים הממעטים את השם [רש"י בראשית יב, ב]... כשאדם נכבד קבוע במקומו, שמו נמצא במזל של גידול ועליה, ככתוב [תהלים כט, ט] 'ובהיכלו כולו אומר כבוד'. אבל כשהוא מצטרף להיות נע ונד ממקומו, הרי טבעם של טלטולי דרך הוא להמעיט את השם... ולעומת זאת, יש נסיעה שנועדה לשם ריבוי הפאר והאדרת הכבוד. נסיעה כזו היא נסיעה במרכבה, וכל חשיבותה של מרכבה היא בזה שהיא משמשת אות כבוד לרוכב בה, אף שהוא מטולטל בדרך, ונמצא במצב של התמעטות הכבוד. ומעתה נקוט כלל זה בידך; כחה של המרכבה הוא בזה שהיא מחזירה את הכבוד לשרשו ולמקומו הראשון למרות שנתהווה כאן מצב של פגיעה בכבוד... והנה הכל בידי שמים חוץ מיראת שמים [ברכות לג:]. ונמצא דיש כאן לפנינו איזה ענין שנשמט מתוך הרשות של מעלה כביכול, ובכל כגון דא יש היכי תמצי של הרגשה של התמעטות כבוד. ובא על זה מקצוע מיוחד בתורה של רזין עילאין שהוא מגלה ומברר להזוכין לו, שאף ה'חוץ' הזה, הנראה בשטחיות כמיעוט כבוד, אינו לאמיתו של דבר אלא ריבוי כבוד... 'מעשה מרכבה' הם הם רזי תורה השייכים לה'חוץ מיראת שמים'. וכמו כן מתפרשת היא ה'מרכבה' במאמר חכמים 'האבות הן הן מרכבה'. כלומר האבות הם הם הראשונים שסללו דרך של ריבוי כבוד שמים, בעצם המהלך הנראה כמיעוט כבוד". והואיל והמרכבה נוסעת על נתיב שנראה שיש בו דבר והיפוכו; מיעוט הכבוד ורבוי כבוד, לכך יש במרכבה דבר והיפוכו; אפשרותה של ע"ז, ואפשרותה של השראת שכינה. ודו"ק. (100) בא לבאר את המשך הדבור "כי אנכי ה' אלקיך קל קנא וגו'" [שמות כ, ה]. (101) כמבואר בהערות 81, 87. וכן ביאר בח"א לקידושין ל: [ב, קלו:], שיצה"ר דע"ז נקרא "ברזל", וז"ל: "ולפיכך נקרא יצרא דע"ז ברזל, שהיצר הזה מן הנפש שממנו מחשבות רעות וזרות של ע"ז לקצץ בנטיעות מה שהוא יתברך אחד, ואין שניות. ויצר הרע של ע"ז מקצץ האחדות, ולעשות לו שניות, ולכך נקרא ברזל". הרי ש"שניות" פירושה ביטול אחדותו יתברך. (102) לשון הרמב"ן [שמות כ, ג]: "ולא נמצא בשום מקום שיבוא לשון קנאה בשם הנכבד כי אם בענין עבודת גלולים בלבד. ואמר הרב המורה נבוכים [א, לו] שלא תמצא בכל התורה והכל ספרי הנביאים לשון 'חרון אף' ולא לשון 'כעס' ולא לשון 'קנאה' אלא בענין ע"ג בלבד [והרמב"ן חולק על לשונות של 'חרון אף' ו'כעס']... אבל בלשון 'קנאה' אמת הוא... ולפי דעתי שיזכיר קנאה בע"ג בישראל בלבד. וטעם הקנאה, כי ישראל סגולת השם הנכבד, אשר הבדילם לו... והנה אם העם שלו משרתיו פונים אל אלהים אחרים, יקנא בהם השם יתברך כאשר האיש מקנא באשתו בלכתה לאחרים... ולא יאמר הכתוב כן בשאר העמים אשר חלק להם צבאות השמים". וראה גו"א בראשית פ"ד סוף אות כד. ושם בשמות פ"ב אות כו כתב: "אין דבר שנאוי לפני הקב"ה כמו העבודה זרה". ושם בשמות פל"ח אות ד כתב: "כאשר ישראל עשו את העגל, היו כמו אשה שמזנה תחת בעלה, דבקו באלהי נכר". ורש"י [שמות לג, כ] כתב: "וישק את בני ישראל - נתכוון לבדקן כסוטות". (103) לשונו בגו"א בראשית פ"א אות ס: "נקרא 'קנאה' כאשר ימצא מעלה באחר שראוי שתמצא בו". וראה שם הערה 265, ולמעלה פי"ח הערה 43. וראה נצח ישראל פכ"ה [עמוד תקלא], שכתב: "הבלתי הגונים הגדילו והוסיפו על המדה משלהם, לקנאות על כל דבר מעלה וכבוד או עושר וקנין אשר יראו בחבריהם, כאשר הם מדמים בעצמם כי הם ירשו ארץ בלבד, ואין עוד אחר". ונאמר [ישעיה מב, ח] "אני ה' הוא שמי וכבודי לאחר לא אתן ותהלתי לפסילים". והרמב"ן הנ"ל [הערה 102] הביא פסוק זה וכתב: "'כי אנכי ה' קל קנא' לבדי, ואין ראוי שתשתף עמי אחרים... שאקנא בנותן כבודי לאחר ותהלתי לפסילים". (104) בנצח ישראל פ"ה הביא את דברי הגמרא בגיטין נו: שטיטוס הרשע "תפס זונה בידו, ונכנס לבית קדשי קדשים", וכתב לבאר [עמוד קיח] בזה"ל: "ומה שאמר שתפס זונה בידו ונכנס לבית המקדש. פירוש שהרשע הזה כאשר נכנס למקום הקודש לחבל אותו, אין ספק שהיה יוצא מרשות הקב"ה ודבק באלהי נכר. וזה נקרא ש'תפס זונה', כי עבודה זרה נמשלה כזונה, כי בכל מקום גבי עבודה זרה כתיב 'זונה', [ויקרא יז, ז] 'ולא יזבחו עוד זבחיהם לשעירים אשר הם זונים אחריהם'. וגבי מולך כתיב [שם כ, ה] 'והכרתי אותו ואת כל הזונים אחריו'. וכן [במדבר טו, לט] 'לא תתורו אחרי לבבכם ואחרי עיניכם אשר אתם זונים אחריהם'. ובא לומר כי עכשיו שבא להשחית את ביתו הקדוש, נתחבר לזונה לגמרי, הוא העבודה זרה". 
(105) הרי שנאמר "ועל בני בנים", מה שלא נאמר בשתי הפעמים האחרות. (106) דע, שלדעת המהר"ל ישנו הבדל בין "בני בנים" לבין "שלשים", וכדעת הראב"ע, ודלא כדעת הרמב"ן הסובר ש"בני בנים" הם הם "שלשים", וכלשון הרמב"ן [שמות כ, ה]: "אמר רבי אברהם, כי בני בנים נקראים בנים ["כלומר לפי הראב"ע 'בנים' האמור כאן כולל גם בני בנים, וא"כ 'שלשים' הם בני בני הבנים" (המפרש שם)]... ואיננו כן, אבל 'שלשים' הדור השלישי בעון ["דור שלישי לאב החוטא" (המפרש שם)], ו'רבעים' כן, כי הם ארבע חטאים. והכתוב שאמר בשלש עשרה מדות [פרשת כי תשא] 'פוקד עון אבות על בנים ועל בני בנים על שלשים ועל רבעים', יפרש על בני בנים השלשים ["יפרש על בני בנים שהם השלשים" (המפרש שם)] והרבעים. ולפיכך חזר משה במרגלים ואמר 'על בנים על שלשים ועל רבעים' [במדבר יד, יח], ולא הזכיר 'בני בנים', והכל אחד". וא"כ, אע"פ שגם הרמב"ן וגם המהר"ל אומרים "והכל אחד", מכל מקום ישנו חילוק ביניהם, וכמו שיתבאר. (107) כי "בכלל מאתים - מנה", והואיל והפקדון נמשך עד "רבעים", בכלל זה נכללים ה"בני בנים". אמנם לפי"ז צריך ביאור מדוע נאמר "על שלשים ועל רבעים", ולא נאמר רק "על רבעים". ונראה לבאר, שבגו"א במדבר פכ"ט אות ה ביאר שהרמז לניסוך המים מרומז בימים ב, ו, ז, של חג הסוכות [רש"י במדבר כט, יח], אע"פ שניסוך המים נוהג בכל שבעת ימי החג [שם]. וכתב שם לבאר: "ומה שרמז זה בשני ובששי והשביעי... לפי שיום ב' של בריאה הובטחו מים התחתונים לנסכם ע"ג מזבח [רש"י ויקרא ב, יג]... לכך רמז ביום ב' ניסוך המים. ו' ז' - לומר ניסוך עד יום ח', ולא יום ח' בכלל". ותקשי לך גם שם, מדוע לא סגי ביום ז' גרידא לאפוקי מיום ח', אלא נצרך לכך גם יום ז' וגם יום ח'. אלא "כי כל השלמה וסוף כפול, ודבר זה ידוע כי כל סוף יש לו כפילות" [לשונו בגבורות ה' פס"ט (סוף שיז.)]. והוא הדין לנאמר בפסוקנו. (108) והמשך הפסוק הוא "וחנותי את אשר אחון ורחמתי את אשר ארחם". ופירש רש"י שם "ללמדך סדר בקשת רחמים אף אם תכלה זכות אבות... כי רחמי לא כלים". וראה גו"א שם אות טו. (109) כי אי אפשר להראות ראיה בדילוג וחיסור, וצריך להראות את כל היקף הפרישה של מדותיו יתברך. וקשה, שכאן מבאר ש"בני בנים" לחוד, ו"שלשים" לחוד [ראה הערה 106], ואילו בנתיב התשובה פ"ו [ד"ה ובפרשת יתרו] הסכים לדעת הרמב"ן שחד הם, וכלשונו שם: "בפרשת יתרו כתיב [שמות כ, ה] 'על בנים על שלשים ועל רבעים'. ובפרשת שלח [במדבר יד, יח] כתיב גם כן 'על בנים ועל שלשים ועל רבעים'. וכך פירש הרמב"ן ז"ל בפרשת יתרו [שמות שם], כי אין כאן רק בנים, ובני בנים, ובני בני בנים. ו'שלשים' ו'רבעים' דקרא, היינו שלשים ורבעים דחטא, כי הבן הוא שני לחטא, ובני בנים - שלשים לחטא, ובני בני בנים - רבעים לחטא". וצ"ע. (110) לשונו בנתיב התורה ס"פ יז [א, עד:]: "כי בנו ובן בנו ובן בן בנו נחשב כמו דור אחד. כי לכך השם יתברך משלם לרשע עד ארבעה דורות, כדכתיב 'פוקד עון אבות על בנים ועל בני בנים על שלשים ועל רבעים', ולא יותר. כי עד ארבעה דורות מתחברים יחד, וכאילו היה דור אחד לגמרי. אבל יותר מארבעה דורות שוב אינו שייך לו". ובנתיב הזריזות פ"ב [ב, קפח:] כתב: "אחר ד' דורות אינם שייכים לדורות הראשונים. כמו שתמצא בכל מקום שנחשבו הדורות עד דור רביעי כמו אחד, ולא יותר. כדכתיב 'פוקד עון אבות על בנים על שלשים ועל רבעים', ויותר מזה לא יפקוד, כי הם כמו דור אחר שאינו שייך לראשון. וכמו [בראשית טו, טז] 'ודור רביעי ישובו הנה', כלומר שלא יהיה זרעך חוץ לארץ ישראל יותר מד' דורות. שאם היו יותר, היה נחשב להם כאילו יצאו מן הארץ לגמרי, והרי נתנה הארץ לאברהם. ולפיכך 'ודור רביעי ישובו הנה'". וכאן יבאר הטעם מדוע עד דור רביעי חשיב כמו דור אחד. (111) פירוש - ראוי לפקוד עון אבות על אותם בנים ששייכים אליו במיוחד, והם אותם בנים שיש להם ישיבה אחת אתו בעולם. ולהלן [ד"ה ביאור זה] ביאר שהבן נענש מחמת חטאי אביו "מפני שהבן הוא ענף ותולדות האב... מתאחד עמו וכאילו היה דבר אחד". ולכך התאחדות זו חלה על אותם בנים שנמצאים עמו בעולם. (112) כדעת רבה ש"קטן אינו מוליד" [סנהדרין סח:]. (113) שנאמר [תהלים צ, י] "ימי שנותינו בהם שבעים שנה". וביבמות סד: אמרו "בימי דוד אימעוט שני, דכתיב 'ימי שנותינו בהם שבעים שנה'". וראה רמב"ן בראשית ה, ד. (114) ובנצח ישראל פמ"ו [עמוד תשעט] כתב: "עד שלשה דורות נחשב כמו דור אחד, כדכתיב [בראשית כא, כג] 'לי ולניני ולנכדי', והם שלשה דורות, דהיינו הוא ובנו ובן בנו". ויש לעיין בזה מהו ההבדל בין האחדות של ג' דורות לזו של ד' דורות. (115) יסוד נפוץ מאוד בספרי המהר"ל. וכגון, בנתיב הצדק פ"א [ב, קלו.] כתב: "הצדיק אינו יוצא אל הקצה בכל מעשיו, הוא הישר. והיושר הוא ראשון, כי העקום הוא יוצא מן היושר, אם כן היושר הוא ראשון... כי הצדיק והיושר הוא ענין אחד". ובנתיב התמימות פ"א [ב, רה.] כתב: "כי הפך היושר הוא הרשע, שהישר אינו יוצא מן דרך הישר כלל". וראה למעלה פי"א הערה 9. ובח"א לשבת קנב: [א, פד:] כתב: "ענין הרשע אשר היה יוצא מן האמצעי אל הקצה". והאמצעי הוא הישר, כמבואר בנצח ישראל פכ"א [עמוד תנ], ושם הערה 63. וראה למעלה פ"א הערה 82. ובח"א לסנהדרין נח: [ג, קסג.] כתב: "הרשע נקרא שיוצא מן הצדק ומן השווי, וזהו הרשע". ובדר"ח פ"ב מ"ט [צז.] כתב: "ראוי שיקרא מי שאינו משלם 'רשע', מצד כי כל רשע הוא יוצא מן הסדר הראוי, כמו שבארנו כמה פעמים ענין הרשע. ומי שיוצא מגדר... השווי הגמור, ראוי שיהיה נקרא 'רשע'. ודבר זה ברור מאד". ובנתיב העבודה פ"א [א, עח:] כתב: "זה שאמר הכתוב [משלי טו, ח] 'זבח רשעים תועבה ותפלת ישרים רצונו'. כי אל השם יתברך נחשב זבח רשעים תועבה. כי הרשע הוא שיוצא מן היושר, כי זהו ענין הרשע שיוצא מן היושר. והיוצא מן היושר אינו אחד, כי היושר הוא אחד. כי כאשר תמשוך מן הנקודה האחת קוים הרבה, הקוים שיוצאים מן היושר הם רבים עד בלי שיעור. והקו שהולך ונמשך ביושר אינו רק קו אחד בלבד. ולכך הרשע אין ראוי שיהיה נקרא אחד, כי לפעמים הולך דרך עקום בענין זה, ולפעמים בענין אחר". וכן הוא בנתיב הבושה פ"א [ב, קצט.]. ובח"א לעדיות ה: [ד, סב:], בביאור הדעה שרשעים נידונים מן הפסח ועד העצרת, כתב: "כי הרשע הוא שיצא מן היושר ומן השווי, ועל זה מקבל המשפט. ולכך המשפט שלו מפסח עד העצרת, שזה הזמן הוא הזמן שהוא הישר והשווי. כי האויר ממוזג ביותר, והוא במזג השוה. ולכך הרשעים שיצאו מן היושר והשוה, דין שלהם בזמן השוה". ואודות שהחטא נחשב ליציאה מן היושר, הנה נאמר [קהלת ז, כט] "עשה האלקים את האדם ישר והמה בקשו חשבונות רבים", ופירש רש"י שם "אשר עשה הקב"ה את האדם הראשון ישר... בקשו חשבונות רבים מזימות ומחשבות של חטא". הרי שהעמיד "ישר" לעומת "חטא". ובבראשית ב, ז נאמר "ויצר ה' אלקים את האדם עפר מן האדמה וגו'", ופירש רש"י שם "נטל עפרו ממקום שנאמר בו [שמות כ, כד] 'מזבח אדמה תעשה לי', הלואי תהא לו כפרה ויוכל לעמוד". וביאר הגו"א שם אות כא: "שאם יקרא לו חטא יהא נקל שיוסר החטא, כי החטא הוא בעבור שהוא נוטה אל אחד הקצוות, ואחר שהאדם נברא מן המצוע, נקל הוא לשוב אל האמצעי, למקום שנברא, והוסר ממנו החטא". וכן הוא בנתיב התשובה פ"א [ד"ה במדרש הזה]. (116) נראה לבאר זאת , שמדת היושר מוליכה את האדם אל הקב"ה, והיא המסילה העולה לבית קל, וכפי שכתב למעלה פי"א [ד"ה והנה מן], וז"ל: "אין דבר שהוא יותר ראוי להתדבק בו יתברך רק היושר, ואשר הוא יוצא מן היושר הוא מתרחק". ובח"א לנדה יג. [ד, קנג:] כתב: "דבר שהוא באורח מישור מתיחס ביותר אל השם יתברך. והפך זה, כל דבר שהוא נוטה מן המישור, הוא כח חיצון". ובח"א לכתובות קד. [א, קסא:] כתב: "הצדיק שהולך כל ימיו בדרך הישר, לכך ראוי שיהיה עם השם יתברך, שהוא הישר בעצמו". ולכך היושר היא הטוב, והיציאה ממנו היא הרע, וכפי שכתב בגו"א בראשית פ"ב אות לד [ד"ה ועוד]: "כי מלת 'לא טוב'... נאמר על כל דבר שהוא רע ויוצא חוץ מהשם יתברך. כמו עבודה זרה שהוא אינו טוב, כי הוא יתברך הוא הטוב האמיתי". ולכך ברי הוא שהיושר הוא הטוב, והיציאה מהיושר הוא הרע. ובנתיב התמימות פ"ב [ב, רח.] כתב: "הליכת התמים בתמימות מנהיג אותו אל הטוב, מצד שהליכתו של תם ישרה, והיושר נמשך אחר הטוב בעצמו. אבל מי שהליכתו בתחבולה, ודבר זה הליכה עקומה, ודבר זה מוליך אותו אל הרע. שאל יחשוב אם ילך בתמימות ולא בתחבולה ובערמומית שלא יגיע בהליכתו זאת אל הטוב, דבר זה אינו, רק התמימות מנהיג אותו אל תכלית הטוב... ודוד המלך אמר [תהלים קיט, א] 'אשרי תמימי דרך ההולכים בתורת ה''. כלומר שזהו מאושר ומקוים... כי מאושרים הם אותם שהם תמימי דרך שאין מגיע להם מכשול בהליכתם שהיא תמימה". (117) דביקות החוטא ברע מבוארת בגו"א במדבר פכ"א אות לג [עמוד שנו]: "כאשר יוצא... מן היושר, לא היה יכול להפרד. כי כל פועל כזה... אין הפרד לו לפי חוזק היציאה, אשר היה לו יציאה מן היושר". ולכך הרשע היוצא מהיושר, דבק ברע. ובסמוך יבאר דביקות זרעו ברע. (118) ירמיה לב, יח "ומשלם עון אבות אל חיק בניהם". ולא ידעתי מדוע נקט בפסוק זה יותר ממה שנאמר בלוחות "פוקד עון אבות על בנים". (119) לשונו שם בגבורות ה' [עג.]: "ואחר כך הוסיפו לשעבדם בבניהם, הוא יותר גדול מכל, כי בניהם הוא שנקרא כחם ואונם יותר עליון ויותר פנימי במה ששלטו בעצמם. ודבר זה הוא ענין נפלא מאוד, כי גרעיני הפרי, והוא זרע הפרי, הוא תוך הפרי, הרי הוא יותר פנימי מן הפרי בעצמו. וזהו בעצמו ענין הפנים, שהם יותר פנימים מן האדם עצמו". ובנצח ישראל פל"ב [עמוד תרכב] כתב: "הזרע נמשך ובא ממקום עליון מאוד". ובנתיב הפרישות פ"ג [ב, קיח:] כתב: "יש אל הזרע מקור נמשך מן המקור העליון, כי אין ספק כי הזרע נמשך ממקור עליון, והבן זה. לכך הוא נמשך באורח מישור". ובח"א לקידושין כח. [ב, קלב:] כתב: "הזרע בא ממדריגה עליונה קדושה פנימית". ובסנהדרין קי: אמרו שקטן הוא בן עוה"ב משעה שנזרע. וכתב על כך בח"א שם [ג, רסח.]: "כי מצד שהזרע שהוא בא ממקור הברכה העליונה, וזה ענין הזרע שהוא ממקור הברכה, אשר הוא מעולם העליון. ולכך, משעה שנזרע ובא ממקור הברכה, הוא בעל עוה"ב". ובנתיב הצניעות פ"א [ב, קה.] כתב: "לא תמצא בכל המידות שהדומה יוליד הדומה, כמו שנמצא אצל הצניעות, שהצנוע מוליד צנוע. ודבר זה, כי הזרע נמשך ממקום צנוע פנימי, ולפיכך כאשר האב או האם יש בו צניעות, נמשך הזרע ממקום צנוע נסתר לגמרי". (120) בנדה יג. אמרו שהמוציא ש"ז לבטלה כאילו עובד עבודה זרה. וכתב לבאר זאת בח"א שם [ד, קנג:] בזה"ל: "ומאי ענין ע"ז אל דבר זה. וענין זה מופלג בחכמה מאוד, כי הזרע מקור נמשך... כמו שאמרנו על ענין הזרע ויציאתו והתפשטו מן המקור. ומפני כי המקור הזה מתברך מן השם יתברך אשר הוא מקור החיים, נמשך באורח מישור ואינו נוטה מן האמצעי. כי דבר שהוא באורח מישור מתיחס ביותר אל השם יתברך, והפך זה כל דבר שהוא נוטה מן המישור הוא כח חצון. וכאשר הוא מוציא זרע לבטלה, עד שאינו נמשך בקו מישור... ויוציא הזרע לחוץ, הוא התדבקות בכוחות החיצונים שהם עבודה זרה... ומזה תבין איך המוציא ש"ז לבטלה עובד ע"ז... מי שמוציא ש"ז לבטלה, הוא דבוק בחיצונות הנוטה מן היושר, והוא הע"ז". ולכך החוטא בע"ז [האמור כאן], דבק בחיצונות. (121) כי הגדרת "חיצונות" היא התרחקות מהקב"ה, וממילא זהו "רע". וכמו שביאר בנתיב הצדק פ"ג [ב, קמא:], וז"ל: "כי בעלי עובדי עבודה זרה היו אומרים כי הש"י רחוק מן האדם, ויש לעבוד הכחות החיצונות, אשר הם קרובים אל האדם... וישראל אחר שהיו עובדין כל ע"ז, שהם כחות החיצונות, דבר זה נחשב כאלו מעלו בו יתברך". 
(122) ואודות שכוחות החיצונות הם ארבעה, ראה הערה 82. (123) אודות המעלה העליונה של זרע קודש, בח"א לנדה לא. [ד, קסב.] כתב: "למעלת הזרע, אשר הוא נמשך מן המוח, כי הזרע יש לו כח פנימי מאוד, ובפרט זרע הקודש, אשר הוא קדוש וטהור. ודבר זה בארנו בחבור גבורות ה' אצל 'וירא את ענינו ואת עמלינו ואת לחצינו' [דברים כו, ז]". ולפנינו נמצא שביאר כן בגבורות ה' פט"ו [עג.], וכמובא למעלה. ובנתיב הצניעות פ"א [ב, קה:] ביאר ששבעה בניה של קמחית שמשו בכהונה גדולה בזכות צניעותה [יומא מז.], וכתב שם: "כי הצניעות בפרט מביא זרע פנימי נסתר קדוש, שהוא משמש לפני ולפנים בכהונה גדולה, במקום שאין ראוי לאחר להיות נכנס לפני ולפנים למקום קדוש, וראוי אל זה בפרט הצניעות שיזכה לזרע קדוש כמו זה". ובח"א לנדה יג. [ד, קנג:] כתב: "ומזה תבין שלא ראה יעקב קרי מימיו [יבמות עו.]... ודבר זה מפני שיעקב היה כולו קדוש לה', ולא היה נוטה לכוחות החיצונות כלל. שהרי לא יצא ממנו דבר זר, כמו שיצא מאברהם ומיצחק. לפיכך לא היה השפעתו לחוץ לצדדין, רק באורח קו מישור, כאשר ראוי למידתו... כלל הדבר, הזרע נמשך מן המקור, הוא המוח, דרך חוט השדרא, הוא מכוון באמצע לגמרי, אינו נוטה לא לימין ולא לשמאל, רק באורח מישור... ואז מקור שלו מקבל הברכה מן השם יתברך, שהוא מקור חיים". (124) "שנאמר 'בראשית ברא'" [לשונו שם]. (125) לשונו למעלה פל"ד [ד"ה והנה דברים]: "כי ראוי העולם שנברא בב'. וזה כי הבי"ת בפרט הוא התחלת הרבוי, שהרי האל"ף אין בו רבוי, ואילו הבי"ת הוא התחלת הרבוי, והוא ברכה. ולפיכך מלת 'ברך' כלם אותיות השניות, שהם לשון ברכה; הבי"ת באחדים, הכ"ף בעשיריות, הרי"ש במאות. שמן השני התחלת הרבוי, שהוא ברכה... וזה שאמר כי העולם נברא בבי"ת, מפני שהוא לשון ברכה, ולא נברא באל"ף, שהוא לשון ארור. כי בריאת עולם הוא הרבוי שהוא מן השם יתברך, ראוי שיהיה נברא בבי"ת, שהוא התחלת הרבוי והברכה, ולא באל"ף. שהבריאה היא הברכה בעולם, ואיך יהיה נברא באל"ף, שאין בזה ברכה כלל, רק סימן ארירה. אף כי שאר האותיות יש בהן רבוי יותר, מכל מקום הב' הוא התחלת הרבוי, כאשר היה בתחלת בריאת העולם התחלת הרבוי... הב', מפני שהיא מורה בצד עצמה ברכה, שהיא התחלת הרבוי... ולכך ברא [והשפיע] ממנו העולם, בשביל שהוא יתברך ברוך וממנו הברכה". וראה ציון 136. (126) ובדברות נאמר [שמות כ, ו] "ועושה חסד לאלפים". ופירושו, שהצדיק מגיע עד מקור הברכה העליונה [כמבואר בהערה 123], ולכך עד לאלפים דור נמשך השכר של הצדיק, וזהו כנגד אות בי"ת של הבריאה. אמנם לא נתבאר בדבריו מדוע השכר הוא לאלפים דור, ולא לעשרים דור, או מאתים דור. אך נראה לבארו על פי דבריו בח"א לבכורות נז: [ד, קל.], שכתב: "מספר של עשרות נגד התחתונים... ומספר מאה נגד האמצעי, ומספר אלפים נגד העליונים, ודבר זה אמת ומבואר". וממילא ברור הוא שאות בי"ת נתפסת בעליונים כמספר אלפים. והרי כל נקודתו כאן היא שמדריגת הצדיק מטפסת ועולה עד למקור הברכה העליון ביותר, ואין לך "עליונים" גדול מזה, ולכך שם הכל נידון באלפים. (127) ראה דבריו בח"א לסוטה לו. [ב, עג:] שביאר שם שיעקב ויוסף דומים לענף האמצעי של האילן. וראה הערה 123 אודות חוט השדרה ומדת יעקב. ובגו"א בראשית פמ"ט אות כד [ד"ה ועוד] כתב: "יעקבאין מתיחס לו קצה... כי כאשר תניח ג' נקודות זו אצל זו, אין לנקודה האמצעית קצה כלל. ומפני שיעקב הוא האמצעי בין אברהם ובין יצחק... הוא כנגד הנקודה האמצעית שאין מתיחס לה קצה וגבול, ולפיכך 'יעקב אבינו לא מת' [תענית ה:]". וכן מבואר להלן ס"פ נ. וראה למעלה פי"א הערה 34. (128) וראה גו"א שמות פ"כ אות יב, ושם פל"ד אות ו, בביאור שהיחס של אלפים דור לארבעה דורות הוא פי חמש מאות. (129) לשונו למעלה בהקדמה [ד"ה ואל יקשה]: "האהבה האמתית היא האהבה בכל לב ובכל נפש, וכדכתיב [דברים ו, ה] 'ואהבת את ה' אלקיך בכל לבבך ובכל נפשך ובכל מאודך'". ובנתיב אהבת השם פ"א [ב, מג:] האריך בזה טובא, ועמד על כך שרק באהבה אפשר לצוות שתהיה בכל הלבב והנפש, אך ביראה לא נאמר "את ה' אלקיך תירא בכל לבבך ובכל נפשך". ועוד אודות שאהבה היא דביקות וחבור בעצם, ראה למעלה בהקדמה הערה 48, ופ"ו הערה 29. (130) לשון הרמב"ן [דברים ז, ז]: "כי הנבחר לאוהב היודע לסבול את אוהבו בכל הבא ממנו. וישראל ראוים לכך מכל עם... כי יעמדו לו בנסיונות, או יהודי או צלוב [שמו"ר מב, ט]". הרי שהביטוי לאהבה הוא בעמידה בנסיונות. ובשמות כ, ו כתב הרמב"ן: "לאוהביו, הם המוסרים נפשם עליו... ויכפרו בכל אלוה נכר, ולא יעבדו אותם עם סכנת נפשם. יקראו אוהבים, כי זו היא האהבה שנתחייבנו בה בנפשותינו, כמו שאמר [דברים ה, ו] 'ואהבת את ה' אלקיך בכל לבבך ובכל נפשך ובכל מאודך', שתמסור נפשך וחייך באהבתו... ושאר צדיקים יקראו 'שומרי מצותיו'". והרב שעוועל ז"ל הראה שמקור דברי הרמב"ן הוא בפסיקתא זוטרתא שם "'לאוהביו ולשומרי מצותיו', אלו שנחבטין ושנהרגין על קידוש השם". (131) לשון הראב"ע שם: "'לאוהבי' הם החסידים. 'ולשומרי מצותי' הם הצדיקים". (132) לשון הרמב"ן [שמות כ, ו]: "לכך נאמר באברהם 'זרע אברהם אוהבי' [ישעיה מא, ח], שנתן נפשו שלא יעבוד עבודת גלולים באור כשדים". אמנם המהר"ל לומד שכוונת המכילתא היא לכל עשרת הנסיונות שבהם נתנסה אברהם אבינו. (133) לכאורה יתמה, וכי הנביאים והזקנים לא היו עומדים בנסיונות. והרמב"ן שם כבר עמד על כך, וז"ל: "אינו נכון שיאמר שהיו הנביאים עושים על מנת לקבל פרס, אבל יש בזה סוד, אמר שאברהם מסר נפשו באהבה, כענין שכתוב [מיכה ז, כ] 'חסד לאברהם'. ושאר הנביאים בגבורה, והבן זה". וראה שם בהערותיו של הרב שעוועל ז"ל. (134) "תלוי זכותו לדורותיו להגין עליהם עד אלפים דור" [רש"י שם]. (135) "לאלפים לאוהבי - סמך אוהביו 'לאלפים', ואידך קרא סמך 'לאלף דור' אל שומרי מצותיו, דהיינו מיראה" [רש"י שם]. (136) כמבואר למעלה ר"פ לד, והובא כאן בהערה 125. (137) לשונו בדר"ח פ"א מי"ח [נח.]: "היה העולם מחולק, ודבר זה אי אפשר, כי העולם הוא מן השם יתברך, שהוא אחד, ראוי שיהיה העולם אחד... שצריך שיהיה בודאי העולם אחד מקושר, כי הבורא הוא השם יתברך, הוא אחד". והובא למעלה פי"ג הערה 79. ובדר"ח פ"ה מי"ז [רנח:] כתב: "העולם הוא אחד, כי אין העולם מחולק, כי הוא מן הש"י שהוא אחד". ובנתיב הצדקה פ"ו [א, קפא:] כתב: "כאשר אין העולם אחד, רק מחולק, אם כן יש להעלות על הדעת כי האלהות שברא אותם גם כן מחולקים חס ושלום. אבל עתה שהבריות מתחברים, כי זה מקבל מזה, וזה מקבל מזה, אם כן העולם הוא אחד, וזה מורה אשר ברא אותם הוא ג"כ אחד יחיד ומיוחד". ובבאר הגולה באר החמישי [פח:] כתב: "דרך חכמים לעסוק בציור העולם ובסדור שלו איך הוא סדורו וקשורו זה עם זה, עד שהעולם מקושר ומסודר יחד, עד שהוא אחד. שכך ראוי שיהיה אחד, לפי שהוא מפועל אחד. וכבר האריך הרמב"ם ז"ל בספרו [מו"נ ח"א] פרק ע"ב בדבר זה מאוד". וכן הוא בגו"א בראשית פ"א אות סב, ובדרשת שבת הגדול [קצה.]. (138) נראה שכוונתו היא שהתחלת העולם היא מדרגת העוה"ב, ואילו אחדות העולם היא מדרגת העוה"ז. שהרי ביאר שהתחלת רבוי העולם מסומלת באות בי"ת, ובנצח ישראל פט"ו [עמוד שסו] ביאר שאות זו מורה על העוה"ב, וכלשונו: "ועוד יש לך לדעת, כי עולם הבא הוא עולם השני, כי עולם התחתון הוא ראשון לאדם. ונברא העולם בב' של 'בראשית ברא' [בראשית א, א], כי יש עולם שני. ותמצא כי אותיות 'בכר' הכל שניים; הב' באחדים, הכ"ף בעשרות, הרי"ש במאות. ולכך אמר יעקב לעשו [בראשית כה, לא] 'מכרה בכורתך לי', הוא עולם הבא, שהוא עולם שני". הרי שסבת בריאת העולם באות בי"ת, היא משום שמכלל בריאת העולם הוא גם בריאת העוה"ב, כי "אף עוה"ב נברא בששת ימי בראשית, שהרי כתוב [קהלת א, ט] 'אין כל חדש תחת השמש'" [לשונו בגו"א בראשית פ"א סוף אות כא]. וראה למעלה פי"ג הערה 57, והערה 140. (139) פירוש - מדרגת העושים מאהבה מגיעה עד העוה"ב, וכמו שיתבאר. (140) נראה לבאר דבריו על פי מה שכתב בנתיב אהבת השם פ"א [ב, מד:], וז"ל: "האהבה היא דבר טוב, ודבר זה הוא רצון הש"י. ובעל היראה... הוא הפחד שהוא נוטע בעולם, ואין זה טוב. ולפיכך מדת האהבה היא יותר עליונה ממדת היראה, ושכרו של אהבה הוא הטוב הגמור. ולפיכך אצל מדת האהבה כתיב 'לאלפים דור', שאין יותר מזה. אבל מדת היראה אינה כל כך, והוא עד אלף דור... שכל ענינה של האהבה היא השמחה והטוב, ומפני כך שכרו הוא הטוב הגמור, שהוא עוה"ב... לכן מי שהוא ירא מהקב"ה, יותר מיוחד אל עולם הזה. כי ההפרש שיש בין עולם הזה ובין עולם הבא; כי בעולם הזה נמצא בו היראה והפחד. אבל האהבה, שהוא הטוב הגמור, אל זה ראוי עולם הבא... דהיינו עולם הזה הוא ראוי לירא שמים, אבל עולם הבא הוא שייך אל אהבה, שהוא נמשך אחר הש"י באהבה ובטוב לב, ולכך ראוי אל עולם הבא, שכלו טוב... כי בעל היראה מיוחד לעולם הזה, ובעל האהבה, שבו הכל נחת רוח וטובה, ראוי אל עולם הבא". (141) נראה להטעים זאת, על פי דברי הפחד יצחק ר"ה מאמר ד, אות ח, שכתב: "הרצון של מתן שכרם של זכויות הוא הרצון המקורי הפועל בתור כח ראשון. ואילו הרצון של תשלום עונשם של חובות הוא רצון הפועל בתור כח שני, שאינו אלא נמשך מן הרצון המקורי לשם שיווי המשקל של מאזני המשפט. ואם באנו למנות אבות ותולדות ברצון, היינו אומרים שענין המתן שכר הוא פעולתו של רצון - אב, ואילו ענין תשלום העונש הוא פעולתו של רצון - תולדה". וראה גו"א ויקרא פי"ט הערה 155. ולכך, העובד מאהבה משתייך הוא אל אותו כח ראשון של התחלת העולם. ואילו העובד מיראה משתייך הוא אל אותו כח שני של איזון העולם. (142) "ונפרעין מהן עונותיהן ועון אבותיהם" [רש"י שם]. (143) "מסורגין" - מלשון קפיצה וסירוגין, שלא באו הדורות בדילוג, שדור אחד רשע, ודור אחר אינו רשע, אלא שהדורות רצופים ברשעותם. (144) "דיוטות - עליות" [המפרש בילקו"ש]. (145) כי האב שורש הבן, וכמבואר למעלה פל"ו הערה 17. ועוד אודות שהבן נחשב כענף של אביו, ראה גו"א בראישת פ"ט אות יז שכתב: "כי התולדות נמשכים אחר היסודות כמו שהאילן - ענפיו נמשכים אחר העיקר והיסודות". וראה שם הערה 61, שהובאו שם מקבילות נוספות לכך, כי הוא יסוד נפוץ מאוד בספריו. וכן ראה בגו"א בראשית פל"ח אות ט ד"ה ועוד, שכתב "והבנים כמו ענפים", ושם הערה 71. ובגבורות ה' פ"ט [נז:] כתב אודות יחס אברהם לבניו: "כי חסרון השורש יתגלה ויתראה בענפים ביותר... ולפיכך חטא השורש [של האב] יתגלה בענפים". וראה ברמב"ן דברים כט, יז, שכתב: "כי האב שורש הבן...כי משורש מתוק לא יצא מר". וראה עוד בח"א לשבת לב. [א, כב:] בביאור הגמרא שבעון ציצית בנים מתים. וראה גו"א שמות פ"ג הערה 62, ושם פי"ט הערה 152, ח"א לנדרים לב. [ב, י.], דר"ח פ"ד מכ"ב [רז.], ובדרשת שבת הגדול [רא.]. (146) בספר "מכלול המאמרים והפתגמים" הראה שמקור ביטוי הוא מעירובין ע:, שאמרו "יורש כרעא לאבוה". אמנם כמה פעמים כתב המהר"ל על הבן שהוא "כרעיה דאבוה", וכגון בגו"א בראשית פל"ז ריש אות ז, שם שמות פ"כ אות יא, למעלה פכ"ד הערה 56, נתיב היסורין פ"ב [ב, קעז:], ח"א לסוטה כב. [ב, סד.] ח"א לסנהדרין צב. [ג, קפג.], ועוד. (147) לשונו בגו"א בראשית פי"ב אות ו: "הבן בכח האב, ואין האב בכח הבן. ולכך בחתימת אברהם, יש חתימה יצחק ויעקב". (148) כמו שנאמר [תהלים קכה, ג] "כי לא ינוח שבט הרשע על גורל הצדיקים", הרי שהצדיק נבדל מן הרשע. וראה גו"א בראשית פל"ז ריש אות מה. ולשונו בגו"א שמות פ"כ אות יא: "כשאוחזין מעשה אבותיהם בידיהם. דאם לא כן, הרי כתיב [דברים כד, טז] 'לא יומתו אבות על בנים'. אלא כאן כשאוחזין מעשה אבותיהם בידיהם. ואם תאמר, וכי בשביל שחטא [האב] יוסף לו [לבן] עונש, דסוף סוף 'איש בחטאו יומתו' [שם]. דע כי זה דבר נפלא, כי הבן הוא ענף האב, כמו שהענף הוא חלק מן השורש היוצא ממנו. ולפיכך כאשר אוחז מעשה אבותיו בידיו, הרי הוא נחשב חלק אחד מן האב, דהבן הוא כרעיה דאבוה. ולא שייך בזה 'איש בחטאו יומת', כיון דהוא חלק האב, כמו שהענף הוא חלק השורש, ויוצא ונמשך הימנו הבן. אבל אם אין אוחז מעשה אבותיו בידיו, הרי הוא נפרד מן השורש, וכאילו היה ענף שהוא כבר נפרד מן השורש, ושוב לא נענש בחטא אבותיו". (149) "שהוא" - הצדיק שהוא בן הרשע. (150) פירוש - יש כאן שלשה דורות של רשע, צדיק, ורשע. (151) בין הסבא הרשע לנכדו הרשע. (152) כי הצדיק מפריד ביניהם. (153) וכפי שכתב בנתיב התשובה פ"ו [ד"ה ובמדרש]: "ואם הבן צדיק, הוא מבטל הפקידה הזאת". ובגו"א דברים פ"ט אות ה [ד"ה ועוד], הביא את דברי רש"י שם [דברים ט, כ] שנדב ואביהוא מתו מחמת עון העגל של אהרן, וכתב על כך: "ואם תאמר, והיאך נענשו נדב ואביהוא בשביל חטא אהרן, וכתיב [דברים כד, טז] 'לא יומתו אבות על בנים'... דודאי נדב ואביהו לא נחשבים יותר צדיקים מאהרן. ודוקא כשהבן יותר צדיק מן האב אז אמרינן 'לא יומתו אבות על בנים', אבל בענין זה בודאי נחשבים נדב ואביהו אוחזים מעשה אבותיהם בידיהם, דלא עדיפי מן אהרן. אף על גב דלא עשו הם את העגל, ומכל מקום לענין זה לא אמרינן שהם יותר צדיקים. שאם בקשו לעשות העגל מנדב ואביהו - מכל שכן שהיו עושים. לכך לענין חטא העגל נחשבים 'אוחזים מעשה אבותיהם בידיהם'. בודאי אם היה האב רשע והבנים צדיקים - 'לא יומתו אבות על בנים', אבל אם האב צדיק ואפילו הכי חטא - אין ספק דלא עדיף הבן, שאינו כל כך צדיק כמו האב". ומבואר מדבריו, שאף בחטאי אב צדיק נוהג הוא הכלל של "אוחזין מעשה אבותיהם בידיהם". ולא עוד, אלא שכלל זה כוחו יפה ביתר שאת לגבי חטאי הצדיק, שאף בשב ואל תעשה של הבן, יש שהוא בגדר "אוחז מעשה אבותיו בידו". ויש לעיין בזה אם דברים אלו עולים בקנה אחד עם דבריו כאן למעלה, שביאר שהעונש נמשך למשך ד' דורות מחמת דביקות החוטא בכוחות חיצונות. ולכאורה סברה זו שייכת רק לגבי חוטא רשע, ולא לגבי חוטא צדיק. וראה גו"א ויקרא פ"י אות ב, ושם הערה 23. (154) יסוד נפוץ בספרי המהר"ל. וכגון, בנצח ישראל פ"ב [עמוד לה] כתב: "כי האומות לפחיתותם אין זה נחשב [רע] כל הדברים שהם רעים, ולכך ימשכו אחר הרע מצד עצמם לפחיתותם. וזהו ההפרש שיש בין ישראל ובין האומות; כי ישראל מצד שהם בשלימות, רק כי היצר הרע מגרה בהם ומביא אותם אל הרע, ואין הרע בהם מגרה בהם. אבל האומות, הם בעצמם בחסרון, ודבק בעצם שלהם, ואינו רק במקרה בשביל היצר שהוא בהם הרע, ומצד זה ימשכו עצמם לגמרי אל הרע, שהם פחותים ורעים, והרע להם טבעי. ונמצא כי לפי מדרגתם הפחותה שלהם ימצא הרע בעצמם בלא גרוי... וההפרש בין ישראל ובין האומות, כי ישראל מצד הגרוי אשר פועל בהם יצר הרע נמשכו אל הרע, ואילו האומות, טרם יקרא היצר הרע - והם יענו". ושם בפ"ה [עמוד קלט] כתב: "כי פושעי ישראל נתן השם יתברך בהם נשמה טהורה, רק שאחר כך בעולם הזה נטו אחר הרשעות, ולפיכך חטאם דבר מקרה בעולם הזה. אבל שלא בעולם הזה אין חוטאים, ומודים על האמת, וחוזרים בהם, מצד כי יש להם שורש טוב. כמו שאמרו חז"ל בעירובין [יט.] 'עוברי בעמק הבכה מעיין ישיתוהו' [תהלים פד, ז], שמורידין דמעות כמעיין. אבל פושעי אומות העולם על פתחי גיהנם אינם חוזרים [עירובין יט.]. וזהו מטעם שעצמם רע, לכך נשארים רע אף אחר מותם, כי אין שינוי לדבר שבעצם... כי ישראל ראוים בעצמם אל האמת והקדושה והטהרה. אבל אומות העולם, חסרונם בעצמם, שהרי בכללותם הם כך, ודבר שהוא בכללות הוא בעצם, ולא ישתנה". ובסוף דרוש לשבת תשובה [פג.] כתב: "מעלת נפש ישראל, אשר יש לנפש שלהם הסרה מן הגופניות... וא"כ החטא בישראל אחר שנפשם קדושה וטהורה אינו מצד עצם הנפש... אבל החטא בשביל גרוי השטן אשר הוא מתגרה בישראל, ומצד הזה בא החטא... א"כ החטאים שישראל עושים הוא מיצה"ר שהוא השטן, לא מצד עצמם... אבל עשו היה בעל שער, מפני שהשער יש בו תוספת, וחסרון השערות שהם גדלים תמיד... ולא שייך בהם השלמה". (155) פרק יב [ד"ה ויקבל טוב], וז"ל שם: "'טובים, אלו ישראל' [מנחות נג:]. שהם קדושים נבדלים מפחיתות החמרי שיש לאומות העולם. ודבר זה התבאר גם כן במקומות הרבה, עד שהוא ידוע מאד, כי מדרגת ישראל שאין להם פחיתות החומר, כמו שיש לאומות העולם. ולפיכך נקראו 'טובים', שכל אשר נבדל מפחיתות החומר הוא טוב, שהרע הוא בחומר". וראה שם הערה 70. (156) קידושין מ: "למה צדיקים נמשלים בעולם הזה, לאילן שכולו עומד במקום טהרה, ונופו נוטה למקום טומאה... ומה רשעים דומים בעולם הזה, לאילן שכולו עומד במקום טומאה, ונופו נוטה למקום טהרה". והובא להלן פ"ס [ד"ה והכי איתא]. ובדר"ח פ"ג מט"ו [קנ:] כתב: "והבן המשל איך מדמה המעשים שהם מעוט לענפים, שאינם עיקר האילן". ובח"א לקידושין מ: [ב, קמג:] כתב: "כי הצדיק יש לו דביקות בטהרה. וכאשר יש בצדיק חטא מה, הרי הנוף נוטה למקום טומאה. ומכל מקום העיקר שלו הוא צדיק, רק שנוטה למקום הטומאה בדבר מה. וזה נקרא 'נופו נוטה למקום טומאה'... שהוא מעט ואינו עיקר האדם". 
(157) פירוש - עיקר האילן מוליד נוף האילן, אך אין נוף האילן מוליד נוף האילן. ולכך לידת הקוצץ הראשון נידונת כ"נוף", כל עוד שהיא סמוכה על שלחן ה"עיקר". אך קוצץ בן קוצץ, בהכרח שהקוצץ השני מגלה על הקוצץ הראשון שרשעתו היא בגדר עיקר, ולא בגדר "נופו נוטה אל הטומאה". כי אם היתה בגדר "נוף", לא היתה בה בכדי להוליד קוצץ שני. ובע"כ שאז רשעות הראשון היתה בגדר "עיקר", אך זהו מן הנמנע שיהיה בישראל קוצץ שרשעותו תחרוג מגדר "נוף", ותוגדר כ"עיקר". אמנם סברה זו צריכה ביאור. שהרי הקוצץ הראשון יכול היה להוולד אף מאב צדיק, וזאת משום "שודאי צדיק שמוליד רשע, יש דבר פסולת בצדיק שממנו נולד הרשע, כי אין צדיק שלא יהיה בו דבר פסולת ויוצא הרשע ממנו... כי הרשע נולד מפסולת שיש בצדיק" [לשונו בגו"א במדבר פט"ז אות ד (ד"ה ואם)]. וכשם שלידת הרשע הראשון התאפשרה מחמת הפסולת שבאביו הצדיק, כך נאמר גם לגבי לידתו של הקוצץ השני. ונהי שאין אביו הרשע - רשע בעצם, אך מ"מ בודאי שאינו עדיף מצדיק גמור. וכשם לידת הרשע הראשון נזקפת לפסולת הסמויה באביו הצדיק, כך נאמר בלידת הרשע השני, שתהיה נזקפת לפסולת שיש באביו הרשע. וצ"ע. 
(1) למעלה ר"פ לו [ד"ה ואחר זה]. (2) "בעצמו" - בעצמותו ובמציאתו יתברך. (3) למעלה ר"פ לו: "ואחר זה 'לא יהיה לך אלהים אחרים', שלא ישתתף שום אלהות עמו. אף כי הוא מודה במציאות הסבה הראשונה שהוא התחלת הכל. ואם עובד אלהים זולתו, שיאמר אף כי יש סבה ראשונה, יש לאדם מנהיג זולת הסבה הראשונה, עובר בזה אזהרת 'לא יהיה לך'... כי העובד זולתו, אף כי אינו כופר במציאות הסבה הראשונה, מכל מקום הוא ממעט מן הסבה הראשונה, במה שהוא עובד זולתו, שהוא יתברך הכל ואין זולתו. ולכך העובד זולתו, אינו נותן אל השם יתברך מדרגה זאת, שהוא הכל ואין זולתו". (4) לעומת העובר על הדבור הראשון "אנכי ה' אלקיך", ש"מי שאינו מאמין בדבר זה הרי הוא כופר בעיקר" [לשונו למעלה ר"פ לו]. (5) לעומת העובר על הדבור "לא יהיה לך", וכמו שנתבאר. (6) לשונו למעלה ר"פ לו: "ואחר זה 'לא תשא'. הנה 'לא יהיה לך', ומכל שכן 'אנכי ה' אלהיך', החוטא באלו שנים הוא כופר בעיקר לגמרי, או שמשתף עמו זולתו, והוא ממעט ממציאותו יתברך. אבל החוטא בזה שנשבע בשמו לשוא, אין כופר בעצם האלקות, אבל הוא חוטא בשמו הגדול, ומחלל כבודו יתברך. ודבר זה למטה ממי שכופר בעצם האלקות... כי 'לא תשא' חוטא בשמו, ומחלל כבודו יתברך". (7) פירוש - כבודו של ה' שייך ג"כ לעצמיותו, ולכך "לא תשא" מופיע לאחר הדברות העוסקות בעצמיותו יתברך. ולשונו להלן ר"פ מ: "הדבור הקדוש הרביעי 'זכור את יום השבת לקדשו'. הדבור הזה אחר 'לא תשא', כי הנשבע בשקר הוא מחלל כבודו ותהלתו. ואחר זה 'זכור את יום השבת לקדשו' להודיע כי הוא פועל כל הנמצאים, ומאתו נבראו. ומה שהוא יתברך פועל הנמצאים, דבר זה אינו עצמו מה שהוא פועל זולתו. ומכל שכן הדברות שאחר זה, שעוד הם יותר רחוקים מאמתת עצמו, כמו 'כבד', 'לא תרצח', ודבר זה מבואר". ולמעלה ס"פ לו כתב: "במה שנשבע לשקר ומחלל כבוד שמו, הוא ממעט מציאות כבודו, אשר הוא אל השם יתברך... שמחלל כבודו יתברך, שהוא שייך לעצמו יתברך". וראה שם הערה 43. ומה שכרך ביחד שמו של ה' עם כבודו של ה', ולכך המחלל שמו נדון כמחלל כבודו, הנה נאמר [ישעיה מב, ח] "אני ה' הוא שמי וכבודי לאחר לא אתן ותהלתי לפסילים". הרי ש"שמי" הוא שייך ל"כבודי". ובאבות פ"ו מ"י אמרו "כל מה שברא הקב"ה בעולמו, לא ברא אלא לכבודו, שנאמר [ישעיה מג, ז] 'כל הנקרא בשמי ולכבודי בראתיו יצרתיו אף עשיתיו'". הרי ששוב חזינן ש"שמי" ו"כבודי" שייכים להדדי. והביאור הוא, שהשם והכבוד שייכים אך ורק ביחס לזולתו. כי שימושו של שם הוא רק ביחס לזולתו הקורא בשמו. וכן הנהגה של כבוד ה' היא גלויו של הקב"ה כלפי זולתו, כי זו מהותה של כבוד, שהיא ההתפארות לזולתו [ראה פחד יצחק פסח, מאמר טז]. וכפי שביאר בבאר הגולה באר הרביעי [ס:]: "ודבר שהוא כבודו נקרא 'לבוש' של הקב"ה, כי הכבוד אצל הזולת, ואין שייך כבוד רק אצל אחרים שרואים כבודו, ועל ידי המלבוש הוא נראה אצל אחרים. לכך הכבוד נקרא מלבוש... וטעם זה כמו שאמרנו, כי הכבוד הוא נראה אצל הזולת כמו שהוא נראה הלבוש...וזה שכתוב [תהלים קד, א] 'הוד והדר לבשת', כלומר הכבוד שיש לו יתברך מן הנמצאים הם לו מלבוש של הוד... כי הכבוד מן הנבראים נקרא 'מלבוש' של השי"ת". וראה גו"א שמות פל"ד אות יט, ד"ה וכאשר, ובנצח ישראל פ"ו הערה 83. והרי אף מדותיו של הקב"ה [שהן הן שמותיו (שמו"ר ג, ו, והובא למעלה פל"ז הערה 117)] נקראות ג"כ "מלבוש", וכמו שכתב בסוף דרשת שבת תשובה [פה.], וז"ל: "כי המדות שהוא יתעלה מתלבש בהן נקרא מלבוש שלו... שהוא מתלבש במדותיו". נמצא שהשם פועל במקום שהכבוד פועל, ושניהם יחד נגדרים כ"מלבוש" המתגלה לזולתו. ולכך המחלל שמו יתברך, בהכרח שמחלל כבודו יתברך. (8) לשונו בדרוש לשבת תשובה [סז:]: "כמו שאין מי שירא ממלך בשר ודם נראה לפניו ונכנס אל ביתו, כי זה היה פריקת עול, כך הזכרת שמו יתעלה. כי אין שמו כמו שם אדם בשר ודם. אבל בשמו יתעלה ברא הכל בשתי אותיות בלבד. ואם כן כאשר מזכיר שמו זהו פריקת עול ומורא של הקב"ה... ומי שהוא מקיל ביראתו יתעלה על ידי שבועת חנם, הרי גם כן כאילו ח"ו הוא יתעלה אינו נחשב". וראה הערה 46. (9) "ביטול מצוה הוא, היינו דבר שאי אפשר" [רש"י שם]. (10) "לא תשא את שם ה' אלקיך לשוא כי לא ינקה את אשר ישא את שמו לשוא" [שמות כ, ז]. (11) לשון הגמרא [שבועות כא.]: "אשכחן שבועת שוא, שבועת שקר מנלן. רבי יוחנן דידיה אמר, 'לשוא' 'לשוא' שתי פעמים. אם אינו ענין לשבועת שוא, תנהו ענין לשבועת שקר. והוי בה רבי אבהו, האי שבועת שקר היכי דמי, אילימא שבועה שלא אוכל - ואכל, לאו שיש בו מעשה הוא. ואלא דאמר שבועה שאוכל - ולא אכל, האי מי לוקה... תהא באכלתי ולא אכלתי ["הך שבועת שקר דאמר רבי יוחנן דאיתרבאי מלשון 'לשוא' באכלתי ולא אכלתי" (רש"י שם)]. ומאי שנא ["הך מאוכל ולא אכל, הא בכולהו לאו שאין בו מעשה נינהו" (רש"י שם)], אמר רבא בפירוש ריבתה תורה שבועת שקר דומה לשוא ["מדאפקיה בלשון 'שוא'" (רש"י שם)], מה 'שוא' לשעבר, אף שקר נמי לשעבר". וכן תרגם אונקלוס שם "לא תימי בשמא דה' אלקך למגנא ארי לא יזכי ה' ית די יימי בשמיה לשיקרא". (12) "שהדיינים משביעין על ידי הודאת מקצת הטענה" [רש"י שם]. (13) "בכל לשון שהוא מבין בו" [רש"י שם]. (14) "את פיך - שבועת שקר" [רש"י שם]. (15) "את קרובך" [רש"י שם]. (16) לעומת העובר על "אנכי ה' אלקיך". (17) לעומת העובר על "לא יהיה לך". (18) כמבואר למעלה פל"ח הערה 81 שהעובד ע"ז חוטא בה', ומתנגד אליו. (19) לשונו בח"א לשבועות לח: [ד, טז.]: "אמנם צד חמור שבו. וזה כי שאר חטאים, אף כי כופר בעיקר, בשביל זה לא עשה דבר אל השם יתברך. ואף אם חטא, מה יפעל לו [עפ"י איוב לה, ו "אם חטאת מה תפעל בו"], כי אלקותו יתברך בצד עצמו, לא בטל ולא גרע כלל. וכן כאשר עובר על 'לא יהיה לך' גם כן, הרי אף שעשה אלהות, הרי מעשיו מצד עצמם בטלים". וראה ציון 39. (20) לשונו בח"א לשבועות שם: "אמנם הנשבע בשמו, אשר שמו הוא בכל העולם, כאשר נשבע בשמו לשקר כאילו מבטל שמו מן העולם. ולא שייך לומר בזה שאם יחטא מה יפעל, כי הנשבע בשמו לשקר אשר שמו הוא בעולם, והוא משקר בו". וראה הערה 24. (21) פירוש - מרידת העיר אינה פוגעת במלך מצד עצמו, אלא היא שינוי מבחינת המקבל, שהמקבל קיבל על עצמו מלכות אחרת. אך כבודו של המלך הראשון - במקומו מונח. (22) מעין מה שכתב בגו"א ויקרא פכ"ד אות יג [ד"ה אבל], בחומרה של המברך השם, וז"ל: "מברך השם, אי אפשר שתהיה עבירה יותר חמורה, שהרי הוא פוגם בעיקר לברך השם. לא כמו עבודה זרה שמוסיף אלוה, ומכל מקום בעיקר אינו פוגם". וא"ת, לפי צד זה שיש באיסור "לא תשא" חומרה גדולה יותר משני הדברות הראשונות, מדוע הוזכר דיבור זה לאחריהם. שהרי סדר הדברות הוא "כי בגדול החל ובקטן כלה" [לשונו למעלה ר"פ לו]. ונהי שיש ב"לא תשא" צד קולא לעומת הדברות הראשונות, אך מהיכי תיתי שצד הקולא מכריע את צד החומרא. ונראה ששפיר יש כאן הכרעה לצד הקולא, כי צד החומרא הוא פועל יוצא מצד הקולא. שלאחר שנתבאר שב"לא תשא" אין כפירה בעיקר, ממילא הנך עוסק בהמצאותו של העיקר, ומתוך המצאות זו עולה היא החומרא של זלזול בכבודו של המלך. וחומרא הנובעת מקולא שקדמה לה, נידונת כקולא ולא כחומרא. וכמו שאמרו בגמרא [ב"ק נז:] "קרנא בלא שבועה עדיפא מכפילא בשבועה". (23) פירוש - העולם נברא בשביל כבודו, וכפי שכתב בגו"א בראשית פ"א אות ז: "כתיב [משלי טז, ד] 'כל פעל ה' למענהו', רוצה לומר כל מה שנברא בעולם, בשביל הקב"ה נברא, ולכבודו נבראו, 'כל הנקרא בשמי לכבודי בראתיו' [ישעיה מג, ז]". ומקורו מיומא לח., ואבות ספ"ו. ונאמר [ישעיה ו, ג] "מלא כל הארץ כבודו", ואומרים "כבודו מלא עולם" [קדושה], ומברכים "שהכל ברא לכבודו" [ברכת שבע ברכות]. (24) דע, שבח"א לשבועות לח: הביא שני טעמים להזדעזעות העולם בעת אמירת "לא תשא". טעם אחד מבאר שחטא שבועת שוא סותר לקיום העולם. וכאשר קיום העולם עומד בסכנה, יש בו הזדעזעות. וכלשונו שם בח"א [ד, טז.]: "ומה שאמר שכל העולם נזדעזע בשעה שאמר 'לא תשא וגו''. כל זה מפני כי בשמו יתברך נברא הכל, ומאחר שבשמו יתברך נברא הכל, ובשעה שאמר 'לא תשא את שם ה' אלקיך לשוא', אם כן אי אפשר שיהיה אדם בעולם שישבע בשמו לשקר, כי בזה בטל העולם, וזהו הזדעזעות העולם בודאי". וכטעם זה כתב גם בח"א לערכין טז. [ד, קמ:], וז"ל: "ושבועת שוא ג"כ ידוע... ופרשנו הטעם כי בשמו יתברך ברא הכל ומקיים הכל. ואם נשבע לשקר, אין לזה שייכות אל העולם כלל אשר בשמו מקוים הכל. ולכך כאשר אמר 'לא תשא שם ה' אלקיך לשוא', נזדעזע כל העולם. כיון שבשמו מקוים הכל, כאשר אמר 'לא תשא' נזדעזע הכל, [שמא] יש כאן שבועת שקר". ופירושו, שהעולם מקוים בשמו יתברך, ואילו הנשבע לשקר כאילו מבטל שם ה' מהעולם [ראה הערה 20], ובכך הוא כורת את הענף [מציאות שמו יתברך] שעליו יושב העולם. אמנם בח"א לשבועות שם הוסיף טעם שני להזדעזעות העולם, וז"ל: "ועוד... כי שמו נמצא בעולם, ומפני כך ראוי שיהיה מזדעזע העולם מן שמו שהוא בעולם כאשר יזכור 'לא תשא את שם ה' אלקיך לשוא'. וכן תמצא כי הכהנים כאשר שמעו השם יוצא מפי כהן גדול היו כורעים ומשתחוים ומודים [יומא סו.]. וזה כי כאשר היה נשמע, ראוי שיהיה ביראה, מפני שמו שהוא בעולם". הרי שביאר את הזדעזעות העולם בדומה לכהנים והעם שהיו כורעים ומשתחוים ומודים בשמעם השם יוצא מפי כהן גדול. ומהו הדמיון בין אמירת "לא תשא", לבין הכהנים והעם שהיו נופלים על פניהם בשמעם את השם המפורש יוצא מפי כה"ג בקדושה ובטהרה. ושמעתי מחכ"א לבאר, שבדיבור "לא תשא" ישנה הוראה באצבע על המצאותו של שמו יתברך בעולם. כי רק משום המצאות זו ישנו איסור להשבע בשמו לשוא, משום שיש בשבועת שוא פגיעה בכבודו של המלך הנמצא כאן. אך אם ח"ו לא היתה בעולם המצאות שמו יתברך, לא היה מעיקרא איסור הזכרת שמו יתברך לשוא. והואיל ואיסור שבועת שוא בנוי על ההנחה הקודמת כי שמו יתברך בעולם, לכך בדיבור זה נזדעזע העולם, כי בו הובלטה העובדה ששמו יתברך בעולם. אם כן הטעם הראשון בח"א מבאר שסבת איסור שבועת שוא היא מחמת שהוא סותר לקיום העולם, ולכך הזדעזעות העולם נובעת מסכנת בטול העולם. ואילו הטעם השני מבאר שסבת איסור שבועת שוא היא מחמת שהוא סותר להמצאות שמו יתברך בעולם, ולכך איסור זה מזכיר לכל ששמו בעולם. והזכרה זו מביאה לזעזוע העולם, כפי שהזכרת שם המפורש מפי כהן גדול גורמת לשומעים שיכרעו וישתחוו ויודו. ומדבריו כאן משמע כמו טעמו הראשון בח"א, שהזעזוע נובע מהעמדת קיום העולם בסכנה. וראה עוד בנתיב הלשון פ"ח [ב, פ:]. (25) שבועות לט. "מנקה הוא לשבים, ואינו מנקה לשאינן שבים". וראה בנתיב התשובה פ"ו [ד"ה ובפרק שבועת הדיינין], גו"א שמות פל"ד אות ד, וח"א לר"ה יז: [א, קיז.] בביאור מידת "ונקה". (26) לשונו בגבורות ה' פל"א [קכ:]: "התשובה שייכת לאדם בשביל שמעשה החטא בא מן האדם אשר הוא בעל שנוי ותמורה, ולכך אין מעשיו וחטאים שלו נחשבים מעשים גמורים. כי המעשה נחשב לפי העושה, והעושה הוא בעל גוף, בעל שנוי ותמורה, [ולכך] אף המעשה שלו אינו מעשה גמור... ולפיכך יכול לשנות מעשיו בתשובה, ונחשב המעשה כלא היה מעולם". ובדר"ח פ"ד מי"ד [קפה:] כתב: "כי השגגה הוא הטעות, והגורם לזה הוא החומר, שאם אין החומר, השכל הוא בפועל, ואין בו שגגה וטעות. ולפיכך השגגה שייך במעשים אשר הם שייכים לגוף החמרי... אבל בשכל אין שייך טעות... למה הדבר דומה; לאדם אשר הולך בחושך, ומשבר את הכלים שהם לפניו, בודאי שייך בזה שיהיה שוגג שלא ראה. אבל האדם שיש בידו נר מאיר, והולך ומשבר את הכלים, שלא שם לבו על זה, בודאי דבר זה עולה זדון, אחר שיש בידו נר מאיר ולא שם לבו על זה... ובמדריגת השכל אין שגגה כלל". וכ"ה בגבורות ה' פ"כ [צב:], ח"א לב"מ לג. [ג, כ:], ובח"א לסנהדרין קג: [ג, רמב.]. וראה נצח ישראל פי"ח הערה 62, שם פי"ט הערה 22, ובנתיב התשובה פ"א [ד"ה ואמר], ושם הערה 31. וראה למעלה פל"ג הערה 46. (27) כי אם היתה מועילה תשובה, לא היה חטא שבועת שוא חמור משאר חטאים, ומדוע הודגש בו "לא ינקה". (28) יסוד נפוץ בספרי המהר"ל. וכגון, דבריו בגו"א במדבר פל"א אות יח, שכתב: "ומן המדה שהכתוב מגנה את ישראל, שאומר עליהם 'כי עם קשה עורף אתה' [דברים ט, ו], שעומדים במעשיהם ולא יקבלו שינוי, תבין זה. כי החומר הוא בעל השתנות, אבל דבר שאינו חומרי לא יקבל שינוי". וכן כתב בגבורות ה' פמ"ד [קסז.], וז"ל: "ואצל ישראל, אף המדה הפחותה שבהם יורה על השכל. שמהמדה הפחותה שהם קשי עורף אינם חוזרים מדרכיהם. וזה יורה על העמידה והקושי, וזהו מענין השכל שאין לו השתנות... [לעומת] החומריות, שנקל להשתנות, כמו כל חומר שנקל לקבל שנוי". ועוד אודות שהצורה אינה מתפעלת - לעומת החומר - ראה נצח ישראל פ"ה הערה 430, שם פי"א הערה 21, שם פי"ט הערה 59, ועוד ועוד. וכן מבואר יותר בח"א למנחות נג: [ד, פד.], וז"ל: "וכן מה שאמר רבי יוחנן [שם] אח"כ 'נמשלו ישראל לזית, מה זית אינו מוציא שמנו רק ע"י כתישה וכו''... וכך ישראל, אשר בהם הנפש הנבדלת, אינם חוזרין למוטב כאשר ראוי אל הנפש הנבדלת, רק ע"י יסורין להסיר החומרי, אז הנפש הנבדלת מאירה כראוי. ודבר זה אינו באומות, שאם הם רשעים אפשר שיהיו חוזרים למוטב בעצמם במה שהם חומריים בעלי שנוי, לכך אפשר בהם השתנות בהם מן הרע למוטב, כמו שאמרו ז"ל [ירושלמי סנהדרין פי"א ה"ה] כי הגוים קרובים אל התשובה, כמו שנמצא בנינוה שהיו חוזרים בתשובה [יונה ג, ח]. מה שאין כן בישראל, שהם עם קשה עורף. ודבר זה הסבה, שכל אשר נוטה אל החומר הוא מיד משתנה מענין לענין. אבל בישראל א"א שיחזרו למוטב מעצמם, רק ע"י יסורין, שע"י יסורין מסולק החומרי, עד שהנפש טהור ונקי מן הפחיתות החומרי". (29) בקידושין מ. אמרו "אחד שוגג ואחד מזיד בחלול ה'", וכתב שם בח"א [ב, קמב:] בזה"ל: "מה שנבדל חטא זה משאר חטאים, כי כאשר הוא מחלל שמו יתברך, אשר השם הזה מורה על המהות. כי השם הוא בא על המהות הדבר ועצמו, ומפני זה ראוי שיהיה אחד שוגג ואחד מזיד בחלול השם. וזה, כי חטא השוגג מתיחס אל גוף, שאצל הגוף שייך שוגג, כאשר הוסר מאתו השכל, ונעשה בעל גוף. לכך חטא השוגג אינו במדריגת המזיד, כאשר האדם הוא חוטא בדעתו ושכלו. ודבר זה שייך בכל החטאים, כי מצד שהאדם בעל גוף, אין החטא מצד המדריגה הנבדלת, רק מצד מדריגתו הגופנית. אבל החטא בחלול השם, מצד כי השם הוא המהות המופשט, אי אפשר שתהיה החטא רק במדריגה עליונה נבדלת, שזה ענין השם, שהוא בא על המהות המופשט. ולפיכך אמר 'אחד שוגג ואחד מזיד בחלול השם', שכמו שהחוטא במזיד בודאי חטאו גדול, שהרי חטאו מצד השכל שהוא נבדל בלתי גשמי. וכך השוגג בחלול השם הוא החוטא במדריגה הנבדלת, שהרי השם בא על המהות המופשט השכלי בלבד". ובדר"ח פ"ד מ"ד [קסט:] כתב כן, והוסיף: "החטא במדריגה הנבדלת, שהיא מדריגה יותר עליונה. וזהו כאשר חוטא במזיד, או החוטא בחלול השם. ועל זה שייך לומר 'אחד שוגג ואחד מזיד בחלול השם'. ואף כי האדם עושה בשוגג, מכל מקום החטא הוא בדבר המופשט, דלא שייך שם שגגה בזה. כי השגגה היא מצד מדריגה הגשמית בלבד, כמו שהתבאר. ואין זה במדריגה עליונה של השם. ולפיכך 'אחד שוגג ואחד מזיד בחלול השם'. ודבר זה פירוש ברור אין ספק באמתתו, ופירשנו אותו גם כן במקום אחר בדבור 'לא תשא' [כוונתו לדבריו כאן], שם בארנו אותו כפי כל הצורך". דוגמה נוספת לדבר; בחגיגה ט. אמרו על הפסוק [קהלת א, טו] "מעוות לא יכול לתקון" - "זה תלמיד חכם הפורש מן התורה". וכתב על כך בנתיב התשובה פ"ה [ד"ה ועוד]: "כי שאר חטא, שאינו חטא בדבר שהוא שכלי, רק בדבר גשמי, לא נקרא זה 'מעוות לא יוכל לתקון', שאפשר הוא בתקון. כי אפשר כאשר עושה מצוה אחרת, הוא תקון אותה מצוה, כאילו לא בטל אותה. אבל השכלי אין בו תקון, כי אין בו השתנות, ולכך על הפורש מן התורה נאמר 'מעוות לא יוכל לתקון'". (30) בח"א לשבועות לח: [ד, טז.] כתב הסבר אחר לכך שנאמר "לא ינקה" בדבור "לא תשא", וכלשונו: "מאחר שחטא בדבר זה שהוא שכלי, והשכל מעמיד הדבר ואינו מוותר. כמו שאמרו ז"ל [יומא כג.] כל תלמיד חכם שאינו נוקם ונוטר איבה כנחש איננו ת"ח. ולפיכך בעבירה של שבועת שוא נאמר 'לא ינקה ה'', מאחר שהחטא הזה הוא בשם, שהוא מהות שכלי, אשר השכל מעמיד ואינו מוותר". וראה למעלה פ"ל הערה 14. (31) לשונו בגו"א בראשית פי"ב אות ד: "זהו שאומרים 'אלקי אברהם' [רש"י בראשית יב, ב]. כי הבטיחו הקב"ה שיהיה ממנו אומה גדולה. ומאחר שתהיה ממנו אומה גדולה, הקב"ה מייחד שמו עליו. דאין הקב"ה מייחד שמו רק על אבות העולם. והיינו טעמא, מפני שאין הקב"ה מייחד שמו על יחיד פרטי, רק על אומה שלימה. ואותם שהם אבות האומה, הקב"ה מייחד שמו עליהם, ולפיכך על האבות דווקא". וראה למעלה פכ"א הערה 11. (32) לשונו בח"א שם [ג, רנא:]: "ומה שאמר דוד שיש לומר ג"כ אלקי דוד, ובקש זה יותר מכל שאר צדיקים, מפני כי בשביל כך אומרים 'אלקי אברהם אלקי יצחק אלקי יעקב', מפני שאין הקב"ה מייחד שמו על אדם יחיד, כי אם על אומה שלימה. והאבות היו אבות לכלל אומה ישראלית. ולכך כמו שאומרים 'אלקי ישראל' אומרים 'אלקי אברהם'... לכך אמר דוד שכמו שהשם יתברך מייחד שמו על האבות מפני שהם אבות אל הכלל, כך דוד אב אל מלכות בית דוד. שגם המלכות נחשב כמו כלל... ויש לומר 'אלקי דוד' כמו שאומרים 'אלקי אברהם'". (33) יסוד נפוץ בספרי המהר"ל. וכגון, בח"א לשבועות ט. [ד, יא.] כתב: "הכלל הוא נבדל, כי הגשמי פרטי". ובנצח ישראל פ"ו [ד"ה ובמקום זה] כתב: "וכל המספרים הללו הם מספר כללי... כי הכל נאמר מצד הענין האלקי... והפרטי הוא מצד החומרי הגשמי". ובגבורות ה' פט"ז [עו:] כתב: "כי כל פרטי הוא מצד החומרי... שאין בדבר שהוא נבדל מן החומרי - פרט". [וצרף לכאן את הפסוק "לתאוה יבקש נפרד" (משלי יח, א)]. וכ"ה בבאר הגולה באר הרביעי [נו:], שכתב: "הכלל הוא קרוב אל השכל, והפרטי קרוב אל הגשמי, ודבר זה ידוע". וכן כתב בנתיב יראת השם פ"ב [ב, כה.], וז"ל: "כי הפרטי הוא מצד הגשם בלבד". ובח"א לב"ב יז. [ג, עז:] כתב: "האבות אינם פרטים, כי הפרטי הוא חלק, ואין האבות חלק, ומפני כך לא שלט בהם היצה"ר, כי יצה"ר הוא חסרון ורע שנמצא באדם, ואין חסרון בדבר שהוא כללי, כי היו האבות במדריגה הכללית... כי כל נבדל ג"כ הוא כללי. ולא נחשב פרטי רק הדבר שהוא גשמי". וראה למעלה פי"א הערה 92, פי"ב הערה 52, ופט"ז הערה 104. (34) "כי כל העולם הוא כבודו" [לשונו למעלה, וראה הערה 20]. (35) בא לבאר מדוע בגמרא [שבועות לט.] אמרו תחילה שנפרעין ממנו וממשפחתו, ולאחר מכן אמרו שנפרעין ממנו ומכל העולם. שהרי אמרו שם "וכאן נפרעין ממנו וממשפחתו... וכאן ממנו ומכל העולם כולו". ומדוע לא אמרו בקיצור רק את הסוף "נפרעין מכל העולם כולו", ואף הוא ומשפחתו היו נכללים בגדר זה. ועל כך משיב שיש בזה להורות על סדר הפורעניות, וכמו שמבאר. וכן כתב אות באות בח"א לשבועות לט. [ד, טז:]. (36) לשונו למעלה פי"ד [ד"ה וביאור ענין]: "וידוע שכל דבר שהוא בגוף הוא בזמן, וכל דבר שאינו בגוף אינו תחת הזמן... שהרי הדבר הבדל מן הגשמי אינו נתלה בזמן". וראה שם הערה 30. ולמעלה פכ"ה [ד"ה והבן מה] כתב: "דבר שהוא שכל בלבד... אינה דבר גופני, ודבר זה אינו תחת הזמן... כי הדבר שהוא מושכל אינו נופל תחת הזמן". וראה שם הערה 26, כי הוא יסוד נפוץ בספרי המהר"ל. ובשמות יט, ב פירש רש"י "שיהיו דברי תורה חדשים עליך כאילו היום נתנם". ופירש הגו"א שמות פי"ג אות ח בזה"ל: "ואם תאמר, למה יהיה לו כאילו היום נתנה, והוא אינו כך, שהרי לא נתנה לו באותו היום... אבל עיקר הטעם... כי הדברים שהם חשובים במדריגה, עד כי לעלוי מציאותם אינם נופלים תחת הזמן לגמרי... וכן התורה היא על הזמן למדריגת התורה, כי הזמן הוא תולה בשמש בתנועת הגלגל, והתורה היא למעלה מהשמש... וכל הדברים אשר הם על הזמן כל ענין הזמן שוה". (37) לשונו בדר"ח פ"ד מ"ד [קסט:]: "החטא בחלול השם מצד כי השם הוא המהות המופשט, הנה אי אפשר לומר שיהיה החטא רק במדרגה עליונה נבדלת, שזה ענין השם שהוא בא על המהות המופשט... ומזה עצמו תבין החומר שיש לחלול השם למר זוטרא שאין מקיפין בחלול השם כמו שעושה החנוני [קידושין מ., "אלא נפרעין מיד" (רש"י שם)]. וכך אמרו בשבועות בפרק שבועת הדיינין אצל שבועת שוא, שכל החטאים יש לו זכות תולה, אבל בשבועת שוא נפרע מיד ואין מקיפין. וזה כי שאר החטאים מפני שלא היה החטא במדריגה הנבדלת לגמרי, וכל דבר הוא תחת הזמן, ולפיכך אין עונש החטא יוצא לפעל מיד, אך יוצא העונש לפעל בזמן. אבל החטא בשמו יתברך, אשר השם בא על המהות המופשט הנבדל, ולא שייך זמן בדבר זה כלל. ולפיכך אין מקיפין בחלול השם, ויוצא העונש לפעל מיד. כי חטא במדריגה שאינה תחת המשך הזמן כלל". וכן הוא אות באות בח"א לקידושין מ. [ב, קמג.]. (38) כמבואר למעלה בתחילת הפרק, ובד"ה הנה בא. וא"כ תקשי לך, מדוע לא מצאנו גם אצלם ענישה מיידית. (39) ד"ה אמנם צד, והערה 19. (40) פירוש - כל שם מורה על מהותו של בעל השם [הערה 29], ושמו יתברך "מורה על מהותו יתברך" [לשונו בסמוך], ולכך הנשבע בשמו לשקר חוטא במהות שכלית. ומהות שכלית זו פועלת בהענשת החוטא. כי כבר נתבאר שהעונש תואם את מהות החטא, ולכך חטא שהוא במדרגת השכלי מחייב עונש שכלי [נפרעין ממנו ומכל העולם, ונפרעין מיד]. ולכך המהות השכלית שעליה עבר הנשבע לשקר, היא היא הנפרעת ממנו. וראה נצח ישראל פמ"ט הערה 57. (41) לשונו בגו"א בראשית פ"ב אות יט [ד"ה וכדי]: "הנמצאים הם פרטים, לכך יש להם הפסד, כי יש להם דבר מה שיפסידו אליו. כי האש שהוא חלק דבר, יכול להיות נפסד אל יסוד אחר מן היסודות. ואילו היה האש הכל, אין לו דבר שיהיה נפסד אליו". והובא למעלה פט"ז הערה 87. (42) לשון הרמב"ם בהלכות ברכות פ"א הט"ו: "כל המברך ברכה שאינה צריכה הרי זה נושא שם שמים לשוא, והרי הוא כנשבע לשוא". וכן הוא בהלכות שבועות פי"ב ה"ט. ובמגן אברהם אור"ח סימן רטו ס"ק ו כתב בדעת הרמב"ם שהוא איסור מן התורה, ועובר בלאו של "לא תשא". אבל רוב ראשונים סוברים שאיסור ברכה שאינה צריכה הוא מדרבנן, והדרשה מ"לא תשא" אינה אלא אסמכתא, ולא אמרו שהזכרת שם שמים לבטלה אסורה מהתורה [תמורה ד.] אלא בהזכרה שלא לצורך ברכה [תוספות ר"ה לג. ד"ה הא, רא"ש קידושין פ"א סימן מט בשם ר"ת, החינוך מצוה תל, ועוד]. ועיין בארוכה בשדה חמד כללים מערכת ב כלל קטו, ושם מחלוקת של כמה אחרונים בדעת הרמב"ם. ומהמהר"ל משמע שהוא אסור מדאורייתא, כי השוה איסור זה לשבועת שוא, וחילק בין "לא תשא" לבין מי שמזכיר שמו יתברך בחנם ושלא לצורך [הד"ה הבא]. (43) ובמשל שהביא למעלה אודות שני סוגי מרידה במלך, נקט שם ש"העיר השניה לא מרדה במלך להמליך אחר, אבל אמרה כי מלך שקר הוא וחללה כבוד המלך בעצמו". וזהו משל לשבועת שקר. והמשל לשבועת שוא ולמברך ברכה שאינה צריכה יהיה דומה לעיר שאמרה שהמלך שלה הוא נטול סמכיות, ואין בו דבר שיש בו שום תועלת. ובהקשר זה כדאי להביא כאן דברים שנכתבו בספר הזכרון למרן בעל "פחד יצחק", עמוד פד: "קיימים שני סוגי מהפכה נגד המונרכיזם בעידן המודרני; זו של רוסיה, שבה באו הקומוניסטים, הסירו את הצאר מכסאו, וביטלו כל ענין המלכות. בעצם גם בבריטניה היתה מהפכה. אע"פ שהמלך עדיין עומד בראשם, מכל מקום אין לו כח מלכות, ואינו משמש אלא לסמל. אלו ואלו בטלו את סמכות המלכות, אלא שהראשונים עקרוהו מכל וכל, והשניים משאירים לו תואר של כבוד בלי שום פעולה של ממש". שני סוגי מהפכה אלו מקבילים לשבועת שקר [מהפכה רוסית] ולשבועת שוא [מהפכה בריטית]. (44) בלא ברכה ובלא שבועה. (45) "שמוציא שם שמים לבטלה" [רש"י שם]. (46) לשון הגמרא שם: "מוציא שם שמים לבטלה אזהרתיה מהיכא, אלמה לא, והכתיב [דברים ו, יג] 'את ה' אלקיך תירא ואותו תעבוד', ההוא אזהרת עשה הוא". "כי מיראת השם שלא יזכיר שמו לבטלה" [לשון הרמב"ם בסהמ"צ מ"ע ד]. ובהלכות שבועות פי"ב הי"א כתב הרמב"ם: "ולא שבועה לשוא בלבד היא שאסורה, אלא אפילו להזכיר שם מן השמות המיוחדין לבטלה אסור, ואע"פ שלא נשבע. שהרי הכתוב מצוה ואומר [דברים כח, נח] 'ליראה את השם הנכבד והנורא', ובכלל יראתו שלא יזכירו לבטלה". וראה הערה 8, ובנתיב יראת השם פ"ג [ב, כט.]. (47) לשונו בנתיב יראת השם פ"ג [ב, כט.]: "מלשון דברי חכמים שאמרו 'כל מקום שהזכרת שם שמים מצוי שם עניות מצוי'... דלא שכיח ואין מצוי שיתן השם יתברך עושר אל מי שרגיל בהזכרת שם שמים, וידקדק האדם על זה וימצא הדבר שהוא כך". ומבאר שם כדבריו כאן. (48) לשונו בנצח ישראל פנ"ט [עמוד תתקח]: "העושר הוא מדריגת עולם הזה... והעשיר יש לו עולם הזה הגשמי, והעני אין לו עולם הזה הגשמי". וראה למעלה פ"ה הערה 23. ועוד אודות שהעשירות היא מדריגת העוה"ז, ראה דבריו בח"א לב"ב י: [ג, סד:]. ובח"א לשבת סג. [א, לט.] כתב: "עושר וכבוד... מצד עוה"ז... הלומדים בתורה בשביל הכבוד והעושר, שהוא בעוה"ז, זוכים למדריגת עוה"ז בלבד, והוא עושר וכבוד... ואין זה מדריגת עולם הבא". ובח"א לסוטה מט. [ב, פח.] כתב: "עצם העושר אין ראוי זה לישראל... שהוא קנין עוה"ז במה שהוא עוה"ז - אין ראוי לישראל, כי העוה"ז הוא עולם מורכב, ואין ראוי לישראל כי אם הפשיטות... כי ישראל אשר הם מוכנים לעוה"ב... אין להם חלק בעוה"ז אשר הוא גשמי". וכן הזכיר בקצרה בח"א לב"מ קיד. [ג, נו.]. (49) פכ"ב [צה:], פ"מ [קמט.], ופס"ב [רפא:]. (50) לשונו בגבורות ה' פס"ב [רפא:]: "ומה שזכר 'ההרים רקדו כאילים גבעות כבני צאן' [תהלים קיד, ד] יותר ממה שזכר שאר הנמצאים. שבא לומר כאשר יצאו ישראל ממצרים היה זה על ידי השם יתברך אשר הוציאם, ולפיכך לא היתה היציאה בענין טבעי, רק הכל יוצא מן הטבע, שהיה פועל הקב"ה נסים ונפלאות. וכאשר ההוצאה על ידי הקב"ה, שהוא קדוש, לפיכך הנמצאים, כמו הים והירדן בורחים מפני קדושתו יתברך. ואלו הנמצאים רחוקים מן קדושתו יתברך. וזה כי אלו הנמצאים כמו הים והירדן נוטים לענין החומר, והם רחוקים מן הצורה... ולפיכך דבר שאין לו צורה כלל, ואין לו שלימות כלל של צורה, כמו המים, לא יוכלו לעמוד מפני הקדוש והנבדל. וכן ההרים בעבור שהם בעלי חומר גס, אין עמידה להם בפני הקדוש והנבדל. ולפיכך אלו שני מציאות 'הים ראה וינוס ההרים רקדו כאלים', כלומר שאין עמידה לנמצאים בעלי חומר בפני קדוש נבדל. ואלו שתי מציאות בפרט הם חומריים; אם הים מצד שהמים הם בלתי צורה, כי המים אין להם שלימות. וכן ההרים בעלי חומר גס... וכאשר הוציא הקב"ה את ישראל ממצרים, הוציא אותם בקדושתו, שהוא נבדל מן החומר הטבעי. לכך היה עושה עמהם נסים ונפלאות בשנוי טבע העולם. לכך מפני קדושתו 'הים ראה וינוס הירדן יסוב לאחור'". והובא למעלה פכ"ו 5. (51) לשונו בגבורות ה' פכ"ב [צה:]: "[שמות ג, א] 'וינהג את הצאן אחר המדבר', [שמו"ר ב, ד] אמר רבי יהושע, למה היה רודף למדבר, לפי שראה ישראל נתעלו מן המדבר. שנאמר [שיה"ש ג, ו] 'מי זאת עולה מן המדבר', שהיה להם במדבר מן, שלו, באר, והתורה, והמשכן, והשכינה, כהונה, ומלכות, וענני כבוד. בארו בזה כי לכך חפץ הקב"ה שיהיה התחלת הדבור עם משה במדבר, אחר שתראה שכל החשיבות נטלו ישראל במדבר. ואשר תרצה להשכיל תדע הטעם, שכל דבר צריך מקום מיוחד. וכאשר הישוב הוא עומד לדברים הגשמים שהם ראוים להיותם בישוב, לכך לא יהיו בו הדברים הרוחנים, כמו התורה והמשכן והשכינה כהונה ומלכות וענני כבוד והמן... שאי אפשר שיעמדו יחד הדברים הטבעים והדברים אשר אינם טבעים, שאין מקום אחד מיוחד לשני דברים מחולקים. ולפיכך לא היו כל אלו מתנות בישוב, שהוא מקום הטבעי. וכל שכן כאשר תבין כי הם הפכים ביחד הדברים הטבעים והדברים אשר אינם טבעים. וכמו שמתנגד השכל לחומר, בעבור שזה שכלי וזה כולו חמרי, כך יתנגד הרוחני לגשמי, בעבור שהרוחנית הוא כולו צורה נבדלת בלבד, מופשטת מן החומר, והחומר אין בו צורה. לפיכך כאשר הישוב הוא מוכן לדברים הטבעים הגשמים, אין ראוי אל הדברים הנבדלים. ולכך היו ישראל מתעלים להיות עליונים על כל, ולהיות להם מעלה נבדלת במדבר דוקא, לפי שהוא מקום ראוי להתעלות אל מעלה הנבדלת, וזה שנאמר 'מי זאת עולה מן המדבר'". וכן חזר וכתב שם בפ"מ [קמח:]. והובא למעלה פכ"ו הערה 9. (52) למעלה פכ"ו [ד"ה הנה נתנו], וז"ל: "הנה נתנו טעם באי זה צד ראויה שתנתן התורה במדבר. ורצו בזה, כי הים והירדן הם חמריים, שגדילים בו הנבראים החמריים, ושם משכנם. ולפיכך אין להם קיום ועמידה עם השם יתברך, שהוא קדוש, נבדל מן החמרי. ולפיכך בים נאמר [תהלים קיד, ג] 'הים ראה וינוס הירדן יסוב לאחור', שלא היו יכולים אלו דברים לעמוד עם השם יתברך. אבל המדבר, מפני שאין בו דבר חמרי, שהרי אין בו מציאות חמרי, ואין דרים בו הנבראים החמריים, רק היא שממה וציה... ובשביל כך נתנה התורה, שהיא השכל הגמור, במדבר. כי המדבר משולל מן הדברים החמריים, בעבור שלא נמצא בו דברים הגשמיים. הנה המקום המיוחד לתורה היא המדבר". וראה שם הערות 5, 6, 9, 23, כי הוא יסוד נפוץ בספריו. (53) שהרי אי אפשר להפכים שימצאו יחד [כמבואר למעלה פ"ט הערה 27, ופכ"ה הערה 106]. והרי הגוף והשכל הם הפכיים, שכאשר זה קם - זה נופל [כמבואר למעלה פ"ה הערה 20, ופט"ו הערה 32]. ולכך מן הנמנע הוא שיתחברו ביחד הדברים השכליים עם הדברים הגופניים של העוה"ז. (54) "קדוש ונורא שמו" [תהלים קיא, ט], "אתה קדוש ושמך קדוש" [תפילת העמידה]. והביאור הוא, "כי השם יתברך קדוש בתכלית הקדושה" [לשונו בנתיב הפרישות פ"ג (ב, קיט:), ולמעלה פ"ט (ד"ה וכמו כן)], ולכך כל קדושה באה מהתקרבות לה' [כמבואר למעלה פכ"ז הערה 61], ואין דבר קרוב לה' יותר משמו, כי שמו מעיד על מהותו, וכמו שנתבאר. (55) לשונו בח"א לנדרים ז: [ב, א.]: "פירוש ענין זה, כי האדם כאשר הוא בחיים הוא מורכב, ולאחר מיתתו הוא פשוט מן הרכבתו. וכך העני שהוא מופשט מן הממון שלו, ומסולק מזה לגמרי מדבר שהוא חיותו... וכאשר הוא מזכיר שמו יתברך, והוא יתברך פשוט בתכלית הפשיטות, לכך נעשה האדם פשוט מן כל קניני העושר. כי העושר הוא הרכבה, לפי שהוא מצורף אל האדם, כי הממון הוא לאדם תוספת שנתן לו השם יתברך ברכת עושר. וכאשר מזכיר שם שמים דיו שיעמוד עם השם האדם עצמו בלבד, ולא התוספת, הוא העושר שנתן לו השם יתברך, הוא הרכבה אל האדם. לכך בזה הזכרת השם בטל ממונו לכל הפחות, דבר שאינו עצם האדם, אבל הוא נוסף על האדם, והוא הרכבתו של אדם. לכך נעשה מופשט ונעשה עני. כי עם שמו יתברך לא יוכלו הנמצאים המורכבים לעמוד, שאינם פשוטים. שכן כאשר בקע משה הים, בקע את הים בשמו [ראה גו"א שמות פ"ב הערה 85]. וכתיב [תהלים קיד, ג-ד] 'הים ראה וינוס הירדן יסוב לאחור ההרים רקדו כאלים'. כי עם שמו אינם יכולים הנמצאים כמו אלו לעמוד. וכיון שאין הנמצאים יכולים לעמוד, לכך כאשר הזכרת ש"ש מצויה שם העניות מצויה, ולא העושר, שהוא תוספת לאדם". (56) אודות שהקב"ה נבדל מכל הנמצאים, הנה זהו יסוד נפוץ בספרי המהר"ל. וכגון, בגבורות ה' פס"ב [רעט:] כתב: "וכדי שלא תאמר כי הוא יתברך משותף לתחתונים, ואין הדבר כך, כי 'השמים שמים לה' והארץ נתן לבני האדם' [תהלים קטו, טז], אמר [תהלים קיג, ד] 'ה' על השמים כבודו', שהוא נבדל מן התחתונים, כי על השמים כבודו". ובנצח ישראל פכ"ז [ד"ה וביאור ענין] כתב: "הוא יתברך נבדל מכל הנמצאים. ואף שהוא יתברך מצטרף אל הנמצאים במה שהוא סבה ועלת הנמצאים, מכל מקום הוא נבדל מהם גם כן". ובהקדמתו הראשונה לגבורות ה' [ד] כתב: "כי השם המיוחד הוא שם העצם, מורה שהוא נבדל מכל הנמצאים... וזה שאמר [חגיגה יא:] 'לא במרכבה ליחיד'. כי המרכבה מורה שהוא יתברך נבדל מכל הנמצאים. כי כל רוכב במה שהוא רוכב עליו, הוא נבדל מן אשר רוכב עליו. וכל ענין המרכבה, ההשגה המורה על שהוא יתברך נבדל מכל הנמצאים, ואיך הוא רוכב עליהם ומנהיג... וכמו שזאת השגה מורה על שהוא יתברך נבדל מזולתו, ואין בו השתתפות עם זולתו. וכענין זה תהיה השגה שלא תהא בה השתתפות בזאת הידיעה רק לעצמו". ושם בפרק מב [קנט.] כתב: "כי 'קדוש' שמו מורה שהוא יתברך נבדל מכל הנמצאים, שזהו ענין הקדוש בכל מקום. ודבר זה מבואר במקומות הרבה מאוד. וכאשר מקדש שמו יתברך, אז שמו יתברך מיוחד ונבדל מכל הנמצאים, מורה על מלכותו יתברך". ובנתיב הדין פרק א [א, קפו.] כתב: "אף שהוא יתברך נבדל מן הנמצאים, ולכך נקרא הוא יתברך 'קדוש', שהקדוש הוא נבדל מהכל. ועם כל זה משרה הש"י קדושתו בתוך ישראל". ובגו"א בראשית פי"ח אות ז כתב: "אין כאן ישיבה של הקב"ה בעולם הזה השפל". וראה לעיל פי"א הערה 72, פי"ח הערה 4, ופל"ז הערה 57, נצח ישראל פמ"ב [עמוד תשכח], וגו"א דברים פ"ד הערה 119. (57) בנתיב יראת השם פ"ג [ב, כט.] האריך בזה, וכתב: "נראה הפירוש כי מי שמזכיר שם שמים בחנם ראוי לעניות. בשביל כי 'השמים שמים לה' והארץ נתן לבני אדם' [תהלים קטו, טז]. ולא נתן לאדם שום קנין, ואין ראוי לאדם שום קנין, כי הכל הוא אל השם יתברך. רק בשביל כי 'השמים שמים לה'', ומצד הזה נתן הארץ ואשר בה לאדם. וזה שמזכיר שם שמים כאילו אין השם יתברך נבדל מן האדם, והוא יתברך משותף עם התחתונים, ודבר זה גורם עניות, עד שאין לאדם שום קנין. לפי שאין ראוי שיהיה נמצא לאדם העושר והקניינים הגשמיים רק מפני שהוא יתברך לא ישתתף עם האדם, ו'השמים שמים לה' והארץ נתן לבני אדם'. ולפיכך כל מקום שהזכרת שם שמים מצויה שם עניות מצויה. ובפרט העושר לאדם, אין לו מציאות עם השם יתברך, כי אין לנמצאים שום מציאות עמו יתברך, ואיך יעמוד העושר שהוא תוספת על האדם עם שמו יתברך. ובקל דבר כמו הממון מסולק מאתו. ויותר מזה, כי עם השי"ת אין נמצא דבר כמו שיתבאר עוד. ולכך כאשר מזכיר שם שמים לבטלה, יש כאן העדר לממון בפרט שהוא קל להיות נעדר מן האדם, כאשר אין לדבר מציאות עם השם יתברך". (58) שהרי לכך הקב"ה נקרא "עיקר", וכמבואר למעלה פל"ח [ד"ה ועוד יש]: "כי השם יתברך הוא העיקר, שהכל נמצא ממנו, וממנו מתפרנס הכל. שלכך נקרא השם יתברך ויתעלה שמו 'עיקר' [סנהדרין לח:], כי כמו שהעיקר [שורש האילן] - הכל יוצאין ממנו, ומתפרנס הכל מן העיקר, וחי ממנו. כן השם יתברך, הכל נמצא ממנו, וחי ממנו". ובח"א לסנהדרין קג: [ג, רמא:] כתב: "כי הוא יתברך עיקר הכל, כמו שאמרו [סנהדרין לח:] 'כופר בעיקר', בעבור שממנו הכל, כמו שמן העיקר נמצא הכל, והוא מפרנס הכל". ובגבורות ה' פ"כ [צב.] כתב: "כי הוא יתברך עיקר הכל, כמו שאמרו זכרונם לברכה 'כופר בעיקר', בעבור שממנו הכל, כמו שמן העיקר נמצא הכל. וכמו שהעיקר הוא מפרנס הכל, כך הש"י מפרנס את הנמצאים כלם". (59) לשונו בח"א לנדרים ז: [ב, א.]: "ומה שכתוב 'בכל מקום אשר אזכיר שמי אבוא אליך וברכתיך', דבר זה כאשר ראוי שיהיה נזכר שמו שם, אז אין שייך טעם זה. כי טעם זה אמרנו כי עניות מצויה, מפני שאין הנמצאים יכולים לעמוד עם שמו יתברך, ולכך בא לידי עניות, וזהו בטול עושרו. אבל כאשר מזכיר שמו במקום הראוי לכבודו, לא שייך כל זה. ואדרבה, אז הברכה באה מן השם יתברך. כי בשמו עומד הכל ומתברך הכל, כי אז יש דביקות עם השם יתברך, ומתברך מאתו הכל. אבל כאשר אין ראוי שיהיה נזכר שמו, אז ההזכרה הוא כנגד שמו, ולא יוכלו הנמצאים המורכבים הגשמיים לעמוד. ודבר זה מבואר". (60) נראה לבאר את שורשה של כפילות זו, שהנה בגו"א דברים פ"י אות ט [ד"ה והמאמר] כתב: "מלך בשר ודם, כל עוד שיתקרב אליו, ויש לו קירוב ושייכות אליו, אין היראה כל כך". אמנם בנתיב התורה פ"ה [א, כה:] כתב: "כי היראה כאשר האדם יש לו קירוב אל השי"ת, אז מקבל יראתו. דומה למלך בשר ודם, אין האדם מקבל יראתו רק כאשר מתקרב אליו". וכן כתב בדר"ח פ"ג מי"ז [קנד.], וז"ל: "כי מורא מלכות הוא מצד הקירוב אל המלך. שכאשר אדם עם המלך אז מקבל יראתו. אבל הרחוקים מן המלך אין יראה להם מן המלך". וכיצד דברים אלו עולים בקנה אחד, כאשר מחד גיסא מתבאר שהתקרבות למלך מבטלת יראתו, ןמאידך גיסא מתברר שהתקרבות למלך היא תנאי ליראתו. ושמעתי ממו"ר שליט"א לבאר, כי ישנם שני סוגי התקרבות אל המלך; יש התקרבות למלך מצד השתוות אליו, ועל כגון הא קבע המהר"ל שהתקרבות מעין זו [שאוכל עמו, ומתנהג עמו כשוה לשוה] פוגעת ביראה. אך ישנה התקרבות שהיא במסגרת גינוני מלכות. והיא כאשר המתקרב יודע נאמנה שהוא מתקרב אל מלך כנשלט לשולט. ועל התקרבות מעין זו קבע המהר"ל שהיא הכרחית להרגשת יראה. שהרי אז, אדרבה, מלכות המלך תחול עליו ביתר שאת, יותר מכאשר הוא מנותק לגמרי מן המלך, שאז אין המלכות חלה עליו כלל, ואין ליראה על מה לתפוס. [ודוק ותראה, שבגו"א כתב "יש לו קירוב ושייכות אליו", ואילו בנתיב התורה הנ"ל כתב רק קירוב, מבלי לומר "שייכות".] ואף אנן נמי נאמר, שכאשר הזכרת ש"ש נעשית כדבעי, ותואמת למלכותו של הקב"ה, אין היא עומדת כנגד האדם, ואדרבה, היא משמשת מקור ברכה אל האדם, הניזון מהקב"ה. אך כאשר הזכרת ש"ש נעשית שלא כראוי, אזי יש בכך פגיעה בכבודו יתברך, כי יש כאן נסיון לשייך את הקב"ה כשוה אל שוה לעניני העוה"ז. ועל הזכרה מעין זו אמרו חכמים שהיא עומדת כנגד האדם, ומבטלת את עושרו. (61) פירוש - לדעת המהר"ל המשך דברי הגמרא "שכל מקום שהזכרת השם מצויה עניות מצויה" הוא ביאור לרישא "צריך לנדותו, ואם לא נידהו הוא עצמו יהא הנידוי". וכן ביאר הר"ן שם, וז"ל: "שבכל מקום - טעמא קא יהיב למאי דאמרינן 'ואם לא נדהו הוא עצמו יהא בנדוי', שהרי עונשו חמור, דשם עניות מצויה". (62) לשונו בח"א לנדרים ז: [ב, א:]: "ועניות כמו מיתה, וזה מפני כי הממון הוא חיות של אדם, דכתיב [ויקרא כה, לו] 'וחי אחיך עמך'. וכאשר אין לו חיות דבר זה נחשב אליו מיתה לגמרי... וענין אחד הוא מי שחסר לו פרנסה שהוא חיותו, או מי שחסר לו החיים, כי שניהם הם חיותו אשר נתן לו מן השם יתברך". ועוד בביאור שויון זה בין עניות למיתה, ראה דבריו בנתיב יראת השם פ"ג [ב, כט.], נתיב העושר פ"א [ב, רכד.], גו"א בראשית פכ"ט אות ז, שם שמות פ"ד אות יג, וח"א לנדרים סד: [ב, כג.], שהאריך לבאר בזה כמה טעמים. (63) ובסמוך יבאר שהטעם לכך הוא שיש על המנודה קפידת חכמים, ולכך חשוב כמת. (64) בנתיב יראת השם פ"ג [ב, ל.] הוסיף בזה דברים, וז"ל: "ומה שחייב לנדותו, מפני כי אף לכבוד החכם מנדין [ברכות יט.], ומכל שכן לכבוד השם יתברך. כי זה שמזכיר שמו לבטלה הוא נגד כבוד השם יתברך... ואף בזילותא דת"ח אין ראוי לשמוע, מכל שכן מי ששומע בדבר כמו זה... יש לנו לחרפו ולגדפו, שאף בכבוד הבריות יש למחות, ומכל שכן בכבוד המקום". וכן ירמוז לכך בסמוך. (65) לשונו בח"א לנדרים ז: [ב, א:]: "כי השכל פועל ומבטל מציאות הגשמי, כי זה שכל וזה גשמי, וזה 'כל מקום שנתנו חכמים עיניהם או מיתה או עוני', כאשר יתנגד השכל לדבר הגשמי". (66) לשונו בנתיב הדין פ"ב [ב, קצא:]: "כי העין הוא דין, כמו שאמרו 'כל מקום שנתנו חכמים עיניהם או מיתה או עוני', ומזה תלמד כי העין עושה דין. 
ולכך סנהדרין נקראים 'עיני העדה' [שיהש"ר א, טו]". וצרף לכאן מאמרם [שבת לד.]: "נתן בו עיניו ועשהו גל של עצמות". וראה ח"א לע"ז כ: [ד, נ:]. וכן מצאנו לאידך גיסא, שהנה נצטוו ישראל במדבר להמנות לפיקודיהם [במדבר א, מה]. וכתב על כך הרמב"ן שם בזה"ל: "ידיעת המספר לא ידעתי למה צוה שידעו אותו... [ותירץ] כי הבא לפני אב הנביאים ואחיו קדוש ה'... לכולם זכות במספר שימנו לפני משה ואהרן, כי ישימו עליהם עינם לטובה". הרי שכשם שיש נתינת עינים לדין, כך יש נתינת עינים לטובה. (67) לשונו בנתיב יראת השם פ"ג [ב, ל.]: "וזה שאמר שאם לא נדה אותו הרי הוא עצמו בנדוי. ודבר זה מפני ששמע ח"ו בדבר שנוגע בכבוד עליון ואינו מוחה, ולכך נהפך הנדוי עליו". ובח"א לנדרים ז: [ב, א:] כתב: "ומה שאמר 'ואם לא נידהו הוא עצמו יהא בנידוי', דבר זה מפני כי השומע דבר שהוא כנגד המקום והוא שותק, בזה הוא פוגע בכבוד השם יתברך. כי אף מי ששמע בזילותא דת"ח יש על זה עונש, כדכתיב [ישעיה לג, טו] 'אוטם אזנו משמוע', זה שלא שמע בזילותא דרבנן ושתיק [מכות כד.]. ואצל השם יתברך נעשה שומע כעונה [סוכה לח:]". (68) בדבריו יש כאן הד למאמר חכמים [קידושין מ.] "כל שלא חס כל כבוד קונו ראוי לו שלא בא לעולם". וביאר זאת בח"א לב"ב עה: [ג, קטו.] בזה"ל: "וכך אמרו ז"ל כל מי שלא חס על כבוד הש"י טוב לו שלא נברא. כי הוא יתברך ברא כל הנבראים לכבודו, שנאמר [משלי טז, ד] 'כל פעל ה' למענהו', ולכך ראוי למי שלא חס על כבוד הש"י שלא בא לעולם". והקיום של "ראוי שלא בא לעולם" הוא בנידוי שהטילו חכמים עליו, וכמו שנתבאר. ויש בזה הטעמה מיוחדת. כי הנידוי הראשון שהיה צריך להעשות למזכיר שם שמים שלא לצורך אף הוא מיישך שייכי לכך שהמזכיר שמו לחנם מבטל כבוד ה' יתברך, וכפי שהתבאר כמה פעמים בפרק זה [ראה הערה 23]. ומחמת כן גופא מחוייב המזכיר ש"ש לחנם בנידוי [ראה הערה 64]. ולכך דין הוא שהשומע הזכרה זו ואינו מנדהו, יהיה הוא עצמו בנידוי, כי מעתה אף השומע משתייך לאותה עבירה עצמה. וזהו דיוק לשונו בנתיב יראת השם פ"ג [ב, ל.]: "מפני ששמע ח"ו בדבר שנוגע בכבוד עליון ואינו מוחה, ולכך נהפך הנדוי עליו". ופירושו, שאותו נידוי שמעיקרא היה אמור לחול על המזכיר ש"ש לחנם, נהפך להיות על ראשו של השומע ואינו מוחה. (69) פירוש - לשון "תשא" הוא לשון קבלה, וכמו שנאמר [שמות כג, א] "לא תשא שמע שוא", ופירש רש"י שם "כתרגומו, לא תקבל שמע דשקר, אזהרה למקבל לשון הרע, ולדיין שלא ישמע דברי בעל דין עד שיבא בעל דין חבירו". וכן נאמר [שמות ל, יב] "כי תשא את ראש בני ישראל וגו'", ופירש רש"י שם "כי תשא - לשון קבלה, כתרגומו כשתחפוץ לקבל סכום מנינם לדעת כמה הם". ובגו"א שמות פ"ל אות ו כתב: "ונראה לי מה שתרגם אונקלוס 'ארי תקבל', רוצה לומר כי הנושא הדבר מקבל אותו אליו... וכן 'לא תשא שמע שוא', רוצה לומר אל תשא אותו, רק יניח אותו ויהיה נעזב". (70) בח"א לר"ה יח. [א, סוף קיח:] כתב: "השבועה נקראת 'קיימא' [אונקלוס בראשית כו, ג]... לכך אינו נקרע. וידוע כי השבועה הוא הקיום, וזה מובן ממה שאמרו חכמים [שבועות לו.] האומר כפל לשון זה אחר זה הוי שבועה שלא ישתנה... ולפיכך אי אפשר להיות נקרע, כי השבועה היא כמו צורה, אשר אין קריעה והפסד לה לשבועה הזאת, כי בדבר המקויים אין כאן הפסד". וכן כתב בגו"א בראשית פ"ח אות כה. הרי שהשבועה היא קבלת הדבר והפיכתו לבר קיימא. ובגבורות ה' פ"ט [נז.] כתב: "אמרו ז"ל [שבועות לו.] 'אמן' - בו שבועה ["העונה 'אמן' אחר שבועה כמוציא שבועה מפיו" (רש"י שם)]. 'אמן' - בו האמנת דברים. 'אמן' - בו קבלת דברים ["האומר לחבירו על מנת שתקיים לי תנאי כך וכך, ואמר 'אמן', קבל דבריו וחייב לקיים תנאו" (רש"י שם)]. ר"ל כי האמונה דבר מקוים, כמו שהתבאר, ולכך בלשון אמונה שבועה, שהשבועה היא קיום בודאי, שהוא נשבע לקיים דבר. ותרגום 'שבועה' - 'קיימא'. וכן בלשון אמונה קבלה, לפי שהמאמין מקבל מן הש"י דבר אשר מאמין... כי כל ענין האמונה הוא שמקבל הדבר ההוא שמאמין בו מן הש"י. לכך קבלת דברים בא בלשון 'אמן'". וכשם שאמירת "אמן" היא קיום וקבלה, כך שבועה היא קיום וקבלה. (71) ודייק לה, שלמעלה התבאר [הערה 69] ש"תשא" הוא לשון קבלה, ומאידך גיסא אמרו חכמים [שבת קכ.] "אין 'ישא' אלא לשון שבועה". הרי שאותה תיבה משמשת ללשון קבלה וללשון שבועה. אלא הם הם הדברים. עיקרה של שבועה היא במעשה הקבלה שלה, ולכך "קבלה" ו"שבועה" הם שני צדדים של אותו מטבע. ובבראשית כא, כד נאמר "ויאמר אברהם אנכי אשבע", ובתורה שלמה שם [אות קיז] כתב: "במדרש הגדול, מכאן אתה למד שכל המקבל על עצמו להשבע מעלין עליו כאילו נשבע". ולפי דברי המהר"ל מדרש זה מחוור למדי. (72) אין כוונתו שאין הדבור מעשה, שהרי כתב למעלה בהקדמה [ד"ה ומפני זה]: "הדבור נחשב כמעשה", וראה שם הערה 15. ולמעלה פל"ו [ד"ה ואחר כך] כתב: "כי הדבור כמו 'לא תענה' יש בו מעשה בשעת הדבור, והוא עקימת שפתיו", וראה שם הערה 38. אלא כוונתו שהדבור נעשה בקלות, ואינו מזקיק אלא עקימת שפתיים. (73) מעין מה שכתב בנצח ישראל פל"ה [עמוד תרנח], שסוכה אף בשעת נפילתה נקראת "סוכה", משום ש"בקלות הוא חוזר ומענידו... והוא חוזר לענין הראשון בקלות... ואף בשעת נפילתה יש עליה שם 'סוכה', כיון שהסוכה עומדת להקים אותה, וקרוב מאוד הוא להקימו בקלות". וראה שם הערה 36. (74) לא מצאתי שיבאר ענין זה בשאר ספריו. אמנם בח"א לכתובות עז: [א, קנח:] כתב על ענינה של שבועה בזה"ל: "דע כי ענין כל שבועה על מעשה מה, אפשר שיעשה ואפשר שלא יעשה. וכאשר מצרף המעשה אל הש"י, ונשבע עליו בשם ה', אז הוא מצרף המעשה אל הש"י, ואז המעשה הוא מקוים ומחויב ואינו אפשרי. ולפיכך כל שבועה תרגם אונקלוס 'קיימא'... כי ע"י שהוא מצרף המעשה אל ה', המעשה הוא מקויים ומחוייב שיהיה, ואינו אפשרי עוד, כמו שהוא יתברך מחוייב בלי אפשרות. והכתוב אומר [דברים י, כ] 'את ה' אלקיך תירא אותו תעבוד ובו תדבק ובשמו תשבע', ואחר כל המדות אמר 'ובשמו תשבע' [רש"י שם]. מפני כי דבר זה מדריגה עליונה, כי השבועה הוא קבלת הקיום מאתו ע"י שהוא מתקשר בו ומתאחד עמו. וכאשר יש לו כל המדריגות, ואז מקבל הקיום הנצחית מאתו, כמו שהוא יתברך מחוייב בלתי אפשר, כך אשר הוא דבק בו יתברך ג"כ אינו אפשרי... שכל שבועה הוא הקיום בו יתברך". ומבואר שכל תוקף השבועה הוא התקשרות ודביקות בהקב"ה. וממילא עיקר השבועה הוא בקבלתה במחשבתו, כי דרך המחשבה האדם מתקשר בהקב"ה. ומעין מה שאמרו שבחטא ע"ז נענשים אף על המחשבה [קידושין מ.], וכתב על כך בח"א שם [ב, קמ.]: "כי הוא יתברך הכל, וגם המחשבה ברשותו של הקב"ה, וכאשר הוא מחשב על הע"ז הרי הוא יוצא מרשות הקב"ה. ולפיכך חייב על המחשבה, כי השכל יש לו קישור בו יתברך. ואם השכל הוא יוצא מן רשות הקב"ה להיות דבק בע"ז, הרי הוא עובד ע"ז". והובא למעלה פכ"ח הערה 56. (75) כי שם הויה הוא מורה על הרחמים [ב"ר לג, ג]. וראה למעלה פל"ז הערה 118. וזהו הביאור במכילתא "עד שלא תקבל עליך להשבע אני לך לאלקים". ואין כוונת המהר"ל שהמשך דברי המכילתא ["משקבלת עליך להשבע הרי אני לך לדיין"] נאמר כנגד שם "אלקיך" ["לא תשא את שם ה' אלקיך"], ששם זה מורה על מידת הדין, כי כידוע רק שם "אלקים" מורה על מידת הדין [ב"ר לג, ג], ולא שם "אלקיך", שהוא המורה על ההשגחה [אדרת אליהו דברים א, ו]. אלא כוונתו שבכל עשרת הדברות נקבע "וידבר אלקים" [שמות כ, א], ופירש רש"י שם "דיין להפרע". ופירש הגו"א שם אות ב: "שאף כיבוד אב ואם - אם לא יעשו יקבל עונש, דכתיב [שמות כ, יב] 'למען יאריכון ימיך', שדברי תורה נוטריקון; אם תכבד יאריכו, ואם לאו יקצרו". והוא הדין לדידן; "לא תשא את שם ה' אלקיך לשוא וגו'" מתפרש "שאם לא יקבל עליו להשבע אז השם יתברך מנהיג אותו ברחמים". והואיל ובעשרת הדברות ביחוד "מכלל הן אתה שומע לאו", הנך מדייק מכך "משקבלת עליך להשבע הרי אני לך דיין". ו"דיין" זה אינו מפורש בדבור זה דוקא, אלא מפורש בהקדמה שנאמרה לכל עשרת הדברות - "וידבר אלקים", שפירושו "דיין להפרע". 
(1) כמבואר למעלה ר"פ לו [ד"ה ואחר זה (הראשון)], ור"פ לט. (2) בגו"א ויקרא פי"ט סוף אות י כתב: "השבת מעיד על שהוא ברא העולם". וזה לשון הרמב"ן [שמות כ, ח]: "נזכור תמיד בכל יום את השבת, שלא נשכחהו... כי בזכרנו אותו תמיד נזכור מעשה בראשית בכל עת, ונודה בכל עת שיש לעולם בורא... וזה עיקר גדול באמונת האל". ובמכילתא שמות כ, יג אמרו "כתיב 'זכור את יום השבת לקדשו', וכנגדו כתיב 'לא תענה', מגיד הכתוב שכל מי שמחלל את השבת מעיד לפני מי שאמר והיה העולם שלא ברא עולמו לששה ימים ולא נח בשביעי. וכל מי שמשמר את השבת מעיד לפני מי שאמר והיה העולם שברא עולמו לששה ימים ונח בשביעי". (3) לשונו למעלה ר"פ לו [ד"ה ואחר כך]: "אלו עשרת הדברים הקדושים אי אפשר לומר רק שיהיו ענין אחד שלם מקושרים ביחד, כי בגדול החל ובקטן כלה... ואחר כך 'זכור את יום השבת לקדשו'. כי השבת מעיד כי יש כאן פועל ובורא הכל. והחוטא בזה הוא למטה מן 'לא תשא את שם ה' אלהיך לשוא'. כי החחוטא ב'לא תשא את שם ה' אלקיך', הוא חוטא בשמו ומחלל כבודו יתברך. והשבת אשר הוא מורה כי הוא יתברך ברא הכל, וכאשר אינו מקיים מצוה זאת, אינו מודה שהשם יתברך פעל הכל. הנה החטא בשבת הוא אחר 'לא תשא', כי 'לא תשא' חוטא בשמו, ומחלל כבודו יתברך. והמחלל השבת הוא חוטא בדבר אשר מורה על שהוא פעל זולתו ואשר ברא הכל". (4) והרי אין מצוה לעשות מלאכה בששת ימי החול, שאע"פ שנאמר [שמות כ, ט] "ששת ימים תעבוד ועשית כל מלאכתך", כבר כתב הראב"ע הקצר [שם] "ששת ימים תעבוד - מותר לך לעבוד, ואיננו מצוה". וכן הוא ברבינו בחיי [שם] בשם הרמב"ם "כל הששת ימים אפשר לך שתעבוד את השם יתברך עם עשיית כל מלאכתך". (5) כמו שכתב למעלה ר"פ א: "הנה השמים וכל צבא השמים, כולם פועלים; מסבבים הרקיע, ופועלים בתחתונים כמו שבראם השם יתברך וסדר אותם". ובדר"ח פ"א מי"ח [נז.] כתב: "העולם התחתון שהוא עולם ההויה, ואין הויה מעצמו, רק שמקבל הויה מן הפועלים. וידוע כי יש פועלים בעולם התחתון, וזהו כמו שכתוב [בראשית א, טז] 'את המאור הגדול לממשלת היום ואת המאור הקטן לממשלת הלילה וגו''. והפועלים האלו גוזרים משפטים על התחתונים, וקראו אותם משפטי המזלות. והוא דין גמור מה שגוזרים העליונים על התחתונים... כי על ידי המושלים, הם השמים וצבאיהם, שהם מושלים פועלים בתחתונים, הם שגוזרים ומחייבים מה שיתן זה לזה לפי הסדר והמשפט אשר סדר המנהיג הוא השם יתברך. ודבר זה ידוע, כי ההרכבה נעשה ע"י שהיסודות מתערבים, ונעשה ההרכבה, ואין לך דין יותר מזה. וכן אם לקח יותר ממה שראוי שמחזיר, כמו שידוע מענין האידים העולים מן המים ע"י תנועת השמים וגזירתם, שמוציאים אותן משם לצורך ההויה. וכן בכל הדברים שנעשו בתחתונים. כלל הדבר כי עולם התחתון נבנה על גזירת דין". ובנתיב השלום פ"ב [א, רכב:] כתב: "לא נמצא בנבראים פעולה מהירה תמידית בכח גדול כמו התנועה של השמים, אשר הם מתנועעים תנועה תמידית מהירה. והשמש והירח הם המושלים והפועלים בתחתונים על ידי תנועתם. וכדכתיב 'את השמש לממשלת היום ואת הירח לממשלת הלילה'. ודבר זה ידוע כי הפעולה הוא בכח מדת הדין, וכמו שבארנו פעמים הרבה מאוד כי כל מעשה בראשית אשר פעל ועשה השם יתברך נאמר בזה שם 'אלקים'". ומעין זה כתב בגבורות ה' פס"ה [שב:], וז"ל: "המלאכים... נקראים אדונים, שהם אדונים לעולם... וכלל המלאכים בשני שמות, יש מלאכים עליונים הפועלים בדברים שהם בעולם ונקראים 'אלקים'... ויש שהם מנהיגים את התחתונים, והם נקראים 'אדונים', כי האדון מנהיג את אשר תחתיו". והרי אף המלאכים נכללים ב"צבא השמים", וכמבואר ברמב"ן בראשית ב, א. ובגבורות ה' פס"ו [שו.] כתב: "כי במה שנקראים עליונים הם פועלים בתחתונים... והם כמו עלה נחשבים... אבל התחתונים במה שהם תחתונים הם עלולים בעצמם". (6) נקודה זו [שהשביתה מורה על ההשלמה] התבארה היטב בדר"ח פ"ה מ"ט [רמו.], וז"ל: "השמיטה שהיא לארץ מה שלא נמצא לשום ארץ. ודבר זה מצד הארץ עצמה, כי ראוי לארץ השמיטה. וזה כי ארץ ישראל אשר לא תחסר כל בה, והיא הארץ השלימה בכל, כמו שאמר הכתוב עליה [דברים ח, ט] 'ארץ אשר לא תחסר כל בה'. ודבר זה כנגד שאר ארצות, שהם חסרים. אך ארץ ישראל בלבד, שאינה חסירה והיא שלימה. והדבר שהוא שלם, ראוי אליו השביתה והמנוחה. ודבר זה דומה אל ישראל, כי מצד שלימותם יש להם השבת והמנוחה... כי כל מי שאין לו מנוחה, לא הגיע אל השלימות, ולכך הוא מתנועע... שהמתנועע הוא בכח, והדבר שהוא בפועל לגמרי אין לו התנועה, שהיא שייכת אל הדבר שהוא בכח. וכאשר הושלם, הוא בפועל. ולפיכך כל זמן שלא הושלם העולם, ולא היה בפועל, לא קנה המנוחה. עד שהושלם, ולא היה אז בכח, אז קנה המנוחה. והנה תראה כי המנוחה שייך אל דבר שהושלם והוא בפועל, ואז הוא בעל מנוחה. אבל כאשר לא הושלם, ואינו בפועל, אז שייך אליו התנועה. ודבר זה אין ראוי לבן נח, מפני שאין להם השלימות בפועל, והם בכח ולא בפועל, לכך ראוי להם התנועה התמידות. וזה אמרם ז"ל במסכת סנהדרין [נח:] בן נח ששבת חייב מיתה, שנאמר [בראשית ח, כב] 'יום ולילה לא ישבותו'. ויש לשאול, למה יהיה חייב מיתה על זה. אבל זה בשביל שאין ראוי לבן נח השביתה. כי השביתה מורה על שלימות בפועל, ודבר זה אין ראוי לבן נח, מפני שאין להם השלימות בפועל, אבל הם בכח ולא בפועל, לכך אין ראוי להם רק התנועה [ראה למעלה פ"ז הערה 80]. וכמו ההפרש בין ישראל לבן נח מצד השביתה, כי ישראל מוכרח שיבא לכלל שביתה. שאם לא יבא לכלל שביתה, רק יהא לו תמיד המלאכה, שהיא התנועה נחשב, כאילו לא היה לו שלימות. שאם היה לו השלימות, היה הוא בא אל המנוחה. וכך הארץ צריכה שתשבות, שאם היה בה מלאכה היה מורה שהיא חסירה שלימות, ולכך היא במלאכה התמידית, ולא תבא לכלל המנוחה. ולכך כתיב [ויקרא כה, ד] 'שבת שבתון יהיה לארץ', שיהיה לארץ עצמה שביתה, ודבר זה מודיע מעלת הארץ". וראה למעלה פ"ג הערה 51, ופכ"ה הערה 5, ולהלן הערות 84, 122. (7) וזהו שאומרים בערבית של שבת "אתה קדשת את יום השביעי לשמך תכלית מעשה שמים וארץ". ובח"א לשבת לב. [א, כ:] כתב: "כי השבת תכלית הבריאה, ובו נשלמה הבריאה בשלימות". (8) לשונו בגבורות ה' ר"פ מה [קעא.]: "כי הדבר שהוא מתנועע תמיד מבלתי מגיע אל התכלית, אז נדע כי זה הנמצא חסר שלימות בעצמו. שאם היה בעל שלימות, היה מגיע אל המנוחה, שהוא השלמה. אבל התנועה אין בה שלימות גמור. ולפיכך העכו"ם במה שאינם שלימי צורה... אמרו חכמים עליהם [סנהדרין נח:] כותי ששבת חייב מיתה, לפי שנאמר עליהם [בראשית ח, כב] 'יום ולילה לא ישבותו'. כי הם דבר שאין לו השלמה. אבל ישראל במה שהם בעלי שלימות, יש להם שבת. כי השבת מורה על ההשלמה, וזהו ענין הצורה שהוא שלימות הדבר. אין לך דבר שהוא בכח ואינו בשלימות רק הגשם וכחות הגשם, ואין הגשם בפעל, כי כל גשם הוא בכח לשנות המצב בתנועה ממקום למקום. ולפיכך כל גשם בעל כח, וכל כח אינו בעל השלמה. לכך דבר הגשמי אינו בעל השלמה. וכל דבר שהוא נבדל מן הגשם, הוא בעל השלמה". וראה בנצח ישראל פי"ט [מד"ה ועל דבר זה - סוף הפרק] שביאר בארוכה שהשבת מורה על ההשלמה שבבריאה. (9) ישעיה מ, כח "הלוא ידעת אם לא שמעת אלקי עולם ה' בורא קצות הארץ לא ייעף ולא ייגע", ויובא בסמוך. (10) כך מובא במכילתא. ובב"ר ג, ב אמרו "לא בעמל ולא ביגיעה ברא הקב"ה את עולמו, אלא בדבר ה' וכבר שמים נעשו". (11) כן מובא ברש"י שמות כ, יא. וכתב שם בגו"א אות יט: "הכתיב מנוחה לעצמו. פירוש, ואין כאן רק שלא עשה מלאכה, וכתב על עצמו לשון מנוחה, אע"ג דאין זה הלשון שייך בו, אלא ללמוד קל וחומר". (12) פירוש - הואיל והפעולה נעשתה במסגרת הזמן, ולא למעלה מהזמן, הרי עצם הכנסת הפעולה לתוך מסגרת הזמן מבטאת עייפות ויגיעה. כי פעולה שהיא למעלה מהזמן מבטאת חוזק וכח, וכפי שכתב בגו"א שמות פי"ב אות מב שבדרך כלל מעשי ה' הם "במהירות ובכח גדול עד שאין כאן עכוב". וממילא כאשר הפעולה נעשית במסגרת הזמן, חסרים כאן המהירות והכח הגדול. (13) "שלה בעצמה" - הבריאה של האדמה עצמה. (14) פירוש - שקודם יש ארץ, ולאחר מכן היא מוציאה צמחים. (15) וכן כתב בדר"ח פ"ה מ"א [רטז:], וז"ל: "כי מה שהיה הש"י פועל העולם בזמן, לא היה זה מצד הפועל. כי הוא יתברך יכול לפעול הכל בלא המשך זמן כלל. רק כי היה צריך זמן מצד המקבל, כי איך אפשר שתקבל האדמה בריאת עצמה והוצאת הצמחיח כאחד. וסדר הבריאה כך הוא, שהארץ תוציא צמחיה, וכן כל הדברים. ולכך היה צריך המשך זמן אל בריאת העולם. וכמו שזמן אשר היה לבריאה הוא מצד המקבל, כך המנוחה והשביתה גם כן היא מצד המקבל, שהמקבל עיף ויגע לקבל הכל כאחד. ולדבר זה היה הנחה ביום השביעי". ובברכות יב. אמרו "כשהוא כורע כורע בברוך ["באבות ובהודאה כורע בברוך" (רש"י שם)], כשהוא זוקף, זוקף בשם ["וזוקף את עצמו כשהוא מזכיר את השם, על שם (תהלים קמו, ח) 'ה' זוקף כפופים'" (רש"י שם)]. רב ששת כי כרע, כרע כחיזרא ["שבט ביד אדם, וחובטו כלפי מטה בבת אחת" (רש"י שם)]. כי זקיף, זקיף כחויא ["כנחש הזה כשהוא זוקף עצמו מגביה הראש תחלה ונזקף מעט מעט" (רש"י שם)]. ובנתיב העבודה ס"פ י [א, קט.] כתב לבאר: "ביאור זה, כי הכריעה הוא מצד השם יתברך, אשר לפניו יכרע הכל. ולפיכך ראוי שיהיה בפעם אחד, כי הוא יתברך אינו גשם, אשר פעולתו הוא בזמן כאשר הדבר הוא מצד הש"י. ולפיכך הכריעה שהוא לפני השם יתברך היה בפעם אחד כחיזרא. אבל הזקיפה שהוא זוקף, אף כי הפעולה זאת הוא מן השם יתברך, שהוא זוקף כפופים, מכל מקום הויה זאת היא אל האדם, הוא מקבל ההויה בזמן, ולא בפעם אחד, כמו שנברא העולם בזמן, שכל הויה צריך זמן. רק הכריעה שאין זה הויה לאדם, כי אדרבא שבזה האדם מבטל עצמו אל הש"י עד שאינו נמצא, ולפיכך ראוי שתהיה הכריעה בלא זמן, רק בפעם אחד. רק דבר שהוא הויה באדם, כי כל הויה היה בזמן. ותראה שכל הויית האדם הוא בזמן, ובטול שלו בלא זמן כלל, ודבר זה הוא מבואר. ולכך אמר 'כי כרע כרע כחיזרא, וכי זקיף זקיף כחויא'. ודבר זה מבואר הוא וברור". וראה ציון 81. (16) פירוש מהרז"ו שם: "כמו שנאמר [ישעיה מח, יג] 'אף ידי יסדה ארץ וימיני טפחה שמים'. וכתיב [תהלים קב, כו] 'ומעשה ידיך שמים'". (17) פירוש - מצדו של הקב"ה המיוחד בשבת [לעומת שאר ימים] שהיה בה הפסק המלאכה, אך הפסק זה מתורגם למקבלים כמנוחה, וכמבואר בגו"א שמות פ"כ אות יט, והובא בהערה 11. (18) "וזהו עמל ויגיעה" [לשונו בדר"ח פ"ה מ"א (רטז:)]. וכל דבריו כאן כתובים אות באות בדר"ח שם. (19) "אלא להפרע מן הרשעים שמאבדין את העולם שנברא בעשרה מאמרות, וליתן שכר לצדיקים שמקיימין את העולם שנברא בעשרה מאמרות" [המשך לשון המשנה שם]. (20) "ובלא עשרה מאמרות" [לשונו בדר"ח שם]. (21) בתורה [בראשית פרק א]. (22) והפסוקים שבתורה נכתבו לפי זוית ראיתו של המקבל, וכמו [שמות יט, כ] "וירד ה' על הר סיני", וכמבואר בהערה 24. (23) לשונו בדר"ח שם [ריז.]: "דמיון זה, ההורג ומפסיד בהמה, אין עליו עונש. וההורג אדם שנברא בצלם אלקים חייב מיתה, מפני שיש באדם ענין אלקי. וזה שאמר כאן כי מפני שהעולם נברא בעשרה מאמרות... ענין מספר עשרה שמורה כי יש בעולם מעלה אלקית העליונה, שכך מורה מספר עשרה, ואין העולם כולו גשמי שעליו לא היה שכר ולא עונש. ולכך היה נפרע מן הרשעים המאבדין העולם, ונותן שכר טוב לצדיקים המקיימים את העולם. וזולת זה שנברא בעשרה מאמרות לא היה כאן עונש, ולא היה כאן שכר. כך הוא פירוש המשנה הזאת, והכל מבואר היטב". (24) למעלה בפרק לג האריך לבאר שהכל נסקר באספקלריא של המקבל, ובתוך דבריו כתב: "כי ראוי שיהיה נאמר על השם יתברך כפי אשר הוא יתברך נמצא אל האדם, וכפי אשר מקבל האדם - כך נאמר עליו. כי כאשר תמצא כי האדם שקרא שמות לכל, וכדכתיב [בראשית ב, יט] 'וייצר ה' מן האדמה כל חית השדה ואת כל עוף השמים ויבא אל האדם לראות מה יקרא לו וכל אשר יקרא לו האדם נפש חיה הוא שמו'. הרי כי השם יתברך הביא התחתונים אל האדם, והוא יקרא להם שמות. ודבר זה ענין מופלג, כי דוקא ראוי האדם שיקרא שמות. כי הנמצאים יקרא להם שמות מתחלפים לפי אשר הם מתיחסים אליהם. כי האויר נגד המים נקרא 'חם', ונקרא 'קר' בערך האש, שהוא חם יותר. וכן כל הדברים נקראים בשמות כפי ערך הדברים אשר הם מתיחסים אליהם. והנמצאים כלם הם מתיחסים אל האדם, אשר הוא עיקר בתחתונים. ולפיכך האדם קורא שמות, כפי אשר הם מתיחסים אל האדם, לא כפי אשר מתיחסים לדבר זולת זה. ויותר מזה, אף שמו יתברך נקרא כאשר הוא אל האדם... שיש אל הקב"ה [שם] שיש לו בעולם הנברא, כפי אשר השם יתברך מתיחס אל האדם. והוא יתברך מתיחס לאדם מה שהוא אדון לו ומנהיג אותו, ולכך קרא אותו בשם א"ד, ולא בשם המיוחד, כי במה שהוא מיוחד הוא נבדל מן הנמצאים... שהאדם עיקר המציאות בעולם. כמשל הנקודה שהיא בתוך העגול, מגבלת כל העגול; הימין והשמאל, הגבוה והמטה. וזה על ידי הנקודה שהיא עיקר ואמצע העגול, ולכך היא מגבלת הכל. וכך כל הנמצאים נקראים כפי אשר הם מתיחסים אל האדם, שהוא עיקר המציאות... וכאשר תבין ותדע, כי לגמרי מכל וכל יש לאדם משפט הנקודה שהיא בתוך העגול. וזה כי כמו שהנקודה היא תוך ואמצע העגול, כך האדם הוא אמצעי בין העליונים לתחתונים. ולפיכך האדם גם כן עיקר המציאות, כי אמצעי הדבר הוא עיקר הדבר, ודבר זה ידוע. ולפי זה הכל מתיחס אל האדם, שהוא עיקר הכל. ודבר זה ברור ואמת, אין כאן להאריך, כי הוא דבר עמוק... כי הוא מסודי התורה ומסתרי החכמה. מכל מקום התבאר שהשם הוא מתחייב מן האדם. ואם כן מה היה הפלא והתמיה כאשר כתב [שמות יט, כ] 'וירד ה'', וכיוצא בזה. כי האדם קורא שמות לכל. וכיון שהוא קורא שמות, ומצד האדם נאמר שירד או בא, כי כך מקבל כבוד ה' שבא על הר סיני. ומאחר שהשם יתברך נמצא אליו, לכך אין קשיא כלל. כי זהו עיקר הגדול שעליו נבנה דברים גדולים, כי השם יתברך נמצא לפי המקבל". (25) קושית הרמב"ן בשמות כ, י. וראה תשובות הרשב"א ח"א סימן תכג. (26) פירוש - לא היתה קדושה בעצם ליום השביעי, רק שהואיל ובלא"ה כבר נגמרה המלאכה לכך יום השביעי נתקדש. (27) וראה גו"א בראשית פ"ב אות ה שעמד על כך שאף אם השדים היו נבראים בשבת, לא היו ראוים להברא אלא בין השמשות של מוצאי שבת, ולכך כאשר נבראו בערב שבת גם כן לא נגמרה בריאתם עד שקדש היום. (28) נקודה זו מבוארת היטב בגו"א בראשית ב, ב, שנאמר שם "ויכל אלקים ביום השביעי מלאכתו אשר עשה וגו'". וכתב שם באות א בזה"ל: "ואם תאמר, ולמה לא כתב 'ויכל אלקים ביום הששי'. אין זה קשיא גם כן, שאילו כתב 'ויכל ביום הששי', הייתי אומר שכלה המלאכה באמצע יום הששי. אבל השתא דכתיב 'ויכל אלקים ביום השביעי'... על כרחך צריך לפרש בהתחלת יום השביעי. ואין להקשות ואם היה פירושו שכלה המלאכה באמצע יום הששי, מה נפקא מיניה. ונראה שדבר גדול בא לומר, שלא תאמר כי שביתת שבת הוא במקרה, כלומר שלא היה עוד מלאכה לעשות, שהרי באמצע היום שבת ממלאכה בערב שבת. ואם כן לא היה זה מעלת שבת. שאילו היה לו מלאכה היה עושה עוד מלאכה אף בשבת. ולפיכך כתב 'ויכל אלקים ביום השביעי', דהיינו לגמרי ביום השביעי, שנראה כאילו כלה ביום השביעי, וכל כך המשיך הקב"ה המלאכה ולא שבת מן המלאכה אלא בשביל השבת, שהוא יום מנוחה. מזה אנו לומדין שהשבת בעצמו ראוי לשביתה. וכן אמרו רז"ל [ב"ר ז, ז] שבערב שבת בין השמשות ברא הקב"ה השדים, וקדש עליו היום, ולא גמר אותם". וראה בסמוך ציון 51, שרמז לדברים אלו שבגו"א. (29) לשונו בגו"א ויקרא פ"ב אות ל: "כי העולם הזה הוא עולם הגשמי, ואשר יותר מושל בו ומצליח בו, הוא מצד שהוא מתייחס אל עולם הזה". וראה למעלה פ"ה הערה 22. ובנצח ישראל ר"פ טו כתב: "לישראל אין ראוי להם עולם הזה, ואין עיקר חלקם בעולם הזה הגשמי, רק ישראל כל מעלתם ומדרגתם שהם נבדלים מן הגשמי, ואיך יעלה על הדעת שיורשים עולם הזה הגשמי". (30) יסוד נפוץ בספרי המהר"ל. וכגון, בגו"א בראשית פכ"ו אות כא [ד"ה ויש] כתב: "מספר ששה נגד ו' קצוות; ארבע צדדין, והמעלה והמטה". וראה למעלה בהקדמה הערה 94. וכן כתב בדר"ח פ"ה מט"ו [סוף רנה:], וז"ל: "וידוע הששה קצוות הם מתיחסים ביותר אל הגשמי, שהרי יש להם רוחק, אשר הרוחק שייך אל הגשם". ובגבורות ה' פ"ג [כו:] כתב: "כי שש הוא מספר שלם. וזה כי לא תמצא דבר שלם כי אם על ידי מספר ששה. וזה כי נקודה היא אחת והיא חסירה, בעבור שאין לה התפשטות כלל. והקו אשר יש לו התפשטות באורך, ויש לו שלימות יותר, בעבור שיש לו התפשטות באורך. אך אין זה שלימות גמור, בעבור שאין לקו התפשטות רק אורך, ואין לו התפשטות אורך ורוחב. והשטח אשר יש לו התפשטות אורך ורוחב, הוא שלם יותר בעבור שיש לו התפשטות אל הצדדין הארבע, אבל אין לו עומק. אמנם הגשם הוא השלם, בעבור שיש לו התפשטות הצדדין הששה. דהיינו מעלה ומטה וארבע רוחות, ואין התפשטות יותר משש קצוות אלו. וכן הסכימו חכמי המחקר, כי הגשם הוא השלם בעבור שיש לו שש קצוות, ולפיכך דבר שהוא בעל שש צדדין הוא השלם". וכן הוא בח"א לסנהדרין י: [ג, קלה.]. ושם בפמ"ו [קעה.] כתב: "הגשם יש לו חלופי ו' צדדין, והם המעלה והמטה ימין ושמאל פנים ואחור. וכל שש צדדין אלו מתיחסים אל הגשמית בעבור שכל צד יש לו רחוק, וזהו גדר הגשם". ובבאר הגולה באר הששי [קיב:] כתב: "כי מספר ששה יש לו מהות השלימות. כי במספר ששה בו יושלם הגשם, כי כל גשם יש לו ששה צדדין... כי העולם הזה גשמי, ושלימות הגשמי הוא ששה כמו שהתבאר". וכן הוא בח"א לב"מ פד: [ג, לו.]. (31) יסוד נפוץ בספרי המהר"ל. וכגון, למעלה פ"ז [ד"ה אמנם מה] כתב: "זה שייך ברחקים הגשמיים, שיש אל הגשם ששה צדדים אלו אשר אמרנו". ובדר"ח פ"ה מט"ו [סוף רנה:] כתב: "וידוע הששה קצוות הם מתייחסים ביותר אל הגשמי, שהרי יש להם רוחק, אשר הרוחק שייך אל הגשם". וכן בהקדמה שלישית לגבורות ה' [יט] כתב: "מפני כי הצדדים... יש להם רוחק, וכל רוחק הוא גדר הגשם אשר יש לו רחקים". וכן כתב בח"א לנדרים לט. [ב, יד.]: "כי כל גשם יש לו התפשטות צד, שזהו ענין הגשם - התפשטות הרחקים". ובגו"א במדבר פכ"א אות לג [ד"ה אמנם] כתב: "הגשם יש לו רחקים", וראה שם הערה 93. וכ"ה בח"א לנידה ל: [ד, קנח:], גבורות ה' פמ"ו [קעה:], נצח ישראל פ"כ [ד"ה ופירוש סוד, ושם הערה 19], דרשת שבת תשובה [עט.], נתיב הענוה פ"ז [ב, יז.], ועוד. (32) וזו הנקודה השביעית שבתוך ששת הצדדים, וכמו שמבאר. (33) יסוד נפוץ בספרי המהר"ל. וכלשונו בדר"ח פ"ה מט"ו [סוף רנה:]: "מספר שבעה כנגד שש הקצוות והאמצעית, שהוא נקרא 'היכל הקודש' [ספר יצירה פ"ד] אשר ביניהם. ודבר זה ידוע לנבונים כי מספר שבעה הוא כנגד שש קצוות והיכל הקודש שביניהם. וידוע הששה קצוות הם מתיחסים ביותר אל הגשמי, שהרי יש להם רוחק, אשר הרוחק שייך אל הגשם, ואילו האמצעי אין לו רוחק כלל, שהרי לא שייך רוחק באמצעי". וראה הערה 38. ובגבורות ה' פס"ט [שיח.] כתב: "כי הדבר שהוא שלם בלי חסרון הוא דבר שיש לו ששה קצוות, וביניהם האמצעי, שהוא נקרא 'היכל הקודש' [ספר היצירה פ"ד] מכוון באמצע". וראה להלן פ"ע [ד"ה וכאשר בחר], ובח"א לנדרים לט. [ב, יד.], ולמעלה פכ"ז הערה 50. (34) לשונו בגבורות ה' פמ"ו [קעה.]: "דע כי הזמן יש לו יחוס אל הגשם, ודבר זה מבורר למי שעיין בחכמה. כי ההמשך והחלוק אשר יש לזמן הוא דומה להמשך וחלוק הגשם... ועוד כי הזמן נתלה בגשם, כי הזמן מתחדש מן התנועה, והתנועה היא לגשם. והמעיין ידע כי הזמן והתנועה והגשם משתתפים מתיחסים בכל דבר. וכאשר תעיין ותמצא שהגשם יש לו חלופי ששה צדדין והם המעלה והמטה ימין ושמאל פנים ואחור, וכל שש צדדין אלו מתיחסים אל הגשמית בעבור שכל צד יש לו רחוק וזהו גדר הגשם. אמנם יש בו השביעי, והוא האמצעי שאינו נוטה לשום צד. ומפני שאינו מתיחס לשום צד דומה לדבר שהוא בלתי גשמי שאין לו רוחק. ולפיכך יש גם כן לזמן המתיחס ומשתתף עם הגשם ששה ימים והם ימי חול, אבל השביעי קדוש. ונמצא כי שבעה ימי שבוע הם דומים לגשם הפשוט שיש לו ששה קצות והאמצעי שבשניהם זהו ענין ששת ימי חול והשביעי הוא קדוש". ובבאר הגולה באר הששי [קיב:] כתב: "כי כל גשם יש לו ששה צדדין... ושלימות הגשמי הוא ששה... ובשביעי שהוא שבת קודש, הוא נבדל מן הששה ימים... כי הזמן והגשם דומים מתיחסים ושוים". ובאור חדש [צג.] כתב: "כי שביעי מלשון שביעה, מפני שמספר הזה יש בו שביעה ואין בו חסרון... כי הגוף הגשמי יש לו ששה צדדין... ועדיין אינו שבע, כי עוד יש בו שביעי, והוא כנגד נקודה האמצעי, ואז המספר הזה שבע, שהוא נגד ששה צדדין והאמצעי ביניהם, ואין עוד חסרון. ולכך השם יתברך השלים את עולמו ביום הז', שאז היה העולם שבע ושלם, ולא היה עוד חסרון". (35) והעדר הויה מורה שאינו מתייחס לגשם. וכן כתב להלן [ד"ה והקדושה גם], וז"ל: "כל הויה היא בזמן. וכל זמן הוא תולה בתנועה, וכל תנועה היא לגשם שאינו קדוש. ולכך כל הויה אין בה קדושה". וראה בהערה הקודמת. (36) לא מצאתי מקומו. וגם למעלה בפרק כז [ד"ה ובין לרבנן] כתב: "כי יום השבת הוא קדוש ונבדל מן הגשמי, במה שאין בו מלאכה, וכמו שהתבאר למעלה". וראה שם הערה 53, שלא נתבררה כוונתו בזה. (37) וזהו שאומרים "זה שיר שבח של יום השביעי שבו שבת קל מכל מלאכתו, ויום השביעי משבח ואומר מזמור שיר ליום השבת". כלומר, שבחו של יום השביעי הוא בזה שהוא בעצמו משבח ואומר "מזמור שיר ליום השבת". כי יום השביעי בעצמו ראוי לשביתה. וכן כתב בגו"א בראשית פ"ב אות ה, וז"ל: "כי קדושת השביעי בשביל שהוא ראוי לקדושה בעצמו, כי השביעי לעולם נבחר... לכך לא עשה המלאכה ביום השביעי". ובשבת סט: אמרו "היה מהלך במדבר ואינו יודע אימתי שבת, מונה ששה ימים ["מיום ששם אל לבו שכחתו" (רש"י שם)] ומשמר יום אחד ["ומשמר השביעי" (רש"י שם)]. הרי שחלות השבת שייכת במהותה ליום השביעי. אמנם בגו"א שמות פט"ז אות כה כתב: "כי הקב"ה ברך את יום השבת ויקדש אותו שלא ירד בו מן. וכל אשר בשם 'שבת' נקרא [אף יו"ט] לא ירד המן. כי הקדושה הזאת אין לו מצד יום השביעי, רק מפני שהוא יום שביתה. וכל אשר הוא יום שביתה לא ירד בו מן". ולכאורה אין דברים אלו עולים בקנה אחד עם דבריו כאן שיום השביעי ראוי לשביתה מצד עצמו. וצ"ע. (38) והנה הציווי על שביתת השבת מופיע תמיד בהתייחסות לעבודת ימי החול בששת ימים. וכמו שנאמר כאן בדברות "ששת ימים תעבוד ועשית כל מלאכתך ויום השביעי שבת להשם אלקיך". וכן נאמר [שמות כג, יב] "ששת ימים תעשה מעשיך וביום השביעי תשבות", וכן נאמר בתורה כמה פעמים [שמות לד, כא, ויקרא כג, ג, ודברים ה, יב- יג]. ואמנם התבאר עד כה החילוק וההבדל שבין ששת ימי המעשה [המתייחסים לעולם הגשמי] לבין יום השביעי [המתייחס לנקודה האמצעית הרוחנית]. אך עדיין טעון ביאור, שאם כן מדוע ציווי שביתת המלאכה מוצמד לששת ימי העבודה, בעוד שהשביתה והמלאכה משתייכות לעולמות כל כך שונים. והנה דבר זה מתבאר היטב בדר"ח פ"ה מט"ו [רנה:], שכתב אודות מספר שבע בזה"ל: "מספר שבעה מורה על המדריגה שמתחבר ביחד הגשמי ובלתי גשמי. וידוע מספר שבעה כנגד שש קצוות והאמצעית שהוא נקרא היכל הקדוש אשר ביניהם... ולפיכך הוא מתייחס אל הבלתי גשמי, ולכך קראו האמצעי 'היכל הקודש', אשר הוא בתוך שש קצוות, לפי שהוא נבדל מן הגשם, וזהו קדושתו. והתבאר לך במבואר מאוד, כי מספר שבעה מורה על... מדריגת הבלתי גשמי עומד בגשמי. ולפיכך תמצא בכל מקום כי במספר שבעה חול וקדושה; שבעת ימי שבוע, ששה ימי חול, והשביעי הוא קודש... ובשנים - ששה שני עבודה, והשביעית שמיטה, והיא שנת קודש. וכל זה מפני כי מספר הששה הם חול, והם כנגד ששה קצוות הגשם, שהוא חול, ואילו השביעי הוא כנגד היכל הקודש, שהוא השביעי, והוא באמצע. ודבר זה ידוע... ודבר זה מבואר שאין ספק, כי כאשר יש שבעה יש כאן חבור הקודש אל הגשמי... ובשביל כך תבין למה התחיל לשנות 'שבעה דברים נאמרו בחכם' [אבות פ"ה מ"ז]. וזה כי כבר אמרנו כי מספר שבעה מורה על הצירוף דבר הבלתי חמרי עם החומר, כמו שהתבאר. וזהו מדריגת החכם, כי השכל של חכם הוא מצורף אל החומר, אשר על ענין זה מורה מספר שבעה". ומבואר מדבריו שמספר שבע מורה לא רק על הנקודה האמצעית הרוחנית, אלא בנוסף לכך על החבור וההתייחסות שישנם בין ששת הקצוות לנקודה האמצעית, באופן שהנקודה השביעית עולה מתוך ששת הקצוות כענף העולה מהשורש. וכפי שכתב בנתיב התורה פ"י [א, מה.] בביאור דברי הגמרא [סנהדרין צו.] "הזהרו בבני עמי הארצות, שמהם תצא תורה לישראל", וז"ל: "כי השכל יוצא ונולד מן האדם שהוא בעל גוף, כי השכל הזה צריך לנושא, ונושא שלו הוא החומר, ויוצא ממנו השכל אל הפעל. וכמו כן מוכן האב שהוא עם הארץ בעל גשם ונושא אל השכל, עד שיצא ממנו בן תלמיד חכם אל הפועל" [והובא למעלה פכ"ה הערה 67]. והרי מספר שבע הוא מספרו של החכם, וכפי שהתבאר. וכמו ששכל החכם עולה הוא דוקא מתוך נושא חומרי, כך בדיוק מספר שבע עולה דוקא מתוך ששת הקצוות. ולכך שביתת שבת תימצא לעולם בסמוך למלאכת ששת הימים. (39) "וכי אפשר דבר זה שעשה מלאכה בשביעי" [רש"י בב"ר שם]. (40) אביו של רבי ישמעאל, ואשר אליו היתה מופנת שאלתו של רבי. (41) כמבואר בהערה 35, ויובאר יותר בסמוך. וכן הוא בנצח ישראל ר"פ לו. (42) חילוק זה [בין הויה פתאומית להויה שתלויה בזמן] מבואר יותר בח"א לב"ב טז:, שאמרו שם בגמא ש"האבלות מגלגלת ומחזרת על באי עולם". וכתב שם לבאר [ג, עו:]: "יש לך לדעת כי ההפסד תולה בגלגל, כי הגלגל מחדש שנוי, והשנוי הוא הפסד. ולפיכך אמר שהאבילות הוא גלגל שחוזר בעולם, ומחדש שנוי. ולא כן ההויה, אע"ג שכל הויה ג"כ מכח שכלי [מן הגלגל], אבל עצם ההויה הוא ההויה פתאומית, ואין זמן לה, רק הויה פתאומית. כלל הדבר כי עצם ההויה, שהוא כאשר תלה הצורה בחומר, אין דבר זה מתיחס לשנוי, אשר כל שנוי הוא בזמן, והזמן תלוי בגלגל, רק הוא הויה פתאומית. וההויה שהיא בזמן היא הכנה [ראה ההערה הבאה], וזה הוא בזמן. אבל עצם ההויה הוא בלא זמן. אבל ההפסד שהוא מפני השנוי, אשר כל השנוי בזמן, והזמן תולה בגלגל". ובגו"א בראשית פכ"ה אות מז כתב: "האבלות הוא גלגל שחוזר בעולם, כי ההויה וההפסד תלוי בגלגל... ואע"ג שגם ההויה הוא מן הגלגל, אין זה דומה. כי עצם ההויה הוא בלי זמן, ולפיכך לא נקרא עצם ההויה 'גלגל שחוזר בעולם'. אבל עצם ההפסד הוא שתולה בגלגל, והבן זה היטב". (43) כפי שכתב בח"א לב"ב טז: [הובא בהערה הקודמת] ש"הויה שהיא בזמן היא הכנה", וכאן מבאר שהכנה זו היא לקבלת הצורה. (44) אודות שהצורה היא השלמת הדבר, ראה למעלה פ"ד הערה 38, ופי"ב הערה 80. (45) דוגמה לדבר; ארבעים יום נמשכת יצירת הולד [רש"י בראשית ז, ד]. ובגו"א דברים פכ"ה אות ג [ד"ה אמנם] כתב: "ארבעים יום של יצירת הולד, וביום האחרון - הוא יום ארבעים - מקבל הולד הנשמה, ובכל ל"ט הוא בריאת הגוף". ובבאר הגולה באר הראשון [כא.] כתב: "וידוע כי הצורה חלה באחרונה, וא"כ הצורה חלה באדם ביום הארבעים, כמשפט הצורה שחלה באחרונה". וראה למעלה פי"ב הערה 80. השלושים ותשעה יום הראשונים מקבילים להגבהת הקורנס, והם ההכנה לקבלת הצורה. ואילו יום הארבעים מקביל לירידת הקורנס, שהוא קבלת הצורה המשלימה את האדם. ששת ימי המלאכה מקבילים לימים של יצירת הגוף, ואילו יום השביעי מקביל ליום של קבלת הנשמה. וצרף לכאן את דברי הרמב"ן שביאר שהפסוק [בראשית ב, ג] "ויקדש אותו" מוסב על נפש יתירה שיש בשבת. (46) דברים אלו מבוארים בספר "דעת שבת" [עמוד קצד], וז"ל: "מלאכת מכה בפטיש כל ענינה הוא נתינת גמר צורת הכלי. כך השבת היא צורת הבריאה. צורה - התוכן הפנימי והמהות הרוחנית ערכית של הדבר. השבת היא נקודת האמצע המאחדת את כל שית יומין דחול על כל רבוי הנבראים שבהם להיותם כלי משלים לתכלית אחת - גילוי כבוד מלכותו יתברך. השבת היא המשמעות הפנימית של הבריאה, ולכך בה התגלה רצונו יתברך בבריאה - זו התורה. השבת היא זו המובילה את הבריאה לתכלית תיקונה - יום שכולו שבת". וראה פחד יצחק שבת מאמר ה, אות ח, שביאר לפי"ז מדוע ביום חול אומרים בברכת יוצר אור "מה רבו מעשיך ה'", ואילו בברכת יוצר אור דשבת דלגו על שבח זה, ואומרים "גדלו וטובו מלא עולם". וובפרק מזמור שיר ליום השבת אומרים "מה גדלו מעשיך ה'" [תהלים צב, ו]. כי בימי החול התפיסה היא של כמות ורבוי, ואילו בשבת הכל מתאחד לקומה אחת, עד אשר במקום הרבוי צריך לדבר בלשון גדלות, שהיא תפיסה של איכות. וראה עוד בדברי הפחד יצחק חנוכה, מאמר ח, אות י, שביאר שמנוחת שבת מביאה לעוה"ז את הבחינה של "מחר לקבל שכרם", והם הם הדברים. ואלו דברי המהר"ל כאן; עשרת המאמרות שנאמרו בששת ימי בראשית מקבילים להגבהת הקורנס. ואילו יצירת צורת העולם והכוונתו לעבר מטרתו מקבילה לירידת הקורנס, שהיא המכה בפטיש שבבריאה. וכשם שבירידת הקורנס "אין צריך פועל, אבל הוא יורד מעצמו" [לשונו כאן], כך בדיוק אין צריך פועל ליצירת צורת העולם, כי אין כאן בריאה נוספת, אלא לקיחת פקעת הפרטים שהיו קיימים מכבר בששת ימי המעשה, והפיכתם לקומה אחת. ועוד אודות ש"מכה בפטיש" הוא גמר עשיית הצורה, ראה גבורות ה' פכ"ח [קיב:]. (47) פירוש - לדעת הראב"ע אין מקום לקושיא שהפסוק "ויכל אלקים ביום השביעי" לכאורה "משמע שהיה מלאכה ביום השביעי" [לשונו למעלה], וכמו שמבאר. (48) לשון הראב"ע שם: "ולמה זאת הצרה, וכלוי מעשה איננה מעשה, כאילו אמר לא עשה מעשה". (49) כי כל העדר אינו מפועלת פועל. וכן הוא במורה נבוכים ג, י "כי ההעדר אינו זקוק לפועל, אלא הפעולה היא שדרוש לה פועל דוקא", וברמב"ן שמות ד, יא. וזהו יסוד נפוץ בספרי המהר"ל, וכמבואר בגו"א ויקרא פ"ד אות כג, ושם הערה 112, דברים פ"י אות ט, ושם הערה 37, ושם פל"א אות ב, ושם הערה 13. ובנר מצוה [ז:] כתב: "כי אין ההעדר והחסרון מפעולת פועל כלל". ובנתיב יראת השם פ"א [ב, כא:] כתב: "עיקר היראה שמחשיב עצמו עלול, וזה אינו מצד העילה, כי כל העדר אינו מפעולת פועל... ולפיכך היראה אינו מצד העילה, שהרי מצד העילה הוא נמצא ממנו, שלכך נקרא 'עילה', ולפיכך הכל בידי שמים חוץ מיראת שמים [ברכות לג:]". ובח"א לב"מ קז: [ג, נג:] כתב: "כי יר"ש הוא מה שאדם מחמת יר"ש מחשיב עצמו לאין, וכאילו אינו נגד השם יתברך. ואין זה ביד הקב"ה, כי אין ההעדר מפעולת פועל כלל". וכן הוא בגבורות ה' פנ"ו [סוף רמו:], ובנתיב הלשון פ"ח [ב, עט.]. (50) לשונו בגו"א בראשית פ"ב אות א: "מפני שאין צריך להוסיף מחול על הקודש, כלה מלאכתו עם התחלת יום השביעי, והתחלת הדבר אינו דבר". (51) ולא יתכן "שכלה מלאכתו קודם גמר הששי", ש"אם היה כך לא היה יום השביעי מקודש מצד עצמו, רק מה שלא היה עוד מלאכה לעשות" [לשונו למעלה (ד"ה ומה שאמר)], וראה הערה 28. (52) לשונו למעלה פכ"ה [ד"ה ואף על גב]: "כי הזמן הוא מדובק ומחובר, ועד ג' חדשים נחשב זמן אחד". וראה במבוא לדרשות המהר"ל עמוד 20 שכתבו על דברים אלו: "מהות הזמן היא חטיבה אחת שאינה מורכבת מחלקים רבים, אלא שמושגי בני אדם חילקו את הזמן לפרודות, ויצרו זמנים רבים". ובבאר הגולה באר הששי [קטו.] כתב: "לענין תפילת מנחה, לא נחשב שהחמה היא במערב עד חצי שבע, לא כאשר עברה השעה הששית [פסחים נח.]. ודבר זה על פי החכמה, כי הזמן הוא מדובק, ואין הזמן נחלק, רק מדובק הוא. ולפיכך דבוק סוף שש אל תחלת שבע, ואין כאן עדיין השתנות זמן, ואין חלוק בזמן בין סוף שש לתחלת שבע. אבל אין דבוק סוף שש לסוף שבע, כי זה נחשב ריחוק. ולכך אחר חצי שבע, הזמן מתחלק, ולא נחלק תחלת שבע מסוף שש. וזהו טעם דברי חכמים שאמרו שזמן תפלת המנחה שהוא אחר חצי שבע, ולא יחלק סוף שש להיות חצי היום, מפני שהזמן מדובק. ואמר שזמן שראוי שיהיה מתחלת שבע הוא אחר חצי שבע, שאז הזמן נחלק". (53) לעומת דעותיהם של רבי יוסי ורבי שמעון בר יוחאי, שביארו שלא היה בשבת גדר של מלאכה, אלא היה בה הורדת הקורנס [רבי יוסי], או שהכל נעשה בסוף יום הששי [רבי שמעון בר יוחאי]. (54) אודות שזמן קדוש מסוגל להתקרבות ולחבור אל השם יתברך, ראה דבריו בח"א לשבועות ט. [ד, יב:] שכתב: "סוד הקרבן שהוא השבת העלול אל עלתו יתברך על ידי הקרבן, שמתקרב אליו העלול, וזה מסלק כל חטא המצורף אליו... ולכך בכל יום שיש בו קדושה ומעלה, כמו החגים הקדושים וראש חודש, יש בו קרבן חטאת, כי הימים האלו יש בהם קדושה, לכך הם מיוחדים לסלק החסרון ולהתקרב אל השם יתברך... ואל תשאל מן השבת שהוא יום קדוש ואין בו חטאת. כי זהו מפני שהוא יום מנוחה, יום שהכל מתוקן... ואין ראוי לתקן חסרון ביום המתוקן. וכמו שאסור כל תקון ביום הזה. ולכך אין חטאת ביום השבת". וראה רמב"ן במדבר כח, ב, ולמעלה פכ"ז הערה 61, ובסמוך הערה 135. (55) ובח"א לב"ק לב: [ג, ו.] כתב שוב כדברים האלו בביאור "כלה" דשבת, וז"ל: "כי הכלה יש לה חבור בבעלה, וכן השבת יש לה חבור בו יתברך... כי הכלה באה אל החופה שהכינו לה... כי השבת הוא השלמה. כי העולם נברא בששת ימי המעשה וביום השבת, וכדכתיב בקרא [בפשטות כוונתו לפסוקנו "ויכל אלקים ביום השביעי"], כי השבת הוא השלמת העולם. ומצד השלמה הזאת מתחבר העולם אל השי"ת. ולכך נקרא השבת 'כלה', שיש לה חבור אל בעלה". וראה למעלה פכ"ז הערה 55. (56) ועוד אודות שהשבת מאפשרת חבור העולם אל ה', הנה המצוה שמורה ביותר שהאדם יכול להתחבר אל ה' היא המצוה של ההתדבקות בדרכיו יתברך. וכפי שכתב בדרוש לשבת תשובה [עט.], וז"ל: "כי ההדמות אל השם יתעלה במעשיו, מביא אל האדם הקירוב והדיבוק בו יתעלה שמו. ולהפך זה גם כן, הריחוק מן מעשיו יתעלה, הוא הגורם הריחוק ממנו. וזה התבאר לך פעמים הרבה ממה שאמרו בסוטה סוף פרק ראשון [יד.], אמר רבי חמא בר חנינא, מאי דכתיב [דברים יג, ה] 'אחרי ה' אלקיכם תלכו', וכי אפשר לאדם להלוך אחר השכינה, אלא הדבק במדותיו; מה הוא מלביש ערומים... כמבואר שם. וצוה הקב"ה שיהיה האדם הולך אחר מדות הקב"ה, מפני כי הדברים המתדמים יחד יש להם חבור ביחד. ואשר הם הפכים אין להם חבור ודבוק יחד. וכאשר יתדמה אל בוראו, אף שבודאי אי אפשר להתדמות אל בוראו ויוצרו, רק מה שאפשר להתדמות מן המדות הטובות והמשובחות, בזה יהיה לו דביקות וחבור בו יתעלה. ואשר הוא עושה הפכו, הוא מתרחק ממנו בתכלית הריחוק". וכן מבואר למעלה פ"ט [ד"ה וכל הדברים]. והרי כל הענין של שביתת שבת היא בבחינת "אחרי ה' אלקיכם תלכו", והעמדת האדם בדוגמא של מעלה; כשם שהקב"ה הכתיב מנוחה לעצמו בשבת, כך האדם מצווה בכך. וזה מורה לנו באצבע שהאפשרות לדביקות האדם בה' - דרך השבת היא נעשית. וזאת משום שכל מהותה של שבת היא לחבר את העולם אל ה'. וראה למעלה פכ"ח הערה 52. ובסידור הרמ"ק איתא "'שבת' - נוטריקון 'שבת בשכינה תתחבר'". (57) שהרי אמרו [שבת נז.] שטבעת בלא חותם נחשבת לאשה כתכשיט, ולכך אם אשה יצאה עמה לרה"ר בשבת אינה חייבת חטאת. ואילו טבעת שיש עליה חותם אינה נחשבת לה כתכשיט [שבת ס.]. וחילופיהן באיש [שבת סב.]. וברד"ק ספר השרשים, שורש טבע, כתב: "טבעת... יש מהם בחותם ויש מהם בלא חותם". (58) ונאמר [בראשית לח, יח] "חותמך ופתילך", ופירש רש"י שם "חותמך - טבעת שאתה חותם בה". והרשב"ם שם פירש "חותמך - טבעתך". הרי שחותם וטבעת מיישך שייכי להדדי. והטבעת היא גוף הדבר, והחותם מצטרף אליה. ולשון הרמב"ם בהלכות ע"ז פ"ג הי"א: "טבעת שיש עליה חותם". (59) כי ראוי לכל חומר שיהיה נושא לצורה [ראה למעלה פ"כ הערה 12, ונצח ישראל פמ"ג הערה 47], ובכך החומר מגיע ליעודו. (60) פירוש - לכו"ע השבת משלימה את העולם, ורק פליגי האם השלמה זו נעשית באופן עקיף או ישיר. לדעת גניבא פעולת השבת היא חיבור העולם בהקב"ה, וככלה המתחברת לבעלה. התוצאה העולה מחיבור זה היא ההשלמה הבאה לעולם. ולפי זה השבת פועלת מעשה חיבור, ומהחיבור מגיעה השלמה לעולם. אך לדעת רבנן השבת עצמה היא ההשלמה לעולם, בכך שהיא באופן ישיר משלימה את החסרון שהיה קיים בבריאה בתום ששת ימי בראשית. כי לאחר ששת ימי המעשה היה העולם נטול צורה, וכטבעת ללא חותם, והשבת היא החותם שהיה חסר בעולם. ולפי זה, אין השבת פועלת חיבור העולם בהקב"ה [אשר התוצאה מכך היא השלמת העולם], אלא השבת נותנת לעולם את אשר היה חסר בו [צורה]. (61) שהרי מברכים ברכת חתנים כשנכנסת הכלה לחופת נשואין [כתובות ז:, ורש"י שם]. ואמרו [מסכת כלה רפ"א] "מנין לברכת חתנים מן התורה, שנאמר [בראשית כד, ס] 'ויברכו את רבקה'". וברכת חתנים היא ברכת הכלה, כמבואר במסכת כלה רפ"א, וכן הוא בר"ן פסחים פ"א [ד. בדפי הרי"ף, ד"ה ולענין]. (62) כי כל קדושה ענינה פרישות והבדלה מהחומר [כמבואר למעלה פי"א הערה 73, ופל"ז הערה 108]. ולשונו למעלה פ"י [ד"ה ואחר כך]: "כל קדושה בלתי גשמית". ולמעלה פי"א [ד"ה לכן במה] כתב: "הוא יתברך בלבד נבדל וקדוש מן החומר, וזהו ענין הקדושה בכל מקום". ובגבורות ה' פט"ז [עז.] כתב: "מי שהוא קדוש הוא נבדל ממעשה החומר". וראה גו"א ויקרא פי"ט אותיות ב, ג. ובגו"א בראשית פל"ג אות טז כתב: "כל 'קדוש' יש לו מעלה נבדלת מן הגוף". וכן כתב שם פל"ז אות ט, ושם הערה 127. ובנתיב הפרישות רפ"א [ב, קיא:] כתב: "אין קדושה רק שהוא נבדל מדברים הגופניים, ויהיה לו מדריגת העליונים שהם קדושיים מן הגוף... וכל אשר מרחיק יותר - הוא יותר קדוש ויותר נבדל", ועיי"ש שמאריך בזה. ובדר"ח פ"ה מ"ט [רמו.] כתב: "כל קדושה שהיא נבדלת מן החמרי. שלכך מקדישין השם יתברך שהוא נבדל מן הגופנית, ודבר זה ביארנו הרבה מאוד, שאין ענין קדושה רק שהוא נבדל מן החומרי". ובבאר הגולה באר הרביעי [עו.] כתב: "שהוא יתברך נבדל קדוש, ובכל מקום שנקרא הוא יתברך 'קדוש', ר"ל שנבדל מעניין החומר... ומזה הטעם כאשר מקדישים להקב"ה, מרקדים ומתעלים למעלה, ואומרים 'קדוש קדוש קדוש'. כי כאשר יאמר שהוא קדוש, ור"ל שהוא נבדל מן הגוף, שזהו ענין הקדושה שהוא נבדל מן הגוף, ומבואר הוא למבינים. וכאשר הוא רוצה להקדיש לו יתברך ולומר שהוא יתברך קדוש נבדל מן הגוף, יש לו להתעלות מן כבידות הגוף. כי איך יהיו מקדישים לו יתברך, והאדם עם הגוף. ולכך הוא מרקד ומגביה עצמו, והוא הסתלקות מן הגוף, ואז יאמר קדושה אליו יתברך". ובגבורות ה' פמ"ז [קצ:] כתב: "כי הוא יתברך נאדר בקודש, שהוא נבדל מן הנבראים. וזהו ענין הקדושה בכל מקום, שהוא אינו משתתף עם הנמצאים. שכולם הם משותפים או מצורפים אל החומר, זולת הקדוש ברוך הוא, שלכך נקרא 'הקדוש ברוך הוא' מפני שהוא קדוש מן הנמצאים שהם בעלי חומר, או מצורפים אל החומר". (63) לשונו למעלה פכ"א [ד"ה ומה שאמרו]: "כי אין המלך בכלל שאר בני אדם". ובנצח ישראל פ"ה [עמוד קט] כתב: "המלך הוא נבדל משאר העם. כי דבר זה ידוע כי המלך נבדל מכל העם, ואין צריך לזה ביאור". וזהו יסוד עתיק בספרי המהר"ל. ובגו"א שמות פי"ז סוף אות יג כתב: "כי המלכות ג"כ הוא אחדות, שהמלך הוא נבדל מן העם אשר מולך עליהם, והוא מיוחד בעמו, שהרי לא תמצא שני מלכים משתמשים בכתר אחד [חולין ס:]". ובח"א לשבועות ט. [ד, יא.] כתב: "כי המלך, במה שהוא מלך על הכלל, צריך שיהיה מלך אחד... כי הכתר נבדל מבעל הכתר... ולכך ראוי הכתר למלך, שהרי המלך הוא נבדל מן הכלל ג"כ... ולכך יש למלך בשביל זה מעלה אלקית... שהמלך מושל על הכלל, והכלל הוא נבדל, כי הגשמי פרטי". ובח"א לזבחים קיח: [ד, עב:] ביאר שהנבדל זוכה למלכות. ובגו"א בראשית פמ"ט אות יב ביאר שיחס המלך לעמו הוא כיחס הרוכב לסוסו. ובאור חדש [פ.] כתב: "חשיבות המלך כאשר מתנשא על העם, ודבר זה הוא עיקר למלך... חשיבות מלכותו במה שהוא מתנשא עליהם". וראה עוד בהקדמה השלישית לגבורות ה' [כ], ובאור חדש [קפא.]. ועוד אודות מעמדו הנבדל של המלך - ראה נצח ישראל פ"ה הערות 321, 322, 325, שם פ"ו הערה 114, שם פי"ב הערה 39, שם פ"מ הערה 26, גו"א שמות פ"ד הערה 131, שם פי"ז הערה 55, דברים פי"א הערה 159, גבורות ה' פמ"ב [קנט.], דר"ח פ"א מי"ג [מט.], שם פ"ד מ"ה [קעג:], למעלה פ"ד הערה 77, ושם פכ"ב הערה 18, ועוד ועוד. (64) לשונו בח"א לב"ק לב: [ג, ו.]: "ופירוש 'כלה' 'מלכתא', כי הכלה יש לה חבור בבעלה, וכן השבת יש לה חבור בו יתברך. ומפני כי השבת נבדל מכל הימים, שהם חול, ומפני כך השבת היא מלכה. כי המלכות הוא נבדל מן כל העם... כי השבת השלמה, כי העולם נברא בששת ימי המעשה וביום השבת... ומצד השלמה הזאת מתחבר העולם אל השם יתברך, ולכך נקרא השבת 'כלה', שיש לה חבור אל בעלה. ונקראת עוד 'מלכתא', והוא עוד יותר מדריגה, שיש לעולם הזה מצד השבת מעלה נבדלת, כי יום השבת נבדל משאר ימים כמו המלך שהוא נבדל מן העם. והשבת הוא קודש, כי כל דבר שהוא קדוש נבדל מהכל. ולכך... 'כלה' 'מלכתא' מורים... כי יום זה יש לו חבור אל השם יתברך. [וכן] כי יום זה מקבל קדושה אלקית, ואינו כמו ימי החול". ובספר "דעת שבת" [עמוד קצה] כתב: "דו ערכיות ישנו בהתייחסותה של השבת לבריאה; מחד, היא מחברת כל יומין דחול לשרשם, היא המשפעת את ברכתה אליהם. מאידך, נבדלת היא מהם במעלת קדושתה ורוממותה. זהו חותם מלכו של עולם על הבריאה. האדון ב"ה מתגלה בשבת בראשית כמלך, זה הפונה אל נבראיו לתכלית הטבתו להם. אמנם בעצמותו יתעלה נבדל הוא מהם 'הקדוש ברוך הוא'". [המשך פרק מ] (65) פירוש - איך לא יאמר שאכן ביום השביעי עצמו [ולא ביום הששי] נתווסף דבר לבריאה, ודבר זה הוא שלימות הבריאה. (66) לשונו "כי עיקר החופה הוא הברכה" צריך ביאור, שאמנם כלה טעונה ברכה, וכלה בלא ברכה אסורה לבעלה כנדה, אך זהו לכאורה דין בכלה, ולא דין בחופה. ואמנם יש ראשונים שמבארים ש"כלה בלא ברכה" פירושו "כלה בלא חופה", ולפי שמברכים ברכה בשעת נישואין אמרו "בלא ברכה" [הגהות מרדכי קדושין סימן תקמה, הגהות מיימוני דשייכי לאישות סימן יח]. אך לפי זה אין כאן בעצם דין בברכה כלל, ובודאי שלא לכך כוונת המהר"ל. ועל כרחך דעתו ש"בלא ברכה" הכוונה לברכה ממש, שחכמים אסרו לבוא עליה בלי ברכות כנדה [ב"ש סימן נה סק"א]. ומדוע תלה את הברכה בחופה, ולא בכלה. והנראה בזה, שהנה אמרו חכמים [יבמות סב:] "כל אדם שאין לו אשה שרוי בלא ברכה". וביאר זאת בח"א שם [א, קלג:]: "כי על ידי האשה יש קבלת ברכה, כי הברכה צריך קבלה, והאשה מוכנת היא אל הקבלה... וזה שאמר [יחזקאל מד, ל] 'להניח ברכה אל תוך ביתך'. כלומר שאל הברכה צריך קבלה, וכאשר אין אשה אין כאן קבלת ברכה, והבן זה היטב". הרי שמאמר חכמים עוסק הוא באשה, ומ"מ המהר"ל הביא על כך את הפסוק "להניח ברכה בתוך ביתך". ומוכח מכך שהאשה מוכנה לקבלת הברכה, מחמת שהיא נקראת ביתו של אדם [יומא ב.]. ובדר"ח פ"ה מ"ח [רמג:] כתב: "ויש לך להתבונן הטעם שמתברך המפריש את החלה [שבת לב:], כי החלה היא מצוה שהיא לבית, דהיינו פרנסת הבית... ולפיכך הבית של אדם מתברך, כי הברכה שייך לבית, שהבית מתברך, כמו שאמרו בכל מקום [כתובות קג.] 'ברכת הבית'... כלומר החלה היא מן העיסה שהוא שייך לבית, ומתברך הבית בשביל זה". והרי ידוע כי מצות חלה היא שייכת לאשה [ב"ר סוף פי"ז, ירושלמי שבת פ"ב ה"ו]. והם הם הדברים. וכן בב"מ נט. אמרו "לעולם יהא אדם זהיר בכבוד אשתו, שאין ברכה מצויה בתוך ביתו של אדם אלא בשביל אשתו". הרי שתלו את ברכת הבית באשתו. ובח"א שם [ג, כו.] כתב: "כאשר הבית הוא בכבוד, והיינו אשתו שהיא נקראת 'ביתו' [יומא ב.], מקבל ביתו הכבוד לגמרי, עד שנאמר עליו [תהלים קיב, ג] 'הון ועושר בביתו'. והטעם שהעושר תלוי באשה, כי העושר הוא ברכה, וכל ברכה צריך שיהיה כאן מקבל, והאשה היא מקבל. ולכך אמרו [יבמות סב:] השורה בלא אשה שורה בלא ברכה, שנאמר [יחזקאל מד, ל] 'להניח ברכה אל ביתך וגו''. וכאשר האשה היא עטרת בעלה ע"י שמכבדה, וכאשר נחשבת עטרת בעלה שהיא הכבוד, מביאה הכבוד לגמרי, הוא העושר שנקרא כבוד, שנאמר [בראשית לא, א] 'ומאשר לאבינו עשה את כל הכבוד הזה'... שהאשה מוכנת לקבלה על ידי האיש, באשר האשה כלי מוכן לקבל, כי היא ביתו של אדם. וכאשר נותן הכבוד לה, באשר היא עטרת בעלה, אז מקבלת העושר הוא הכבוד". והעולה מכך הוא שהברכה שבאה על ידי אשה, והברכה שבאה על ידי בית, הן שני צדדים של אותו מטבע. וכשם שכלה מביאה ברכה, כך חופה מביא ברכה, כי הגדרה של חופה היא הכנסת הכלה לביתו של החתן [ר"ן ריש כתובות, רמ"א אבן העזר סימן נה סעיף א]. ולשון "חופה" הוא שחופה אותה החתן על ידי שנכנסת לביתו [שיטמ"ק כתובות ח. ד"ה אפושי]. וכוונת הענין הוא, שביום השבת היה העולם מוכן להיות כלי לקבלת הברכה מהעליונים. ו"כלי" זה יכול להקרא "כלה", ויכול להקרא "חופה". וראה ב"דעת שבת" עמוד קמא. ונתבאר בדבריו בח"א לב"מ שם שכאשר הבעל מכבד את אשתו עד שהיא בבחינת עטרת בעלה, אזי האשה מביאה ברכה גמורה לעולם. ומאליו נעתקים אנו לפיוט של "לכה דודי", שבו אומרים ישראל קדושים "בואי בשלום עטרת בעלה... בואי כלה בואי כלה". (67) ודייק לה לשון הפיוט במזמורי שבת ["ברוך קל עליון"]: "קודש היא לכם שבת המלכה". הרי שקדושתה של שבת נתלית בהיותה מלכה. (68) הרי שהמלך הוא קדוש, כי נמשח בשמן הקודש. וראיה זו משמן המשחה, הביא המהר"ל בכמה מקומות. וכגון, בנצח ישראל פ"ה [עמוד קט] כתב: "המלך הוא נבדל משאר העם... ולפיכך היו המלכים נמשחים בשמן המשחה שהוא קדוש". וכן כתב בח"א לב"ב ג: [ג, נז.], ובח"א לשבועות ט. [ד, יא:]. ובח"א לסוטה י. [ב, מב.] כתב: "כי המלכים יש להם מעלה נבדלת מן הגשמי, שהמלך נבדל משאר עמי הארץ [כ"ה הגירסא במהדורת כשר], ולכך היו המלכים נמשחים בשמן המשחה, כמו כהן וכלי קודש". ואודות מעלתו הקדושה של שמן המשחה, ראה הוריות יא: שאמרו שם שכמה ניסים נעשו בשמן המשחה. וכתב שם בח"א [ד, נח:]: "ראוי הוא שיהיו ניסים נעשים בשמן המשחה, כי כל דבר שהוא קדוש ראוי לנס, כי הנס הוא מעולם העליון הנבדל הקדוש, ושמן המשחה, שבו היה מקדש הכל, ובזה נראה שהוא קדוש יותר מהכל, ולפי קדושתו ראוי שיהיו נעשים נסים". ובגו"א שמות פ"ל אות כ האריך מאוד לבאר קדושת השמן המשחה. וראה למעלה פכ"א הערה 55. (69) שהרי יש קיום לטבעת אף ללא החותם, וכמבואר למעלה הערה 57, ולכך החותם נחשב לנבדל מהטבעת. והרי זהו ההבדל בין היחס של חופה לכלה, לבין היחס של טבעת לחותם; חופה ללא כלה אינה כלום, כי אין לחופה שום חשיבות מבלעדי הכלה. ולכך אין הכלה נבדלת מהחופה, אלא משלימה אותה. מה שאין כן טבעת ללא חותם, שיש לטבעת קיום בפני עצמה, ולכך החותם נחשב לדבר הנבדל מהטבעת. (70) כי "כל דבר חומרי לגמרי הוא רחוק מן הצורה" [לשונו בח"א לנדרים לא: (ב, ה.)], והובא למעלה פ"ב הערה 21. וממילא דבר נבדל הוא הצורה בלבד. דוגמה לדבר; בבאר הגולה באר החמישי [צז:] כתב: "השי"ת הוא אלוקיהם [של ישראל], והוא יתברך ויתעלה צורה מיוחדת להם". וכן נתבאר שהתורה היא צורה לעולם [למעלה פכ"ה הערה 3], והצלם הוא צורה לאדם [גו"א דברים פכ"א אות כ]. הרי שהדברים הנבדלים הם צורה בלבד. (71) "כי יום השבת הוא קדוש ונבדל מן הגשמי, במה שאין בו מלאכה" [לשונו למעלה פכ"ז (ד"ה ובין לרבנן)]. וענין זה יתבאר בסמוך [ד"ה ולדעת רבי עקיבא] שימי המעשה הם גשמיים. (72) ובפרי צדיק לפרשת החודש כתב: "מה היתה הטבעת חסרה, חותם. כך מה היה העולם חסר, שבת. וחותמו של הקב"ה אמת [שבת נה.]. ואיתא [דב"ר א, י] מהו 'אמת', א בראשון של אותיות, מ באמצע, ת בסוף, על שם [ישעיה מד, ו] 'אני ראשון ואני אחרון'. והיינו שם הויה, שמורה היה הוה ויהיה [גו"א שמות פ"ו אות ט], וזהו שבת שהוא החותם". וכבר נתבאר למעלה [פט"ו הערה 36] ששם הויה "מורה על שהוא נבדל מן הנמצאות, ואין הצטרפות בו אל הנמצאות". ולכך מחוור הוא למדי שחותם הטבעת של שבת הוא שם הויה. (73) וראה פחד יצחק שבת, מאמר ב, שביאר שמהותה של שבת בנויה על שני יסודות; הרגשת שייכות לדרכיו של מקום עד כדי חפץ ההתדמות. ומאידך, הרגשת הנשגביות עד כדי סילוק כל שמץ של שייכות. [עיין שם במאמר כולו.] ולאור המתבאר מדברי המהר"ל, ניתן לבאר שורשם של הרגשות אלו; שהרגשת השייכות נובעת מהיות השבת כלה, ואילו הרגשת הנשגביות נובעת מהיות השבת מלכה. (74) "ברכו במן לכופלו בששי לחם משנה, וקדשו במן שלא היה יורד בו" [רש"י שם]. ובבראשית ב, ג, כתב: "ברכו במן, שכל ימות השבוע יורד להם עומר לגולגולת, ובששי לחם משנה. וקדשו במן, שלא ירד כלל, והמקרא כתוב על העתיד". וראה הערה הבאה. (75) בא לישב בזה הערת המב"ן, שבבראשית ב, ג, הביא את דברי רש"י שפירש את הפסוק [שם] "ויברך אלקים את יום השביעי ויקדש אותו", שברכו במן וקידשו במן, והמקרא כתוב על העתיד. ועל כך העיר הרמב"ן "ואין משמע הכתוב שידבר על העתיד". וכוונתו להקשות, שמשמעות הכתוב היא שהברכה והקדושה של שבת חלו מיד בשבת בראשית, ולא רק לכשניתנה המן לישראל. ועל כך מיישב כאן המהר"ל, שבאמת אין כוונת המקרא למן בלבד, אלא המן הוא סימן לדבר. וכן ביאר בגו"א בראשית פ"ב אות ד, ויובא בהערה הבאה. (76) מה שכתב שהמן הוא הברכה היותר עליונה של שבת, נראה לבאר, שבגו"א דברים פ"ח אות ג [ד"ה ואם] כתב: "הקב"ה נתן להם [לדור המדבר] המזון, והיה ענין אלקי, ולא היה אנושי כלל". ובאבות פ"ה מ"ו אמרו "עשרה דברים נבראו בערב שבת בין השמשות, ואלו הן... והמן". וביאר שם בדר"ח [רלו:]: "נבראו בערב שבת בין השמשות דברים שהם למעלה מן הטבע, ואינם טבעיים". וראה ברמב"ן שמות טז, ו, שהאריך לבאר הענין האלקי שבמן. וברבינו בחיי שמות טז, ד, כתב: "כי האור העליון נתגשם ברצון הקב"ה, ולכך קראו דוד ע"ה 'דגן שמים' [תהלים עח, כד]... כי המן הוא תולדות האור, והאור יסוד המן. וכשם שנברא האור ביום ראשון, כך תחלת ירידתו של מן היה ביום ראשון" [רש"י שמות טז, א]. וכן כתב בגו"א שמות פט"ז אות א [ד"ה ומפני], וז"ל: "התחיל המן ביום א, כי היה דומה לימי בראשית, שהיה התחלת הבריאה ביום א, ויום השבת ביום השביעי, כך היה במן". ובגו"א שמות פט"ז אות יד כתב: "שהיה המן מן הדברים שאינם תחת הטבע". וכן יבואר כאן בהמשך הפרק. ולכך ברור הוא שהמן הוא "הברכה היותר עליונה". ולמעלה פכ"ז [ד"ה ובין לרבנן] כתב: "קבלת התורה ביום השבת... וזה מפני שהוא יום שבאה בו הברכה מעליונים לתחתונים, דכתיב [בראשית ב, ג] 'ויברך אלקים את יום השביעי וגו''. הרי יום השביעי מוכן שתבא הברכה מעליונים לתחתונים. ומפני זה הוא מוכן שתבא התורה מן העליונים לתחתונים גם כן. שאין לך יותר מן התורה, שכולה ברכה. ואין לך יום שראוי שתבא לעולם רק יום השבת, שהוא יום מיוחד להגעת הברכה אל התחתונים". הרי שהשווה בין הברכה של תורה לברכה של המן, וברי הוא שכשם שאין לך ברכה יותר מן התורה, כך אין לך ברכה יותר מן המן. (77) לשונו בגו"א בראשית פ"ב אות ד: "ובאמת לא הוצרך רש"י ז"ל לומר כי הכתוב מדבר על שם העתיד [ראה הערה קודמת]. כי רז"ל [ב"ר יא, ב] לא הביאו רק לראיה שיום השביעי הוא מבורך ומקודש מן המן. אבל בודאי הוא מבורך... בעצמו ... שהשבת מביא ברכה לעולם. והביאו ראיה מן המן, שהביא השבת ברכה לעולם, שהרי היה בא הברכה על ידו במן". (78) לשונו בגו"א בראשית פ"ב אות ג: "ויש להקשות, דמאי ברכה הוא זה, אחר שנתן ביום השבת כמו שנתן להם ביום אחר, ולא היה כאן תוספות. ולא נקרא 'ברכה' אלא כאשר יש תוספות". ובגו"א שמות פ"כ אות כ כתב: "אע"ג דאין כאן תוספות, דהא לא ירד מן יותר משאר ימי השבוע". וכן הקשה בגו"א שמות פט"ז אות ז. (79) לשונו בגו"א בראשית פ"ב אות ג: "ונראה לומר דודאי ברכה הוא כאשר הוא נותן הרבה בפעם אחת, מאשר נותן מעט כל יום ויום". ושם בשמות פ"כ אות כ כתב: "זו היא ברכתו ליתן אותו כפליים בפעם אחד, ולא מצומצם עומר לגולגולת, וזהו ברכתו. כי הכל הולך אחר הנתינה, לא כפי הצורך. וכשהוא נותן הרבה זהו ברכה יותר, וכשהוא אינו נותן הרבה אין ברכה, ואין לי להקפיד על הצורך לדבר". וכן הוא בגו"א שמות פט"ז אות ז. (80) לשונו בגו"א בראשית פ"ב אות ד: "השבת מביא ברכה וקדושה לעולם. והביאו רז"ל ראיה מן המן, שלא ירד בשבת, ולא היו יכולים לעשות מלאכה, וזה קדושה, שהיו קדושים ממלאכת חול". 
(81) כמבואר בפרק זה הרבה פעמים [הערות 15, 34, 35, 41]. (82) לשונו בגו"א שמות פט"ז אות כה: "מה שלא ירד המן ביום טוב וביום הכיפורים [רש"י שמות טז, כו], הוא מפני שהוא גם כן נקרא 'שבת', שהרי יוה"כ נקרא 'שבת שבתון' [ויקרא כג, לב]. ויום טוב נקרא 'שבת' - 'ביום הראשון שבתון וביום השביעי שבתון' [שם פסוק לט]. ומפני זה לא ירד המן בהם... כי הקב"ה ברך יום השבת ויקדש אותו שלא ירד בו מן. וכל אשר בשם 'שבת' נקרא לא ירד המן... וכל אשר הוא יום שביתה לא ירד בו מן". (83) וכמו שאמרו בב"ר יא, ה, שטורנורופוס הרשע אמר לרבי עקיבא "אם כדבריך שהקב"ה מכבד את השבת, אל ישב בה רוחות, אל יוריד בה גשמים, אל יצמיח בה עשב". וראה שם בתשובת ר"ע, ויובא בהערה 91. (84) לשונו בדר"ח פ"ה מ"ט [רמו.]: "הנה תראה כי המנוחה שייך אל דבר שהושלם והוא בפועל, ואז הוא בעל מנוחה. אבל כאשר לא הושלם, ואינו בפועל, אז שייך אליו התנועה. ודבר זה אין ראוי לבן נח, מפני שאין להם השלימות בפועל, והם בכח ולא בפועל, לכך ראוי להם התנועה התמידות. וזה אמרם ז"ל במסכת סנהדרין [נח:] בן נח ששבת חייב מיתה, שנאמר [בראשית ח, כב] 'יום ולילה לא ישבותו'. ויש לשאול, למה יהיה חייב מיתה על זה. אבל זה בשביל שאין ראוי לבן נח השביתה. כי השביתה מורה על שלימות בפועל, ודבר זה אין ראוי לבן נח, מפני שאין להם השלימות בפועל, אבל הם בכח ולא בפועל, לכך אין ראוי להם רק התנועה". [וראה למעלה הערה 6, שהענין נתבאר שם בארוכה.] (85) ועל כך נאמר [בראשית ח, כב] "עוד כל ימי הארץ זרע וקציר וקור וחום וקיץ וחורף ויום ולילה לא ישבותו", ופירש רש"י שם: "לא ישבותו - לא יפסקו כל אלה מלהתנהג כסדרן". ויש בזה הטעמה מיוחדת. שהנה פסוק זה "לא ישבותו", אשר בפשוטו עוסק בטבע העולם [זרע וקציר, קור וחום, וכיו"ב], הוא הוא הפסוק הנדרש ללמדנו שבן נח ששבת חייב מיתה [סנהדרין נח:]. וכפי שפירש רש"י שם בסנהדרין: "וקא דריש ליה 'לא ישבותו' ממלאכה, דאבני אדם נמי קאי". הרי פשוטו של מקרא עוסק באי שביתת עולם הטבע, ואילו מדרשו של מקרא עוסק באי שביתת בני נח. ולדברי המהר"ל, פשוטו ומדרשו הם שני צדדים של מטבע אחת. וראה הערה 91. (86) פירוש - הואיל והמן לא היה טבעי [כמבואר בהערה 76, שלכך נברא בערב שבת בין השמשות (אבות פ"ה מ"ו)], לכך אם היה המן יורד בשבת, היה בכך סתירה לשבת. והביאור לכך הוא, כי מאז בריאת שמים וארץ אין יותר מלאכה של יש מאין, אלא רק מלאכה של יש מיש [רמב"ן בראשית ב, ג]. אך "יסוד המן הוא האור העליון בעצמו" [רבינו בחיי שמות טז, כה], ולכך בירידת המן ובהתגשמותו למאכל כאן בעולם החומר, יש בה מעין ענין מלאכת שמים וארץ, שאף היא ענין התגשמות אור העליון. ולכך שקולה ירידת המן לבריאת שמים וארץ, ששתיהן התחילו ביום ראשון לשבת, וכמבואר בהערה 76. ובב"ר יא, ה, חילוק זה בין מן לבין דברים הטבעיים מבואר להדיא. ששם הביאו שרבי עקיבא ביאר מדוע הגשמים יורדים בשבת [יובא בהערה 91], והוסיף שם בזה"ל: "ולא עוד, אלא שהרי אוכלי המן מעידין עליו; שכל ימות השבת היה יורד, ובשבת לא היה יורד". הרי שהעמיד ר"ע באופן של "זה לעומת זה" ירידת גשמים לעומת ירידת המן. הגשמים אכן יורדים בשבת, ואילו המן אינו יורד בשבת. והם הם הדברים. (87) ובב"ר יא, ב ג"כ נאמר "קדשו בברכה", וביאר שם המהרז"ו בשם המדרש "היינו בקידוש על הכוס". ומעין זה במתנו"כ שם. אך כאמור, גירסת המהר"ל היא "קדשו במלאכה". (88) לשונו בח"א לשבת קיג. [א, נ:]: "כי השבת הוא קודש... וכל דבר שהוא קודש הוא נבדל מן עניני החומרי. כמו שהוא השבת נבדל מן המלאכה. שכל מלאכה הוצאה לפועל, וכל הוצאה לפועל הוא שייך לגשם אשר יוצא לפועל. ולפיכך המלאכה אסורה ביום השבת, שהוא קדוש". וראה למעלה פכ"ז הערה 53, ולהלן פמ"ד הערות 23, 48. (89) למעלה פ"א [ד"ה ומעתה האדם]: "כי מה שהאדם הוא בנאי, ונגר, ועושה מלאכת האפיה והבישול, וכיו"ב מתיקון הבגדים, שודאי אף דברים אלו צריכים לו נפש השכלית". ולמעלה פ"ב [ד"ה ומעתה תדע] כתב: "כי מעשה האדם במה שהוא בעל שכל, הוא יותר במעלה מן הטבע. שהרי הטבע הוא כח חמרי בלבד, ואילו האדם הוא שכלי". אמנם שם דיבר על מעשה האדם בעשיית מצות, ולא בעשיית מלאכה. (90) פירוש - הואיל ומלאכת האדם היא מעל הטבע, חל עליה שביתת שבת. כי רק לדברים הטבעיים הפחותים אין שביתת שבת, אך לא לדברים הנעלים מהטבע. (91) ואם תאמר, מדוע כאשר האדם עושה מלאכה בשבת, יש לכך גדר של "על טבעי" מפאת שכליותו, ואילו כאשר הקב"ה מנהג את עולם הטבע בשבת, נשאר אותו עולם בדרגתו השפלה, המשוללת ממדרגת שבת. מאי שנא אדם המדליק אש בשבת, מהקב"ה שמנהיג את החמה בשבת. והנראה בזה, שבהערה 83 הובאה שאלת טורנוסרופוס הרשע לר"ע, מדוע הקב"ה מוריד גשמים בשבת וכיו"ב. ועל כך השיב ר"ע [ב"ר יא, ה] בזה"ל: "אמשול לך משל לשנים שהיו דרין בחצר אחת. אם אין זה נותן עירוב, וזה נותן עירוב, שמא מותרין לטלטל בחצר. אבל אם אחד דר בחצר הרי הוא מותר בכל החצר כולה. אף כאן הקב"ה, לפי שאין רשות אחרת עמו, וכל העולם שלו, מותר בכל העולם כולו". ובביאור דברי ר"ע כתב בספר "דעת שבת" [עמוד פז] בזה"ל: "מעלתה של שבת היא סוד רשות היחיד. בכל שית יומין דבראשית המציא הקב"ה מאצילות קדשו לבר את הבריאה כולה על כל רבוי הדברים שבה. שבת עומד בסוד רשות היחיד... אין כל יציאה לבר - לרשות הרבים. אין שום התגשמות של בריאה חדשה יש מאין. כל אותם פעולות של קיום הבריאה בשבת הן בסוד 'אחד דר בחצר'". מה שאין כן האדם, הרי כאשר הוא עושה מלאכה, הוא עושה כאן יצירה חדשה, והיא הורדת מערכת שכלו וחכמתו לתכלית עשיה גשמית. וכדבריו בח"א לנדרים לב. [ב, ז.]: "כל מלאכה היא טורח הנפש, ואין הנפש בשלימות רק בשבת, אז הנפש בשלימות". הרי שנתבאר היטב עומק ההבדל בין הנהגת עולם הטבע על ידי הקב"ה בשבת, לעשית מלאכה של אדם בשבת; כלפי מעלה, אין כאן חריגה והורדה ויציאה לרשות אחרת, אלא הכל נידון כ"אחד דר בחצר". מה שאין כן אצל האדם, הרי כאשר הוא מבער אש, יש כאן הורדת הנפש לתוך גבולות העשיה, ויציאת הנפש ממקומה. וראה למעלה פכ"ח הערה 51. (92) כי המחלל את היום טוב במזיד והתראה לוקה מן התורה [רמב"ם הלכות יום טוב פ"א ה"ב], ואינו חייב מיתה. וראה מכות כא: במשנה ובגמרא. (93) לשון הרמב"ם בהלכות שבת פ"א ה"ב: "כל מקום שנאמר בהלכות שבת שהעושה דבר זה חייב, הרי זה חייב כרת. ואם היו שם עדים והתראה חייב סקילה". (94) דוגמה לדבר; התנגדות עמלק לישראל היא התנגדות אל קדושתן של ישראל, וכמו שביאר בגבורות ה' פמ"ב [קס:], וז"ל: "אחר שקרע להם הים [שמות יד, כא], וקנו ישראל עצם מעלתן הגדולה, אז בא האויב [שמות יז, ח]. כי זה האויב אינו מתנגד לישראל רק מצד קדושת ישראל, במה שהם נבדלים מכל האומות, וזהו עצם מעלתם. ולפיכך עמלק היה רודף אחרי ישראל. והאומות, אף כי הם מתנגדים ואויבים אל ישראל, יש חלוק, כי עמלק רודף ישראל, ולכך כתיב [שמות יז, ח] 'ויבא עמלק', שבא מהר שעיר ארבע מאות פרסה, כך אמרו במכלתא [שם]. והטעם הזה הוא נסתר מאוד, כי התנגדות עצמי יש לעמלק עם ישראל. ומאחר שהיה לו התנגדות עצמי שלא יהיה לישראל ח"ו מציאות, לכך רחוק וקרוב אצלו בשוה, והיה בא ארבע מאות פרסה להלחם בישראל. שהתנגדות שיש בין עמלק ובין ישראל מצד עצם שלהם... וזה שאמר [שמות יז, טו] 'מלחמה לה' בעמלק מדור דור', שאין בזה שינוי בדבר שהוא בעצם צורתן. וכאשר קנו ישראל מעלה האחרונה על ידי קריעת ים סוף... אז בא האויב המתנגד ל ם בעצם". והרי על עמלק נגזרה מיתה והעדר, שנאמר [שמות יז, יד] "כי מחה אמחה את זכר עמלק מתחת השמים". וכן נצטוינו [דברים כה, יט] "תמחה את זכר עמלק מתחת השמים". ולדבריו כאן מחוור הוא למדי גזירה זו; הואיל ועמלק עומד כנגד קדושת ישראל, לכך דינו במיתה ואבדון. וזהו שנאמר [במדבר כד, כ] "ראשית גוים עמלק ואחריתו עדי אובד". (95) יסוד נפוץ בספרי המהר"ל. וכפי שכתב למעלה פכ"ד [ד"ה ואמר משה]: "הנבדל מבטל הדבר הגשמי". וראה שם הערה 47, שהובאו לכך מקורות נוספים, וכן פכ"ו הערה 4. ובגו"א במדבר פכ"א אות לג [עמוד שנד] כתב: "כי הבלתי גשמי מחלק הגשמי ומפרידו, שהוא גובר עליו עד שמחלקו". דוגמה לדבר; נס קריעת ים סוף, וכפי שביאר בגבורות ה' פ"מ [קנא.]: "קריעת ים סוף לא היה רק בשביל שהמעלה האלהית היתה פועלת בים, שיש לים טבע החומר בלבד, ונדחה החומר מפני המעלה הקדושה האלהית... [כי] מדריגה אלהית מדרגתו על החומרים, והוא שמבקע את החומרי". ועיי"ש שמבאר יסוד זה בהרחבה. ושם בס"פ מא [קנז:] כתב: "כלל הדבר... כל מי שמדרגתו בלתי חומרי, הוא גובר על המונע החומרי, ונבקע לו החומרי". ובח"א ליבמות קכא. [א, קמח:] ביאר שחול הים מונע מהים להציף את היבשה בזה"ל: "כי החול דק וקטן הוא, ויש לו פשיטות, הוא מבטל כח הגלים". (96) אע"פ שכל מחלל שבת הוא במיתה, שנאמר [שמות לא, יד] "מחלליה מות יומת", [ראה הערה 93]. (97) דברים אלו צריכים ביאור. כי הואיל וכל מחלל שבת במזיד והתראה מחוייב מיתה, ומיתתו מורה על קדושת שבת העליונה, מהי העדיפות שיש למיתת המקושש על פני שאר מחללי שבת במזיד בכך שהיא נאמרה "על פי השם יתברך". וכי מיתתם של שאר מחללי שבת, הנידונים על פי דיניה של תורה, אינה על פי השם יתברך. זאת ועוד, כי רש"י ביאר שם [במדבר טו, לד] "כי לא פורש מה יעשה לו - באיזו מיתה ימות, אבל יודעים היו שהמחלל שבת במיתה". ומקור רש"י מסהנדרין עח:, שאמרו שם "יודע היה משה רבינו שהמקושש במיתה, שנאמר [שמות לא, יד] 'מחלליה מות יומת', אלא לא היה יודע באיזה מיתה נהרג". והואיל וקדושת שבת העליונה מתבטאת בכך שמחללה מחוייב במיתה, תהיה המיתה אשר תהיה, ודבר זה היה ידוע אף קודם למעשה המקושש, מהי, איפוא, תוספת הקדושה שנתווספה במקושש, עד שאמרינן "קדשו במקושש". ונראה, ש"ויקדשהו" מורה לא רק שהשבת קדושה, אלא שהקב"ה קידש את השבת בכבודו ובעצמו. ואע"פ שכל קדושה באה ממנו יתברך [ראה הערה 54], מ"מ אין בכל קדושה להורות שנעשה מעשה של הקדשה מצדו יתברך. שהרי קדושה לחוד, ומעשה ההקדשה לחוד. ולכך אע"פ שנאמר עוד טרם למעשה המקושש שמחלל שבת במיתה, ויש בכך להורות על קדושת שבת העליונה, אך אין בכך להורות שנעשה מעשה קידוש של שבת מצדו יתברך. וזו הרבותא שנמצאת במיתת מקושש, שהיתה מיתתו על פי השם יתברך, ובכך נעשה כאן מעשה של "ויקדשהו" במיוחד ובמסוים מצדו יתברך. ונראה להטעים דברים אלו על פי דבריו המסולאים של הפחד יצחק, שבת, מאמר יג, אות ו, וז"ל: "יש לנו בתורה מצוה אחת, אשר מצד עצמה, ובגבולות עצמה תורת 'עדות' עליה. מצוה זו שבת היא קרויה. אין אומרים 'ויכולו' אלא מעומד, מפני שדינם של עדים בעמידה [טור אור"ח סימן רסח]... ומכיון שנאמרה תורת עדות בקדושתה של שבת... ושבת סהדותא מיקרי [זוה"ק ח"ב צ.]. ומפני כך אי אפשר לה לקדושת שבת מבלי ראיה של עדות... ועל כן מן הנמנע מבלי מאורע של שבת לעיניהם של ששים רבוא יוצאי מצרים ועומדי הר סיני". ועיין שם במאמר כולו בכדי לעמוד היטב על ענין זה. וזו הרבותא שבמיתת המקושש לעומת מיתת שאר מחללי שבת. כי מיתת המקושש היא מאורע שששים רבוא יוצאי מצרים היו עדים לה. ובכך היא עדות על קדושתה של שבת. וזהו דברי המהר"ל כאן "שכאשר היה מקבל המיתה על פי השם יתברך, נראה קדושתו של שבת". בשבת קיט: אמרו "אין הדליקה מצויה אלא במקום שיש חלול שבת". ושם בח"א [א, סה.] ביאר שני הסברים לדבר, והצד השוה שבהם הוא שכאשר קדושה מתחללת הדין שנגזר הוא שריפה באש. ודבריו שם נוגעים מאוד ליסודו כאן. (98) כמבואר ברמב"ן בראשית ב, ג, שפירוש "ויקדש" הוא "כי בשבת נפש יתירה באמת". 
(99) ענין זה מבואר היטב בח"א לשבת קיט:, שאמרו שם ש"כל המתפלל בערב שבת ואומר ויכולו, שני מלאכי השרת המלוין לו לאדם מניחין ידיהם על ראשו, ואומרים לו [ישעיה ו, ז] 'וסר עונך וחטאתך תכופר'". וכתב שם בח"א [א, סג.] בזה"ל: "ועוד יש רמז בזה במה שאמר מניחים ידיהם על ראשו, כי דע כי השבת דומה כראש האדם, שהראש ששם שכל האדם שהוא נבדל מן החומר, וכך הוא השבת הוא קודש ונבדל מן החמרי. ודברים אלו ברורים העידו על דבר זה החכמים באמרתם במה שאמרו [שבת פו:] הכל מודים כי בשבת נתנה התורה לישראל. שמזה תראה כי השבת בפרט מתיחס אל השכל הנבדל מן החמרי. וכבר כתב הראב"ע בפרשת בראשית [בראשית ב, ג] אצל 'ויברך אלקים את יום השביעי', וביום זה תתחדש [בגופות] דמות כח בתולדה ובנשמות כח ההכרה ושכל ע"כ. וזה אמרם [ביצה טז.] נפש יתירה נתנה באדם ביום השבת. ולפיכך הראש שבו הנשמה והשכל באדם, מתיחס אל השבת. ומפני זה ראוי שיהיה כפרת חטא ועון ביום השבת מפני החטא הזה [שהוא] בחומר בפרט, ודבר הנבדל מרוחק מן החטא... ולכך כאשר נכנס השבת ואמר ויכלו, שני מלאכים המלוים את האדם מניחין ידהם על ראשו אשר הראש, ששם הנשמה מקבלת השבת ביותר כמו שאמרנו, מניחין ידיהם על ראשו שיקבל עוד להסיר החטא והעון לגמרי, וזה מצד כי היום הזה מוכן לקדושה האלקית הנבדלת". ובח"א לגיטין לח: [ב, צו:] כתב: "כי השבת ניתן שהאדם יהיה פנוי מן המלאכה, ויהיה פנוי אל התורה שהוא השלמת הנפש. כי בתורה ימצא הנפש מרגוע. ולכך הכל מודים שבשבת נתנה תורה לישראל [שבת פו:]. וזה להשלמת נפש ישראל, ולכך אמרו [ביצה טז.] נשמה יתירה נתנה לאדם בשבת. ומכח זה יש לאדם השכל יותר. וכן כתב הראב"ע ז"ל [שמות כ, יא], שיפנה האדם אל התורה בשבת". וראה למעלה פכ"ז הערה 52. ובזוה"ק ח"ב רה: איתא "יום השבת איהו יומא דנשמתין יומא דאורייתא". (100) לשונו למעלה פי"ד [ד"ה וביאור ענין]: "לכך תקרא התורה 'אור', כי הוא נבדל לגמרי, אינו נתלה בגשם". וראה שם הערה 29, כי הוא יסוד נפוץ בספריו. ובח"א לב"ב ד. [ג, נז:] כתב: "כל נבדל הוא מתייחס לאור, כי האור אינו גשמי כלל". ובנתיב הצדק פ"א [ב, קלו:] כתב: "ומה שהצדיק הוא נקרא אור [יומא לח:], כי כבר התבאר שראוי שיהיה צדיק נקרא 'אור' מפני שהאור נבדל לגמרי מכל גשם, וכל אשר יש בו גשם, יותר אינו מאיר בלבד, כי הגשמי יבטל האור. ודבר זה בארנו פעמים הרבה, שכן תמצא בעולם שכל אשר הוא גשמי יותר - הוא עכור וחושך ביותר... ויסוד האש שאין חומר שלו דק כל כך אינו מזהיר כל כך. ויסוד הרוח אין חומרו דק כ"כ. ויסוד המים חומרו יותר עב והוא גשמי יותר, אינו מזהיר כל כך. והארץ שחומר שלה יותר עב ויותר גס, הוא חושך לגמרי. ומפני זה האור בעצמו מסולק מן החומר לגמרי, וזה אמרם [חגיגה יב.] כי האור שנברא בששת ימי בראשית האדם צופה בו מסוף העולם ועד סופו וגנזו לצדיקים לעתיד לבא. ר"ל כי האור שנברא בששת ימי בראשית הוא אור גמור, מסולק מן החומר, ולפיכך האדם צופה בו מסוף העולם ועד סופו, שאינו גשמי. לכך גנזו לצדיקים לעתיד לבא, כאשר יהיה העולם מסולק מן הגשמי, יהיה משמש האור הנבדל מן הגשמי לגמרי. אבל בעולם הזה, שהצדיק יש לו גוף, אין ראוי לעולם רק אור שיש לו נושא גשמי, כמו החמה והלבנה. ולפיכך נגנז האור הראשון, שאינו בגוף, ונתן להם אור הזה שהוא בגוף. ומפני שהצדיק מסולק מן החומר, נקראו צדיקים אור, אשר האור מסולק מן החומר". (101) לשונו של רבינו בחיי בראשית ב, ג: "אבל הנכון לפרש שברכו בחדוש שהיה בו ביום והיא ברכת האורה, כי היום והלילה של יום השביעי שוים באורה, וזאת היא הברכה ותוספת הטובה. ועל כן לא תמצא ביום השביעי זכרון ערב ובוקר כמו בשאר ימים, כי זמנו כולו בקר, ואין בו ערב כלל". ולפי דברי המהר"ל משמע שמכלל "המאורות" נכללת גם נשמתו של אדם, ששייכת לאור [למעלה פכ"ד הערה 62]. ועיין עוד בב"ר יא, ב, ובפירוש המהרז"ו שם. (102) בא לבאר, שאע"פ שפניו של אדם הם גשמיים, מ"מ "מאור פניו של אדם" עוסק באור וזיו הבלתי גשמי החל על הפנים הגשמיים. (103) לשון הב"ר יא, ב: "קדשו באור פניו של אדם - לא דומה אור פניו של אדם כל ימות השבת, כמו שהוא דומה בשבת". ובדר"ח פ"ג מי"ד [קמד.] כתב: "ענין הצלם... הוא אור וניצוץ אלקי נבדל דבק באדם... לכך עיקר הצלם בא על הפנים דוקא, כי מציאות האדם בפנים שלו, שבו הוא ניכר האדם... כי מצד שהאדם נברא בצלם אלקים... שהאדם בתחתונים מלך, ואין עליו כי אם השי"ת, לכך יש לו אור וזיו המציאות". הרי שאור הפנים מורה על מעלתו הנבדלת של האדם. וראה למעלה פ"ד הערה 70. ובביאור הענין שמאור פניו של אדם מבהיק יותר בשבת, הנה נתבאר למעלה [פי"ג הערות 62, 63] שאור פניו של אדם בא לו מחלקו בעוה"ב. והרי שבת היא מעין עוה"ב [ברכות נז:], ו"בלי קדושתה של השבת, החלוקה בין עוה"ז ובין עוה"ב הרי היא גמורה ומוחלטת. או עולם הזה או עולם הבא. קדושתה של שבת היא בריאת מהות חדשה של 'מעין עולם הבא'" [לשון הפחד יצחק שבת, מאמר ז אות י]. ולכך ברור הוא שמאור פניו של אדם בשבת שונה ממאור פניו בימות חול. כי הואיל ושורשו של אור פניו הוא מהעוה"ב, ובשבת האדם מתקרב יותר לעוה"ב, לכך התקרבות זו מתבטאת בהגברת מאור פניו של אדם, ודו"ק. ועוד אודות שאור הפנים נוצר ממקום המקדש - ראה נצח ישראל פט"ז הערה 47. (104) "יום ששי נקרא כן על שם שהוא ערב שבת, והרי הם ששה ימים, והם שלשה זוגות, ונשאר השבת לבד בלי זוג לפיכך ברכו" [מתנו"כ שם]. (105) לשון המדרש שם: ""שאינו נדחה. יום טוב נדחה, יוה"כ נדחה, שבת אינה נדחית". ופירש המתנו"כ שם: "שאינו נדחה, וזו היא ברכה. יוה"כ נדחה מפני ירקא ומפני מתיא, כדאיתא סוף פ"ק דמסכת ר"ה [כ.]". והכוונה, שכאשר קידשו את החודש על פי ראיה, היו לפעמים מעברים את חודש אלול לצורך [רש"י סוכה נד:], בכדי להפריד שבת ויוה"כ זה מזה, כדי שלא יסריח מת שימות בראשון שמביניהם, שאי אפשר לקוברו לא היום ולא מחר. ועולא מבאר טעם נוסף לדחות יוה"כ מיום ששי, כדי שלא יכמשו ירקות הנאכלים כשהן חיין בשבת שאחר יו"ט. (106) פירוש - דבר שעומד להיות לו זוג, כאשר הוא עדיין בגפו הוא נחשב לחלק בלבד. ובגו"א בראשית פל"ו אות ג כתב: "הנושא אשה, קודם זה היה פלג גופא, וכשנשא הוא גוף שלם". ובזוה"ק ח"ג פג: איתא "בר נש בלא איתתא - פלג גופא". ובח"א ליבמות סג: [א, קלח:] כתב: "כי האיש בלא האשה הוא אדם חסר". (107) דוגמה לדבר; ביבמות קב: אמרו על חילוץ עצמות ש"זו מעולה שבברכות". וכתב על כך הח"א שם [א, קמה:]: "כאשר האדם חזק וזריז, דבר זה הוא היסוד והעיקר לכל הברכות. כי כאשר חזק וזריז בעצמו הוא בריה שלימה, ואז הוא מוכן לקבל הכל. ולא כן אם האדם מציאות חלש בעצמו, אין מוכן לקבל ברכה, כי צריך שיהיה האדם בעצמו בריה, ואח"כ מקבל שאר דברים... ולפיכך דבר זה מעולה שבברכות, והוא יסוד הכל, והבן זה מאוד מאוד". ובנתיב השלום פ"א [א, רטו.] כתב: "ואמר עוד [במדב"ר יא, ז] גדול השלום שאין כלי מקבל ברכה אלא שלום. ופירוש זה, כי השלום נחשב כמו הכלי מקבל כל ברכה, כי בשלום הדבר יושלם. וכאשר אין שלום, הוא חסר. והשלימות מקבל הברכה, כי הברכה היא תוספת טובה, שלכך נקרא 'ברכה'. ואי אפשר להגיע אל תוספת ברכה וטובה, רק כאשר תחלה הוא בלא חסרון. כי כאשר אין לו שלום הוא חסר, וע"י השלום הוא בשלימות, ואז אפשר לקבל הברכה, שהיא תוספת טובה". וכן הוא בגו"א בראשית פכ"ד אות א. (108) כי היא דבר שלם בפני עצמה, שאינה חלק מזוג. (109) ב"ב קכא. "מועדי ה' צריכין קידוש בית דין, שבת בראשית אינה צריכה קידוש בית דין". ובפסחים קיז: אמרו "שבת דקביעא וקיימא ["מששת ימי בראשית, ואינה תלויה בקביעת החודש" (רשב"ם שם)]... יומא טבא דישראל הוא רקבעי ליה, דקמעברי ירחי וקבעי לשני". (110) פסחים קה. "שבתא קבעה נפשא ["מעצמה היא חשובה סעודת שבת, ונבדלת מסעודת חול" (רש"י שם)]... שבת קובעת לקידוש". (111) שכל מקבל הוא חסר, וכידוע מאוד בספרי המהר"ל. כי כבר השריש כמה פעמים בספריו שהחומרי מקבל, לעומת הנבדל שאינו מקבל. ותלה חילוק זה בשני גורמים; א) החומרי הוא מורכב, ולא פשוט. ב) החומרי הוא חסר. טעמו הראשון מבואר למעלה פכ"ד הערה 19. ואודות טעמו השני לקבלת החומרי [מפאת חסרונו], ראה דבריו בדר"ח פ"ד מ"א [קסב:], שכתב: "כי החומר הוא החסר תמיד... ולכך הוא מקבל מן אחר. ומי שהוא שמח בחלקו ואינו חסר, דבר זה ממדריגת הפשיטות לגמרי מן החומרי". ובגבורות ה' פמ"ד [קע:] כתב: "החומר הוא חסר, ולכך החומר מקבל, כי כל אשר הוא מקבל, הוא חסר מה שהוא מקבל". ובנתיב העבודה פי"ז [א, קלא.] כתב: "כי הקבלה הוא מצד החסרון, שכל מקבל הוא חסר". וכן כתב בנתיב העושר פ"א [ב, רכד.], נצח ישראל פמ"ב [עמוד תשלג], ועוד. וראה למעלה פכ"ח הערה 9. (112) ולכך שבת אינה נדחית, כי היא אינה צריכה לקבל קדשותה מבית דין, שהרי היא קדושה מעצמה. והואיל ואין היא תלויה בבית דין, לכך אין ביד בי"ד לדחותה. (113) "לכל נתת בן זוג, ולי לא נתת בן זוג. אמר לה הקב"ה, כנס"י יהיה בן זוגך" [לשונו למעלה]. (114) לשונו בגו"א בראשית פ"ב אות לד: "אין ראוי האחדות אלא ליחיד הקב"ה. ומאחר שהוא [האדם] אינן אלוה, בהכרח שיהיה לו זוג, ולא היה ראוי לו אחדות... שאם היה ראוי לו האחדות - היה אלוה". (115) פירוש - אחדות גמורה היא הסימן ההיכר לאלקות, כי אין האחדות הזאת מצויה בלתי לה' לבדו. ועל כך אומרים "אחד ואין יחיד כיחודו" [מתפילת "יגדל"]. ולכך מן הנמנע הוא שתהיה בריה בעולם שתהיה בעלת אחדות בשלימות. וראה למעלה פל"ז הערה 131. (116) ובביאור חסרון זה, צרף לכאן דבריו בנתיב הענוה פ"ו [ב, יג:], שהביא שם את דברי הגמרא [עירובין יג:] "כל המשפיל עצמו הקב"ה מגביהו, וכל המגביה עצמו הקב"ה משפילו", וכתב על כך: "כי האדם המתגאה הש"י משפילו, כי הש"י הוא עילת הכל, והאדם עלול מן הש"י, וכאשר מגביה האדם עצמו עושה עצמו עלה. וראוי שהש"י, שהוא העלה בלבד, משפיל אותו עד שהוא עלול. ואם האדם משפיל עצמו ומחזיק עצמו שהוא עלול גמור, הש"י מגביה אותו, כי ראוי שיהיה העלול עם העלה... כי העלול יש לו חיבור אל העלה". הרי שנברא שנראה כעילה, בהכרח שעליו להשפל, בכדי שיחזור למדרגת עלול. וכשם שהמגביה עצמו הוא בעל חסרון, הוא הדין לנברא שהוא אחד לגמרי שהינו בעל חסרון, כי חסרה ממנו צורת העלול. (117) לשונו בנצח ישראל פ"ג [עמוד מד]: "וזה כי הנברא מצד שהוא עלול, הוא חסר, וצריך השלמה. כי האדם נברא וצריך אליו השלמה, היא האשה. ודבר זה אי אפשר שיהיה נברא השלמתו עמו, ולא יהיה חסר, אם כן היה העלול שלם בעצמו, ודבר זה אי אפשר. רק שנברא חסר, והושלם על ידי דבר שהוא עזר, כי הוא חסר בעצמו כמו שראוי אל העלול. ודבר זה רמזו חכמי אמת במדרש [פרקי דר"א פי"ב] באמרם על בריאת האשה 'לא טוב היות האדם לבדו' [בראשית ב, יח], ופירשו ז"ל שאם נברא אדם בלא עזר היו אומרים כי הוא אלוה. והדברים כמו שאמרנו, כי העלול במה שהוא עלול יש בו חסרון, ודבר זה נתבאר בכמה מקומות, ואם לא היה האדם צריך לעזר, אם כן לא היה עליו דין עלול. ולפיכך כאשר נברא ראשונה דבר אחד, יש כאן תוספת עליו מה שהוא השלמתו, כי לא נברא דבר שלא יהיה צריך אליו השלמה". (118) בגו"א בראשית פ"ב אות לד, באר הגולה באר הרביעי [פד.], נצח ישראל פ"ג [הובא בהערה הקודמת], ובח"א ליבמות סג. [הוצאת כשר (כרך ד, עמוד כג)]. ויש בזה הטעמה מיוחדת. כי הנה בבאר הגולה באר הרביעי הביא מאמרם [ב"ר סח, ד] שמששת ימי בראשית ואילך הקב"ה מזווג זווגים. וכתב לבאר זאת בזה"ל [פג:]: "כאשר ברא את העולם הוא יתברך מאחד את הנמצאים כולם. וכמו שהוציא אותם אל הפעל בששת ימי הטבע, כך אחר ששת ימי המעשה מאחד הוא יתברך את הנמצאים, עד שהם אחד ואינם מחולקים. וזהו מה שאמר שהוא יתברך מזווג זיווגים, כי הזיווג הוא האחדות והתקשרות הנפרדים... ופעל זה מתיחס אל הש"י דוקא... כי במה שהוא יתברך אחד ואין זולתו, לכך מאחד הוא יתברך הכל... וזה שאמר שהוא יתברך מזווג זיווגין, ודבר זה מתייחס אל השם יתברך". הרי שאחדות ה' מחייבת שני דברים; א) המנעות מציאת האחדות הגמורה אצל הנבראים. ב) זיווגם של הנבראים, בכדי שיתאחדו. וזהו מה שנתבאר כאן לגבי שבת; מחד גיסא אחדות ה' הבלעדית מונעת שתימצא אחדות גמורה לשבת. ומאידך גיסא, אחדות זו גופא מחייבת שתימצא לשבת בן זוג התואם לה, כי זהו מכלל שהקב"ה מזווג זיווגין. (119) כמבואר למעלה ס"פ יח, ושם הערה 79, שנתבאר שם שהזמן מתיחס אל הנמצא בו. ולמעלה ר"פ כה ביאר שאין לדבר שהוא מקרה זמן מיוחד, וראה שם הערה 6. ובמגילת אסתר נאמר [א, יג] "יודעי העתים", וכתב באור חדש [ק.] בזה"ל: "שיודעין כל הדברים באמתתן כפי מה שהם, שכל הדברים הם תחת הזמן, וחילופי הדברים כפי חילופי הזמן. ולכך אמר 'יודעי העתים', כלומר שידעו כל הדברים בסבתן, שהם העתים. ודבר זה הוא ידוע, כי הזמן מחדש כל הדברים, וכדכתיב [קהלת ג, א] 'לכל זמן ועת לכל חפץ'... כאילו אמר שהם יודעים לעמוד על הדברים שמחדש הזמן, והם הדברים שמתהוים בעולם". והובא למעלה פכ"ה הערה 7. (120) לשונו בח"א לשבת קיח: [א, נו:], וז"ל: "כבר התבאר כי השבת הוא מיוחד בין הימים, וישראל בין האומות... כי השבת היא חלק ישראל. ואין לאומות חלק בשבת, רק השבת היא לישראל. וידוע כי השבת היא מתעלה על הימים שהם ימי החול, והשבת נבדל מן ימי החול, כמו שאנו אומרים שהבדיל בין יום השביעי לששת ימי המעשה... כי ענין אחד הוא השבת שהוא נבדל משאר ימי המעשה, ומה שישראל נבדלים מן האומות. ולפיכך שמירת שבת הוא הבדל ישראל מן האומות". וראה למעלה פל"ז הערה 94. ולהלן פמ"ד [ד"ה ועוד יש] חזר והזכיר דבריו כאן. ובריש דר"ח [יג:] כתב: "כי השבת לא נתן השם יתברך כי אם לישראל, אשר בחר השם יתברך בהם, והם נבדלים מכל האומות. וכן יום השבת נבדל מן ששת ימי המעשה... ולכך נתן השבת לישראל דוקא, אשר בהם בחר השם יתברך". וזהו שאומרים בהבדלה "המבדיל בין ישראל לעמים, בין יום השביעי לששת ימי המעשה" [פסחים קד.]. ונהגו לומר הבדלות אלו, מפני שישראל נבדלים מן האומות ומקודשים על ידי שמירת על ידי שמירת השבת, שנאמר [שמות לא, יג] "את שבתתי תשמרו כי אות היא וגו' לדעת כי אני ה' מקדשכם" [המנהיג הלכות שבת סימן עו, ואבודרהם סדר מוצאי שבת]. (121) ובביאור חיוב מיתה זה, ראה למעלה הערה 6. (122) מוסיף בזה טעם חדש לחיוב מיתה של גוי ששבת, והוא שהשבת היא בת זוג של ישראל, וגוי ששבת מזדווג לבת זוג של ישראל, ולכך חייב מיתה. ומעין מה שאמרו שם בהמשך הגמרא [סנהדרין נט.] "עובד כוכבים שעוסק בתורה חייב מיתה, שנאמר [דברים לג, ד] 'תורה צוה לנו משה מורשה'... מאורסה, דינו כנערה המאורסה דבסקילה". וראה להלן פס"ח [ד"ה ודבר זה]. ובח"א לסנהדרין נח: [ג, קסג:] חיבר ביניהם, וז"ל: "הגוי כאשר שובת נכנס במדריגה אשר אינה ראויה לו כלל, כי אין ראוי לו השביתה [ראה למעלה הערה 6]. ואשר יכנס במדריגה אשר אין מציאות אליו עמה, ונעדר ממנו אותה מדריגה, הוא יקבל העדר... וכן מה שאמר אחר כך 'גוי שעוסק בתורה חייב מיתה'. כי כמו שאין לגוים השביתה... כך אין ראוי להם השכל העליון, ואין להם מציאות כלל עם המדריגה הזאת. ולכך חייב מיתה, שנכנס במדריגה שאין ראוי לו". ואף איסור אשת איש, אינו משום לתא דאיסורא, אלא משום שאגידא באחר, ואינה בת זוגו, וכמבואר בגו"א דברים פכ"א אות ח [ד"ה אי], ושם הערה 52. והדברים מפורשים בשמו"ר כה, יא: "'ראו כי ה' נתן לכם את השבת' [שמות טז, כט]... לכם נתנה ולא לעובדי כוכבים. מכאן אמרו, אם יבואו מעובדי כוכבים וישמרו את השבת, לא דיים שאין מקבלים שכר אלא חייבים מיתה... וכן הוא אומר [שמות לא, יז] 'ביני ובין בני ישראל'. משל למלך יושב ומטרונא יושבת כנגדו, העובר ביניהם חייב". (123) פירוש - אין השבת יחידית ללא בן זוג. (124) מעין מה שביאר בגו"א דברים פ"א אות נא, ש"לשון הקודש נתן לעם הקודש". והוא הדין שזמן קדוש נתן לעם קדוש. ובגבורות ה' פ"ח [מו.] כתב: "כמו שהארץ קדושה... כך ישראל קדושים. ולפיכך הארץ מתייחס לישראל בענין זה... וכן לכל אומה ואומה נתן ארץ כפי מה שהם". ובנצח ישראל פכ"ד [עמוד תקיב] כתב: "כי ראוי להם ארץ קדושה, כמו שהם קדושים". וכבר נתבאר [למעלה ר"פ כו] שהזמן והמקום שוים. ולכך כשם שישראל ראוים למקום קדוש, כך ראוים לזמן קדוש. (125) וזו הזיקה המיוחדת שבין יעקב לשבת, כי שניהם קדושים. וכפי שכתב למעלה פ"כ [ד"ה ואצל יצחק]: "ומדת יעקב למדת השבת, כי השבת הוא ראוי אל מדתו, שנאמר [ר' ישעיה נח, יג-יד] 'אם תשיב משבת רגליך ביום השבת וקראת לשבת עונג והאכלתיך נחלת יעקב אביך'. ואמרו ז"ל [שבת קיח.] כל המענג השבת נותנים לו נחלה בלי מצרים, שנאמר 'והאכלתיך נחלת יעקב אביך'. לא כאברהם שנאמר בו [בראשית יג, יז] 'קום התהלך בארץ לארכה ולרחבה'. ולא כיצחק שנאמר בו [בראשית כו, ג] 'כי לך וזרעך אתן את כל הארצות האל'. אלא כיעקב שנאמר בו [בראשית כח, יד] 'ופרצת ימה וקדמה וגו''. הרי כי השבת הוא ראוי אל מדת יעקב, ולכך מי שמענג אותו נותנים לו נחלת יעקב. והדבר הוא מבואר לחכמים במה שאמר לפני זה 'וקראת לשבת עונג וקדוש ה' מכובד'. והקדושה הוא הוא בפרט ליעקב, דכתיב [ישעיה כט, כג] 'והקדישו את קדוש יעקב', וענין זה אין כאן מקומו". וז"ל בח"א לשבת קיח. [א, נד:]: "מדת יעקב הוא השבת, ורמזו ז"ל דבר זה במה שאמרו [ב"ר עט, ו] 'ויחן את פני העיר' [בראשית לג, יח], מלמד שנכנס עם דמדומי חמה וקבע תחומין לעיר. ובארנו כי הקדושה שהיא בעולם הוא יום השבת, שקדש אותו [בראשית ב, ג]. והקדושה הוא מדת יעקב כמו שנתבאר פעמים הרבה, כדכתיב [ישעיה כט, כג] 'והקדישו את קדוש יעקב'. וכנגד האבות ג' ברכות; כנגד אברהם 'מגן אברהם', וכנגד יצחק 'מחיה המתים', שהחיה הש"י אותו מן העקידה... וכנגד יעקב 'אתה קדוש', כי הוא הקדוש. והקדוש הנבדל אין לו גבול, כי הגשם הוא שיש לו קצה, בעבור כי הגשם יש לו רוחק, אשר כל רוחק והוא בעל קצה בודאי. ולפיכך יעקב שהוא בפרט הקדוש, אין לו גבול לנחלתו. כי במה שיעקב היה קדוש ונבדל מן החומר ביותר, אין לדבר זה גבול. ודוקא המענג את השבת, מפני כי המענג את השבת דבר זה הוא קדושתו של השבת והוא העונג. וזה כי כל צער הוא מן הגשם, כי אין העליונים הנבדלים בהם צער. כי הצער הוא באותם שנפלו תחת הזמן שהם מקבלים התפעלות, ומזה יבא הצער... ומפני זה המענג את השבת, והוא שורה בלי צער, אשר מדה זאת הוא שייך לקדושה הנבדלת מן החמרי, ולכך כל יום טוב שהוא קדוש אסור להיות בצער ואסור בהספד. ולפיכך המענג את השבת נותנין לו נחלה בלי מצרים, שאין גבול אליה. וכל זה מפני קדושת שבת, שכבר בארנו ענין הקדושה הגמורה כמו שהוא קדושת שבת, שהיא קדושה גמורה יותר מקדושת כל המועדים. ומפני זה המענג את השבת נותנין לו נחלה בלי מצרים, כי הדבר שהוא קודש לגמרי אין לו ענין הגשמי, שהוא בעל רוחק וגבול, אבל הוא מבלתי גבול. ויש לך להבין דברים אלו, כי אי אפשר לכתוב יותר מזה כלל, אבל יבין האדם מעצמו". וכשם שהשבת מיוחדת ליעקב מפאת הקדושה, כך היא מיוחדת לישראל מאותו טעם עצמו. וראה הערה 139. (126) יש לדייק מדוע דוקא כאן ישראל קרויים בשם "כנסת ישראל", ולא כהרגלם בשם "ישראל" גרידא. אמנם לאור דברי המהר"ל כאן הרי הישוב לכך הוא מקרא מפורש, שנאמר [ויקרא כ, ג] "ואני אתן את פני באיש ההוא והכרתי אותו מקרב עמו כי מזרעו נתן למולך למען טמא את מקדשי ולחלל את שם קדשי". ופירש רש"י שם "למען טמא את מקדשי - את כנסת ישראל שהיא מקודשת לי". הרי שהבטוי "כנסת ישראל" מורה על קדושת ישראל, עד שנקראו "מקדשי". ובביאור מרגניתא זו, ראה גו"א שם אות ו [ד"ה ומה שאמר]. (127) פירוש - הזכרון שייך רק בדבר שהיה בעבר בעולם, אך דבר שלא היה קודם בעולם, אין זכרון נופל בו. והרי פסוק זה הוא אחד משש הזכירות הממוזכרות בסוף תפילת שחרית. וכמו שחמש הזכירות האחרות עוסקות במאורעות שהתרחשו בעבר [זכירת יצ"מ, זכירת מעמד הר סיני, זכירת מחיית עמלק, זכירת מעשה מרים, וזכירת מעשה העגל], כך "זכור את יום השבת לקדשו" עוסק בזכירת מאורע שהתרחש בעבר. וכאן מוסיף, שלא רק שה"זכור" מורה שהשבת מקודשת מששת ימי בראשית, אלא שראוי לישראל לקדש השבת מששת ימי בראשית, וכמו שמבאר והולך. (128) ולכך קדושת שבת מחייבת את מציאותם של ישראל כבן זוג של שבת. ואע"פ ש"כנסת ישראל" מורה על הנוקבא, וכמבואר בגו"א ויקרא פ"כ אות ו [ד"ה ומה שאמר], ואילו כאן לשון חז"ל הוא "כנסת ישראל יהיה בן זוגך", ולא אמר "בת זוגך", ראה גו"א בראשית פ"ד אות ג, שהביא מאמר זה, וכתב: "ודע כי השבת היא נקיבה בכל מקום, 'מחלליה מות יומת' [שמות לא, יד]". וראה בסמוך הערה 135, ובספר "דעת שבת" עמוד רצו, ובתוספות כתובות ה. [ד"ה שמא]. ובריש דר"ח [יד.] הביא את המדרש הזה, וכתב: "ורוצה לומר, כי הנמצאים שהם בעולם אי אפשר בלא הזדווגות והתחברות. כי השם יתברך הוא אחד ואין זולתו, ואילו הדברים שהם בעולם הם זוגות. וכן אמרו בפרק הספינה [ב"ב עד:] כל אשר ברא הקב"ה - זכר ונקיבה בראם. כלומר, כל מה שנברא בעולם יש לו זווג, ואינו יחיד בעולם, כי אם השם יתברך שהוא מיוחד בעולם. ותמצא כי הימים הם מתחברים זוגות זוגות; א"ב, ג"ד, ה"ו, ואילו השבת אין לו זוג. והרי בעולם אי אפשר להיות כי אם זוגות. וזה שהשיב הקב"ה לשבת 'כנסת ישראל יהיה בן זוגך'... כי יש לכל דבר עת וזמן מיוחד, והשבת זמן מיוחד לישראל, והם מתחברים ביחד השבת וישראל במה שהזמן שלהם הוא יום השבת, כי ראוי ושייך זה לזה". וזהו כדבריו כאן. אמנם בנוגע לשויון שבין שבת לישראל נמצא הבדל בין הדברים; שבעוד שכאן ביאר שהקדושה היא הצד השוה שבין השבת לישראל, הרי בדר"ח שם ביאר שהצד השוה הוא ההשלמה שבשניהם, וכהמשך לשונו שם: "ובארנו זה במקום אחר והארכנו בזה איך השבת בפרט שייך לשראל. כי בשבת בו הושלם העולם, וכן ישראל השלמת העולם. כי לא הושלם העולם עד שהיו ישראל בעולם, ואז הושלם העולם לגמרי. כי כל האומות נעשו לעם. כי ישמעאל ואדום וכל האומות היו לעם קודם ישראל. שכך תמצא בכתוב שזכר ישמעאל ואת עשו בארצם, וישראל הם האומה האחרונה מכל שבעים אומות... ולא תמצא אומה שהיתה אחר כך [כמבואר למעלה פי"ב (ד"ה ולכך תמצא)]. ולפיכך עם ישראל נשלם העולם, כי בבריאת עולם היו נמצאים האומות... וישראל הם השלמת העולם כמו השבת שבו היה השלמת העולם. ולכך ישראל נעשו לעם ישראל ביום השבת, כי ביום של השלמה היה הוויות ישראל שהם השלמה לעולם. לכך בשבת נתנה תורה לישראל [שבת פו:], כי זהו הזמן הראוי להם. ומפני כך כנסת ישראל בן זוג לשבת לגמרי, והארכנו בזה במקום אחר, ואין כאן מקומו". ובהמשך דבריו שם ביאר שויון שלישי בין ישראל והשבת; ששניהם הם "אחד", ויובא בהערה 134. (129) הובא בתוספות חגיגה ג: ד"ה ומי, ובטור אורח חיים סימן רצב. ומקור המדרש באותיות דר"ע נו"ב עמוד סו. והובא בקצרה בנצח ישראל פי"א [עמוד רעג], נתיב העבודה ס"פ ז [א, ק:], ח"א לשבת קיח: [א, נו.], ריש דר"ח [יד.], ובדרשת שבת הגדול [קצז:]. 
(130) כפי שנתבאר למעלה [ד"ה ולכך אמר], והערה 128. (131) פירוש - בלא חבור מצד גורם שלישי, אי אפשר שהחבור יתבצע. (132) שהרי יחס הישראל לשבת הוא כיחס חתן לכלה, ועל יחס חתן וכלה כתב למעלה פ"ל [ד"ה ולכך אמרו]: "ולכך אמרו [ברכות ו:] המשמח חתן וכלה כאילו הקריב קרבן תודה. כי החתן והכלה ב' מציאות מחולקים, שזה איש, וזאת אשה, ולכך הם מחולקים לגמרי. וזיווג שלהם הוא מן השם יתברך, אשר הוא מזווג אותם, ו'מושיב יחידים ביתה' [תהלים סח, ז]... ואשר הוא מאחד הזיווג שלהם הוא השם יתברך. וזה מורה כי כל חלופי המציאות, כמו שהם זכר ונקבה, הם אל השם יתברך. ודבר זה כאילו הקריב תודה, שכבר אמרנו כי אין הקרבן של תודה רק להורות שכל חלופי המציאות הם אל השם יתברך". ובסוטה ב. אמרו על זיווג איש ואשה, ש"קשין לזווגן כקריעת ים סוף, שנאמר 'אלקים מושיב יחידים ביתה'". ופירש רש"י שם "אדם יחיד ואשה יחידה, והוא מזווגם יחד ומיישב מהם בית". וביבמות סג. אמרו על הפסוק [בראשית ב, יח] "אעשה לו עזר כנגדו", "זכה - עוזרתו, לא זכה - כנגדו". וכתב על כך בח"א שם [ב, קלה.]: "כי הזכר והנקיבה הם שני הפכים, זה זכר וזאת נקיבה. אם זכה, מתחברים בכח אחד לגמרי. כי כל שני הפכים מתאחדים בכח אחד כאשר הם זוכים, כלומר שהש"י שעושה שלום בין ההפכים, מקשר ומחבר אותם. ודבר זה צריך זכות עליון, כי על ידי זכות האדם הוא עליון, והחבור והדבוק הוא מלמעלה. כי התחתונים הם בעלי חלוק ופירוד. ולכך כאשר אינם זוכים, אז מפני שהם ההפכים, גורם שהיא כנגדו, כאשר אין להם חיבור וקשור מלמעלה". ובנתיב גמילות חסדים פ"ד [א, קסב.] כתב: "אשר חתן וכלה זכר ונקבה גם כן הם הפכים, והשם יתברך מאחד אותם, שהרי היו"ד הוא באיש, והה"א באשה [סוטה יז.], לומר כי השם מחבר אותם אשר הם הפכים". ובבאר הגולה באר הרביעי [פג:] כתב: "עוד יש לך לדעת, כי אין זיווג האדם טבעי, רק הוא מן השם יתברך החבור והזיווג. לכך באיש ואשה יש שם י"ה, היו"ד באיש הה"א באשה, לפי שהוא יתברך מחבר אותם, ואין בזה הענין הנהגת הטבע, רק כי הוא פעולת השם יתברך". (133) צרף לכאן דבריו בגו"א במדבר פכ"ח אות יא [ד"ה אמנם כאשר], שכתב: "ויש לך לדעת, כי המלך הוא המקשר את מלכותו עד שהכל אחד. ולפיכך צריך שיהיה מלך אחד, ולא שני מלכים, כי איך יתקשר להיות אחד על ידי שנים, כי שנים הם מחולקים... כי אין אחדות אלא למלך, שהוא יחיד בעמו, ועל ידו יתקשר הכל להיות כלל אחד... ולכך 'אי אפשר לשני מלכים להשתמש בכתר אחד'" [חולין ס:]. הרי שכל המקשר לאחדות בהכרח שהוא עצמו יהיה אחד. וראה למעלה בהקדמה הערה 76, פכ"א הערה 10, פכ"ב הערה 20, ופל"ד הערה 27. ובגו"א בראשית פ"א אות סט ביאר שהואיל והאדם מאחד את כל הבריאה, לכך נברא דו פרצופין [ולא זכר ונקבה בפני עצמם], כי רק כאשר האדם באחדות ["דו פרצופין"] יש בידו לאחד הבריאה. וראה שם הערה 295. (134) ולפי דבריו כאן מתבאר שדוקא זיווגם של ישראל והשבת מורה שה' הוא אחד. אמנם בריש דר"ח ביאר שישראל והשבת בפני עצמם ולכשעצמם מורים שה' אחד, למרות שהם מזווגים יחד, וכלשונו שם [יד.]: "וכן אמרו במדרש, שלשה מעידין זה על זה; שבת וישראל מעידין על הקב"ה שהוא אחד. הקב"ה והשבת מעידין על ישראל שהם עם אחד. הקב"ה וישראל מעידין על השבת שהוא יום מנוחה, כמו שהוא בטור אורח חיים [סימן רצב], ובתוספת פ"ק דחגיגה [ג:]... ופירוש המדרש הזה, כי אין במציאות רק השם יתברך ואשר נמצאים מאתו. ואשר הם נמצאים מאתו, הם שנים; האחד, כל הנמצאים שהם נמצאים בעולם. והשני, הוא הזמן. ואף שהזמן נברא אינו כמו שאר נבראים, שאינו דבר בעצמו, רק שכל הנמצאים הם נמצאים בזמן, והם תחת הזמן. ויש לדעת, כי הפעולה אשר נמצא מן הפועל מתדמה אל הפועל, כאשר אותה פעולה היא עיקר ועצם פעולת הפועל. הלא תראה כי האש יפעול חום, וזה הפעולה הבאה מן הפועל מתדמה אל הפועל, שהוא האש שהוא חם. וכן המים פועלים ליחות, כי הפעולה מתדמה אל הפועל [ראה למעלה פ"א הערה 14]. ומפני כי ישראל הם עיקר פעולת השם יתברך, ובשבילם נברא הכל, ראוי שתהיה מתדמה הפעולה אל הפועל. וכמו שהוא יתברך אחד, כך הפעולה, שהם ישראל, הם גם כן אחד. וכבר התבאר כי כל דבר צריך אל זמן ויש לו עת מיוחד... והזמן והעת אשר הוא מוכן ומיוחד לישראל הוא יום השבת... והשבת וישראל הם מתחברים, והם זוג ביחד, ואינם יוצאים מכלל שאר נמצאים שהם זוגות. כי לא נמצא שאין לו זוג רק השם יתברך. וכמו שישראל הם עיקר פעולת השם יתברך בנמצאים, וכן השבת הוא עיקר הזמן כמו שיתבאר, לפיכך השבת וישראל הם מעידים על הקב"ה שהוא יתברך אחד. כי הפעולה שהיא אחת, כמו השבת שהוא אחד, וכן ישראל שהם אחד, אף על גב שהם זוג ביחד, מכל מקום בנמצאים ישראל אחד, וכן השבת הוא אחד בימים. ולפיכך השבת וישראל מעידים שהוא שהוא יתברך אחד. כי הפעולה שהיא אחת מעידה על הפועל שהוא אחד, כמו שהתבאר". וכן בדרשת שבת הגדול [קצז:] ביאר שישראל מצד עצמם [אף בלא השבת] מעידים שה' אחד. (135) לכאורה היה צריך לומר "לכל נתת בת זוג ולי לא נתת בת זוג", שהרי השבת היא הבת זוג של כנסת ישראל, כי היא הנקבה, וכפי שהתבאר בהערה 128. אמנם מוכח מדבריו בגו"א בראשית פ"ד אות ג ש"בן זוג" ו"בת זוג" מתחלפים זה בזו, שכתב שם: "יש לכל יום ויום בת זוג, כמו שאמרו רז"ל אמרה שבת לפני הקב"ה לכל נתת בן זוג, ולי לא נתת בן זוג". הרי פתח ב"בת זוג", וסיים ב"בן זוג". מוכח שבלשונו הם שוים. והרמב"ן במדבר כח, ב כתב: "אין במוספי השבת חטאת כשאר כל המוספין, מפני שכנסת ישראל בת זוגו, והכל שלום, והמשכיל יבין". (136) כפי שנתבאר למעלה [ד"ה ורשב"י]. (137) לשונו בריש דר"ח [טו.]: "ותראה כי השבת אחד כמו שישראל הם אחד. כי כל האומות לא נבראו אלא בשביל לשמש את ישראל כשעושים רצונו. וכך כל ימי המעשה הם נבראים לתכלית השבת, כי כל הימים הם לשמש השבת. וזה אמרם [ביצה טז.] מחד בשבתך לשבת. וכמו שאמר [שמות כ, ח] 'זכור את יום השבת לקדשו', ובמכילתא ובפירוש רש"י ז"ל [שם] אם נזדמן לך חפץ וכו'. שתראה כי ימי המעשה הם הכנה לשבת... ובזה השבת הוא אחד. ולכן נתן השבת לישראל שהם עם אחד". ואם תאמר, מאחר שברור למדי שהשבת היא אחת, עד כדי כך שאחידותה מחייבת שיהיו ישראל אחד, מהו איפוא הצורך בעדותה של כנס"י על אחדות השבת. הרי אדרבה, אחדות השבת מעצבת את אחדותה של כנס"י, באופן שהשבת היא הסבה והשורש, ואחדות כנס"י היא המסובב והענף. ומה הצורך שהמסובב והענף יעידו על סבתם ושורשם. ובע"כ שאין כוונת עדות זו לחדש את אחדותה של שבת, אלא להורות ולגלות שהשבת אחת. באופן שכנסת ישראל היא סימן לאחדות שבת, ולא סבה לאחדות שבת. (138) כי ו"זוג" מורה על שויון והתאמה בין שני בני הזוג, שנאמר על זיווג אשה לאיש [בראשית ב, יח] "אעשה לו עזר כנגדו". ובבאר הגולה באר החמישי [צו:] כתב: "כנגדו - משמע דומה לו, שוה לו". ובגבורות ה' פי"ט [פז.] כתב: "'כנגדו' משמע בת גילו". וביאר שם שלכך משה רבינו לא נשא אשה מבת ישראל, אלא גיורת. (139) דוגמה לדבר; האבנים שמתחת למראשתיו של יעקב נהפכו לאבן אחת [רש"י בראשית כח, יא]. וביאר זאת הגו"א שם ריש אות יז בזה"ל: "וידוע כי יעקב עיקר האחדות... כי דבר שהוא נבדל הוא אחד מכל צד, ולא יצטרף אליו רבוי כלל, רק אחדות... כלל הדבר, כל מה ששם יעקב מצטרף לו, נעשה אחד... וכל אשר שמו נקרא עליו הוא אחד". והרי נתבאר למעלה [הערה 125] זיקת יעקב אל השבת. וכשם שהמצטרף ליעקב בהכרח שהוא אחד, כך היא המידה בנוגע למצטרף לשבת. (140) בא לבאר כיצד הקב"ה מצטרף לעדותה של כנס"י שהשבת שהוא אחד. כי לפי דבריו עד כה התבאר, שאי אפשר שישראל ישארו ללא בת זוג, ולכך השבת היא בת זוג לישראל. והואיל והשבת אחד, בע"כ שישראל המתחברים עמה ג"כ אחד, כי אין זיווג אלא בין דומים ושוים. וא"כ ישראל לבדם מורים שהשבת היא אחד, וכיצד הקב"ה מצטרף לעדות כנס"י שהשבת אחד. ועל כך יענה, שהקב"ה מצטרף לעדות זו, לא משום שמבלעדי זאת אין עדותה של כנסת ישראל על השבת מספקת, אלא כשם שעדותה של כנסת ישראל על השבת מורה על אחדות השבת, כך חבור הקב"ה לישראל יורה על אחדות השבת. (141) כמבואר בנצח ישראל פי"ד [עמוד רמח]: "כי השם יתברך שהוא יחיד בעולם, איך לא יהיה לו בעולם אומה השייכת לו, ויש לה התיחסות אליו, שהיא גם כן אומה יחידה בעולם הזה, כמו שהוא יתברך יחיד. והם ישראל, שעליהם נאמר [ש"ב, ז, כג] 'ומי כעמך ישראל גוי אחד'... אומה כמו זאת, היא שייכת אל השם יתברך, שהוא יתברך אחד. ואם כן, איך נאמר כי מעלת ישראל בטילה מהם ואינם אל השם יתברך, והרי מוכרח שיהיה נמצא אומה יחידה בעולם שהיא אל השם יתברך". וכמו שאומרים בהושענות [בפיוט "אום אני חומה"] על כנס"י "יחידה ליחדך". ובנר מצוה [ח:] כתב: "האומה הזאת [ישראל] נבראת לכבוד השי"ת, וכדכתיב [ישעיה מג, כא] 'עם זו יצרתי לי תהלתי יספרו', ואילו ד' מלכיות... הם מבטלים כבודו יתברך בעולם הזה התחתון... כי עיקר כבודו מה שהוא יתברך אחד בעולמו, ואין זולתו, דבר זה ממעטים האומות. ולא נבראו לזה רק ישראל, שהם עם אחד, כמו שרמז הכתוב 'עם זו יצרתי לי תהלתי יספרו', כי מה שאמר 'עם זו' במספרו י"ג, והוא מספר 'אחד'... ולפיכך אמר 'עם זו', שהם כמספר אחד, 'תהלתי יספרו', עיקר תהלתי, שהוא יתברך אחד ואין זולתו. ועל דבר זה נבראו בתחילת בריאתם, כי האומה הזאת מעידה על השם שהוא אחד". ובגבורות ה' פ"ס [רסג.] כתב: "כיון שהוא יחיד בוחר באומה יחודית, לא בכלל האומות, שזה נותן ענין האחדות להיות לו עם מיוחד, שאם אין כאן אחדות לא היה בוחר באומה יחידית, אלא הוא יחיד בוחר ביחיד". וראה למעלה פ"א הערה 61. (142) כי להקב"ה יש חבור אל ישראל, ולישראל יש חבור אל השבת. ושני החבורים אלו מושתתים על היסוד של "אחד". ולכך הקב"ה וישראל מעידים שהשבת אחד, כי הם מורים על אחדותה. ובריש דר"ח [טו.] כתב: "הקב"ה וישראל מעידין על השבת שהוא אחד, כי הקב"ה מעיד על השבת מצד כי הפועל שהוא אחד, הפעולה שלו ג"כ אחד... וכן ישראל מעידין על הזמן המיוחד להם. כי אלו שני דברים מתדמים מתיחסים". (143) והנה ביאר כאן כיצד השבת וישראל מעידים שהקב"ה אחד, וכן כיצד הקב"ה וכנס"י מעידים שהשבת אחד. אך לא באר את הצלע השלישית שהוזכרה במדרש; הקב"ה והשבת מעידים שישראל אחד. אמנם לפי דבריו עד כה הענין מבואר מעצמו. השבת היא אחד והיא בת זוג של ישראל, ולכך היא מורה שישראל הם אחד, שאל"כ לא היו ישראל ראוים להיות בן זוג לשבת . והקב"ה מורה שישראל הם אחד, כי הקב"ה מתחבר אל ישראל רק מפאת אחדותם, וכפי שנתבאר עד כה. ובריש דר"ח [טו.] כתב על כך: "הקב"ה והשבת מעידין כי ישראל הם אחד, כי הפועל שהוא השם יתברך שהוא אחד, מעיד על הפעולה שהיא אחת, שהפעולה מתדמה במה אל הפועל. ולפיכך הקב"ה מעיד על השבת שהוא אחד. וכן השבת מעיד על ישראל שהם אחד, כי התבאר כי הזמן מתדמה אל דבר שהוא זמן אליו, והשבת זמן מיוחד לישראל. ולפיכך השבת שהוא אחד מעיד על ישראל שהם אחד". ולפי זה, הקב"ה מעיד על השבת, והשבת מעידה על ישראל. אך לא שישנה עדות ישירה מהקב"ה על ישראל. ואילו כאן ביאר להיפך; הקב"ה מעיד ישירות על ישראל, וישראל מעידים על השבת, אך לא שישנה עדות ישירה מהקב"ה על השבת. ודברי תורה הם כפטיש יפוצץ סלע. 
(1) כמבואר למעלה פרק לו [ד"ה הרי חמשה]: "חמשה הדברות הראשונות כלם מדברים בעלה, הוא השם יתברך. ולפיכך היו אלו חמשה דברות על לוח מיוחד". וכן כתב הרמב"ן [שמות כ, יג]: "והנה עשרת הדברות, חמשה בכבוד הבורא, וחמשה לטובת האדם". וא"כ יקשה, כיצד הדבור של "כבד את אביך ואמך" שייך ללוח הראשון. (2) למעלה פל"ו [ד"ה והרי חמשה]. (3) "מפרש בברייתא במסכת נדה [לא.] איש מזריע לובן שבו, אשה מזרעת אודם שבו, והקב"ה נופח בו נשמה, מראה עין, ושמיעת אוזן, ודיבור" [רש"י שם]. ובח"א לנדה לא. [ד, קסא.] ביאר שותפות זו, והסביר שכנגד שלשת חלקי האדם [חומר, צורה, ונשמה] ישנם שלשה שותפים [אמו, אביו, והקב"ה]. והובא למעלה פ"ד הערה 96. (4) "ולפיכך ראוי שיהיה דבור 'כבד' בלוח בדברות שהם שייכים אל השם יתברך" [לשונו להלן]. וראה הערה 13. (5) "שהוא עלול" - שהאדם הוא עלול. ו"עלה" פירושו סבה ובורא, ו"עלול" פירושו מסובב ונברא. (6) לשונו למעלה פל"ו [ד"ה הרי חמשה]: "חמשה דברות הראשונות כלם מדברים בעלה, הוא השם יתברך. ולפיכך היו אלו חמשה דברות על לוח מיוחד. ואף כי דבור 'כבד' מדבר באדם, דהיינו באב ואם עצמו, הוא שייך אל העלה יתברך. דאמרינן במסכת קדושין [ל:] שלשה שותפין יש באדם; הקב"ה, אביו, ואמו. בזמן שהאדם מכבד אביו ואמו, דומה כאילו דר הקב"ה ביניהם, וכבדוהו. ובזמן שאין האדם מכבד אביו ואמו, אומר הקב"ה יפה עשיתי שלא דרתי ביניהם, שאילו דרתי ביניהם, כך היו עושים לי... הרי כבוד אב ואם מגיע אל השם יתברך. כי אחר שהאב והאם משתתפים עם השם יתברך, שעל ידי שלשתן נולד האדם, אם מכבד את אביו ואת אמו, שהם שותפין עם הקב"ה ביצירה של אדם, הרי כבוד זה מגיע אל אשר הוא שותף עמו בבריאה, וכאילו כבד הקב"ה. והפך זה, המקל בכבודם, הוא מקל במי שהוא שותף עם האדם בבריאה, ושם 'עלה' יאמר על שלשתן. ולכך כבוד אב ואם מגיע לכבודו יתברך. שמי שמכבד אביו ואמו, כאילו דר הקב"ה ביניהם וכבדוהו, במה שהוא יתברך משותף בבריאה הזאת... הרי לך חמשה דברות הראשונות, וכלם הם שייכים בעלה". ובדר"ח פ"ב מ"ז [פב.] הרחיב בזה, וז"ל: "האדם הוא מחובר מגוף ונשמה; והגוף הוא מן הארץ, והנשמה מן השמים. ומן הארץ עד השמים נחשב עשרה. וזה אמרם בפ"ק דסוכה [ה.] מעולם לא ירדה שכינה למטה מעשרה, ומעולם לא עלו משה ואליהו למעלה מעשרה, כדכתיב [תהלים קטו, טז] 'השמים שמים לה' והארץ נתן לבני אדם'. נמצא כי מן הארץ עד השמים נחשב עשרה. והאדם שנברא מן הארץ ומן השמים, יש לו נגד זה עשרה דברים מחולקים; חמשה קרובים אל הארץ, וחמשה קרובים אל השמים, שהרי נברא מן הארץ ומן השמים. ואלו חמשה הקרובים אל הארץ, הכל דברים גשמיים שייכים אל הגוף, שהוא מן הארץ. ואותם שהם קרובים אל השמים, הם דברים השייכים לנשמה, והם דברים רוחנים קרובים אל הנשמה הרוחנית. וכנגד זה יש באדם חמשה אברים רוחנים והם קרובים אל הנשמה, שהם; שתי עינים שתי אזנים והלשון. וחמשה איברים קרובים אל הגוף, והם; שתי רגלים, שתי ידים, וראש הגויה. אלו עשרה הם בגוף... ולפיכך תמצא כי הש"י נתן לאדם עשרת הדברות, חמשה מהם קרובים אל הש"י, שהם דברים מה שהוא שייך אל הש"י אשר הוא בשמים. כי גם 'כבד את אביך ואת אמך' שייך אל השם יתברך, כמו שאמרו ז"ל [קידושין ל:] שהוקש כבודם לכבוד המקום. ואמרו ז"ל [שם] כי כאשר האדם מכבד את אביו ואת אמו, מעלה אני עליהם כאלו דרתי ביניהם וכבדו אותי. וחמשה אחרונים מה שהוא שייך בין אדם לאדם אשר הוא בארץ. כי זה האדם אשר נשמתו מן השמים, וגופו מן האדמה, ומן השמים עד הארץ נחשב עשרה כמו שהתבאר... ולכך נתן לנו עשרת הדברות, חמשה שהם קרובים אל השמים, וחמשה קרובים אל הארץ". (7) פירוש - כאשר רב יוסף היה שומע פסיעות רגלי אמו המתקרבת אליו, היה אומר שיקום לכבוד השכינה המגיעה אליו. (8) לשונו בגו"א בראשית פמ"ו אות ו: "טעם הדבר במה שאמרו [נדה לא.] 'אשה מזרעת תחילה יולדת זכר'... כי הזרע של נקבה יותר שייך לזכר, מפני כי הזכר הוא מצטרף דוקא אל האשה יותר, והאשה מצטרף אל הזכר. ולפיכך כאשר האשה מזרעת תחילה, מפני כי האשה יש לה צירוף אל הזכר, מולידה גם כן בנים זכרים... ותשלום הנקבה בזכר, שהרי בסדר הבריאה הזכר והנקבה הם משלימים זה את זה". ולכך "האם נמשכת אחר הבן ביותר", כי זו השלמתה. וכן כתב לאידך גיסא; הבת מתייחסת במיוחד אל האב יותר מהבן אל האב [נצח ישראל פ"ז (עמוד קסה, ושם הערה 32)], וביאר זאת על פי אותה גמרא [נדה לא.] שכאשר האיש מזריע תחילה יולדת נקבה. (9) לשונו בנתיב העבודה פי"ג [א, קיט.]: "כי השכינה יש לה חבור אל האדם... וכמו שאמרו חכמים ז"ל [ברכות ו.] כל מקום שיש עשרה, שכינה עמהם". דוגמה לדבר; בשבת נו. אמרו לגבי דוד "כל האומר דוד חטא אינו אלא טועה, שנאמר [ש"א יח, יד] 'ויהי דוד לכל דרכיו משכיל וה' עמו וגו''. אפשר חטא בא לידו ושכינה עמו". והנה לשון הפסוק הוא "וה' עמו". ואילו תמיהת הגמרא מנוסחת בלשון "ושכינה עמו". אמנם לפי דבריו בביאור גמרא זו בבאר הגולה באר החמישי [קא:], מיושבת שאלה זו. שכך כתב שם: "כי הש"י היה רוצה שיהיה עם דוד, מדכתיב [ש"א יח, יד] 'וה' עמו'. ולפיכך מי שהש"י עמו, בודאי ובאין ספק הש"י נותן שלא יהיה נפרד ממנו, ולא יבוא לידי חטא... כל שהוא יתברך חפץ להיות עמו איך יבוא לידי חטא. כי הוא יתברך אינו מניח לו שיסור מאיתו, כי הש"י הוא שהיה רוצה בדוד, כי על ידו יהיה בנין בית המקדש ומלכות בית דוד, וכמה דברים שהם יסודי העולם, ואין הדעת נותן שיהיה חוטא בחטא הגדול כמו זה... שהוא יתברך היה גורם שלא יחטא". הרי שדביקות ה' בנבראים נקראת בשם "שכינה". וכן מוכח מלשונו בגו"א בראשית פ"ו אות יט, עיי"ש. וראה הערה הבאה. ובנפש החיים שער ב, סוף פרק יז בהגה"ה כתב: "ענין 'שכינה' הנזכר בכל מקום פירושו הפשוט של שכינה היינו קביעות דירה, כמאמרם ז"ל [פסיקתא רבתי ז, ד] מיום שברא הקב"ה עולמו, נתאוה שיהא לו דירה בתחתונים". והם הם הדברים. (10) ענין זה מבואר היטב בנתיב העבודה פי"ג [א, קיט.], שכתב: "ודבר זה תמצא בכמה מקומות כל מקום שיש דמיון מה כאשר יש קבלה ראשונה נאמר על זה כאילו היה מקבל פני שכינה. שכך אמרו ז"ל [שבת קכז.] שקולה קבלת אורחים כקבלת פני שכינה. כי האדם נברא בצלם אלהים, וכאשר הוא מקבל פני האורח שלא היה אצלו כלל, ובא עתה אליו, מצד קבלתו עתה הפנים מחדש נחשב כאילו קבל פני שכינה מצד הדמיון הזה. כי אותו שלא היה אצלו, עתה מקבל עיקר צלמו כשנראה לו מחדש, וזה כאילו היה מקבל פני שכינה. כי האדם הוא בצלם אלהים, והבן מאד כי הוא דבר עמוק... ועוד אמרו ג"כ בפ"ק דקידושין רב יוסף הוי שמע כרעא דאימא דאתת, אמר איקום מקמי דשכינתא. וכל זה מפני שהאדם יש לו דמיון לשכינה [ובח"א לסנהדרין מג: (ג, קנח:) כתב "וכל זה מפני שהאם (ולא "שהאדם") יש דמיון לשכינה", וזה כדבריו כאן], כמו שאמרו ז"ל [קידושין ל:] הקב"ה משותף עם אב ואם, ולפיכך הוקש כבודם לכבוד השכינה. ודוקא כאשר שמע כרעא דאימא, ונראה אליו עתה, שאז נקרא פנים חדשות, ר"ל צורה חדשה. ומצד הצורה אשר הש"י משפיע הצורה, מתאחד הצורה עם הש"י הנותן הצורה כמו שיתאחד הניצוץ עם הנר. רק שיש כאן חלוק ע"י החומר. וכאשר מקבל מחדש, דבר זה נחשב כאלו מקבל הצורה הפשוטה הנבדלת לגמרי, שהצורה מתאחדת עם אשר מאתו הצורה". וכן הוא בח"א לסנהדרין מג: [ג, קנח:]. וראה למעלה פי"ח הערה 75, ופ"ל הערה 57, ובפרקי מבוא לספר נשמת חיים, עמוד 47. 
(11) וצרף לכאן מאמרם [כתובות קג.] "תניא 'כבד את אביך ואת אמך'... וי"ו יתירה [ד"ואת אמך" (רש"י שם)] לרבות אחיך הגדול". ומדוע אח גדול נתרבה דרך האם, יותר מאשר דרך האב. ובמיוחד ששאלה זו עולה לאור דברי הגר"א המובאים בפחד יצחק פסח מאמר סב, אות ב, שכתב שם בתוספת ביאור בזה"ל: "כמו שכבוד אבות מגיע להם מצד שהם ההתחלה לכלליות התולדות, כמו כן יש לו לבכור חלק בהתחלה של שאר הולדות הבאים אחריו. התענוג או הצער שעולה אל האבות ממציאותו של הבכור מתערב ומתמזג לתוך עצם כח ההולדה של האבות. וממילא הולכת היא מציאותו של הבכור ונעשית חלק דק של האבהות והאמהות לשאר הולדות. ומצד זה תופסת היא חכמת לשון הקודש את הבכורה כמין 'אבהות שניה'. שהרי המלה 'אב' בנינה הוא ראשון ושני, 'א' ו'ב'. ותיכף אחרי ה'ב' מתלכדות כל האותיות השניים ['ב' שניה ליחידות, 'כ' שניה לעשרות, 'ר' שניה למאות] ליצירת התיבה של מושג הבכורה 'בכר'. ולא עוד, אלא שה'ב' שהיא הפתיחה של תיבת 'בכור', נעוצה היא ב'ב' שהיא חתימתה של תיבת 'אב', מפני שהבכורה היא האבהות במהדורא שניה. וככה מבליטה היא חכמת הלשון בעצמה את הבכורה כשורש שני. ומכאן המטבע הלשון שאמרנו כי הבכורה היא 'אבהות שניה'". והואיל והבכורה נידונת כאבהות שניה, מדוע עם כל זה כבוד אח גדול מתרבה דוקא מכבוד אם, ולא מכבוד אב. אמנם לפי דברי המהר"ל כאן הענין מחוור למדי, כי "ידוע כי האחים אוהבים זה את זה בתכלית, ונמשך האחד אחר מעשה השני מחמת האהבה" [לשונו בגו"א בראשית פכ"ה אות יט]. ולכך דין הוא שכבוד אח יתרבה מצד כבוד אם, כי אף האם נמשכת אחר בנה ביותר. ולכך מקומו של כבוד אח שייך לכבוד אם, כי שניהם עוסקים בכבוד למי שיש בו ענין של המשכה ושייכות ביותר. (12) לשונו למעלה פל"ו [ד"ה ואחר זה]: "ואחר כך 'זכור את יום השבת לקדשו'. כי השבת מעיד כי יש כאן פועל ובורא הכל... והשבת אשר הוא מורה כי הוא יתברך ברא הכל... ואחר זה 'כבד את אביך ואת אמך'. ודבר זה הוא אחר 'זכור את יום השבת לקדשו', כי יום השבת הוא מורה על הפועל, שהוא פעל וברא הכל. אבל האב והאם אינם פועלים הכל, רק הם פועלים פרטיים, שכל אב ואם הם סבה לתולדה הבאה מן האב. וגם דבור 'כבד את אביך' מגיע אל העלה, הוא השם יתברך, כמו שיתבאר". (13) וכן כתב הרמב"ן [שמות כ, יג]: "חמשה [דברות] בכבוד הבורא... כי 'כבד את אביך' כבוד האל, כי לכבוד הבורא צוה לכבוד אב, המשתתף ביצירה". ובדרוש עה"ת [יד.] כתב: "הדברות הראשונות המה דברים שבין אדם למקום. ואף כי כבד את אביך וגו'' לפי הנראה אינו נכנס בגדר וסוג הזה, הלא כבר ידענו כי שלשה שותפין יש באדם. ודרשו ז"ל אם אתם מכבדים אב ואם, מעלה אני עליכם כאילו דרתי ביניכם וכבדתוני". וראה להלן פמ"ה הערה 44, שנתבאר שם שה"ה לאידך גיסא; דרך האב הבן מכיר בהקב"ה. (14) אולם למעלה פ"י [ד"ה ויותר מזה] כתב: "ודבר זה הסכימו עליו, שאין ראוי שיהיה המציאות מקרה קרה כלל". וכן כתב למעלה ר"פ טז, שהפילוסופים מודים שמציאות העולם אינה במקרה. ושם פי"ח [ד"ה ובמדרש] כתב: "דבר זה הכל מודים שאין העולם מציאותו במקרה". וראה במורה נבוכים ח"א פרק נז שכתב: "ידוע כי המציאות הוא מקרה קרה לנמצא". ומפרשי המו"נ הצביעו שכן הוא באריסטו ספר ה, ז, וכפירוש אבן סינא. (15) "לעשות חריץ" [לשון הגמרא שם], וחפירה היא תולדה של חורש [רש"י ביצה כג:]. והמהר"ל לומד כדברי תוספות בשבת קי: [ד"ה תלמוד] שלא רק במלאכת שבת אמרינן ש"דבר שאינו מתכוון" מותר [משום ש"מלאכת מחשבת" (שמות לה, לג) אסרה תורה], אלא שהוא הדין בכל איסוריה של תורה. ולכך אין להגביל הלכה זו להלכות שבת דוקא. או אפשר שהמהר"ל לומד כריטב"א ביומא לד:, שלמדים משבת לכל התורה, ושבת בנין אב לכולם. וכן הוא בפני יהושע שבת מב. (16) ובאתוון דאורייתא כלל כד הביא דברים אלו, וכתב: "כשאינו מתכוון נחשב שלא עשה האדם את המעשה כלל, ורק כנעשה מאליו נחשב, אבל לא כעשאו האדם. דמה שאיברי האדם עושים בלי כוונתו איננו מתייחס כלל למעשהו כלל, וכמובן לכל בעל שכל צח". וראה במבוא לדרשת המהר"ל עמודים 60, 61. וראה גו"א דברים פט"ו אות ז, דמעשה שנעשה כנגד רצון האדם אינו מתייחס לאדם. וראה שם הערה 18. ובנתיב התשובה פ"ג [ד"ה תניא] ביאר שהקב"ה מוחל על חטא כל עוד שהוא בגדר "מקרה", שאז אין הוא שייך לעצם האדם. וראה שם הערה 47. והטעם לכל זה, כי עיקר האדם הוא דעתו [ראה למעלה פ"א הערה 18], וכאשר חסרה הדעת ממעשיו, ממילא חסרה מהות האדם ממעשיו, ולכך מעשים מעין אלו אינם מתייחסים אליו. (17) אודות ששמירת שבת נחשבת ל"עדות", הנה אמרו במכילתא שמות כ, יג "כתיב 'זכור את יום השבת לקדשו', וכנגדו כתיב 'לא תענה', מגיד הכתוב שכל מי שמחלל את השבת מעיד לפני מי שאמר והיה העולם שלא ברא עולמו לששה ימים ולא נח בשביעי. וכל מי שמשמר את השבת מעיד לפני מי שאמר והיה העולם שברא עולמו לששה ימים ונח בשביעי". והובא למעלה פל"ו הערה 15. (18) וכן כתב למעלה בקצרה [פל"ו (ד"ה ואחר כך)]. (19) לשונו בגו"א ויקרא פי"ט אות נה: "כי המכחישין מכחישין בהשגחת השם יתברך ובידיעתו, שאין לו ידיעה בפרטים כלל. וזה מפני כי רבוי הפרטים הם במקרה, אינם בעצם, ואין בידיעת השם דבר במקרה, רק יודע דבר שהוא בעצם, כי המקרים משתנים, ואין ידיעתו משתנה... שהפרט מצד שהוא דבר במקרה... ולפיכך אמר [רש"י ויקרא יט, לו] 'אני שהבחנתי בין טיפה של בכור לטיפה שאינה של בכור', ורמז בזה כי אין דבר פרטית יותר מטפה אחת. והרי כמה אנשים באו על אשה אחת, וצריך הבחנה בין טפה פרטית לטפה פרטית, והקב"ה הבחין בזה". ובגו"א במדבר פט"ו אות לה כתב: "ועוד אמרו קצת, כי הפרטים מפני שהם מתחדשים במקרה, ולא כמו הכללים שהם בעצם, אבל הפרטים מתחדשים במקרה, לכך אין הקב"ה מביט במקרה". ועוד אודות שהפרטי הוא מקרה, והכללי אינו כן, ראה בגבורות ה' פע"ב [שכז:] שכתב: "ועוד כי הדבר שהוא בפרט המין נוכל לומר שהוא במקרה, אבל דבר שהוא מגיע לכלל האומה אין דבר זה במקרה". וכן כתב בח"א לסוטה יא. [ב, מה:], וז"ל: "הדברים המקריים הם פרטיים, וענין [שיעבוד] מצרים לא היה מקרי רק גזירה אלקית, ולכך היה [השיעבוד] על הכלל, לא על הפרט". וכן הוא ברמב"ן בראשית יח, יט. (20) לשון הרמב"ן ב"תורת ה' תמימה" [ח"א עמוד קנג]: "כי רוב בני אדם סבורים שאין האל פועל תמיד בנסים, אלא עולם כמנהגו נוהג. וכן סבורים רבים מן החכמים בעלי העיון, והרב מכללם". והרב שעוועל ז"ל מציין שכוונתו לרמב"ם באגרת תחית המתים סוף פרק ו, ובמו"נ חלק ב, פרקים יט, כה, כט. (21) לשונו למעלה פל"ו [ד"ה ואחר זה]: "ואחר זה 'כבד את אביך ואת אמך'. ודבר זה הוא אחר 'זכור את יום השבת לקדשו', כי יום השבת הוא מורה על הפועל, שהוא פעל וברא הכל. אבל האב והאם אינם פועלים הכל, רק הם פועלים פרטיים, שכל אב ואם הם סבה לתולדה הבאה מן האב. וגם דבור 'כבד את אביך' מגיע אל העלה, הוא השם יתברך, כמו שיתבאר". וראה שם הערה 17. (22) פירוש - הכבוד הניתן לאבות נובע מכך שהם שותפים עם הקב"ה ביצירת תולדה זו. (23) בנוגע ליסודו שהכבוד לא ניתן על דבר שהוא מקרי, נראה להטעים זאת על פי דבריו בדר"ח פ"ד מ"א [קסג:], שכתב שם: "הכבוד הוא מלבוש האדם, ושייך לאדם, שהכבוד מתלבש בו האדם, ונחשב הכבוד כמו מלבוש לאדם... הכבוד גם כן שייך אל האדם, והוא נחשב כמו מלבוש האדם". וכן כתב בח"א לשבת כג: [א, ז:]. הרי שהכבוד שייך לאדם. והואיל ואין המקרה מתייחס לאדם, ממילא המקרה מופקע מכבוד, אשר במהותו מתייחס אל האדם. וראה למעלה פל"ו הערה 43, ופל"ט הערה 7. (24) שנאמר שם "שלח תשלח את האם ואת הבנים תקח לך למען ייטב לך והארכת ימים". (25) פירוש - בשתי מצות אלו כתבה התורה "למען ייטב לך", כי בשתי מצות אלו מובן מתן שכר זה יותר, וכמו שמבאר. ואע"פ שמתן שכר זה נוהג הוא בכל המצות, מ"מ הוא נכתב רק בשתי מצות אלו, כי כאן ברור יותר השייכות של מתן שכר זה לקיום המצוה. ודרך התורה לגלות דבריה במקום המתאים לכך ביותר. ו"יותר ידוע" מתפרש כאן כמו "יותר פשוט". דוגמה לדבר; למעלה ס"פ כ הסיק שכל האבות קיימו את כל התורה, ועם כל זה התורה כתבה זאת רק לגבי אברהם, שנאמר [בראשית כו, ה] "עקב אשר שמע אברהם בקולי וישמור משמרתי חוקותי ותורתי". וכתב שם לבאר בזה"ל: "רק שעל כל פנים יש חלוק והפרש ביניהם; כי אברהם שהיה מוכן לגמרי אל התורה, וכאילו היה מצווה, ולפיכך כתיב אצלו 'עקב אשר שמע אברהם בקולי וישמור משמרתי חקותי ותורתי'. אבל יעקב לא היה כל כך מסוגל אל התורה שיהיה נחשב כאילו היה מצווה מן השם יתברך. ויצחק לא היה מוכן גם כן אל התורה שיהיה כמו יעקב, כמו שאמרנו. ומכל מקום היו מקיימים התורה מעצמם". וראה שם הערה 82. ובדר"ח פ"א מ"א [כג.] ביאר שאע"פ שבהרבה מצות יש צורך בסייגים, מ"מ התורה כתבה [ויקרא יח, ל] "ושמרתם את משמרתי" ["עשו משמרת למשמרתי" (יבמות כא.)] דוקא לגבי עריות, כי זה שייך לעריות ביותר, ושם ביאר את הדבר. (26) כמבואר ברמב"ן דברים כב, ו: "מצוה זו מבוארת... שלא יתיר הכתוב לעשות השחתה לעקור המין... והנה ההורג האם והבנים ביום אחד, או לוקח אותם בהיות להם דרור לעוף, כאילו יכרית המין ההוא". ובגו"א דברים פכ"ב אות ט כתב: "מי שמשלח האם הוא מקיים ישוב העולם להשאיר הקן שלא יחרב מכל וכל, ולפיכך זוכה גם כן לישוב העולם, להיות לו בית". (27) יסוד נפוץ מאוד בספרי המהר"ל. וכגון, למעלה פל"ה [ד"ה וביאור זה] כתב: "כי מלת 'טוב' נאמר על המציאות, שהוא מציאות ראוי וטוב. ולכך תמצא בכל מעשה בראשית בכל יום ויום 'וירא כי טוב', לומר כי המציאות הוא ראוי וטוב. ולוחות הראשונים, מפני מעלתם לא היו ראויים לפי המציאות העולם הזה, ולכך אין ראוי שיהיה נכתב בהן 'טוב' [ב"ק נה.]". ובגו"א שמות פ"ד אות א כתב: "הטובה היא מציאות". ושם בראשית פל"ז אות ט [ד"ה ועל] כתב: "כי השי"ת, שברא את העולם, בראו בטוב, דאצל כל אחד נאמר 'כי טוב', וכאשר נוטה אל הרע יוצא מן מציאות העולם... שהמציאות הוא טוב, וההעדר הוא רע, לכך הנוטה אל הרע, נוטה אל ההעדר שהוא רע". וכן כתב בדר"ח פ"ב מי"א [צט:], וז"ל: "כי הטוב שיש בנמצאים נותן לנבראים מציאות וקיום, וזולת זה לא היה קיום כלל. וראיה לזה מה שכתוב במעשה בראשית כאשר ברא השם יתברך 'וירא אלקים כי טוב', כלומר שראוים הנבראים אל הקיום במציאות מצד הטוב שבהם... ודבר שהוא רע דבק בו העדר מצד החסרון והרע שבו, לפיכך יבוא לידי העדר לגמרי. וכאשר הבריאה טובה ראויה אל המציאות, כי היא מסולקת מן ההעדר". וכן הוא בקיצור בנתיב הלשון ר"פ ח [ב, עט.]. ובנצח ישראל פי"ט [ד"ה ובמדרש] כתב: "ההעדר הוא הרע הגמור, והמציאות הוא הטוב". ובנצח ישראל פ"ט [ד"ה ועוד כי] כתב: "הדבר שהוא רע כאילו אינו נמצא כלל", וראה שם הערה 33. ובח"א לקידושין פב: [ב, קנד:] כתב: "אין ראוי שיהיה נברא דבר זה בחסרון, כי החסרון הוא ההעדר אשר דבק בו, ואם היה בעל ההעדר, אין ראוי לו המציאות, ולכך בכל הנבראים נאמר 'כי טוב', שהם טובים ואין העדר בהם, ולכך ראוי להם הבריאה, ולכך נברא האדם בלא חסרון". ובנתיב האמת פ"א [א, קצז.] כתב: "כי הטוב בפרט ראוי אל המציאות... שהרי בכל מעשה בראשית נאמר בכל אחד 'כי טוב', ובסוף הבריאה... 'טוב מאוד' [בראשית א, לא], כי הוא ראוי שימצא". ובח"א לשבת ל. [א, יב:] כתב: "כי המציאות הוא הטוב, וההעדר הוא הרע, ודבר זה נתבאר במקומות הרבה מאוד מאוד. ולכך נאמר במעשה בראשית בכל אחד ואחד 'וירא אלקים כי טוב', שתראה מזה כי המציאות הוא הטוב". וראה למעלה פ"א הערה 38, פ"ו הערה 89, פי"ח הערה 62. (28) דוגמה נוספת ליסוד זה [שהדבק במציאות זוכה לאורך ימים] נמצאת בדר"ח פ"ג מ"ז [קכח:], שכתב: "העוסק בתורה, לפי גודל מדריגה השכלית שהוא דבק בה, אין שולט בו ההעדר כלל. כמו שאמר בכמה מקומות שאין מלאך המות יכול למשלוט ביה דלא פסיק פומיה מגירסא. ובמסכת שבת בפרק במה מדליקין [ל:] אצל דוד המלך... וכל ענין זה, מפני כי השכל יש לו מציאות גמור, ואם דבק במדריגה הזאת, אין שולט בו ההעדר שדבק בחומר... כי התורה היא שכלית, ויש אל השכל מציאות גמור, ואין דבק בו ההעדר. ולכך התורה נקראת [דברים ל, כ] 'חייך ואורך ימיך'". (29) כמו שמצאנו שני דברים אלו בבריאת העולם; "כי העולם נברא במדת הדין, אבל קיומו אי אפשר רק במדת הרחמים" [לשונו בח"א לב"מ פח. (ג, נב.), והובא למעלה פ"ו הערה 32]. מצות כבוד אב מקבילה להנהגת הדין של יציאת העולם מהאין אל היש. ואילו מצות שלוח הקן מקבילה להנהגת הרחמים של קיום העולם. (30) "כמה אדם מצווה להזהר בכיבוד אב ואם" [רש"י ע"ז כג:]. ודע, שגירסת המהר"ל כאן היא שונה במקצת מהגירסא שלפנינו בגמרא. אך כדרכו, מצטט הגירסא שבעין יעקב [כמבואר למעלה פ"ד הערה 10, פי"ד הערה 5, ועוד]. (31) "היה משתכר בה ששים ריבוא דינרי זהב" [רש"י שם]. (32) פירוש - המפתח היה מונח תחת מראשותיו של אביו, "והוא ישן" [רש"י שם], ולא צערו "להקיצו משנתו" [רש"י ע"ז כד.]. (33) "שילם לו הקב"ה שכרו" [רש"י שם]. (34) "דמא בן נתינה" [רש"י שם]. (35) "סירוקין - לבוש שקורין צינד"ר. של זהב - מרוקם מחוטי זהב" [רש"י שם]. (36) "מין סנדל" [הערוך, ערך קרדקייס]. (37) לא נתברר לי איפוה ביאר כן עד כה. אמנם כך יבאר בסמוך. ובגו"א דברים פ"ה ריש אות ו כתב: "בכל המצות שייך נסיון, חוץ מכבוד אב ואם, לפי שהאדם עושה בטבע לכבד אב ואם, והם מן המצות הטבעיות שהאדם עושה ומקיים בטבע". וכן כתב בגו"א שמות פט"ו אות ל [ד"ה ועוד]. ובח"א לקידושין לא. [ב, קלח.] כתב אדות מצות כבוד אב ואם: "אמנם יש לך לדעת, כי אין מצוה לפי הדעת והשכל כמו שהיא מצות כבוד אב ואם, שהדעת מחייב מצוה זאת. ולכך (פרש"י ז"ל) [פירשו במכילתא] בפרשת בשלח [שמות טו, כה] 'שם שם לו חוק ומשפט', שנקרא כבוד אב ואם 'משפט'. ודבר זה מפני כי המשפט נותנת מצוה זאת והשכל מחייב מצוה זאת, ואלמלא נתנה תורה מפי הש"י, השכל מחייב אותה". ונקודה זו תתבאר בסוף הפרק. (38) ולכך הגוים אינם מוותרים אף על פחות משוה פרוטה, וכמו שיתבאר להלן, וראה הערה 71, ולמעלה פכ"ו הערה 28. (39) וכגון "ששים רבוא עיירות שהיו לו לינאי המלך בהר המלך" [גיטין נז.]. ובבכורות נז: אמרו "חזרת שבמקומנו יש להם ששים רבוא קלפין. יתוש שבמקומנו יש לו ששים רבוא קלפין בבית המסס שלו". ובברכות מד. אמרו "כי אתא רב דימי אמר, עיר אחת היתה לו לינאי המלך בהר המלך, שהיו מוציאים ממנה ששים רבוא ספלי טרית לקוצצי תאנים מערב שבת לערב שבת". וכן אמרו [ב"ר עג, ח] "ששים רבוא כלבים היו לעבדי יעקב אבינו". וכן הוא בב"ר צז, ח, ועוד. (40) לא מצאתי שיבאר שמספר ששים רבוא נאמר על ההפלגה. אמנם מעין זה ביאר על מספר ששים. וכגון בנצח ישראל פ"ו [עמוד קמט] כתב: "ששים רבוא עיירות וכו' [שהיו לינאי המלך בהר המלך... וכל אחת ואחת היו בה כיוצאי מצרים (גיטין נז.)]. כבר אמרנו, כי טור מלכא היה בה ברכה, ובפרט בברכת הרבוי... ולפיכך כל ברכתה היתה ששים רבוא... וחשבון זה אמרו חז"ל גם כן על רבוי בכל מקום, כמו שפרשו התוספות בפרק החובל [ב"ק צב: ד"ה שיתין] אצל 'ששים רהוטי רהוט', כי החשבון הזה הוא על רבוי. וכן [ב"ק צב:] 'ששים תכלי מטי לככי דחזי אכלי ואינהו לא אכלי', וכן הרבה מאוד. ולפיכך ששים רבוא עיירות, וכל אחת היה בהם כיוצאי מצרים, שהם ששים רבוא [שמות יב, לז]. הרי כי זה החשבון היה לטור המלכה תמיד, מחמת שהחשבון הזה ראוי לרבוי, והם היו מבורכים ברבוי". ומספר ששים מוזכר הרבה פעמים כמספר של רבוי, וכמובא בתוספות [ב"ק צב:], שהביאו שם הגמרא בחולין נח: "שיתין מאני דפרזלא תלוי לה בקורנסיה". וכן שבת צ: "וחתים לה בשיתין גושפנקי". ופירש רש"י שם "שיתין - לאו דוקא אלא מכסהו כסויין הרבה". וכן "שיתין מיני דמא" [נדה כ:], "שיתין מיני חמרא" [גיטין ע.], "שיתין מיני קדרה" [מגילה ז:], "שיתין מיני לפדא" [ב"מ פד:], ועוד. וז"ל בבאר הגולה, באר החמישי [פט:]: "כי מספר ששים הוא מספר שלם כללי, ולפיכך זה המספר נמצא בכל מקום על ריבוי, כמו שפירשו התוספות... אצל 'ששים רהוטי רהיט','כי דרך למנקט מספר זה על רבוי, כי מספר זה הוא מספר שלם כללי. ובשביל כך במספר ששים בטל הכל [חולין צח.]. כי מספר חמישים, אם תוסף עליו אחד נקרא זה תוספת עליו, ואינו בטל אותו אחד שנתוסף. אבל כאשר יש מספר ששים, הוא מספר כללי שלם, ואם יתוסף עליו אחד, היחיד בטל אצל מספר כללי, ואין האחד מוסיף על הכלל". ובגבורות ה' פ"ח [נ:] כתב: "כי ששים נאמר על הרבוי בכל מקום". וכן כתב בח"א לבכורות ח: [ד, קכא.], ח"א לסנהדרין פב: [ג, קעג.]. ובח"א לב"מ פד: [ג, לו:]. ובח"א לב"ב עג: [ג, פט.] כתב: "כי מספר ששים הוא מספר כללי, ולפיכך מספר זה נמצא בכל מקום, כמו שפירשו התוספות... אצל ששים רהוטי רהוט. כי דרך למנקט מספר זה על רבוי שהוא בשלימות. ובשביל כך במספר ששים בטל הכל. וזה מפני כי החמשים אם יתוסף אחד אינו בטל אצלו, כי גם חמשים אינו מספר שלם, והוא חלק, ואין חלק בטל אצל חלק. אבל ששים הוא מספר כללי שלם, ולכך בטל החלק אצל ששים. ומספר זה שהוא מספר ששים בארנו בכמה מקומות". וראה למעלה פי"ז הערה 53. וכנראה, שכוונתו כאן ג"כ למספר ששים. ובסמוך יבאר שהמספר שמונים רבוא הוא מורה על מספר שמונים, ולכך ה"ה למספר ששים רבוא. (41) שהביא מעשה נוסף עם דמה בן נתינה העוסק באבני האפוד, ולא בפרקמטיא. (42) של כיבוד אב. (43) פירוש - לא מדובר בבטול רווח של ששים רבוא, אלא סך העסקה היה ששים רבוא, אך הרווח גופא היה פחות מכך. (44) פירוש - הרבותא שבספור השני [אבני האפוד] על פני הספור הראשון [פרקמטיא] היא, שהמספר "ששים רבוא" שהוזכר בספור השני הוא סך הרווח, ולא רק שכר העסקה. ואילו בספור הראשון סכום זה הוא סך העסקה, אך לא סך הרווח. ורש"י בע"ז כד. כתב על המעשה של אבני האפוד "ששים רבוא דינר היו רוצין ליתן לו ריוח". ואילו בקידושין לא. כתב על המעשה של הפרקמטיא "היה משתכר בה ששים ריבוא דינרי זהב". אך לא כתב להדיא שהריוח היה ששים ריבוא. וזה תואם לדבריו כאן. (45) לשונו בגו"א שמות פט"ו אות ל: "ולא נקרא סתם 'חוק' רק פרה אדומה, שאין טעם למצוה... כי לשון 'חוק' נאמר על המצוה שאין טעם לה... פרה אדומה שהיא חוק גמור... כי לשון 'חוק' משמע פרה אדומה". וכן כתב בגו"א דברים פ"ה אות ו [ד"ה ועוד]. ובתנחומא חוקת אות ח אמרו: "אמר לו הקב"ה למשה, אני מגלה לך טעם פרה, אבל לאחרים - חוקה". ובנר מצוה [כ.] כתב: "כי פרה אדומה מצותה היא ממדריגה עליונה, עד שאין אדם יכול להשיג המצוה הזאת... שאין יכול לעמוד על סוד פרה אדומה". ועל הפסוק [קהלת ז, כג] "אמרתי אחכמה והיא רחוקה ממני" דרשו חכמים [נדה ט.] שמדובר בפרה אדומה. וראה למעלה פ"ח הערה 30, ובגו"א במדבר פי"ט אות א. (46) כפי שהתבאר עד כה. ובגו"א דברים פ"ה אות ו [ד"ה ועוד] ביאר שמצות התורה מתחלקים לארבעה חלקים; חוקים ["כמו פרה אדומה" (לשונו שם)], מצות מקובלות כשבת ותפילין, מצות מושכלות, ומצות טבעיות ["כגון כבוד אב ואם" (לשונו שם, ויובא בהערה 79)]. הרי שמצות פרה אדומה ומצות כבוד אב עומדות לחלוטין זו לעומת זו, בקצוות של סוגי המצות, כאשר פרה אדומה מעל להשגת אדם, ואילו כבוד אב ואם תואמות לטבעו של אדם. וראה למעלה פ"ד הערה 21. (47) כדעת רבי יהושע במכילתא [שמות טו, כה]. ו"למה נקרא כבוד אב ואם 'משפט'. אבל דבר זה כמו שאמרנו, כי הידיעה והשכל מחייב מצוה זאת יותר משאר כל המצות, לכך נקרא מצות כבוד אב ואם 'משפט'" [לשונו להלן בסוף הפרק]. (48) שמעתי לבאר, שכוונתו לחכמה ובינה. כי "חוק" שייך לחכמה, ואילו "משפט" שייך לבינה [ראה קהלת יעקב, ערך חק, ובאדרת אליהו דברים א, יב, ובבאר יצחק שם]. והרי נתבאר על חכמה ובינה "דתרוייהו לעלמין בחד נפקין, ובחד שריין, לא אפסיק דא מן דא, ולא אסתלק דא מן דא" [זוה"ק ח"ג רצ:]. והחוק מגלה על המשפט, שאף הוא שכל אלקי. ודבר זה מפורש בדבריו למעלה ספ"ח, שכתב שם לגבי טהרת פרה אדומה בזה"ל: "והתבאר לך בירור הדברים... שאין זה דבר טבעי למת שהוא מטמא ודבר טבעי למי הנדה שהוא מטהר. רק השם יתברך חקק וסדר לאדם מעשיו כפי מה שחייב השכל שכך יקח לטהרתו, אבל אינו דבר טבעי, רק הכל שכל אלקי. ואל האדם הוא חוק וגזרה כאשר אינו עומד על טעם המצוה, שהוא שכל אלקי. וכך הם כל המצות, שהם שכל אלקי, ולא שכל אדם". הרי שמצות פרה אדומה מגלה על כל המצות [אף אלו הנראות כשכליות], שאינן אלא שכל אלקי נבדל ומרומם. [וראה שם הערה 53 בדבריו של הגר"ח מבריסק.] והוא הדין לאידך גיסא; המשפט מגלה על החוק שאף בו יש טעם, וכפי שכתב בגו"א ויקרא פכ"ו אות ב, וז"ל: "החוקות הם דברים שאין טעמם ידוע על אמתתם, ואפשר לאדם להשיג מעט מהם, והוא הולך ומעמיק תמיד יותר ממה שהשיג בראשונה... ומה שאמרו כי המצות שהם חקים לא ניתנו טעם שלהם לגלות, אינו רוצה לומר שאין האדם יודע כלל מן המצות, אלא שאין יכול להבין אותם לגמרי, אבל יכול להבין מהם מעט". וכן כתב בס"פ ח, וז"ל: "ואם יאמר האדם, למה נותן הסדר השכלי שיעשה האדם אלו המצות. בודאי מצות שנדע טעמם, כמו מצות צדקה, ותפלה, ומצות כבוד אב ואם, והרחקת גנבה וגזלה, דבר זה יש לומר כי ראוי שיהיה האדם מיוחד במעשים אלו, כי הם ראויים לאדם. אבל המצות שאין טעמם ידוע ונגלה, הלא הם ידועים למשה ולשאר חכמים לפי מעלתם ומדרגתם. עד שכל המצות הם לפי סדר השכלי ראוים לאדם, ולכך הם מזכים ומצרפים את נפשו עד שהיא צרופה וזכה". ועוד אודות חוקים ומשפטים, הנה בדר"ח פ"א מ"א [כג.] כתב: "התורה היא כוללת חקים ומצות ומשפטים... משפטים שהם ידועים ומשוכלים. והפך שלהם החוקים, שאין טעם שלהם נגלה". הרי העמיד את החוקים כהפוכים למשפטים. והרי ההפכים כוללים הכל, וכידוע בספרי המהר"ל. וראה למעלה פ"ל הערה 63. וברי הוא שהתורה, דכולא בה, בהכרח שימצאו בה ההפכים. ושלימות התורה היא דוקא בהמצאותם להדדי של חוקים ומשפטים. והעדר האחד, הוא העדר גם בהיפוכו. (49) וקדושת הכהונה עומדת בסוד השמונה, וכמו שכתב בבאר הגולה באר השביעי [קמ:], ויובא בהערה הבאה. ובנר מצוה [כג:] כתב: "וידוע כי כהן גדול הוא משמש בשמונה בגדים. וכל זה בשביל מעלתו שיש לו מדרגה השמינית". (50) כפי שכתב בנצח ישראל פ"ז [עמוד קסז]: "כי אין חילוק בין שמונה ושמונים, רק שזה מספר כללי, וזה פרטי". וראה שם הערה 40. ובבאר הגולה באר הששי [קמ:] כתב: "ובירושלמי ובספרי קאמר שבבית שני שימשו בו פ' כהנים גדולים... היה זה ראוי שיהיו משמשים שם שמונים כהנים גדולים. שהרי הכהן הגדול משמש בשמונה בגדים כידוע. ומזה תדע כי מעלת הכהנים מספר זה, כי שמונים ושמונה הכל אחד, רק כי כל מדריגה ומדריגה עד השמינית כוללת עשר, והם שמונים". [ומה מתאים שהמאן דאמר שאומר שמונים רבוא הוא רב כהנא]. (51) פירוש - לדעת רב דימי אין בזה כל כך חידוש שדמא בן נתינה כיבד אביו אף שהדבר עלה לו בדמים מרובים, כי סוף סוף אביו לא עשה שום מעשה המפקיע אותו מהכבוד. אך כאשר הוריו מביישין אותו, בזה גופא הם מפקיעים עצמם מקבלת כבוד, כי זהו פירושו של מקרא "כי מכבדי אכבד", וכפי שכתב בדר"ח פ"ד מ"א [קסג.], וז"ל: "ומה טעם 'כי מכבדי אכבד'. שאין לפרש מפני שהוא מדה כנגד מדה, דלא הוי ליה למכתב אצל הכבוד בפרט, שכיון שכך מדתו של הקב"ה. אבל כך פירושו, כי מכבדי כאשר הם מכבדין אותו, הם בעלי כבוד. ומאחר שהם בעלי כבוד, אכבד אותם ג"כ. ומזה תראה כי מי שמכבד את אחר, הוא בעל כבוד, ולו נאה לכבד". וזהו שכתב כאן "ולכל הפחות אם מביישין אותו, אין מוזהר על כבוד שלהם". לאמר, שנהי שאין רשות לבן לבייש את הוריו, אך לכל הפחות יפטר מחיוב לכבדם באם הוריו מביישים אותו. (52) "שאין גוי מקיים המצוה בשביל שנצטוה עליה, רק מה שיגזור השכל בלבד" [לשונו למעלה, והערה 38]. והשכל כאן מחייב שהבן יכבד אביו אף כאשר אביו ביישו, כי אין הכבוד מוענק לאב מחמת שהאב ראוי לכבוד בעצם [שתבוא לדון מה הדין באב המפקיע עצמו מקבלת כבוד], אלא הכבוד ניתן לאב מחמת שהאב הביאו לעוה"ז, ולכך אין חיוב נתינת הכבוד נפגם כאשר האב מבייש את הבן. (53) בח"א לקידושין לא. [ב, קלח:] כתב ד"ה הזה אות באות, וכאן הוסיף: "רק דפליגי בהא מלתא, כי לעולא וכו'". (54) בח"א לקידושין לא. [ב, קלז:] ביאר את הצטיינותם של האומות במצות כיבוד אב ואם [ושהיא אף יותר מישראל] בשלשה הסברים; (א) האב מביא את בנו לעוה"ז, ואצל האומות העוה"ז הוא עיקר מקומם. (ב) מצוה זו היא מחוייבת מצד שכלו של האדם, והאומות מכונות לחיוב מעין זה [וכדבריו כאן]. (ג) האב נותן לבנו את הגוף, ועיקר מהות הגוים הוא גופם. ואלו דבריו שם: "הביא ראיה מן גוי באשקלון, ולא מן ישראל. ומזה תדע כי הגוי מוכן ביותר לכבוד אב ואם מן ישראל. ודבר זה קשיא, ואי אפשר בלא טעם... דבר זה הטעם, כי הש"י ציוה שיכבד אדם את אביו, מפני שהביא אותו אל עולם הזה. וכך אמרו במסכת בבא מצעיא [לג.] אבידת אביו ואבידת רבו, אבידת רבו קודמת, מפני שהוא הביא אותו אל עוה"ז, ואילו רבו הביאו לחיי עולם הבא. מוכח כי לכך אמרה תורה שיכבד את אביו ואמו, מפני שהביאו אותו לחיי עולם הזה. ומפני כי מיוחד האב שמביאו לחיי עולם הזה, ודבר זה מיוחד בו הגוים שאליהם נתנה העולם הזה... והאב מביא אותו לעולם הזה שהוא לחלקו, לכך כל האומות אשר חלקם הוא עולם הזה, ואביו בשר ודם הוא שמביא אותו לעולם הזה, לכך אצלו נמצא הכבוד לאביו בשר ודם. אבל ישראל שיש לו עולם הבא, ולא עוה"ז, לא נמצא בהם כ"כ הזריזות למצוה זאת כמו שנמצא באומות, שיש בהם הזריזות למצוה זאת ביותר מאוד". וז"ל בהסברו השני שם: "אמנם יש לך לדעת, כי אין מצוה לפי הדעת והשכל כמו שהיא מצות כבוד אב ואם, שהדעת מחייב מצוה זאת... והדבר שהוא נותן שכל האדם, מוכנים לזה הגוים בפרט, שאין להם השכל העליון היא שכל התורה, שהיא שכל עליון אלקי. ולפיכך הגוים בפרט דביקים במצוה זאת". [וראה הערה 38, שהובאו שם המשך דבריו בנקודה זו]. וז"ל בהסברו השלישי שם: "ועוד תדע להבין ענין זה, כי האב ואם הם סבה חמריית לבן, שנותנים את הזרע, וכמו שמבואר בפרק המפלת [נדה לא.]. ומן אב ואם נוצר הגוף, והנשמה נותן הש"י. ומפני שהגוי עיקר שלו הגוף, וסבתו הוא האב ואם, לכך מכבד אב ואם ביותר. ואין עיקר של הגוי הנשמה, ואין מכבדין את אביהם שבשמים. אבל ישראל עיקר שלו הוא הנשמה, והש"י נותן הנשמה, לא אב ואם. וישראל נקראים 'בנים' למקום [דברים יד, א], מה שאין זה באומות. לכך הגוי יותר דבק בכבוד אב ואם במה שהם חמריים, יותר מן ישראל". (55) טעם זה צ"ב, שהא תינח שיש לישראל התורה שאינה בנמצא אצל הגוים, ולכך הגוים מחוייבים רק מצד השכל והחכמה ["יש חכמה בגוים תאמן... יש תורה בגוים אל תאמן" (איכ"ר ב, יג)]. אך מדוע מחמת כן יפחת כוחו של השכל אצל ישראל, ולא יחייבם כפי שמחייב את הגוים. דאטו משום שנמצא אצל ישראל מעלה יתירה [התורה], משום כן יגרע מעלתו וכוחו של השכל האנושי. ובע"כ לומר, שרק מתוך ההשוואה של שכל האדם לשכל התורה עומד האדם על פחיתותו של שכל האדם. וכפי שכתב בהקדמה [ד"ה ואחר]: "כי מה נחשב האדם שאין בו רק שכל האנושי. אבל 'עדות ה' נאמנה מחכימת פתי' [תהלים יט, ח], שעל ידי התורה נעשה חכם". וראה שם הערה 102. ויסוד זה קשור מאוד לדבריו למעלה ס"פ כו שלאחר מתן תורה נחרבו אומות העולם, "כי קודם מתן תורה היו האומות עיקר המציאות בעולם, וכאשר היה מתן תורה היו חרבים כל האומות שהיו" [לשונו שם], וראה שם הערה 76. והוא הדין לדידן; אצל מקבלי שכל התורה נמצא ששכל האנושי הוא בגדר "חרב", ואין בידו לחייב ולשעבד את האדם כפי שהוא עושה אצל אלו המשוללים משכל התורה. ולכך מצות כיבוד הורים הנתמכת על ידי שכל האדם, נמצאת היא בראש הסולם אצל אלו שאין להם בעולמם אלא שכל האנושי, לעומת אלו שזכו לשכל העליון של התורה. (56) בח"א לקידושין שם [ב, קלח:] הוסיף כאן: "כי עשו שהיה ראש האומות". (57) זוה"ק ח"א קמו: "דלא הוה בר נשא בעלמא דיוקיר לאבוי כמה דאוקיר עשו לאבוי". ובדב"ר א, טו איתא "אמר רשב"ג, לא כיבד בריה את אבותיו כמו אני את אבותי, ומצאתי שכיבד עשו לאביו יותר ממני". (58) כפי שתרגם אונקלוס שם "ורחם יצחק ית עשו ארי מצידה הוה אכיל". ולדעת המהר"ל, כוונת הפסוק שעשו נהג לכבד את אביו כאשר היה מגיש את הציד לאביו, וכפי שמתבאר במדרש שמביא מיד בסמוך, ולכך יצחק אהבו, וכמו שיתבאר בסמוך שזה מורה על מידת הדין של עשו. ומקור דבריו בזוה"ק ח"א קלז: (59) "אמר, אין כבודו של אבא להיות משמשו אלא בבגדי מלכות" [המשך לשון המדרש שם]. (60) כי דברים גדולים אינם במקרה [למעלה פ"ד הערה 11]. והרי כתוצאה מכיבוד זה, זכה עשו לשלוט בעוה"ז [זוה"ק ח"א קמו:], ובודאי ששליטה בעוה"ז משתייכת לדברים גדולים שאינם במקרה. (61) ואי אפשר לומר שכך נתפצל הענין, כי כבר נתבאר למעלה פ"ה הערה 15 שדעת המהר"ל היא שאין חציצין וגבולין בנפשו של אדם, ואם נראה לפנינו אדם שמצטיין במצוה אחת, אך בבירור עובר עבירה בדבר אחר, בע"כ שאין הצטיינות זו אלא מהשפה ולחוץ, ואינה יכולה להורות על מעלתו של העושה. ולדוגמה; נאמר [בראשית יט, א] "ויבואו שני המלאכים סדומה וגו' וירא לוט ויקם לקראתם וגו'". ופירש רש"י שם "מבית אברהם למד לחזר על האורחים". וביאר הגו"א שם [אות ו] בזה"ל: "דאם לא כן, הרי רשע היה, שלקמן אמרו לו המלאכים [רש"י שם פסוק יז] 'אתה הרשעת עמהם, ובזכות אברהם אתה ניצול', אם כן למה היה מפציר להכניס אורחים. אלא 'מבית אברהם למד', וההרגל על כל דבר שלטון, ודרך הרגילו הלך להכניס האורחים כמו שעשה אברהם". ומדוע לא ניחא ליה למהר"ל לומר שאע"פ שלוט היה בגדר "רשע", מכל מקום הצטיין בהכנסת אורחים. אלא שהם הם הדברים. אי אפשר לו לאדם שיצטיין במצוה אחת ויהיה רשע בשאר דברים, ובע"כ שהצטיינות זו אינה אלא כלפי חוץ בלבד. ומה שכתב "במצוה כמו זאת", כי מצוה זו קשה מאוד לקיום, וכמו שאמר רבי יוחנן על עצמו [שהיה יתום ולא ראה את הוריו] "אשרי מי שלא חמאן" [קידושין לא:], ופירש רש"י שם "שאי אפשר לקיים כבודם ככל הצורך, והוא נענש עליהם". (62) פירוש - ההצטיינות של עשו במצות כיבוד אב מורה על נטיתו לדין גמור. (63) כמבואר למעלה פ"כ הערה 33. וזהו יסוד נפוץ בספרי המהר"ל, וכמלוקט שם. ובנצח ישראל פנ"ב [עמוד תתכט] כתב: "וכן יצחק שהיה מדתו מדת הדין, שעושה מעשיו ביושר ובדין. וגם מדה זאת מדה אלקית, ועל ידי מדה זאת גם כן יש אל השם יתברך חבור ודביקות א התחתונים להיות ביניהם. ולכך קרא יצחק את בית המקדש 'שדה' [פסחים פח.], כי השדה הוא שוה וישר, ודבר זה מתייחס אל מדת הדין, שהוא ישר". וראה גו"א בראשית פכ"ו אות כא [ד"ה ויש], כי ראוי לאדם לשאת אשה בהיותו בן ארבעים, ולהוליד בהיותו בן ששים, כפי שעשה יצחק [בראשית כה - כ, כו]. והוסיף שם: "ודוקא ביצחק מגלה לך הכתוב, מפני שזה נמשך אחר מדתו, במה שכל מעשיו בדין". (64) לשונו למעלה פכ"ו [ד"ה ועוד נקרא]: "עוד נקרא [מדבר סיני] 'מדבר פארן' [במדבר י, יב], שפרו ורבו עליו [שבת פט.]. פירוש, כאשר רצה השם יתברך להרבות את ישראל, כי כאשר יצאו ממצרים מתו הרבה מהם, ורצה להרבות אותם להקים בניהם תחתם, לא היה ראוי לזה רק המדבר. ודבר זה ידוע למבינים בחכמה, כי המדבר הוא מיוחד למדת הדין, כמו שהתבאר. וכל הוצאת תולדות הוא בכח גבורת מדת הדין. ודבר זה בארנו גם כן בחבור גבורות ה' [פכ"ג] אצל 'וכאשר יענו אותם כן ירבה וכן יפרוץ' [שמות א, יב], שכאשר היה מדת הדין כנגדם, היו פרים ורבים ביותר. וכמו שתמצא בכל הבריאה שיצאת לפעל בכח שם 'אלהים' [בראשית פרק א], שהוא מדת הדין [ב"ר לג, ג]... כי עצם התולדה והיציאה לפעל בלבד נזכר בששת ימי בראשית, וכתיב שם 'אלהים' בלבד... ולפיכך מדת הדין הוא מיוחד לרבוי התולדות, ואין כאן מקום זה, כי הוא דבר חכמה, נתבאר במקום אחר". וראה שם בהערות, כי הוא יסוד נפוץ בספרי המהר"ל. ובגבורות ה' פמ"ג [קסג:] כתב: "ומה שאמר [סוטה יא:] שהיו מולידות [נשי ישראל במצרים] תחת התפוח, דבר זה יש לך לדעת, כי ההולדה נמשך מן מדת הדין, כמו שתקנו בברכת 'אתה גבור' - שמדבר על גבורתו יתברך - 'מתיר אסורים וסומך נופלים', ו'מתיר אסורים' זהו שפותח לולד שיוצא לאויר העולם. לפיכך אמרו שהיו יולדות תחת התפוח, שיש לו ריח נכבד מאוד, כדכתיב [בראשית כז, כז] 'ריח השדה אשר ברכו ה'', ואמרו רבותינו ז"ל [תענית כט:] זהו שדה של תפוחים. והריח מתיחס אל מדת הדין, כדכתיב [דברים לג, י] 'ישימו קטורה באפך'. וכלל הדבר רמזו בזה שהיתה לידה שלהם במדת הדין המתיחסת לזה, וזה נקרא 'תחת התפוח'. ומפני כי מדת הדין היה מתוחה נגדם, לכך היו מתקשרים במדה זאת לגמרי, שהיו יולדות תחת התפוח". וכן הוא בבאר הגולה באר הששי [קיז:]. ובבראשית כא, א נאמר "וה' פקד את שרה כאשר אמר ויעש ה' לשרה כאשר דבר". ופירש רש"י שם "פקד את שרה - בהריון. כאשר דבר - בלידה". וכתב על כך הגו"א [אות ב]: "ואצל הריון כתיב לשון אמירה, ואצל לידה לשון דבור. הדבור הוא קשה [רש"י במדבר יב, א], והלידה במדה הזאת, כמו שזכרו מפתח של הלידה בברכת אתה גבור, והבן זה". (65) רש"י בראשית כו, לד "עשו נמשל לחזיר... פושט טלפיו לומר ראו שאני טהור... כל מ' שנה היה עשו צד נשים תחת בעליהם ומענה אותם, כשהיה בן מ' אמר 'אבא בן מ' שנה נשא אשה, אף אני כן'". ובגו"א בראשית פכ"ו אות כא [ד"ה ויש] ביאר מדוע ארבעים שנה הוא הזמן הראוי לשאת אשה, והוסיף: "ומפני שעשו תולדות יצחק, פושט טלפיו כאילו נמשך אחר הדין... לפיכך נשא בן מ' שנה כמו יצחק. והבן הדברים מאוד, כי הם סתרי חכמה, רמזו אותו חכמים [ב"ר סה, א] במה שאמרו 'אבא נשא בן ארבעים'". ובזוה"ק קלז: איתא "רחים ליה יצחק לעשו... כל זינא רחים ליה לזיניה, ואתמשיך ואזיל זינא בתר זיניה. תא חזי עשו נפק סומק כמה דכתיב [בראשית כה, כה] 'ויצא הראשון אדמוני כלו וגו'', ואיהו זינא דיצחק, דאיהו דינא קשיא דלעילא, ונפק מניה עשו דינא קשיא לתתא דדמיא לזיניה, וכל זינא אזיל לזיניה, ועל דא רחים ליה לעשו יתיר מיעקב". וכן הוא בקיצור בגו"א בראשית פכ"ז אות ט. (66) פירוש - עשו היה דבק במיוחד באביו, כי היה אצלו בזה תרתי לטיבותא; (א) כל התולדות באות לעולם במידת הדין. (ב) המידה של עשו היא מידת הדין. ושילובם להדדי של שתי נקודות אלו מביאה לדביקותו המוחלטת של עשו באביו, המתבטאת בכיבוד אב שהיה לו כלפי יצחק אביו. (67) פירוש - לכך הגוים, וכל שכן עשו הרשע עצמו. 
(68) ובסמוך יבאר, שכל בני נח, ולאו דוקא עשו הרשע, מוכנים במיוחד למידת הדין. ובח"א לקידושין לא. [ב, קלח:] הוסיף בזה: "ותדע עוד דבר עמוק, כי התולדות מתחייבים מן האבות. וכל דבר המתחייב מאחר, מתחייב בכח דין. ולכך אמרה תורה [ויקרא יט, ג] 'איש אמו ואביו תיראו'. ויש לשאול, אחר שהוקש כבודם לכבוד המקום [ב"מ לב.], ולכך הזהיר באב ואם על המורא, כמו שנאמר אצל הקב"ה [דברים י, כ] 'את ה' תירא'. ואילו על האהבה - לא הזהיר לאהוב אביו ואמו, כמו שהזהיר על הקב"ה 'ואהבת את ה' אלקיך' [דברים ו, ה]. אבל הדבר הזה, כי התולדות מתחייבין מן האבות בכח דין, ולכך שייך בזה מדת היראה, שהוא דין. ולכך אמר 'איש אמו ואביו תיראו', כמי שמכבד אדם גדול ממנו מחמת היראה. ומאחר שהתולדות מתחייבים בכח דין, מיוחדים בזה האומות ביותר. וכל זה כמו שאמרנו, כי אין בהם מדת הוויתר [יבואר בסמוך], ומה שנותן ומחייב השכל [אינן] מוותרין. ולכך האומות שהם דביקים בכח דין, נמצא באומות היראה יותר, ולכך מכבדין את האב". (69) "אין לו דמים" - אין עליו חיוב, שההורג את הבא במחתרת אינו חייב עליו דבר [רש"י שם]. והנה בסנהדרין סו. אמרו ש"דמיהם בם" הוא עונש סקילה. והנה קיי"ל כרבנן שאמרו [סהנדרין מט:] שסקילה היא המיתה החמורה ביותר [רמב"ם הלכות סנהדרין פי"ד ה"ד]. ולדברי המהר"ל הדברים מחוורים, כי לשון "דמיהם בם" מורה על חיוב בעצם, ולכך הוא מתפרש כמוסב על המיתה המחוייבת והחמורה ביותר. (70) לשונו בח"א לקידושין שם [ב, קלט.]: "ונראה כי חכמי האמת רמזו סוד זה, במה שהזכירו שם הגוי 'דמא בן נתינא'. כי 'דמא' מלשון 'דמים אין לו', שהוא לשון חיוב. 'בן נתינה', כי השכל נותן החיוב הזה". (71) ועוד אודות שהשכל אינו מוותר, הנה בבאר הגולה באר השני [ל:] הביא את דברי הגמרא ביומא [כג.] ש"כל ת"ח שאינו נוקם ונוטר כנחש - אינו ת"ח", וכתב לבאר: "דבר זה בשביל מדת השכל בת"ח, כי ראוי להשכל שיהיה מעמיד מדותיו, כי השכל כל ענינו במשפט ודין... כי השכל רוצה הדברים המחויבים להיות, כי זהו ענין השכל בעצמו, שהוא מחוייב מוכרח להיות... ולפיכך מדת ת"ח שאינו מוותר, כי הויתור והדין שני הפכים הם... ומדת השכל שמעמיד כל דבריו בהכרח ובחיוב, והפך זה אשר הוא נוטה אחר החומר, אין בו דין כלל, שאין בו מדת השכל שהוא דין... וכל אשר הוא נבדל מן הגשם אינו מוותר, והיינו כאשר אין ראוי לוותר. ואם השכל נותן שיש לוותר, הנה גם כן דבר זה שכלי שיש לוותר. אבל הוויתור כאשר אין השכל מחייב, אין זה פעל שכלי". ושם מאריך יותר לבאר יסוד זה. והובא למעלה פ"ל הערה 14, ופל"ט הערה 30. (72) נקודה זו התבארה יותר בח"א לקידושין לא. [ב, קלח.], וז"ל: "הדבר שהוא נותן שכל האדם, מוכנים לזה הגוים בפרט, שאין להם השכל העליון, היא שכל התורה, שהיא שכל עליון אלקי. ולפיכך הגוים בפרט דביקים במצוה זאת. לכך אמרו ז"ל ג"כ הגוים מדקדקים על פחות משוה פרוטה [סנהדרין נט., ורש"י שם], ובן נח נהרג על פחות משוה פרוטה [ערובין סב.]. כי הגזל יוצא מן המשפט. ואין נחשב זה לאומות מעלה, כי אין להם לאומות דבר זה מצד מעלתם, רק מצד פחיתות, שאינם רוצים לוותר. כי מדת הויתור הוא מעלה עליונה לאדם כאשר התבאר בכמה מקומות. ולפיכך האומות שהם דביקים במדה זאת, אין זה מצד מעלתם, רק שאין להם מדת הויתור. וכבוד אב ואם, אשר מחייב הדעת והשכל במדת המשפט, והיוצא [מזה] מוותר המשפט. לכך האומות הם זריזין במצוה זאת, מפני שאין בהם מידת הויתור. כמו שאין מוותרין על הגזל בפחות משוה פרוטה". ומה שכתב כאן "כך הוא מדת עובדי אלילים", כינוי שלא הזכיר עד כה בפרק זה, יתבאר על פי דבריו בגו"א דברים פי"ד אות א [ד"ה ועוד], שכתב: "ועוד יש לך להבין, שהשם יתברך הוא אחד, ומפני שהוא אחד אין מדותיו דין גמור, שהרי יש בו רחמים ודין. ואם היה מדותיו דין גמור, היה חס ושלום השם יתברך נוטה לגמרי למדה אחת, ואינו כלול מרחמים ודין, ואם כן יש כאן שניות... לכך היה דרכם של בעלי עובדי עבודה זרה שהיו מתגודדים בחרבות [ראה מ"א יח, כח, ומכות כא.], שהיו סבורים להוציא מחשבתם, שהיו אומרים שהעבודה זרה אין בו אחדות, והיא נוטה לדין גמור. וכאשר יתגודדו בחרבות לעשות בהם דין גמור, אז יוציאו מחשבתם לפועל". הרי שנתייחדה ע"ז בכך שהיא דין גמור. (73) כמבואר למעלה פרק ו [ד"ה אבל מה], וז"ל: "כי אין מדת הצדקה דרך רחמנות. כי כל הדברים הם בגזירת הדין, ולא מצד הרחמים שהוא יתברך מרחם על העני. רק כי גזר על האדם כך שיהיה האדם מרחם, לא שיהיה ה' מרחם על העני, וצוה בשביל כך שיפרנס אותו האדם. כי לא הביט אל העני מצד דחקו כלל. ומזה הטעם אין לומר גם כן כי השם יתברך היה מרחם על קן צפור, כי גזירות שלו דין על האדם, והם גזירות התמידיות שהוא מנהיג בהם עולמו... כי לא ניתנה לאדם המצוה בשביל שהיה מרחם, רק כי המצוה גזירה עלינו, ולא הביט השם יתברך מה שהמקבל חפץ ורוצה, רק הכל גזירה עלינו. וכמו שברא השם יתברך את העולם, ועם שכל אשר ברא הכל הוא בטוב, וכדכתיב [בראשית א, לא] 'וירא אלהים את כל אשר עשה והנה טוב מאוד', מכל מקום לא ברא את העולם להטיב אל העולם, רק בגזירת הדין נברא, וכדכתיב בכל מעשה בראשית שם 'אלהים'. וזה עצמו בתורה; עם שכל דרכיה דרכי נועם [משלי ג, יז], מכל מקום נתינתה לעולם הכל בגזירת דין". וראה למעלה פל"א הערה 73. דוק ותראה, שאע"פ שהתורה נקראת בכל מקום בשם "רחמנא", עם כל זה בנוגע לאמירת מצותיה אמרו חכמים [מכות כד.] "'אנכי' ו'לא יהיה לך' [שמות כ, ב-ג] מפי הגבורה שמענום", והם הם הדברים. וכוונתו להקשות, במאי אולמא מצות כיבוד אב משאר מצותיה של תורה, הרי כולן ניתנו מפי הגבורה ובמידת הדין. וכשם שהגוים דביקים במצות כיבוד אב מצד ששייכת למידת הדין, כך היה להם להדבק בכל מצותיה של תורה. (74) ולפי זה לא מדובר בגוי מסויים, אלא כל הגוים נקראים "דמא בן נתינה", כי זו היא מידתם. ולפי זה יקשה, מדוע אמרו חכמים שהוא מאשקלון. כי בשלמא אם היה גוי מסויים שנקרא "דמא בן נתינה", שפיר נוכל לומר שהוא התגורר באשקלון. אך מעתה שמדובר על מידת הגוי, מאי האי שנתפרט כאן שהוא היה דר באשקלון. ולכך מיד מבאר ענין זה. (75) כפי שנאמר [דברים לב, יח] "צור ילדך תשי", ופירש רש"י שם "כשבר להיטיב לכם, אתם מכעיסין לפניו, ומתישים כחו להיטיב לכם". וביאר זאת הגו"א שם אות יב: "ואם תאמר, איך יתכן לומר כי הם מתישים כחו חס ושלום, והלא כתיב [איוב לה, ו] 'אם חטאת מה תפעל לו'. אמנם דקדקו לומר [ספרי שם] שהם מתישין הכח, רוצה לומר הכח שהוא מאתו מתישין, לא חס ושלום שיהיו מתישין אותו יתברך, כי לא נאמר 'מתישין אותו', רק מתישין כחו. ודע, כי ענין זה, שכאשר יש מקבל יש נותן, וכאשר אין מקבל, דהיינו כאשר אין ישראל ראויים לקבל, אז כאילו אין כאן מקבל. וכאשר אין מקבל, יסולק כח הנותן. וזהו התשת כח, כי כאשר אין כאן מקבל, אז לא נמצא כח פועל. ודבר זה ענין נפלא מאוד". וראה שם הערה 32. וצרף לכאן, כי כל עוד שלא בא אדם והתפלל על גשמים, הקב"ה לא המטיר גשמים, וכמבואר ברש"י בראשית ב, ה. והגו"א שם אות יב כתב על כך: "כלומר, ואסור לעשות טובה לאיש שאין מכיר בטובה, ולפיכך כל זמן שלא היה האדם, לא המטיר". וראה שם הערה 29, שנתבאר כי בכדי לעשות טובה, צריך שיהיה מקבל לטובה זו, ולכך אסור לעשות טובה למי שכופר בה. ובשבת י: אמרו "הנותן מתנה לחברו, צריך להודיעו". וביאר זאת בח"א שם [א, א.]: "פירוש, כאשר נותן מתנה לחברו, כשם שהוא נותן כך ראוי שיהיה מקבל גמור לזאת המתנה, דאל"כ, אין כאן נתינה כאשר אין מקבל לאותה מתנה... שאם לא הודיעו אין מקבל לזאת המתנה". וכן כתב בנתיב התורה פ"ח [א, סוף לו:]. (76) לשונו בגו"א בראשית פכ"ה סוף אות יט: "המקום המקבל את האדם, יקרא האדם ג"כ על שמו... המקבל שהוא המקום". ובסוטה מז. אמרו ש"חן מקום על יושביו", וביאר בח"א שם [ב, פו.]: "כי ראוי שיהיה הדבר שהוא מצטרף אליו - [נושא] חן בעיניו... חן מקום על יושביו, כי [המקום] המקבל את האדם היושב בו, ויש כאן הצטרפות, ולכך יש חן המקום על יושביו... כי המקום אשר מקבל את האדם, חינו על האדם... כי כל דבר שמצטרף אל דבר יש חן, ודבר זה ברור". ובהוריות יב. אמרו "אין מושחין את המלכים אלא על המעיין, כדי שתמשך מלכותן". וכתב על כך בח"א שם [ד, נט:]: "יש בני אדם מתמיהים על זה, ומכ"ש מן האומות ששואלין על זה, כי נראה שהוא כעין ניחוש. ואין זה ניחוש, כי הרבה דברים תלוים במקום, כי הכל כאשר המקבל מוכן. ולפיכך כאשר מוכן המקום שיקבל המקבל, אז מקבל הדבר הטוב. וכן אם המקום רע, אין מקבל המקבל דבר טוב. ולפיכך אמר שאין מושחים את המלכים אלא על המעיין, שזה המקום מוכן לקבל המשך, שהרי המים מושכין, וכן תמשך מלכותו". וראה למעלה פ"א הערה 20, ופכ"ו הערה 48. (77) לשונו בח"א לקידושין לא. [ב, קלט.]: "ומפני שהמקום מקבל הדבר, נקרא בשם 'אשקלון', מלשון שקל, והוא קבלה ולקיחה. כי האדם שוקל ומקבל דבר שכך נותן השכל. ובא לומר מפני שמתחייבין התולדות מן האבות מכח דין, והשכל מקבל זה, לכך נמצא בהם הכבוד אל האבות ביותר. וכאשר תבין דברים אלו, לא יהיה לך ספק בדברים אלו". (78) ו"חוק" פירושו הקצבה וגבול, וכמו [תהלים קמח, ו] "חוק נתן ולא יעבור". וכן פירש בגו"א שמות פט"ו אות ל: "שבת נקרא 'חוק', כי חוק הוא זה שיגיע מלאכת האדם עד ששה ימים, וביום השביעי ינוח. ודבר שיש לו גבול, כמו ששת ימי המעשה וביום השביעי שבת, נקרא זה 'חוק', כמו כל לשון 'חוק' ששם חוק למלאכת האדם שיגיע עד ששה ימים, ולא יותר". ובשמות ה, יד נאמר "מדוע לא כליתם חקכם", ופירש רש"י שם "חוק הקצוב עליכם". ובהקדמה ראשונה לגבורות ה' [ד] כתב: "העריות כולם התרחקות מדבר שאין ראוי החיבור, ויהיו הנמצאים עומדים בחוקם וגבולם שנתן השם יתברך להם. ולכך נקראים העריות 'חוק', דכתיב [ויקרא יח, ד] 'את חוקותי תשמורו' גבי עריות... כי הש"י המציא הנמצאים ונתן להם חוק, ולא יצאו מחוקם... והעריות שהוא חיבור במי שאין ראוי לו, הוא יציאה מן החוק". (79) כי "משפט" פירושו דבר שהשכל מחייבו, וכפי שפירש רש"י יומא סז: "משפטי - משמע דברים המיושרים, והדין נותן לעשותו". ובויקרא יח, ד פירש רש"י: "את משפטי תעשו - אלו דברים האמורים בתורה במשפט, שאילו לא נאמרו היו כדאי לאומרן". ובגו"א ויקרא פכ"ו אות כ כתב: "כי החכמים נקראים חכמים מפני שהם יודעים את החכמה, שהיא משפט, כי כל משפט הוא דבר מושכל. ואינם חכמים בשביל שיודעים את החקים, כי החקים מפני שאין לעמוד עליהם, אין חכמים בהם. אבל במשפט יש חכמה". ובנצח ישראל פי"ג [ד"ה ואמר לית] כתב: "כי הדין והמשפט יש בו טעם ועצה". וראה למעלה פי"ז הערה 45. אמנם לשונו כאן "כי הידיעה והשכל מחייב מצוה זאת יותר משאר כל המצות" טעונה ביאור, כי מדוע מצות כבוד אב מחוייבת יותר מאיסורי רציחה וגזילה. אמנם דבר זה התבאר בגו"א דברים פ"ה אות ו, שכתב: "בכל המצות שייך נסיון, חוץ מכבוד אב ואם, לפי שאדם עושה בטבע לכבד אב ואם, והן מן המצות הטבעיות שהאדם עושה ומקיים בטבע... [כי] מצות התורה נחלקים לארבעה חלקים; האחד, שאין טעם שלהם נגלה כלל, ולא יוכל האדם לדעת כלל, כמו פרה אדומה [במדב"ר יט, ו], וכיוצא בו מצות שעטנז, והרבה מצות שהם חוקים. ויש מצות שטעמם ידוע כאשר נכתבו בתורה, כמו שבת ותפילין, ואם לא נכתבו לא ידענו הטעם, שכתב אצל שבת [שמות כ, יא] 'כי ששת ימים עשה ה' את השמים ואת הארץ', ומצות אלו נקראים 'מקובלות', שהם מקובלים אצלינו מפי משה. השלישי, הם מצות המושכלות, כגון דינין, שכל משפטים ידועים אצלינו אף כי לא נתן לנו, [ד]ידענו שהמלוה לחבירו חייב לשלם. ואלו המצות הם נקראים 'מצות המושכלות'. המין הרביעי הם המצות הטבעיות, שחפץ האדם לקיים בטבע, כגון כבוד אב ואם... ובדבר זה אין נסיון כלל, כי מקיים אותו בטבע". ועל פי זה ביאר שכאשר ישראל היו במרה ניתנו להם ארבע מצות; פרה אדומה, שבת, דינין, וכבוד אב, כנגד ארבעה סוגי המצות אלו. הרי שמצות כיבוד הורים מסתייעת לא רק משכלו של האדם, אלא אף מטבעו של האדם. ולכך מיוחדת מצוה זו משאר מצות שכליות, מחמת שהיא נתמכת בכפליים; השכל, והטבע, ותמיכה כפולה זו לא תמצא בשאר מצות. ואע"פ שכתב כאן "כי הידיעה והשכל מחייב מצוה זאת יותר משאר כל המצות", נוכל לבאר שכוונתו היא שכאשר טבעו של אדם עומד לימין השכל, ולא לרועץ, אזי השכל גופא מזוקק שבעתיים, כי אין הטבע עומד כנגדו, ואינו מעמידו בנסיון. (80) שנתבאר ששורש מצות כבוד אב הוא משום ש"כל התולדות באים לעולם במדת הדין, כמו שנזכר בכל מעשה בראשית שם 'אלקים'" [לשונו למעלה (ד"ה ודע כי)]. (81) שהוא בלוח הראשון, העוסק במצות בין אדם למקום. כי מתוך שכבוד ההורים הוא מחמת שהם עילה מחוייבת לאדם, וההורים הם שותפים להקב"ה ביצירה זו, הרי מתוך כבודם עולה כבוד הקב"ה, שהוא עילת הכל, וכפי שנתבאר בהתחלת הפרק. (82) פירוש - כח עשו הוא שליטתו בעוה"ז [כמבואר בהערה הבאה], ושליטה זו ניתנה לו מהקב"ה, יוצר העוה"ז. ודביקות העוה"ז בהקב"ה נובעת מהדיבור החמישי של "כבד" [כמבואר בהערה הבאה]. באופן שהדיבור החמישי מורה שאף עניני העוה"ז מגיעים עד לכבודו יתברך. (83) המקור לחבר בין כח עשו לכיבוד יצחק נמצא בזוה"ק ח"א קמו:, שנאמר שם "'בן יכבד אב ועבד אדוניו' [מלאכי א, ו], 'בן' דא עשו, דלא הוה בר נשא בעלמא דיוקיר לאבוי כמה דאוקיר עשו לאבוי. וההוא יקירו דאוקיר ליה אשליט ליה בהאי עלמא". אמנם שם בפשטות מבואר שכיבוד יצחק הוא הסבה, וכח עשו הוא המסובב. שכתוצאה מכיבוד יצחק, זכה עשו לשלוט על העוה"ז. אך כאן מבואר שכיבוד יצחק הוא המסובב, שכתב "ומשם קבל עשו כחו, ולכך היה מכבד אביו". באופן שדבריו כאן בנויים משלשה שלבים; (א) הדיבור החמישי שייך ללוח הראשון העוסק במצות בין אדם למקום. (ב) לכך מהדיבור החמישי קבל עשו את כחו. (ג) לכך היה עשו מכבד אביו. ומוכח מכך שהדיבור החמישי לכשעצמו [ולא הכיבוד של עשו ליצחק] הוא השורש לכח עשו. ודברים אלו צריכים ביאור. ועוד, מה שייך לומר שעשו כיבד את יצחק כתוצאה מהדיבור החמישי, הרי עשו לא שמע ולא ידע מהדיבור החמישי. ומצות כיבוד אב ואם נחשבת אצל האומות ל"אינו מצווה ועושה" [קידושין לא.]. ובעל כרחך מוכח מכך, שהדיבור החמישי מצד עצמו [ולא מצד קיומו] מורה על מציאות מסוימת בעולם, וממציאות מסוימת זו נובע כחו של עשו. והנראה בזה, כי השורש לדיבור החמישי הוא העוה"ז, וכמו שביאר בח"א לקידושין לא. [ב, קלח.], שהסביר שם [והובא בחלקו בהערה 54] מדוע הגוים מצטיינים במצות כיבוד הורים יותר מישראל, וז"ל: "דבר זה הטעם, כי הש"י ציוה שיכבד אדם את אביו מפני שהביא אותו אל עולם הזה... ודבר זה מיוחד בו הגוים שאליהם נתנה העולם הזה. ובפרט כי עולם הזה הוא מיוחד לעשו, כמו שאמרו ז"ל במדרש [ילקו"ש ח"א רמז קי] 'ויתרוצצו הבנים' [בראשית כה, כב], שהיו מריבין בנחלת שני עולמים. ואמרו [שם] כי יעקב היה לחלקו עולם הבא, ולעשו עולם הזה. לכך היה עשו מכבד את אביו ביותר, מפני כי עולם הזה הוא לחלקו, והאב מביא אותו לעולם הזה שהוא לחלקו. לכך כל האומות אשר חלקם הוא עולם הזה, ואביו בשר ודם הוא שמביא אותו לעולם הזה, לכך אצלו נמצא הכבוד לאביו בשר ודם". והואיל והדיבור החמישי מופיע בלוח הראשון, העוסק במצות בין אדם למקום, א"כ מוכח מכך שאף הדיבור החמישי הוא מענינו של הקב"ה. והעולה מכך הוא, שאף עניני העוה"ז קשורים והדוקים בהקב"ה. נמצא שעל ידי הדיבור הזה מתגלה מציאות מסוימת, והיא - דביקותו של העוה"ז בהקב"ה. ומדביקות זו קבל עשו את כוחו, שהוא כח אלקי הנובע מהקב"ה, וכפי שכתב בנצח ישראל ר"פ יח כתב: "מלכות רביעית, אשר חלק השם יתברך אליו חלק גדול בעולם, עד עידן עדנין. וחכמי האמת והחסידים הקדושים קבלו עול מלכות זה עליהם, כאשר עמדו על סוד מלכות רביעית זאת". ובעקבות מציאות זו, כיבד עשו את אביו, כי הדיבור החמישי מורה על חשיבותו של העוה"ז, ועשו מוקיר את יצחק על שהביאו לעוה"ז החשוב. (84) והבדל זה בין ישראל לעמים בהתייחסותם לדיבור החמישי בולט הוא הפן נוסף; הנה בקידושין לא. אמרו "בשעה שאמר הקב"ה 'אנכי' ו'לא יהיה לך', אמרו אומות העולם לכבוד עצמו הוא דורש. כיון שאמר 'כבד את אביך ואת אמך' חזרו והודו למאמרות הראשונות ["כל שכן שחייב אדם בכבודו, שאף הוא שותף בבריאתו כאביו ואמו, וחייו ומותו מסורין בידו" (רש"י שם)]... מסוף דבריך ניכר שראש דבריך אמת". וביאר זאת בח"א שם [ב, קלז:]: "היו סבורים שאין התורה שהוא יתברך נותן לישראל ידיעת האמיתות בצד עצמו, רק הקב"ה רוצה בעבודתו... עד ששמעו דבור 'כבד את אביך', ואמרו אם כן דברי הש"י בשביל האמת, ולא בשביל שיהיו עובדים הש"י בלבד". וכן הוא בדרשת שבת הגדול [ר.]. הרי שאצל האומות חמשה הדברות הראשונות הם בבחינת "סופו מוכיח על תחילתו", ולולא הדיבור החמישי לא היתה ברורה אצלם אמיתותם של הדברות "אנכי" ו"לא יהיה לך". אמנם אצל ישראל המהלך הוא הפוך; לולא הדבורות של "אנכי" ו"לא יהיה לך" [המורים על קבלת עול מלכות שמים], אזי הדיבור החמישי של "כבד" היה משולל הבנה. וכפי שביאר בח"א לע"ז ה. [ד, ל.], וז"ל: "למה ציוה בתורה 'כבד את אביך ואת אמך', והכבוד הזה בשביל שאביו ואמו הביאו אותו לעולם... והא טוב לו שלא נברא משנברא [עירובין יג:], וא"כ מה טובה עשה לו. לכך פירשנו במקום אחר, כי אע"ג שמצד האדם עצמו טוב לו שלא נברא, מ"מ כאשר רצה הש"י בבריאת האדם, צריך שיהיה מבטל דעתו אצל רצון הבורא כמו שהוא רוצה. ואם לא ירצה במה שרוצה הש"י, אז הוא נאבד לגמרי. ולפיכך אע"ג שבעל כרחו של אדם הוא נברא, צריך שיבטל רצונו אצל רצון הש"י, ויעשה רצון המקום כאילו היה רצונו, ויכבד אביו ואמו שהביאו לעולם... ואמרו ז"ל [אבות פ"ב מ"ד] 'עשה רצונו כרצונך'. ולכך כיון שהש"י רוצה וחפץ בבריאה, דבר זה הוא רצונך גם כן, וזה מבואר". הרי הבסיס לדיבור החמישי הוא התבטלות האדם לרצונו יתברך. ומנין שעל האדם לבטל רצונו מפני רצונו יתברך, הוי אומר מהדברות הראשונים המורים על קבלת עול מלכות שמים [ראה למעלה פכ"א הערה 8], והעבד לית ליה מגרמיה כלום. הרי שאצל ישראל ה"אנכי" מחייב את ה"כבד", ואילו אצל האומות ה"כבד" מחייב את ה"אנכי". ושורש הבדל זה הוא, כי לאומות אין את ההכרה שנוח לו לאדם שלא נברא משנברא, כי הכרה זו נובעת מחשבונות של יראת שמים לגבי הפסד מצוה כנגד שכרה, ואין האומות עוסקות בחשבונות מעין אלו. אך אצל ישראל קדושים, ההכרה ש"נוח לו שלא נברא משנברא" נהירה להם היטב. ולכך רועמת השאלה "מה טובה עשה לו" אביו שהביאו לעוה"ז, הרי עלול להיות שהעבירות יכריעו את הכף לחובה. ודו"ק. ולפי דבריו בח"א לע"ז, יש לנו טעם נוסף לחקיקת הדיבור החמישי בלוח הראשון העוסק במצות שבין אדם למקום; כל התוקף של מצות "כבד" נובע מהתבטלותו של האדם לרצונו יתברך. התבטלות זו היא פועל יוצא ישיר מהדיבור "אנכי", וכמו שהתבאר. ולכך נאה ויאה ש"כבד" יהיה באותו לוח שנמצא בו "אנכי". 
(1) כמו שכתב למעלה פל"ו [ד"ה הרי חמשה]: "חמשה הדברות הראשונות כלם מדברים בעלה, הוא השם יתברך. ולפיכך היו אלו חמשה דברות על לוח מיוחד". (2) לשונו למעלה פל"ו [ד"ה אמנם חמשה]: "חמשה דברות האחרונות כולם מה שלא יעשה אל האדם, במה שהוא אדם עלול מן השם יתברך". (3) לשונו למעלה פל"ו [שם]: "בחמשה דברות אחרונות מתחיל בדבר שהוא יותר עליון, וכלה בדבר שהוא התחתון. ולפיכך 'לא תרצח' הוא ראש חמשה דברות אחרונות, אחר חמשה דברות הראשונות שהם מדברים בעלה. והחוטא בזה הוא חוטא בעצם מדרגת העלול, שנברא בצלם אלקים... שדבור 'לא תרצח' הוא מאבד עצם האדם, שהוא עלול". (4) לשון הרמב"ן שמות כ, ב: "שהם חייבין שיהיה השם הגדול והנכבד והנורא הזה להם לאלקים שיעבדוהו, כי הוא פדה אותם מעבדות מצרים, כטעם 'עבדי הם אשר הוצאתי אותם מארץ מצרים' [ויקרא כה, נה]". רש"י שמות כ, ב: "כדאי היא ההוצאה שתהיו משועבדים לי". והראב"ע שמות כ, ב כתב בפירושו הארוך: "אשר הוצאתיך... כי אתה חייב בעבור שהוצאתיך מבית עבדים להיות לי לעבד שתעבדני, ותהיה לי לעם ואני אהיה לך לאלקים... והוא עשה לנו זאת הטובה הגדולה, על כן אנו חייבין לשמור כל מה שיצונו". וראה למעלה פכ"א הערה 8, פכ"ח הערה 40, ופל"ז [ד"ה ומעתה יתורץ]. (5) רש"י שמות כ, ה "אל קנא - מקנא ליפרע ואינו עובר על מדתו למחול על עבודה זרה". (6) כפי שנאמר בבראשית ט, ו "שופך דם האדם באדם דמו ישפך כי בצלם אלקים עשה את האדם". ולא ניחא למהר"ל לתרץ שהחמש הדברות הראשונות עוסקות במצות שבין אדם למקום, ומצות אלו אינן מובנות מעצמן, ולכך הוצרכו להטעמה וסבה. משא"כ בדברות האחרונות, העוסקות במצות שבין אדם לחבירו, הרי הן מושכלות וברורות מצד עצמן שאין לרצוח ולגנוב וכיו"ב, ולכך אינן זקוקות להטעמה וסבה [ומעין זה כתב הרמב"ן שמות כ, יג, שלכך לא נכתב שכר בחמש הדברות האחרונות "כי החמשה דברים האחרונים טובת האדם הם, והנה שכרו אתו ופעולותיו לפניו"]. דזה אינו, שהרי אין לך מצוה מושכלת וברורה יותר מכבוד אב ואם [כמבואר למעלה פמ"א הערה 79], ועם כל זה נכתב שם טעם. וא"כ מאי שנא חמש הדברות האחרונות מהדיבור של "כבד את אביך וגו' למען יאריכון ימיך וגו'". (7) וכן המשך הדברות הוא [דברים ה, יז-יח] "ולא תגנוב ולא תענה ברעך עד שוא ולא תחמוד אשת רעך ולא תתאוה בית רעך וגו'". (8) להלן ריש פמ"ה. וכן הוא בדרוש על התורה [יד.], ויובא להלן פמ"ה בהערות שם. (9) כפי שסיכם בקצרה למעלה ס"פ לו: "חמשה דברות אחרונות; הראשון 'לא תרצח', שהוא חוטא בעצם מציאות האדם, שהוא שופך דם האדם. ואחר כך 'לא תנאף', אין החטא הזה בעצם מציאות האדם, אבל הוא חוטא במה שהוא השלמת מציאות האדם, כי האשה היא 'עזר כנגדו'. ואחר כך 'לא תגנוב', שלוקח לרשותו מה שאינו ראוי לו, והוא מדבר בגונב נפשות [רש"י שמות כ, יג]. ומה שלוקח את אחר לרשותו, הוא דומה אל 'לא תנאף', שלוקח אשתו ומאבדה ממנו. ואחר כך 'לא תענה', שאין לוקח דבר, רק משנה בעדות של חבירו בדבור. ואחר כך 'לא תחמוד', שהוא חומד את של חבירו בלבו, ולכך דבור זה אחרון לכל". (10) והם; בית רעך [הוזכר לעצמו ב"לא תחמוד" הראשון], אשת רעך, עבדו, אמתו, שורו, חמורו, וכל אשר לרעך. ואשה נקראת ג"כ קנין, שהרי נאמר [ויקרא כב, יא] "וכהן כי יקנה נפש קנין כספו" ופירש רש"י שם "ואשת כהן אוכלת בתרומה מן המקרא הזה, שאף היא קנין כספו". ומקורו מכתובות נז: ובגו"א דברים פט"ו אות ג כתב: "האשה מיוחדת לו יותר מכל קנינים". (11) בראשית יח, ט "ויאמרו אליו איה שרה אשתך ויאמר הנה באוהל", ופירש רש"י שם "הנה באוהל - צנועה היא", "ואינה נראית" [גו"א שם]. ובתנחומא וישלח אות ו כתב: "כשהאשה מצנעת עצמה בתוך הבית, ראויה להנשא לכהן גדול". ושם וישב אות ו אמרו "מה עשה הקב"ה, בראה מן הצלע ממקום צנוע, כדי שתהיה צנועה יושבת בבית". ובב"ר יח, א אמרו "דרכה של אשה להיות יושבת בתוך ביתה ודרכו של איש להיות יוצא לשוק ולמד בינה מבני אדם". וכן כתב רש"י בראשית כד, כח "דרך הנשים היתה להיות להן בית לישב בו למלאכתן". (12) כפי שטען בצלאל למשה רבינו [שציוה לבצלאל לעשות קודם כלי המשכן, ולאחר מכן המשכן עצמו] "כלים שאני עושה להיכן אכניסם" [ברכות נה.]. ולמעלה פכ"ח [ד"ה ורבי יוחנן] כתב: "כי הבית מקבל כל דבר, ומאסף הכל לתוכו". ןראה שם הערה 31. (13) תנחומא כי תצא, א: "מצוה גוררת מצוה, מנין... 'כי תבנה בית חדש'... תזכה לכרם ולזרוע שדה... תזכה לשוורים וחמורים... תזכה לבגדים נאים מן צמר... מה כתיב אחריו 'כי יקח איש אשה', תזכה לאשה ולבנים. הרי למדנו שמצוה גוררת מצוה... לפיכך נסמכו פרשיות אלו זו לזו". (14) לשון הגמרא "תנו רבנן, 'אשר בנה' [דברים כ, ה], 'אשר נטע' [שם פסוק ו], 'אשר ארש' [שם פסוק ז], לימדה תורה דרך ארץ, שיבנה אדם בית ויטע כרם, ואחר כך ישא אשה". ובגו"א דברים פ"ה אות ז [ד"ה ונראה] כתב: "כי אחר שאין לו בית, אשה להיכן יכניס, והרי אמרינן במסכת סוטה שיבנה בית ואחר כך ישא אשה. וכן אמרה תורה 'כי תבנה בית חדש', ואחר כך אמר [דברים כד, ה] 'כי יקח איש אשה חדשה'". וראה בדר"ח פ"ב מ"ו [פב:], ולהלן פמ"ה הערה 31. (15) לשונו בגבורות ה' פכ"ב [צה:]: "הסבה קודמת למה שהוא סבה לו". וכן הוא בגו"א בראשית פל"א אות ח, ושם הערה 21, גו"א במדבר פ"כ אות יא, ושם הערה 80. ובגו"א דברים פ"ו אות ג כתב: "דבר שהוא סבה לחיות שלו הוא קודם לו במעלה בדבר מה", ושם הערה 15. וראה במבוא לדרשות המהר"ל עמוד 16, שכתבו בזה דברי נעם. וראה למעלה פכ"ט הערה 31. ובח"א לשבת נה. [א, ל.] כתב: "ועוד יש לך לדעת כי הדבר שהוא סבה לאחר יותר במעלה ובמדרגה מן הדבר עצמו. שכן ענין הסבה שהיא קודמת למסובב. וכאשר האדם תלוי במזונו ובפרנסתו, נחשב פרנסתו כמו סבה מקיימת לאדם, אשר הסבה יותר במעלה... כאשר ידוע מענין הסבה, שהיא נבדלת מן המסובב". (16) כן כתב הראב"ע שמות כ, סוף פסוק א, בפירושו הארוך. והרמב"ן הביאו שם פסוק יב בזה"ל: "ואמר רבי אברהם, כי אחז הכתוב דרך ארץ, לומר תחלה 'בית רעך'. כי המשכיל יקדים להיות לו בית, ואחרי כן יקח אשה להביאה אל ביתו, ואחרי כן יקנה עבד ואמה". וראה להלן פמ"ה [ד"ה ובדבור לא תחמוד]. 
(1) דע, שענין זה נדון בהרחבה בראב"ע שמות כ, א, ובקצרה ברמב"ן שם פסוק ח, שם דברים ה, ה-יז, ודבריהם יובאו בהמשך. (2) עם וי"ו החבור, לעומת לוחות ראשונות. (3) בדפוסי התפארת היותר מאוחרים מופיעה כאן הגהה, וז"ל: "המחבר ז"ל מדבר בכאן מן הכתיב, אבל הקרי הוא באמת גם באחרונות 'מצותי'". (4) לשון הפסוק הוא [שמות כ, י] "לא תעשה כל מלאכה אתה ובנך ובתך עבדך ואמתך ובהמתך וגרך אשר בשעריך". (5) לשון הפסוק הוא [דברים ה, יד] "לא תעשה כל מלאכה אתה ובנך ובתך ועבדך ואמתך ושורך וחמורך וכל בהמתך וגרך אשר בשעריך למען ינוח עבדך ואמתך כמוך". (6) ומכלל זה גם ההבדל שבהמשך הפסוקים; בדברות הראשונות נאמר "על כן ברך ה' את יום השבת ויקדשהו", ואילו בדברות השניות נאמר "על כן צוך ה' אלקיך לעשות את יום השבת". והראב"ע בשמות כ, א מנה הבדל זה בפני עצמו. (7) שנאמר [שמות כ, יב] "כבד את אביך ואת אמך למען יאריכון ימיך על האדמה אשר ה' אלקיך נותן לך". (8) שנאמר [דברים ה, טז] "כבד את אביך ואת אמך כאשר צוך ה' אלקיך למען יאריכון ימיך ולמען ייטב לך על האדמה וגו'". (9) ומנה כאן עשרה הבדלים בין חמש הדברות הראשונות שבלוחות הראשונות לעומת השניות. (10) כן הוא ממש לשון הראב"ע [שמות כ, א, בפירושו הארוך], שלאחר שמנה שם את ההבדלים שבין הדברות הראשונות לאחרונות, כתב: "וכאשר חפשנו בדברי חז"ל מה אמרו על ככה, מצאנו שאמרו 'זכור ושמור בדבור אחד נאמרו'". ובהמשך [ד"ה אמנם מה] יביא את המשך דברי הראב"ע שם. (11) ואין לומר שחד מנייהו נקט, ובאמת היה אפשר לומר בראשונה "שמור" ובשניה "זכור", כי אי אפשר לבאר כך דברי תורה, וכלשונו בדר"ח פ"ג מ"ב [קיז.]: "התורה כל דבריה מוכרחים מחויבים, אי אפשר רק שיהיו כך, ולא אפשר שיהיו בענין אחר כלל, וזה מעלת התורה... כי א"א שיהיה דבר אחד, אף נקודה אחת בתורה, שאפשר שיהיה בענין אחר, רק כך. ואין לומר בתורה שראוי שיהיה כך, אבל אינו מחויב שיהיה כך, ואפשר שיהיה בענין אחר... דבר זה אינו בתורה, כי הדבר הראוי בלבד, ואפשר שיהיה בענין אחר, אין זה מיוחד. אבל דברי תורה מחויבים שיהיו כך, ואי אפשר שיהיו בענין אחר". וראה למעלה פ"ד הערה 17, פי"ז הערה 28, פי"ח הערה 14, ופ"ל הערה 13. (12) וכן הקשה בגו"א שמות פ"כ אות יד, ובדברים פ"ה אות ג. ומקור שאלה זו הוא הרמב"ן [שמות כ, ח], שכתב: "ורבותינו אמרו בזה 'זכור' ו'שמור' בדבור אחד נאמרו. ולא הקפידו בלשונות אחרים שנתחלפה להם". (13) לשון הראב"ע שם [שמות כ, א, בפירושו הארוך]: "והנה זה הדבר הפלא ופלא, שהשם דיבר 'זכור' ו'שמור' בבת אחת. והיה ראוי להיות זה כתוב ומפורש בתורה יותר מכל אותות והמופתים שנכתבו. ואם אמרנו אין דיבור השם כדיבור כל אדם, הנה איך הבינו ישראל דיבור השם. כי האדם אם ישמע 'זכור' ו'שמור' בבת אחת, לא יבין לא זה ולא זה ["תרי קלי לא משתמעי" (רש"י מגילה ריש כא:)]. ואפילו מלה אחת כמו 'זכור', אם לא ישמע הזי"ן לפני הכ"ף והרי"ש, לא יבין מה דיבר המדבר... אם נאמר פלא היה, שנאמר זכור ושמור בבת אחת, איך תשמע האזן. ואם נאמר גם פלא היה שתשמע האזן שתי מלות בבת אחת, שלא כמנהגה לשמוע שתי אותיות, למה לא הזכירו זה חכמים ז"ל, שהוא כבד [פירוש - שהוא נס גדול יותר] מן הדבור בבת אחת". (14) שביאר בארוכה את ההבדלים שבין הדברות הראשונות והאחרונות, ויסודו הוא שאע"פ שהמלים הן שונות מדברות ראשונות לדברות שניות, מ"מ המכוון הוא אחד, וכן ביאר בנוגע ל"זכור, ו"שמור". ויובא בהערה 16. (15) לשון המצודות דוד שם: "יש מי יבטא בשפתיו ויזיק בזה כאילו מדקיר בחרב". (16) לשון הראב"ע שם: "וטעם 'זכור' שיזכור כל יום אי זה יום הוא מהשבוע, וכל זה בעבור שישמור יום השביעי שלא יעשה בו מלאכה. והנה טעם הזכירה היא השמירה. וכאשר אמר השם 'זכור' הבינו כל השומעים כי טעמו כמו 'שמור', כאילו בבת אחת נאמרו". ולהלן ר"פ מד כתב: "הפשטנים אשר לא הבינו דברי תורה אמרו כי 'שמור' הוא כמו 'זכור', ואין כאן רק מלות שונות". (17) לשון הרמב"ן [שמות כ, ח]: "והטעם הזה לא יסבול אותו אלא מי שאינו רגיל בתלמוד". וביאר שם הרב שעוועל שכוונת הרמב"ן לראב"ע שהרבה להקשות על דברי חז"ל במה שאמרו "זכור ושמור בדבור אחד נאמרו". וראה ברמב"ן בראשית כד, א, ובשמות לג, יב, ולמעלה פל"ד הערה 26. (18) כמבואר בשבועות כ: להדיא ש"זכור" הוא עשה, ו"שמור" הוא לא תעשה. הרי יש הבדל בין "זכור" ו"שמור", ואינם דבר אחד כפי שביאר הראב"ע. וכן הרמב"ן [שמות כ, ח] ביאר שלכך חז"ל התעכבו על ההבדל של "זכור" ו"שמור" יותר משאר הבדלים, "כי זכור מצות עשה, צוה שנזכור יום השבת לקדשו ולא נשכחהו, ו'שמור' אצלם מצות לא תעשה. שכל מקום שנאמר 'השמר' 'פן' ו'אל' אינו אלא לא תעשה, יזהיר שנשמור אותו לקדשו שלא נחללהו, ואין ראוי למשה שיחליף דברי השם ממצות עשה למצות לא לא תעשה". וראה להלן פמ"ד הערה 8. (19) שישנו הבדל בין "זכור" ל"שמור". 
(20) להלן פמ"ד, ששם יתבאר שההבדל בין טעמי שבת נובע מההבדל שבין "זכור" ל"שמור", שכתב שם [ד"ה אמנם כל]: "כל שאר החילופים שהם בדבור 'זכור' ו'שמור' הם נמשכים אחר התחלת הדבור של כל אחד ואחד", ושם מאריך בזה. ובתחילת פרק מד דחה את דברי הראב"ע באופן שדחה כאן [שהטעמים השונים מורים על עומק ההבדל שבין "זכור" ל"שמור"]. (21) וכפי שביאר למעלה פל"א [ד"ה ומה שאמר], ושם הערה 42. ומגבלות הטבע אינן חלות על הרוחני. דוגמה לדבר; בדר"ח פ"ב מ"ט [צג:] כתב: "כח הראות הוא כח נפשי נבדל יותר מכל שאר החושים. וכבר הביאו ראיות ברורות על זה איך כח העין הוא כח נבדל, שאם לא כן לא היה רואה בעין שהוא קטן השמים הגדולים. רק בודאי מקבל כח הראות את המראה הנבדל מן הגשם... וזה ראיה שכח הראות הוא כח נבדל". והובא למעלה בהקדמה הערה 122. והראב"ע בעצמו [שמות ג,ו] כתב גם כן כדברים האלו, וכלשונו שם: "ושער העין משער השמים. כי ברגע אחד יראה תמונות רבות רחוקות עם קרובות. ואין ככה שער האזנים והאף והחיך והיד". הרי שעל דבר שהוא "משער השמים" לא חלות מגבלות הטבע. דוגמה נוספת; אמרו חכמים [מגילה י:] "דבר זה מסורת בידינו מאבותינו, מקום ארון אינו מן המדה... בנס היה עומד". ופירש רש"י שם: "אינו מן המדה - אינו אוחז למעט מדת קרקע לכל צדדיו כלום... שאינו ממעט כלום". דוגמה נוספת; רש"י [שמות יט, יג] פירש שהשופר של מתן תורה "הוא שופר של איל... ושופר של אילו של יצחק היה". והרמב"ן שם הקשה: "ולא הבינותי זה, כי אילו של יצחק - עולה הקריב אותו [בראשית כב, יג], והקרנים והטלפים נשרף כעולות". והגו"א שם אות יח [ד"ה ואני] כתב: "ואני תמה על הרמב"ן ז"ל, וכי אדם בעולם שסובר שהיה השופר הזה, שיוצא ממנו הקול במתן תורה, שופר טבעי, שמקשה על המדרש שהקרנים של איל שהקריב אברהם נשרף, לא עלה על דעת אחד מעולם. ולפיכך אף אם נשרף האיל, לא נשרף רק מה שראוי לשריפה, אבל שאינו ראוי לשריפה - לא נשרף. ומפני כי האיל הזה הוא דבר שאינו בטבע, במה שהוא נברא בין השמשות [אבות פ"ה מ"ו], והוא בלתי טבעי... שהרי השופר של מתן תורה לא היה דבר טבעי... וכמו אילו היה קרב יצחק על המזבח, שהיה הגוף נשרף והרוח שב אל אשר נתן אותו, לפי שהוא בלתי טבעי, כך באיל הזה - נשרף מה שראוי להיות נשרף". (22) כוונתו לשמיעת משה את דיבורי ה' מאוהל מועד, ששם היה שומע ברגילות את קול ה' המצוה אותו על תורה ומצות. (23) רש"י ויקרא א, א: "משה שמע וכל ישראל לא שמעו". והגו"א שם אות יב הביא מדברי התנחומא שם אות א "מלמד שעשה הקב"ה שביל לקול, ולא היה הקול נשמע לכאן ולכאן". (24) הרי שהכתוב מציין כפלא שעם ישראל שמע קול אלקים, ועם כל זה נשאר חי. אם כן מוכח שקול אלקים יש בו כדי להמית, ובע"כ שאינו קול טבעי. ואכן אומות העולם שמעו קול ה' ומתו [ילקו"ש ח"ב רמז תתקכא], והובא למעלה פל"א [ד"ה ובמדרש], ושם הערה 34. (25) "כדמפרש מילתא שאין שנים קורין בהן, אלא אחד קורא את כולן" [רש"י שם]. (26) שהוזכרו בפרשת בחוקתי [ויקרא פרק כו]. (27) שהוזכרו בפרשת כי תבוא [דברים פרק כח]. (28) לשון רש"י שם: "משה מפי הגבורה אמרן, ונעשה שליח לומר כך אמר לי הקב"ה, שהרי אמורין בלשון 'ונתתי' [ויקרא כו, יז], 'והפקדתי' [שם פסוק טז], 'ושלחתי' [שם פסוק כה], מי שהיכולת בידו לעשות. אבל במשנה תורה כתיב 'יככה ה'' [דברים כח, כב], 'ידבק ה' בך' [שם פסוק כא], משה אמרן מאליו, אם תעברו על מצותיו הוא יפקיד עליכם". (29) לשונו בגו"א דברים פכ"ח אות ז: "ואין הפירוש 'משה מפי עצמו' בלא הקב"ה, שאף דבר אחד לא אמר משה מפי עצמו". ובסנהדרין צט. אמרו "ואפילו אמר כל התורה כולה מן השמים חוץ מפסוק זה שלא אמרו הקב"ה, אלא משה מפי עצמו - זהו 'כי דבר ה' בזה' [במדבר טו, לא]". ורש"י במדבר יז, יג כתב: "אין משה אומר כלום מלבו, אלא מפי הגבורה". (30) והיות ישראל על הארץ מורה את הפער והמרחק שבינם לבין הקב"ה, וכמאמר הפסוק [קהלת ה,א] "אל תבהל על פיך ולבך אל ימהר להוציא דבר לפני האלקים כי האלקים בשמים ואתה על הארץ על כן יהיו דבריך מעטים". ובנתיב אהבת השם פ"א [ב, לח:] כתב: "שהוא יתברך בשמים, ואתה על הארץ, ואי אפשר לומר בפה הרחוק שבין השם יתברך ובין האדם". ולמעלה פי"ב הערה 4 נתבאר ששמים וארץ רחוקים זה מזה בתכלית, כמרחק המקיף מן האמצע. ובגבורות ה' פס"ב [רעט:] כתב: "וכדי שלא תאמר כי הוא יתברך משותף לתחתונים, ואין הדבר כך, כי 'השמים שמים לה' והארץ נתן לבני האדם' [תהלים קטו, טז], אמר [תהלים קיג, ד] 'ה' על השמים כבודו', שהוא נבדל מן התחתונים, כי על השמים כבודו". וראה הערה 87. (31) וכן ביאר למעלה פכ"ז [ד"ה כבר התבאר] שישנם בתורה שתי בחינות, בחינת הנותן, ובחינת המקבל, וכלשונו שם: "אמנם דבר זה שיום החמשים ראוי אל התורה, הוא מצד השם יתברך, אשר הוא הנותן. אבל קבלת התורה, שהוא מקבל אותה המקבל, הוא אחר כך, וצריך יום בפני עצמו אל קבלת התורה. ולכך לא היה יום קבלת התורה ביום חמשים, רק ביום חמשים ואחד. משל למלך שנתרצה לתת מתנה לאוהביו. הרצוי הזה הוא זמן בפני עצמו, והגעת המתנה אל האוהב הוא זמן בפני עצמו. ולפיכך, אף שיום חמשים הוא יום שראוי אל התורה, מכל מקום צריך עוד יום אחד אל הגעת התורה אל המקבל, שהוא דבר בפני עצמו". ודברים אלו צריכים ביאור, דמהו פשר חלוקה זו שבין צד נותן לצד מקבל. ועוד, במשל שנקט למעלה בפרק כז, השוה את מתן תורה למלך שנתרצה לתת מתנה לאוהביו. וכי יש הבדל בנקודה זו בין מלך לאדם הדיוט. הרי אף אצל ההדיוט הנותן מתנה לאוהבו תמצא ש"הרצוי הזה הוא זמן בפני עצמו, והגעת המתנה אל האוהב הוא זמן בפני עצמו" [לשונו שם בפרק כז]. ומדוע יחד שם את הדיבור אודות מלך דוקא. אמנם דברים אלו מתבארים על פי דבריו למעלה ר"פ לה, שכתב: "כי התורה מן שמים מתחייב מצד... שלא יתכן כלל שלא יבוא גזירה ומצוה מן השי"ת אשר הוא העילה אל האדם שהוא העלול, שאל"כ יהיה האדם ברשות עצמו, ודבר זה לא יתכן, כי אם שיקבל עליו עול העילה, ויהיה ברשות העילה... המופת השני, שלא יושלם האדם, כי צריך הוא השלמה על כל פנים... שיהיה האדם מושלם". הרי שנתינת התורה לישראל מכוונת לשתי תכליתיות; השלמת רצונו יתברך והמלכתו בעולם [שהעלול יקבל על עצמו עול העילה], וכן יש בה השלמת האדם המקבל. וראה להלן ס"פ מח. וזהו איפוא צד נותן וצד מקבל שישנם בתורה; המלכת ה' בעולם היא צד הנותן, ואילו השלמת האדם היא צד המקבל. שתי בחינות אלו נובעות מהפער הקיים בין ה' ["שהוא על הכל"], לבין ישראל [ש"הם בארץ"]. פער זה גורם שמחשבותיו של הקב"ה נעלים ומרוממים מעבר להשגת אדם, ועל כך נאמר [ישעיה נה, ט] "כי גבהו שמים מארץ כן גבהו דרכי מדרכיכם ומחשבותי ממחשבותיכם". ולכך מן הנמנע הוא שבתורה יהיה צד אחד בלבד. וזהו שנקט בפרק כז במשל שנותן המתנה הוא מלך, ולא הדיוט. כי אם היה כאן שויון מדריגה בין הנותן לבין המקבל, שפיר היה אפשר לומר שאין כאן שני צדדים שונים, אלא צד אחד בלבד, וענינו של הנותן שוה לזה של המקבל. אך הואיל והנותן הוא מלך, הרי כל מעשיו נסקרים מהסתכלות הנוגעת למלכותו. ובודאי שאין למקבל שום שייכות למהלכי מלכות אלו. (32) כפי שנתבאר בהערה הקודמת, שמתן תורה היה ביום החמישים, ואילו קבלת התורה היה ביום החמישים ואחד. הרי שצד הנותן קודם לצד המקבל. (33) פירוש - השם "משנה תורה" [מגילה לא:] מורה שמדובר כאן בתורה שיש לה שם בפני עצמה, וממילא יש לה מהות בפני עצמה, כי כל שם מורה על מהות [ראה למעלה פ"א הערה 12]. ואין שם זה דומה לשם של ספר ויקרא ["תורת כהנים"], כי שם איירי בתורה שהיא מתייחסת לכהנים, ותיבת "תורת" היא שם עצם, ו"כהנים" היא שם תואר. מה שאין כן בשם "משנה תורה", איירי בשם עצם חדש לתורה גופא, "משנה תורה". ויחוד זה של ספר דברים הוא מפאת שבספר זה נמצא הוא צד המקבל, וכמו שמבאר. וראה בהקדמתו של העמק דבר לחומש דברים, שהביא שהאונקלוס [דברים יז, יח] תרגם "משנה תורה" - "פתשגן אוריתא", "ומשמעו פירוש וביאור עד שמעמיד על דקדוק לשון התורה". (34) ופירש רש"י שם "באר את התורה - בשבעים לשון פירשה להם". וביאר שם הגו"א [אות יח]: "דאל"כ מהו לשון 'באר', שמשמעותו מבואר עד שהכל מבינים, אלא שפירש להם בשבעים לשון". וכן הוא ברמב"ן שם [סוף פסוק א]. (35) שהתורה היא מצד הנותן, ומשנה תורה היא מצד המקבל. ומעתה יבאר כיצד חילוק זה הוא השורש להבדל שבין קללות שבתו"כ ["מפי הקב"ה נאמרו"], לבין הקללות שבמשנה תורה ["משה מפי עצמו אמרן"]. (36) בארבעה החומשים הראשונים. (37) כוונתו מתבארת על פי המבואר בתיקוני זוהר סוף תיקון לח, שאמרו שם: "'משה ידבר והאלקים יעננו בקול', בהוא זימנא משה ימלל בשכינתא. הדא הוא דכתיב [במדבר יב, ח] 'פה אל פה אדבר בו'", "ורוצה לומר מדלא כתיב 'אדבר עמו', אלא 'בו'" [ניצוצי זהר ח"א רסז. אות א]. ורש"י פירש שם "כשהיה משה מדבר ומשמיע הדברות לישראל... הקב"ה מסייעו לתת בו כח להיות קולו מגביר ונשמע". הרי שדבר ה' היה בוקע מפיו של משה, בבחינת שכינה מדברת מתוך גרונו של משה. וראה להלן הערה 87. (38) לשון הרמב"ן דברים א, א: "התחיל [משה] בביאור התורה עשרת הדברות שישמעו אותם בביאור מפי המקבל אותם מפיו של הקב"ה... שרצה לבאר להם את התורה. והזכיר כן להודיע כי מעצמו ראה לעשות כן ולא צוהו השם בזה". ושם הרמב"ן מצביע על כך שבכל ספר דברים לא נאמר "וידבר ה' אל משה לאמר". והם הם הדברים. (39) כמבואר למעלה סוף פכ"א שמשה הוא האמצעי שבין העליונים והתחתונים, ולכך הוא קרוב אל שניהם. ולשונו בגו"א שמות פ"כ סוף אות ח: "ותדע, כי משה ראשון לתורה ולמצות, ולכך היה קבלתו ראשונה לתורה ומצות מפי הגבורה, והורישה לישראל אחר כך". וראה למעלה פכ"א הערה 76, ופכ"ח הערה 37. 
(40) וכן כתב בגו"א דברים פכ"ח אות ז, וז"ל: "'משה מפי עצמו אמרם וכו''. פירוש, כי אחר שהיה אומר מפי עצמו, לא היה הקללה בכח כל כך. אבל כשהוא יתברך היה אומר, מפני שהוא יתברך קללותיו יותר וברכותיו יותר, לכך הברכות והקללות יותר. ואין הפירוש 'משה מפי עצמו' בלא הקב"ה, שאף דבר אחד לא אמר משה מפי עצמו, אלא כי משה רבינו עליו השלום היה אומר, והקב"ה הסכים על ידו. או היה אומר לו הקב"ה 'אמור אתה כך וכך'. והנה הקללות שבמשנה תורה היה הקב"ה אומר למשה 'אמור אתה כך וכך', וסוף סוף היה הקללה מפי עצמו. אבל הקללות שבבחקותי היה אומר הקב"ה בעצמו, ומברך בעצמו. אך משה היה מדבר לישראל הדברים שדבר הקב"ה. ובזה אני מתרץ מה שלא תמצא בקללות משנה תורה דברי נחמה בסוף, כי כן יסורין של הקב"הלהטיב באחריתם, כי אין דבר רע יוצא מאתו, כל שכן עם ישראל אין הקב"ה מביא רע אליהם בעצם, כי אם לנקותם מן החטא להטיב להם באחריתם. ולפיכך מזכיר בקללות של הקב"ה נחמה, ואין הדבר כך בקללות של משה שקלל אם יחטאו לפניו, לפיכך לא נזכר נחמה כאן". ושם מבאר עוד את ההבדלים הקיימים בין התוכחות שבתו"כ לאלו שבמשנה תורה. (41) כפי שיבאר בהמשך, ובפרקים הבאים. ומקור דבריו כאן הוא מהזוה"ק ח"ג רסה., שאיתא שם: "אמר רבי שמעון, תנינן, קללות שבתורת כהנים משה מפי הגבורה אמרן, ושבמשנה תורה משה מפי עצמו אמרן. מאי 'מפי עצמו', וכי סלקא דעתך דאפילו את זעירא באורייתא משה אמר ליה מגרמיה. אלא שפיר הוא והא אתערנא, 'מעצמו' לא תנינן, אלא 'מפי עצמו', ומאי איהו. ההוא קול דאיהו אחיד ביה, ועל דא הללו מפי הגבורה, והללו מפי עצמו, מפי ההוא דרגא דאתקשר ביה על שאר נביאי מהימני, ועל דא בכל אתר 'אלקיך', והכא 'אלקינו'". וכן הוא בקצרה בזוה"ק ח"ג ז., וראה בנצוצי זהר שם אות ג. וראה רמב"ן ויקרא כו, טז, ובספר אוהל יעקב למגיד מדובנא ר"פ דברים, שכתב כדברים האלו בשם הגר"א, וז"ל: "והנה שאלתי את פי מו"ר, הוא רבינו הקדוש הגאון החסיד מו"ה אלי' מוילנא זצוק"ל, מה ההבדל בין התורה הקדושה, ובין משנת תורה. ואמר לי, כי הארבעה ספרים הראשונים היו נשמעים מפי הקב"ה בעצמו דרך גרונו של משה. לא כן ספר דברים, היו ישראל שומעים את דברי הספר הזה כאשר שמעו דברי הנביאים אשר אחר משה. אשר הקב"ה אמר אל הנביא היום, וליום מחר הלך הנביא והשמיע החזון אל ישראל. ואם כן בעת אשר דבר הנביא אל העם, כבר היה נעתק ממנו הדבור האלקי. כן היה ספר דברים נשמע אל ישראל מפי משה רבינו ע"ה בעצמו". ובהגהות שם ציין לדברי המהר"ל כאן, באומרו "ראיתי לאחד קדוש מדבר". (42) כפי שביאר למעלה פ"ט [כולו], ובתוך דבריו שם כתב [ד"ה ובפרק קמא]: "האדם יש לו חבור אל השם יתברך באמצעות התורה... הרי הדבר ברור כי התורה היא שעל ידה החבור בין השם יתברך ובין האדם". ובח"א לסנהדרין צט. [ג, רכה.] כתב: "התורה היא ברית והחבור בעצמו שבין האדם לבוראו, ולכך נקראו 'לוחות הברית' [דברים ט, ט], לפי שהתורה היא הברית והחבור בין הקב"ה ובין האדם". ובנצח ישראל פ"ט [עמוד רל] כתב: "התורה ועשרת הדברות... הם הברית והחבור כאשר עושים ישראל התורה והעשרת הדברות, כי הם מונחים ב'ארון הברית' [יהושע ג, ו]. כי התורה והמצות שנתן השם יתברך לישראל, הוא הברית עצמו והחבור, כאשר עושים ישראל מצותיו". ובנצח ישראל פ"ה [עמוד קיח] כתב: "מקום קדשי הקדשים, שם ויעוד שכינה והחבור עם ישראל, כי מקום ויעוד שכינה היה על ידי הארון, ששם לוחות הברית שכרת עם ישראל. וכן שם ספר תורה [ב"ב יד:], שנקרא 'ספר הברית' [שמות כד, ז], שהקב"ה יש לו חבור עם ישראל. הנה התורה והלוחות, שהם בארון, הם עצם החיבור שיש להקב"ה עם ישראל. ולפיכך על הארון היו הכרובים, 'ופניהם איש אל אחיו' [שמות כה, כ], 'כמער איש ולוית' [מ"א ז, לו]. כשעלו לרגל היו מגביהם להם הפרוכת, והיו מראים להם הכרובים [יומא נד.], כלומר שחבת הקב"ה אל ישראל כמו זכר אל הנקבה דרך משל. ותוך הארון הוא החבור והדיבוק, וזה על ידי התורה והלוחות. וזה שאמר שלמה [שה"ש ג, י] 'רפידתו זהב מרכבו ארגמן תוכו רצוף אהבה', שכל המקרא נאמר על המשכן. 'תוכו רצוף אהבה' כרובים ולוחות, כך פירשו ז"ל [שהש"ר ג, ח]. נמצא כאשר תבין כי החיבור עצמו היה הארון". וראה שם הערה 409. (43) וכן חזר וכתב להלן פנ"ו [ד"ה כי כבר]. ובעוד שכאן מבאר שזהו החילוק בין ארבעה החומשים לחומש דברים, הרי להלן מבאר שזהו החילוק בין עשרת הדברות לשאר כל התורה. והנה כמה פעמים נתבאר למעלה [פ"ט הערה 86, פט"ז הערה 127, ופכ"ז הערה 52] שהתורה היא האמצעי שבין הקב"ה לבין האדם. והרי "האמצעי מצורף לשניהם" [לשונו למעלה פכ"ז (ד"ה ומפני גודל, ושם הערה 67)], ו"האמצעי יש בו כח הכל, ומקבל מן הכל" [לשונו למעלה פכ"ד (ד"ה ואמר שכולם)]. ולכך בהכרח שבתורה גופא ימצאו צד נותן וצד מקבל, כפי שכל אמצעי מכיל בתוכו את שני הצדדים שהוא מחבר להדדי. (44) כפי שנתבאר למעלה פל"ה [ד"ה וכנגד אלו]: "עשרת הדברות הם חבור העלה והעלול. ולכך היו שני לוחות; האחד כנגד העלה, והשני כנגד העלול". וראה שם הערה 11. ובדר"ח פ"א מ"ב [כט:] כתב: "ב' לוחות הם נגד ב' ידים, וכדכתיב [דברים ט, טו] 'ושני לוחות הברית על שתי ידי', כי מידו של הקב"ה לידו של משה נתנו, וכנגד זה היו ב' לוחות". (45) כמבואר למעלה פל"ו, שהחמש הדברות הראשונות עוסקות במצות שבין אדם למקום, והחמש הדברות השניות עוסקות במצות שבין אדם לחבירו. וכן הוא למעלה ר"פ מב. (46) "גם כן" - בנוסף לעשרת הדברות. ונאמר [שמות כד, ז] "ויקח ספר הברית וגו'", ו"אין ברית אלא תורה" [שבת לג.]. (47) ואם תאמר, הואיל וקיים שויון בין "ברית" של תורה ל"ברית" של לוחות, מדוע אצל הלוחות מצאנו חלוקה שוה ומדוייקת בין צד הנותן לצד המקבל [שני לוחות לכל צד, וחמש דברות על כל לוח], ואילו בתורה עצמה אין חלוקה שוה ומדוייקת כזו, שהרי ארבעה חומשים הם מצד הנותן, וחומש בודד הוא מצד המקבל. התשובה על תימצא בפחד יצחק שבועות מאמר מא, אות ה, שכתב: "הנה מתחלקים הם הדיבורים לחצאין; חמש דברות בין אדם למקום, וחמש דברות בין אדם לחבירו. חצי לגבוה, וחצי לאומה... חלוקת חצי - חצי היא היא מעשה של כריתות ברית... כלליות התורה מקיפה היא את ה'בין אדם למקום' ואת ה'בין אדם לחבירו'. ובעשרת הדברות נעשה מעשה של ביתור בתוך; חמש דברות בבין אדם למקום, וחמש דברות בבין אדם לחבירו... וזה הוא מה שאנו מוצאים בתורה, שהלוחות חולקים הם שם ברית לעצמם... אף על פי שכל התורה כולה היא ספר ברית. מפני שבאמרנו שהתורה היא 'ספר ברית', הכונה היא שהדברים של הספר הזה הם הם הדברים שעליהם ועל קיומם נכרתה הברית. כלומר, הדברים האלה מהוים את תוכן הברית. אבל אורו של מעשה כריתות ברית גנוז הוא אך ורק בשני לוחות הברית. באופן שהמושג 'ברית' כשהוא בא במאמר 'ספר הברית', ומושג 'ברית' כשהוא בא במאמר 'לוחות הברית', הרי הם מתפרשים באופן שונה". ומאליהם מחוורים דברי המהר"ל. (48) לשון זה צ"ב, וכי כל משנה תורה נאמרה בלשון יחיד, דנהי שרוב פרשיותיה נאמרו בלשון יחיד, אך יש הרבה פסוקים הכתובים בה בלשון רבים. וכמו שנאמר [דברים ז, יב] "והיה עקב תשמעון את המשפטים האלה ושמרתם ועשיתם אותם וגו'". וכן נאמר [דברים יא, יג] "והיה אם שמוע תשמעו וגו' ולעבדו בכל לבבכם ובכל נפשכם". וכן נאמר [דברים יג, ה] "אחרי ה' אלקיכם תלכו ואותו תיראו ואת מצותיו תשמרו ובקולו תשמעו ואותו תעבודו ובו תדבקון", וכיו"ב. ולכאורה היה נראה לומר שכוונתו לתוכחות שבמשנה תורה, ולא לכל משנה תורה. אך הטעמים שיביא בסמוך, כוחם יפה לכל ספר משנה תורה, ולא רק לפרשה אחת במשנה תורה. וצ"ע. (49) כי רק הקרוב אל הדבר יכול לאחד את הדבר. דוגמה לדבר; בנצח ישראל פמ"ד [עמוד תשנג] ביאר שיעקב אבינו מאחד את השבטים, וכלשונו שם: "כי האחדות הוא... שהחלקים נעשים אחד על ידי דבר המאחד אותו. כמו שהוא הענין באדם, שיש לאדם איברים מחולקים, וכולם הם מתאחדים על ידי הנשמה הנבדלת... כנגד זה הם י"ב שבטים גם כן, והם מתאחדים על ידי יעקב אביהם, שהוא אביהם, ועל ידו הם אחד". הרי שמחמת היות יעקב אביהם של השבטים, יש בידו לאחדם. דוגמה נוספת; המאפיין את המלך הוא היותו המאחד את העם, וכפי שכתב בגו"א במדבר פכ"ח אות יא [ד"ה אמנם כאשר]: "כי המלך הוא המקשר את מלכותו עד שהכל אחד... כי אין אחדות אלא למלך... ועל ידו יתקשרו הכל להיות כלל אחד". ועוד מאפיין למלך הוא שמלכותו חלה רק על הדומה, וכפי שכתב בפחד יצחק ר"ה מאמר יא [אות טו]: "השם מלוכה לא יונח אלא על הדומה. שכן אריה נקרא מלך החיות [חגיגה יג:], מפני שגם הוא חיה. אבל אם האדם שליט על החיות, אינו אלא מושל ולא מלך, מפני שאין האדם מסוג הבעל חי... מדת המלוכה דורשת דוקא את ההשתייכות לסוג אחד". ושני מאפיינים אלו תלויים זה בזה; רק מפני שהמלכות חלה על הדומה ועל השייך, ממילא יש בידו של המלך לאחד את עמו לחטיבה אחת. (50) הרי שמבאר ש"לשון יחיד" מכוון לכלל ישראל, ולא לכל יחיד ויחיד. וכן ביאר הגר"א באדרת אליהו ר"פ נצבים, וז"ל: "'והתברך בלבבו לאמר שלום יהיה לי כי בשרירות לבי אלך' [דברים כט, יח]. ביאורו, מפני שרז"ל אמרו [מגילה לא:] בתוכחה ראשונה אין רשאי להפסיק, מפני שבלשון רבים נאמר. ובתוכחה השניה רשאי להפסיק, מפני שבלשון יחיד נאמר. פירוש, שבלשון רבים נאמר, וקאי על כל יחיד ויחיד. והשניה בלשון יחיד נאמר, והוא על כלל ישראל כאחד. וזה הוא אומרו [דברים כט, יח] 'והיה בשמעו את דברי האלה הזאת' השניה, הנאמר בלשון יחיד על כלל ישראל. 'והתברך בלבבו לאמר שלום יהיה לי' [שם], הלא אני יחיד, ולא נאמר רק על כלל ישראל. לכך נאמר [שם פסוק כ] 'והבדילו השם לרעה', כיון שפירש עצמו מכלל ישראל". וכן כתב בגו"א שמות פ"כ אות ח שעשרת הדברות נאמרו בלשון יחיד, כי מדובר לכל כלל ישראל, וראה שם הערה 80. ובמנחות סה: דרשו על הפסוק [ויקרא כג, טו] "וספרתם לכם" ש"תהא ספירה לכל אחד ואחד". ואילו הפסוק "וספרת לך" [ויקרא כה, ח] - הנאמר אודות ספירת יובלות - דרשו שהוא נאמר על בית דין [תו"כ שם]. וכל זה מורה שלשון יחיד מוסב על הכלל, ולשון רבים מוסב על כל יחיד ויחיד. אמנם בגו"א שמות פט"ו אות ז כתב שהואיל ושירת הים נאמרה בלשון יחיד, "אם כן על כל אחד ואחד, ואפילו על השפחה, נמי מדבר". וראה שם בהערה 38. והרמב"ן שמות כ, א, ביאר שעשרת הדברות נאמרו בלשון יחיד יען "כי עם כל אחד ידבר, ולכל אחד יצוה, שלא יחשבו כי אחר הרוב ילך, והיחיד ינצל עמהם". וצ"ע בכל זה. (51) ארבעה חומשים ראשונים. (52) כי כבר נתבאר למעלה שהתורה היא עצם החבור של האדם אל ה' [ראה הערה 42]. והרי הדומה מתחבר אל הדומה [ראה למעלה פ"ט הערה 26]. ולכך כאשר הקב"ה מדבר דברי תורה אל ישראל, בהכרח שדיבורים אלו יהיו מכוונים אל הצד השוה שבין האדם וה', וזהו החלק השכלי שבאדם. [והפחד יצחק פסח, מאמר טו, אות ב כתב: "בלשונו של המהר"ל 'שכל' הוא כינוי לנפש האלקית".] ועוד, שדביקות האדם בה' נעשית על ידי השכל, וכמבואר בח"א לקידושין מ. [ב, קמ.], שכתב: "כי השכל יש לו קישור בו יתברך". ובגו"א בראשית פ"ט אות יד כתב: "ודע, כי השכל הוא הדבוק בה' יתברך". ובנתיב התורה פ"ג [א, טו.] כתב: "כי האדם דבק בעליונים... וחבור זה ע"י השכל, כי בלא השכל אין לאדם חיבור לעליונים כלל... והדביקות אשר לאדם בעליונים כאשר הוא שכלי". ובח"א לסוטה ג. [הוצאת כשר] כתב: "כי הדיבוק [בהשי"ת] ע"י השכל, אשר מקשר אותו בבוראו עד שלא יפרד ממנו". והואיל והתורה יוצרת דביקות האדם בה', בהכרח שדביקות זו עוברת דרך השכל. וראה הערה 107. (53) וסוף התורה עוסק בקבלת התורה, "כי המקבל מקבל בסוף, כאשר גמר הנותן את גזרת דבריו, ואז המקבל מקבל" [לשונו למעלה (ד"ה ולפיכך התורה)]. (54) כפי שביאר למעלה ס"פ כד: "והבן הדברים האלו מאד איך בארו תשובת השאלה אשר אמרנו, כי באיזה צד ובחינה ראויה התורה אל התחתונים, הוא האדם. ולפי מה שהיו חושבים כי אין ראוי לאדם התורה, שהיא שכל עליון. והדבר הזה הוא הפך זה, כי התורה שהיא שכל עליון, צריך שיהיה לה נושא גשמי. וכמו שהוא ענין צלם אלקים שנמצא באדם, שאינו למלאכים, והוא לאדם. כי צריך אל צלם הזה מקבל גשמי. וכמו שהצלם צריך שיהיה לו מקבל גשמי, כך צריך לכל דבר שהוא עליון לגמרי מקבל שהוא גשמי. והבן הדברים האלו, ואין להאריך בזה יותר, כי אלו דברים עמוקים מאד". וקודם לכן [ד"ה ואז אמר] כתב: "כי כמו האדם אשר יש לו המעלה העליונה שהוא נברא בצלם אלהים, והצלם הזה מקבל אותו גוף הגשמי. וכך התורה בעצמה, עם מעלתה העליונה על כל, הרי היא נתלית ועומדת בדברים הגשמיים, הם המצות המעשיות. וכמו שאין למלאכים הצלם האלהי שיש לאדם, כי הצלם הזה לפי מעלתו העליונה צריך אליו נושא, והוא גוף האדם, שהוא נושא לצלם הזה. והמלאכים שאין להם נושא מקבל, רק האדם שיש לו הגוף, יש לו נושא מקבל, לכך הוא מקבל הצלם הזה. וכן התורה, לפי מעלת השכל הזה, צריך לזה נושא גשמי, הוא האדם. כי מפני שהמצות כל כך הם שכליים, אין עומדים בעצמם, רק צריך שיהיה להם מקבל גשמי, כמו שהוא בצלם אלהים שבו נברא האדם, שלא נתן למלאכי השרת, למעלת ודקות הצלם הזה צריך אליו נושא מקבל". ולמעלה פכ"ה [ד"ה לכך היה] כתב: "כי הגוף הוא מוכן לקבל מדרגת השכל... כי אי אפשר לתורה רק שיהיה לה מקבל גשמי. ומעלת השכל אי אפשר שלא יהיה בלא מקבל כלל, רק צריך לו מקבל גשמי". וכבר נתבאר למעלה [פ"ג הערה 5, פי"ב הערה 12, פכ"ד הערה 64, ופל"ג הערה 37] שהמלאכים אינם בגדר "מקבלים". (55) שביאר עד כה שלשה הסברים מדוע משנה תורה הוא כנגד צד המקבל; (א) הקבלה היא בסוף [ד"ה ולפיכך התורה]. (ב) התורה היא עצם הברית, כאשר צד אחד מונח בידי מקבל הברית [ד"ה ועוד תדע]. (ג) הקבלה מיוחדת לחומרי המקבל. (56) בהמשך הפרק, ובפרקים מד, מה. (57) וצרף לכאן את מאמרם [ב"ר ו, ט] "ספר משנה תורה היה סיגנון ליהושע. בשעה שנגלה עליו הקב"ה, מצאו יושב וספר משנה תורה בידו". והרי אמרו [ב"ב עה.] "פני משה כפני חמה, פני יהושע כפני לבנה", וכתב על כך בדר"ח פ"א מ"א [יט:]: "רק יהושע נחשב מקבל מיוחד אל משה... וידוע כי הלבנה מקבלת הזוהר מן החמה, ולפיכך המקבל המיוחד למשה הוא יהושע". וכן הוא בגו"א בראשית פי"ז סוף אות ג. ולכך מחוור הוא עד למאוד מדוע ספר משנה תורה מסוגנן ליהושע, כי ספר המקבלים שייך למקבל המיוחד. (58) לשונו בגו"א שמות פ"כ אות יד [ד"ה אבל]: "דודאי מילתא שהוא שינוי טעם או תוספות מה שנמצא בדברות אחרונות, אין זה קשיא, דוראי משנה תורה לאוסופי אתא, אבל סוף סוף עיקר הדיבור קיים, רק שהשינוי הוא בתוספות. ובזה אין קשיא למי שיודע ענין משנה תורה, שאמרו 'משנה תורה לאוסופי קאתי'". ובגו"א דברים פ"ה אות ג [ד"ה אבל] כתב: "משנה תורה ודאי לאוסופי אתא, ולפיכך לא קשיא בכל דבר שהוסיף בדברות שניות על דברות ראשונות". (59) לשון הפסוקים שם: "לא תעשה לך פסל כל תמונה אשר בשמים ממעל ואשר בארץ מתחת וגו' לא תשתחוה להם ולא תעבדם וגו'". (60) פירוש - כאשר כתיב "וכל תמונה", אזי אין מלים אלו מפרשות את הרישא "לא תעשה לך פסל", אלא הן מצטרפות לרישא כחטיבה אחת, והוזכרה כאן אזהרה אחת ארוכה, הפותחת ב"לא תעשה" ומסתיימת ב"וכל תמונה". (61) תוספת" - הוספת ביאור ל"לא תעשה לך פסל", שמבאר באיזה פסל איירי. (62) "פירוש, לא תעשה לך פסל של כל תמונה" [חזקוני שמות כ, ד]. (63) ואין "וכל תמונה" ביאור לרישא "לא תעשה לך פסל", אלא הוא עומד לעצמו, ונאסר בפסוק שני דברים; פסל, וכל תמונה. (64) פירוש - הפסוק שלאחריו [פסוק ט] "לא תשתחוה להם" מוסב על לפניו, אך לא על לפני פניו. והואיל וכאשר נאמר [פסוק ח] "וכל תמונה" הוזכרו בפסוק שני דברים ["פסל", "וכל תמונה"], הרי "לא תשתחוה" יהיה מוסב על הדבר השני שהוזכר בפסוק ח ["וכל תמונה"], ולא על הדבר הראשון ["פסל"]. (65) לא מצאתי המקום שבהמשך הספר יבאר עוד ענין זה. ובגו"א דברים פ"ה אות ג [ד"ה ולא] סלל לו דרך אחרת בישוב שוני זה, וז"ל: "ולא מצאתי שום דבר בדברות ראשונות שלא נכתב בדברות שניות, רק שכתב בדברות הראשונות 'וכל תמונה', ובדברות שניות 'כל תמונה'. וחסרון זה הוא להוסיף, שלא תאמר שאינו חייב אלא אם יעשה פסל וכל תמונה, לכך כתב בדברות השניות 'לא תעשה לך פסל כל תמונה', כל אחד בפני עצמו". (66) כי בדברות הראשונות נאמר [שמות כ, ה] "על בנים על שלשים וגו'", וכמובא בתחילת הפרק. (67) הולך לבאר שתוספת הוי"ו בדברות השניות ["ושלשים"] באה להורות שהדורות מצטרפים להדדי על ידי וי"ו החיבור, ולא תאמר שכל דור ודור עומד לכשעצמו, וכפי שאכן ביאר הרמב"ן, ויובא בסמוך. (68) פירוש הו"א זו - הקב"ה מעניש את הדורות הבאים [ולא את החוטאים עצמם] כאשר האבות לא הרשיעו כל כך, ועדיין לא נתמלא סאתם [רש"י בראשית טו, טז], ולא היה עדיין מקום להענישם, ולכך יום הפקודה נדחה לדורות הבאים. ולפי זה הענשת הדורות הבאים ["על בנים על שלשים וגו'"] תיעשה באבות שלא חטאו כל כך. אך בבעלי עבירה חמורים, שנתמלא סאתם, כל העונש ינתן באותו הדור עצמו, ואין צורך להמתין לדורות הבאים כדי שהעונש יעשה. (69) ולפי זה הפסוק בא להורות עד כמה דורות העונש יכול להדחות. שכאשר לא נתמלא סאת הדור הראשון, העונש ידחה לדור השני. ואם עדיין לא נתמלא סאתם, אזי ידחה העונש לדור השלישי שלאחריו. ואם עדיין לא נתמלא סאתם, אזי ידחה העונש לדור הרביעי. ועד לדור הרביעי הקב"ה מאריך אף וגביה מדיליה. מתוך שדילג כאן על "שלשים" [שנקט בבנים, בני בנים, ורבעים], משמע שסובר ש"שלשים" הם בני בנים, וכשיטת הרמב"ן בשמות כ, ה. וכן כתב בנתיב התשובה פ"ו [ד"ה ובפרשת יתרו]. אמנם בסמוך כתב "וכאשר יאמר 'על שלשים', כל שכן שפוקד על בני בנים", ומכך משמע ש"שלשים" לחוד, ו"בני בנים" לחוד, וזה כדעת הראב"ע שהובא שם. וכן למעלה פל"ח ביאר כדעת הראב"ע. וראה שם הערה 109. וצ"ע. (70) לשון הרמב"ן: "והנכון בעיני שיאמר כי הוא פוקד העון אשר עשה האב על בניו ומכריתם בעון אביהם... וכן יפקוד אותו על שלשים כשלא יהיה עונם שלם בב' הדורות, כענין [בראשית טו, טז] 'כי לא שלם עון האמורי עד הנה'. ופעמים יפקוד עון כלם על הרבעים שנתמלא סאתם ויכריתם. אבל דור חמישי לא יענש הבן בעון אביו הראשון". ולדעת המהר"ל, תוספת הוי"ו של משנה תורה באה לאפוקי מהבנה זו. (71) לשון הרמב"ן שם: "והוסיף במשנה תורה 'ועל שלשים ועל רבעים לשונאי', כטעם 'או'". ופירושו, כי לפי דעת הרמב"ן לעולם רק דור אחד סופג את העונש, ולא שני דורות או יותר. ורשימת הדורות בפסוק באה להורות עד איזה דור ניתן לספוג את העונש. אך לעולם העונש לא ישתרע מעבר לדור אחד. ולכך כאשר התורה חיברה שני דורות להדדי ["על בנים ועל שלשים"] בהכרח שלא איירי בוי"ו החיבור, אלא בוי"ו החילוק, ו"או" "או" קאמר. אמנם המהר"ל ילמד שלאפוקי מהבנה זו נכתב במשנה תורה "ושלשים", כדי להורות שאיירי בחיבור הדורות, וממילא הפסוק מתפרש באופן אחר לגמרי, וכפי שיתבאר בסמוך. (72) פירוש - הפסוק בא להורות עד היכן עונש הרשע יכול להגיע, שפעמים רשעות החוטא היא כה רבה, עד שדור אחד אינו מספיק להכיל את עונשו של החוטא, אלא יש צורך שהעונש ימשך לדורות הבאים. ולפי זה, כאשר התורה אמרה "רבעים", לפירוש המהר"ל מדובר שהחוטא הוא רשע בתכלית, ולכך עונשו משתרע עד לדור רביעי. ואילו לרמב"ן "רבעים" מורה שהחוטא אינו רשע כל כך, כי רק בדור רביעי נתמלא סאתו. (73) כי למהר"ל מתבאר שככל שרשימת הדורות מתארכת, כך מתעמקת יותר רשעותו של החוטא. ועונש הדור המאוחר כולל בתוכו את עונשי הדורות שלפניו, בבחינת "בכלל מאתים - מנה". אמנם לרמב"ן מתבאר, שככל שרשימת הדורות מתארכת, כך מתבאר יותר שסאת החוטא רחוקה מלהתמלאות, ועונש הדור המאוחר מורה שהדור שלפניו לא נענש כלל, כי עדיין לא נתמלאה סאתו. (74) למעלה ס"פ לח [ד"ה ובפרק זה בורר], וז"ל: "ובמדרש 'פוקד עון אבות על בנים'. משל לד' דיוטות, זו למעלה מזו. בזו יין, ובזו שמן, ובזו דבש, ובזו מים. נפל דליקה באחת מהן, מכבות זו את זו. אבל אם היו כולם של שמן, נפלה דליקה באחת מהן, כולן נשרפות. כך בזמן שהם מוסיפים כמעשה אבותיהם דור אחר דור, הם נדונים. אבל אם הם מסורגים, דור אחד צדיק ואחד רשע, 'לא יומתו אבות על בנים ובנים לא יומתו על אבות' [דברים כד, טז]. באותה שעה שמח משה, חס ושלום אין בישראל קוצץ בן קוצץ, עד כאן". (75) ובביאור הדבר, ראה דבריו למעלה ס"פ לח, שכתב: "ביאור זה, כי מה שהשם יתברך 'פוקד עון אבות על בנים', מפני שהבן הוא ענף ותולדות האב, והוא כרעיה דאבוה, מתאחד עמו, וכאילו היה דבר אחד, כי התולדה בכח האב. ולפיכך כאשר בא עונש על האב, שהוא התחלה, נמשך העונש אל הכל שהוא מתאחד עמו. אבל כאשר הבן נבדל מן האב, שהאב רשע, וזה צדיק, הרי הוא נבדל ממנו. ואף אם היה בנו של הצדיק, שהוא מפסיק - רשע גמור, הרי יש כאן הבדל, שאינו מתאחד בן צדיק עם הרשע. ומכל שכן הצדיק שאינו מתאחד עם הרשע, והוא נבדל ממנו, ועומד לו זכותו של עצמו". (76) כי הוי"ו של "ושלשים" אינה מתפרשת כ"או" [וכדעת הרמב"ן], אלא כוי"ו החיבור, המקשרת את הדורות להדדי, וכפי שהתבאר. (77) ופסוק זה נאמר לאחר עשרת הדברות שהוזכרו במשנה תורה. ומכך משמע שישנו שויון גמור בין דבר ה' בעת אמירת הדברות, לבין אופן כתיבתם במשנה תורה. ואילו כאן נתבאר שהנכתב במשנה תורה כולל בתוכו גם תוספת ביאור, שלא היה בעת אמירת הדברות מפי הקב"ה. (78) לעומת דברות ראשונות שאמר בהן [שמות כ, ו] "ולשומרי מצותי". (79) כי נקט בלשון נסתר. וזה תואם לדברות אחרונות, שבהם תפיסתו של משה ניכרת יותר, ולכך מדבר בלשון נסתר, כי הדבורים עוברים דרך משה רבינו. מה שאין כן בדברות הראשונות, הרי איירי בדבר ה' ללא תוספת ביאור, ולכך איירי בלשון נוכח. ונקודה זו תתבאר יותר בהמשך. (80) כי לא נאמר "לא תשא את שמי לשוא". (81) ולא נאמר "כי לא אנקה את אשר ישא שמי לשוא". (82) של שבת, וכהמשך הפסוק "וינח ביום השביעי על כן ברך ה' את יום השבת ויקדשהו", שכל זה לשון נסתר. ואף הדבור שלאחריו, העוסק בכיבוד הורים, נאמר בלשון נסתר; "למען יאריכון ימיך על האדמה אשר ה' אלקיך נותן לך", ולא נאמר "על האדמה אשר אני נותן לך" [שמות כ, יב]. (83) ריש פרק כא [ד"ה ומה שאמר], וז"ל: "ומה שאמר בפרק בתרא דמכות [כג:] תרי"ג מצות נאמרו למשה מסיני, שנאמר [דברים לג, ד] 'תורה צוה לנו משה', 'תורה' בגימטריא תרי"א, 'אנכי' ו'לא יהיה לך' [שמות כ, ב-ג] מפי הגבורה שמענום, עד כאן. ויקשה לך, למה שמעו 'אנכי' ו'לא יהיה לך' מפי הגבורה. ודבר זה בודאי ראוי שיהיה כך, כי בדבור 'אנכי' הוא שקבלו השם יתברך לאלוה. וכן 'לא יהיה לך', שלא יהיה להם אלוה זולת השם יתברך. שאם היה להם אלוה זולת השם יתברך, היו מבטלים מלכותו יתברך חס ושלום. והנה דבר זה שהוא קבלת מלכותו עליהם אינו לכל יחיד ויחיד, רק לכלל ישראל. שאין השם יתברך מיחד שמו יתברך על יחיד לומר 'אנכי ה' אלהיך', רק על כל האומה. ואי אפשר לומר באלו שתי מצות שהמצוה היא לכל יחיד ויחיד בעצמו. שאין השם יתברך מלך על יחיד, שאין מלך בלא עם. ולפיכך באלו ב' דברות, שהם לכלל ישראל ביחד, היה במה שהם עם אחד, והשם יתברך מלך עליהם, ובכלל זה משה עם כל ישראל, ומשה נכלל עמהם. רק שאר הדברות אינם מצד שהם כלל אחד". (84) כמבואר בהערה הקודמת. ובירושלמי ברכות פ"א ה"א אמרו "מפני מה קורין פרשיות קריאת שמע בכל יום, מפני שעשרת הדברות כלולין בהן; 'אנכי ה' אלקיך' - 'שמע ישראל ה' אלקינו' [דברים ו, ד]". והרי מבואר במשנה [ברכות יג.] שפרשה ראשונה של שמע עוסקת בקבלת עול מלכות שמים. א"כ הוא הדין לפסוק "אנכי". וראה רמב"ן שמות כ, ב שכתב: "וזו המצוה ["אנכי"] תקרא בדברי רבותינו קבלת מלכות שמים". ובהשגות הרמב"ן לספר המצות ל"ת ה כתב: "וקבלת המלכות הזה שקבלו בסיני הוא באמת מדבור 'אנכי'". וראה למעלה פכ"ח הערה 40, ופמ"ב הערה 4. (85) לשונו בסמוך: "כי שני הדבורים שהם קבלת מלכותו יתברך, זה היה לנוכח לישראל, כי זהו עצם קבלת מלכות הקב"ה עליהם, ולכך היה הדבר לנוכח". ופירושו, כי קבלת מלכות היא עצם הקשר והחבור בין המלך לעם. וברור שכל קשר וחבור בין שנים מחייב יחס של "נוכח", ולא יחס של "נסתר". ויש בזה הטעמה מיוחדת. כי מצאנו במיוחד ובמסוים שמלכות נראית לעיני העם. וכמו שכתב רש"י [שמות יט, ט] שישראל ביקשו בתחילה שה' יאמר להם את עשרת הדברות בעצמו, וכלשונו: "תשובה על דבר זה שמעתי מהם, שרצונם לשמוע ממך. אינו דומה השומע מפי שליח לשומע מפי המלך, רצוננו לראות מלכנו". ובתפילת ערבית אומרים "ומלכותך ראו בניך". ובקדושת שחרית של שבת אומרים "ועינינו תיראנה מלכותך". וכן נאמר [ישעיה לג, יז] "מלך ביפיו תחזינה עיניך". וראה נצח ישראל פי"ז הערה 108. ולכך ברי הוא שקבלת מלכות צריכה להיות לעיני הנמלכים, ובלשון נוכח. ואף בקריאת שמע, כתב הגר"א [מובא בסדור הגר"א עמוד 101], ש"שמע" הוא ראשי תבות ל"שאו מרום עיניכם וראו מי ברא כל אלה" [ישעיה מ, כו]. הרי שבכל קבלת מלכות ישנה ראית מלכות. ובפחד יצחק שבת, מאמר יג, אות י, כתב: "סגנונה של הראיה הוא סגנון הנוכח דגוף שני... המגע החושי אומר: 'אתה'". (86) וכמו [ויקרא כו, ג] "אם בחוקותי תלכו ואת מצותי תשמורו וגו'", וכל המשך הפרשה שם. וכן [במדבר טו, מא] "אני ה' אלקיכם אשר הוצאתי אתכם מארץ מצרים וגו' אני ה' אלקיכם". ומדוע אף שאר הדברות לא ינוסחו בלשון נוכח. (87) חידוש גדול נמצא בדברים אלו. והוא, שישנו הבדל בין דבורי ה' שנאמרו למשה בעשרת הדברות, לבין דבורי ה' שנאמרו למשה בשאר התורה. והבדל זה מתבטא בכך שדבורי ה' בעשרת הדברות - בלשון נסתר נאמרו. ואילו דבורי ה' בשאר התורה - בלשון נוכח נאמרו. ואע"פ שאידי ואידי נאמרו דרך משה רבינו, מ"מ בעשרת הדברות "היה הדבור בא מן השם יתברך" [לשונו להלן]. מה שא"כ בשאר התורה, אע"פ ששכינה מדברת מגרונו של משה [ראה הערה 37], מכל מקום "היה הדבור על ידי משה". ונמצינו למדים שישנן שלש דרגות בדבר; (א) דבורי ה' בעשרת הדברות. (ב) למטה מכך דבורי ה' למשה בשאר התורה ["ה' יתברך שם הדבור בפיו" (לשונו למעלה ד"ה ולפיכך כל)]. (ג) למטה מכך ספר משנה תורה, ש"היה משה מדבר מעצמו, כמו השליח שמדבר כאשר ציוה לו המשלח" [לשונו שם]. ודברים אלו צריכים ביאור. ונראה לבאר זאת על פי דבריו למעלה ר"פ לה, שכתב שם: "והנה יש לבאר, למה נתנה התורה בסיני בשני פנים; עשרת הדברות מפי השם יתברך לישראל, ושאר תורה נאמרה על ידי משה... כבר בארנו כי התורה מן השמים מתחייב מצד המופתים אשר זכרנו למעלה; האחד, שלא יתכן כלל שלא יבא גזרה ומצוה מן השם יתברך - אשר הוא העלה, על האדם - שהוא העלול. שאם לא כן, יהיה האדם ברשות עצמו, ודבר זה לא יתכן, כי אם שיקבל עליו עול העלה, ויהיה ברשות העלה... המופת השני, שלא יושלם האדם, כי צריך הוא השלמה על כל פנים... וכנגד אלו שתי בחינות המחולקות, היו עשרת הדברות ושאר מצות התורה. כי עשרת הדברות, במה שיש מצוה וגזרה מן השם יתברך אל האדם, שהוא העלול, ולענין זה היו עשרת הדברים. כי אלו עשרת הדברים במה שיש גזרה ומצוה מן העלה אל העלול, ולא יהיה העלול ברשות עצמו... כי עשרת הדברות הם חבור העלה והעלול. ולכך היו שני לוחות; האחד כנגד העלה, והשני כנגד כנגד העלול. אבל שאר דברי תורה אינם רק להשלמת האדם, וזהו כנגד המופת השני שיחויב תורה מן השמים, שיהיה האדם מושלם. ולכך לא היה צריך שישמעו שאר התורה". וכן כתב למעלה ס"פ טז [ד"ה וכנגד אלו]. ומבואר מכך שאע"פ שנתבאר בפרק זה שיש בתורה שני צדדים: צד נותן וצד מקבל, וארבעה החומשים הראשונים הם כנגד צד הנותן, וחומש דברים הוא כנגד צד המקבל; מ"מ ב"צד נותן" גופא ישנן שתי בחינות: (א) הכנסת העלול לתוך רשות העלה, וקבלת מלכות העלה [עשרת הדברות]. (ב) השלמת העלול מחסרונותיו. הבחינה הראשונה יכולה להאמר רק על ידי הקב"ה, וישראל שומעים הדבר מפיו יתברך. ואילו הבחינה השניה הגיעה לישראל דרך משה רבינו [שאר התורה]. וכאן מנהיר חידושו של המהר"ל, שהואיל והבחינה הראשונה היא לחלוטין מצד העלה, וכל כלה צורך גבוה, לכך דיבורים אלו נבחנים מצד הקב"ה בלבד. והואיל והקב"ה נבדל מהאדם, ונסתר מצד עצמותו [ראה הערה 30], לכך עשרת הדברות [מהדבור השלישי ואילך] נאמרו בלשון נסתר. מה שאין כן בשאר התורה, שאע"פ שגם היא כנגד צד הנותן [בד' חומשים ראשונים], אך מ"מ יש בה התייחסות למקבל ולהשלמתו. ומחמת כן, דבורים אלו אינם נבדלים לגמרי מן האדם [שהרי נאמרו על ידי משה], ולכך הם מסוגננים בלשון נוכח. ודו"ק. (88) פירוש - המלים האחרונות של הדבור השני ["ולשומרי מצותי"] דבוקות לדבור השלישי ["לא תשא"] הבא בעקבותיהן. (89) ובסמוך יבאר מדוע רק בדברות האחרונות נכתב "מצותו", ולא בדברות הראשונות, אע"פ שבשתיהן מלים אלו סמוכות לדבור "לא תשא". (90) לשון הרמב"ן [שמות כ, ז]: "והנה לשון הכתוב הזה [בדבור השלישי] 'את שם ה' אלקיך', כאילו משה ידבר. וכן בכל הדברות אחרי כן. ובשנים הפסוקים הראשונים השם ידבר; 'אנכי', 'אשר הוצאתיך', 'על פני'... ומפני זה אמרו רבותינו ז"ל 'אנכי' ו'לא יהיה לך' מפי הגבורה שמענום, שהם עיקר הכל". (91) כן הקשה הרמב"ן על עצמו שם, והביא קושיא זו בשם הראב"ע [שמות כ, א]. וראה מה שישב שם לפי דרכו. (92) וחז"ל ייחדו את הדבור על שתי הדברות הראשונות ["'אנכי' ו'לא יהיה לך' מפי הגבורה שמענום"], לא משום שנכתבו בלשון נוכח, אלא משום שתוכנן מורה על נוכחות כלפי ישראל [קבלת מלכותו יתברך]. וא"כ, לרמב"ן כתיבת שתי הדברות הראשונות בלשון נוכח היא הסבה שחז"ל אמרו שדברות אלו מפי הגבורה שמענום; ואילו למהר"ל, כתיבת הדברות הראשונות בלשון נוכח היא הסימן המורה על מהותן של דברות אלו [קבלת מלכותו יתברך], ומהותן מחייבת שישראל ישמעו דברות אלו מפי הגבורה. (93) פירוש - ישנה וי"ו החבור בין דבור ודבור בחמש הדברות האחרונות שבמשנה תורה ["ולא תנאף", "ולא תגנוב", ולא תענה", "ולא תחמוד" (דברים ה, יז- יח)], מה שאין כן בחמש דברות האחרונות שבספר שמות. (94) פירוש - גם חמש הדברות הראשונות [שבלוח הראשון] שבמשנה תורה מתחברות להדדי, אע"פ שאין ביניהן אות וי"ו שיחברן, וכפי שיבואר להלן ר"פ מה. ולכך יש ענין שלא יווצר חייץ והפרדה בתוך הדברות האחרונות עצמן, וכמו שיבאר. (95) פירוש - הדברות שבמשנה תורה מתחברות להדדי במיוחד, וכפי שיבואר להלן פרק מה. ואם שתי הדברות הראשונות היו כתובות לחלוטין בלשון נוכח, ומהדבור השלישי ואילך הדברות הרי הן בלשון נסתר, היה נוצר חייץ בתוך הדברות עצמן, כאשר השתים הראשונות חולקות מקום לעצמן, לעומת השמונה דברות האחרונות. ובכדי לגשר בין שתי הדברות הראשונות לבין שאר הדברות, נכתבו המלים האחרונות של הדבור השני ["ולשומרי מצותו"] בלשון נסתר [וכלשון שנכתבו שמונה הדברות האחרונות], ובכך הדברות מקושרות להדדי. (96) מתכון בזה לשני שנוים; בדברות הראשונות נאמר [שמות כ, י] "לא תעשה כל מלאכה אתה וגו' ובהמתך וגרך אשר בשעריך", ולא נאמר "וכל בהמתך", וכן לא נאמר "שורך וחמורך", לעומת הדברות האחרונות שנאמר בהן "ושורך וחמורך וכל בהמתך". (97) "ללימוד שלהם" - להבנת הנאמר בהן. (98) פירוש - שורו וחמורו קרובים בגדרם לגדר עבדו ואמתו, וכמו שמבאר. ולכך שורו וחמורו יצאו מגדר שאר בהמות, ומתקרבים לגדר של עבדו ואמתו. ולשון הפסוק [דברים ה, יד] הוא "ויום השביעי שבת לה' אלקיך לא תעשה כל מלאכה אתה ובנך ובתך ועבדך ואמתך ושורך וחמורך וכל בהמתך וגרך אשר בשעריך למען ינוח עבדך ואמתך כמוך". (99) וביאר רש"י שם "ולשורי שדי - שהוא עיקר של שדה". והשדה היא מקור חיותו של האדם. הרי שהשור מתייחס לחיות האדם. ובגו"א דברים פכ"ב אות ט כתב: "ואם יקיים מצות התליות בשדה, יזכה עוד לשור וחמור, שהם גם כן צריכין ליישוב העולם. שכך אמר רבי יוסי 'מעולם לא קריתי לשורי שורי, רק קריתי לשורי שדי', מפני שהוא צריך לאדם לצורך חיותו וקיומו בישוב העולם". וראה להלן פמ"ה הערה 67. (100) מבלי להזכיר "שורך וחמורך". (101) פירוש - ואל תתרץ שלכך לא נכתב "שורך וחמורך", כי הם באותו גדר ממש של "עבדך ואמתך", כי אין הם בגדר זהה ל"עבדך ואמתך". ולכך אם היה נאמר "עבדך ואמתך וכל בהמתך" היתה בכך השמטה גלויה ל"שורך וחמורך"; כי אין השור והחמור מגיעים לכלל "עבדך ואמתך", ומאידך אין הם בגדר "וכל בהמתך", אלא חשובים מהן. (102) פירוש - בדברות הראשונות לא נקט בדברים שהם צרכי האדם [שאם כן היה מזכיר שור וחמור], אלא נקט בדברים החשובים שיש לאדם, וכלשון הפסוק "אתה ובנך ובתך עבדך ואמתך ובהמתך וגרך אשר בשעריך". וצ"ב, שלהלן פמ"ה [ד"ה ומה שהוסיף] כתב "עיקר החשיבות הוא הבית והאשה, עבד ואמה, ושור וחמור, שהם בריות חשובים בעצמם", ואילו כאן מבאר שאין השור והחמור בגדר חשובים. וראה שם הערה 65. (103) פירוש - בדברות הראשונות, החשיבות [ולא הצורך] היא הקובעת. ולכך כל הבהמות הוזכרו בתיבה אחת, כי חשיבות הבהמות שוה היא להדדי, ותיבת "בהמתך" משותפת לכל הבהמות עד כמה שנוגע לחשיבותן. מה שאין כן אם היה מדובר בצורך בבהמות, בזה שפיר היה מקום לחלק בין שור וחמור, לבין שאר בהמות. אך אין לחלק ביניהן בנוגע לחשיבות הבהמה, כי כל הבהמות נסקרות בסקירה אחת מבחינת חשיבותן. ולהלן פמ"ה [ד"ה והוסיף בדברות אחרונות] חזר על דבריו כאן. (104) פרק לה [ד"ה וביאור זה]. (105) וכפי שנשתברו הלוחות הראשונות, וכמבואר למעלה פל"ה [ד"ה וביאור זה], וז"ל: "ובמסכת בבא קמא בפרק הפרה [סוף נד:], שאל רבי חנינא בן עגיל לרבי חייא בר אבא, מפני מה בדברות הראשונות לא נאמר בהן 'טוב', ובדברות אחרונות נאמר בהן 'טוב'... הואיל וסופן להשתבר. מאי הוי, אמר רב אשי, חס ושלום פסקה טובה מישראל, עד כאן. וביאור זה כמו שאמרנו, כי הלוחות הראשונות לא היו ראויים לפי העולם הזה, ולכך לא נאמר בהן 'טוב'. כי מלת 'טוב' נאמר על המציאות, שהוא מציאות ראוי וטוב. ולכך תמצא בכל מעשה בראשית בכל יום ויום 'וירא כי טוב' [בראשית א, ד], לומר כי המציאות הוא ראוי וטוב. ולוחות הראשונים, מפני מעלתם לא היו ראויים לפי המציאות העולם הזה, ולכך אין ראוי שיהיה נכתב בהן 'טוב'. ואי אפשר לומר כי הלוחות הם לפי מדרגת העולם הזה, רק אם נאמר שהמקבלים הם ראויים אל הלוחות. שאם היו המקבלים במדרגת המלאכים, אז היו ראוים אל הלוחות. ולכך אם נאמר 'טוב' בלוחות הראשונות, שהיה מורה כי הלוחות הם לפי מדרגת עולם הזה לפי המקבלים. ואם היו משתברים הלוחות בשביל החטא, הרי פסקה טובה חס ושלום מישראל. כי מה שנשתברו הלוחות מורה כי אין לישראל המדרגה הראשונה שהיה להם כבר. והיה מורה שאין לישראל עוד אחר החטא המציאות הראוי, שמורה עליו לשון 'טוב'. אבל עכשיו שלא נאמר בהם 'טוב', ומורה זה כי הלוחות אינם לפי עצם מציאות העולם הזה, רק היו הלוחות במה שהיו ישראל במדרגת המלאכים כשקבלו התורה, אשר אותה המדרגה אינה ראויה לפי מציאות עולם הזה, והיו ישראל גם כן במדרגת המלאכים. וכשנשתברו עתה מפני החטא, לא פסק מישראל שם המציאות הראוי לעולם הזה, אבל פסקה מהן המדרגה שאינה ראויה למציאות עולם הזה, שהיו ישראל במדרגת המלאכים... ולכך דוקא בלוחות השניות, שהיו מעשה משה, והוא ראוי לפי מדרגת עולם הזה. ודבר שהוא ראוי לפי המציאות, נאמר בהן 'כי טוב'". וראה למעלה פכ"ג הערה 48. (106) כפי שהיה במתן תורה. וראה למעלה פל"א הערה 48. (107) כי הדומה מתחבר אל הדומה, וכמבואר בהערה 52. (108) כפי שביאר בח"א לב"ב נח. [ג, פד:]: "על האדם בלבד נאמר [בראשית א, כז] 'ויברא אלקים את האדם בצלמו בצלם אלקים ברא אותו'. ואדם אשר נברא בצלם אלקים, הוא כקוף בפני השכינה. כי אע"ג שצלם האדם צלם אלקי, מ"מ אינו נבדל לגמרי. ולכך האדם בפני השכינה, כמו קוף שהוא ב"ח. וכל ב"ח אין לו צלם אלקים, כך האדם בפני השכינה, שהוא יתברך נבדל מכל וכל". ובח"א לבכורות ח: [ד, קכא.] כתב: "ואין ספק כי השכל אינו נבדל לגמרי מכל וכל, שאם היה השכל נבדל לגמרי, לא היה נמצא עם האדם, שהוא בעל גוף. אבל במה שהשכל הוא עומד באדם, מזה נראה שאין השכל נבדל מכל וכל". (109) וכפי שלא נאמר "כי טוב" על מלאכת יום שני, "לפי שלא נגמרה מלאכת המים עד יום שלישי, והרי התחיל בה בשני, ודבר שלא נגמר אינו במלואו וטובו" [רש"י בראשית א, ז]. ולמעלה פי"ח [ד"ה ואמר] כתב: "ובשביל כך לא נאמר בשני 'כי טוב', שלא נאמר 'כי טוב' רק על דבר השלם, ודבר שאינו מושלם אינו טוב". ומעין זה כמבואר למעלה פי"ב [סד"ה ויקבל טוב], שכתב: "כל אשר נבדל מפחיתות החומר הוא טוב, שהרע הוא בחומר". וראה שם הערות 68, 71, פט"ו הערה 32, ופל"ז הערה 165. וראה בנתיב השלום פ"ב [א, רכה:] ששב וביאר ענין זה. (110) כפי שביאר למעלה פל"ה [ד"ה למה היו], וז"ל: "למה היו ישראל דומים [בעת מתן לוחות ראשונות], לאדם הראשון. כי באמת קודם שחטא האדם, והיה בגן עדן [בראשית ב, ח], לא היה אותה מדרגה שיהיה בגן עדן ראויה לעולם הזה, ואינה בכלל המציאות עולם הזה. עד שחטא וגרשו מגן עדן [בראשית ג, כג], והוסרה מדרגתו העליונה שאינה ראויה לעולם הזה, ונשאר על המדרגה הראויה לעולם הזה. וכך ישראל, קודם שחטאו היו ישראל במדרגה שאינה ראויה לעולם הזה, ומצד הזה נתן השם יתברך אל ישראל לוחות, כאשר היו במדרגת המלאכים. עד אחר שחטאו, והיה מדרגת ישראל כאשר ראוי לפי המציאות אשר ראוי לעולם הזה. ולכך דוקא בלוחות השניות, שהיו מעשה משה, והוא ראוי לפי מדרגת עולם הזה. ודבר שהוא ראוי לפי המציאות, נאמר בהן 'כי טוב'". וכן מבואר להלן ס"פ מד. (111) פירוש - נאמר "יאריכן" חסר וי"ו, לעומת הדברות הראשונות שנאמר שם [שמות כ, יב] "יאריכון" כתיב מלא. (112) שמו"ר א, לד "ימים של צער היו, לפיכך קורא אותן רבים". וביאר שם היפ"ת "כי המצטער נמרגיש מאוד בזמן, וזמן מעט יהיה רב בערכם". וראה בויק"ר יט, ו. וראה רמב"ן שמות ב, כג. (113) שנאמר שם "והיו בעיניו כימים אחדים באהבתו אותה". ובגו"א שם אות י ביאר שאע"פ שיעקב סבל רבות באותם ימים, מ"מ "היו לו כימים אחדים בשביל האהבה שהיה אוהב אותה, כאילו לא עבד". (114) כי חסרון הוי"ו מורה על חסרון ימים, שלא מדובר בימים מרובים, ולכך בהכרח איירי בימים טובים, כי ימים רעים לעולם הם רבים. ואודות חסרון וי"ו, הנה בתורה נאמר [בראשית כג, טז] שם "עפרן" חסר וי"ו, ופירש רש"י "חסר וי"ו, לפי שאמר הרבה, ואפילו מעט לא עשה". הרי חסרון הוי"ו מהפך רב למעט. (115) שנאמר [דברים ה, טז] "כבד את אביך ואת אמך כאשר צוך ה' אלקיך למען יאריכן ימיך וגו'". ואילו בדברות הראשונות לא נזכרו המלים "כאשר צוך ה' אלקיך". (116) כמבואר ברש"י דברים ה, טז: "כאשר צוך - אף על כבוד אב ואם נצטוו במרה". והרמב"ן שמות כ, יב כתב: "ולכך אמר במשנה תורה; 'כאשר צויתיך' בכבודי, כן אנכי מצוך בכבוד המשתתף עמי ביצירתך". (117) ס"פ מא, שכתב: "במכילתא [שמות טו, כה] 'שם שם לו חוק ומשפט'; 'חוק' זה שבת, 'משפט' זה כבוד אב ואם... למה נקרא כבוד אב ואם 'משפט'. אבל דבר זה כמו שאמרנו, כי הידיעה והשכל מחייב מצוה זאת יותר משאר כל המצות, לכך נקרא מצות כבוד אב ואם 'משפט'". (118) שהרי האזהרה היא תנאי מוקדם לכל חיוב עונש שבתורה, ומכשירה את המקבל לספוג את העונש ["לא ענש עונש הגוף אלא א"כ הזהיר" (לשון תוספות מכות סוף ד:)], כי "לא ענש אלא אם כן הזהיר" [סנהדרין נו:]. (119) פירוש - האזהרה מורה על חוזק המצוה, וככל שהמצוה מחוייבת יותר, כן אזהרתה מרובה יותר. והואיל ומצות "כבד" מחוייבת ביותר, שנקראת "משפט", לכך נאמרה בה אזהרה. ויסוד דברים אלו [אודות שאזהרה מתייחסת למקבל, ומורה על חוזק המצוה], נמצא בהקדמת הרמב"ן לספר דברים, וז"ל: "הספר הזה ענינו ידוע שהוא משנה תורה, יבאר בו משה רבינו לדור הנכנס בארץ רוב מצות התורה הצריכות לישראל... יזהיר המצות הנוהגות בהם פעם אחר פעם... רק להזהיר את ישראל ברוב אזהרות, כמו שיבאו בספר הזה בעניני עו"ג אזהרות מרובות זו אחר זו, ותוכחות וקול פחדים אשר יפחיד אותם בכל עונשי העבירות". הרי שהאזהרה מתקבלת אצל האדם, ונוהגת במיוחד ביחס למצות חמורות, וכמו עבודה זרה. (120) להלן פרקים מד, מה. 
(1) שבמשנה תורה המקבל הוא עיקר, וזקוק לתוספת ביאור, וכמו שנתבאר למעלה פמ"ג [ד"ה ולפיכך התורה]. (2) פירוש - חז"ל התעכבו על השוני של "זכור" לעומת "שמור", יותר מאשר ההבדלים שהוזכרו בפרק הקודם. ובגו"א דברים פ"ה אות ג ניסח תמיה זו בזה"ל: "תימה, דלמה אמרו יותר על אלו שני חלופים 'בדבור אחד נאמרו', ממה שאמרו על שאר חלופים". וכן העיר הרמב"ן שמות כ, ח. (3) כמבואר בפרק הקודם, שכל השנויים המנוים שם התבארו על פי היסוד ששונה חומש משנה תורה מארבעת החומשים הראשונים, בכך שהוא בא לתוספת על שאר חומשים. (4) אלא חסרון. וראה הערה 13. (5) ראה למעלה פמ"ג הערות 16, 17. (6) לשון הראב"ע שם: "וטעם 'זכור' שיזכור כל יום אי זה יום הוא מהשבוע, וכל זה בעבור שישמור יום השביעי שלא יעשה בו מלאכה. והנה טעם הזכירה היא השמירה. וכאשר אמר השם 'זכור' הבינו כל השומעים כי טעמו כמו 'שמור', כאילו בבת אחת נאמרו". (7) כפי שיבאר להלן. ושינוי הטעמים מורה על ש"זכור" לחוד, ו"שמור" לחוד, ולא שאיירי רק במלות שונות. ובגו"א דברים פ"ה אות ג [ד"ה אף] כתב: "דודאי חלוף זה [שבין טעמיה של שבת] הוא לפי עיקר הדברות; שבדברות ראשונות נאמר 'זכור יום השבת לקדשו'... אבל בדברות אחרונות שכתב 'שמור את יום השבת לקדשו'". וכן כתב למעלה פמ"ג [ד"ה אמנם מה]. (8) כמבואר בשבועות כ: להדיא ש"זכור" הוא עשה, ו"שמור" הוא לא תעשה. הרי יש הבדל בין "זכור" ו"שמור", ואינם דבר אחד כפי שביאר הראב"ע. וכן הרמב"ן [שמות כ, ח] ביאר שלכך חז"ל התעכבו על ההבדל של "זכור" ו"שמור" יותר משאר הבדלים, "כי זכור מצות עשה, צוה שנזכור יום השבת לקדשו ולא נשכחהו, ו'שמור' אצלם מצות לא תעשה. שכל מקום שנאמר 'השמר' 'פן' ו'אל' אינו אלא לא תעשה, יזהיר שנשמור אותו לקדשו שלא נחללהו, ואין ראוי למשה שיחליף דברי השם ממצות עשה למצות לא לא תעשה". וכן כתב למעלה פמ"ג [ד"ה אמנם מה], ושם הערה 18. (9) שבדברות השניות נאמר "שמור" בלי "זכור". (10) פירוש - בשבועות כ: חז"ל התעכבו לא רק על השנוי של "זכור" ו"שמור", אלא גם על שנוי נוסף; בדברות הראשונות נאמר [שמות כ, יג] "לא תענה ברעך עד שקר", ואילו בדברות השניות נאמר [דברים ה, יז] "ולא תענה ברעך עד שוא", ואמרו כל כך בשבועות כ: "'שוא' ו'שקר' אחד הן... דבדיבור אחד נאמרו". (11) רומז בזה לדחית דברי הרמב"ן, שהרמב"ן ביאר [שמות כ, ח] שחז"ל עמדו על השוני של "זכור" ו"שמור", כי זהו הבדל בולט ממצות עשה למצות לא תעשה. ועל כך העיר הגו"א דברים פ"ה אות ג [ד"ה אבל פירושו], וז"ל: "אבל פירושו [של הרמב"ן] לא יספיק, דהא במסכת שבועות [כ:] דרשו בדברות ראשונות נאמר [שמות כ, יג] 'לא תענה ברעך עד שקר', ובדברות שניות נאמר [פסוק יז] 'לא תענה ברעך עד שוא', לומר כי שוא ושקר דבר אחד. אף על גב דכאן אין לומר שהאחד לאו והשני עשה, אפילו הכי דרשו ש'בדבור אחד נאמרו'". (12) ובגו"א שמות פ"כ סוף אות יד הוסיף בזה: "'עד שקר' הוא דבר בפני עצמו, כדאיתא בשבועות החילוק שיש בין שבועת שוא ושבועת שקר". וכוונתו למשנה בשבועות כט. "איזו היא שבועת שוא, נשבע לשנות את הידוע לאדם, אמר על עמוד של אבן שהוא של זהב". ולעומת זאת "שבועת ביטוי" [היא שבועת שקר] מבוארת במשניות הקודמות [שבועות יט:, כב:, כה.], וכגון שאמר שבועה שאוכל ולא אכל, וכיו"ב, שכל אלו נחשבות לשבועת שקר, שנאמר [ויקרא יט, יב] "לא תשבעו בשמי לשקר", וכמבואר בגמרא שבועות כ:. וא"כ ה"ה בנוגע לעדות; בדברות ראשונות נאמר עדות שקר, לאמור שאסור להעיד עדות שלא היתה. ובדברות שניות נאמר "עד שווא", שפירושו "לאסור להעיד על חברו אפילו דבר שאינו כלום, ולא יתחייב בו כלום בבית דין, כגון שיעיד אמר פלוני ליתן לזה מנה ולא קנה מידו, כי 'שוא' דבר בטל" [לשון הרמב"ן בדברים ה,יז]. (13) וכן כתב בטעמו השני בגו"א דברים פ"ה אות ג [ד"ה ועוד], וז"ל: "כי בודאי משנה תורה לאסופי אתא, אבל למעוטי לא אתא. ואם כן קשיא למה מיעט 'זכור' שנכתב בדברות הראשונות". וכן הזכיר סברה זו בגו"א שמות פכ"א ריש אות כ, ובויקרא פי"א אות יב [ד"ה ואם]. (14) כמבואר בנצח ישראל ס"פ לד, ששבטי יהודה ובנימין נקראים עיקר, ואילו עשרת השבטים נקראו תוספת, ולכך כאשר גלו עשרת השבטים אזי הם נתרחקו לגמרי, כי היו תוספת ללא עיקר. ובח"א לשבת לא. [א, טז:] ביאר שללא יראת שמים אין קיום לתורה וחכמה, כי "כאשר אין כאן עיקר אין כאן תוספות, ויראת שמים הוא עיקר", והובא למעלה פ"י הערה 72. ובהקדמה לאור חדש [מז.] כתב: "כאשר יש כאן הוספה, אם עכן העיקר קודם... ובתוספת נמצא העיקר מקל וחומר", והובא למעלה פל"ב הערה 47. (15) וזהו שינוי מהותי, וכמבואר בהערה 12. (16) לשונו בגו"א שמות פ"כ אות יד [ד"ה אבל]: "אבל הנראה, והוא עיקר, כי לא דרשו כך רק בדבר שהוא עיקר המצוה. דודאי מילתא דהוא שינוי טעם או תוספות מה שנמצא בדברות אחרונות - אין זה קשיא, דודאי משנה תורה לאוסופי אתא [חולין סג:], אבל סוף סוף עיקר הדיבור קיים, רק שהשנוי הוא בתוספות, ובזה אין קושיא למי שיודע ענין משנה תורה, שאמרו משנה תורה לאוסופי קאתי. אבל שיהיה כאן מזהיר על 'זכור', ופירוש 'זכור' על שיזכור את השבת, והוא ענין זולת השמירה, שהיא שלא יעשה מלאכה, וזהו השמירה בודאי. ואם כן איך יתכן זה שכאן עיקר הדיבור הוא הזכירה ובמשנה תורה השמירה, זהו קושיא. וכן על שנאמר בדברות השניות 'לשוא', כי בא להזהיר על עיקר העדות, שהוא עדות שוא. (ובמשנה תורה) [ובדברות ראשונות] כתיב 'עד שקר', והוא דבר בפני עצמו... ולכך הוצרכו לומר דווקא בענין זה ש'נאמרו בדבור אחד'. כלל הדבר, היכי שעיקר הדבור, שעליו קאי הדבור, יש לו שנוי - הוצרכו לומר כי 'בדבור אחד נאמרו'". (17) שנאמר במשנה תורה [דברים ה, יח] "ולא תחמוד אשת רעך ולא תתאוה בית רעך וגו'". (18) ובגו"א דברים פ"ה אות ג [ד"ה ולא] סלל לו דרך אחרת בישוב שוני זה, וז"ל: "בדברות ראשונות נאמר [שמות כ, יד] 'לא תחמוד בית רעך', ובדברות אחרונות 'לא תתאוה בית רעך' [דברים ה, יח], ולשון חמדה ותאוה אחד הוא [רש"י דברים ה, יח]. או שהתאוה יותר מן החמדה, כי החמדה הוא על דבר שיש לו חמדה, שנחמד בעצמו, והתאוה שהוא תאב לדבר אף על גב שאינו נחמד בעצמו. וכל חמדה היא תאוה, ואין כל תאוה חמדה, ולפיכך לאסופי אתא". וראה להלן פמ"ה הערה 33. (19) וכן כתב בגו"א דברים פ"ה אות ג [ד"ה אבל נראה], וז"ל: "משנה תורה ודאי לאסופי אתא, ולפיכך לא קשיא בכל דבר שהוסיף בדברות שניות על דברות ראשונות. אבל בהא ליכא למימר לאסופי 'שמור' על 'זכור', דודאי שייך תוספות כאשר העיקר נכתב כמו שנכתב בדברות ראשונות, ואז נאמר אם נמצא תוספות בדברות שניות - דלאסופי אתא, ולא קשיא. אבל 'שמור יום השבת' עיקר הדבור יש לו שנוי, דזהו עיקר הדבור, [דבדברות הראשונות כתיב] 'זכור יום השבת', ובדברות אחרונות כתיב 'שמור'. כי פירוש 'זכור' שיקדש אותו בפה לומר שהשבת הוא מקודש [פסחים קו.], ובדברות שניות נאמר 'שמור יום השבת לקדשו', דהיינו שלא יעשה בו מלאכה. ואם כן עיקר הדיבור יש חלוף בו בענין, לא במלה לבד, וכזה לא יעשה, ואמרו כי 'בדבור אחד נאמרו'. וכן ב'שוא' ו'שקר', שזהו עיקר הדיבור שלא יעיד שוא, ובעיקר הדבור אין ראוי שיהיה חלוף. ושם מוכח דיש חלוק בענין בין 'שוא' ו'שקר'. ואם כן בעיקר הדבור יש חלוף, ועל זה אמרו ש'בדבור אחד נאמר'. שלא שייך תוספות דבר שהוא עיקר הדבור, אלא שינוי בעיקר הדבור. ונכון הוא זה ופשוט". (20) כמו שיפרט להלן. וכאן כוונתו בעיקר להבדל שבטעמי שבת; בדברות הראשונות טעם שבת הוא מעשה בראשית, ובדברות השניות טעמה הוא יציאת מצרים. (21) ולקדשו בפה, וכמבואר בפסחים קו., והובא בהערה 19. (22) לשון רש"י שם "למה תחשב יום שבת יותר משאר ימים". (23) וכמו שאומרים בתפלת ערבית לשבת "אתה קדשת את יום השביעי... וקדשתו מכל הזמנים". וקדושת השבת היא שביום זה ה' יתברך לא עשה בו מלאכה, וכמבואר בהערה הבאה. וראה למעלה פ"מ הערה 88, שנתבאר שם שקדושת שבת מתבטאת באיסור מלאכה. וכן הוא בסמוך הערה 48. (24) לשונו בגו"א דברים פ"ה אות ג [ד"ה אף]: "בדברות הראשונות [כתיב] 'כי ששת ימים עשה ה' את השמים ואת הארץ וגו' וינח ביום השביעי על כן ברך ה' את יום השבת', ולא נמצא זה בדברות שניות. דודאי חלוף זה הוא לפי עיקר הדברות; שבדברות ראשונות נאמר 'זכור יום השבת לקדשו', דהיינו שיעשה מעשה ויקדש יום השבת בפה, ויאמר השבת מקודש. ופירש הכתוב מה קדושה יש בשבת יותר מבשאר הימים, ועל זה אמר 'כי ששת ימים עשה ה' השמים והארץ וינח ביום השביעי על כן ברך ה' השבת [ויקדשהו]', כי זהו קדושתו, שהשם יתברך לא עשה בו מלאכה. ולכך ראוי לך לזכור לקדש השבת בפה. ולא שייך כאן הטעם שבדברות האחרונות 'וזכרת כי עבד היית במצרים ויפדך על כן צוך יום השבת' [דברים ה, טו], שזה אין ענין לו לקדושת השבת". (25) כמו שאמרו בברכות יז:, שאין עושים מלאכה בתשעה באב, ולא חוששין שנראה כיוהרא, משום ש"הרואה אומר מלאכה הוא דאין לו, פוק חזי כמה בטלני איכא בשוקא". ופירש רש"י שם "הרואה אותו שאינו עושה מלאכה, אינו מבין שמחמת תשעה באב הוא בטל, אלא אין לו מלאכה לעשות. פוק חזי כמה בטלני איכא בשוקא אף בימי מלאכה". ובפסחים מה. כתב רש"י: "הרואה אותו בטל אומרים אין לו מה לעשות, ולא מיחזי כנוהג בו איסור". וראה למעלה פכ"ב הערה 11. ובגו"א דברים פ"ה אות ג [ד"ה ואם] כתב: "בשלילת המלאכה מן היום הזה לא נמצא בו השבת, כי כמה פעמים שהאדם שובת מן המלאכה, ולא יהיה ניכר שיש לו שבת". ומעין זה ברמב"ן [דברים ה, טו]: "אין לרואה אותנו בטלים ממלאכה ידיעה בזה". (26) ומעלת השבת אינה מתבטאת באיסור מלאכה, וכמו שמבואר. ולכך מן הנמנע הוא לנמק איסור מלאכה של שבת במעלתה של שבת. (27) לשונו בגבורות ה' ר"פ מה [קעא.]: "'זכור את יום השבת לקדשו וגו' כי ששת ימים עשה ה' וגו'' [שמות כ, ח-יא]. ובפרשת ואתחנן [דברים ה, טו] נאמר במקום 'כי ששת ימים עשה ה' וגו'', 'וזכרת כי עבד היית בארץ מצרים וגו''. פירוש זה, כי בדברות הראשונות בא להזהיר על השבת, ונתן סבה לקדושת השבת בשביל שבששה ימים עשה ה' את השמים ואת הארץ וגו'. ובדברות השנית נתן טעם למה ישראל נצטוו דוקא על השבת, ולא אומה אחרת. ומפני שבדברות השניות נאמר 'שמור את יום השבת', ואין השמירה - שהוא לא תעשה מלאכה - קדושה לשבת, שאין זה רק מניעת מלאכה. ולפיכך לא אמר אצל השמירה 'כי ששת ימים עשה ה' את השמים והארץ על כן ברך ה' את יום השבת ויקדשהו'. אבל השמירה הוא צווי לאדם שלא יעשה מלאכה ביום השבת, ואין זה רק צווי לאדם. לכך הוצרך לתת טעם למה ישראל מצווים יותר על השבת מכל האומות, לכך אמר 'וזכרת כי עבד היית בארץ מצרים וגו'', כי ראוי השבת לישראל בפרט". והמשך דבריו יובאו בהערה 29. (28) רש"י בראשית ב, ב "מה היה העולם חסר - מנוחה, באת שבת באת מנוחה, כלתה ונגמרה המלאכה". ובדר"ח פ"א מי"ח [נט.] כתב: "כאשר נגמר מעשה בראשית נתן הש"י מנוח לנבראים, שנאמר [בראשית ב, ב] 'ויכל אלקים ביום השביעי', ודבר זה הוא המנוחה והשלום. וכן אמרו במדרש [ב"ר י, ט] מה נברא, מאחר ששבת, שאנן נחת ושלוה והשקט, עד כאן. פירוש, מה שנברא בשבת, מאחר ששבת מכל מלאכתו, ומה נברא בו. ואמר כי ברא שאנן והשקט ונחת ושלוה, וזהו השלום שהיה כשכלה הבריאה. וכמו שפירש"י ז"ל בפירוש החומש [בראשית ב, ב] מה היה העולם חסר, מנוחה, בא שבת בא מנוחה. ואין זה מן הבריאה עצמה כלל, שהרי אין השבת בכלל ימי המעשה. אבל מכל מקום הוא קיום העולם. שהרי כתיב 'ויכל אלקים ביום השביעי מלאכתו אשר עשה', שהיה משלים כל המלאכה של ששת ימי בראשית, וההשלמה הוא קיום הכל... אשר נתן השם יתברך בתכלית בריאת העולם, כאשר היה נברא, העמידה, והוא המנוחה והשלום. כי בששת ימי המעשה לא היה מנוחה, רק היה התנועה לצאת לפעל. וככלות ימי המעשה היה העמידה, והוא המנוחה, וזהו השלום". וראה למעלה פ"ג הערה 51, ופ"מ הערה 6, שהשלם הוא בעל הנחה. (29) "ובשביל זה ראוי שיהיה מצוך את יום השבת יותר מכל האדם, כי הם אינם ראויים לשבת, כי אם ישראל" [לשונו להלן]. ודברים אלו מבוארים יותר בגבורות ה' פמ"ה [קעא.], שכתב: "כי כבר אמרנו, כי היציאה מבית עבדים הוא מורה על הפרישה ועל ההבדלה מן דבר הגשמי. כי העבד כמו שידעת פעמים הרבה מאוד הוא ענין חמרי. שאין משועבד ומתפעל רק החומר, כמו שנתבאר פעמים הרבה [ראה למעלה פ"ד הערה 67, ופל"ז הערות 52, 56]. והפרישן מן החמרי מה שהיו עבדים, וזה מורה על מעלה נבדלת מן הגשמית. ולפיכך ראוי שישמרו הם השבת, כי הדבר שהוא מתנועע תמיד מבלתי מגיע אל התכלית, אז נדע כי זה הנמצא חסר שלימות בעצמו. שאם היה בעל שלימות, היה מגיע אל המנוחה שהוא השלמה. אבל התנועה אין בה שלימות גמור, ולפיכך העכו"ם במה שאינם שלימי צורה במה שראוי שיושלמו, אמרו חכמים עליהם [סנהדרין נח:] כותי ששבת חייב מיתה... כי הם דבר שאין לו השלמה [ראה למעלה פ"ז הערה 80, ופ"מ הערה 6]. אבל ישראל במה שהם בעלי שלימות, יש להם שבת. כי השבת מורה על ההשלמה. וזהו ענין הצורה, שהוא שלימות הדבר. אין לך דבר שהוא בכח ואינו בשלימות, רק הגשם וכחות הגשם, ואין הגשם בפעל, כי כל גשם הוא בכח לשנות המצב בתנועה ממקום למקום. ולפיכך כל גשם בעל כח, וכל כח אינו בעל השלמה. לכך דבר הגשמי אינו בעל השלמה. וכל דבר שהוא נבדל מן הגשם, הוא בעל השלמה. ולפיכך 'וזכרת כי עבד היית בארץ מצרים ויוציאך ה' וגו'', כלומר שסלק הקב"ה אותך מן העבדות, שעבדות פחיתות חמרי הוא, והוא מציאות בלתי מושלם. וכאשר השם יתברך סלק אותך מן העבדות, מורה שיש בישראל מעלת השלמה, לכך צוך יום השבת. ודבר זה אמת ברור ופשוט". (30) אודות שישראל נעשו נעשו לעם ביצ"מ, ראה למעלה פי"ב הערה 85, ושם נסמן, כי הוא יסוד נפוץ בספרי המהר"ל. (31) וזה לשונו בנצח ישראל פ"מ [עמוד תשטו]: "כאשר יצאו ישראל ממצרים, כי אז נחשב כי העולם הוא בפעל". ורש"י [שמות כב, ל] כתב "לכלב תשליכון אותו... שאין הקב"ה מקפח שכר כל בריה, שנאמר [שמות יא, ז] 'ולכל בני ישראל לא יחרץ כלב לשונו', אמר הקב"ה תנו לו שכרו". וכתב על כך הגו"א שם אות לה בזה"ל: "דע, כי טעם הדבר כי הכלב... הוא מצורת העולם גם כן. ובשביל שהוא מצורת העולם, לכך היו מצטרפים אל המציאות. לכך 'לא יחרץ כלב לשונו', כי כשיצאו ממצרים יצאו במעלה שכל הנמצאים נמשכים לה, אז יצאו בהסכמת כל המציאות, להורות כי יציאת מצרים שלימות מציאות צורת העולם בכללו, עד שאף הכלבים הרחוקים ממציאות העולם, שאינם נחשבים ממציאות העולם, מכל מקום מפני שהיה יציאת מצרים משלים הכל, לכך אף הכלבים לא יחרץ. ובשביל זה אמרה התורה 'לכלב תשליכון אותו', שאם לא היה הכלב ממציאות העולם, לא היתה אומרת התורה 'לכלב תשליכון אותו'. אמנם לפי שהוא גם כן מכלל מציאות העולם, לפיכך אמרה 'לכלב תשליכון אותו', וזה נכון". (32) ואם כן, ביציאת מצרים אירעו שני דברים בו זמנית; (א) לידתה של כנסת ישראל. (ב) קנין המנוחה מעבדותם. ואין אלו שני דברים שנזדמנו במקרה לפונדק אחד, אלא הם שני צדדים של אותו מטבע. כי היציאה לפעל של כנס"י מורה על מעלתה הנבדלת, ומעלה נבדלת זו היא היא המחייבת קנין המנוחה. כי כבר נתבאר למעלה [ר"פ ג] שהגשמי הוא בכח, והנבדל הוא בפעל [ראה שם הערה 6, כי הוא יסוד נפוץ מאוד בספרי המהר"ל]. וכאן נתבאר שהעבדות שייכת לגשמי החומרי, והיציאה מהעבדות שייכת לנבדל. ולכך שחרור ישראל מעבדותם, ולידתה של כנס"י, אירעו בו זמנית, כי שניהם מורים על מעלתה הנבדלת של כנס"י. ודברים אלו מפורשים בח"א לסנהדרין צט: [ג, רכז:], בביאור הפסוק [איוב ה, ז] "אדם לעמל יולד", וז"ל: "כל בעל גוף אי אפשר לו שיהיה נח, כי ההנחה ראויה אל הדבר שהוא נבדל. ודמיון זה, כי השבת הוא יום המנוחה מפני שהוא קודש. וכך פירשנו למעלה אצל גוי ששבת חייב מיתה [סנהדרין נח:]. ולפיכך האדם שהוא בעל גוף הוא בעל עמל. ועוד, כי כל גשם הוא בכח ולא בפעל, רק הנבדל הוא בפעל, ולפי מה שהוא נבדל לגמרי, הוא בפעל הגמור... וכל שהוא בכח ראוי אליו העמל, שהוא יציאה אל הפעל, ולפיכך 'אדם לעמל יולד'". ובע"ז ג. אמרו "מי שטרח בערב שבת יאכל בשבת, מי שלא טרח בערב שבת, מהיכן יאכל בשבת". ופירש רש"י שם "בערב שבת - בעולם הזה". ובח"א לע"ז ג. [ד, כא.] כתב: "כי העוה"ז הוא עולם הגשמי, אשר הוא בכח תמיד. ולפיכך בעוה"ז שייך מצות ומעש"ט... לפי שהעולם יוצא אל הפעל, כאשר הגשמי הוא בכח ויוצא אל הפועל. אבל בעוה"ב האדם שם הוא בפועל, ולא שייך שם יציאה אל הפועל כאשר אינו גשמי, ולפיכך העוה"ב הוא שביתה מנוחה, ואין שם יציאה אל הפעל... ולפיכך אמר, מי שטרח בער"ש, הוא יום המעשה, ואז יאכל בשבת. כי השבת הוא יום המנוחה, ובלתי יציאה אל הפעל, רק הכל במנוחה, ולפיכך המצות אינם שייכים רק לעוה"ז בלבד". הרי שקנין מנוחה, והיות בפעל, שייכים להדדי. (33) כי השבת מורה על שלימות העולם, ולידת כנס"י מורה על שלימות האדם, וכמבואר בהערה 35. (34) בגבורות ה' פל"ט [קמז:], ויובא בהערה הבאה. 
(35) לשונו בגבורות ה' פל"ט [קמז.]: "כשם שברא הקב"ה את עולמו לשבעה ימים, וצוה הקב"ה לזכור את השבת. וזה כי השבת הוא השלמת הבריאה, והכל פונה אל ההשלמה שהוא עיקר. ולפיכך כל ששת ימי מעשה פונים אל השבת, שהוא השלמת הבריאה. ויש לזכור יום השבת בשביל זה כל ימי השבוע, כדי שיהיה הכל פונה אל השלמת הבריאה. וכן יציאת מצרים הוא השלמת סדר שעולם כמו שיתבאר. שידוע כי בעולם הזה העיקר הוא האדם, ובישראל בחר מכל האומות. וישראל הושלמו כאשר יצאו ממצרים, ואז היו לעם. ונמצא יציאת מצרים כמו שבת; כי שבת השלמת הבריאה, ויציאת מצרים השלמת תולדות העולם. כי אחר שנשלמה הבריאה, היו תולדות העולם מתחילין לצאת אל השלימות. וכל אומות זו אחר זו היו יוצאים, עד שבעים אומות, וכן עמון ומואב ואדום. אבל ישראל יצאו באחרונה לכל האומות [ראה למעלה פי"ב (ד"ה ולכך תמצא), ושם הערה 84]... ואז כאשר יצאו ישראל, היה עומד העולם, שלא יצאו עוד שום אומה אל הפעל... ולפיכך כמו שנזכר יום השבת כל השבוע מהטעם שאמרנו למעלה, כי הכל הוא פונה אל השלמה. כך יציאת מצרים יהיה נזכר לעולם, כי היציאה שהוא השלמת הכל, עומדת לעולם ולעולמי עולמים כמו שיתבאר, ודבר זה נכון בלי ספק. נמצא כי ימי הפסח כמו השבת לגמרי, רק שהשבת השלמת הבריאה, וימי הפסח השלמת סדר העולם בתולדותיו". ושם מאריך יותר לבאר ענין זה. וראה למעלה פי"ב הערה 78, שגם שם ביאר שישראל הם השלמת העולם. וכן הוא בהקדמתו לדר"ח [יד:], וז"ל: "השבת בפרט שייך לישראל, כי בשבת בו הושלם העולם. וכן ישראל השלמת העולם, כי לא הושלם העולם עד שהיו ישראל בעולם, ואז הושלם העולם לגמרי. כי כל האומות נעשו לעם... קודם ישראל... ולא תמצא אומה שהיתה אחר כך. ולפיכך עם ישראל נשלם העולם... וישראל הם השלמת העולם, כמו השבת שבו היה השלמת העולם". (36) כמבואר בתוספות שבת פז: [ד"ה ואותו]. והטור אור"ח סימן תל כתב: "שבת שלפני הפסח קורין אותו 'שבת הגדול,". ומבאר שם את הנס שהיה באותה שבת. וראה בב"י ובב"ח שם. ובגבורות ה' פל"ט [קמז:] כתב: "ושבת שלפני הפסח נקרא 'שבת הגדול', והרבה דברים באו על זה". ובדרשת שבת הגדול [קצח.] כתב: "הטור מפרש כי לכך נקרא 'שבת הגדול' על שנעשה בו נס גדול. ולמה יקרא 'שבת הגדול', כי למה תולה הנס בשבת דוקא, שיקרא בשביל כך 'שבת הגדול'". (37) לשונו בגו"א בראשית פ"א אות כא: "כל דבר, אף מה שלעתיד, הכל נברא בששת ימי בראשית, 'ואין חדש תחת השמש' [קהלת א, ט]. וכן דרשו בב"ר [יב, י], שאף עולם הבא נברא בששת ימי בראשית... מטעם ש'אין כל חדש תחת השמש'". וראה למעלה פי"ג הערה 61. (38) כמבואר בב"ר ה, ה, שכל הנסים [עמידת השמש בימי יהושע, כלכלת אליהו על ידי העורבים, הצלת דניאל מגוב האריות, וכיוב"] היו בכח משבעת ימי בראשית. ולשונו בהקדמה שניה לגבורות ה' [יא]: "כי כאשר נבראו היה מסודר ממנו הנס שיהיה בנבראים, כאשר מסודר ממנו מעשה הטבע. וסדור הזה, כי במעשה בראשית לא החליט הטבע לגמרי, אבל סדר גם כן לנסים שלא כטבע... וכמו שבשמו נברא מעשה בראשית, כך בשמו גם כן סדר שיוכל הטבע להשתנות ולהיות הויית הנס, והכל נברא בשמו. נמצא כאשר היה הנס, לא היה בטול לסדור הנמצאים... כי הנסים הם מסודרים מאתו יתברך גם כן, ואין הנסים שנוי הסדר. ולכך היה לנסים בתחילת הבריאה סדר כמו שהיה סדר לטבע. וזה עיקר הפירוש מה שאמרו 'תנאי התנה הקב"ה עם מעשה בראשית', לומר שיש לנסים סדר מסודר גם כן". ובדר"ח פ"ה מ"ו [רלב.] האריך בענין זה, ובתוך דבריו שם כתב: "מפני שהש"י השלים העולם, ו'אין חדש תחת השמש' [קהלת א, ט], שיהיה הש"י עושה בריאה חדשה בעולם... ואין ספק כי אם לא שם הש"י בכח העולם לקבל שנוי כמו זה, היה כאן חורבן העולם, ודבר זה לא יתכן לומר כלל. ולפיכך אמרו 'תנאי התנה הקב"ה עם מעשה בראשית', כי לא עם אלו שזכר בלבד התנה... שהתנה עם העולם הטבעי, שלפעמים כשירצה הש"י יהיה נוהג שלא על פי הטבע. והתנאי הזה כי העולם הטבעי הזה קשור עם עולם הנבדל, ומפני שקשור עולם הזה עם עולם הנבדל ולא נעשה מחיצה ביניהם, ומעתה לא נחשב כאן חורבן לעולם הטבעי. כי לכך נקשר העולם הזה עם עולם הנבדל, כי בעת הצורך מתדבק עולם הזה הטבעי בעולם הנבדל, ונעשה הנס. ולא הניח העולם הזה לגמרי ביד הטבע, שאז היה כאן שנוי העולם כשיהיה הנס והש"י יסד ארץ על מכונה בל תמוט לעולם ועד. ולפיכך אמר 'תנאי וכו''. כלומר שלא מסר העולם אל הטבע לגמרי, רק היה מקשר העולם הטבעי בעולם הנבדל, שיהיה כח עליו לשנותו, ואין כאן שנוי בריאה, כאילו היה הנס גם כן מענין העולם הזה שברא הש"י בששת ימי בראשית. וכך הם פירוש דברי חכמים... שהקב"ה אין מחריב סדר עולמו, והתנה הקב"ה עם העולם, כלומר שלא מסר אותו אל הטבע לגמרי, רק בעת שירצה הקב"ה יחדש נפלאות כרצונו, ובזה אין כאן חורבן לעולם אשר בראו הקב"ה". וראה למעלה פ"י הערה 14. וראה בביאור הגר"א לפרקי אבות שם. (39) פירוש - כל נס ונס נעשה בהתאם לשורשו במעשה בראשית. והנה שבת בראשית היא השלמת הבריאה, שהעולם קנה אז מנוחה [כמבואר למעלה]. ולכך כל ההשלמות שיהיו בהמשך ימי עולם - שורשם המקביל להם נמצא בשבת בראשית. ולכך התנאי שהתנה הקב"ה עם מע"ב אודות יציאת כנס"י לפעל, שורשו בהכרח נמצא בשבת בראשית. והואיל והשלמת העולם היא בלידתה של כנס"י, לכך בלידה זו מתגלה ביותר אותו ה"בכח" הגדול שהוכן מבעוד מועד בשבת בראשית. (40) כמבואר היטב בגבורות ה' פל"ט [קמז.], והובא בהערה 35. (41) "בכח השבת" - שהיתה לפני יציאת מצרים, וכמבואר בהערה הבאה. ולמעלה כתב: "מה שישראל יצאו ממצרים הוא מתחבר עם השבת, כי עתה היה השלמת העולם לגמרי". (42) לשונו בח"א לר"ה י: [א, צז.]: "השבת הזה שלפני פסח נקרא 'שבת הגדול', והוא כמו שבת בראשית בעצמו למי שיבין זה. והגדולה הזאת נקרא מעשה בראשית. וכן אמרו חכמים [ברכות נח.], 'לך ה' הגדולה' [דה"א כט, יא], זה מעשה בראשית". ופירושו, שהשבת הגדול נדון כשבת בראשית במהדורא תנינא; כי כשם ששבת בראשית היא השלמת טבע העולם, כך שבת הגדול היא השלמת תולדות העולם. ואם תאמר, הא תינח שלידתה של כנס"י מורה על השלמת העולם, אך כיצד השלמה זו משתייכת לשבת שקודם הפסח דייקא. ובע"כ לומר, שהואיל ויציאת מצרים שואבת את כוחה מהשבת, וכל שבת ושבת נקראת "שבת בראשית", וכמבואר להדיא בגמרא [מנחות ריש סו.], לכך יציאת מצרים משתייכת לשבת שלפניה. ומעין זה מבואר בגבורות ה' ס"פ לט [קמח:], שיש לייחס את הפסח ויוה"כ לשבתות שלפניהם [שבת הגדול ושבת תשובה], ולא לשבתות שאחריהם. והואיל וגאולת מצרים נובעת מהשבת, הרי שפיר מתחוור לן שאף זמן גאולת מצרים נקרא "שבת", וכלשון הפסוק [ויקרא כג, יא] "ממחרת השבת". וכן מבואר להלן פס"ט [ד"ה ויותר עוד]. (43) וראה עוד בגבורות ה' פל"ט [קמז:] בביאור נוסף שהשבת שלפני יצ"מ נקראת "שבת הגדול". ובעוד שכאן קישר את השבת הגדול עם שבת בראשית, הרי ששם קישר את השבת הגדול עם שבת שלעתיד לבא. וכן בדרשת שבת הגדול [קצח.] סלל לו דרך אחרת בביאור הקשר שבין הנס של עשרה בניסן, לבין היותו נעשה בשבת. (44) פירוש - עד כה ביאר שישנו שויון ודמיון בין שבת לבין יצ"מ [ששתיהן הן שלימות העולם], ולכך הזוכה ליצ"מ זוכה לשבת גם כן. אך אין בביאור זה לקשר ישירות בין יצ"מ לבין שבת. אולם מעתה יבאר שיצ"מ היא סבה ישירה לשמירת שבת. (45) פרק מ [ד"ה ולכך אמר]. (46) לשונו שם: "אמר הקב"ה, 'כנסת ישראל יהיה בן זוגך'. כי כל דבר יש לו חבור אל זמן שלו, כמו שאמרו [אבות פ"ד מ"ג] אין לך אדם שאין לו שעה. והזמן המיוחד לישראל הוא יום השבת, כי ראוי שיהיה ישראל מתחברים לשבת. כמו שהשבת נבדל משאר הימים שהם ימי החול, כך ישראל נבדלים מעכו"ם שהם חול. ולכך השבת ראוי דוקא לישראל. וגוי ששמר את השבת חייב מיתה [סנהדרין נח:], כי הוא מיוחד דוקא לישראל. והרי מזדווג לאחר, לכך חייב מיתה... ולא נתנה שבת לשאר האומות עכו"ם, כי אם לישראל. שהיום הזה ראוי לישראל, שהם עם קדוש, כמו שהשבת הוא זמן קדוש. וכל דבר יש לו חבור אל זמן המיוחד לו, וזמן הזה שהוא יום השבת, שהוא זמן קדוש, מיוחד לעם הקודש דוקא. ובודאי מזדווגים ומתחברים ישראל אל השבת, כמו כל דבר שיש לו חבור אל זמנו המיוחד אליו. וזה אמר 'כנסת ישראל יהיה בן זוגך'". וראה שם הערה 120. (47) לשונו שם [ד"ה הנה הדבר]: "מה שאמר הכתוב [שמות כ, ב] 'מבית עבדים', בא להודיע מאיזה טעם הוא אלקיהם, ומקבלים ישראל אלקותו. כי דבר זה ראוי לנבדלים שמקבלים אלקותו, אבל איך אפשר דבר זה לבעלי גוף שיקבלו אלקותו. שהוא יתברך נבדל מן בעלי גשם וגוף. ולכך אמר 'אשר הוצאתיך מארץ מצרים מבית עבדים', הוסיף 'מבית עבדים', כי ההוצאה מבית עבדים מורה על המדרגה האלקית הנבדלת שיש לישראל, שהרי הוציאם מבית עבדים. כי כבר נתבאר פעמים הרבה מאד, כי כל משועבד הוא חמרי, כי החומר הוא משועבד תחת הצורה. והפך זה הצורה, היא בת חורין... ולפיכך אמר 'אנכי ה' אלקיך', שאני אלקיך במה שהוצאתיך ממדרגה פחותה החמרית, שהוא עבדות, ובזה אתה נבדל מן החמרי. וקבלתם מלכותי ואלקותי, בשביל זה עבדים אתם אל השם יתברך. כי הכל במדרגה חמרית אל השם יתברך, שהוא יתברך נבדל מכל. ואולי תאמר, כי מה היא המדרגה שהוציא אותם מן הפחיתות החמרי שהיו עבדים, הרי יותר יש מעלה מי שלא היה עבד כלל. זה אינו, כי בודאי הפרישה מן הפחיתות יש בזה מדרגה נבדלת, יותר ממי שלא לו כלל מדרגת הפחיתות, ולא הוציאו מזה כלל. שאם לא היה לישראל מדרגה נבדלת לגמרי, לא היו ישראל יוצאים מן העבדות. אבל הפרישה מזה מורה על שקנו ישראל מדרגה נבדלת". (48) כמבואר למעלה פ"מ הערה 88, וכאן הערה 23. (49) לשונו בגו"א דברים פ"ה אות ג [ד"ה אבל]: "בדברות האחרונות שכתב 'שמור יום השבת לקדשו', שרצה לומר שלא יעשה מלאכה ביום השבת, אמר הטעם שלכך לא תעשה מלאכה, שתזכור 'כי עבד היית במצרים ויפדך ה'', וזה תזכור כאשר תעשה מלאכה כל ימי השבוע, ואחר כך תשבות ביום השבת, זהו זכר ליציאתם ממצרים, שעשיתם מלאכה ואחר כך פדך, וזהו טעם בלבד שישבות ממלאכה. [פירוש - הפסקת המלאכה בשבת לאחר ששת ימי המעשה, היא כדוגמת יצ"מ לאחר שעבדו שם בפרך. ולפי ביאור זה, השבת ניתנה בכדי לזכור את יצ"מ (כמו שאכילת מצה היא זכר ליצ"מ), ולא שזכירת יצ"מ היא סבה לשמירת שבת]. ולא שייך כאן שבירך השבת ויקדשהו, שזה הטעם על שיקדש השבת ויאמר יום זה מקודש שנח בו הקב"ה. אבל שישבות הוא ממלאכה - וכי בשביל שהקב"ה נח בו, למה ישבות האדם [ראה שם הערה 32 בקושי שבסברה זו]. לכך הוצרך לתת טעם לשביתה שתזכור אשר פדך ממצרים, על כן צוך יום השבת, ופשוט הוא". (50) שכתב שם בפמ"ה [קעא.] כדבריו כאן, וזה"ל: "בדברות השניות נאמר 'שמור'... שאין זה רק מניעת מלאכה... לכך הוצרך לתת טעם למה ישראל מצווים יותר על השבת מכל האומות, לכך אמר 'וזכרת כי עבד היית בארץ מצרים וגו'', כי ראוי השבת לישראל בפרט. כי כבר אמרנו כי היציאה מבית עבדים הוא מורה על הפרישה ועל ההבדלה מן דבר הגשמי, כי העבד... הוא ענין חומרי, שאין משועבד ומתפעל רק החומר, כמו שנתבאר פעמים הרבה. והפרישן מן החומרי מה שהיו עבדים, וזה מורה על מעלה נבדלת מן הגשמית. ולפיכך ראוי שישמרו הם השבת. כי הדבר שהוא מתנועע תמיד מבלתי מגיע אל התכלית, אז נדע כי זה הנמצא חסר שלימות בעצמו, שאם היה בעל שלימות היה מגיע אל המנוחה, שהוא השלמה... אבל ישראל, במה שהם בעלי שלימות יש להם שבת, כי השבת מורה על השלמה, וזה ענין הצורה שהוא שלימות הדבר... ולפיכך 'וזכרת כי עבד היית בארץ מצרים ויוציאך ה' וגו'', כלומר שסילק הקב"ה אותך מן העבדות, שהעבדות פחיתות חומרי הוא, והוא מציאות בלתי מושלם. וכאשר השי"ת סילק אותך מן העבדות, מורה שיש בישראל מעלת השלמה, לכך צוך יום השבת. ודבר זה אמת ברור ופשוט". (51) כפי שהקשה למעלה פמ"ג [ד"ה וכאשר ראינו], ושם הערה 11. (52) פרק מג [ד"ה ועוד תדע]. (53) כפי שכתב למעלה פל"ז [ד"ה ויש לפרש]: "שתי קדושות שיש לישראל, הם; מצות לא תעשה, ומצות עשה. וקדושת מצות עשה יותר קדושה בהם ממצות לא תעשה, כמו שפירשנו זה במקום אחר... ולכך מצות עשה דוחה מצות לא תעשה [שבת קלב:]. והם שתי קדושות שיש לישראל". ולמעלה ספ"ד האריך בזה, ויובא בסמוך. וכן הוא בח"א למכות כג: [ד, ז.]. (54) כפי שכתב הרמב"ן [שמות כ, ח]: "מדת 'זכור' רמזו במצות עשה, והוא היוצא ממדת האהבה... כי העושה מצות אדוניו אהוב לו... ומדת 'שמור' במצות לא תעשה, והוא למדת הדין, ויוצא ממדת היראה... ולכן מצות עשה גדולה ממצות לא תעשה, כמו שהאהבה גדולה מהיראה... ולכך אמרו דאתי עשה ודחי לא תעשה". וראה למעלה פל"ז הערה 97. (55) ועוד אודות שמצות עשה הן כנגד הצלם, ומצות לא תעשה הן כנגד הגוף, ראה למעלה פ"ד הערות 23, 84, 92, ופי"ב הערה 48. (56) לשונו למעלה פ"ד [ד"ה והנה השמש]: "וידוע כי החטא הוא מצד החומר, לא מצד הצורה. ולפיכך מצות לא תעשה, שלא יעשה חטא... ולפיכך כל מצות לא תעשה מחויבים בהם הנשים גם כן, כמו האנשים, אף כי מדריגתם חמרי. כי מצות לא תעשה מצד החומר גם כן, ובדבר זה הארכנו במקום אחר. ואילו מצות עשה שהזמן גרמא פטורין מהם הנשים, כי מצות עשה המצוה היא מצד הצורה, כי הצורה היא שלימות האדם, והשלמתו היא מצד מצות עשה... כי דבר זה ראוי לתורה שיהיו בה מצות לא תעשה, אשר שומרים את הסדר שלא יהיה עובר החוק, כמו שראוי למלך שהוא שומר העם שלא יצא מן הסדר. וגם יש בה מצות עשה, המשלימים את העם, כמו המלך שהוא השלמת העם. ואלו שני דברים מתיחסים אל החומר והצורה. והדברים ברורים כשמש למי שמבין, והארכנו במקום אחר בפירוש זה. כלל הדבר, כי השם יתברך נתן לאדם התורה, שיהיה לאדם המעלה היותר עליונה שהיא בעולם; אם שיהיה בו המעלה היותר עליונה שלא יסור מן אשר נברא עליו אל הרע ואל הפחיתות. ואם שיקנה השלמות היותר עליון על ידי מצות עשה". וראה שם הערות 83, 92, פ"כ הערה 39, ופל"ז הערה 98. (57) בגו"א דברים פ"ה אות ג [ד"ה ואם] כתב טעם נוסף לכך שבדברות ראשונות נאמר "זכור", ובשניות "שמור", וז"ל: "והקדים הכתוב בדברות הראשונות הזכירה ואחר כך בדברות האחרונות השמירה, כי הזכירה היא עיקר [והעיקר מתגלה בהתחלה, וכמבואר למעלה פכ"א הערה 74], לפי שהוא מעשה, ובו יראה קדושה שבת יותר, מה שאין כן בשמירה, לפי שלא נראה בו קדושת שבת". (58) לשון הרמב"ן שם: "ואני תמה, אם נאמר 'זכור' ו'שמור' מפי הגבורה, למה לא נכתב בלוחות הראשונות. ויתכן שהיה בלוחות הראשונות ובשניות כתוב 'זכור', ומשה פירש לישראל כי 'שמור' נאמר עמו". אמנם המהר"ל סובר שבלוחות הראשונות נאמר "זכור", ואילו בלוחות השניות נאמר "שמור", וכפי שיתבאר בסמוך. וראה הערה 70. (59) ש"זכור" קרוב יותר אל הנותן, ו"שמור" קרוב יותר אל המקבל, ולכך בפרשת יתרו [ובלוחות הראשונות] נאמר "זכור", ולא "שמור". (60) מוסיף משפט זה, לבאר לך שאע"פ ש"זכור" לחוד [קרוב לנותן] ו"שמור" לחוד [קרוב למקבל], מ"מ נאמרו בדבור אחד, מחמת "שאין 'זכור' בלא 'שמור' עמו". אמנם כאן נסתמו הדברים, ולא נתבאר מדוע אין "זכור" בלא "שצמור". אך בגו"א דברים פ"ה אות ג [ד"ה ואם] ביאר סתימה זו, וז"ל: "ויראה, כי מה שהם בדבור אחד נאמרו, לפי שהם שני דברים - והם באמת דבר אחד; ויש לך לדעת כי 'שמור' הוא שיושלל כל מלאכה מן היום, באופן שלא ימצא בו מלאכה - עד שיהא ראוי לקדשו. ומכל מקום בשלילת המלאכה מן היום הזה לא נמצא בו השבת, כי כמה פעמים שהאדם הוא שובת מן המלאכה, ולא יהיה ניכר שיש לו שבת. לכך ציותה התורה 'זכור את יום השבת' לקדש את השבת, ולזכור אותו לקדשו, שבזה יהיה היום מקודש. ואמנם בזכירה אין זה כלום אם יעשה בו מלאכה, דמאי מועיל קדושתו בפה לומר שהוא קדוש, ויהיה נוהג מנהג חול בעשית המלאכה. הרי 'זכור' ו'שמור' כמו דבר אחד, שעל ידי שניהם הוא השבת, ולפיכך נאמרו בדבור אחד". (61) שנאמר [שמות לד, א] "ויאמר ה' אל משה פסל לך שני לוחות אבנים כראשונים וגו'", ופירש רש"י שם "פסל לך - אתה שברת הראשונות, אתה פסל לך אחרות". וכן כתב למעלה פל"ה [ד"ה למה היו]: "לוחות שניות, שהיו מעשה משה". ובדב"ר ג, יז אמרו "לוחות הראשונות מעשה שמים, והשניים מעשה אדם". (62) כי המאפיין את משנה תורה הוא ש"המקבל הוא עיקר במשנה תורה. לכך היה זה על ידי משה רבינו עליו השלום, שהוא קרוב אל המקבל... ולפיכך משנה תורה היה מדבר משה, שהיה אדם, והיה מדבר אל ישראל, מצד שהם בני אדם המקבלים" [לשונו למעלה פמ"ג (ד"ה ולפיכך כל)]. וזהו המאפיין את הלוחות השניות, שהיו מעשה משה. ולכך דין הוא שהנאמר במשנה תורה, יהיה הנאמר בלוחות השניות. (63) הולך להוכיח שכתיבת הלוחות השניות נעשתה ככתיבת הדברות השניות שבמשנה תורה. (64) בדבור של "כבד את אביך", לעומת הדברות השניות, שנאמר בהן [דברים ה, טז] "למען ייטב לך". (65) פירוש - הואיל והלוחות הראשונות סופן להשתבר, אם היה נאמר בהן "טוב", הרי שהשבירה היתה חלה אף על תיבה זו, ויאמרו ח"ו פסקה טובה מישראל. (66) פירוש - אם הלוחות השניות היו כתובות כפי הלוחות הראשונות, ואף בהן לא היה נאמר "טוב", הרי שוב יאמרו ח"ו שאין טובה לישראל, שהרי הם קבלו לוחות נטולות תיבת "טוב". והדבר הוא בקל וחומר; ומה היכן שמעיקרא היתה נכתבת תיבת "טוב" בלוחות, מ"מ הואיל ולבסוף נשתברו יאמרו ח"ו פסקה טובה מישראל, היכן שאף מעיקרא לא נאמרה תיבת "טוב", בודאי שיש מקום לומר ח"ו שאין טובה לישראל. אלא בהכרח שבלוחות השניות היהתה נכתבת תיבת "טוב", וכפי שנאמר בדברות שבמשנה תורה. אמור מעתה, שהלוחות השניות נכתבו בדיוק כפי שנכתבו הדברות השניות. (67) פרק לה [ד"ה וביאור זה]. (68) "כמשמעו, הוא בכבודו עשאן" [רש"י שם]. ולכך לא נאמר בלוחות הראשונות "טוב", כי מדרגתם מופקעת מתפיסת אדם. וכל דבר שמופקע מהאדם, אינו בגדר "טוב", וכפי שנתבאר למעלה בפל"ה. (69) דברים אלו מבוארים בפחד יצחק שבת, מאמר ט, אות ג, שלאחר שהביא את דברי המהר"ל ביחס שבין משנה תורה לארבעה החומשים הראשונים, כתב: "דבריו של המהר"ל מספיקים גם בנוגע ללוחות. דממש אותו היחס הנמצא בין משנה תורה לשאר החומשים, אותו היחס עצמו נמצא הוא גם כן בין לוחות שניות ללוחות ראשונות. דהרי לוחות ראשונות נמסרו למשה כשהן כתובין משני עבריהם [שמות לב, טו]. ואילו לוחות שניות נפסלו על ידי משה. ונמצא, איפוא, דבלוחות שניות היתה תפיסת ידו של המקבל גדולה הרבה יותר מאשר בלוחות הראשונות. ומחוור הוא היטב דדרגת לוחות שניות לגבי לוחות ראשונות היא ממש דרגת משנה תורה לגבי שאר חלקי התורה. ולהכי מקומן של עשרת הדברות אשר בלוחות השניות הוא בפרשת ואתחנן אשר במשנה תורה; בעוד אשר מקומן של עשרת הדברות דלוחות הראשונות הוא בפרשת יתרו אשר בספר שמות". (70) כפי שהקשה הרמב"ן, והובא בהערה 58. ובגו"א דברים פ"ה אות ג [ד"ה ואם] כתב: "ואם תאמר, ולמה נאמרו 'זכור' ו'שמור' בדבור אחד, ולא כתב 'זכור ושמור את יום השבת'. אין לומר שבשביל שדרשו ז"ל [שבועות כ:] 'זכור' ו'שמור' בדבור אחד נאמרו, לומר לך כל שישנו בשמירה ישנו בזכירה, והני נשי הואיל ואיתנהו בשמירה, איתנהו בזכירה, דזה אינו, דאם היה נאמר 'זכור ושמור' ביחד - מכל שכן דהוי מקשינן להדדי 'זכור' ו'שמור' 'כל שישנו בשמירה ישנו בזכירה'". (71) קרבן תמיד ומוסף [במדבר כח, ט]. (72) לגבי לקיטת המן, שנאמר [שמות טז, כב] "שני העומר לאחד". (73) דרשו כן מכפילות "מות יומת". (74) ובמדרש שם הוסיפו "מזמור כפול - 'מזמור שיר ליום השבת' [תהלים צב, א]". (75) לשונו בגו"א דברים פ"ה סוף אות ג: "ויש בזה דבר עוד מופלג בחכמה, כי זהו ענין שבת שיש בו כפל תמיד. אמרו במדרש כל ענין שבת כפול [ומביא שם את המדרש שהביא כאן]... וכל זה רמז כי השבת כפול בעולם הזה ובעולם הבא, ולפיכך כל ענין שבת כפול. מפני זה באו אזהרות שלו כפול". (76) "זכור ושמור את יום השבת". (77) וכן בגבורות ה' פס"ג [רפה.] הביא מדרש זה, וכתב עליו בקיצור: "כל ענין השבת כפול, והטעם ידוע למבינים ענין הכפילות, ואין כאן מקומו". ובנצח ישראל פי"ט [עמוד תכד] כתב: "'מזמור שיר ליום השבת וכו'' [תהלים צב, א-טז]. ולא מצאנו בכל המזמור הזה שנזכר יום השבת, שאמר 'מזמור שיר ליום השבת'. אבל מפני כי השבת בו השלים השם יתברך העולם, ומפני כי יש שהם אומרים כי נמצא דברים שהם חסרון בעולם, ובפרט שיש צדיק ורע לו רשע וטוב לו [ברכות ז.], דבר זה יחשב חסרון. ועל זה אמר 'מזמור שיר ליום השבת טוב להודות לה''. כי יש להודות השם יתברך על שלימות הבריאה, ושלא ימצא חסרון בבריאה, רק הכל בהשלמה. ומפני כי השלמה הזאת אינה רק מצד עולם הבא, ועל ידו יושלם הכל, כמו שיתבאר, ולכך אומר 'מזמור שיר ליום השבת', ופירשו ז"ל [סוף תמיד] ליום שכולו שבת, והוא מנוחה לחי עולמים. כי אף אם נראה בעולם הזה דבר מה שהוא חסרון, אבל מצד עולם הבא יושלם הכל [ראה להלן ר"פ נח]. ולפיכך כל המזמור הזה כפול; 'טוב להודות ולזמר לשמך עליון'. וכן [שם] 'להגיד בבוקר חסדך ואמונתך בלילות', כל המזמור הזה הוא כפול, מפני שהוא מיוסד על עולם שהוא עולם כפול". וראה למעלה פל"א הערה 24, שנתבאר שם שמספר שבע מורה על הכפל. (78) כפי שביאר רש"י [דברים ה, יב] "כאשר צוך - קודם מתן תורה במרה". ובשבת פז: אמרו "'כאשר צוך' במרה... אשבת איפקוד". ופירש רש"י שם: "כתיב בדברות האחרונות 'שמור את יום השבת לקדשו כאשר צוך', שמע מינה קודם הדברות נצטוו בה". ולמעלה ס"פ מג כתב: "ובדבור זה הוסיף 'כאשר צוך', שדבר זה תוספת ביאור, שמבאר המצוה לומר שתקיים המצוה בענין אשר צוך. וכבר ביארנו למעלה כי משנה תורה הוא ביאור, ולפיכך נאמר 'כאשר צוך'". (79) פמ"ה [ד"ה ובדברות אחרונות]. (80) שם. וכן כתב למעלה ס"פ מג, וראה שם הערה 119. 
(1) שמות כ, יג-יד "לא תרצח, לא תנאף, לא תגנב, לא תענה ברעך עד שקר, לא תחמוד בית רעך לא תחמוד אשת רעך ועבדו ואמתו ושורו וחמורו וכל אשר לרעך". (2) דברים ה, יז-יח "לא תרצח, ולא תנאף, ולא תגנוב, ולא תענה ברעך עד שוא, ולא תחמוד אשת רעך ולא תתאוה בית רעך שדהו ועבדו ואמתו שורו וחמורו וכל אשר לרעך". (3) והולך ומונה חמשה חילופים. (4) שבדבור האחרון נאמר [שמות כ, יד] "לא תחמוד בית רעך לא תחמוד אשת רעך", הרי שמקדים "בית רעך" ל"אשת רעך". (5) שבדבור האחרון נאמר [דברים ה, יח] "ולא תחמוד אשת רעך ולא תתאוה בית רעך", הרי שמקדים "אשת רעך" ל"בית רעך". (6) שבפרשת ואתחנן נאמר "ולא תתאוה בית רעך שדהו ועבדו ואמתו וגו'", ואילו בפרשת יתרו נאמר "לא תחמוד בית רעך וגו' ועבדו ואמתו וגו'", ולא נכתב "שדהו". (7) למעלה ר"פ מד. (8) פירוש - הנפק"מ בכך ש"שוא" ו"שקר" נאמרו בדבור אחד מתבאר שם בגמרא. (9) שדרשו מכך לגבי שבועה ש"כשם שלוקה על שקר, כך לוקה נמי על שוא". (10) לשונו למעלה פמ"ג [ד"ה ואין הכונה]: "ההפרש שיש בין המשנה התורה, ובין שאר התורה. כי התורה שנתן השם יתברך לישראל, יש בה שתי בחינות; הבחינה האחת, מצד השם יתברך, אשר הוא נותן התורה. הבחינה השנית, מצד ישראל, המקבלים את התורה. ואם היה אחד נותן לחבירו דבר, והם שוים במדרגה, אין כאן רק בחינה אחת, כי שניהם שוים במעלה. אבל כאשר השם יתברך, שהוא על הכל, נתן התורה לישראל, והם בארץ, אי אפשר שלא יהיה כאן בחינה מיוחדת מצד הנותן, ובחינה אחרת מצד המקבל. ולפיכך התורה כולה, חוץ ממשנה תורה, שהוא החומש האחרון, ראוי שימצא בה הבחינה מצד הנותן. כי המקבל מקבל בסוף, כאשר גמר הנותן את גזרת דבריו, ואז המקבל מקבל. ולפיכך נקרא 'משנה תורה', כאילו היה דבר מיוחד, שהוא מצד המקבל. ויש בחינה מצד המקבל, דכתיב במשנה תורה [דברים א, ה] 'הואל משה באר את התורה הזאת', כי המקבל הוא צריך יותר פירוש וביאור. וזהו ההפרש אשר יש בין התורה ובין משנה תורה". (11) פירוש - ב"זה לעומת זה" נצבים רבוי המצות לעומת אחדות האדם. (12) פירוש - קבלת המצות אצל האדם היא מאחדת את המצות להדדי, כי אצל האדם המקבל המצות נעשות קומה אחת ואחידה, וכמו שיתבאר. (13) שאלו מצות בין אדם למקום, כי חמצות שבלוח הראשון עוסקות במצות בין אדם למקום, וכמבואר למעלה פמ"א הערות 1, 4. (14) נראה לבאר כונתו, כי כבר כתב למעלה [פט"ז (ד"ה וכנגד אלו), ור"פ לה] שיש למצות שתי מטרות; (א) קבלת עול מלכות ה', ובכך יהיה האדם העלול מסודר תחת רשות העלה. (ב) השלמת האדם מחסרונותיו. ולכך, כל המצות יחד יוצרות קבלת מלכותו יתברך, וכן מעניקות לאדם את השלמתו. ומצוה למצוה מצטרפת, עד שיש כאן קבלת מלכות והשלמת האדם. ולכך האדם המקבל, הוא המאחד את המצות להדדי, משום שרק אצלו כל המצות מכוונות לעבר יעד אחד, כאשר כל מצוה ומצוה היא נדבך נוסף ביצירת המסגרת שלתוכה אמור האדם להכנס, ומעכבות זו את זו בהשגת המטרה הנכספת. וכשם שהמבטל מצוה אחת, מופקע הוא מקבלת עול מלכות ה' אף על ידי שאר מצות [ראה הוריות ב:], כמו כן כך מופקע הוא מהשלמתו על ידי שאר המצות. ומעין מה שאמרו חכמים [נדרים לא:] "כל המצות שעשה אברהם אבינו לא נקרא שלם עד שמל". אך משנמול, נהיה שלם על ידי כל המצות, ולא רק על ידי מצות מילה. הרי שכל המצות כולן חותרות לעבר השלמת האדם. ולכך אצל האדם המקבל המצות נעשות לחטיבה אחת, השואפות כולן לעבר תוצאה אחת. דוגמה לדבר; אמרו חכמים [ע"ז יט.] "הלומד תורה מרב אחד, אינו רואה סימן ברכה לעולם". וכתב שם בח"א [ד, מט.]: "כי הרב האחד אין לו השגה כוללת, רק השגה מיוחדת. אבל כאשר לומד תורה מהרבה, יש לו השגה כוללת וחלופי הדעות". הרי שאע"פ שכל רב ורב העניק לתלמידו השגה מיוחדת גרידא, מכל מקום אצל התלמיד נקלטו ההשגות המיוחדות הללו, ונעשו למזיגה אחת, ובכך נהפכו אצלו מהשגות מיוחדות להשגה כוללת. כי זהו כחו של המקבל; לאחד את המקורות השונים שהוא ניזון מהם, ולעשותם ליצירה אחת וכוללת. (15) ואע"פ שאמרו על כל המצות "שמצוה גוררת מצוה, ועבירה גוררת עבירה" [אבות פ"ד מ"ב], מכל מקום במצות של חמש הדברות האחרונות, הדבר נוהג ביתר שאת. ונראה להטעים זאת, על פי דבריו בדר"ח שם [קסה:], שכתב: "מפני שבן עזאי אמר... שמצוה גוררת מצוה ... ובזה למדנו שכל מצוה ומצוה דבר מיוחד בפני עצמו. שאם היו שתי מצות האחת כמו האחרת, לא שייך שתהא מצוה אחת גוררת אחרת, לפי הטעם אשר אמרנו שמצוה גוררת מצוה כי אין דבר אחד נחלק לשנים, וכל המצות הם דבר אחד, ולכך המצוה האחת גוררת האחרת. שזה דוקא שייך רק כאשר כל מצוה בפני עצמו ומתחברים ביחד, אבל אם האחת כמו האחרת, אין אחת חצי דבר. ולפיכך אי אפשר לומר רק שכל מצוה ומצוה הוא דבר מיוחד, ומ"מ הם מתחברים ביחד. וכאשר הוא מקיים מצוה אחת, נחשב כמו דבר אחד שנחלק, ולכך מצוה אחת גוררת אחרת. ומזה תדע כי כל מצוה יש לה מקום בפני עצמה. ודבר זה למעלת המצוה, שכל מצוה יש לה ענין מיוחד... שכל מצות התורה הם משלימים לתורה אחת, וכל התורה הוא מושכל אחד שלם בלי חסרון ובלי גרעון". ןראה למעלה פ"ח הערה 40. הרי שהסבה שבעלמא "עבירה גוררת עבירה" היא שאצל האדם המקבל המצות נעשות למושכל אחד. ולכך במצות אלו של הלוח השני, אשר תפיסת המקבל בהן בולטת אצלן במיוחד, דין הוא שהכלל של "עבירה גוררת עבירה" יונהג בהן באופן מיוחד, יותר מאשר בשאר מצות. וראה הערה 17. (16) וי"ו החיבור שבין הדברות. (17) כפי שהתבאר למעלה [פרקים מג, מד, כמה פעמים]. ואם תאמר, מדוע קבע המהר"ל שהמיוחד בחמשה הדברות האחרונים הוא שבהם במיוחד נוהג הוא הכלל של "עבירה גוררת עבירה" [אבות פ"ד מ"ב], ולא כתב גם לאידך גיסא, שבהם נוהג הכלל של "מצוה גוררת מצוה" [שם], והמקיים "לא תרצח", בודאי יקיים "לא תגנוב". ויש לומר, כי מצות אלו הן מצות לא תעשה, וקיומן נעשה בשב ואל תעשה, ולכך אין בקיום האחת גרירה לקיום רעותה. ובמיוחד שדברים אלו עולים בקנה אחת עם יסודו [למעלה פ"כ הערה 42] שאין מתן שכר על קיום מצות לא תעשה. והרי כל הענין של"מצוה גוררת מצוה" היא חלק ממתן שכר, שהרי המשכה של המשנה באבות "מצוה גוררת מצוה" הוא "שכר מצוה - מצוה" [אבות שם]. והואיל ובקיום מצות ל"ת אין מתן שכר, ממילא גם אין בהן הכלל ש"מצוה גוררת מצוה". (18) למעלה פמ"ד [ד"ה וכאשר תבין], ושם הערה 55. (19) והן; "אנכי", "זכור", ו"כבד". ואודות ש"אנכי" נחשב למצות עשה, ראה למעלה פל"ד הערה 47. (20) "לא יהיה לך", "לא תשא". (21) כי במקום "זכור" נאמר "שמור", ו"זכור" הוא מצות עשה, ואילו "שמור" הוא מצות לא תעשה [שבועות כ:]. ועל כל פנים מבואר, שבלוח הראשון נמצאות גם מצות עשה, לעומת הלוח השני, שכולו מצות לא תעשה. (22) בדרוש על התורה [יד.] סלל לו דרך אחרת בביאור וי"ו החבור שחמש דברות האחרונות שבפרשת ואתחנן, וז"ל: "ה' דברות ראשונות... המה דברים שבין אדם למקום... אמנם ה' אחרונות כלם דברים שבין אדם לחבירו. והיות כי האדם צריך שתי השלמות; אם השלמה האחת להשתלם עם קונו, והם דברות הראשונות. ואם שצריך להשלים עם זולתו מהבריות בכל הדברים אשר לא תעשינה... לפיכך כל חמשה דברות אחרונות יש להם חבור והתייחסות יחד, בשהם שייכים לבריות אשר הוא חוטא נגדם. ולכך בפרשת ואתחנן המה באים בוי"ו החבור; 'ולא תנאף', 'ולא תגנוב', וכן כולם, כי הוא חוטא אל הבריות, אשר יתחבר ויפעל בם החטא מה שהוא חוטא נגדם, ועושה רושם מצד המקבל... אשר מטעם זה יש לחמשה דברות אחרונות חבור וצירף יחד ביותר. מה שאין כן בה' ראשונות, בשגם אם הוא חוטא לשמים, אין כאן רושם ופעולה מצד המקבל, כאמור [איוב ז, ח] 'חטאתי מה אפעל לך', ונאמר עוד [איוב לה, ו] 'אם חטאת מה תפעל בו'. לכך אין להם חבור ודבוק יחד כאחרונות שיש להם שייכות החבור יחד, באשר יש חבור רושם הפעל און בנפעל ומקבל, המה הבריות אשר נגדם החטא. ונלמוד מזה דבר גדול, כי כאשר יש רושם למקבל, המה הבריות, יהיה מי שיהיה אשר חטא לו, אין מחילה אליו, עד שיפייסנו וימלא פגימתו. ואין יום כפורים מכפר כי אם דברים שבין אדם למקום, אבל מה שבין אדם לחבירו אינו מכפר עד שיבקש ממנו מחילה [יומא פה:]. והנה בפרשה זאת [פרשת יתרו]... אף ה' אחרונות לא נכתבו בתוספת וי"ו החבור, להורות מכל מקום מצד מה יחטא בדברים אלו עצמם גם לשמים... ומצד בחינה זאת, גם לאחרונות לא יאות החבור, כמו לה' הראשונות". (23) "מקדים 'אשת רעך' ואחר כך 'בית רעך'" [לשונו למעלה]. ובדברות בפרשת יתרו להיפך; מקדים "בית רעך" ל"אשת רעך". (24) פירוש - אשה קרובה לאדם יותר מקורבת הבית לאדם. (25) "כי האשה היא מתחברת לגמרי עם האדם, והיא השלמתו. ושאר דברים הם קנינים בלבד" [לשונו בסמוך]. (26) "מצד האנושית שבו" הוא לעומת "מצד מעלת האדם לפי השכל" [לשונו בסמוך]. וכפי שכתב בח"א לכתובות עז: [א, קנח.], וז"ל: "מצד האנושית מקבל האדם העדר, כאשר נראה לחוש שסוף האדם למות. כי זהו ראוי לאדם במה שהוא אדם... ומ"מ מצד מעלתו האלקית שהיה בו אמר בשבועתא לא אתינא". הרי ש"מצד האנושית" עומד כנגד "מצד מעלתו האלקית". והסדר שבדברות האחרונות שבפרשת ואתחנן מבוסס על השלמת האדם מצד היותו אדם, ולא מצד הסדר המושכל. כי הסדר המושכל מחייב את הקדמת הבית לאשה [יבואר להלן], אך הסדר הבנוי על השלמת האדם מצד האדם, יקדים את האשה לבית, מחמת שהאשה משלימה את האדם ביותר. וראה למעלה פל"ו הערה 30. (27) לשונו בגו"א דברים פ"ה אות ז [ד"ה ונראה]: "כי אחר שאין לו בית - אשה להיכן יכניס. והרי אמרינן במסכת סוטה [מד.] שיבנה בית ואחר כך ישא אשה". (28) לשונו למעלה ס"פ מב: "ובדבור זה האחרון כתיב [שמות כ, יד] 'לא תחמוד בית רעך לא תחמוד אשת רעך'. וחלק הכתוב לכתוב אצל כל אחד ואחד 'לא תחמוד'. מפני כי זכר כאן כל הקנינים. ויש הפרש בין הקנינים; כי יש מן הקנינים שהוא סבה לאחר, כמו הבית שהוא סבה לכל אחרים. כי כאשר אין לו בית, אינו נושא אשה, כי לאיזו מקום יתן האשה, שצריך לה בית כדרך הנשים הצנועות. וכל הקנינים מניח אותם בבית. ולפיכך מקדים [דברים כב, ח] 'כי תבנה בית חדש', ואחר כך [שם פסוק יג] 'כי יקח איש אשה'. וכן אמרו במסכת סוטה בפרק משוח מלחמה [מד.], כי הבית קודם לכל שאר קנינים. ודבר שהוא סבה לשאר דבר, הוא נבדל ומחולק ממנו, כי זהו סבה, והשני מסובב. ולפיכך מחלק בפני עצמו הבית לומר 'לא תחמוד [בית] רעך'. ודבר זה מבואר". (29) אמור מעתה, שסדר הדברות בפרשת יתרו תואם למעלת האדם השכלי, ואילו סדר הדברות שבפרשת ואתחנן תואם לאדם החומרי. וכן כתב למעלה פמ"ג [ד"ה וגם כי], וז"ל: "כי כל התורה שהיה השם יתברך מדבר, היה מדבר אל האדם, מצד כי האדם הוא בעל שכל. ולפיכך כל הדברות היו כאשר ראוי אל האדם השכלי... אבל משנה תורה, שהוא סוף התורה, ואין קבלת התורה מצד השכל, רק מצד המקבל החמרי, ומצד הזה ראוי קבלת התורה לאדם, ולא אל המלאכים השכלים. ולפיכך משנה תורה היה מדבר משה, שהיה אדם, והיה מדבר אל ישראל מצד שהם בני אדם המקבלים... ובשביל זה יבואו כל החלופים והשנוים שהם בפרשת ואתחנן ובפרשת יתרו". (30) אודות שהאשה היא השלמת האדם, ובלעדה אין האדם בגדר "אדם", ראה למעלה פט"ז הערה 101, פ"ל הערה 53, ופל"ו הערה 28. (31) ואשה נקראת ג"כ קנין, שהרי נאמר [ויקרא כב, יא] "וכהן כי יקנה נפש קנין כספו" ופירש רש"י שם "ואשת כהן אוכלת בתרומה מן המקרא הזה, שאף היא קנין כספו". ומקורו מכתובות נז: ובגו"א דברים פט"ו אות ג כתב: "האשה מיוחדת לו יותר מכל קנינים". אמנם בדר"ח פ"ב מ"ז [פב:] כתב: "הדבר הראשון שהוא קרוב אל האדם... הם נכסים, שהם קנין האדם שהם שלו לגמרי, וצריך לו כדי להתפרנס מהם קודם שישא אשה... ואחר שזכר הנכסים שהם שייכים קודם אל האדם, אמר אחר כך 'מרבה נשים מרבה כשפים', כי האשה היא בסדר אחר הנכסים - קרובה אל האדם". אמנם לק"מ, כי שם מדבר מצד הסדר השכלי, שכתב שם על הנכסים ש"צריך לו כדי להתפרנס מהם קודם שישא אשה", וכגמרא בסוטה [מד.] שקודם יבנה בית, ואחר כך ישא אשה, וכמובא בהערה 27. (32) בגו"א דברים פ"ה אות ז [ד"ה ונראה] כתב באופן אחר מדבריו כאן, וז"ל: "כי החמדה שני דברים; האחד חומד דבר מפני שהוא חסר דבר מה, וחומד אותו להשלים חסרונו, כמו מי שאין לו בית ואשה וחומד אותם. ומי שאין לו בית ואשה, חומד בית קודם, ואחר כך חומד אשה, כי אחר שאין לו בית - אשה להיכן יכניס. והרי אמרינן במסכת סוטה [מד.] שיבנה בית ואחר כך ישא אשה... ויש מי שחומד מפני יצרו, אף על גב שאינו חסר בית ואשה, חומד לתוספת יצר. ובודאי היצר יותר מתגבר וקודם לאשה, ואחר כך לבית. ולפיכך בדברות אחרונות נאמר קודם 'לא תחמוד אשת רעך', ואחר כך 'לא תתאוה בית רעך'". הרי שאצלנו למד שאף הדברות השניות עוסקות בהשלמת האדם, ורק שבדברות הראשונות דובר על השלמת אדם הנובעת מצד מעלתו, ואילו בדברות השניות דובר על השלמת אדם מצד מציאותו החומרית. אמנם בגו"א ביאר, שהדברות הראשונות עוסקות בהשלמת האדם, ואילו הדברות האחרונות עוסקות בדיוטא תחתונה יותר, והיא באדם המתאוה לדברים שאינם בגדר השלמתו כלל. וברמב"ן שמות כ, יב הביא בשם הראב"ע לבאר ענין זה, וז"ל: "אחז הכתוב דרך ארץ, לאמר תחלה 'בית רעך', כי המשכיל יקדים להיות לו בית ואח"כ יקח אשה להביאה אל ביתו... ובמשנה תורה הזכיר אשה תחילה, כי הבחורים יתאוו לשאת אשה תחילה". (33) כמו "לתאוה יבקש נפרד" [משלי יח, א], "הלל רשע על תאות נפשו" [תהלים י, ג], "תאות רשעים תאבד" [תהלים קיב, י], וכיו"ב. וברד"ק ספר השרשים, שורש אוה כתב: "ענין כולם תאוה וחשק". אמנם צ"ע ממה שנאמר "ותאות צדיקים יתן" [משלי י, כד], וכן "תאות צדיקים אך טוב" [משלי יא, כג], "ה' נגדך כל תאותי" [תהלים לח, י], ועוד. ובביאור הגר"א למשלי ב, טז כתב: "תאוה וחמדה; תאוה היא שהגוף נהנה, שהוא יושב בביתו ואינו רואה רק למלאות תאותו והנאתו. ואף שיושב בביתו ולומד, כשהוא רודף אחר התאוה, גם מה שהוא לומד אינו אלא לפניות. וחמדה היא לדבר שאין בו הנאת הגוף, וכמו בגדים נאים ובתים נאים, או שיהיה לו ממון רב, שאין בהם הנאת הגוף, אלא נפשו של אדם חומדת להם. וזה שאמרו [חגיגה יא:] 'גזל ועריות נפשו של אדם מחמדתן ומתאוה להם'. שבגזל שייך חימוד, שאין בהם הנאת הגוף. ובעריות שייך לשון תאוה, שהיא הנאת הגוף. ולכך אמרו 'מחמדתן ומתאוה'... ושני הדברים האלו כתיבי בעשרת הדברות. אך בלוחות האחרונות כתיב אצל אשת רעך 'לא תחמוד', ואצל בית רעך 'לא תתאוה'... ונמצא שתאוה היא הנאת הגוף ממש, וחמדה היא לדבר שאין בו הנאת הגוף". ושם ממשיך לבאר ענין זה. ווהמהדיר שם בהערה 71 הביא דברים בשם תלמידו ר' מנחם מענדל משקלוב. והמלבי"ם [שמות ד, יג-יד] כתב: "ההבדל שבין תאוה לחמדה הוא, שהחמדה הוא מצד החושים בדבר הנחמד למראה עין הרואה אותו מצד יופיו. והתאוה הוא מצד נפש המתאוה, אף בדבר שאינו רואה עתה לפניו בחוש הראות, ואין בו חמדה מצד יפיו, רק מצד נפשו המתאוה אותו, כמו 'כי תתאוה נפשך לאכול בשר' [דברים יב, כ]... שהוא מצד הנפש אף שלא ראה הדבר עתה בעיניו". (34) לשונו בגו"א דברים פ"ה אות ג [ד"ה ולא]: "התאוה יותר מן החמדה, כי החמדה הוא על דבר שיש לו חמדה, שנחמד בעצמו. והתאוה שהוא תאב לדבר אע"ג שאינו נחמד בעצמו. וכל חמדה היא תאוה, ואין כל תאוה חמדה". והואיל והאשה היא השלמת האדם, לכך שייך בדבר זה לשון חמדה, שנחמד בעצמו מפני השלמתו. ובסוטה מז. אמרו "שלש חינות הן... חן אשה על בעלה". וכתב שם בח"א [ב, פו.] בזה"ל: "כי ראוי שיהיה הדבר שהוא מצטרף אליו חן בעיניו... כאשר יצטרפו שני דברים יחד, כמו האשה לאיש, שהוא זיוג שלו. ומפני שהאשה היא זיוג של אדם מצטרפת אליו, לכך חן אשה על בעלה". והואיל ואשה מעלה חן בעיני בעלה, לכך שייך בה לשון חמדה. וכן מפורש בגו"א דברים פ"ה סוף אות ז: "אצל האשה שייך חמדה, מפני שהיא אשה בעלת חן נחמדת למראה, לכך כתיב חמדה אצל האשה". וראה למעלה בהקדמה [ד"ה ואמר הנחמדים] שכתב: "מה שהמצוה יש בה סוד שכלי אלקי הם [תהלים יט, יא] 'הנחמדים מזהב ומפז רב'... מצות התורה הם יותר נחמדים לראיית השכל", וראה שם הערה 121. (35) ועוד בענין תאוה וחמדה, הנה הפסוק אומר [בראשית ג, ו] "ותרא האשה כי טוב העץ למאכל וכי תאוה הוא לעינים ונחמד העץ להשכיל", ובדר"ח פ"ד מכ"ב [רה:] האריך בזה שג' חלקי הפסוק הם כנגד הגוף, הנפש, והשכל. ולפי חלוקה זו גם מתבאר ש"תאוה" חומרית יותר מ"חמדה". (36) השלמת אשה להשלמת שאר קנינים. (37) כמו שאמרו חכמים [פסחים קיט.] "'ואת כל היקום אשר ברגליהם' [דברים יא, ו], זה ממונו של אדם, שמעמידו על רגליו". ובח"א לב"ב עה. [ג, קט.] כתב: "כאשר יש לאדם בעולם הזה קנין חשוב... הוא שלימותו, כי כל קנין מורה על חוזק של בעל הקנין, כמו שאמרו ז"ל 'ואת כל היקום ברגליהם', זה הממון שמעמיד האדם על רגליו". וראה בנצח ישראל פל"ה [עמוד תרסו]. ובגבורות ה' פמ"ז [קפז:] כתב: "אל תאמר כי העושר הוא הכסף והזהב. רק מעלת העושר שהוא נותן לאדם קיום וחוזק, וזה שאמרו... 'את כל היקום אשר ברגליהם' זהו הממון אשר מעמיד האדם על רגליו, ונותן לו חוזק". וכן כתב בדר"ח פ"ד מ"א [קסב.]. והזכיר כן בקצרה בח"א לסוטה מח: [ב, צ.]. ובגו"א דברים פ"ו אות ג כתב: "הממון מחיה את האדם, שהוא סבה לחיותו... שהוא מחיה את הנפש". (38) חוזר לבאר בזה מדוע בדברות הראשונות הזכיר "בית רעך" לפני "אשת רעך", ובדברות השניות עשה להיפך. וטעם חזרה זו, ראה הערה 40. 
(39) כמבואר בהערה 27. (40) כי מהלך זה סותר לשכל, המחייב שהבית יקדם לאשה. וכאשר אדם פועל שלא בהתאם לשכל, הרי ש"זה אינו כבודו". ובדבריו כאן יש הד ליסוד שהכבוד שייך לשכלי, ומופקע מהחומרי. ואודות כך, ראה דבריו בח"א לנדרים לא: [ב, ה.] שכתב: "אין כבוד בדבר החומרי, רק הכבוד הוא בצורה", והובא למעלה פ"ב הערה 21. ובח"א לשבת קיג. [א, נ:] כתב: "הדבר הנבדל מן החומר יש בו כבוד, והחומרי אינו בעל כבוד". וראה גו"א שמות פכ"א הערה 119. וכד מדייק תראה שבדבריו כאן הזכיר שלש פעמים את תיבת "כבוד" ["כי מצד מעלתו וכבודו... כי כבודו שיהיה לו בית קודם... שזה אינו כבודו"], תיבה שלא הוזכרה עד כה כלל. ויל"ע בזה. ובכלליות צריך ביאור, כי למעלה [ס"פ מב] ביאר שהבית קודם לאשה לא מטעם כבוד, אלא מטעם עצה טובה קמ"ל, שכתב שם: "כי כאשר אין לו בית... לאיזה מקום יתן האשה, שצריך לה בית כדרך הנשים הצנועות". ואילו כאן מנמק זאת מטעם כבוד, "כי כבודו שיהיה לו בית קודם, ולא שישא אשה ואח"כ יבנה לו בית, שזה אינו כבודו". ואפילו אם תרצה לומר שטעמים שוים הם, מ"מ תקשי לך מדוע הדגשת הכבוד נעשתה רק כאן. וצ"ע. (41) לגבי שבת. וחוזר בזה לבאר הבדלים נוספים הקיימים בין הדברות, ולאו דוקא בנוגע לה' דברות האחרונות. (42) בגמרא בסנהדרין נו: איתא "'כאשר צוך' במרה", ולא נזכר שם לשון "אפקידו". אמנם בשבת פז: אמרו "'כאשר צוך' במרה, מר סבר אשבת איפקוד". (43) בא לבאר מדוע בריאת האדם חולקת מקום לעצמה, ואינה נכללת במה "שהשם יתברך ברא כל העולם" [לשונו למעלה]. ועל כך מיישב, שהואיל והאדם הוא עיקר הבריאה, לכך בריאתו חולקת מקום לעצמה, ואינה נכללת עם בריאת העולם. ולמעלה פי"ב [ד"ה וכבר התבאר] כתב: "האדם הוא עיקר הבריאה, שהכל נברא בשבילו, והוא בלבד כל המציאות, לא זולת זה". וכמבואר בקידושין פב. "חיה ועוף... לא נבראו אלא לשמשני". ושבת עז: אמרו "כל מה שברא הקב"ה בעולמו, לא ברא דבר אחד לבטלה". ופירש שם בח"א [א, מא:]: "מפני כי הכל נברא בשביל האדם, ולפיכך אי אפשר שלא ישמשו כל הנבראים לצורך האדם, ולא לצורך עצמן". ורש"י בראשית ו, ז פירש "הכל נברא בשביל אדם, וכיון שהוא כלה מה צורך באלו". וזהו יסוד נפוץ מאוד בספרי המהר"ל. וכגון, בדר"ח פ"א מ"ב [כה.] כתב: "כי הנבראים כולם הם בשביל האדם... כי הכל נברא בשביל אדם". וכן כתב שם במ"ג [לב:]: "כי העולם נברא בשביל האדם שיהיה עובד בוראו". ושם במשנה יח [סא.] כתב: "שכל העולם נברא בשביל האדם". וכן כתב לעיל פ"ד [ד"ה החלק השני]: "שהרי בשביל האדם נברא הכל". ובבאר הגולה סוף באר החמישי [קד:] כתב: "שהוא [האדם] התכלית בכל הנבראים שברא הקב"ה בעולמו... כי הכל נברא בשביל התכלית... האדם שהוא התכלית". ובנתיב אהבת ריע פ"ג [ב, סב:] כתב: "השונא כלל הבריות, שאינו נהנה מהם... דבר זה מוציא את האדם מן העולם, כי בשביל האדם נברא העולם, וכאשר שונא הבריות, שהם האדם בכלל, כאילו דוחה כל העולם". ודי בזה. והאדם נחשב ל"עולם קטן", וכמבואר בדר"ח פ"א מ"ה [לז.], נתיב האמת פ"ג [א, רב.], ח"א לנדרים כב. [ב, ד:], וח"א לנדה יג. [ד, קנב:], וראה גו"א בראשית פכ"ו הערה 62, ולמעלה פ"ד הערה 98. ולכך בריאת האדם היא עולם בפני עצמו. (44) חידוש נשגב למדים אנו מדבריו כאן. כי בפרקים הקודמים [פל"ו, פמ"א] נתבאר שכבוד אב מגיע עד להקב"ה משום שהמכבד את השותף של הקב"ה ביצירה, כאילו כיבד גם הקב"ה [ראה הערה הבאה], ומצד דיני שותפות נגעו בה. ולפי זה כבוד הקב"ה הוא הדבר הראשון, ומשתלשל מכך הכבוד לשותפיו של הקב"ה. וכן מבואר ברמב"ן שמות כ, יב, שכתב: "כאשר צויתיך בכבודי, כן אנכי מצוך בכבוד המשתתף עמי ביצירתך". ושם בפסוק יג כתב: "כבד את אביך כבוד האל, כי לכבוד הבורא צוה לכבוד האב המשתתף ביצירה". אך כאן מוסיף שהוא הדין לאידך גיסא; דרך ההורים יכיר האדם את הקב"ה, ומתוך "כבד" יטפס ויגיע אל ההתחלה. וראיה מוכחת ליסוד זה נמצא במדרש שמו"ר ג, א, שאמרו שם: "בשעה שנגלה הקב"ה על משה [בסנה (שמות ג, ד)], טירון היה משה לנבואה. אמר הקב"ה, אם נגלה אני עליו בקול גדול, אני מבעתו... מה עשה, נגלה עליו בקולו של אביו. אמר משה הנני, מה אבא מבקש. אמר הקב"ה, איני אביך, אלא אלקי אביך, בפתוי באתי אליך כדי שלא תתירא". ובהשקפה ראשונה הדבר תמוה טובא. כי משה היה קרוב אז לשמונים שנה [שמות ז, ז], ונתלש מבית אביו בהיותו בן יב שנה, או בהיותו בן כ שנה [רמב"ן שמות ב, כג]. הרי שמשה לא שמע את קולו של עמרם למעלה מששים שנה [ועמרם נפטר בהיות משה לכל היותר בן כד שנה, וכמתבאר מהרשב"ם ב"ב קכא:]. ונהי שהיה צורך לקרוא למשה בקול שלא יבעיתו, מ"מ מדוע הובא הקול ממרחק זמן כה רב, ולא היה סגי בקולו של יתרו וכיו"ב. אלא שהם הם הדברים. דרך האבות האדם מגיע להקב"ה, ולכך דרך קולו של עמרם מגיע משה להקב"ה. וזהו דיוק לשון המדרש "איני אביך, אלא אלקי אביך", ולא אמר "איני אביך, אלא אלקיך". כי כוונת הענין שדרך "אביך" מגיע האדם ל"אלקי אביך". (45) לשונו למעלה פמ"א: "אחר דבור 'זכור את יום השבת לקדשו' [שמות כ, ח], שהזהיר שנדע כי הוא יתברך פועל הכל והוא העלה כללית, הזהיר לכבד האבות, שהם עלה פרטית לעלול זה בפרט. ונכתב זה עם חמש דברות ראשונות כמו שאמרנו, כי הדבר הזה שייך אל השם יתברך. ואם מכבד את אשר משותף עמו יתברך בפועל שלו, כאילו כבד הקב"ה. ולפיכך ראוי שיהיה דבור 'כבד' בלוח בדברות שהם שייכים אל השם יתברך. ואחר שהשם יתברך צוה במצות 'זכור את יום השבת לקדשו', לומר כי הוא יתברך פעל העולם, ולא נמצא העולם במקרה... ואחר שציוונו שנדע שהוא יתברך פעל העולם ואינו במקרה, עדיין יש לחשוב כי אף שאין ראוי שיהיה המציאות הכללי במקרה, אבל מציאות הפרטיים יחשבו שהם במקרה. ודבר זה היו אומרים החוקרים מדעתם על הנמצאים. הודיע לנו כי אף מציאות הפרטיים אינם במקרה כלל, וציונו לכבד את האבות. ואם היו התולדות הפרטים במקרה קרה, אין כאן כבוד אבות, כי האבות הם עלה פרטית. ולכך מי שמכבד האבות, מעלה אני עליהם כאילו כבדוני [קידושין ל:]. כי דבר זה כבוד גם כן למי שמשותף בתולדה זאת, שלא באה התולדה במקרה". (46) והוספת "כאשר צוך" שייכת לדברות השניות, "כי משנה תורה היא תוספת ביאור, ו'כאשר צוך' הוא תוספת ביאור לומר במרה אפקיד" [לשונו למעלה ס"פ מד]. וראה גו"א שמות פט"ו אות ל, ושם דברים פ"ה אות ו, שביאר בארוכה מדוע ניתנו מצות מסויימות במרה. (47) לא זכיתי להבין דבריו הקדושים. שהרי כשם שבדברות השניות נאמר [דברים ה, יח] "ולא תחמוד אשת רעך ולא תתאוה בית רעך שדהו ועבדו ואמתו שורו וחמורו וכל אשר לרעך", כך בדברות הראשונות נאמר [שמות כ, יד] "לא תחמוד אשת רעך ועבדו ואמתו ושורו וחמורו וכל אשר לרעך". ומה כוונתו במה שכתב "והוסיף בדברות אחרונות בדבור 'לא תחמוד' 'שורו וחמורו'". וצע"ג. (48) פרק מג [ד"ה וכן מה]. (49) פירוש - שבדברות השניות נאמר [דברים ה, יד] "ויום השביעי שבת לה' אלקיך לא תעשה כל מלאכה אתה ובנך ובתך ועבדך ואמתך ושורך וחמורך וכל בהמתך וגו'", ואילו בדברות הראשונות נאמר [שמות כ, י] "ויום השביעי שבת לה' אלקיך לא תעשה כל מלאכה אתה ובנך ובתך עבדך ואמתך ובהמתך וגו'", הרי שלא הוזכרו בדברות הראשונות "שורך וחמורך". (50) פירוש - הביאור לשבת הוא גם הביאור ל"לא תחמוד". 
(51) לשונו למעלה פמ"ג [ד"ה וכן מה]: "וכן מה שנאמר בדברות האחרונות... 'שורך וחמורך', מה שלא נאמר בדברות הראשונות. הכל הוא תוספת ביאור ללימוד שלהם, כי כך ראוי לענין משנה תורה, שהיא תוספת ביאור. אבל לפי מה שאמרנו כי משנה תורה הוא כנגד המקבל, הוא האדם, לכך כתב 'שורך וחמורך', כי השור והחמור שעושה בהם האדם, קרובים אל עבדו ואמתו. כמו שאמר רבי יוסי [שבת קיח:] מעולם לא קריתי לשורי 'שורי', רק 'שדי'. ולכך אין לכתוב במשנה תורה, שהיא נאמרה אל המקבל, 'עבדך ואמתך וכל בהמתך', כי שורו וחמורו אשר הם לצורך האדם, נחשב לו לאדם יותר משאר בהמתו, ואינו כמו עבדו ואמתו. ומפני טעם זה כתוב גם כן בדבור זכור [שמות כ, י] 'ובהמתך', ולא כתיב 'וכל בהמתך' כמו שכתוב בדבור שמור [דברים ה, יד], כי מאחר שלא הזכיר כאן [שמות כ, י] 'שורך וחמורך', רק החשובים ביותר, ולא הזכיר כל מה שהוא צריך אל האדם המקבל, לכך לא כתב 'וכל בהמתך'. אבל בדברות אחרונות, שהזכיר 'שורך וחמורך', אשר הוא צריך אל האדם המקבל, הזכיר גם כן 'וכל בהמתך', שגם כן הוא צריך אליו". (52) שבראשונות נאמר "לא תענה ברעך עד שקר", ובאחרונות נאמר "ולא תענה ברעך עד שוא". (53) "מצד" - מבחינה מסויימת. (54) כמו שתרגם אונקלוס [דברים ה, יא] "שוא" - "למגנא". והרמב"ן דברים ה, יז כתב: "'שוא' דבר בטל". ובספר השרשים שורש שוה כתב: "פעמים ענינה כענין חנם". (55) לשון הרד"ק בספר השרשים, שורש שוה: "כי השקר הבל ותהו ודבר שאינו". ונקודה זו תוטעם יותר על פי דבריו בדר"ח פ"ד מכ"ב [רי:], שכתב: "יש לך לדעת ענין העדות, שאל תאמר כי ענין העדות שצריך שידע הדיין המעשה, ואם אין עד, לא ידע המעשה. שא"כ למה 'אין עד נעשה דיין' [כתובות כא:], הרי הדיין יודע... אלא אין הדין חל רק כאשר הדבר הוא נגלה בפועל לפני הדיין... והעד הוא שמוציא הדבר לפועל לפני הדיין, עד שיוכל לדון הדיין. ולפיכך אין עד נעשה דיין, שהרי צריך שיוציא הדבר אל הפועל לפני הדיין, ואם העד נעשה דיין, לא הוציא אחר העדות לפועל לפני הדיין, שיהיה הדין חל. ולכך, אף אם [הדיין] ידע הדבר, כיוון שלא הוציא העד העדות לפועל לפני הדיין, אין כאן דיין". וכן כתב בנצח ישראל ר"פ נז. הרי שאין הגדת העדות הבאת המעשה לידיעת הדיינים, אלא הצגת האירוע בפועל, כביכול, מציאות המעשה משתקפת בעדים. שבראייתם חדר המעשה אל תודעתם, ועל ידי הגדתם מתגלה התרחשות המעשה כלפי חוץ. וראה במבוא לדרשות המהר"ל עמוד 56, שהובאו שם דברי האבני נזר [אהע"ז ח"א סימן קא], שכתב שכאשר הב"ד שומעים מעדים שראו המעשה, חשוב הדבר כאילו ראו הב"ד בשעה ששמעו העדות. ולכך, כאשר העד מעיד שקר, א"כ אין הוא מביא דבר לב"ד, שהרי לא ראה דבר, ולכך העיד דבר שוא ובטל. (56) ודבר שיש בידו להיות אמת, והוברר שאינו אמת, הוא שקר. אך "שוא" הוא דבר שמעולם לא היה יכול להיות אמת, וכגון הנשבע על עמוד של אבן שהוא של זהב, וכמו שיבאר בסמוך. וזהו בבחינת "כל דבר שקר שאין אומרים בו קצת אמת בתחילתו, אין מתקיים בסופו" [רש"י במדבר יג, כז]. הרי השקר צריך שיהיה לו שייכות מסויימת לאמת. (57) פירוש - כל דבר שהיה יכול להיות אמת, והוברר לבסוף שאינו אמת, דבר זה נקרא שקר. וזהו "מצד הענין עצמו", פירוש מבלי לדון על ידיעת הדובר [שידע שהדברים הם שקר מעיקרם], אלא דיון על הדברים לכשעצמם. אך אם מעיקרא הרי ברור שהדבר אינו יכול להיות אמת, ואין צורך לברר זאת, אזי דבר זה נקרא "שוא". (58) כי אי אפשר לעמוד של אבן שהוא יהיה של זהב. ובמשנה שבועות כט. אמרו "איזו היא שבועת שוא; נשבע לשנות את הידוע לאדם. אמר על העמוד של אבן שהוא של זהב, ועל האיש שהוא אשה, ועל האשה שהיא איש. נשבע על דבר שאי אפשר לו; אם לא ראיתי גמל שפורח באויר, ואם לא ראיתי נחש כקורת בית הבד". (59) במעיד בשקר שראובן פרע שטרו של שמעון. (60) פירוש - "שקר" מוסב על דברים שהובררו כשקר, ואילו "שוא" מוסב על דברים שמעיקרא היו דברים בטלים. והרד"ק בספר השרשים, שורש שוה כתב: "שקר פעמים ענינו חנם, 'אך לשקר שמרתי' [ש"א כה, כא]". הרי שתיבת שקר גופא צופנת בחובה שתי משמעויות; (א) כזב ובגד. (ב) חנם ותוהו. (61) שמות כ, ו, דברים ה, יא, ותקשי לך מדוע בדברות הראשונות לא נתחלף ה"שוא" ל"שקר". (62) כי מעולם לא היתה אפשרות שהדבר יהיה אמת, כי ברור לכל שהעמוד הוא של שיש, ולא של כסף. אך עדיין יש לשאול, מדוע לא נקטה התורה בשבועה ששייך בה שקר ושוא, וכמו "נשבע שאכלתי והוא לא אכל... הרי זו שבועת שקר, ועל זה וכיוצא בו נאמר [ויקרא יט, יב] 'לא תשבעו בשמי לשקר'" [לשון הרמב"ם הלכות שבועות פ"א ה"ג]. ואיירי בשבועה שהיתה יכולה להיות אמת, והובררה שהיא שקר. ושבועה זו גופא תכונה בדברות השניות כשבועת שוא, "כי הוא יודע שאינו כך... ואצלו הוא דבר בטל ושוא" [לשונו למעלה]. והואיל וכך אמרינן לגבי עדות שקר ושוא, מדוע אי אפשר לומר כן לגבי שבועת שקר ושוא. ונראה לומר, שבשלמא לגבי עדות, הרי כל עדות באה לברר בעבורנו את המציאות של פרעון וכיו"ב. ולכך ניתן לומר שאצל המקבל הוי עדות שוא, כי המקבל יודע נאמנה שאין בדבריו שום בירור מציאות. אך לגבי שבועה, הרי אף אם השבועה היא אמת, אין כאן בירור המציאות, כי מציאות לא מתבררת על ידי שבועה. ולכך אין לבאר שהשבועה היא "שוא" רק מזוית ראיתו של המקבל, כי אף כאשר השבועה היא אמת, אין היא פועלת יותר מאשר שבועת שוא. ועל כרחך ש"שוא" אינו מוסב על ראית המקבל, אלא על השבועה בעצם, שהיא שבועת שוא ["נשבע על עמוד של שיש שהוא של כסף"]. ושבועה כזו לעולם אינה בגדר "שקר", וכפי שנתבאר, ולכך אף בדברות הראשונות תכונה בשם "שוא". (63) שנאמר "ולא תתאוה בית רעך שדהו ועבדו ואמתו שורו וחמורו וכל אשר לרעך", ובדברות הראשונות נאמר [שמות כ, יד] "לא תחמוד אשת רעך ועבדו ואמתו ושורו וחמורו וכל אשר לרעך". (64) והוזכרו בסדר זה בדברות הראשונות. (65) "בעצמם" - מצד עצמם, ולא מצד הצורך והתועלת שהאדם מפיק מהם. וצ"ב, שלמעלה [ד"ה והוסיף בדברות הראשונות] ביאר ש"שורו וחמורו" אינם חשובים כל כך, ומחמת כן לא הוזכרו בדברות הראשונות [ראה הערה 51], ואילו כאן מבאר שהשור והחמור חשובים מצד עצמם. ואולי ביחס ל"שדך" הם נחשבים לחשובים בעצמם, ואילו ביחס ל"עבדך ואמתך" אינם נחשבים כך. (66) ביבמות סג. אמרו "אין לך אומנות פחותה מן הקרקע". וביאר זאת בח"א שם [א, קלז.]: "מפני שהארץ היא למטה, ואין דבר יותר למטה כמו הארץ [ראה למעלה פ"י הערה 29]... ואף כי האדמה היא חשובה בעצמה, זה כל האדמה ביחד, אבל חלק מה ממנה אין הדבר הזה כך, כי זה נקרא קרקע, והיא למטה בעצמה, וגם ביותר חמרית מכל". ולמעלה פ"ג [ד"ה ויראה ששמו] ביאר שהאדמה מיוחדת בזה שהיא בכח, ויוצאים ממנה צמחים ואילנות. ומשתמע מכך, שהאדמה מחמת עצמה אינה חשובה. (67) פירוש - רבי יוסי קרא לשורו "שדי", כי השור הוא עיקר השדה [רש"י שבת קיח:]. ואם חשיבות השור היתה עודפת על פני חשיבות השדה, כיצד היה רבי יוסי מגביל את השור לתוך מצרי השדה, בעוד שהשור עודף על השדה. ובע"כ מוכח מכך שהשדה נחשב יותר מהשור, והוי בבחינת "מי נתלה במי, הוי אומר קטן נתלה בגדול [ב"ב יב.]. (68) בגו"א דברים פ"ה סוף אות ז כתב באופן אחר, וז"ל: "ונראה לי, כי החמדה שני דברים; האחד חומד דבר מפני שהוא חסר דבר מה, וחומד אותו להשלים חסרונו... ויש מי שחומד מפני יצרו, אף על גב שאינו חסר בית ואשה, חומד לתוספת יצר. ובודאי היצר יותר מתגבר וקודם לאשה, ואחר כך לבית. ולפיכך בדברות אחרונות נאמר קודם 'לא תחמוד אשת רעך', ואחר כך 'לא תתאוה בית רעך' [ראה הערה 32]. ומזה הטעם נראה שלא נכתב 'שדהו' בדברות ראשונות, שאין השדה משלים חסרון האדם, שאין משתמש בשדה בעצמו, רק על ידי שחורש וזורע ומוציא ממנו פירות, ולא נקרא זה השלמת חסרונו, כיון שאינו משלים בעצמו, אבל התבואה והפירות הם משלימים. לאפוקי בדברות האחרונות, שמדבר מה שיצרו תאב, ויצרו תאב לכל מה אשר יתאוה, ולכך הוסיף 'שדהו'". (69) מה שכתב "בעל הטעמים", הנה לדעת המהר"ל אין הטעמים בגדר הדברים שנמסרו למשה בסיני [להלן פס"ו (ד"ה ומה שלא)]. ונראה שסובר כדעה שעזרא ואנשי כנסת הגדולה הם שתיקנו הטעמים [יבין שמועה כלל תעג. ועיין ראב"ע אסתר ט, כז]. (70) והם הטעם התחתון [המודפס בחומשים], והטעם העליון, וכמו שיתבאר. (71) הוא הטעם התחתון. (72) הוא הטעם העליון. (73) פירוש - בעשרת הדברות שבפרשת יתרו ובפרשת ואתחנן, יש בהן שתי מערכות של טעמים; האחת קרויה הטעם התחתון, והיא מסודרת על פי הפסקת הפסוקים. והשנייה נקראת הטעם העליון, והוא עושה פסוק אחד מכל דברה ודברה, חוץ משתי הדברות הראשונות, שהן פסוק אחד. וז"ל החזקוני שמות כ, יד: "יש ברוב הדברות שתי נגינות ללמד שבעצרת... קורין כל דברת 'לא יהיה לך' וכל דברת 'זכור' בנגינות הגדולות [הטעם העליון], לעשות כל אחת מהן פסוק אחד. שכל אחד מהן דברה אחת לעצמה... גם בדברות 'אנכי' ו'לא יהיה לך' יש נגינה גדולה לעשותן שתיהן פסוק אחד לזכרון שבדבור אחד נאמרו. כיצד, בתיבת 'אנכי' פשטא, ובתיבת 'אלקיך' זקף קטן, ובתיבת 'הוצאתיך' תלישא, ובתיבת 'ארץ מצרים' קדמא ואזלא, ובתיבת 'עבדים' רביעי". ודבריו הובאו במג"א אור"ח סימן תצד, וראה שם בביאור הלכה. ודברי המהר"ל מכאן עד סוף הפרק הם ביאור לחלוקה על פי טעם העליון. (74) ר"פ לו, ור"פ לח. (75) לשונו למעלה ר"פ לו: "כי המצוה הראשונה להאמין כי יש סבה והתחלה ראשונה נמצא במציאות, וזה שנאמר [שמות כ, ב] 'אנכי ה' אלקיך וגו''. ומי שאינו מאמין בדבר זה, הרי הוא כופר בעיקר. ואחר זה [שם פסוק ג] 'לא יהיה לך אלהים אחרים', שלא ישתתף שום אלהות עמו, אף כי הוא מודה במציאות הסבה הראשונה שהוא התחלת הכל. ואם עובד אלהים זולתו, שיאמר אף כי יש סבה ראשונה, יש לאדם מנהיג זולת הסבה הראשונה, עובר בזה אזהרת 'לא יהיה לך'. ודבר זה הוא למטה מן הדבור הראשון. כי העובד זולתו, אף כי אינו כופר במציאות הסבה הראשונה, מכל מקום הוא ממעט מן הסבה הראשונה, במה שהוא עובד זולתו, שהוא יתברך הכל ואין זולתו. ולכך העובד זולתו, אינו נותן אל השם יתברך מדרגה זאת, שהוא הכל ואין זולתו". (76) שלא נתחלקו לשני פסוקים נפרדים, אלא נתחברו לפסוק אחד. (77) לשונו למעלה ר"פ לט: "הדבור הקדוש השלישי [שמות כ, ז] 'לא תשא את שם ה' אלקיך'. וכבר בארנו כי ראוי שיהיה הדבור הקדוש הזה אחר [שמות כ, ג] 'לא יהיה לך'. כי החוטא בדבר זה, הוא חוטא בשמו יתברך, ומחלל כבודו יתברך. ואין חטא זה בעצמו, כמו שהוא עושה לעצמו אלהים אחרים, שהוא ממעט במציאותו כאילו אין השם יתברך הכל, כמו שהתבאר. אבל החוטא בשמו, אינו כופר בו לגמרי, גם אינו ממעט ממציאותו. ומכל מקום הנשבע לשקר מחלל שמו וכבודו יתברך, כדכתיב [ויקרא יט, יב] 'ולא תשבעו בשמי לשקר וחללת את שם אלקיך'. וכבודו יתברך הוא לעצמו. ולפיכך הוא אחר 'לא יהיה לך'". (78) לשונו למעלה פל"ו: "ואחר כך 'זכור את יום השבת לקדשו' [שמות כ, ח]. כי השבת מעיד כי יש כאן פועל ובורא הכל. והחוטא בזה הוא למטה מן 'לא תשא את שם ה' אלהיך לשוא'. כי החחוטא ב'לא תשא את שם ה' אלקיך', הוא חוטא בשמו ומחלל כבודו יתברך. והשבת אשר הוא מורה כי הוא יתברך ברא הכל, וכאשר אינו מקים מצוה זאת, אינו מודה שהשם יתברך פעל הכל. הנה החטא בשבת הוא אחר 'לא תשא', כי 'לא תשא' חוטא בשמו, ומחלל כבודו יתברך. והמחלל השבת הוא חוטא בדבר אשר מורה על שהוא פעל זולתו ואשר ברא הכל". (79) בפל"ו, ובפמ"א. וז"ל בפל"ו: "ואחר זה 'כבד את אביך ואת אמך' [שמות כ, יב]. ודבר זה הוא אחר 'זכור את יום השבת לקדשו', כי יום השבת הוא מורה על הפועל, שהוא פעל וברא הכל. אבל האב והאם אינם פועלים הכל, רק הם פועלים פרטיים, שכל אב ואם הם סבה לתולדה הבאה מן האב". (80) לשון החזקוני שמות כ, יד: "ודברות 'לא תרצח' 'לא תנאף' 'לא תגנוב' 'לא תענה' קורין בנגינות הקטנות לעשות ד' פסוקים, שהם ד' דברות. אבל בחודש שבט כשקורין בפרשת יתרו כשאר שבתות השנה [בטעם התחתון], קורין 'לא יהיה לך' ו'זכור' בנגינות הקטנות, לעשות מכל אחת מהן ד' פסוקים. ודברות 'לא תרצח' 'לא תנאף' 'לא תגנוב' 'לא תענה', קורין בנגינות הגדולות לעשותן פסוק אחד. לפי שלא מצינו בכל המקרא פסוק משתי תיבות חוץ מאלו". (81) ארבע הדברות; "לא תרצח", "לא תנאף", "לא תגנוב", "לא תענה ברעך עד שקר". (82) הדברה של "לא תענה ברעך עד שקר". (83) למעלה בהקדמה [ד"ה ומפני זה]: "הדבור נחשב כמעשה". ובפל"ו [ד"ה ואחר כך] כתב: "כי הדבור כמו 'לא תענה' יש בו מעשה בשעת הדבור, והוא עקימת שפתיו [ב"מ צ:]. אבל החמדה אינה רק בלב". וראה שם הערה 38, ובפל"ט הערה 72. (84) לשונו למעלה פל"ו [ד"ה ואחר כך]: "החמדה אינה רק בלב. ואף שאמרו במכילתא [שמות כ, יג] דאינו חייב על 'לא תחמוד' רק אם נותן דמים, וחומס מה שהוא חומס. מכל מקום התחלת החטא הזה הוא בלב בלבד, הוא החמדה. ולפיכך נחשב חטא זה בלב, וההתחלה הוא עיקר החטא". ורש"י במדבר טו, לט, כתב "העין רואה והלב חומד והגוף עושה את העבירה". (85) יסוד נפוץ בספרי המהר"ל. וכגון, בח"א לר"ה ט. [א, צד:] ביאר את דברי הגמרא שם "כל האוכל ושותה בתשיעי מעלה עליו הכתוב כאילו התענה תשיעי ועשירי", וז"ל שם: "דע כי יום הכפורים הוא קדוש, ומצד שהוא קדוש אין בו אכילה ושתיה. ואלו הימים [עד יוה"כ] כולם הם מתקשרים זה בזה, והם מתעלים ממדריגה למדריגה, עד העשירי שהוא קדוש נבדל. כי העשירי קדוש ונבדל מן התשעה, לכך יום העשירי הוא יום הכפורים קדוש נבדל. ודבר קדוש נבדל לא יתחבר אל התשיעי שהוא סמוך לו. כי אלו עשרה מעלות, כלם הם מחוברים וקשורים זה בזה תמיד ממדריגה למדריגה. ומעלה העשירית הנבדל הוא מתיחס אל התשיעי, כי צריך שיהיו כולם מחוברים וקשורים זה בזה. ומה יש התקשרות העשירי הנבדל בתשיעי. רק בשביל כי העשירי הוא שלימות לתשיעי, כמו הצורה שהוא שלימות לחומר. וידוע כי הצורה הוא נבדל מן החומר, אפילו הכי הצורה היא המשלמת החומר... והנה באמת יום הכפורים כמו הצורה, ולפיכך אין התקשרות ליום התשיעי. רק בשביל כי יום הט' - שיום העשירי הוא מחובר לו - הוא כמו החומר לצורה. לפיכך כל האוכל ושותה ביום הט', כאילו התענה תשיעי ועשירי. מפני כי יום הט' הוא הכנה ליום העשירי, והוא דבק בו. והכנתו באכילה ושתיה שלו הוא הכנת קבול הצורה... ולפיכך האוכל ושותה ביום הט' כאילו התענה תשיעי ועשירי, והבן הדבר הזה היטב, כי הוא אמת גמור למבין. נמצא כי אין לדבר הנבדל והקדוש חבור אל דבר, רק מצד שהוא צורה לו, ואינו צורה לו רק מצד שהוא צורה לחומר. ולפיכך התשיעי הסמוך לעשירי יש בו אכילה ושתיה, והאוכל ושותה בו הרי הוא הכנה אל העשירי. וכמו שהחומר מוכן לקבל הצורה, ובכחו הוא הצורה. לפיכך גם כן כאן כאילו התענה תשיעי ועשירי". ובגבורות ה' פי"ב [סו:] כתב: "העשירי הוא נבדל מכל החלקים לעצמו, והוא מאחד את כולם. דמיון הנקודה שבעיגול, שהוא נבדל מן העיגול עצמו, מחבר כל העיגול". ובנתיב הנדיבות פ"א [ב, רמב.] כתב: "העשירי הוא קודש לה' [ויקרא כז, לב], ולפיכך צוה להפריש העשירי שהוא נבדל מן התשעה, ולתת אותו אל השם יתברך". וכמה פעמים כתב שהעשירי הוא כנגד העצם, והתשעה הם המקריים. וכגון בח"א לסוטה מט. [ב, פט:] כתב בזה"ל: "רמזו חכמים דבר זה 'עשר בשביל שתתעשר' [תענית ט.]... כי העשירי אשר הוא מפריש [הוא] נגד העצם שהוא עיקר... כי העצם הוא אחד וט' מקריים. וציוה השי"ת שהאדם יקח ט' חלקים, וחלק אחד יתן אל הש"י, לומר המקריים שאינו עיקר שייכים לאדם, אבל אל הש"י, שהוא עיקר, שייך העשירי, אשר הוא נגד העצם ועיקר". וכן כתב בגבורות ה' פנ"ז [רנה:], בח"א לשבת קיט. [א, סא:], דרשת שבת הגדול [קצז., ריט:], נר מצוה [כג.], ועוד. והנה לכאורה מבואר מדבריו שישנם שני טעמים להבדלת "לא תחמוד" משאר הדברות; (א) "לא תחמוד" הוא בלב, לעומת שאר דברות שהם במעשה. (ב) "לא תחמוד" הוא דבור עשירי, ולעולם תמצא כי העשירי נבדל מן התשעה. אך הואיל ולא כתב כאן "ועוד לעולם תמצא כי העשירי מחולק ונבדל מן התשעה", משמע מדבריו שאין דברים אלו טעם נוסף להבדלת "לא תחמוד" משאר הדברות, אלא הוי המשך לטעם הקודם, ש"לא תחמוד" חולק מקום לעצמו מפאת היותו בלב. והיותו בלב מיישך שייכי להיותו הדבור העשירי הנבדל מקודמיו. ושייכות זו צריכה ביאור. (86) ולפי המבואר בהערה הקודמת, לא תהיה סתירה מדברים אלו, לדבריו בנצח ישראל פ"ח [עמוד ריג], שביאר שם את דברי הגמרא [תענית כח:] שתחילת שריפת המקדש היה בתשעה באב, וגמר השריפה היה בעשרה באב, וז"ל: "כי ביום הט' התחיל בו השריפה, ועדיין לא היה כאן חורבן, ואם כן החורבן היה בעשירי. וראוי שיהיה התחלת החורבן ביום ט' לעת ערב, כי הט' גורם לעשירי שיבוא, כי אחר הט' מונה עשירי. ולא כן הד' או חמשה, שאינו גורם המספר את המספר שאחריו. כי כל מספר מחולק לעצמו, חוץ מן ט', כי נמשך אחריו העשירי, שהוא סוף חשבון, והעשירי כמו השלמה שמשלים החשבון שלפניו. לכך השלמת החורבן היה ביום עשירי. אבל התחלת החורבן היה בט' בו, והשלמת החורבן היה בעשירי, כפי מה שהוא הזמן, כי העשירי נגרר אחר הט'. ודבר זה ידוע, והוא מבואר בחבור גבורות ה', כי היה נמשך ונגרר אחר הט', והוא השלמה לו, שהוא משלים לעשרה, שהוא סוף חשבון. ולפיכך אמרו חז"ל [ברכות מז:] קטן משלים לעשרה. מפני שאין בעשירי רק השלמה, לכך אף קטן משלים לעשרה. ולפיכך בט' לעת ערב הציתו בו האור, והתחיל החורבן, והושלם ונגמר בעשירי". הרי שמבאר שהעשירי נגרר אחר התשיעי, ואילו כאן ביאר שהעשירי נבדל מהתשיעי. אמנם לאחר שהתבאר בהערה הקודמת שיחס העשירי לתשיעי כיחס הצורה לחומר, וכיחס הנקודה בעיגול לעיגול, שפיר מצינו שיש כאן יחס של הבדלה מחד גיסא, וחיבור מאידך גיסא. 
פרק מו (1) פסוק זה נאמר לאחר עשרת הדברות, ומתייחס למתן תורה. והפסוק שלאחריו הוא: "לא תעשון אתי אלהי כסף ואלהי זהב לא תעשו לכם". והמהר"ל יבאר את קישור הפסוקים. (2) כמו שנאמר [דברים ה, ד] "פנים בפנים דבר ה' עמכם בהר מתוך האש". ופירש רש"י שם "כך אמר משה, אל תאמרו אני מטעה אתכם על לא דבר, כדרך שהסרסור עושה בין המוכר ללוקח, הרי הלוקח עצמו מדבר עמכם". וראה למעלה פל"א הערה 47. (3) פירוש - מחמת שהקב"ה דבר עמכם ללא אמצעי, ובזה הראה שהוא נמצא גם בתחתונים, הרי בכך גם שלל אפשרותה של ע"ז מכל וכל. (4) ועוד אודות שהבסיס לע"ז בעולם נובע מהמחשבה שהקב"ה מתגלה בעולם דרך אמצעים, ראה דבריו בנצח ישראל פ"ג [עמוד מב] שכתב: "ואומר אני כי הנמשך אחר זה הוא חטא גדול מאוד מאוד, כי שולל מאתו יתברך בריאת כל העולם, ויאמר שהעולם הזה נברא על ידי אמצעיים. חס ושלום לומר כך או להרהר כך, שאם כך שברא העולם על ידי אמצעיים, אם כן כבודו מסולק מן העולם הזה חס ושלום, ונתן אותו לאמצעיים. כי איך אפשר לומר כי ברא אותו על ידי אמצעיים, ויהיה מנהיג אותו הוא יתברך בעצמו. דבר זה לא יקבל השכל, ואין לך דמיון עבודה זרה יותר מזה". וראה גו"א בראשית פי"ח אות יט, והובא להלן הערה 36. (5) נקט בלשון זו ["אני בשמים וכבודי בארץ"], כי הכבוד מתייחס לארץ, וכמו שנאמר [במדבר יד, כא] "וימלא כבוד ה' את כל הארץ", וכן [ישעיה ו, ג] "מלא כל הארץ כבודו", וכן [חבקוק ב, יד] "כי תמלא הארץ לדעת את כבוד ה'", וכן [תהלים נז, ו] "על כל הארץ כבודך", ועוד. והטעם בזה, כי "כבוד" פירושו התפשטות לזולתו, וכמו שכתב בגו"א שמות פל"ג אות יט: "לפי גודל הכבוד מתפשט כבודו בזולתו, כמו שאמר 'מלא כל הארץ כבודו', שרוצה לומר התפשטות הכבוד בכל הנמצאים". ובבאר הגולה באר הרביעי [ס:] כתב: "כי הכבוד אצל הזולת, ואין שייך כבוד רק אצל אחרים שרואים כבודו". ובפחד יצחק ר"ה, מאמר יב אות ד, שכתב: "טבעו של ענין הכבוד אשר בהכנעתו של מי שהוא מסרב להכנע יש עדיפות של כבוד מאשר בהכנעתו של מי שהוא נכנע מעולם... ראובן ושמעון כופפים קומתם בפני לוי, ראובן היה מעולם בעל מחלוקתו של לוי, ושמעון היה מעולם בעוזריו, בודאי שאין להשוות שתי הכפיפות הללו של ראובן ושל שמעון במידת הכבוד וההתנשאות העולים מהן ללוי... לפי ערך חריפות ההתנגדות של אתמול, כן לעומת זה יגדל ערך הכבוד העולה מן ההכנעה של היום". ובדב"ר ג, ו, אמרו "אין שבחה של מטרוניא בשעה שמתקלסת מקרובותיה, אלא בשעה שמתקלסת מצרותיה". ולכך "כבוד" הוא מן התחתונים, ולא בעליונים, המקורבים לה'. ונמצאת אומר, שע"ז בעולם סותרת את כבוד ה' בארץ. דוק ותראה, שזהו לשון הפסוק [ישעיה מב, ח] "אני ה' הוא שמי וכבודי לאחר לא אתן ותהלתי לפסילים". ואף שם "אדון" משתייך דוקא לארץ, וכמבואר למעלה פ"ו הערה 34, ופי"ט הערה 47. ואברהם אבינו, שהוא הראשון שנלחם נגד ע"ז בעולם, הוא גם הראשון שקרא להקב"ה "אדון" [ברכות ז:, וראה למעלה פי"ט הערה 47].  ומעין דבריו כאן כתב הרמב"ן שם [שמות כ, יט], וז"ל: "צוה שיאמר, אחרי שראיתם בעיניכם כי מן השמים דברתי עמכם, ואני הוא האדון בשמים ובארץ, אל תשתפו עמי אלהי כסף ואלהי זהב, כי אין לכם צורך אתי אל עזר אחר". וכן כתב הרמב"ן קודם לכן [שם פסוק ג] "והנה אמר לא תעשה לך אלהים אחרים, שאני נמצא עמך תמיד ורואה אותך בסתר ובגלוי". וכן הוא בספר העקרים [מאמר ג, יח], וז"ל: "דבר מתמיה, למה חזר להזהיר על ע"ז מיד אחר עשרת הדברות. והלא כבר הזהיר עליה בדיבור 'לא יהיה לך אלהים אחרים'... אבל פירוש הענין כך הוא; חזר לבאר להם, שהדעת הנפסד ההוא שהיו חושבים הפילוסופים, שהשם יתברך להיותו מרומם במעלה ויושבי בשמים... שהוא בלתי משגיח במין האדם להיותו פחות ונבזה בעיניו ונמאס... לכך אמר 'אתם ראיתם כי מן השמים דברתי עמכם', כלומר כבר ראיתם כי עם היותי מרומם בשמים, השפלתי מעלתי ולא מנעתי עצמי מלדבר עמכם... ויהיה זה לכם לאות, שאף אם יהיה מין האדם פחות ונבזה ובלתי ראוי שאשגיח בו, שאני משגיח בו".  ולפי זה, לשון הפסוק "לא תעשון אתי אלהי כסף וגו'" פירושו לא תעשון עמי אלהי כסף, וכמבואר ברמב"ן. ובסמוך יבאר שבגמרא למדו תיבת "אתי" באופן אחר. (6) כי כל ע"ז היא מיעוט כלפי מעלה, וכמו שכתב למעלה ר"פ לו: "'לא יהיה לך אלהים אחרים' [שמות כ, ג], שלא ישתתף שום אלהות עמו, אף כי הוא מודה במציאות הסבה הראשונה שהוא התחלת הכל. ואם עובד אלהים זולתו, שיאמר אף כי יש סבה ראשונה, יש לאדם מנהיג זולת הסבה הראשונה, עובר בזה אזהרת 'לא יהיה לך'... כי העובד זולתו, אף כי אינו כופר במציאות הסבה הראשונה, מכל מקום הוא ממעט מן הסבה הראשונה, במה שהוא עובד זולתו, שהוא יתברך הכל ואין זולתו. ולכך העובד זולתו, אינו נותן אל השם יתברך מדרגה זאת, שהוא הכל ואין זולתו". וכן חזר וכתב למעלה ר"פ לח. (7) "לא תעשון אתי אלהי כסף ואלהי זהב לא תעשו לכם". (8) לשון הרמב"ם הלכות עבודת כוכבים פ"ג ה"י והי"א: "אסור לעשות צורות לנוי, ואע"פ שאינה עבודת כוכבים, שנאמר 'לא תעשון אתי', כלומר צורות של כסף וזהב שאינם אלא לנוי... ואין אסור לצור לנוי אלא צורת האדם בלבד... וכן אסור לצור דמות חמה ולבנה כוכבים ומזלות ומלאכים, שנאמר 'לא תעשון אתי' לא תעשון כדמות שמשיי המשמשין לפני במרום". (9) לשונו בבאר הגולה באר הששי [קכד:]: "השמים והארץ הריחוק שלהם זה מזה... מצד כי השמים הם המקיף, והארץ הוא האמצע תוך המקיף. והמקיף והאמצע הם רחוקים זה מזה בתכלית, וכדכתיב [תהלים קג, יא] 'כי כגבוה שמים על הארץ', א"כ אין רחוק כמו זה". ועל כך כבר נאמר [ישעיה נה, ט] "כי גבהו שמים מארץ כן גבהו דרכי מדרכיכם ומחשבותי ממחשבותיכם". וראה עוד גו"א שמות פ"כ אות יב, ולמעלה פי"ב הערה 4, ופמ"ג הערה 30. (10) כי המאפיין עבודה זרה הוא לקיחת דבר שמצד עצמו הוא זר וחורג מהאדם, והפיכתו לאלהים אחרים שהאדם עובדו. וכלשונו בח"א לסנהדרין סד. [ג, קסה:]: "כי הע"ז אינו מכלל סדר המציאות כלל, אבל הע"ז דבר זר יוצא מכלל סדר המציאות, ולכך נקרא 'עבודה זרה'. ודבר זה תבין ממה שנקראת 'אלהים אחרים', שהם 'אחרים לעובדיהם' [רש"י שמות כ, ג]". ובנצח ישראל פי"ב [עמוד שיג] כתב: "העבודה זרה באמת נבדל מהם [מישראל], אי אפשר להיות כאן דביקות גמור, שהוא זר לעובד, שכך נקרא 'עבודה זרה'". וראה גו"א שמות פכ"ב סוף אות לד. ובסמוך יתבאר יותר שאע"פ שכאן מדובר שעושה צורות בדמות העליונים שלא לשם ע"ז, מכל מקום נחשב הדברבכמו ע"ז. (11) ב"ר כז, א "גדול כוחן של נביאים שמדמין צורה ליוצרה, שנאמר [דניאל ח, טז] 'ואשמע קול אדם בין אולי'. אמר רבי יהודה בר סימון, אית לן קריא אוחרן דמחוור יתר מן דין, שנאמר [יחזקאל א, כו] 'ועל דמות הכסא דמות כמראה אדם עליו מלמעלה'". ובפירוש המיוחס לרש"י שם איתא "שכמו שקורין הצורה 'אדם', כך קורין היוצר 'אדם'". ובמדב"ר יט, ה אמרו "גדול כוחן של נביאים שמדמין דמות גבורה של מעלה לצורת אדם, שנאמר 'ואשמע קול אדם בין אולי'. ורבי יהודה ברבי סימון אמר מהכא 'ועל דמות הכסא דמות כמראה אדם עליו מלמעלה'". ובדר"ח פ"ג מי"ד [קמג.] כתב: "'ועל הכסא דמות כמראה אדם'. ובמדרש, אמר רבי יודן, גדול כחן של נביאים שמדמין את הצורה ליוצרה... ומשמעות מדרש זה שחדוש הוא שלא היה לו לומר כך עליו, ומה חדוש הוא זה, אבל אין הפירוש שחדוש הוא מה שראה השם יתברך בדמות, שזה אינו חדוש כלל. אבל החדוש הוא מה שאמר 'כמראה אדם'. כי סוף סוף עשה הנביא דמיון בין היוצר ובין היצירה. ועל זה אמר 'גדול כחן של נביאים שמדמין את הצורה ליוצרה'. ואין הפירוש כמו שפירש הרב רבינו משה בר מיימון ז"ל [מו"נ ח"א ס"פ מו] 'גדול כחן של נביאים שמדמין את הצורה', כלומר שמיחסין את הצורה, דהיינו הצלם, ליוצרה. אבל פירוש שמדמין היוצר צורת האדם אל צורת אדם. ומה שלא אמר שמדמין את היוצר לצורה, מפני שבא לומר כמה גדול כוחן, שמדמין הצורה למי שבראה. ואם אמר שמדמין את היוצר לצורה, לא היה משמע שהוא בראה, ופירוש זה ברור. ועל זה אמר גדול כוחן של נביאים. ואין דומה לזה מה שאמר [ר' בראשית ט, ו] 'בצלם אלקים ברא את האדם', שם מדמה האדם אל היוצר, ודרך לדמות הקטן אל הגדול. אבל מה שמדמין הגדול לקטן שאמר 'כמראה אדם', על זה אמר 'גדול כוחן של נביאים'". (12) רש"י בראשית א, כו "נעשה אדם... אמר להם [הקב"ה למלאכים] יש בעליונים בדמותי, אם אין בדמותי בתחתונים הרי יש קנאה במעשה בראשית". (13) פירוש - במעשה ה' אין חריגה מהסדר, וממילא אין במעשיו שייכות לעבודה זרה, שמהותה היא היציאה מן הסדר, וכמבואר בהערה 10. וכן כתב בנצח ישראל פ"א [עמוד יג]: "כי הוא יתברך המסדר המציאות, אי אפשר שיבוא מאתו דבר יוצא מן הסדר". ולכך מן הנמנע הוא שמעשי ה' יהיו שייכים לע"ז. וראה בסמוך הערה 22. (14) כי זו גדרה של ע"ז, וכמו שכתב בנתיב הענוה פ"ד [ב, י.]: "ענין עבודה זרה שרוצה להוציא עצמו מרשות הקב"ה, שהוא עילת הכל, והכל תחת רשות העילה". ובגו"א בראשית פ"ב אות לד [ד"ה ועוד] כתב: "דבר שהוא רע ויוצא חוץ מהשם יתברך, כמו עבודה זרה". ובבאר הגולה באר הרביעי [עג.] כתב: "עבודה זרה הוא חטא שהוא מתנגד אל כבודו יתברך, לעשות אלהים זולתו... וזהו התנגדות אל ה'. כי כל שניות הוא התנגדות". וראה נצח ישראל ס"פ ג, ושם פי"א [עמוד רעו], ולמעלה פכ"ח הערה 62, ופל"ח הערה 81. [והלשון "הישראלי" אינו מצוי כ"כ בספרי המהר"ל, ולא ידעתי מדוע בתחילת פרק זה נקט בלשון זה שלש פעמים.]  וצריך ביאור, מדוע עשית דמות העליונים בארץ שלא לשם עבודה, תיחשב ליציאה מרשות השם יתברך. וצריך לומר, שכל עשית צורה על ידי האדם שלא תואמת לסדר המציאות, היא גופא נחשבת למעין ע"ז. כי כאשר האדם מקיף עצמו בצורות שאינן שייכות אליו, בכך יוצא מרשות הצורה העליונה. (15) "ואם יעשה" - וכן אם יעשה. (16) פירוש - הפסוק "ולא תעשון אתי" בא לשלול שני סוגי ע"ז; (א) עשית דמות מהעליונים אף שלא לעבוד לו. (ב) עשית דמות [אף מהתחתונים] שדרכה יעבדו את ה'. וכמו שאמרו בע"ז מג: "לעובדם... אפילו שילשול קטן נמי". (17) לכאורה בהמשך דבריו מבאר כאן רק דבר זר אחד [שעובד את הדמות]. ואולי כוונתו שבנוסף לדבר זר שהוזכר עד כה בפרק זה [עשית דמות מהעליונים], יש עוד דבר זר [שעובד את הדמות]. (18) לשונו למעלה פל"ח [ד"ה ופירוש על פני]: "ופירוש 'על פני' [שמות כ, ג], רוצה לומר על עצמי. כי הכרת כל דבר הוא בפנים שלו, לכך נקרא עצם כל דבר 'פנים'. ויאמר, שאף אם לא יעשה לו רק אמצעי בינו לבין הסבה הראשונה, על זה אמר 'לא יהיה לך אלהים אחרים על פני', כי אין לעבוד רק לעצם עצמו לגמרי, ולא לשום אמצעי בעולם". וכן ביאר הרמב"ם בהלכות ע"ז פ"א ה"א. ושם בפ"ב ה"א כתב: "עיקר הצווי בעבודת כוכבים שלא לעבוד אחד מכל הברואים, לא למלאך ולא גלגל, ולא כוכב, ולא אחד מארבעה היסודות... ואע"פ שהעובד יודע שה' הוא האלקים והוא עובד הנברא הזה על דרך שעבד אנוש ואנשי דורו תחלה, הרי זה עובד כוכבים... להיות סרסור ביניכם ובין הבורא". וצרף לכאן את התנגדותו של המהר"ל לאמירת הפיוט של "מכניסי רחמים", כי "יתפלל אל השם יתברך שלא יהיו לו צרים. אבל שיתפלל ולומר למלאכים... אין ראוי, רק שיהיה זה דרך התפילה אל השם יתברך. אבל אנו נוהגים לומר 'מכניסי רחמים הכניסו רחמינו לפני בעל הרחמים וגו''. ואין זה ראוי, כי דבר זה כאילו מתפלל אל המלאכים שיכניסו רחמינו, ולא מצאנו זה" [לשונו בנתיב העבודה פי"ב (א, קטז.)]. (19) האברבנאל בפירושו לחומש, ראש פרשת תרומה, בשאלה השניה. ויובא בסמוך. וכן נגע בזה הרשב"ם שמות כ, יט. (20) לשון האברבנאל שם: "בענין הכרובים, שציוה יתברך לעשות על הכפורת [שמות כה, יח]. כי הנה יראה שהיה עובר בזה על 'לא תעשה לך פסל וכל תמונה אשר בשמים ממעל ואשר בארץ מתחת' [שמות כ, ד], ואיך ציוה אותם לעשות מה שהוזהרו עליו". (21) הם הרשעים שהוזכרו במדרש. (22) לשונו בנר מצוה [ח.]: "מאחר שברא השי"ת הכל, בודאי נברא הכל לכבודו. כי אי אפשר שיצא דבר מן האחד והוא כנגדו, שאם כן יהיה הדבר כנגד עצמו, ודבר זה אינו כלל, רק הכל נברא לכבודו". ובנצח ישראל ס"פ לח כתב: "ואם אתה מתמיה על דבר זה, שאיך יצויר שיהיה העלול חולק על עילתו, שאם כן יהיה הדבר מתנגד לעצמו, כי במה שהוא יתברך עלה וסבה לו, אם מתנגד אל עלתו, כאילו מתנגד אל עצמו". (23) פירוש - אין זה נכלל בלאו של "לא תעשון אתי אלהי כסף וגו'". (24) הרי שהמקדש נברא בידיו של הקב"ה, כפי שהעולם נברא על ידו יתברך. וכן פירש רש"י שם: "חביב בית המקדש, שהעולם נברא ביד אחת... ומקדש בשתי ידים". הרי שהשוה בין בריאת העולם לבריאת המקדש. (25) כי הכרובים הם חלק מהמקדש, ולכך "כוננו ידיך" מתייחס גם לכרובים. ובספר המצות, מצות עשה כ כתב הרמב"ם: "שצונו לבנות בית הבחירה לעבודה... והוא אמרו יתעלה [שמות כה, ח] 'ועשו לי מקדש'... שזה הכלל כולל מינים רבים, שהם המנורה והשלחן והמזבח זולתם כלם מחלקי המקדש, והכל יקרא 'מקדש'". וראה גו"א שמות פכ"ה הערה 378. (26) רש"י שמות כ, כ: "'אלהי כסף' - בא להזהיר על הכרובים שאתה עושה לעמוד אתי, שלא יהיו של כסף. שאם שניתם לעשותם של כסף, הרי הן לפני כאלהות. 'אלהי זהב' - בא להזהיר שלא יוסיף על שנים, שאם עשיתם ארבעה הרי הן לפני כאלהי זהב. 'לא תעשו לכם' - שלא תאמר הריני עושה כרובים בבתי כנסיות ובבתי מדרשות כדרך שאני עושה בבית עולמים, לכך נאמר 'לא תעשו לכם'". הרי שכל חריגה מצווי ה' הופכת את הכרובים לע"ז. (27) שהוזכרו במכילתא. 
(28) שלא היו מזהב, אלא רק מצופים זהב, שנאמר [מ"א ו, כג] "ויעש בדביר שני כרובים עצי שמן וגו'", ולאחריו נאמר [שם פסוק כח] "ויצף את הכרובים זהב". (29) על פי דה"י א כח, יט "הכל בכתב מיד ה' עלי השכיל כל מלאכות התבנית". ופירש רש"י שם "הכל דרש שמואל ברוח הקודש ולמד לדוד כן". ופסוק זה הובא בעירובין קד., ופירש רש"י שם "הבנין נמסר לדוד על ידי הנביאים שלא להוסיף ושלא לגרוע". ובסוכה נא: כתב רש"י "כל מלאכת התבנית שהודיעו הקב"ה על ידי גד החוזה ונתן הנביא". (30) ודברים אלו נכתבו גם בספר הכוזרי [א, צז], וז"ל: "חטאתם [של ישראל בעשית העגל] היתה בציור, אשר נאסר עליהם שייחסו ענין אלקי אל מה שעשו בידם וברצונם מבלי מצות אלקים... והיה להם להמתין שלא יקבעו לעצמם דבר שיקבילוהו... ולא היה הדבר נכרי בצורות אשר ציוה הוא בהם מהכרובים". (31) בא לבאר קישור הפסוקים שבסוף פרשת יתרו. וכאן מבאר כיצד הפסוק העוסק במזבח אדמה מתקשר לנאמר לפניו "לא תעשון אתי אלהי כסף ואלהי זהב לא תעשו לכם". (32) פל"ח [ד"ה ועוד יש]: "ועוד יש בענין זה דבר נפלא. וזה כי ראוי שיהיה בעבודת אלילים ד' לאוין ["לא יהיה", "לא תעשה", "לא תשתחוה", "לא תעבדם" (שמות כ, ג-ו)]. כי השם יתברך הוא העיקר, שהכל נמצא ממנו, וממנו מתפרנס הכל. שלכך נקרא השם יתברך ויתעלה שמו 'עיקר' [סנהדרין לח:]. כי כמו שהעיקר - הכל יוצאין ממנו, ומתפרנס הכל מן העיקר, וחי ממנו. כן השם יתברך, הכל נמצא ממנו, וחי ממנו. והעבודת אלילים דבר שהוא חיצון לעיקר. שבעל עובד עבודה זרה מכוון לדבר שהוא חוץ וחיצון, מתנגד אל העיקר, הוא השם יתברך. והזהירה התורה שלא יעשה אותם עיקר. והדבר שהוא חוץ וחיצון, הם ארבע, נגד ארבעה צדדין. שכאשר אחד עומד, יאמר לשון 'חיצון' על ארבעה צדדין שלו, ולפיכך החיצוניות הם ארבע. וכנגד אלו באו ד' לאוין אלו". ושם ממשיך לבאר ענין זה. (33) יסוד נפוץ בספרי המהר"ל. וכגון, בגו"א במדבר פכ"ח אות יא [ד"ה ואז] כתב: "כאשר תבין בארץ, שהיא הנקודה האמצעית, אשר אינה נוטה אל אחד מן הקצוות... שהיא בפרט עומדת באמצע". ובפירושו למשנה "כל ישראל" בהתחלת דר"ח [סוף יא:], כתב: "יש בארץ מה שלא תמצא בכל היסודות, שהיא עומדת באמצע כל העולם, שהיא הנקודה האמצעית. ומפני שהארץ באמצע כל העולם, ואינו נוטה לאחד מן הקצוות, אשר כל קצה הוא תכלית וסוף... ואילו הארץ שהיא באמצע, כמו נקודה בתוך העיגול, אין שייך בזה קצה וסוף". וכן כתב בנתיב השלום פ"ג [א, רכה.], ובתחילת נתיב התמימות [ב, רה:]. וכן מבואר ברמב"ם הלכות יסודי התורה פ"ג ה"ד, שכתב "כל הגלגלים האלו המקיפין את העולם הן עגולין ככדור, והארץ תלויה באמצע". וכן הוא ברמב"ן ובראב"ע לאיוב כו, ז.  ובנתיב הענוה פ"ג [ב, ו.] כתב: "חכמי האומות נתנו טעם בענין עמידת הארץ באמצע, והרבה דברים נאמרו בזה. אבל דברי חכמים הם חכמה אמתית, ודעתם כי הארץ ראויה היא לעמידה בעצמה מצד הפשיטות הגמור שיש בארץ. כי הארץ היא בתכלית המטה, אשר תכלית המטה יש לו פשיטות שאין לו גבהות ומעלה, וזה מדת הפשיטות, וזה עמידת הארץ באמצע. כי הדבר הפשוט לא שייך בו נושא כלל, כי אם היה שייך אליו נושא, לא היה פשוט, כי היה מצורף ומחובר אל הנושא שלו, ואינו פשוט כלל, רק הוא בעל הרכבה. ולפיכך אמר הכתוב [איוב כו, ז] 'תולה ארץ על בלימה'. כי תלויות הארץ מצד שהיא ראויה אל המטה, אשר המטה מצד שהוא מטה הוא פשוט ביותר. לא כמו המעלה שאינו פשוט, שהוא מיוחד במעלה, ולדבר זה יש נושא. ולפיכך המטה במוחלט הוא גורם עמידת הארץ באמצע". וראה למעלה פ"ג הערה 17. (34) כי מקום משתייך למהות הדבר, ולכך צריכה להיות התאמה בין המקום [המזבח] לבין הדבר שנעשה שם [הקרבת קרבנות], וכפי שכתב בדרוש עה"ת [כג:]: "נתנה [התורה] במדבר, שהוא מקום הראוי והמוכן ביותר... כך נתנה בעת וזמן הראוי והמסוגל לזה. כי הזמן והמקום שייכים ומתייחסים זה לזה. שהמקום הוא בארץ, והזמן הוא תולה במערכת השמימי וגלגליו". ובמבוא לדרשות המהר"ל [מהדורת כשר, עמוד 23] נכתב: "כיון שהמקום אינו מהות חיצונית, אלא חלק מהדבר הקשור אליו. והרי גם הזמן מתיחס אל הדבר. ומאחר שכל דבר קשור אל מקומו ואל זמנו, נמצא שהזמן והמקום מהווים את מציאות הדבר". ובגבורות ה' פכ"ב [צה:] כתב: "כל דבר צריך מקום מיוחד. וכאשר הישוב הוא עומד לדברים הגשמים שהם ראוים להיותם בישוב, לכך לא יהיו בו הדברים הרוחנים, כמו התורה והמשכן והשכינה כהונה ומלכות וענני כבוד והמן... שאי אפשר שיעמדו יחד הדברים הטבעים והדברים אשר אינם טבעים, שאין מקום אחד מיוחד לשני דברים מחולקים... לפיכך כאשר הישוב הוא מוכן לדברים הטבעים הגשמים, אין ראוי אל הדברים הנבדלים. ולכך היו ישראל מתעלים להיות עליונים על כל, ולהיות להם מעלה נבדלת במדבר דוקא, לפי שהוא מקום ראוי להתעלות אל מעלה הנבדלת". והובא למעלה פכ"ו הערה 9. (35) כי הארץ מרוחקת ומסולקת מהחיצונות השייכים לעבודה זרה. ועוד אודות מקום מזבח האדמה, צרף לכאן דברי רש"י [בראשית ב, ז] אודות בריאת האדם, ש"נטל עפרו [של אדה"ר] ממקום שנאמר בו 'מזבח אדמה תעשה לי' [שמות כ, כא], הלואי תהא לו כפרה ויוכל לעמוד". וכתב שם בגו"א אות כא בזה"ל: "וקשה, הלא אין המזבח מכפר בלא קרבן, ולמה יהיה לו כפרה בשביל שנברא ממקום המזבח. ויש לך לדעת כי הוא ענין מסתרי התורה. דע, כי המזבח הוא באמצע ישוב הארץ, ואותה האדמה בין הקצוות לגמרי. וכל דבר שהוא באמצע הוא בשיווי, ואינו נוטה אל אחד הקצוות, והוא המובחר. ולכן הובחר המזבח והמקדש לעבוד שם, שהוא מקום באמצע היישוב אינו נוטה אל הקצוות, והקצוות אינם טובים. ולפיכך אומר שהאדם נברא ממקום המזבח, שהוא לגמרי באמצע העולם. ורוצה לומר שחומר האדם אינו כחומר שאר הנבראים, רק חומרו ממוצע מזוג בשווי לגמרי, אינו נוטה אל אחד מן הקצוות... וכל זה כדי שיהא לו כפרה, שאם יקרה לו חטא יהא נקל שיוסר החטא. כי החטא הוא בעבור שהוא נוטה אל אחד הקצוות. ואחר שנברא מן המצוע נקל הוא לשוב אל האמצע, למקום שנברא, והוסר ממנו החטא שהיא הנטייה אל אחד מן הקצוות. משל מי שהוא בעצמו יפה וטהור, אם קבל זוהמא ושום דבר מגונה, בקל יוכל להתכבס. אבל אם היה דבר מזוהם בעצמו ומגונה, נכנס אז הזוהמא בו. וזהו שאמרו רז"ל [ב"ר יד, ח] כי ברא את האדם מן המזבח כדי שיהיה לו כפרה, פירוש הסרת הזוהמא. ודבר נפלא הוא מאד מאד איך גורם זה שבראו ממקום מזבח שיהיה לו כפרה, ועיין עוד".  ובצירוף דברים אלו לדבריו כאן עולה, כי הארץ בכלליותה היא נחשבת ל"אמצע", ואילו מקום מזבח האדמה הוא ה"אמצע" של הארץ, והיא איפוא האמצע שבאמצע. ובתור כך, נבחר הוא מקום המזבח למקום העבודה של האדם. (36) לשון הראב"ע [שמות כ, יט]: "וטעם שתעשו צורות לקבל כח עליונים, ותחשבו כי לכבודי אתם עושים". והובא ברמב"ן שם. ובגו"א בראשית פי"ח אות יט כתב: "בעלי ע"ז היה סכלות דעתם כי השם יתברך ברוך הוא, אלקים קדושים הוא, אי אפשר לעבוד לו. ובחרו בכוחות שהם אינם קדושים... ובעבור שאינם קדושים הם קרובים אל האדם הפחות". (37) לשון הראב"ע שם: "ובעבור שהשם ידע שישראל יעשו, הזהירם בתחלה שלא יעשו אלהי זהב... שאין לי צורך לאמצעיים עמי, על כן אחריו 'אבוא אליך וברכתיך', והטעם אני בכבודי אבוא אליך". (38) "לשון גזיזה, שפוסלן ומסתתן בברזל" [רש"י שם]. (39) כפי שכתב למעלה פ"א [ד"ה ובפרק קמא], שכח עשו נובע ממה שנאמר לו [בראשית כז, מ] "על חרבך תחיה", ו"אדום יש לו קצה אחד, והוא יושב לשמאל" [לשונו בח"א לר"ה כד. (א, קכד.)]. וכ"ה בזוה"ק ח"ג קכד., וכן שם קצב: שעשו הוא לשמאל. ובגו"א במדבר פל"ה אות ח כתב: "הרוצח מקבל מן השמאל". ובח"א למכות יא. [ד, ב.] כתב: "הרוצח יש לו כח סמאל, שהוא ממית". "ומסטרא דשמאלא דרגיה דעשו סמאל" [זוה"ק ח"ג קכד.]. ו"סמאל" גופא הוא מלשון "שמאל". ובח"א לזבחים קטז. [ד, עב.] כתב: "מן השמאל מלחמת עמלק". (40) כמבואר בגו"א בראשית פכ"ד אות ל שישמעאל הוא מימין, ו"עשרה קבין של זנות ירדו לעולם, ט' נטלו ערביא" [קידושין מט:]. ובח"א לנדרים סד: [ב, כב:] כתב: "הגוף הוא מצד הימין". ובח"א לסוטה ד: [ב, ל.] כתב: "מקום הזנות מצד ימין". ובכלליות אמרו [סוטה מז.] "שמאל דוחה וימין מקרבת"; "שמאל דוחה" זהו חרב, ו"ימין מקרבת" זהו עריות. וראה להלן פמ"ז הערה 68. (41) ועוד אודות שהעבודה אל ה' אינה מתיחסת אל הצדדים, הנה בסוף מנחות [קי.] אמרו "תניא אמר רבי שמעון בן עזאי, בוא וראה מה כתיב בפרשת קרבנות, שלא נאמר בהן לא 'אל', ולא 'אלהים', אלא 'ה''". וכתב על כך הרמב"ן [ויקרא א, ט]: "הזביחה לשם לה' לבדו, שלא יתכוין לדבר אחר בעולם רק לשם לה' לבדו... כי הכונה לה' לבדו תהיה, לא יכוין המקריב ולא יעלה במחשבתו רק לשם המיוחד". (42) "בסדר יתרו קודם הדברות" [מהרז"ו שם]. (43) "אנשי חיל עם כלי זיין" [מתנות כהונה שם]. (44) כפי שביאר בנתיב הדין רפ"א [א, קפה.]: "בספר משלי [כא, טו] 'שמחה לצדיק עשות משפט ומחתה לפועלי און'. שלמה המלך רצה לומר כאשר העולם נוהג במשפט, שיש דין בין איש לחבירו, דבר זה הוא שמחה אל הצדיק, אשר חפץ ואוהב היושר. לכך המשפט שמחה אליו, כי המשפט הוא היושר בעצמו. 'ומחתה לפועלי און', ר"ל אשר אינם רוצים במעשה היושר, הוא מחתה עליהם". ובעדיות [ה:] אמרו שמשפט הרשעים מן הפסח ועד העצרת. וכתב על כך בח"א שם [ד, סב:]: "כי הרשע הוא שיצא מן היושר ומן השווי, ועל זה מקבל המשפט. ולכך המשפט שלו מפסח עד העצרת, שזה הזמן הוא הזמן שהוא הישר והשווי. כי האויר ממוזג ביותר, והוא במזג השוה. ולכך הרשעים שיצאו מן היושר והשוה, דין שלהם בזמן השוה". (45) כפי שביאר בנתיב הדין פ"א [א, קפה.-קפט:] שהמשפט בפרט מתייחס אל הש"י, ויובאו הדברים בסמוך. ובדר"ח פ"א מי"ח [נט:] כתב: "הדין אל הקב"ה, שנאמר [דברים א, יז] 'כי המשפט לאלקים'. וכתיב [דה"י ב, יט, ו] 'כי לא לאדם תשפטו כי המשפט לאלקים'". ובנתיב התורה פט"ז [א, ע:] כתב: "המשפט הוא לאלקים, נאמר עליו 'כי לא לאדם תשפטו', ולכך הוא יתברך מקבל המשפט". וראה עוד בח"א לסנהדרין ז. [ג, קלב.]. ולמעלה פי"א [ד"ה והנה מן] כתב: "כי אין דבר שהוא יותר ראוי להתדבק בו יתברך רק היושר. ואשר הוא יוצא מן היושר הוא מתרחק". וראה למעלה פ"א הערה 81, ופ"ו הערה 33. (46) "שנוי" חריגה מהאמת המוחלטת. ועוד אודות שהמשפט זקוק להיות שלם, ראה דבריו בגו"א בראשית פכ"ו סוף אות כא, שכתב: "הדין יש בו שלימות, שלכך הוא דין". ושם בדברים פ"כ אות א כתב: "כל ענין הדין בלא תוספת ומגרעת, רק הכל דין שלם". ובנתיב הדין פ"ב [א, קצא.] שכתב: "המשפט יש בו השלמה, כאשר תדע מן מדריגת המשפט שהוא שלם, ואם הוא חסר במה, אינו דין, רק צריך שיהיה משפט שלם". ובח"א לשבת קנב: [א, פו.] כתב לבאר שאהרן זכה לחושן משפט מחמת שלא קינא במשה [שבת קלט.], וז"ל: "המשפט הוא השלם, ואין דבר שהוא יותר שלם מן המשפט. שאם היה חסר מה, היה חסר מן המשפט, ודבר זה בארנו ג"כ פעמים הרבה, שאין דבר שלם מן המשפט. ולכך לא היה זוכה לחושן משפט רק כאשר היה לו לב שלם אשר אין דבק בו קנאה המורה על חסרון וההעדר. וזה שאמר [משלי כא, טו] 'שמחה לצדיק עשות משפט'. כי המשפט הוא דבר שלם, שאין דבר שלם יותר ממנו. ולכך הוא שמחה לצדיק שהוא שלם. ומן הדבר שהוא שלם יתחדש שלימות הנפש שהוא השמחה". וכאשר מידת הדין אינה בשלימות, רועמת הטענה [ב"ק פה:] "לקתה מידת הדין". (47) וכן ביאר בנתיב גמילות חסדים פ"א [א, קמח:] שרק לגבי קו החסד האדם יכול להלך בדרכי ה', ולא בקו המשפט. שזה לשונו שם: "ובפרק קמא דסוטה [יד.], אמר רב אחא, מאי דכתיב [דברים יג, ה] 'אחרי ה' אלהיכם תלכו', וכי אפשר לאדם להלוך אחר השכינה... אלא הלוך אחר מדותיו; מה הוא מלביש ערומים... אף אתה הלבש ערומים. הקב"ה מבקר חולים... אף אתה בקר חולים. הקב"ה קובר מתים... אף אתה כך. הקב"ה מנחם אבלים... אף אתה כך, עד כאן. ומה שעל ידי המדה הזאת בפרט אפשר להתדמות לבוראו... אף על פי שהאדם עושה משפט אמת וישר, אין המשפט מדת האדם, כי אי אפשר שלא יהיה האדם משקר במשפט בשגגה, ולפיכך אין מדת המשפט מדת האדם. ולכך אין לומר במדת המשפט שהאדם הולך אחר הקב"ה, רק כאשר הוא בעל חסד, ועושה חסד שלא במשפט, והאדם מדה זאת אפשר לו לעשות, והיא שייכת לו... כי גמילות חסד בפרט הוא מדת האדם, והוא שייך לאדם, לא מדת המשפט, ולא שאר המדות רק מדה זאת, ולפיכך במדה זאת שהיא מיוחדת לאדם, יאמר בזה שהולך אחר הקב"ה... כלל הדבר, במדה זאת יאמר שהולך אחר הקב"ה, כי מדה זאת היא מדת השם יתברך היא מדה עצמית, והאדם ג"כ מדה זאת אליו מצד עצמו, ולכך שייך לומר בזה שהולך האדם אחר השם יתברך". ובח"א לסוטה יד. [ב, נח.] כתב: "מה שאמר דוקא הלוך אחר מדותיו לעשות חסד ולא לעשות משפט. כי אי אפשר שיהיה עושה משפט כמו שעושה הש"י, רק גמילת חסד דבר זה ראוי אל הכל. אבל מדת המשפט אין יחוס משפט האדם אל משפט הש"י, שהרי אפשר שיטעה האדם במשפט, ולכך עליו אין שייך לומר הלוך אחר מדותיו. רק בחסדי הש"י שייך לומר כך, כי החסד הוא שייך אל האדם, ויכול האדם ללכת בדרכי הש"י, ושייך בזה הלוך אחר מדותיו". (48) פירוש - כאשר התורה [עשרת הדברות] נמצאת בין שתי פרשיות של משפט. (49) לשונו בנתיב הדין פ"א [א, קפח.]: "כי הכסא שייך בו משפט... כי אין דבר מתייחס למשפט כמו הכסא. ולפיכך כאשר עלה שלמה בכסא, היה מכריז 'לא תטה משפט' [דברים טז, יט] כי אין כסא מלכות רק המשפט, דכתיב [משלי כט, ד] 'מלך במשפט יעמיד ארץ'". ולשון המקרא [תהלים קכב, ה] "כי שמה ישבו כסאות למשפט כסאות לבית דוד". ובדרשה לשבת תשובה [עב:] כתב: "המשפט ראוי למלך במה שהוא מלך, כדכתיב 'מלך במשפט יעמיד ארץ'". וראה גבורות ה' ס"פ כט [קטז:], ובנצח ישראל פ"מ [הערה 28], ולמעלה פ"ו הערה 101.  והחידוש שבדבריו כאן הוא, שהמשפט הוא המרומם את המלך משאר העם, ומעמדו הנבדל של המלך בא לו מחמת שהמשפט חוצץ בינו לבין העם. שהרי המשפט נמשל לאנשי חיל עם כלי זין, החוצצים בין המטרונא לבין העם. וכן מבואר בנתיב הדין ר"פ א [א, קפה:], שכתב: "ועל ידי המשפט הקב"ה מתעלה בעולמו, כדכתיב [ישעיה ה, טז] 'ויגבה ה' צבאות במשפט'. כי הש"י אשר אליו המשפט בפרט, כאשר המשפט הוא בעה"ז, אז מתגבה השופט על הנשפט... כאשר המשפט הוא בעה"ז, ובזה ממליכין את המלך המשפט, כאשר התחתונים עצמם רוצים במשפט כאשר עושים משפט. ובזה מקבלים עליהם מלך המשפט, ומגביהים אותו. ולפיכך כתיב 'ויגבה ה' צבאות במשפט'". הרי שעל ידי המשפט הקב"ה מתגבה ונעשה נבדל מהנמצאים. ובנתיב גמילות חסדים פ"ג [א, קנה:] כתב גם לאידך גיסא; שמפאת היות הקב"ה נבדל מהנמצאים, לכך הוא עושה בהם משפט, וכלשונו: "העולם דבק בו יתברך לגמרי מצד החסד, אבל לא מצד המשפט. כי מצד המשפט, הש"י נבדל מן העולם כאשר עושה בו משפט, כמו המלך שעושה משפט בעם, אשר המלך נבדל מן העם, ועושה בו משפט. ולפיכך מצד המשפט אין קיום גמור לעולם, כאשר מצד המשפט אין דביקות בו יתברך". ולמעלה ר"פ יח כתב: "אם היה [השי"ת] מצורף אליהם [לצדיקים], לא היה עושה דין בהם. כי הדין אשר עושה בצדיק מורה זה כי הוא יתברך נבדל לגמרי מאוהביו". וראה שם הערה 7. (50) שהרי חז"ל השוו את יחס התורה למשפט, כיחס המטורנא לאנשי חיל שלה. וברור שמדרגת המטרונא עולה מעבר למדרגת שומריה, שהרי "הנשמר גדול מן השומר" [ילקו"ש ח"א רמז קלג]. (51) כמו שאמרו בגמרא שבשבע מצות בני נח מנויות רק מצות שהן שב ואל תעשה, ולא קום ועשה. ועל כך שאלה הגמרא [סנהדרין נט.] "והא דינין קום ועשה הוא, וקא חשיב", ופירש רש"י שם "משפט הוא, וקא חשיב". ועל כך השיבה הגמרא "קום ועשה ושב ואל תעשה נינהו". ופירש רש"י שם "קום עשה משפט, ושב ואל תעשה עול. אפילו אינו מצוה לעשות משפט, והוא יושב בטל, מוזהר הוא שלא לעשות עול". ומבואר עכ"פ שמהות המשפט היא להמנע מעשית עול. (52) פרק יב [ד"ה ויקבל טוב], שכתב שם: "התורה בפרט יותר מכל אין לה התייחסות אל החמרי, במה שהיא גזרת השם יתברך בלבד... ולפיכך תקרא התורה [משלי ד, ב] 'לקח טוב'". וראה שם הערה 68, ופל"ז הערה 165. (53) בא לבאר כי הכפילות "בדרכן של עושה צדקה" "בתוך נתיבות המשפט" היא כנגד מצות עשה, ומצות לא תעשה. (54) כמבואר למעלה פ"כ [ד"ה אמנם כל], וז"ל: "לפי שמצות עשה היא לקנין מעלה והשלמה... אבל מצות לא תעשה, שאין בהם קנין מעלה כלל, רק שהוא מחויב שלא יעשה, דבר זה אין בזה קנין מעלה. רק אם באה עבירה לידו ונצל, מקבל על זה שכר, כדאיתא בפרק קמא דקדושין [לט:]. מכל מקום בעצם מצות לא תעשה אין בהם שכר... כי אין בקיום מצות לא תעשה שום שכר... וזה אינו בקיום מצות עשה, שיש במצוה קנין מעלה". וכן כתב בגו"א בראשית פמ"ו אות ה [ד"ה והחילוק]: "החילוק שיש בין עשה ובין לא תעשה ידוע לכל משכיל; כי מצות עשה הוא קנין מעשה... אע"ג שלא מתחייב בה - אם לא יעשה יהיה חסר המצוה שהיא קנין מעשה. אבל מצות לא תעשה, אין המצוה קנין המעשה, רק שישב ולא יעשה, ואינו קונה שום דבר, ועיקר המצוה שלא יעבור רצון הבורא יתברך שאסר עליו". וכן הוא בח"א לחולין צא. [ד, קה.], ובדר"ח פ"ב מ"א [סז.], ובח"א למכות כג: [ד, ה:]. ובנתיב העבודה פט"ו [א, קכד.] כתב: "ועל ידי לא תעשה אין קונה האדם על ידם זכות כלל. שאם לא אכל חלב, או לא בא על הערוה, לא קנה בזה זכות, רק אין עבירה בידו, שיש על זה עונש". וראה למעלה פל"ז הערה 99.  ולמעלה פ"ז הערה 75, ופ"כ הערה 43 נתבאר שהטוב של תורה נמצא במ"ע, ולא במל"ת. ואין זה סותר לדבריו כאן, כי גם כאן ביאר שמצות עשה הן הטוב, ואילו מצות לא תעשה הן שלא יאבד הטוב. (55) ועל כך אמרו במדרש "בדרכן של עושה צדקה". וכנגד קיום מצות לא תעשה המשיך המדרש לומר "בתוך נתיבות המשפט". ומה יוטעמו דברים אלו על פי דבריו למעלה פ"ז [ד"ה כלל הדבר], שכתב: "כי בודאי כל דברי תורה 'דרכיה דרכי נועם וכל נתיבותיה שלום' [משלי ג, יז]. כלומר כי כל דרכיה של תורה הם טוב בעצמם, וזה כנגד מצות עשה. 'וכל נתיבותיה שלום', וזה כנגד לא תעשה". הרי ש"דרך" מוסב על מצות עשה, ו"נתיב" מוסב על מצות לא תעשה. [וראה שם בהערה 77 בביאור הדבר.] וזהו שכתב כאן שכנגד מצות עשה נאמר "בדרכן של עושי צדקה", וכנגד מצות לא תעשה נאמר "בתוך נתיבות המשפט". (56) אודות ההנהגה של "אנושי" ו"נמוסי", וכן שההנהגה של תורה נעלית הימנה, ראה דבריו בדר"ח פ"ג מ"ה [קכג.] שכתב: "יש לך לדעת, כי ההנהגות אשר הם בעולם הם שלש; כי ההנהגה שצריך האדם לנהוג לפי מנהגו של עולם, לחרוש ולזרוע, ושאר צרכיו אשר המה צריכים לפי הנהגת סדר העולם וטבעו, והאדם הוא משועבד להנהגת הטבע. ועוד יש הנהגה בלתי טבעית, והיא הנהגה האנושית, אשר מתחדשת מן הבחירה, ועל ידי הנהגה הנימוסית שהיא על ידי המלכות, מה שירצה ומה שלא ירצה, וגוזר גזירתו על האדם, והוא הנהגת הנימוס. והאדם הוא משועבד גם כן להנהגה הזאת, שהוא משועבד אל המלך שעל ידו הנהגה הזאת. וההנהגה השלישית, הוא הנהגה אלקית שסדר השם יתברך בעולם איך יהיה נוהג, על ידי התורה שנתן השם יתברך... עד שהם שלשה הנהגות; הנהגה טבעית, הנהגה נמוסית, הנהגה אלקית בלתי טבעית. ואמר כאשר האדם מקבל עליו עול תורה, אז הוא עם השם יתברך, ואז מעבירין ממנו עול מלכות ועול דרך ארץ. כי הנהגה השלישית הזאת היא הנהגה אלקית, עד שהאדם עם השם יתברך, ואז הוא יוצא מן עול מלכות, ומן עול דרך ארץ, שאלו שניהם הם מצד עולם הזה. ואשר הוא משועבד אל הש"י, א"א שיהיה משועבד אל המלכות ואל הטבע. וזה אמרם גם כן בפרק קמא דע"ז [ה.] אמר רבי יוסי, לא קבלו ישראל את התורה אלא שלא יהא מלאך המות ואומה ולשון שולטת בהן, שנאמר 'אני אמרתי אלקים אתם ובני עליון כלכם אכן כאדם תמותון וכאחד השרים תפולו', עד כאן. ומה שאמר ש'אין מלאך המות שולט בהן', זה הנהגת הטבע, שלא יהיו מסורין תחת הטבע, שמלאך המות שולט בבני אדם לפי הטבע. ו'אומה ולשון' הוא הנהגה האנושית הבלתי טבעית. כלל הדבר, אשר מקבל עליו עול תורה, שהיא אלקית, הוא יוצא מן גזירת הטבע, ומן הגזירה הבלתי טבעית והיא אנושית... הרי ביארו כי העוסק בתורה הוא מתעלה, ומפני שהוא מתעלה מדריגתו למעלה ממדריגת הטבע שהוא הנהגת העולם, וכן ההנהגה האנושית הבלתי טבעית, עד שהוא בן חורין מאלו שתי הממשלות אשר אמרנו". והובא למעלה פל"ה הערה 54. (57) כפי שביאר למעלה פרק ח [כולו]. ובתוך דבריו שם [ד"ה וזה אמרם ז"ל] כתב: "וזה אמרם ז"ל [תו"כ ויקרא כ, כו], 'לא יאמר האדם אי אפשי בבשר חזיר, אי אפשי בדבר פלוני. אלא אפשי, ומה אעשה שאבי שבשמים גזר עלי'. הורו בזה שאין לומר כי התורה היא טבעית. שאם היתה טבעית, לא היה בה קבול שכר אלהי על דבר שהוא טבעי. ולכך יאמר 'אפשי' מצד הטבע, רק השם יתברך גזר עלי בחכמתו מה שאין ראוי אל האדם ומיוחד בו נפשו". ובפרק כו [ד"ה ומה שנתנה] כתב: "ומה שנתנה התורה במדבר, מורה על עצם התורה, כי המצות שבה הם דברים שאינם טבעיים, וכמו שאמרנו. כי יש שהיו אומרים כי התורה לפי הטבע, ומה שאסרה החלב והדם בטבע. ודבר זה אינו, כי לכך נתנה התורה במדבר, כי המדבר אינם גדלים בו הדברים הטבעיים... לומר כי אין התורה דת טבעי... כי מאחר שאין התורה דת טבעית, ולכך השכר על התורה גם כן אינו טבעי... כל מצות התורה הם אלקיים, ואין התורה דת טבעית, או דת נימוסית, או דרץ ארץ לקיום הישוב, כמו שאמרנו כי קצת אנשים שחשבו כי התורה היא נימוס בני אדם. אבל התורה היא אלהית, שכל דבריה אלהיים. ומפני כך על ידי זה זוכה לעולם הבא. ואם היו דבריה נמוסיים, לא היה זוכה על ידם לעולם הבא". וראה להלן ר"פ נט, ור"פ סב. (58) שלכך עשרת הדברות נמצאות בין שתי פרשיות של משפט, להורות שהתורה היא אלקית. ואודות ששתי הפרשיות המקיפות פרשה שלישית, מורות הן על מהות הפרשה האמצעית, ראה ברמב"ן במדבר ח, ב, שביאר שפרשת קרבנות הנשיאים [במדבר פרק ז] מוקפת על ידי פרשת ברכת כהנים שלפניה [במדבר ו, כב-כז], ופרשת הדלקת נרות שלאחריה [במדבר ח, א-ד], כדי להורות ש"בכבודו של אהרן" מדבר. (59) למעלה בפרק ט [ד"ה ובפרק קמא] כתב: "האדם יש לו חבור אל השם יתברך באמצעות התורה... הדבר ברור כי התורה שעל ידה החבור בין השם יתברך ובין האדם". ובח"א לסנהדרין צט. [ג, רכה.] כתב: "התורה היא ברית והחבור בעצמו שבין האדם לבוראו, ולכך נקראו 'לוחות הברית' [דברים ט, ט], לפי שהתורה היא הברית והחבור בין הקב"ה ובין האדם". ובנצח ישראל פ"ט [ד"ה ובמדרש] כתב: "התורה ועשרת הדברות... הם הברית והחבור כאשר עושים ישראל התורה והעשרת הדברות, כי הם מונחים ב'ארון הברית' [יהושע ג, ו]. כי התורה והמצות שנתן השם יתברך לישראל, הוא הברית עצמו והחבור, כאשר עושים ישראל מצותיו". וראה שם הערה 61. וראה למעלה בהקדמה הערה 64, פט"ז הערה 127, פל"ז הערה 22, ופמ"ג הערה 42. 
(60) ענין זה הוזכר פעמים רבות עד כה בספר זה, ובעיקר בפרקים ט-יד. ולמעלה פ"ט [ד"ה ועתה הבן] כתב: "התורה מוציאה את האדם מן הטבע, ומביא את האדם אל הדבקות בו יתברך. דמיון זה שני דרכים לפני האדם, ויאמר תלך בדרך הזה. ואין הטעם שדרך הזה דרך יותר טוב ויותר ראוי מצד עצמו, רק בשביל שזה הדרך שבו יגיע אל מחוז חפצו ומעמידו נוכח דרכו. וכן אין ענין המצוה רק שהמצוה היא בירור הדרך הנכון והישר, שבדרך התורה יבא להתדבק בו יתברך... וכמו שאין כל הדרכים מביאין את האדם אל מקום חפצו המיוחד לו, כך אין כל הדרכים והמעשים מביאים אותו אל הדבקות המיוחד, רק דרך המצות הם מצרפים ומבררים את דרך הישר המיוחד אשר הוא נוכח ה' מבין שאר דרכים. וזהו שאמר [ב"ר מד, א] 'לא ניתנה תורה רק לצרף הבריות', שיהיה להם דביקות בו יתברך... כי בשביל כך נקראת ה'תורה' בשם הזה, ולא נקראה בשם 'חכמה ותבונה ודעת', שהרי על התורה נאמר [דברים ד, ו] 'כי היא חכמתכם ובינתכם לעיני כל העמים'. אבל לומר, כי התורה אף שיש בה החכמה, אין החכמה שהיא בתורה היא חכמה מחקרית, אבל החכמה שהיא בתורה, שהתורה היא מלמדת ומורה לך דרך החיים שהאדם יקנה הצלחה האחרונה, היא הדבקות בו יתברך, שנפשו תהיה צרורה בצרור החיים את ה'. ודבר זה שיבוא אל הדבקות הזה, הוא על ידי עשיית התורה. וזהו ההפרש שיש בין התורה ובין שאר החכמות; כי שאר החכמות אינם מביאין את האדם אל הדבקות הזה, אף כי בודאי על ידי החכמה גם כן האדם הוא שכלי, מכל מקום מה שקונה מן השכל אינו כדאי שיהיה דבק עם השם יתברך, שהוא נבדל לגמרי מהכל. אבל מה שמביא האדם אל הדבקות היא התורה, שהיא מורה הדרך אל השם יתברך, שעל ידי זה יהיה דבק בו יתברך". (61) ומדרש זה מובא בדר"ח פ"ג מ"ב [קטז:], שם פ"ו מ"ו [רצב.], ובנתיב התורה פ"ו [א, כח:]. והזכיר ענין זה בקצרה בגבורות ה' פנ"ד [רמ.], ושם פס"ו [שה:]. והדברים יובאו בסמוך בהערות. (62) מעין מה שכתב בגו"א שמות פי"ח אות א [ד"ה ואם] אודות עובדי ע"ז, וז"ל: "כי ידוע כי העובדים עבודה זרה גם מייחסים אל הע"ז כוחות פרטיות, שזה ממונה על האש, וזה על המים, וזה על דבר זה, וזה על דבר אחר. ואין אחת שאומרים עליה שהיא כללית". וראה שם הערה 11. ולהבדיל, מעין זה כתב בגבורות ה' פנ"ה [רמה.] לגבי המלאכים, וז"ל: "לא תמצא כח הכולל הכל זולת השם יתברך. כי כל המלאכים, זה ממונה על זה, וזה ממונה על זה,. אבל השם יתברך הוא הכל". וראה ההערה הבאה. (63) בסמוך. וזהו יסוד נפוץ בספרי המהר"ל, שהשכלי כולל הכל, ואילו האינו שכלי מוגבל למהותו הפרטית. וכגון, רש"י בראשית ב, ז פירש שאדה"ר נברא "מארבע רוחות, שכל מקום שיצות שם תהא קולטתו לקבורה". וביאר שם בגו"א אות יט [ד"ה וכדי] בזה"ל: "שאין האדם כמו שאר נמצאים, לפי ששאר נמצאים הם פרטים, לכך יש להם הפסד, כי יש להם דבר מה שיפסדו אליו. כי האש שהוא חלק דבר יכול להיות נפסד אל יסוד אחר מן היסודות. ואילו היה האש הכל אין לו דבר שיהיה נפסד אליו. ולפיכך אמרו שהאדם נברא מכל האדמה, שכל מקום תהא קולטתו. כי מפני שהאדם נברא מכל האדמה, אם כן הוא הכל, ואין לו דבר שיפסד אליו, ולפיכך אין לו הפסד. וענין זה שנברא מכל האדמה... שאין לו טבע מיוחד, ויש בו כח כללי... וראוי הוא שיהיה נברא מכל האדמה בעבור השכל שבו, שאינו דבר פרטי, לכך האדם דבר כללי. והרי הוא נברא יחידי [סנהדרין לז.], שדבר זה מורה שהאדם אינו חלק, והוא הכל... כי האדם הוא כללי, נברא מכל האדמה, מפני זה בכל מקום שמת אין לו העדר, כי אין הפסד לדבר שהוא כללי, וכל האדמה נושא שלו". וכן הזכיר בקצרה בח"א לב"ב קכא: [ג, קכד:], ובח"א לסנהדרין לח. [ג, קנ.]. ובח"א לשבת לב: [א, כד:] כתב: "הדבר השכלי כולל הכל, ודבר זה אמרנו פעמים הרבה מאוד". ובח"א לסנהדרין צח: [ג, ריט:] כתב: "ודבר זה רמזו חכמים על הש"י, שאמר [שמות כ, א] 'אנכי ה' אלקיך', מלמד שעם כל אחד ואחד היה מדבר כפי מה שהוא; לזקנים ככוחם, ולבחורים כפי כוחם [שמו"ר ה, ט]... וזה מפני כי הוא יתברך כולל הכל, ולכך הוא נדמה לכל אחד כפי המשיג אותו". ועל כך אמרו חכמים [אבות פ"ה מכ"ב] "הפוך והפוך בה דכולא בה". וכן כתב בדר"ח פ"ה מכ"ב [ריש רעז:], וז"ל: "כי כ"כ מדריגת התורה עליונה כוללת הכל, עד שהכל משותפים בה, כי כוללת הכל אף האומות, שלכך ניתנה תורה במדבר, במקום הפקר, עד שאפילו האומות שייכים אל התורה. וכל זה מפני מדריגת ומעלת התורה העליונה שהיא על הכל והיא אל הכל, אם היו רוצים האומות לקבל התורה, רק הם לא רצו בתורה, אבל מצד נותן התורה היא שייכת אל הכל". ובנתיב העבודה פי"ג [א, קיח:] כתב: "הלשון של תרגום אינו לשון פרטי מיוחד לאומה, והוא לשון כולל אל הכל. ולכך התרגום הוא מורה על העולם שהוא כולל הכל... ומפני כך התורה היא ניתנה אל הכל. ודבר זה מורה מה שפעם השלישית יקרא אותו בתרגום ["שנים מקרא ואחד תרגום" (ברכות ח.)], שהוא לשון כולל, כי התורה שייך אל הכל, אך האומות לא היו רוצים לקבלה. וזהו מעלת התורה כאשר היא לכל". וראה למעלה פי"ב הערה 52, ופט"ז הערה 87. (63) מה שא"כ הכסף שהוא לבן. וההבדל בין כסף לזהב הוא שהכסף הוא לבן, והזהב הוא אדום. ובדר"ח פ"ו מ"ט [שיד:] כתב בזה"ל: "'לי הכסף ולי הזהב נאום ה'' [חגי ב, ח]... מה שמקדים הכסף לזהב, כי הכסף הוא קודם אל הקב"ה יותר מפני הפשיטות הגמור והזכות שיש בו... כי הלובן אינו גוון כלל, ומורה זה פשיטות גמור. אבל האודם שיש לזהב הוא גוון, ואין כאן פשיטות כמו שיש לכסף. ולכך בחרו לעשות העגל של זהב [שמות לב, לא]. כי הפשיטות ראוי אל השי"ת, ולפיכך לא נכנס [כה"ג] לפני ולפנים בבגדי זהב [ר"ה כו.]". והרמב"ן [שמות לב, ב] כתב על הזהב: "מראהו כמראה אש". וראה נצח ישראל פי"ז [ד"ה בארו בזה], ושם הערה 38, שנתבאר שם שהאדום והלבן הם צבעים הפוכים. וזה לשונו בגו"א ויקרא פ"ח סוף אות ח: "כי הלבנות מורה על הפשיטות, כי כל הגוונים הם צבע, חוץ מן הלבנות שאינו צבע, ולפיכך הוא מורה פשיטות". וזהו יסוד נפוץ בספרי המהר"ל. ולדוגמה, בגבורות ה' פע"א [שכד.] ביאר שבית המקדש נקרא "לבנון" [יומא לט:], "כי הדבר שהוא חומרי בעבור עכירת החומר אין מתייחס אל הלובן, כי הלובן יש בו זוהר... ודבר שהוא נבדל מן הגשם ראוי שיהיה נקרא על שם לובן, שהוא מורה על הבהירות". וכ"ה בנצח ישראל פל"א [ד"ה ומר שהיו]. ובח"א לב"ב עד. [ג, צח:] כתב: "כל דבר פשוט נקרא שהוא לבן, כי צבע לבן הוא מופשט, וכהן גדול ביוה"כ שהיה משמש בבגדי לבן יוכיח". וכן הוא שם בח"א לב"ב עה. [ג, קיא.], שכתב: "לבן... מורה חסד וטוב". (64) בנצח ישראל פל"א [עמוד תרט] כתב: "התשובה ומעשים טובים מזככין הנפש נקרא 'כסף', שהוא צרוף ומזוכך". וראה שם הערה 165. ואודות שאין בתורה צד רע, הנה למעלה פ"כ [ד"ה ועוד יש] כתב: "כי התורה תקרא 'תורת חסד', דכתיב [משלי לא, כו] 'ותורת חסד על לשונה'. וזה מצד כי התורה 'דרכיה דרכי נועם וכל נתיבותיה שלום' [משלי ג, יז]. ואף כאשר תמצא בתורה מיתות וכריתות, אין תכלית התורה רק להעמיד הטוב בעולם, שלא יהיה נמצא שום רע. ודבר זה רמזו חכמי האמת בפרק קמא דסוטה [יד.], תניא רבי שמלאי אומר, התורה תתלתה גמילות חסדים, וסופה גמילות חסדים. תחלתה גמילות חסדים - 'ויעש ה' לאדם ולאשתו כתנות עור וילבישם' [בראשית ג, כא]. וסופה גמילות חסדים, דכתיב [דברים לד, ו] 'ויקבור אותו בגי'. בארו בזה דבר גדול, כי כל ענין התורה כדי להעמיד הטוב שיהיה בעולם. ולפיכך התחלתה גמילות חסדים, שהוא עשיית הטוב לבני אדם, ותכלית התורה הטוב הגמור". וראה שם הערה 9, שנתבאר שם שאין דבר רע בא מהשי"ת, ובודאי מכלל זה התורה שבאה ממנו יתברך, שאין בה אלא את הטוב. (65) לשונו למעלה בהקדמה [ד"ה ואמר הנחמדים]: "ואמר 'הנחמדים מזהב ומפז רב'... שהמצוה יש בה סוד שכלי אלהי, הם 'נחמדים מזהב ומפז רב'. שהם נחמדים לראיית העין, ומצות התורה הם יותר נחמדים לראיית השכל. שכמו שיפול לשון ראייה על העין, כך יפול ראייה על השכל, כי לשון 'ראה' משמש כאחד לשניהם, כמו שאמר 'רואה אני דברי פלוני'. לפיכך אמר כי השכל האלהי בתורה יותר נחמד לראיית השכל - מן זהב ומפז שהוא נחמד לראיית העין... ומה שכפל הדבר... לומר 'מזהב ומפז'... שאם אמר 'הנחמדים מפז', אפשר לומר שאינם נחמדים רק יותר מפז. ועתה שכתיב 'הנחמדים מזהב ומפז' יש ללמוד כמו שאין פירוש 'מזהב' ולא יותר, שהרי גם כן נחמד מפז, וכן פירוש 'מפז' לא שהוא נחמד מפז בלבד, רק שהוא נחמד יותר על כל". (66) ובאבות פ"ו מ"ו אמרו "אל תתאוה לשולחנם של מלכים, ששולחנך גדול משולחנם, וכתרך גדול מכתרם". ושם בדר"ח [רצב.] כתב: "אמר 'ואל תתאוה לשלחנם של מלכים'. שאף אם יש למלכים רבוי עושר, מ"מ התורה יש בה יותר עושר. וזה כמו שאמרו במדרש [שמו"ר לג, א] 'כי לקח טוב נתתי לכם', יש לך אדם לוקח מקח, יש בו זהב, ואין בו כסף. יש בו כסף, ואין בו זהב. אבל המקח הזה שנתתי לכם, יש בו כסף ויש בו זהב, שנאמר 'הנחמדים מזהב ומפז רב'. ונאמר 'אמרות ה' אמרות טהורות כסף צרוף בעליל לארץ מזוקק שבעתים'... והנה התבאר דבר זה כי עושר של תורה הוא יותר מעושר של כסף וזהב ושדות וכרמים, ובארנו מדרש זה בספר התפארת". ועדיפות העושר של תורה על פני שאר כסף וזהב היא, שבשאר קנינים הרי הזהב לחוד, והכסף לחוד, ואין לך דבר אחד שנושא בחובו את מעלותיהם של כסף וזהב להדדי. אך בעשירותה של תורה נכללים הכסף והזהב בחדא מחתא ממש. (67) נראה קצת להטעים זאת, כי בפסחים פח. אמרו שיצחק קרא לביהמ"ק "שדה", על שנאמר [בראשית כד, סג] "ויצא יצחק לשוח בשדה". וביאר זאת בנצח ישראל פנ"ב [עמוד תתכט]: "וכן יצחק שהיה מדתו דין, שעושה מעשיו ביושר ובדין... לכך קרא יצחק את בית המקדש 'שדה', כי השדה הוא שוה וישר, ודבר זה מתייחס אל מדת הדין, שהוא ישר". והנה לגבי מדת הדין כתב בדר"ח פ"ה מ"ג [רכא:]: "כי הנסיון שהקב"ה מנסה את הצדיק כדי שיהיה נמצא צדקתו בפועל נגלה, ולא שיהיה צדיק נסתר... ולפיכך נאמר אצל הנסיון [בראשית כב, א] 'והאלקים נסה את אברהם', כי הנסיון הוא שרצה הש"י שתהיה הידיעה בצדקתו של אברהם במדת הדין... ואין הידיעה במדת הדין רק כאשר נמצא נגלה בפועל לגמרי, ואז הידיעה בצדקתו הוא במדת הדין... ועל ידי הנסיון יש להשיב במדת הדין, כי הנסיון עושה הדבר נגלה לגמרי, עד שהדבר נמצא בפועל לגמרי". וראה למעלה פ"כ הערה 32, שנתבאר שם שפעל הדין צריך להיות בגלוי. וכן הוא בנצח ישראל פ"ז הערה 67. והואיל ושדה מורה על דין, והדין מורה על הגלוי, שפיר יוצא מזה ששדה מורה על הגלוי. (68) יסוד נפוץ בספרי המהר"ל. וכגון בנצח ישראל פכ"ה [עמוד תקלז] כתב: "היין שהוא במספר 'סוד' [עירובין סה.]. וזה מפני כי היין הוא סוד, לפי שהוא נסתר ונטמן תוך הענב, וממנו יצא, לכך הוא סוד. ולא נמצא שום משקה שיוצא מן הפנימית כמו היין, שהוא יוצא מתוך הענב, לכך הוא כמספר 'סוד'". ובגבורות ה' פ"ס [רסט:] כתב: "אין הפירוש בלבד הגימטריא, שבשביל כך נכנס יין יצא סוד, אבל הוא דבר אמיתי מצד עצמו. כי היין הוא משקה נסתר יוצא מהסתר הענב ומפנימית הענב. ולפיכך היין שהוא גדל בנסתר ובפנימית הענב - בגימטריא 'סוד', לפי שהוא נסתר. וכאשר נכנס היין באדם, מוציא הסוד, כי הוא בא עד הנסתר כפי מדריגתו ומוציאו". וכן כתב שם בסוף הספר [שלג:]. ובדרוש על המצוות [סא.], נר מצוה [לא.], ח"א לסנהדרין לח: [ג, קמז:], שם ע. [ג, קסח:], שם צט. [ג, רכד.], ודר"ח פ"ד מכ"א [רג.]. (69) "ואינו נראה" - כי על עוה"ב נאמר [ישעיה סד, ג] "עין לא ראתה אלקים זולתך" [ברכות לד:]. וראה על כך בגבורות ה' הקדמה ראשונה [ג], ולהלן פנ"ז [ד"ה הנה המאמרים]. והרי האות שיצרה את העוה"ז היא אות ה"א, והאות שיצרה את העוה"ב היא אות יו"ד [מנחות כט:]. ואחד ההבדלים שבין שתי אותיות אלו הוא, שאות ה"א מורה על הגלוי, וכפי שכתב באור חדש [עב:] וז"ל: "נראה כי מה שהה"א דוקא ה"א הידיעה, מפני שהשם יתברך ברא עולמו בה"א, ובה"א היה הכל נגלה ונמצא. כי כל העולם נמצא ונגלה בה"א. ולכך הה"א עושה כל דבר נגלה ונודע, והוא ה"א הידיעה". ואילו אות יו"ד מורה על ההסתר [כמבואר למעלה פט"ו הערה 37], והואיל ועוה"ב נברא באות יו"ד, בהכרח שעוה"ב הוא עולם נסתר. וכל זה נתבאר למעלה פט"ו הערה 39. (70) ואודות שאדם קונה עוה"ז ועוה"ב על ידי תורה, הנה נאמר [משלי ג, טז] "אורך ימים בימינה בשמאלה עושר וכבוד", ודרשו על כך בגמרא [שבת סג.] "למיימינין בה ["עוסקין לשמה" (רש"י)] אורך ימים איכא, וכל שכן עושר וכבוד". ובדר"ח פ"ד מ"ט [קעט.] כתב: "נמצא עם התורה אריכות ימים, שהוא עולם הבא, וגם מדריגת עולם הזה. שאם יש עם התורה מדריגת עולם הבא, שהוא עליון, כל שכן שיש בתורה מדריגת עולם הזה, שהוא למטה הימנו". וראה למעלה פ"ה סוף הערה 41. (71) פירוש - משכר הסרסור המתמצא היטב בשווי המקח, ושכרו נקבע בהתאם לשווי המקח, ניתן לעמוד מתוך שכרו על שווי המקח. (72) שבועות ה. "גבי תורה כתיב [איוב כח, כא] 'ונעלמה מעיני כל חי ומעוף השמים נסתרה', מכלל דאיכא דהוה ידע בה [בתמיה], והכתיב [איוב כח, יג] 'לא ידע אנוש ערכה'". והרמב"ן שם באיוב כתב: "כי לא ישיגו אפילו להבין מעלתה". ובעירובין כא. אמרו "כל העולם כולו אחד משלשת אלפים ומאתיים בתורה". ובב"ר י, א אמרו "לכל יש סיקוסים [מדה וקץ וזמן]. שמים וארץ יש להם סיקוסים. חוץ מדבר אחד שאין לו סיקוסים, ואיזו זו, התורה, שנאמר [איוב יא, ט] 'ארוכה מארץ מדה ורחבה מני ים'". ומעין מה שכתב בדר"ח פ"ד מ"ז [קעה.]: "כי לעומק דברי תורה אין אדם עומד עליהן, וקרוב האדם להכשל בדברי תורה... הן מצד קוצר המשיג, הן מצד עומק המושג... האדם יחשוב עצמו שאינו יודע כלום בתורה, ואין ספק כי זה בשביל עומק המושג ומשפטים העמוקים מני ים". וראה למעלה פט"ז הערה 37. ובדרוש על התורה [יג.] כתב: "ואם בנגלה שלה הם דברים פשוטים, מכל מקום פנימיותה שהם סודי התורה, ודאי הם דברים עליונים, אשר עליהם נאמר [איוב כח, כא] 'ונעלמה מעיני כל חי ומעוף השמים נסתרה'. 'ומעוף השמים' אלו המלאכים". (73) פירוש - היות משה רבינו האמצעי להבאת התורה לישראל ["סרסור"], לכך נמצא משה רבינו בסמוך ונראה למעלת התורה, כי דרכו התורה הגיעה לישראל. ועוד אודות התאמתו של משה רבינו לתורה, ראה למעלה פכ"א, שהפרק כולו הוקדש לברר ענין זה. ושם נתבאר שיחוד משה בנבואה ובענוה מכשירו להיות אמצעי למתן תורה, כי בכך הוא דומה אל התורה [שם הערה 76]. וכן נתבאר למעלה [פל"ד הערה 13] שמשה עלה אל המדריגה האחרונה ומשם הוריד לנו את התורה. (74) פירוש - אין קירון עור הפנים נובע משמיעת דברי נבואה [ולאו דוקא משמיעת דברי תורה]. (75) "כי נר מצוה ותורה אור" [משלי ו, כג]. 
(76) "החכם עינו בראשו והכסיל בחושך הולך" [קהלת ב, יד]. ובנצח ישראל פנ"א [עמוד תתיט] כתב: "מורה זה על מעלה אלקית, כמו האדם כאשר יש לו פנים מאירים, שנאמר [קהלת ח, א] 'חכמת אדם תאיר פניו'". ובדרוש לשבת תשובה [עו:] כתב: "וידוע כי הפנים בו זיו והדר והוד, וכדכתיב 'חכמת אדם תאיר פניו'". וכן הוא בדרוש על התורה [לב.]. וראה הערה הבאה. (77) יסוד נפוץ בספרי המהר"ל. וכגון, בדר"ח פ"א מט"ז [נג:] כתב: "כי ר"ג בא לתת מוסר לאדם שיהיו כל עניניו ברורים, עד שאין ספק בהם. כי כאשר יש במעשיו אשר עושה ספק, לא נקרא בעל שכל. כי השכל כל עניניו ברור בלתי ספק, ועל הכסיל אומר [קהלת ב, יד] 'הכסיל בחושך הולך'. אבל האדם שירצה להיות בעל שכל, יהיו דבריו בבירור. ואם יצא האדם חוץ ממדה זאת, כאילו הוא יוצא מגדר מה שהוא אדם בעל שכל... כי אין ראוי לאדם רק שיהיו כל מעשיו ברורים מסולקים מן הספק, שכך ראוי לבעל שכל שלא יהיה הולך בחושך... כי מדה זאת היא ראויה אל בעל שכל שיהיו מעשיו נמשכים אחר השכל הברור". והובא למעלה בהקדמה הערה 112. וכן כתב בדר"ח פ"ב מ"ט [צה.], וז"ל: "כי השכל הוא כמו נר מאיר יפה, ובו רואה את הנולד. הפך הכסיל אשר הולך בחושך, לא יראה מה שהוא לפניו. ולפיכך שבח רבי שמעון הרואה את הנולד. שבעל מדה זאת יש לו שכל זך ודק, ובשכלו הזך והפשוט הוא רואה את הנולד, כמו מי שרואה ע"י נר שהוא מאיר יפה ובו שמן זית זך, רואה על ידו למרחקים ביותר". ובבאר הגולה באר השני [לד:] כתב: "ויש ללכת אחר השכל, שהוא נר מאיר לאדם, ולא ילך בחושך. ובכל מעשיו יהיה נמשך אחר השכל והדעת, וכמו שאמר הכתוב [משלי ו, כג] 'כי נר מצוה ותורה אור'. אף כי נראה כי לפי הסברא ודת הנמוסית כי אין ראוי לעשות דבר זה, הרי אדם נברא על זה שכל מעשיו יהיו שכליים". ובדר"ח פ"ו מ"ג [רפז.] כתב: "הזיו והאור דומה לחכמה בכל מקום, שהחכמה היא אור וזיו, שנאמר [קהלת ח, א] 'חכמת אדם תאיר פניו'". ובנתיב יראת השם פ"ג [ב, כו.] כתב: "החכמה נקרא יופי, משום שהיופי מאור, והחכמה מאירה, דכתיב 'חכמת אדם תאיר פניו', ואין צריך ראיה על זה". וראה בדרשת שבת הגדול [ריד:]. (78) בנדרים נ: אמרו על רבי יהושע בן חנניה שהוא "תורה מפוארה בכלי מכוער". ובח"א שם [ב, כ:] כתב: "התורה חכמה אלקית נבדלת, אין ראוי למי שנפשו יש לו יחוס אל הגשמי. ולפיכך אמר שהיופי היא מעלה גשמית, שהיופי לגוף, ואינו ראוי אל התורה...ולא יקשה לך הא 'חכמת אדם תאיר פניו', שתראה מזה כי היופי ראוי לאדם השכלי. וכאן אמר אדרבא, כי אין ראוי היופי לאדם שיש לו החכמה. כי אין זה קשיא, כי מה שאמר 'חכמת אדם תאיר פניו', דבר זה כמו שהיה אצל משה, שנאמר בו 'כי קרן עור פניו', ואין היופי ההוא יופי גשמי, רק אור נבדל שראוי לבעל שכל, כי החכמה היא אור בודאי. אבל היופי שנאמר כאן הוא היופי הגשמי... שדבר זה אין ראוי לחכמה, ודבר זה מבואר אין להאריך בו". (79) והנה כאן ביאר שאף הגוף מתייחס אל האור. אמנם בהקדמתו לדר"ח [ז.] כתב: "האדם אשר ברא השם יתברך על האדמה, סוכתו ענן וערפל, עד שהוא יושב בחושך ולא אור, הוא הגוף העכור והחושך אשר מכסה עליו, עד כי נלאה למצוא הפתח הפונה קדמה". ובבאר הגולה באר הרביעי [עו.] כתב: "הגוף... החומר העכור הזה". והדברים נראים לכאורה שאינם עולים בקנה אחד. אמנם לא קשיא כלל, כי אף הגוף יכול להתעלות ולהגיע למדרגה של אור. דוגמה לדבר; בגו"א בראשית פכ"ג אות ג כתב: "שרה [אמנו] היתה שלימה... שלימות הגוף, דהא בת כ' היתה כבת ז' ליופי... יורה על שהגוף הוא נקי והוא בהיר מבלי סיג. וכמו שתמצא אצל משה רבינו 'לא כהתה עינו ולא נס ליחה' [דברים לד, ז], שגם זה מורה בהירות הגוף". ובנצח ישראל פ"ז [עמוד קצ] כתב אודות מעלת אנשי ביתר: "מדריגת ביתר, שהיו מסולקים מן הגוף העכור, והיה להם הבהירות והיופי... וזהו שזכו ביתר אל מדריגת התפילין, אשר הם פאר על גוף האדם... ואמרו חכמים [שבת מט.] תפילין צריכין גוף נקי. וכל זה מפני שהתפילין הם דבר קדוש נבדל, ולכן צריך שיהיה מתייחס אל זה גוף האדם". ולכך יש גוף שהוא עכור וחשוך. ויש גוף שמתייחס לקדושת תפילין. דבריו כאן נסובים על הגוף הנקי מפחיתות החומר. (80) וכמו שאמרו [ב"ב עה.] "פני משה כפני חמה". ואודות שהפנים במיוחד מתייחסים לאור, הנה נתבאר למעלה כמה פעמים שהצלם חל בפנים [פ"ד הערה 70, פי"ג הערה 7, פ"מ הערה 102], ואור הפנים נוצר ממקום המקדש [למעלה פ"מ הערה 102]. ולכך ברי הוא שהפנים מתייחסים בפרט לאור.  והרי כך למדנו לגבי הצלם גופא; מחד גיסא הצלם מתייחס לכל רמ"ח אברים [כמבואר למעלה פ"ד הערה 23, פ"ט הערה 77, ופכ"ד הערה 69]. ומאידך גיסא הוא מתייחס בעיקר לפנים, וכמו שהתבאר. וכך הוא המדה ביחס לאור; הגוף בכלליותו מתייחס לאור, והפנים בפרט מתייחסים לאור. והרי הצלם הוא הוא האור, וכמבואר בדר"ח פ"ג מי"ד [קמד.], שכתב: "ענין הצלם הזה שהוא אור וניצוץ אלקי נבדל דבק באדם... הוא נבדל לגמרי... לכך עיקר הצלם בא על הפנים דוקא, כי מציאות האדם בפנים שלו, שבו הוא ניכר האדם, ונמצא מה שהוא, וזהו מציאותו. ומזה הצד האור והזיו של אדם, הוא אור המציאות, יותר מן המלאכים, כי המלאכים אין להם אור המציאות בעולם... כי מצד שהאדם נברא בצלם אלקים, שהוא מורה על שיש לו בעולמו המציאות, שאין עליו כמוהו לבד הש"י... שהאדם בתחתונים מלך, ואין עליו כי אם השי"ת, לכך יש לו אור וזיו המציאות ביותר מכל, אף מן המלאכים כמו שבארנו... כלל הדבר, כי האדם מצד שאין עליו בתחתונים נקרא אור, וזיו הצלם של אדם שהוא בצלם אלקים, כי האור והזיו שהוא מורה על המציאות הוא כמו אור המציאות של השי"ת... ועל זה אמר שברא אותו בצלם אלקים מצד מעלת המציאות שיש לאדם... הנה מדריגת צלם אלקים הזה ואור מציאותו של אדם מצד העולם הבא". [והובא למעלה פי"ג הערה 7.] (81) לא מצאתי היכן יבאר יותר קירון עור פני משה. ולגבי יסודו שהחכמה היא אור, דבר זה נתבאר בהרבה מקומות, וכמובא בהערה 77. (82) במדרש הנ"ל [שמו"ר לג, א]. (83) אודות שהתורה היא סדר שכלי, ראה לעיל פ"ד הערה 17, שם פ"ז הערה 39, ופ"ח הערה 32. ובדר"ח פ"ג מי"ד [קמו:] כתב: "ואחר כך אמר [שם] 'חביבין ישראל שנתן להם כלי חמדה', שבו נברא העולם. אמר 'כלי חמדה', מפני שהעולם נברא בתורה, כי התורה היא סדר מסודר מן הש"י, אשר גזר הש"י הסדר כפי חכמתו... והסדר הזה היה מחייב את העולם. הנה התורה הוא כלי שבו נברא העולם, כי הסדר המושכל, שהוא התורה, הוא היה כלי שבו היה פועל עולם. ודבר זה מבואר כי השכל פועל בגשם. והביאו ראיה לזה איך השכל פועל בגשם, כי כאשר יניח האדם לוח שאינו רחב על נהר אחד, כאשר היה אדם עובר עליו, שמחשבת הנפילה גורמת כי תצא הנפילה אל הפעל. הרי כי המחשבה פועלת שיצא הדבר אל הפעל, וכמה דברים שהמחשבה פועלת. ומכל שכן הסדר המושכל העליון, הוא התורה, אשר מתחייב מן הש"י שהיה פועל כפי סדר המושכל הזה". ושם בפ"ה מכ"ב [ערה.] בביאור המשנה "הפוך בה והפוך בה דכולא בה" כתב: "דבר זה צריך פירוש איך נמצא בתורה הכל, שאמר דכולה בה. ודבר זה רמזו במדרש [ב"ר א, א] 'ואהיה אצלו אמון' [משלי ח, ל], אל תקרי 'אמון', אלא 'אומן', שהיה הקב"ה מביט בתורה וברא את העולם, עד כאן. וכבר בארנו כי התורה היא הסדר השכלי שסדר הש"י סדר הנהגתו של אדם, ומתחייב זה הסדר מאתו בראשונה... ולפי סדר התורה סידר הש"י סדר העולם עד שהכל נמשך אחר התורה. כי כך ראוי שהאדם הוא יותר במעלה על כל העולם, כי בשביל האדם נברא הכל, ולפיכך אחר תורת האדם וסדר שלו נמשך סדר העולם, כי ברא הש"י העולם לפי מה שראוי אל סדר האדם. וזה שאמר 'שהיה מביט בתורה וברא העולם', כי אחר סדר התורה נמשך סדר העולם. וזה שאמר הפוך בה דכולא בה, כלומר כאשר ישיג בתורה הנה הוא משיג בכל סדר המציאות, אחר כי דרכי העולם הזה יוצאים מן דרכי התורה, וקשורים דרכי העולם עם דרכי התורה, עד שהכל יוצא מן התורה שהיא סדר האדם. נמצא כי הכל הוא בתורה. ואע"ג שכאשר מתעסק בתורה אינו מבין הדברים ההם איך יוצא הכל מן התורה, סוף סוף הוא מתעסק בדבר שיש לו מעלה עליונה 'דכולא ביה'". (84) לשונו למעלה פ"א [ד"ה בארו בזה]: "מצות התורה, שהם הפעולות האלקיות, מתיחסות אל ישראל, שלפי מעלת נפשם הם מוכנים אל הפעולות האלקיות, והם ביחוד להם. אבל עכו"ם, מצד חסרונם ופחיתותם, אינם ראויים לפעולות האלקיות, שהם המצות. וזהו שהיה מחזיר התורה על כל אומה ולשון, ועצם נפשם ממאן לקבל הפעולות האלקיות, כי אם ישראל היו מוכנים לתורה מצד מעלת נפשם... כי השם יתברך ראה כי פעולות התורה, הם הם הדרכים הישרים, הם דרכי ה', ראוים לאשר להם הכנה ממוצעת, והיא התכונה הישרה. לא אל אשר תכונת נפשם נוטה אל הקצה, ופעולות שלהם אינם ישרים". וכן ביאר למעלה פי"א [ד"ה הענין השני] שהתורה היא דרכי ה'.  ובגבורות ה' פמ"ה [קעד.] כתב: "אמנם בפרשת ציצית נאמר [במדבר טו, מ-מא] 'ועשיתם את כל מצות והייתם קדושים וגו' אני ה' אשר הוצאתי אתכם וגו''. זכר יציאת מצרים, מפני שאמר 'וזכרתם את כל מצות ה' ועשיתם'. אמר שראוי לכם לעשות כל המצות שאתם ראוים לזה, מצד שהוצאתי אתכם מארץ מצרים. כי מאחר שיצאו מארץ מצרים, שזהו הוראה על מעלה עליונה, ומפני זה ראוי לכם לקיים מצות ה'. שכל מצות ה' הם מצות אלהיות, אשר שאר אומות מצד הגשמי והחומרי שבהם אין ראוים למצות אלהיות, שהם דרכי ה'. רק ישראל מצד מעלתם האלהית שקנו כשיצאו ממצרים. וכן נאמר תמיד בקיום המצות [דברים ו, כ] 'כי ישאלך בנך מחר לאמר מה העדות והחקים והמשפטים וגו'', והתשובה [שם פסוק כא] 'עבדים היינו לפרעה במצרים ויצאנו ה' וגו' ויצונו ה' וגו''. ורצה לומר גם כן, כי מאחר שהיינו עבדים לפרעה במצרים, 'ויוציאנו ה' וגו'', שזה הוראה שאין ישראל כמו שאר אומות, שאין ראוי להם המצות האלהיות, שלא יתחברו דברים אלהיים אל דברים החמרים. אבל ישראל שהוציאם ממצרים ביד חזקה ובזרוע נטויה, נראה כי ישראל נבדלים מענין החומר, שהרי הוציאנו ממצרים על ידי שנוי הטבע, ולפיכך ראוים אנחנו לעדות וחקים ומשפטים אלהיים, אשר אין ראוים לכל האומות". וכן הוא בנצח ישראל פל"א [עמוד תקצז].  ומה שנקט בלשון "העם אשר בחר בו", ולא נקט בקצרה "בישראל", כי כוונתו להדגיש שהתורה מחוברת בעצם להקב"ה, וכאשר הקב"ה נתן את תורתו לישראל, בכך הוא נתן מעצמו יתברך לישראל, "אנא נפשי כתיבת יהבית" [שבת קד.], ומחמת כן אין הוא יכול להפרד מישראל, האוחזים בתורתו-בתו. ונקודה זו תתבאר יותר בהערה 91. ולכך ישראל אינם נקראים כאן בשם עצמם, אלא "העם אשר בחר בו", כי בחירה זו מורה ששמו הגדול חל על ישראל. (85) לשונו בנצח ישראל פ"י [עמוד רמט]: "ישראל עליהם נאמר [ש"ב ז, כג] 'ומי כעמך ישראל גוי אחד', שיש להם התורה, ובשביל זה הם עם אחד. ולא כמו שאר אומות, אין להם תורה מן השמים שהיא תורה אחת, רק יש לאומות דת נימוסית, ודת נימוסית אפשר שיהיה בפנים הרבה. רק התורה כתיב בה [במדבר טו, כט] 'תורה אחת תהיה לכם', ועל ידי התורה גם כן ישראל עם אחד. אומה כמו זאת היא שייכת אל השם יתברך, שהוא יתברך אחד". וראה למעלה פט"ז הערה 44, ופל"ד הערה 28. וכוונתו כאן ב"סדר אחד" הוא לסדר מיוחד, שאינו שייך לאחרים. (86) לשונו בנצח ישראל ר"פ יא: "והנה ישראל אומה זאת מושפעים ממנו יתברך מאמתת עצמו יתברך, ובדבר זה יותר יש להם צירוף וחבור אל השם יתברך. ועל זה מורה השם הנכבד הזה שנקראו 'בנים', ונקראו בשם 'בני בכורי' [שמות ד, כב]. כי שם 'בן' יאמר על שנמצא מאמתת עצמו. ומצד שם הזה אין בזה עדיין הצירוף הגמור שהוא מיוחד, כי אפשר שיהיו ב' בנים לאחד, והצירוף אשר הוא לשנים אינו צירוף גמור מיוחד. ואף כי אין אומה עוד נקראת 'בן' אל השם יתברך יותר מישראל, מכל מקום שם 'בן' אינו כל כך הצירוף אליו, כיון שאפשר שיהיה לאחד שני בנים. ולכך נקראו ישראל 'בני בכורי', כי אי אפשר שיהיה לאחד שני בכורים". ובח"א לנדרים לא: [ב, ה.] כתב: "הברית הגמור הוא לאוהב שהוא יחיד, ולא שייך ברית גמור לשני אוהבים... שאם יש לו ברית עם אחר אין כאן ברית גמור, כי אין חבור לשנים... ואין ברית גמור רק עם אחד". ובהקדמה למעלה [ד"ה ועוד כי] כתב: "כי אין האהבה לשנים, כי כל אהבה היא דבקות בנאהב, ואם דבק בזה - אינו דבק באחר". וראה שם הערה 76. וכן הוא בדר"ח פ"ו מ"י [שטז:]. (87) בדר"ח פ"ו מ"י ביאר את המשנה שם "חמישה קניינים קנה הקב"ה בעולמו, ואלו הן; תורה קנין אחד וכו'". וכתב שם לבאר [שיז.] בזה"ל: "הדבר שהוא אחד ואין דבר עמו, דבר זה הוא צריך אליו ביותר, שהרי אין עוד אחד, ולפיכך צריך לו ביותר. שאם היה דבר עמו, לא היה כל כך צריך לו. עכשיו שהוא אחד, הוא צריך אליו ביותר. ואמר 'תורה קנין אחד', הרי התורה היא ענין אחד בלבד, ולכך הוא קנין אל השם יתברך... כי התורה היא אחת לגמרי, שלכך פתח עשרת הדברות באל"ף ["אנכי" (שמות כ, ב)], והעולם נברא בב' ["בראשית" (ב"ר א, יד)], לומר כי אין דבר יותר אחד כמו התורה. כמו שאמרו במדרש [ילקו"ש ח"א סוף רמז א] 'אני אחד והתורה היא אחת והאל"ף אחת'. כי התורה היא כוללת והכל בה, ואם כן אי אפשר שיהיה דבר זולתה. כי הדבר שהוא חלק בלבד, אפשר שיהיה עוד דבר שהוא החלק השני. אבל דבר שהוא הכל, אי אפשר שיהיה עוד אחר עמו. וכיון שהתורה היא אחת, הוא קנין לגמרי אל הש"י. שלא תוכל לומר שאין התורה לגמרי אל הש"י כי יש עוד דבר עמה, כי אין עוד דבר עם התורה". ובגו"א בראשית פי"ד אות לב כתב: "כי התורה היא של הקב"ה, ואין דבר משותף עמה, ולפיכך היא קנין להקב"ה". ובדרוש על התורה [כז.] כתב: "פתח בה התורה [באות אל"ף], להורות כי אין דבר משותף עם התורה כלל, כדכתיב [יהושע א, ח] 'והגית בו יומם ולילה'. ואם אמרו [אבות פ"ב מ"ב] יפה תלמוד תורה עם דרך ארץ, שיפנה לעסקיו ג"ג, לא יעשה זה רק כדי שיוכל לעסוק בתורה, אבל מ"מ התורה היא אחת, ואין משתתף עמה דבר, לכך פתח בה באל"ף. והוא שכתוב [שמות יט, ב] 'ויחן ישראל', בלשון יחיד, שא"א לישראל לקבל התורה שהיא אחת, רק כאשר הם ג"כ אחד לגמרי. כי כל דבר אחדות, לא יאות כי אם לאשר גם הוא אחד". והובא למעלה פכ"א הערה 2, ופל"ד הערה 30. (88) פירוש - הן מצד הקב"ה והן מצד התורה אי אפשר שתהיה תורה נוספת בעולם; כי מצד התורה, אם תהיה תורה נוספת, אזי לא יהיה חבור גמור בין הקב"ה לתורה, כי יש תורה אחרת עמה. וכן מצד הקב"ה, האחד בתכלית, אי אפשר שיתחבר אל דבר שהוא חלק ופרט, אלא רק אל האחד הכולל.  דוגמה לדבר; האבנים תחת מראשותיו של יעקב נעשו לאבן אחת [רש"י בראשית כח, יא]. וכתב שם הגו"א פל"ג סוף אות טז בזה"ל: "אילו היה אדם אחר אפשר היה לרבוי אבנים שיהיו תחת ראשו, כי כל גוף וגשם יש בו רבוי גם כן. אבל יעקב מעלתו נבדלת מן הגשמיות, ולפיכך אי אפשר לו להתחבר לו אבנים ביחד... כי אין ראוי אל הנבדל רבוי החלקים... ולא יצטרף אליו רבוי. גם אין ראוי שיצטרף אליו חלק אחד פרטי, במה שאין פרטי וחלק שייך בנבדל. לכך נעשו כל האבנים אחד, ומצד זה מצטרפים אל הנבדל במה שהם הכל והם אחד, ודבר זה מצטרף אל הנבדל. ראיה לזה, שהזכיר השם מלא על עולם מלא ואחד [ב"ר יג, ג]". "פירוש, דהזכיר 'ה' אלקים' שם מלא [בראשית ב, ד], רק כאשר נברא העולם במלואו" [יפה תואר שם]. ובח"א לע"ז ג: [ד, כג:] כתב: "שאין הש"י מתחבר אל דבר שהוא חסר, וזה אמרו ז"ל במדרש... שם מלא על עולם מלא, כי אין אל הש"י חיבור אל דבר חסר". וכן כתב בבאר הגולה באר הרביעי [ע:], ובהמשך שם [פד.], ח"א לע"ז יז: [ד, מב:], ובנתיב יראת השם פ"ג [ב, כח.]. (89) בדר"ח פ"ג מ"ב [קטז:] הביא מדרש זה, והעמיק לבאר מדוע התורה נקראת במדרש זה בשם "בת יחידה" להקב"ה, וז"ל: "מה שהתורה נקראת 'בת', כי הבת היא תולדה מן האב, ובאה ממנו. כך התורה הוציאה הש"י לפעל לסדר אותה, כמו שהבת באה מעצמו של אב, כך התורה ג"כ. לא כמו שיש סוברים כי הש"י נתן התורה לאדם כפי מה שראוי לאדם בלבד. שאם כן לא היתה התורה סבה ודרך להביא את האדם להיות עם הש"י. אבל התורה היא המושכל שמתחייב מאמתת השם יתברך. ולכך התורה מביאה האדם אל הש"י, והש"י עם האדם כאשר עוסק בתורה. ולפיכך נקראת התורה 'בת' להקב"ה. כי החכמה תקרא תולדה, כמו שהאריך בזה הרמב"ם ז"ל [מו"נ ח"א פרק ז], והביא ראיה מן 'בילדי נכרים יספיקו' [ישעיה ב, ו]. ופירש הוא כי הכתוב רצה לומר שמספיקין בדעות ובתולדות אשר יולידו נכרים. בין כך ובין כך המושכל נמשל לתולדה, וזהו הבת. ואמר שהיא 'יחידה', כי מאחר שהתורה - מושכל שבה מחוייב, כי כל מה שבתורה אי אפשר רק כך, ואי אפשר שיהיה בענין אחר, ומפני כך דברי תורה מיוחדים. וזה הטעם שהתורה היא אחת... כי א"א שיהיה דבר אחד אף נקודה אחת בתורה שאפשר שיהיה בענין אחר, רק כך... והמחויב הוא מיוחד, וזהו ה'בת היחידה'. ומפני כך אי אפשר [להקב"ה] להפרד מן התורה, מאחר שיש אל הש"י צירוף מיוחד כמו זה אל התורה, אין לזה הסרה כלל. שהרי הדבר שהוא מיוחד אין נטיה ממנו לצד אחר. וזה שאמר 'להפרד ממנה אי אפשר, אלא כל מקום שאתם הולכים עשו לי בית שאדור ביניכם'. ודבר זה מורה לך כי הש"י עם התורה לגמרי". וראה להלן פנ"ו [ד"ה ואמר כשנכנסו], ושם הערה 24. (90) לשונו בנתיב התורה פ"ו [א, כח:]: "אין השכינה עם ישראל רק בשביל כי נתן להם תורה, שהיא אחת, לכך הקב"ה שהוא אחד, הוא עם ישראל. ודבר זה תמצא במדרש בפרשת תרומה... אחר שנתן להם התורה על הר סיני, כי השם יתברך שהוא אחד, מתחבר עם התורה שהיא אחת... כי לכך השכינה בישראל בשביל שיש להם תורה אחת, כמו שהוא יתברך אחד". (91) דברים אלו מבוארים היטב בנצח ישראל פי"א [ד"ה ואם יאמר]: "אבל דבר זה נראה מדברי חכמים, כי יש שלש סבות אשר הם היו מחייבות הבחירה הזאת אשר בחר השם יתברך בישראל, והסבות האלו אין להם תמורה כלל, ולא בטול כלל. הסבה הראשונה היא התורה, אשר אי אפשר מבלעדה. כי מאחר שהשם יתברך ברא העולם הזה ברצונו, מוכרח גם כן לנתינת התורה הזאת לישראל... ומאחר כי נתינת התורה הכרחי, כמו שהתבאר, ימשך אחר זה שבחר השם יתברך בישראל, מאחר שיש בהם תורתו. ודבר זה אין צריך ביאור כי התורה גורמת החבור עם ישראל, והכל מודים בזה, ונתבאר בחבור התפארת... ומעתה התבאר כי בחירת ישראל הוא הכרחי לפי סדר המציאות בשביל התורה; שאי אפשר לעולם בלא תורה, ואי אפשר שתהיה התורה זולת לישראל. ומכיון שהוא הכרחי, וכי שייך לומר שיהיה הסרה ובטול לדבר שהוא הכרחי, שאם היה זה הכרחי קודם יציאתו לפעל - איך אפשר לומר אחר שיצא לפעל שיהיה בטל. הרי כי הסבה אשר בחר בישראל לא נשתנה כלל... ובמדרש מצאתי, כשבאו ישראל לקבל התורה, כפה עליהם הר כגיגית, שיהיו אנוסים לקבל את התורה, וכתיב אצל אונס [דברים כב, כט] 'ולו תהיה לאשה ולא יוכל לשלחה'. ופירוש ענין זה, כי לכך אמרה תורה אצל אונס 'לא יוכל לשלחה כל ימיו', מפני שהחבור שהוא מצד עצמו, אפשר שיהיה ואפשר שלא יהיה, כמו כל איש שנשא אשה, אפשר שישא אותה ואפשר שלא ישא אותה. לכך אפשר שיתן גט גם כן, וישלח אותה מאיתו. אבל כאשר היה החבור הכרחי, כמו זה שאנסה, ודבר שהוא מוכרח להיות אין לו פירוד והסרה. לכך אמרה התורה על המאנס את האשה, ועשה החבור בהכרח, 'לא יכול לשלחה כל ימיו'. וכן השם יתברך נהג בחבור זה עם ישראל, החבור שעשה [היה] הכרחי, שהרי כפה עליהם הר כגיגית לקבל את התורה [שבת פח.], וקבלת התורה היא עצם החבור... לכך אין הסרה לחבור זה [ראה למעלה פל"ב הערה 23]. וכך הוא לפי אמת שהחבור הזה מוכרח, ומכיון 
שהוא מוכרח אין לו פירוד לדבר זה כלל. והרי הדברים אשר אמרנו רמזו חכמים בדבריהם". 
(1) הולך להורות שכאשר ישראל קבלו את התורה פסקה מהם מיתה. (2) "עושי העגל" [רש"י שם]. (3) "שהיו כמלאכים ולא הולידו בנים" [רש"י שם]. (4) פירוש - "אתם פרו ורבו" נאמר עד מתן תורה, אך מממתן תורה ואילך לא היו אמורים לפרות ולרבות. (5) "להתיר נשותיכם לתשמיש שאסרתי לכם" [רש"י שבת פז.]. (6) "שעד עתה נאסר להן [שמות יט, טו] 'אל תגשו אל אשה'" [רש"י ע"ז שם]. (7) הרי שיהיו להם בנים. (8) "לאותם בנים שהיו כבר בעמידתם בסיני" [רש"י שם]. (9) "אוצר יש ושמו 'גוף', ומבראשית נוצרו כל הנשמות העתידות להולד, ונתנם לשם" [רש"י שם]. וביבמות סג: פירש רש"י "פרגוד שחוצץ בין שכינה למלאכים, ושם רוחות ונשמות נתונות שנבראו מששת ימי בראשית העתידות להנתן בגופים העתידים להבראות". וראה הערה 99. (10) "כי לא לעולם אריב לאחר זמן הגאולה, ולא לנצח אקצןף מלגאול, 'כי רוח אשר לפני' נשמות שבגוף יעטוף הוא המאחר, כמו 'העטופים ללבן' [בראשית ל, מב], ונשמות שאני עשיתי". ורש"י יבמות סג: כתב "כי רוח מלפני יעטוף הגאולה, ונשמות שאני עשיתי יעטוף, לשון עכבה, כדכתיב [בראשית ל, מב] 'והיה העטופים ללבן'. ורישיה משתעי בגאולה, 'כי לא לעולם אריב וגו'". ובהגהות הב"ח שם אות ב כתב: "ומסיפיא לרישיה מידרש". לאמור, שהמעכב לגאולה הן הנשמות שנבראו ועדיין לא יצאו לפועל. (11) "כמי שלא באנו לעולם, לפי שהן חיים לעולם, וכל זמן שהן קיימין אין אנו חשובין כלום" [רש"י ע"ז שם]. וראה הערה 100. (12) "דהכי אמר רבי שמעון בן לקיש, מאי דכתיב [בראשית א, לא] 'ויהי ערב ויהי בוקר יום הששי', מלמד שהתנה הקב"ה עם מעשה בראשית ואמר, אם מקבלין ישראל את התורה - מוטב, ואם לאו - אחזיר אתכם לתוהו ובוהו". (13) "הוי שומע מכאן שלא קבלוה לקבל שכר היום בעולם הזה אלא שלא תהא אומה ולשון שולטת בהן, וזו טובה הכתובה כאן 'למען ייטב להם'" [רש"י שם]. (14) "ריש לקיש" [רש"י שם) . (15) "כי האי תנא, דתניא רבי יוסי אומר, לא קיבלו ישראל את התורה אלא כדי שלא יהא מלאך המות שולט בהן". א"כ ריש לקיש סובר כרבי יוסי, שפסקה מיתה מישראל בעת קבלת התורה, ואילו ת"ק סוברים שלא פסקה מיתה כי "לבטל מלאך המות אי אפשר". וראה למעלה פל"ה [ד"ה ולגודל] שהביא מחלוקת זו של רבנן ורבי יוסי. ושם בהערה 54 הובאו מדבריו בדר"ח בביאור הענין. (16) פירוש - המחלוקת בגמרא בין ת"ק ורבי יוסי [אם מיתה נתבטלה מישראל במתן תורה] שנויה גם במדרש. (17) "שמחשיך פניהם של הבריות, ושמעו את הקול מתוך החושך, לומר שגם החושך לא יחשיך מהם קול הדבור, שהיו חיים לעולם" [רד"ל שם אות יז]. ומקורו מהתנחומא וישב אות ד "'וחושך על פני תהום' [בראשית א, ב], זה מלאך המות המחשיך פניהם של בריות", ויובא כאן בהמשך. (18) אודות שסימן ההיכר של החומרי הוא דביקות הרע בחומר, הנה למעלה פי"ב [ד"ה ולכך אמר] כתב: "לשון 'טוב' מורה על הדבר שהוא נבדל מן החמרי. וזה ידוע, לפי שדבק בחומר ההעדר והחסרון, שהוא רע. ואין ספק בדבר זה כלל, ובארנו במקום אחר". ובדר"ח פ"א מ"ב [כה:] כתב: "כי בודאי שפלות בריאת האדם כאשר הוא נוטה להיות כמו בהמה... כי הדבר שהוא שכלי נבדל מן החומר לגמרי הוא טוב גמור, ולכך התורה היא טוב גמור בפרט, והפך זה הדבר שהוא חומרי, הוא רע מאוד... כי החומר דבק בו הרע... ומה שנקראת התורה 'טוב', מפני שהיא שכלית לגמרי... כי הדבר שהוא שכלי נבדל מן החומר לגמרי - הוא טוב גמור. ולכך התורה היא הטוב הגמור בפרט. והפך זה הדבר שהוא חמרי, הוא רע גמור... כי הדבר הזה הוא ברור, כי החומר דבק בו הרע... וכל אשר הוא רחוק מן החומר, כמו התורה שהיא השכל האלוקי הברור - הוא טוב לגמרי". וכן כתב בח"א למנחות נג. [ד, פב.]. ובדר"ח פ"ב מ"ה [עח.] כתב: "כי הטוב הוא שייך בדבר הנבדל מן החומר, וזה שאמר 'ולא עם הארץ חסיד', כי אין חסידות בכל מקום רק מדת הטוב, שמדה זו לא שייך בעם הארץ שהוא בעל חומר גס, ואין לו זכות החומר, רק גסות ועבות החומר". וצרף לכאן דבריו בדר"ח פ"ה מי"ט [סוף רסה:] שבבלעם הרשע דבקו המידות הרעות [עין רעה, רוח גבוהה וכו'] מפאת חיבורו אל החומריות, ולכך היה חסר ובעל העדר. וראה להלן פמ"ח הערה 68. (19) ועוד אודות ששכל האנושי מצורף אל החומרי, ראה דבריו בדר"ח פ"א מ"ב [כה:] שכתב: "כי כאשר יש באדם התורה, הוא נחשב בריאה טובה בעצמו, כאשר יש בו התורה השכלית. אבל אם אין בו התורה, אין האדם בעצמו נחשב טוב, כי חסר ממנו התורה, שהיא השלמת האדם במה שהוא אדם, והוא נמשל כבהמה נדמה, ואין זה נחשב בריאה, ואין ראוי לו המציאות... כי כל הנבראים שנבראו אין בהם חכמה האלקית העליונה. אף כי האדם הוא בעל שכל, אין זה רק שכל האנושי, שהוא מצורף אל החומר. ואין ראוי לעולם הקיום בשביל הטוב הזה, כי פחות ושפל הוא השכל האנושי. רק בשביל התורה שהוא השכל האלקי... כי בודאי שפלות בריאת האדם כאשר הוא נוטה להיות כמו בהמה, ומעלת הבריאה באשר הוא נבדל מן הבהמית, ואין זה רק על ידי התורה השכלית". ובח"א לשבת לב. [א, כא.] כתב: "עמי הארץ הם חסרי השכל האלקי, אף כי יש להם שכל האנושי, הנה הם חסרים השכל האלקי".  ובסנהדרין לח. עמדו על כך שהאדם נברא לאחר הבהמות, "שאם תזוח דעתו עליו אומרים לו יתוש קדמך במעשה בראשית". ובח"א שם [ג, קמט.] כתב: "כי האדם הוא יותר מורכב מן שאר בעלי חיים, כי שאר בעלי חיים כאילו היה הכל חומר, אבל האדם שיש בו דעת וחכמה, הוא מורכב משניהם, מגוף ושכל. והפשוט הוא קודם המורכב [ראה למעלה פ"א הערה 64]. ולכך אומרים לו יתוש קדמך, לפי שהיתוש הוא פשוט... והפשוט הוא ראשון למורכב. ואין להקשות הרי אדרבא, זה נחשב מעלה, שהרי יש באדם השכל. אין זה קשיא, כי דברינו כאשר אין האדם קונה על ידי התורה ומצות מעלה עליונה נבדלת, והוא רוצה לסמוך [על] מה שיש בו השכל האנושי, ואין דבר זה נחשב לכלום. ואז יש לומר אליו כי אדרבא היתוש קודם, וראשון לאדם מפני שהוא פשוט, והפשוט יותר ראשון למורכב. אבל אם הוא בעל תורה ומצות, אז קונה האדם מעלה נבדלת אלקית, והוא נבדל מן החמרי לגמרי... והוא יותר קודם אף מן המלאכים... שאם אין קונה מעלה הנבדלת על ידי תורה ומצות, היתוש קודם, לפי שהוא פשוט והפשוט קודם. אבל אם זוכה וקונה מעלה נבדלת, ובזה הוא פשוט לגמרי, כאשר יש לו מעלה אלקית נבדלת, והוא קונה מעלה נבדלת יותר אף מן המלאכים, כי להם לא נתנה התורה שהיא השכל האלקי הנבדל לגמרי. אבל כאשר לא קנה התורה והמצות".  ועוד שאין האדם נמלט מן המיתה, הנה נאמר [תהלים פט, מט] "מי גבר יחיה ולא יראה מות ימלט נפשו מיד שאול סלה". וראה דבריו בתחילת ההספד [מודפס בסוף ספר גו"א במדבר הוצאת יהדות]. (20) אדם הראשון. (21) אודות שהתאוה חומרית יותר מן החמדה, ראה למעלה פמ"ה הערה 33. (22) אודות שחטא אדה"ר היה עשית החומר לעיקר, כן ביאר בגו"א בראשית פ"א אות לג [ד"ה ודוקא], וז"ל: "כאשר חטא אדם ולקח הפרי מן העץ בשביל שהיה נחמד [בראשית ג, ו]... נתאוה לפרי לחסרונו... וכאשר לקח הפרי עשה מן המקבל החסר - עיקר, שנמשך אחריו... והנה האדם נמשך אחר המקבל, ועשה אותו עיקר, דבר שהוא חסר". והפיכת המקבל לעיקר היא היא הפיכת החומר לעיקר, כי כבר נתבאר שהחומרי מקבל, והנבדל אינו מקבל [למעלה פכ"ד הערה 19, פכ"ח הערה 9, ופ"מ הערה 111]. ולכך דבריו כאן ודבריו בגו"א - חדא הם.  ובגו"א במדבר פי"ט אות כז [ד"ה אמנם] ביאר שחטא העגל היה ג"כ הפיכת העלול לעיקר. ובח"א לסנהדרין קב. [ג, סוף רלו.] ביאר שקיים דמיון ושויון בין חטא אדה"ר לחטא העגל. ואף חטא העגל הוא הפיכת החומר לעיקר. (23) רמב"ן בראשית ב, יז: "ועל דעת רבותינו, אלמלא שחטא [אדה"ר] לא מת לעולם, כי הנשמה העליונית נותנת חיים לעד, והחפץ האלקי אשר בו בעת היצירה יהיה דבק בו תמיד, והוא יקיים אותו לעד... אם כן 'ביום אכלך ממנו מות תמות' [בראשית ב, יז], שאז תהיה בן מות, לא תתקיים לעד בחפצי". וראה למעלה פכ"ה הערה 10. (24) בח"א לע"ז ה. [ד, ל.] כתב עד כאן אות באות כדבריו בתפארת, ומשפט זה כתב שם כך: "וכל זה מפני שמצד השכל של אדם וצורתו אין ראוי שיהיה העדר ומיתה". (25) כפי שכתב בנתיב התורה פ"ג [א, יג:]: "המיתה מצד הגוף, לא מצד השכל הנבדל. ואין לשכל הנבדל עסק במיתה... כאשר אין המיתה מצד השכל". וראה למעלה פ"י הערה 16, פכ"ג הערה 35, ופל"ה הערה 50. ובנצח ישראל פ"ה [ד"ה ומה שאמר] כתב: "הגוף סיבה אל המיתה, לפי שעל ידי הגוף הוא בא החטא, שאם אין הגוף היה האדם כמו מלאך". (26) לשונו בגו"א דברים פ"ד אות כא [ד"ה למד]: "אחר אשר חטא [אדה"ר], ונטה אחר החומר, וכמו שאמר הכתוב [תהלים מט, יג] 'אדם ביקר ולא ילין נמשל כבהמות נדמו", שאחר שנטה בעצמו אל החומרי, שהוא בהמית... הרי הוא בהמי חומרי שנטה אחריו". ולכך ברור שלאחר שחטא נעשה לחומרי, עם כל המסתעף מכך [עונש מיתה]. והרי החטא גופא הוא בא מצד הגוף והחומר, ולא מצד הצורה [כמבואר למעלה פ"ד הערה 79]. וכן חטא אדה"ר בא לו מן האשה, מחמת חומריותה [כמבואר למעלה פ"ד הערה 82, ופ"י הערה 37, פכ"ח הערה 10, ופל"ז הערה 95]. ולכך ברי הוא שהתוצאה מהחטא היא שהאדם יעשה לחומרי. ובדרשת שבת הגדול [ריש רטו.] ביאר שאדה"ר לאחר שחטא "היה לו גבהות הגוף וגבהות הנפש כמו שיש לבהמה, ואז היה נאמר עליו 'ואדם ביקר בל ילין נמשל כבהמות נדמו'". (27) כמבואר בהערות 18, 19, והוא יסוד נפוץ בספרי המהר"ל. ובנתיב התורה פ"ב [א, י.] כתב: "מפני כי התורה היא שכל עליון, וקשה לקנות התורה שהיא שכל עליון, לכך צריך שיהיה אל האדם הכנה לקבל התורה, ואם לא כן לא יקבל אותה... כי האדם הוא בעל גוף, והתורה היא שכל אלקי". והרבה פרקים בנתיב התורה מבוססים על יסוד זה. [שם פ"ב, פ"ג (א, יב:), פ"ד (א, כא:), פ"ו (א, כו.), ועוד]. ובדרשת שבת תשובה [פב:] כתב: "אין לתורה, שהיא שכלית, שום ענין אל הגשמי, ואדרבה, כאשר הגוף נחלש, וכוחו כלה ומתמעט, אז השכל מתגבר. וזה ראיה כי אין לתורה השכלית חלק בגשמי כלל". ובנצח ישראל פ"ז [ד"ה אין דברי] כתב: "התורה והגוף הם שני הפכים, ואם כן איך תתקיים התורה, שהיא שכלית, בגוף הגשמי, שהגשמי הפך הנבדל. ולפיכך אין קיום התורה באדם הגשמי, שהם כמו שני דברים שאינם מתדמים ומתיחסים ביחד, שאין להם עמידה ביחד... מי שאינו ממית עצמו על התורה, והוא גופני גשמי, אי אפשר שתהיה מקוים בו התורה השכלית, שהיא אינה גשמית". ובתחילת דרוש על המצות [נ:] כתב: "אין התורה כשאר חכמות שישיגם האדם מעצמו, ולא ניתנו לו מהש"י בעצם. כמו התורה שמצד עצמה אין לה חבור אל האדם כלל, כאשר היא שכל אלקי נבדל". וראה לעיל פי"ב הערה 60. ובח"א לב"מ פה. [ג, לט.] כתב: "יש לתורה צירוף אל האדם... והוא השכל אשר שייך לאדם, רק אין לתורה צירוף לגמרי אל האדם, במה שהתורה היא שכלית, והאדם הוא גשמי". ולמעלה פכ"ז [ד"ה ובין לרבנן] כתב: "התורה, שהיא שכל גמור, מופשט מן הגשמי", וראה שם הערה 54. וראה למעלה פ"א הערה 63, פ"ג הערה 45, פי"א הערה 75, פ"כ הערה 4, פכ"ו הערה 10, ונתיב התשובה פ"א הערה 30. (28) הולך לבאר שהואיל והמאפיין של חומר הוא ההעדר הדבק בו, ממילא המאפיין את הנבדל הוא הקיום הגמור שלו, וה"אור" מורה על הקיום, וכמו שיתבאר. (29) ובביאור פסוק זה, ראה דבריו למעלה פי"ד [ד"ה וביאור ענין] שכתב: "כי המצוה תקרא 'נר', מפני שהנר האור שלו נתלה בגוף השמן והפתילה, ומפני כך אינו אור גמור. וכן המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה. אבל התורה שאינה נתלה בגוף, והוא שכל נבדל בלבד, לכך תקרא התורה 'אור', כי הוא הוא נבדל לגמרי, אינו נתלה בגשם... התורה היא מיוחדת לאור, שאין אור גשמי, שאין בו דבר ממש. וכך התורה היא שכל נבדל". וראה שם הערה 29, כי הוא יסוד נפוץ בספרי המהר"ל. (30) יסוד נפוץ בספרי המהר"ל. וכגון, בנתיב התורה ר"פ ד [א, טז.] כתב: "עיקר הנהגת המציאות היא ביום, שבו האור. אבל בלילה שהוא חושך, הכל בטל". ובגבורות ה' פל"ו [קלה:] כתב: "כי היום מתייחס אל המציאות והלילה אל ההעדר, וזה ידוע". וכן הוא בנתיב העבודה ר"פ ז [א, צה.], נצח ישראל פכ"ה [ד"ה ואמר שישראל]. ושם פל"ו [ד"ה ובפרק כל כתבי] כתב: "כי שם 'יום' נאמר על המציאות, והלילה על ההעדר, כמו שמבואר בכמה מקומות". ובח"א לב"מ פג: [ג, ל:] כתב: "אין עוה"ז אמיתות המציאות, ולכך נקרא 'לילה' [פסחים ב:], כי בחושך אין דבר נמצא, ונחשב נעדר. לכן נקרא 'חושך' שהוא לשון העדר, כמו [בראשית כב, טז] 'ולא חשכת בנך וגו''. אבל היום הוא אמיתות המציאות, כי בו האור, ובאור נמצא הכל, ובחושך נעדר הכל. ולפיכך עוה"ז, שאינו עיקר המציאות, דומה ללילה, ועוה"ב שהוא אמיתות המציאות דומה ליום [שם], שהוא אמיתות המציאות". (31) לשונו למעלה פכ"ד [ד"ה ואמר שכולם]: "מלאך המות, שהוא מתנגד אל המציאות". ובע"ז כ: אמרו "מלאך המות כולו מלא עינים, בשעת פטירתו של חולה עומד מעל מראשותיו וחרבו שלופה בידו". וביאר שם בח"א [ד, נ:]: "ומה שאמר כי מלאך המות הוא מלא עינים, ר"ל כי העין הוא כח ממנו בא ההעדר לבריאה, כי זה ענין העין שהוא מביא ההעדר אל המציאות, ולכך אמרו שהוא כולו מלא עינים... והיפך זה הסמוי מן העין שהוא ברכה [תענית ח:], שהוא הפך ההעדר. ומפני שהעין פועל, לכך אמרו בכל מקום [שבת לד:] 'נתן עיניו בו ונעשה גל של עצמות'... ואמר שיש בידו חרב. החרב הזה הוא הכח אשר מתחייב מאתו העדר התחתונים, וזה נקרא 'חרב', לפי שאין כח הזה רק לקצץ ולהפריד". וראה ציון 55. (32) לשונו בדר"ח פ"ג מי"ד [קמד.]: "הדבר שיש בו האור הוא נמצא ונראה, עד שכל דבר נמצא ע"י אור. וכבר ביארנו, כי החושך נקרא כך מפני שהחושך הפך אור, כי האור נותן מציאות לאחר, והחושך הפך זה, שכל אשר הוא בחושך לא נמצא ולא נראה... נקרא 'חושך' שהוא לשון העדר, שהוא הפך המציאות, מלשון [בראשית כב, יב] 'ולא חשכת את בנך'". וכן חזר וכתב שם בפ"ה מ"כ [ער:]. ובח"א לסנהדרין קג: [ג, רמא.] כתב: "מי שיושב בחושך יש לו העדר מציאות, וכמו שאמרו ז"ל [נדרים סד:] סומא נחשב כאילו מת. וכל זה מפני כי האור משים האדם בפועל, וכאשר הוא סומא, כאילו נעדר ואינו נמצא בפועל". ובח"א לסנהדרין קד: [ג, רמג:] ביאר ש"לילה" הוא מלשון "יללה", והוא משום שבלילה העדר האור. וראה למעלה פט"ז הערה 87. (33) כמו שמלאך המות נקרא "חושך", וכן הגיהנום נקרא "חושך" [ויק"ר כז, א], וזאת מפאת ההעדר שבו [למעלה פי"ח הערה 22]. וכוונתו כאן להורות שכשם שהמציאות [התןאה] נקראת "אור", כך ההעדר [מלאך המות] נקרא "חושך". וממילא התורה עומדת כנגד מלאך המות. (34) בע"ז כה. אמרו "למה ת"ח דומה... ולא עוד אלא שמלאך המות אוהבו". ובח"א שם [ד, נו:] כתב: "פירוש דבר זה... ואמר כי יותר מזה שמלאך המות אוהב אותו, כי התורה היא למעלה ממדריגת מלאך המות. וזה כי הדבר שהוא מציאות בפעל לגמרי, אין כח להעדר שהוא מן מלאך המות לשלוט בו". ובנתיב גמיחות חסדים פ"ד [א, קסא.] כתב: "וידוע כי הצדיקים מיתתן בידי הקב"ה, ולא בידי מלאך המות כלל". וראה בגו"א דברים פ"י אות ג, ושם הערה 11. (35) בשמות כ, טו פירש רש"י "מלמד שלא היה בהם [במתן תורה] אחד סומא". ופירש בגו"א שם אות כב: "טעם הדבר, כי התורה היא רפואה לכל גופו, כדכתיב [משלי ד, כב] 'ולכל בשרו מרפא'. וכדאי היה קבלת התורה לרפאות את גופם. וטעם הדבר הוא ידוע, כי המתדבק בתורה מתדבק במדריגה אשר אין שם חסרון, רק שלימות, והבן זה היטב".  ובנדה ל: אמרו שכאשר העובר בבטן אמו מלמדין אותו את כל התורה. וכתב לבאר זאת בדרוש לשבת תשובה [עד:] בזה"ל: "כאשר הוא בבטן אמו, ואינו חסר דבר, אז מלמדין אותו כל התורה... כי מה שאין האדם יודע כל התורה, זה בעצמו מפני שכל אדם הוא חסר והתורה היא תמימה, ולכך כאשר ניתנה תורה לישראל לא היה בהם בעלי מומין ובעלי חסרון כלל [רש"י שמות כ, טו]... וכל זה מפני כי תורת ה' תמימה, ומפני כך ראוי שלא יהיה האדם חסר במה". והובא למעלה בהקרמה הערה 98, ולהלן פנ"ו הערה 14. וראה ציון 71. (36) כפי שכתב למעלה פי"א [ד"ה והנה מן]: "כל הנמצאים יש בהם מן החסרון... כי אין נברא בלא חסרון". ובפכ"ג [ד"ה ועוד יש] כתב: "בנמצאים דבק ההעדר בהם", ושם הערה 48. ובנר מצוה [ז:] כתב: "אי אפשר שיהיה העולם, שהוא עלול מן השי"ת, שיהיה העלול הזה בלא חסרון, רק נמצא עמו חסרון... והחסרון הוא מצד העולם שהוא עלול, ומזה ימשך חסרון". וכן כתב בנצח ישראל ר"פ נה, וז"ל: "כל עלול הוא חסר מן העילה, שאין העלול במדריגת העילה, ואם כן יש בו חסרון והעדר מצד עצמו... שלא ישוו יחד העילה שהיא מחויבת מצד עצמה, והעלול אשר יש לו העדר מצד עצמו". ובדר"ח פ"ד מי"ז [קצו.] כתב: "העלולה מצד עצמה ראוי לה ההעדר, שהרי היא נמצאת אחר שלא היתה. ולפיכך תחילת יציאתה אל הפועל הוא בחסרון". ובח"א לשבת קיח: [א, נח.] כתב: "מפני שיש לו [לעלול] התחלה, מורה שהוא עלול... נעדר מצד עצמו וימצא אחר כך... מצד עלתו". ובנצח ישראל פ"ג [ד"ה וזה כי] כתב: "הנברא מצד שהוא עלול, הוא חסר, וצריך אל השלמה. כי האדם נברא וצריך אליו השלמה, היא האשה. ודבר זה אי אפשר שיהיה נברא נברא השלמתו עמו ולא יהיה חסר, אם כן היה העלול שלם בעצמו, ודבר זה אי אפשר". וראה שם הערה 41. וראה למעלה פ"א הערה 56, פט"ז הערה 88, ופמ"ג הערה 105. (37) כמבואר בהערה 35. ולהלן ר"פ סז כתב: "אחר שהתבאר לך כי תורת ה' תמימה ושלימה בכל, ואין חסרון בה". וראה למעלה בהקדמה הערה 97, ופי"ג הערה 3. (38) דוגמה לדבר; בנדרים מא. אמרו שחולה שנתרפא חוזר לימי עלומיו. וביאר הר"ן שם "אחר שחלה ונתרפא מתחזק טבעו להיות יותר בריא ממה שהיה קודם חליו". והביאור הוא שהואיל והאדם הבריא מתוך החולי, בהכרח שהתגבר על החולי, כי אחרת החולי היה מכריע אותו. ולכך הרפוי שלאחר החולי מנחיל לאדם כוחות שלא היו לו טרם חוליו, כי מעתה ניחון בכוחות המתגברים על החולי. ובנתיב התשובה פ"ד [ד"ה וטעם מחלוקת] כתב: "שכאשר כבר חטא, ושב בתשובה, דבר זה התרחקות יותר מן החטא ממי שלא חטא והוא צדיק. שזה שלא חטא, אין צריך להתגבר על יצרו כמו מי שהוא בעל חטא, ושב בתשובה, שזהו צריך להתגבר על יצרו, ומתרחק מן החטא לגמרי". וכן יבאר להלן פנ"ז [ד"ה אבל רבי אבהו]. ולמעלה [פל"ז הערה 59] נתבאר שמי שהיה עבד והשתחרר, הוא יותר בן חורין ממי שלא היה עבד מעיקרו. ובעוד כאן ביאר שהיוצא מן ההעדר בהכרח שהוא שכלי, הנה בגבורות ה' פי"ח [פב.] ביאר גם לאידך גיסא; כל שכלי בהכרח שיצא מתוך העדרותו. וכלשונו שם: "מלכות ישראל הקדושה, שיש לה מדריגה אלהית פנימית, היא צומחת מתוך מלכות בלתי קדושה, שכך ראוי למלכות שיש לה מעלה אלהית מעלה פנימית. והכל רמזו במה שאמר [יחזקאל כח, יח] 'ואוציא אש מתוכך'. כי יציאת הקדושה הנמשלת באש, לדקות האש, תצא מתוך דבר חול, ושורף את הכל. וכן תמצא שהפרי כאשר הוא בלתי נשלם הוא בתוך הקליפה, עד שהפרי גדול ועומד על שלימותו. ואז כאשר הפרי גדול, נפסדה הקליפה מכח גידול הפרי. שכל דבר שיש לו מדריגה פנימית, הוא יוצא מתוך דבר שהוא חיצון לו. ולכך היה גדל משה רבינו עליו השלום בבית פרעה, להיות יוצאת המדריגה הקדושה האלהית שהיה למשה מתוך דבר החמרי. דאם לא כן, לא היה אל הנבדל מדריגה פנימית. והבן דבר זה כי הוא עמוק מאוד, והוא ידוע למי שיודע בענין דברים הנבדלים היוצאים ומתעלים מתוך הדברים החמרים". (39) פרק ל [ד"ה וביאור דבר], וז"ל: "כי הקול מורה על המציאות, שזה ענין הקול, שהוא יוצא אל המציאות, והוא נמצא ונשמע אל אחר. ודבר זה מבואר מעצמו... כי דברים שאין להם מציאות בשלמות, הוא יושב דומם, כדתיב [איכה ג, כח] 'ישב בדד וידום כי נטל עליו', ודבר זה מבואר. וכאשר נתנה התורה, ויצא הסדר השכלי לפעל, שקודם זה לא יצא סדר השכלי אל המציאות בפעל, ועתה יצא לפעל, היה עם זה קולות, שהקול מורה על היציאה לפעל אשר לא היה קודם, שזה ענין הקול כאשר אמרנו". (40) ובמדרש [ויק"ר לא, ח] אמרו "'והארץ היתה תוהו ובהו' [בראשית א, ב], מה כתיב בתריה [שם פסוק ג] 'ויאמר אלקים יהי אור ויהי אור'. אמר הקב"ה, מה מתוך חשיכה בראתי לך אורה, ולאורך אני צריך". ומדובר שם על האור שנגנז לצדיקים לעת"ל [רש"י שם פסוק ד]. הרי האור שנחצב מתוך החושך הוא הנבדל ביותר. (41) רבי יוחנן הוא המאן דאמר הראשון שהוזכר במדרש ["אמר רבי יוחנן בשם רבי אלעזר... קרא הקב"ה למלאך המות אמר לו... אין לך עסק באומה זו"]. ורבי יוחנן הוכיח דבריו מהפסוק "ויהי כשמעכם את הקול מתוך החושך". (42) "ציור שכלי" פירושו שלכל דבר שכלי יש הרשמה שכלית. וכפי שביאר בדר"ח פ"ב מ"א בביאור "כל מעשיך בספר נכתבים", וז"ל [סט.]: "מעשה אדם יש להם ציור מושכל... כי לפי מעשה בני האדם כך הוא ציור המושכל של העולם... וזהו שאמר 'וכל מעשיך בספר נכתבין'. שאל יאמר האדם שמעשיו אין להם רושם בציור המושכל של עולם, שדבר זה אינו, כי מעשה כל אדם יש להם ציור מושכל שהוא קיים, וזהו הספר, כי הספר שם מצוייר הכל. וכך מעשה האדם יש להם ציור מושכל קיים. וזה שאמר משה [שמות לב, לב] 'ועתה אם תשא חטאתם ואם אין מחני נא מספרך אשר כתבת'. ופירוש זה מחני נא מציור מושכל המציאות אשר הש"י כתב וצייר אותו, והציור המושכל שהוא קיים. וכן פירוש 'וכל מעשיך נכתבין בספר', שאל יאמר כי אין רושם וזכר למעשה האדם אשר עשה... כי יש להם ציור מושכל קיים, כמו שיש לעולם ציור מושכל קיים, כך למעשה בני אדם... כי אין ספק כי ציור המושכל של העולם לפי הצדיקים והרשעים שהם בעולם. כי כאשר יש רשעים בעולם, הנה ציור המושכל שיוצא העולם מן הסדר. וכאשר יש צדיקים בעולם, הנה ציור של עולם צדק ואמת. וכן מה שאמרו [ר"ה טז:] 'שלשה ספרים נפתחים בראש השנה' הם אלו דברים אשר אמרנו. כי מעשה האדם יש להם ציור מושכל קיים במציאות; ציור של צדק ואמת הוא ציור בפני עצמו, וציור של רשעים ציור בפני עצמו, וציור של בינונים ציור מיוחד בפני עצמו. והם הם שנפתחים בר"ה. ועל זה אמר 'וכל מעשיך בספר נכתבין'". ובדר"ח פ"ג מ"ו [קכו.] הביא את דברי הגמרא [ברכות ו.] ששנים שיושבים ועוסקים בתורה שכינה עמהם, שנאמר [מלאכי ג, טז] "אז נדברו יראי ה' איש אל רעהו ויקשב ה' וישמע ויכתב בספר הזכרון". וכתב שם לבאר: "ופירוש הכתיבה הזאת... שהאדם ומעשה האדם הוא מכלל ציור העולם. ואין האדם דומה לשאר בעלי חיים שאינם נחשבים. אבל האדם מפני מעלתו הוא עצם העולם. ואם האדם ומעשיו טובים, יש כאן ציור משובח וטוב. וכן להיפך, אם האדם רע, שיש כאן ציור בעולם לפי ענין האדם נרשם בעולם. וזהו הספר שנכתב בו הכל... וזה שאמר כאן שהתורה שמתחייב מן שנים נרשם ג"כ בעולם, והוא ג"כ מכלל ציור המציאות... שרצה לומר כי התורה שמתחייבת בשנים הוא מכלל ציור המציאות, שמציאות העולם יש לו ציור. ור"ל שהתורה שמתחייבת מאתם הוא ג"כ מכלל ציור המציאות. ואין הכונה ציור גשמי, אבל דבר זה ציור שכלי, כמו שראוי אל התורה השכלית. וכל ענין זה מורה כי התורה בשנים שהוא שכל גמור, אשר השכל יש לו ציור שכלי". (43) וכבר נתבאר [הערה 19] כי שכל האדם מצוצף אל החומר, ושכל התורה נבדל לגמרי מן החומר. (44) "פירוש, שהיה הכתב מעבר אל עבר [שמות לב, טו], ולפיכך מ"ם וסמ"ך היו צריכין לעמוד בנס" [לשונו למעלה פל"ה (ד"ה ובפרק בונה)]. "דהואיל והכתב היה נראה משני עבריהם, היה לה ליפול, אם לא שבנס היה עומד" [רש"י שבת קד.]. ובגו"א שמות פל"ב אות יז כתב: "דכיון דמשני עבריה ניראת חקוק, אי אפשר להיות מ"ם סתומה וסמ"ך להיות עומדים ולא יהיו נופלים, ועל זה אמרו מעשה ניסים היה". (45) והכתב הוא ציור שכלי לדברים הנכתבים. וכמו שביאר באור חדש [סג.]: "יש לכל אומה ואומה מהות בפני עצמו, מה שהיא אומה זאת. וכל מהות הוא ציור שכלי מה שהוא. ועל דבר זה מורה הכתב, כי כל כתב הוא ציור הדבר. ומפני כי יש לכל אומה ואומה מהות בפני עצמה, והמהות הוא ציור מה שהוא הדבר, ולכך יש לכל אומה ואומה כתב בפני עצמו". וראה למעלה בהקדמה הערה 56. ולכך הציור השכלי של דברי תורה הוא הכתב. וראה הערה 48. (46) ואודות מעלת הלוחות הראשונות, ראה למעלה פל"ה [ד"ה ולגודל]. (47) נקודה זו מבוארת היטב באור חדש [קמח:], שעמד שם על הפסוק [שמות לב, טו] "לוחות כתובים משני עבריהם מזה ומזה הם כתובים", וז"ל: "כי התורה הוא השכל הברור, והוא שכל הנבדל לגמרי, שהוא שכל ברור. ולפיכך היו כתובים משני עבריהם, כי הכתיבה משני עבריהם הוא הבירור הגמור, מורה על שכל נבדל, שאין לשכל הנבדל הזה חסר אל גשם. ולא כן כאשר לא היו כתובים משני עבריהם, והיה הכתב תקון רק למעט, ולא היה חרוץ לגמרי, כי אין מורה על שכל ברור לגמרי. אבל זה דומה לשכל שהוא מוטבע בחומר, כמו שכל האדם שאינו שכלי גמור, רק השכל עומד מוטבע בחומר, ויש לו נושא, הוא החומר. ומפני שיש לו נושא הוא החומר, אינו שכל ברור, לכן אם לא היה חקוק משני עבריהם, היה אותו חלק שאינו חקוק כמו הנושא לחלק החקוק, ודבר זה מורה על דבר שאינו נבדל לגמרי, רק שכל מה, ואינו נבדל. אבל התורה חקוקה מעבר לעבר, מורה על שאין כאן נושא כלל, והוא מורה על שכל נבדל מן הגשם לגמרי". והובא למעלה פ"כ הערה 12. (48) באבות פ"ו מ"ג הובאה דרשה זו של "אל תקרי 'חרות', אלא 'חירות'", ובדר"ח שם [רפז:] כתב לבאר: "הנראה הוא דרש רחוק מאוד, כי מה ענין זה למה שאמר הכתוב [שמות לב, טז] 'והמכתב מכתב אלקים הוא חרות על הלוחות'... אבל הדבר הזה כמו שאר דברי חכמים שנראים רחוקים מאוד למי שהוא חסר דעת. ורמזו בכאן דבר מופלג מאוד. וזה כי השכל הוא ציור המציאות. וכן התורה כולה הוא ציור המציאות. וכן הוא הכתב שהוא צורה, וציור הכתיבה. וכל חקיקה של כתב נקרא בלשון 'חרות', כי הכתב יש לו צורה, וזה ענין הכתב. אע"ג שהוא צורה גשמית, מ"מ שם צורה יש עליו. וכל דבר שהוא צורה, ראוי שיהיה נקרא בלשון 'חירות'. ודבר זה בארנו פעמים הרבה, כי השעבוד הוא מצד החומר, כי מצד הצורה אין שעבוד. ודבר זה רמזו ז"ל [יבמות סב.] על עבד כנעני, 'שבו לכם פה עם החמור' [בראשית כב, ה], 'עם הדומה לחמור'. כי מצד השעבוד שבו הוא דומה לחומר, כי המשועבד מתפעל מאחר. ודבר זה ענין החומר, שהוא מתפעל. אבל בצורה, כיון שאין בצורה התפעלות כלל, לא שייך לומר על הצורה שעבוד, רק חירות, ודבר זה מבואר [ראה למעלה פל"ז (ד"ה כי כבר)]. ומפני שדברי תורה מופשטים מסולקין מן החמרי לגמרי, ולכך רמז לך הכתוב בצורת אותיות הלוחות, אשר הם מורים על ציור השכלי שבתורה, המופשט לגמרי, והוא שכל בלא שום צירוף חמרי, בלשון 'חרות', ולא בלשון חקיקה. לומר לך כי התורה היא חירות וחורין לגמרי. שהצורה היא חירות כמו שהתבאר, ומכ"ש ציור התורה, שהוא ציור שכלי מופשט לגמרי. ולפיכך כתב הלוחות נראה משני עבריהם, שתהיה החקיקה הזאת חקיקה גמורה, והיא צורה לגמרי. לא כמו שאר חקיקות שהם על הלוח, אע"ג שהם חקוקים, אינם חקוקים מעבר לעבר, ואין זה צורה גמורה, שהרי עדיין נשאר הנושא שהצורה עליו, והוא דומה לצורה שהיא בחומר. אבל צורת כתב הלוחות, שמורה צורת הכתיבה על ציור השכלי של תורה, והוא ציור גמור שלא בנושא כלל. וכך היה כתב הלוחות חקוק משני עבריהם, עד שהיתה צורת האותיות צורה גמורה. ובודאי דברי זה היא חירות גמור, שאין כאן חמרי לגמרי שבו השעבוד. ולכך אצל זה שכתוב כי הכתב של הלוחות משני עבריהם, כתוב לך 'חרות על הלוחות', שהוא לשון חירות. כי מה שהיה בב' עבריהם, דבר זה הוא צורה גמורה בלי חומר, ומורה זה על חירות גמור שיש בתורה, כאשר חכמת התורה ציור שכלי גמור מופשט. ומעתה תדע כי באמת ובאמונה אמרו 'אל תקרי חרות, אלא חירות'". (49) כפי שכתב בנצח ישראל פל"ב [עמוד תרכט]: "וידוע כי האומות וישראל הם מתנגדים". ושם פ"ס [עמוד תתקכד] כתב: "כי אין ספק, כי הגוים כולם מתנגדים לישראל". וכן חזר וכתב שם פס"ב [עמוד תתקמא]. וראה הערה הבאה. (50) לשונו בגבורות ה' פ"ח [מח.]: "ערך ויחוס האומות אל אברהם כמו ערך הבעלי חיים שאינם מדברים אל הצורה השלימה, היא צורת האדם... לכך כאשר כרת ברית עם אברהם, צוה ליקח נגד כללי האומות נגד ד' מלכיות שהם ראשי האומות, ולחלק אותם בתוך [בראשית טו, ט]. שזה יורה על שהאומות המתנגדות אל הצורה השלימה, הם זרע אברהם. והם באים לבטל הברית שיש להקב"ה עם אברהם ועם זרעו מצד התנגדות. לכך צוה לגזור אותם לשנים, ועבר השם יתברך בין הגזרים, לבטל כח המונעים, אשר באים להפר ברית שיש לאברהם עם הקב"ה. והמונעים האלו הם המלכיות, תמיד הם המתנגדים אל ישראל. שלא היה צריך אברהם לברית, אלא מפני כחות האומות המתנגדים לאברהם תמיד". וכן כתב שם בפנ"ד [רלח.] שהמצריים התנגדו לישראל מפאת היות המצריים חומריים, וישראל נבדלים. ובח"א למנחות נג: [ד, פד:] כתב: "כי ד' מלכיות ביחד הם מתנגדים אל האמצע ביחד... וישראל הם האמצעי, שעומד בתוך ד' רוחות נוכחי להם, מתנגד אל כלם". ובאור חדש [סט:] כתב: "ארבעה מלכיות אלו שהיו מתנגדים ואויבים לגמרי לישראל, שלא היו כמותם, בעבור שהיה כוונתם לבטל את ישראל. וההתנגדות הוא ארבע, דהיינו ד' צדדים, שהם מתנגדים אל האמצעי שהוא עיקר". ובגבורות ה' פ"ז [לז:] כתב: "ארבעה מלכים הם כחות חיצונות, ולפיכך הם ארבע, כנגד ארבע צדדים, שהם כוחות חיצונות... מתנגדים אל דבר שהוא עיקר ואינו צד". ושם בפ"י [ס.] כתב: "הצד מתנגד לעיקר, כי הוא נוטה מן העיקר להיות כנגדו. ולכך היו המלכיות נגד הצדדין, שהם ארבע, והיו רוצים להתנגד אל... עיקר". וראה למעלה פכ"ד הערה 89, גו"א בראשית פט"ו אות טו, שם פל"ז ריש אות ז, ובנצח ישראל פ"י הערה 106. ובגו"א במדבר פכ"א אות לג [ד"ה וכאשר] כתב אודות ההתנגדות של עוג לישראל בזה"ל: "כאשר יצאו ישראל ממצרים קבלו מדריגתם ומעלתם האלקית. והיה עוג היפך להם, שכחו כח גשמי. ותמצא תמיד שהגשמי מתנגד לבלתי גשמי, ולפיכך התחדש התנגדות מהם". וראה שם הערה 111. ובח"א לב"ב עג: [ג, צד.] כתב: "הדברים החומריים הם מתנגדים לדברים אלוקיים, כי זה חמרי, וזה נבדל ממנו לגמרי... ודבר זה מבואר מאוד, ורמזו אותו חכמים במקומות הרבה". וראה עוד נצח ישראל פכ"ח [עמוד תקעב] והערה 68, ושם פל"ד [עמוד תרמט], והערה 58. (51) אודות שכח האומות הוא חומרי, ראה דבריו בנר מצוה [י.] שכתב: "כאשר ראה דניאל המלכויות, ראה אותם ד' חיות [אריה, דוב, נמר, וחיה רביעית אימתנית (דניאל ז, ב-ז)]. כי בערך זה ראוי שיהיו נמשלים ד' מלכויות... שממשלת אלו ד' מלכויות הם חסירי המעלה האלקית הנבדלת שהוא לאדם. ומצד הזה, שהם חסירי המעלה האלקית, יש להם הכח הבלתי אלוקי, ולכך היו נראים כתואר החיות, כי החיה חסר לה הכח האלקי הנבדל". ובהמשך שם [יח:] כתב: "ערך ארבע מלכויות אל מלכות ישראל כערך החיה אל האדם, וכמו שהחיה כוחה הוא מצד גופה... ואין האדם יכול לעמוד נגד החיה מצד כח גופני הגדול אשר יש לחיה. וכך האומות, אם אין לישראל מעלתם האלקית הנבדלת - אין ישראל יכולים לעמוד נגדם... וכאשר הגשמי גובר על השכל, יש בטול אל השכל". וראה בח"א לסנהדרין צח. [ג, ריח.]. (52) "גם כן מבואר" - כפי שנתבאר למעלה שלעוסק בתורה ניתנה חירות ממלאך המות, כך ניתנה לו חירות מהמלכיות. ובדר"ח פ"ג מ"ה [קכג:] הביא את דברי הגמרא בע"ז ה. בזה"ל: "אמר רבי יוסי לא קבלו ישראל את התורה אלא שלא יהא מלאך המות ואומה ולשון שולטת בהן". [ובגמרא שלפנינו רק נזכר מלאך המות. וגירסת המהר"ל נמצאת בעין יעקב שם]. והם הם הדברים שנתבארו כאן. ובאבות פ"ג מ"ה אמרו "כל המקבל עליו עול תורה מעבירין ממנו עול מלכות ועול דרך ארץ. וכל הפורק ממנו עול תורה נותנין עליו עול מלכות ועול דרך ארץ". ובדר"ח שם [קכג:] כתב לבאר: "ויש לך להבין מה שאמר שאין לך בן חורין אלא שעוסק בתורה. כי מפני שעוסק בתורה מתעלה על העולם הגשמי, כי השכל מתעלה על העולם הגשמי. ומפני זה הוא בן חורין מן הנהגת העולם הטבעי ומן המלכיות, שכל מדריגתם מצד עולם הזה. והעוסק בתורה הוא יוצא ממדריגת עולם הזה. ולפיכך אמר כאן שמעבירין ממנו עול מלכות ועול דרך ארץ. כי אע"ג שאי אפשר לאדם בלא פרנסה, וצריך הוא למלאכה כדי שיעסוק בתורה, מ"מ אין עליו עול דרך ארץ, כי פרנסתו מגעת לו בקלות אשר מקבל עליו עול תורה, כי אז הוא אל השם יתברך לגמרי, ומתעלה מן עולם הזה. אבל אם פורק מאתו עול תורה, אז הוא נוטה אל העולם הזה הגשמי, כאשר מסלק מאתו עול תורה שהיא למעלה מן העולם הזה, ולכך נותנים עליו עול מלכות ועול דרך ארץ, אשר הם מושלים מצד העולם הזה. וכל עוד שמסלק עצמו מן המדריגה שהיא למעלה מן הטבע, ונוטה אל עולם הגשמי, מושלים עליו אלו שני דברים; עול מלכות, ועול דרך ארץ, שהם מצד עולם הזה. ודבר זה מבואר". ושם ממשיך לבאר כיצד עול תורה, עול מלכות, ועול דרך ארץ, מקבילים לכלי המשכן; ארון, שלחן, ומנורה. (53) ולשון חכמים [ביצה לב:] הוא "מי שיסורין מושלין בגופו". ובנתיב היסורין פ"א [ב, קעה:] כתב: "כאשר חטא ונטה אחר הגוף, שממנו החטא, יש לו כפרה על ידי יסורין, שממעטין הגוף". (54) והעוסק בתורה מתעלה מעל החומרי, ולכך מתעלה מעל היסורין החלים בחומרי. ואודות שאין שנוי בצורה ובשכל, אלא רק בחומרי, הנה זהו יסוד נפוץ בספרי המהר"ל, וכמבואר למעלה פל"ט הערה 28, קחנו משם. ובח"א למנחות נג: [ד, פד.], כתב, וז"ל: "וכן מה שאמר רבי יוחנן [שם] אח"כ 'נמשלו ישראל לזית, מה זית אינו מוציא שמנו רק ע"י כתישה וכו''... וכך ישראל, אשר בהם הנפש הנבדלת, אינם חוזרין למוטב כאשר ראוי אל הנפש הנבדלת, רק ע"י יסורין להסיר החומרי, אז הנפש הנבדלת מאירה כראוי. ודבר זה אינו באומות, שאם הם רשעים, אפשר שיהיו חוזרים למוטב בעצמם במה שהם חומריים בעלי שנוי, לכך אפשר בהם השתנות בהם מן הרע למוטב, כמו שאמרו ז"ל [ירושלמי סנהדרין פי"א ה"ה] כי הגוים קרובים אל התשובה, כמו שנמצא בנינוה שהיו חוזרים בתשובה [יונה ג, ח]. מה שאין כן בישראל, שהם עם קשה עורף. ודבר זה הסבה, שכל אשר נוטה אל החומר הוא מיד משתנה מענין לענין. אבל בישראל א"א שיחזרו למוטב מעצמם, רק ע"י יסורין, שע"י יסורין מסולק החומרי, עד שהנפש טהור ונקי מן הפחיתות החומרי". ובסוטה יב. אמרו שלידתו של משה היתה שלא בצער. וכתב על כך בגבורות ה' ס"פ טז בזה"ל: "וכאשר תבין עוד יש לך לדעת, כי העליונים שלא בצער, והתחתונים הם בצער תמיד. ואי אפשר לך לומר אלא כי הדברים העליונים, אשר אין הצורה מוטבעת בחומר, אינם מתפעלים ומקבלים צער. והצדיקים בעבור שאינם נוטים אחר החומר, אשר בו החטא והיצר הרע, רק נוטים אל הצורה, לכך אינם מקבלים צער, וימשוך הנהגתם אחר הצורה, אשר אין בה צער כלל. ולפיכך כאשר הולידה יוכבד את משה, שבו שלימות הצורה יותר מכל אדם אשר על האדמה, לא היה לאמו צער לידה. כי כל ענין משה שהיה נוטה אחר הצורה, ונבדל מן טבע החומר... הכונה בזה היסורים אשר הם באים מפאת החומר, כמנהגו של עולם, כמו הלידה וכיוצא בזה, והצדיקים הנוטים אחר הצורה, לא תמצא בהם הצער הזה, שהוא בשביל החומר". (55) כמבואר בהערה 31. (56) לכאורה בנר מצוה ביאר לא כן, שכתב שם שמלכות הרביעית שונה מקודמותיה בכך שההעדר דבק בה בעצם, וכלשונו שם [יז.]: "מלכות רביעית, מפני שרואה עצמה שהיא כל ואין זולתו, ולכך היא רוצה שלא יהיה נמצא אחר, ולכך הוא משחית הכל, ואין זה רק השחתה. ולכך ראה דניאל את החיה הזאת שיש לה שינים של ברזל [דניאל ז, ז], כי הברזל הוא משחית ומקצץ את הכל... שכל ענין מלכות זה רק להשחית... כי המלכות הרביעית דבק בהם ההעדר, כאשר המלכות הזאת היא סוף וקץ המלכיות, ויהיה אבוד והעדר לכל המלכיות. ולכך במלכות רביעית דבק בהעדר, ואשר דבק ההעדר הוא שמביא ג"כ העדר אל אחר, ומפני כך היא משחיתה הכל גם כן... כי כל המלכיות [הקודמות למלכות אדום] אין דבק בהם ההעדר, שהרי גררה מלכות אחריה [ויק"ר יג, סוף משנה ה]. ואע"ג דגם כן כל מלכות ומלכות כאשר גררה מלכות אחריה זה ג"כ העדר... מ"מ אין דבק ההעדר בעצמו של מלכות. רק במלכות רביעית, שדבק בה העדר הגמור... ולכך מלכות רביעית... נמשלה לברזל [דניאל ב, מ], שהוא משחית הכל. וכמו שדבק בעצמה ההעדר, ולכך היא רוצה להעדיר ולהשחית הכל". וכיצד דברים אלו עולים בקנה אחד עם דבריו כאן "שהמלכיות אינם בעצמם ההעדר, רק מתנגדים לישראל". ודוחק לומר שדברי המדרש האלו נסובים על שלוש מלכיות ראשונות, ולא על מלכות רביעית.  ונראה ליישב, שאף במלכות רביעית ההעדר בעצם שדבק בה נובע מפאת התנגדותה לזולתה, וכפי שהובא למעלה מדבריו בנר מצוה [יז.]: "שרואה עצמה שהיא כל ואין זולתו, ולכך היא רוצה שלא יהיה נמצא אחר, ולכך הוא משחית הכל, ואין זה רק השחתה". ומפאת שהתנגדותה לזולתה כל כך מושרש בה [לעומת ההתנגדויות של שלש מלכיות הקודמות לה], לכך דבק בה ההעדר בפרט. אך מכל מקום שורש ההעדר נובע מהתנגדותה לאחרים. מה שא"כ לגבי מלאך המות, הרי הוא ההעדר בעצמו, וכמו שנתבאר. (57) "היסורים הם לפי רגע בלבד, כמו שהוא ענין המקרה לפי רגע" [לשונו להלן]. ומעין מה שכתב בגו"א ויקרא פכ"א אות לא, שחילק שם בין שחין הבא על האדם כעונש על חטאים [שהוא קל יותר], לבין שחין הבא על האדם כמנהגו של עולם [שהוא חמור יותר], וז"ל: "פורעניות שמביא [הקב"ה] על החוטאים, ואם יעשה תשובה - הקב"ה שהוא הכה אותו - מרפא אותו, שלא הכה אותו רק בשביל שיחזור מחטאו. אבל כאן שלא הביא הקב"ה עליו בשביל חטאו, ובא עליו כמנהגו של עולם, ומזלו גרם, בודאי קשה ההסרה, ולא יוסר, שלא בשביל חטא בא, ודבר כזה קשה שיוסר". הרי שהעונש שבא מחמת החטא [כמו יסורין], נגדר הוא כ"מקרה". ובח"א לע"ז יא: [ד, לט:] כתב: "כי כל מכה וכל חולי כמו זה הוא מקרה". ובנצח ישראל פל"א [עמוד תרה] ביאר שהגלות היא מקרית, משום שנובעת מהחטא, והחטא גופא הוא מקרי, וכלשונו: "הגלות נמשך אחר חטא ישראל... והחטא לישראל גם כן מקרה... כי עצם ישראל מצד עצמם ראויים שיהיו בלא חטא... ואם כן החטא הוא מקרי". ובח"א לב"ב עד. [ג, צט:] כתב: "אי אפשר שיהיה הגלות תמידי... מפני שהגלות הוא מקרה... ואינו בעצם... הגלות הוא נמשך אחר חטא ישראל... כי בודאי החטא לישראל מקרה, וא"כ דבר זה [הגלות] אי אפשר שיהיה קיים לנצח". וסברה זו לגבי גלות, כוחה יפה אף לגבי יסורין, הבאים מחמת החטא [שבת נה.]. וראה להלן פמ"ח הערה 46. (58) העמיד כאן בזה לעומת זה מקריות מול שכליות. ונראה לבאר זאת, כי אע"פ שעד כה ביאר שיסורין חלים רק על החומר, אך עדיין לא ביאר שהיסורין גופא נדונים כחומרי. ועל כך מבאר שהואיל והיסורין נכללים בגדר "מקרה", ממילא יש להם גדר של חומרי. דוגמה לדבר; כמה פעמים כתב שהעשירי הוא כנגד העצם, והתשעה הם המקריים. וכגון בח"א לסוטה מט. [ב, פט:] כתב בזה"ל: "רמזו חכמים דבר זה 'עשר בשביל שתתעשר' [תענית ט.]... כי העשירי אשר הוא מפריש [הוא] נגד העצם שהוא עיקר... כי העצם הוא אחד וט' מקריים. וציוה השי"ת שהאדם יקח ט' חלקים, וחלק אחד יתן אל הש"י, לומר המקריים שאינו עיקר שייכים לאדם, אבל אל הש"י, שהוא עיקר, שייך העשירי, אשר הוא נגד העצם ועיקר" [והובא למעלה פמ"ה הערה 85]. הרי שהמקרה שייך לאדם החומרי. ורש"י ויקרא א, א כתב: "לנביאי האומות נגלה [הקב"ה] עליהן בלשון עראי, בלשון טומאה, שנאמר [במדבר כג, ד] 'ויקר אלקים אל בלעם'". ונאמר [ש"א כ, כו] "מקרה הוא בלתי טהור הוא". וראה למעלה פכ"א [ד"ה ובמדרש]. ולכך אין המקרה יכול לשלוט על התורה שהיא שכלית, כי אין החומר שולט על השכל.  ועוד, שהגדרת מקרה היא "דבר שאין מכוין לו הוא מקרה בלבד" [לשונו באור חדש (קמט:)]. ואילו התורה השכלית היא להיפך מ"דבר שאינו מתכוין", משום שכל כולה מכוונת וממוקדת למטרה מסויימת. וכבר נתבאר למעלה [פכ"ה הערה 6] שהמקרה הוא ההפך מהמיוחד. וכן אין דבר שבמקרה שולט על דבר שהוא בעצם ומיוחד [ראה למעלה פל"ד הערה18]. וממילא אין המקריות שולטת על התורה השכלית. (59) כפי שביאר את התנגדותן של ארבע המלכיות לישראל, שהיא בבחינת ארבעת הצדדים המתנגדים לאמצעי. וכגון בח"א למנחות נג: [ד, פד:] כתב: "כי ד' מלכיות ביחד הם מתנגדים אל האמצע ביחד... וישראל הם האמצעי, שעומד בתוך ד' רוחות נוכחי להם, מתנגד אל כלם". ובאור חדש [סט:] כתב: "ארבעה מלכיות אלו שהיו מתנגדים ואויבים לגמרי לישראל, שלא היו כמותם, בעבור שהיה כוונתם לבטל את ישראל. וההתנגדות הוא ארבע, דהיינו ד' צדדים, שהם מתנגדים אל האמצעי שהוא עיקר". ובגבורות ה' פ"ז [לז:] כתב: "ארבעה מלכים הם כחות חיצונות, ולפיכך הם ארבע, כנגד ארבע צדדים, שהם כוחות חיצונות... מתנגדים אל דבר שהוא עיקר ואינו צד". ושם בפ"י [ס.] כתב: "הצד מתנגד לעיקר, כי הוא נוטה מן העיקר להיות כנגדו. ולכך היו המלכיות נגד הצדדין, שהם ארבע, והיו רוצים להתנגד אל... עיקר". [והובא למעלה פכ"ד הערה 89, ופל"ח הערה 82.] וברור שהתנגדות הצדדים לאמצע היא התנגדות שבעצם, ולא התנגדות מקרית ומזדמנת. וכן נתבאר כאן [הערה 50] שהתנגדות המלכיות לישראל היא התנגדות החומרי לנבדל, וזו ג"כ התנגדות בעצם. וראה כאן הערה 56 אודות התנגדות אדום לישראל. ובגו"א שמות פט"ו אות יז [ד"ה אבל] כתב שלאדום ומואב יש התנגדות בעצם לישראל יותר משאר האומות. ובגבורות ה' פנ"ד [רלח.] כתב: "כי מצרים נחשב כמו חומר... לפיכך לא היו במצרים מתנגדים לישראל רק בצורה... כי בדבר זה הם הפכים; כי ידוע כי החומר מתנגד לצורה בעבור שזה חומרי וזה צורה. ובשביל כך היה כאן התנגדות בעצמן". (60) אודות ההבדל שבין מקרה לעצם, ראה דבריו הגבורות ה' פנ"ב [רכג:], שכתב: "כי יש שני פועלים; האחד - הוא פועל במקרה. והשני - הוא פועל בעצם. הפועל במקרה - משל זה הבית שהוא נשרף, ובא מטר וכבה את השריפה. המטר פועל הכבוי, והוא פועל במקרה, שלא היה מכוין לכבות, ואין המטר נמשך אחר השריפה כלל. השני - פועל בעצם ובכונה, כגון מי שרואה ביתו נשרף ומכבה אותו, זהו פועל בעצם, כיון שהיה כונתו הראשונה שהוא הכבוי מפני השריפה". [והובא לעיל בהקדמה הערה 45, ופי"ד הערה 38.] ולכך ברי הוא שאין התנגדות שבעצם דומה להתנגדות שבמקרה, ואע"פ שהמקרה אינו יכול לשלוט בתורה, אך עדיין יש חשש שהמתנגד בעצם יוכל לשלוט בתורה. (61) לעומת מה שהתבאר עד כה שכל אחד פוחת מזה שלפניו; חירות ממלאך המות [שהוזכרה ראשונה] היא כוללת הכל, וחירות ממלכיות למטה הימנה, וחירות מיסורין אף למטה הימנה. (62) שנאמר [קהלת ד, ז] "ושבתי ואראה את הכל תחת השמש", ופירשו חכמים [קה"ר ד, ז] "זו אידרתו של מלאך המות". ופירש המתנו"כ שם "אידרתו - נסו ודגלו, כלומר שלטנותו".ולרבותא אמרו [ב"ב יז.] "ששה לא שלט בהן מלאך המות". (63) כי דבר חומרי ששליטתו תמידית, סותר בכך לתורה השכלית, הרבה יותר מדבר ששליטתו היא רק לפרקים ולסירוגין. דוגמה לדבר; בפחד יצחק פסח, קונטרס רשימות ה, אות ח כתב: "החוק השולט בהופעת הנסים גוזר; אין לו לנס אלא שלטון זמני. כלומר כל נס מוכרח הוא להיות נתון בין שני הגבולים של הזמן. זאת אומרת כל נס אין הופעתו אפשרית אלא בתורת הוראת שעה... כשם שבתורה אנו אומרים באמונה שלימה ש'זאת התורה לא תהא מוחלפת', וכל חוק מחוקי התורה הוא בן נצח, ומכל מקום יתכן בו עקירה לשעה לשם צורך מיוחד. כמו כן גם בעקירתו של חוק הטבע לא תתכן כי אם מתוך הגבולים של זמן מסויים". ובהקדמה שניה לגבורות ה' [יז] כתב: "הבלתי טבעי אינו תמידי, אך הוא לפי שעה". [וראה למעלה פ"י הערה 14.] ובנצח ישראל פ"א הערה 41 נתבאר שחריגה מהסדר לשעה קלה אינה נחשבת ליציאה מן הסדר. (64) לשונו בנצח ישראל ר"פ נה: "מן הדברים אשר בארנו לך בחבור הזה, כי היה בעולם הזה התנגדות לישראל, מצד אשר העולם הוא חלק האומות, ובזמנים אשר מיוחדים אל האומות ומתיחסים אליהם, היה נמצא ההתנגדות אל ישראל, כמו שהתבאר. כי דבר זה ברור, כי יש לכל דבר ודבר זמן מיוחד אליו, כמו שקיימו וקבלו החכמים דבר זה [אבות פ"ד, מ"ג] 'אין לך אדם שאין לו שעה'. ואם הדבר הזה בבני אדם פרטיים, איך לא יהיה דבר זה באומות הכללים. ולכך היה נמצא בעולם הזה זמנים מיוחדים שהיו מיוחדים אל האומות". פירוש - אין המלכיות שולטות על הלומד תורה, כי התורה מבטלת אותן. ואודות שהמלכיות שולטות לזמן מיוחד [ולא רק לרגעים מזדמנים], הנה בגו"א דברים פ"ו אות א כתב: "מה שנתן [הקב"ה] כח לשרים ולמלאכים... דבר שהוא שאול להם לזמן". והרי "המלכיות האלו מתייחסים מצד עולם הזה" [לשונו בנצח ישראל ר"פ כא], "וכל אשר הוא בעולם יש לו זמן מיוחד" [לשונו בנצח ישראל פכ"ח (עמוד תקעג)]. וממילא ברי הוא ש"המלכיות שולטים בעולם זמן מיוחד" [לשונו כאן]. (65) "אין כך" - אינו משתייך לזמן העולם, ומחמת ארעיותו אינו קבוע דיו שיחשב כעומד כנגד התורה. ואודות שפגעי הרגע אינם משתייכים לזמן מיוחד, בנצח ישראל פ"מ [עמוד תשז] כתב: "ענין פתאומי אינו מסדר העולם". ובנתיב הבטחון פ"א [ב, רלב:] כתב: "כל דבר שהוא בלא המשך זמן, אינו בהנהגת עוה"ז, כי עוה"ז הוא תחת הזמן". (66) וראה למעלה פי"א הערה 32. (67) נראה לבאר, כי כל מספר שלשה מורה על התפשטות ימין שמאל ואמצע, וכפי שכתב בח"א לחולין צב. [ד, קיא:]: "כי השלשה התפשטות הימין והשמאל והאמצע". והואיל והתורה היא תלתאי, לכך יש בה התפשטות של הימין השמאל והאמצע. וכן כתב בח"א לסוטה כא. [ב, ס:]: "התורה היא שמביאה את האדם לעולם הבא; האחד מצד הימין... ויש עוד דרך מצד שמאל... ויש עוד דרך שעולה לעוה"ב מצד האמת והיושר" [והובא למעלה פי"ד הערה 59]. ומלאך המות, מלכיות, ויסורין, הם כנגד אמצע, ימין, ושמאל. ואודות שמלאך המות כנגד האמצע, כן פירש בח"א לב"ב טז. [ג, עב.], וז"ל: "היצר הרע מצד ימין, והשטן שהוא מצד שמאל, ומלאך המות, והוא ההעדר עצמו של אדם" [וראה נצח ישראל פ"ז הערה 68]. והמלכיות הן כנגד הימין, וכלשונו בתחילת דר"ח [יג:]: "שבעים אומות, והם גויי הארצות, אשר הם סרים מן השם יתברך לצד ימין" [וראה נצח ישראל פמ"ה הערה 46 שרבויי האומות מצד ימין]. והיסורין הם כנגד השמאל, וכפי שכתב בח"א לנדרים מ. [ב, יט.]: "יסורין שבאים מצד שמאל". והרי אמרו במדרש [ב"ר סה, ט] ש"יצחק חידש יסורים", ומדת יצחק היא משמאל [למעלה פל"ח הערה 91]. (68) שזהו כנגד אמצע, ימין, ושמאל [כמבואר בהערה הקודמת]. כי בתחילה נקט שהתורה מבטלת את הכח העולה מהאמצע, שזהו הכח הבולט ביותר נגד התורה. ולאחר מכן נקט שהתורה מבטלת אף את הכח המרוחק יותר, והוא עולה מימין. ובסוף נקט שהתורה מגיעה גם אל הכח העולה מצד שמאל, שהיא המרוחקת ביותר, ומבטלת אף אותו, עד שלא נמצא לפני התורה שום העדר. ונקט בסדר של "מהקרוב אל הרחוק"; אמצע, ימין, שמאל. ואודות שימין נקרא קרוב יותר משמאל, ראה דבריו בנצח ישראל פ"ה [עמוד פה] שכתב: "כי הימין... הוא ראשון, אבל השמאל הוא השני". ושם בפרק ח [עמוד רז] כתב: "יד ימין שהוא התחלה... יד שמאל שהיא שניה, והיא גמר". ואמרו חכמים [סוטה מז.] "שמאל דוחה וימין מקרבת". וראה למעלה פמ"ו הערה 40. (69) לשונו בנצח ישראל ר"פ לו: "כמו שמצד ההפסד הויה ראשונה יהיה השתנות, כן יהיה גם שנוי בעולם מצד הויה חדשה שיהיה בא לעולם. שכמו שכל הפסד הוא שנוי, כך כל הויה שנוי בעולם, והוא נקרא [כתובות קיא.] 'חבלי משיח'". וכן חזר וכתב שם כמה פעמים לאורך הפרק. ולהלן פ"נ [ד"ה ומעתה תבין] כתב: "לא יקרה לתורה... הויה והפסד, שהיתה התורה נכנסת בגדר השנוי". וכן כתב באור חדש [סב.]. ובנתיב הליצנות פ"א [ב, ריז:] כתב: "כל הויה הוא שנוי". ובנצח ישראל פמ"ח [עמוד תשצה] ביאר שהנקבה יולדת [ולא הזכר], "מפני שהלידה היא השתנות אל האשה... שאין השתנות לזכר". ובח"א לשבת קמ: [א, עו:] כתב: "ענין חדש, כאשר לא הורגל ענינו... הוא נחשב שינוי, והוא רע. אמרו במכילתא בפרשת יתרו [שמות יט, ה] 'כל ההתחלות קשות'. וזה מפני שההתחלה היא שינוי". ובגבורות ה' פע"א [שכו:] כתב: "כל יציאה לפעל הוא שנוי". ובח"א לכתובות קיא. [א, קסד:] כתב: "כי כאשר יבוא מלך המשיח, מפני כי יבוא לעולם ענין חדש שלא היה מעולם, ובשביל כך יהיו חבלים. שכל שנוי יש לו חבלים, כמו חבלי יולדה. שהולד שבא לעולם הוא שנוי, שלא היה בעולם, ולכך יש חבלים. וכך כאשר יבוא מלך המשיח, והוא דבר חדש... יהיה בעולם חבלים כאשר יתחדש מלך המשיח". (70) כפי שכתב למעלה פ"ב [ד"ה והוסיף עוד]: "אילו היה פעל הטבע בשלימות, לא היה במעשה הטבע שנוי, שהדברים אשר בהם השלימות אין שנוי בהם". ובנצח ישראל פמ"ו [ד"ה אמנם מה] כתב: "יהיה לימות המשיח העולם בשלימות ובפעל לגמרי, וכאשר העולם בשלימות ובפעל אין בו שנוי כלל... והכל הוא עומד כפי מה שהוא". ושם בפכ"ב [ד"ה ויפה אמרו] כתב: "המלאכים אי אפשר להם שיקנו מעלת עולם הבא, שאין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה. שכבר התבאר בראיות שכליות מופתיות, שאם אין הפסד - אין הויה, כי השלם לא יתהוה. לכך אצל המלאכים, שאין הפסד, לא שייך בהם הויה אחרת". ובגבורות ה' פי"ב [סד:] כתב: "כל זמן שהיה הדור הראשון של שבעים נפש קיים, לא היו פרים ורבים... וכאשר היו ישראל שבעים נפש, שזה מספר מוגדר שלם, והיו נמנים, לא היו פרים ורבים, רק כאשר מתו שבעים נפש... ולא היה להם שלימות, היו מתנועעין לצאת אל הפעל". וראה פחד יצחק פסח סוף מאמר יז שכתב: "אע"ג כי מספר שבעים נפש ומספר ששים רבוא הם שתי מדרגות... זו על גבי זו, מ"מ כל זמן שהיתה המדרגה הקודמת בשלמותה היתה שלמות זו מעכבת את העליה אל המדרגה שלמעלה הימנה... יתכן כי שלמותה של המדרגה התחתונה תשמש מניעה של אפשרות התנועה אל המדרגה הגבוהה ממנה". (71) למעלה [ד"ה וכאשר נתנה], והערה 35. (72) בח"א לסנהדרין קב. [ג, רלו.] כתב לגבי חטא העגל: "חטא העגל... הוא חטא ישראל במה שהם ישראל, כי עשו העגל הדור הראשון שיצאו ממצרים, כאשר היו לעם ישראל. ולפיכך נראה כאילו היה חטא זה בכל אשר נקרא בשם 'ישראל'. וכמו כאשר חטא אדם [הראשון] נקנס מיתה על כל באי עולם עד סוף כל העולם, אף כאשר חטאו ישראל בעגל יש עונש על כל ישראל". הרי שחטא אדה"ר מחייב את הכל מחמת היותו התחלה אל הכל. וכן הזכיר בקצרה בגו"א בראשית פמ"ו אות ה, ושם הערה 50, ובח"א לב"מ פה: [ג, מב:], ויובא בסמוך. (73) כפי שכתב למעלה פל"ז [ד"ה ורצו בזה]: "כי ההתחלה הוא עיקר הדבר, מפני שהוא התחלה אל הכל. ולכך ההתחלה הוראה על כל הדבר ומהותו, כי בכח ההתחלה הוא הכל, לפי שהוא התחלה אל הכל. רק כי אינו בענין קרוב, רק בענין רחוק, כי הכל הוא בכח התחלה, ואינו בפועל הנגלה". ובאור חדש [קפה.] כתב: "כי בכח ההתחלה... בכח זה הוא הסוף", והובא למעלה פכ"ה הערה 68. ובגו"א בראשית פ"ד אות יז כתב: "כי ההתחלה הוא שקולט הכל, ודבר זה ידוע שההתחלה מקבל וקולט הכל, שהכל נבנה על ההתחלה". ובנצח ישראל פמ"ג [עמוד תשמו] כתב: "כי התחלת הדבר יש לו צד בחינה שהוא עיקר הדבר, במה שהוא התחלה, ואחר התחלה נמשך הכל".  דוגמה לדבר; הפסוק הראשון שבתורה ["בראשית ברא וגו'"] כולל בתוכו את כל התורה, וכמו שביאר הגר"א [בפירושו לספרא דצניעותא, ר"פ ה]. ולא עוד, אלא שכל התורה נכללת בשש אותיותיה של תיבת "בראשית" והדגש של הבי"ת [הגהתו של ר' שמואל לוריא שם, והוא על פי דברי הגר"א לתיקוני זוהר סוף תיקון יח]. (74) פירוש - המדרש שם מוסב על הפסוק "ראה קראתי בשם בצלאל", והמדרש מצרף לזה את הפסוק מקהלת "מה שהיה כבר נקרא שמו", וכמו שמבאר והולך. (75) פירוש - לשון הפסוק בקהלת [ו, י] הוא "מה שהיה כבר נקרא שמו ונודע אשר הוא אדם". ובמדרש שלפנינו אמרו "אמר הקב"ה, מי שהתקנתיו מראש שיעשה המשכן, כבר קראתי לו שם. מהו 'ונודע אשר הוא אדם', עד שאדם הראשון וכו'". (76) "והוא אליה רבה שבאוזן" [לשון הרד"ל שם אות ט]. (77) זהו המשך לשון המדרש. (78) במדרש שלפנינו כאן מופיע "מהו 'איפה'". (79) לשון המתנו"כ שם: "פירש הערוך, עיקרו של דבר נקרא 'איפה'". (80) לשון המדרש שלפנינו: "אמר לו הקב"ה, איוב אמור לי האיפה שלך באיזה מקום היתה תלויה; בראשו או במצחו, או באיזה אבר שלו. אם יודע אתה באיזה מקום היתה איפתך, אתה מתוכח עמי. הוי 'איפה היית'". ומדרש זה מובא גם בח"א לב"מ פה: [ג, מב:], ובח"א לסנהדרין לח: [ג, קנג:], ויובא בסמוך בהערות. (81) לשונובגו"א בראשית פמ"ו אות ה [ד"ה ואפשר]: "כי אדם הוליד כלל בני אדם, ויעקב הוליד כלל ישראל... וכל העולם נקראים 'בני אדם', וכל ישראל נקראים 'בני ישראל'". ובבראשית יא, ה נאמר "וירד ה' לראות את העיר וגו' אשר בנו בני האדם", ופירש רש"י שם "בני אדם הראשון". (82) לשונו בנצח ישראל ר"פ ב: "כשאנו חוקרין ומעיינים בחפוש הנבראים כלם, תמצא סדר אחד, לא יצאו מסדרם, ולא ישנו את חוקם, שהדומה מוליד את הדומה. כי לא יצא חמור מסוס, וסוס מחמור, ואדם מבהמה, ובהמה מאדם. וכל הצמחים כלם - מזרע חטים לא יצא שעורה, משורש צפע יצא נחש. ואם כן לפי זה היה ראוי גם כן משורש צדק ונטע נאמן, יהיו תולדותיהן, בני אברהם יצחק ויעקב, כיוצא בהם, ומדבר טוב לא יצא רע". ושם בפרק יט [עמוד תטו] כתב: "בניך הם, וראוים להיות מתדמים אל מי שיצאו ממנו". וכן כתב בדר"ח פ"ד מי"ז [קצה:], נתיב הענוה פ"ו [ב, יג.], ובנתיב הצניעות פ"א [ב, קה.]. ובלשון חכמים [ב"ק ב.] "תולדותיהם כיוצא בהן". וראה למעלה פ"א הערה 14. (83) לשונו בח"א לסנהדרין לח: [ג, קנב:]: "כי ראוי שיהיה כל העולם אשר יצאו מן אדם הראשון מתייחסים אליו, עד שכולם הם כמו אדם אחד שבאו ממנו". ובח"א לב"מ פה: [ג, מב:], לאחר שהביא את המדרש הנ"ל, כתב: "ורוצה לומר כי לפי ענין אדם הראשון היו נבראים, כי מה שהיה בו אבר חשוב זה נעשה ממנו פרנס הדור... מעין אותו אבר. עד שהיה כל העולם מתיחס לאדם הראשון". (84) לשונו בבאר הגולה באר השביעי [קמד.]: "כי בני אדם בכלל דומה לאדם פרטי, ודברו מזה הרבה, והאריכו בדברים אלו. והוא באמת דעת חכמים ז"ל במדרשיהם". ובח"א לב"ק צב. [ג, יג:] כתב: "בכלל המין של בני אדם, שכל המין נחשב כמו דבר אחד". (85) מדבריו אלו משמע שרק אותם בני אדם החשובים, הם אלו שמקבילים לאבריו החשובים של אדם הראשון, ואילו שאר בני אדם אינם מקבילים לאבריו של אדה"ר. וכן משמע מדבריו בח"א לסנהדרין לח: [ג, קנג:], שלאחר שהביא את המדרש הנ"ל, כתב: "ורוצה לומר כי אדם הראשון שהיה אדם ראשון, ממנו היה סדר כל אותם שהם ראשון לדור. כי הפרנסים והדורשים הם הראשונים. ולפי מעלת האיברים שהיו ראשונים ועיקר באדם, כך היה בעולם יש חשובים ועיקר, ומזה מתחייב פרנס או דורש, שהוא יותר עיקר, עד שכל הפרנסים והמנהיגים מסודרים מן אדם שהוא בריאה ראשונה אל כל העולם, וממנו היה סדר אותם שהם ראשונים ועיקר בכל דור ודור. עד כי זה דומה לעין, וזה לפה, וזה ללב מן אדם הראשון, עד כי כלם הם כמו אדם אחד. וזה סדר העולם, כי ראוי שיהיה כל העולם אשר יצאו מן אדם הראשון מתיחסים אליו, עד שכלם הם כמו אדם אחד שבאו ממנו. כי מפני שהאדם הזה היה ראשון, ראוי שיתחייב ממנו אותם שהם ראשונים. וזה שאמר שהראה הקב"ה לאדם הראשון דור דור ודורשיו, דור דור ומנהיגו".  אמנם מח"א לב"מ פה: [ג, מב:] משמע שכל בני האדם מקבילים לאברי האדה"ר, שכתב: "היה אדם הראשון כולל כל בני אדם... מפני שהוא התחלה, וההתחלה היא התחלה לכל, כי יש בו הכל בכח. ולפיכך מכח אדם הראשון היה סדר כל העולם. ובמדרש [ומביא שם את המדרש דידן]... ור"ל כי לפי עניין אדם הראשון היו נבראים. כי מה שהיה בו אבר חשוב, זה נעשה ממנו פרנס הדור או דורשיו מעין אותו האבר. עד שהיה כל העולם מתיחס לאדם הראשון. וזה ספרו של אדם הראשון, הוא סדר כל העולם מראש ועד סוף... שהסתכל בספרא דאדם הראשון שהוא ציור העולם". ומוכח כן מאותה גמרא, שהרי שם לא דובר על פרנסים ודרשנים, אלא על שמואל הרופא. ויל"ע בזה. (86) ואודות יסודו שמדרגות בני אדם מתייחסות אל האברים, כן ביאר בבאר הגולה באר השביעי [קמד.], וז"ל: "דע כי האדם הוא מאברים רבים, מידים ורגלים, ושאר אברים, עד רמ"ח אברים. וכולם אין בהם חיות מצד עצמם, כי אם באבר אחד, אשר הוא יושב ראשונה במלכות, מקבל החיות תחלה, שהוא מוכן לזה. וכאשר האבר הראשון הזה, הוא הלב, בטל ממנו החיות, אז כל האברים בטלים, ואין להם עוד חיות. והנה כל בני אדם נחשב כמו אדם אחד פרטי. ויש אנשים שהם מתיחסים ביחוס האבר הראשון אל האדם, וכן שאר האברים, לפי מדריגת ומעלת כל אחד ואחד, מתיחס כפי מה שראוי. וזה כי הנשיא או המלך, אשר הם על העם, נקראים 'ראש', שהם כמו ראש האדם. והחכמים שבהם מנהיגים העם בחכמתם ובתורתם, כמו הסנהדרין והדיינים, נקראים 'עיני העם', וכדכתיב [במדבר טו, כד] 'אם מעיני העדה נעשתה לשגגה', ודרשו ז"ל [שיהש"ר א, טו] 'עיני העדה' אלו סנהדרין, שהם עיני העדה. שהם כמו העינים מנהיגים את האדם, ואחרי העינים האדם הולך. וכן הסנהדרין הם מנהיגים את העם, והעם הולכים אחריהם [שם]. ומזה הטעם נקראו ג"כ החכמים המלמדים לעם חכמה 'לב העם' [פתיחתא דאיכ"ר טז], כמו שיקראו 'עיני העדה' אותם אשר מנהיגים העם... כי מדריגת האנשים מתיחסים אל האברים... כי בני אדם נחשבים כמו אדם אחד פרטי. וכמו שבאדם פרטי אין החיות אל הרגל מצד עצמו, רק שמתפשט אליו החיות ומקבל אותו מן הלב. כך כלל בני אדם נחשבים כמו איש אחד פרטי. ובני אדם שהם במדריגת שאר האברים, מקבלים החיות ע"י הלב, שעל ידו מקבלים החיות. ולפיכך צריך שיהיו כל האברים דביקים אל הלב, דהיינו שיהיה לבני אדם התחברות אל מי שהוא במדריגת הלב, ואז יקבלו החיות ע"י האדם הפרטי שהוא כמו לב, אשר הלב מביא החיות אל שאר האברים... וכן אותו האדם אשר נחשב במדריגת שאר אברים, אם נכרת ונבדל מן אותם שהם ראשונה לקבל החיות, אין לו חיות. ולכך הקיום שלו כאשר יתחבר אל מי שהוא אליו במדריגת הלב, ואז מקבלים החיות, ודברים אלו הם מושכלים, ואין בהם ספק". (87) חוזר בזה לדברי הגמרא [ע"ז ה.] שהקב"ה הראה לאדה"ר דור דור ודורשיו, וכן את דורו של רבי עקיבא, שאדה"ר שמח בתורתו, ונתעצב במיתתו. וכן בח"א לע"ז שם [ד, לא.] כתב אות באות כדבריו כאן, מלבד הזכרת המדרש משמו"ר וביאורו. (88) כפי שכתב רבינו גרשום בב"ב יב: על כח תורתו של רבי עקיבא "דקים לן דלא היה מעולם גברא כוותיה". (89) ברכות סא: "בשעה שהוציאו את רבי עקיבא להריגה... היו סורקים את בשרו במסרקות של ברזל". ובמנחות כט: אמרו שמשה רבינו ראה "ששוקלין בשרו במקולין", ופירש רש"י שם "במקולין - מקום הקצבין שוקלין בשרו". (90) כמו שאמרו בגמרא [ברכות סא:] שבשעת הריגת רבי עקיבא "אמרו מלאכי השרת לפני הקב"ה, זו תורה וזו שכרה". וכן משה רבינו תמה על כך באותה מטבע לשון [מנחות כט:]. וראה גו"א בראשית פל"א אות יג, שגם שם נתבאר שמיתה משונה של צדיק עומדת בהיפוך לצדקתו. וכבר נתבאר למעלה [פ"ט הערה 27, פכ"ה הערה הערה 106, ופל"ט הערה 53] שאי אפשר שההפכים ימצאו יחד. וראה עוד בח"א לב"מ פה: [ג, מב:] שאכן בספרו של אדה"ר אי אפשר שימצאו דבר והיפוכו, ולכך מן הנמנע שרופאו של רבי יוזכר שם גם בתור "רבי". (91) להלן פרק סג [ד"ה ואמר הקב"ה], שנתבאר שם שהשגתו של רבי עקיבא בתורה נובעת מסילוקו של רבי עקיבא מהעולם המורגש, ומחמת כן גופא היו האומות גוברות עליו בעולם המורגש. וכן כתב בח"א למנחות כט: [ד, עז.]. ובח"א לע"ז ה. [ד, לא.] כתב משפט זה בזה"ל: "כי היה ר"ע באמת מוכן לשני דברים שהם הפכים... ודבר זה יתבאר במקומו". ושם כוונתו לח"א על מנחות כט:, כי כבר נתבאר למעלה שכאשר כותב בלשון זו ["יתבאר במקומו"] כוונתו לחידושי האגדות, שהם מסודרים על אתר [פי"ב הערה 81, פי"ג הערה 65, ופל"ט הערה 32]. (92) כמו [אסתר א, ד] "ואת יקר תפארת גדולתו", ו"אינו מלשון כבד, כי אם כמו 'כל הון יקר נמצא' [משלי א, יג]" [לשון המגיה בערוך ערך "יקר"]. וכבוד וחשיבות שייכים לחכמה, וכפי שנתבאר בגו"א ויקרא פי"ט הערה 314. ולשון המקרא הוא [משלי ג, לה] "כבוד חכמים ינחלו", "שתראה כי הכבוד ראוי אל החכמים דוקא. וזה מפני כי הכבוד שהוא מן השם יתברך הוא מדריגה עליונה רוחנית" [לשונו בדר"ח פ"ו מ"ט (שי.)]. וכן כתב בנתיב התורה ר"פ יא [א, מו.]. (93) שנאמר [שמות יז, יב] "וידי משה כבדים וגו'", ותרגם אונקלוס שם "וידי משה יקרא". ובסנהדרין לח: אמרו "אדם הראשון בלשון ארמי ספר, שנאמר 'ולי מה יקרו רעיך אל'". ופירש המגיה בערוך ערך "יקר" בזה"ל: "ולא ראיתי לאחד מן המפרשים הראשונים וגם האחרונים שום פירוש על זה... אולם טוב הדבר לפרש משום שאמר 'יקרו'. ועיין רש"י תהלים [קלט, יז] שהוא לשון כבוד. נשמע שסיפר בלשון ארמי, שהוא לשון תרגום". ובמגילה ט. אמרו "מאי תרגום שכתבו מקרא... [אסתר א, כ] 'וכל הנשים יתנו יקר לבעליהן'". (94) נראה לבאר כוונתו על פי מה שהשריש אודות החילוק שבין לשון הקודש ללשון ארמית בדר"ח פ"ה מכ"ב [רעו:], שכתב שם: "כי יש לתורה שתי בחינות; כי התורה היא נתנה לעוה"ז, ומצד שנתנה התורה לעולם הזה היא בלשון הקודש. והעוה"ז נברא בלשון הקודש [רש"י בראשית ב, כג]. אבל מצד שהתורה היא מעולם העליון, היא בלשון תרגום... ובאולי ישאל אדם, שאין סברא שיהיה התרגום כנגד עולם העליון, והוא אינו נחשב ללשון. הלא דבר זה אינו קשיא, כי זהו הגורם כי העוה"ז נברא בלשון הקודש, ולכך לשון הקודש מורה על עוה"ז. ואילו התרגום אינו לעוה"ז, ולפיכך הוא בלשון התרגום, שאינו שייך אל העוה"ז. ומפני זה עצמו אין המלאכים מבינים לשון ארמי [שבת יב:], שאין הלשון הזה הוא מכלל סדר עוה"ז. ודברים אלו דברים גדולים הם, וברורים הם".  והנה כאן נתבאר כפילותה של תיבת "יקר" ביחס לר"ע; בלשון הקודש, מילה זו מורה על כבודו של ר"ע. ואילו בלשון ארמית, מילה זו מורה על מיתתו של ר"ע. והם הם הדברים. כי כבודו של רבי עקיבא תואם למהלך עוה"ז, שהרי נאמר [משלי ג, לה] "כבוד חכמים ינחלו". ואע"פ שדרגת ר"ע בתורה חורגת מגדר העוה"ז [כמבואר להלן פס"ג], מ"מ כבודו של ר"ע תואם למהלך עוה"ז, שחכמים נוחלים כבוד. ומבחינה זו בודאי לא יגרע חלקו של ר"ע לעומת שאר חכמים. מה שאין מיתתו של ר"ע, הרי היא מופקעת לחלוטין מהשגות העוה"ז. ולכך מיתה זו יכולה להאמר רק בלשון ארמית, המופקעת אף היא ממהלכי העוה"ז.  ויש בזה הטעמה מיוחדת. כי להלן פס"ג [ד"ה ובמדרש והיה] הביא בשם המדרש [במדב"ר יט, ו] שהפסוק "וכל יקר ראתה עינו" [איוב כח, י] נדרש על "רבי עקיבא וחביריו". הרי שתיבת "יקר" גופא מגדירה את רבי עקיבא וחבריו. ולאור דבריו כאן, הדברים הללו מחוורים למדי. (95) חוזר בזה לבאר את קושית הגמרא [ע"ז ה.] שמוכח מספרו של אדה"ר שאף ללא חטא העגל היו נולדים בני אדם, שהרי כבר נכתב עליהם כך בספרו של אד"הר. ובא לבאר שענינו של ר"ע לא הוזכר בגמרא אגב אורחא, אלא שענין זה עצמו קשור לקושית הגמרא. (96) ובתחילת הפרק ציטט מלשון הגמרא שבעל מימרא זו הוא רבי יוסי, וכן הוא בגמרא שלפנינו. ובעין יעקב איתא "רב אסי". (97) "כחז"ל" - כדעת ריש לקיש שספרו של אדה"ר מורה שמראש הבריאה נקבע שיהיו תולדות. (98) שאם לא כן, אי אפשר היה לקבוע קצבה שבן דוד לא יבוא אלא עד שיכלו כל הנשמות שבגוף. ובע"כ מוכח מכך שמבראשית נקבע קצבה לדבר. (99) פרק לב [עמוד תריז], שביאר שם ש"גוף" הוא מקום שניתנות שם הנשמות, ובן דוד יבוא רק לאחר שיכלו אותן נשמות, כי לימות המשיח יבואו הנשמות ממדריגה יותר עליונה, ולא ממדריגת הגוף. וכן הוא בח"א לע"ז ה. [ד, ל:], ובח"א ליבמות סב. [א, קלג.]. (100) כפי שביאר רש"י שם בגמרא, והובא למעלה בהערה 11. 
(1) בפרק הקודם. (2) ובשבת פח: אמרו על חטא העגל "עלובה כלה מזנה בתוך חופתה". ופירש רש"י שם "מזנה בתוך חופתה כשישראל כשעמדו בסיני ועשו העגל". ורש"י גיטין לו: פירש "שזינתה בקרב חופתה בעוד שכינה וישראל בסיני עשו את העגל". וכתב על כך בח"א לשבת פח: [א, מד.] בזה"ל: "ודבר זה תמיה גדולה, והתבאר זה בספר התפארת עיין שם הסבה שהיה גורם דבר שיעבדו ישראל העגל כאשר היו עדיין בהר סיני". ומיד אחר כך מובא בשבת וגיטין המאמר "הנעלבים ואינם עולבים, שומעים חרפתם ואינם משיבים וכו'". וכתב על כך בח"א לשבת שם [א, מד.]: "ואמר זה כאן, כי אומות העולם מונין את ישראל כמה גדולה חטאתם, ומעליבים אותם שאתם מזנים תחת החופה. וישראל נעלבים מהם ושותקים". וכן בנצח ישראל פי"א [עמוד שא] הביא המדרש [שיהש"ר א, ו] שהאומות מונין את ישראל על חטא העגל. (3) "כלומר גבורים ושליטים ביצרם היו, ולא היה ראוי להתגבר יצרם עליהן, אלא גזירת מלך היתה לשלוט בם, כדי ליתן פתחון פה לבעלי תשובה, שאם יאמר החוטא לא אשוב, שלא יקבלני. אומרים לו, צא ולמד ממעשה העגל שכפרו ונתקבלו בתשובה" [רש"י שם]. ובסמוך יביא דברי רש"י אלו. (4) "בסיני נאמר, אלמא גבורים ואמיצי לבב ביראתם היו" [רש"י שם]. וראה הערה 58. (5) "דבת שבע" [רש"י שם]. (6) "יצר הרע חלל בקרבי ואין לו כח לשלוט בקרבי" [רש"י שם]. (7) "גזירת מלך היתה ליתן פתחון פה לשבים" [רש"י שם]. (8) ללימוד מיוחד ליחיד, וללימוד מיוחד לרבים, ואין אחד למד מהשני. (9) ולכך תשובתו מתקבלת. (10) "ואיכא חילול, אימא לא ליתקבלו" [רש"י שם]. (11) שמרבים בתפילה. (12) וענין זה מובא כמעט אות באות בח"א לע"ז ד: [ד, כט.], וכן בנתיב התשובה פ"ד [ד"ה ובפרק קמא], ויובא בסמוך בהערות. (13) כוונתו למעשה העגל [כי על כך נסובים דברי רש"י בגמרא], שמבואר בתורה העונשים הכבדים שניתכו על ישראל כתוצאה מהחטא, וכמו [שמות לב, י] "ועתה הניחה לי ויחר אפי בהם ואכלם וגו'". וכן [שמות לג, ג] "כי לא אעלה בקרבך כי עם קשהשעורף אתה פן אכלך בדרך". ובנתיב התשובה פ"ד [ד"ה ותמיה על] כתב תמיה זו לגבי דוד המלך, וז"ל: "ותמיה על דבר זה, איך אפשר לומר שהשם יתברך גרם לדוד שיעשה החטא כדי שילמדו ממנו הדורות הבאים לעשות תשובה, ואם כן למה נענש, הרי הקב"ה גרם החטא". ובגו"א דברים פ"י אות ט כתב: "ולא יקרא 'חוטא' אם הוא מוכרח ואנוס על החטא". וראה הערה 48. (14) מעין דברי הרמב"ם בהלכות תשובה פ"ה ה"ב: "אל יעבור במחשבתך דבר זה שאומרים טפשי אומות העולם ורוב גולמי בני ישראל שהקב"ה גוזר על האדם מתחלת ברייתו להיות צדיק או רשע. אין הדבר כן, אלא כל אדם ראוי לו להיות צדיק כמשה רבינו... ואין לו מי שיכפהו ולא גוזר עליו ולא מי שמושכו לאחד משני הדרכים, אלא הוא מעצמו ומדעתו נוטה לאי זו דרך שירצה". ושם מאריך לבאר יסוד זה. (15) בח"א לע"ז שם [ד, כט.] כתב דברים אלו ביתר ביאור, וז"ל: "אבל לא גזר על אדם זה בפרט, רק גזירה שיהיה אחד חוטא בעולם שיעשה תשובה. וכאשר חטאו ישראל בעגל, וכן כאשר חטא דוד, לא היה הגזירה עליהם בפרט, רק כי גזירת מלך שיהיו חוטאים בעולם ויעשו תשובה, ולא עליהם הגזירה בפרט. ולכך אם חטאו, נחשב להם לחטא גמור, כמו שאר החוטאים".  ובנתיב התשובה פ"ד [ד"ה ועוד] כתב: "כי לא היתה הגזירה על אלו, דהיינו ישראל שהיו באותו דור שיחטאו. רק שהיתה הגזירה מן השם יתברך שיהיו חוטאים ויעשו תשובה, ויהיה השם יתברך מקבל אותם. ומזה נדע כי הוא יתברך מקבל השבים, הן הכלל, הן הפרט. ודבר זה היה מסייע אל החטא שתצא הגזירה אל הפעל. ואם לא היה הגזירה, מאחר שהיו צדיקים, לא באו לכלל חטא. רק שהיתה הגזירה בעולם שיהיו נמצאים חוטאים אשר יעשו תשובה. ומכל מקום בודאי הם היו חוטאים, כי לא היה הגזירה על אלו שחטאו כלל, רק כי סדר השם יתברך - שסידר התשובה בעולם הזה - מסייע להם שיחטאו. ואם לא הם היו חוטאים, היה נמצאת התשובה בעולם על ידי אחרים. כי לא סידר השם יתברך רק שתהיה התשובה נמצאת בעולם על ידי חוטאים. ולכך אמר כי לא היו ראוים לחטא, רק כי השם יתברך אשר גזר וסידר התשובה בעולם, על כל פנים מסייע".  ומעין זה מבואר ברמב"ם בהלכות תשובה פ"ו ה"ה, וז"ל: "והלא כתוב בתורה [בראשית טו, יג] 'ועבדום וענו אותם', הרי גזר על המצריים לעשות רע... ולמה נפרע מהן... לפי שלא גזר על איש פלוני הידוע שיהיה הוא הזונה... וכן המצריים, כל אחד ואחד מאותן המצירים והמריעים לישראל, אילו לא רצה להרע להם הרשות בידו, שלא גזר על איש ידוע, אלא הודיעו שסוף זרעו להשתעבד בארץ לא להם". וראה רמב"ן בראשית טו, יד, שחלק בזה על הרמב"ם. וראה הערה 49. (16) פירוש - אע"פ שלא נגזר על היחיד שיחטא, מ"מ נגזרה גזירת חטא בכלליות על בני אדם שאינם ראוים לחטוא. שהרי כתוצאה עקיפה לגזירה זו חטאו דוד וישראל, והם אינם ראוים לחטוא, וכלשון הגמרא [ע"ז ד:] "לא דוד ראוי לאותו מעשה, ולא ישראל ראויין לאותו מעשה... אלא למה עשו, לומר לך וכו'". (17) כמו [דברים ל, ב] "ושבת עד ה' אלקיך ומשעת בקולו", וכן [דברים ל, ח] "ואתה תשוב ושמעת בקול ה'", וכן [דברים ל, י] "כי תשוב אל ה' אלקיך". (18) "ותימה, איך יהיה גזרת מלך שיחטאו" [לשונו למעלה, בציון 13]. (19) ולכך היה צורך שהקב"ה יגזור על התשובה, כי מפאת רוממות מדרגתה, היה מן הצורך שאנשים עיקריים יורידו אותה לעולם, וכמו שיתבאר בסמוך. והחטא נידון רק כ"היכי תמצא" לתשובה, אך מ"מ גזירת הקב"ה היתה על התשובה, ולא על החטא שאינו אלא "היכי תמצא" לתשובה. (20) אודות יסודו שאע"פ שאין ב' בלא א' [תשובה ללא חטא], מ"מ אפשר לייחד את הדבור על ב' [תשובה] בלא א' [חטא], כן מצאנו לגבי המנורה, שנאמר בה [שמות כז, כ] "ואתה תצוה וגו' להעלות נר תמיד". ובספרי [במדבר ח, ב] דרשו ש"תמיד" מוסב על נר המערבי, שהיה דולק כל היום. ואמרו בגמרא [חגיגה כו:] שאע"פ שהיו מזהירין עמי הארץ ברגל שלא יגעו בשולחן, משום שנאמר בו "תמיד" [שמות כה, ל], מ"מ לא היו מזהירין אותם שלא יגעו במנורה, כי "שולחן כתיב ביה 'תמיד', מנורה לא כתיב ביה 'תמיד'" [לשון הגמרא שם]. והקשו שם התוספות [ד"ה מנורה], שהרי גם במנורה נאמר "תמיד" ביחס לנר מערבי, ומאי שנא "תמיד" של מנורה מ"תמיד" של שולחן. ותירץ על כך הגו"א שמות פכ"ז אות יג [ד"ה והא] בזה"ל: "אומר אני דחילוק גדול יש; דבשלחן כתיב 'תמיד', דאצל עשיית השלחן נאמר 'ונתת על השלחן לחם פנים לפני תמיד', וכאילו כתיב דזה השלחן יהיה תמיד כדי שיהיה עליו לחם תמיד, דהא הכתוב מפרש עשיית השלחן, ואמר עליו שעשייתו הוא כדי ליתן עליו לחם תמיד. ולפיכך קאמר שהיו מזהירין עמי הארץ כדי שלא יטמאו את השלחן שנאמר בו 'תמיד'. אבל המנורה, אף על גב דכתיב ביה 'תמיד', לא קאי זה על המנורה, רק על הדלקת המנורה, והיא מלתא בפני עצמו. ואף על גב דכתיב 'תמיד' בהדלקה, כיון שאין במנורה עצמה 'תמיד', לא היו מזהירין על המנורה. ואף על גב דאם היו מטמאין המנורה לא היה כאן הדלקת הנר שהוא 'תמיד', אין זה קפידא כל כך. ולא היו מקפידין רק שלא יהיה חסר השלחן, שנאמר 'תמיד' אצל השלחן, כדכתיב 'ונתת על השלחן לחם הפנים וגומר'".  הרי שאע"פ שאין הדלקה בלא מנורה, מ"מ "תמיד" מוסב על ההדלקה ולא על המנורה. כי המנורה היא היכי תמצא להדלקה, ולכך לא חלים עליה דיני ההדלקה. והוא הדין לדידן; אע"פ שאין תשובה ללא חטא שקדם לה, מ"מ גזירת הקב"ה מתייחדת לתשובה, ולא להיכי תמצא שלה, והוא עשיית החטא. (21) יומא לח: "כיון שיצאו רוב שנותיו של אדם ולא חטא, שוב אינו חוטא, שנאמר 'רגלי חסידיו ישמור'... כיון שבאה לידו דבר עבירה פעם ראשונה ושניה ואינו חוטא, שוב אינו חוטא, שנאמר 'רגלי חסידיו ישמור'". הרי שמפסוק זה למדים שהקב"ה שומר את הצדיקים מהחטא. ובנתיב הצדק פ"ב [ב, קמ.] כתב: "במה שיש לצדיק התדבקות בו יתברך, ולפיכך הש"י רגלי חסידיו ישמור שלא יבוא לידי חטא, כי הצדיק יש לו דביקות בו יתברך, וראוי שיהיה הש"י שומר אותו מן החטא".  ובשבת נו. אמרו לגבי דוד "אפשר חטא בא לידו ושכינה עמו". וכתב על זה בבאר הגולה באר החמישי [קא:]: "כי הש"י היה רוצה שיהי עם דוד, מדכתיב [ש"א יח, יד] 'וה' עמו'. ולפיכך מי שהש"י עמו, בודאי ובאין ספק הש"י נותן שלא יהיה נפרד ממנו, ולא יבוא לידי חטא... כי הוא יתברך אינו מניח לו שיסור מאיתו, כי הש"י הוא שהיה רוצה בדוד, כי על ידו יהיה בנין בית המקדש ומלכות בית דוד, וכמה דברים שהם יסודי העולם, ואין הדעת נותן שיהיה חוטא בחטא הגדול כמו זה... שהוא יתברך היה גורם שלא יחטא". וראה הערה 61. (22) כן כתב בנתיב התשובה פ"ד [ד"ה ותמיה על], וז"ל: "כי מה שאמרו כי 'לא היה דוד ראוי לאותו חטא', היינו שמפני שהיה צדיק גמור, הרי הקב"ה 'רגלי חסידיו ישמור' מן החטא. וכן ישראל היו צדיקים, וראוי שיהיה השם יתברך שומר אותם מן החטא. ומפני שיש בזה שהדורות ילמדו לעשות תשובה, כי דבר זה ענין גדול, ולגודל התועלת שיהיה פתחון פה לבעלי תשובה, לא היה השם יתברך שומר אותם מן החטא. וזהו פירוש 'לא היו ישראל ראוים לאותו מעשה, ולא היה דוד ראוי לאותו מעשה'". ובהמשך הפרק יחזור לבאר פעמיים יסוד זה, וראה הערות 61, (23) בא ליישב את שאלתו האחרונה מהו הצורך להורות שאפשר לעשות תשובה, ו"הלא נמצא דבר זה בתורה מבואר במקומות הרבה שהזהיר על התשובה" [לשונו למעלה]. (24) בח"א לע"ז ד: [ד, סוף כט.] הוסיף כאן: "ומדריגה זאת היא למעלה מן העולם הזה". (25) וז"ל שם [שכב.]: "כי ההתחלה שחוזר עליו בעל תשובה, צריך שיהיה התחלה פשוטה נבדלת לגמרי. כי ההתחלה שאינה פשוטה אינה נבדלת מן החטא. שכל דבר שאינו פשוט והוא מורכב, הוא גשמי, והגשמי שייך בו החטא. ובעל התשובה צריך שיהיה נבדל מן החטא... רק בשביל התחלה הפשוטה הנבדלת, שאין שייך בה חטא לגמרי... ולפיכך אי אפשר שיהיה התשובה באדם בכח התחלה גשמית... כי בכח אותה התחלה לא היה כאן הבדל מן החטא. אלא בכח התחלה אלקית בלתי גשמית והיא פשוטה. ולכך מדריגת התחלה הזאת קודם שנברא העולם, ובאותה התחלה הפשוטה כח התשובה להיות נבדל מן החטא". וראה ציון 42. ובנתיב התשובה ס"פ ב כתב: "התשובה נבראת קודם שנברא העולם, שמזה תבין ותדע כי מצד התשובה הוא במדריגה עליונה", וראה שם הערה 151. (26) בח"א לע"ז ד: [ד, כט:] הוסיף כאן: "ולא היה מוכן ומסוגל העולם אל התשובה". (27) לשונו בנתיב התשובה פ"ד [ד"ה ומה שאמר]: "ומה שאמר 'שיהיה פתחון פה לבעלי תשובה', פירושו כי דבר זה הוא פתחון פה של בעלי תשובה שיעשו תשובה. כי כאשר היה התשובה כבר בעולם, מעתה גם כן יעשו אחרים תשובה, שהרי התשובה בעולם. כלומר, המדריגה העליונה של תשובה נגלה ונמצא בעולם, ומעתה יהא פתחון פה לכל בעלי תשובה". ואודות יסודו החוזר ונשנה שהתשובה היא בריאה חדשה בעולם, הנה ענין זה מבואר בהרחבה בפחד יצחק יוה"כ מאמר א, אות ד, וז"ל: "שני שמות הויה הנמצאים בראש השלש עשרה מדות [שמות לד, ו] נתבארו בחז"ל [ר"ה יז:] שהשם הראשון הוא לפני שיחטא האדם, והשם השני הוא לאחר שיחטא האדם ויעשה תשובה... וגדרן של דברים הללו כך הוא; דהנה מהך מילתא דשם הויה השני הוא משמש מקור לכחה של תשובה, חזינן דאין כחה של תשובה בא לידי ביטוי במימרא או בצירוף מילין שיש להם תרגום ויש להם מובן גם בשטחי חיים אחרים כדרך שנתבטאו המדות של 'נוצר חסד' או 'ארך אפים'; אלא שכוחה של תשובה בא לכלל ביטוי דוקא על ידי 'שם', שם הויה שלא ניתן להתרגם ואינו משותף לשום ענין אחר בעולם בלתי ה' לבדו. ולמדים אנו מכאן כי כחה של תשובה אינו כח בין שאר הכחות שהעולם מתנהג על ידיהן, אלא שהיא הויה חדשה מעיקרה. דכוונתו הפשוטה של שם הויה היא המחיה ומהוה וממציא את כל המציאות כולה ומחדשה בכל רגע ורגע מאין המוחלט אל היש הגמור. ומכיון שאין שום ביטוי למקורה של מדת התשובה מלבד שם הויה, הרי שהתשובה היא בריאת יש מאין במהדורא תנינא. וכזה הוא מהלך הענינים; המהדורא הקודמת של הבריאה אין כחה מגיע אלא עד שעת החטא, ושעת החטא שעת הקץ היא להויה זו. והיינו שם הויה הראשון אשר בי"ג מדות. 'ה' קודם שיחטא'. אלא שכאן נוצר עולם חדש של תשובה אשר לזה בא שם הויה השני. ומכיון שנמצאים אנחנו כבר בתחומו של עולם התשובה, תו חלה כאן המדה של ארך אפים שענינה הוא צפיה לתשובתו של החוטא... באופן שכוחה של תשובה אינו המשך הכחות הפועלים בהתחלת הבריאה אלא שהוא נקודת בראשית חדשה. 'השם קודם שיחטא, השם לאחר שיחטא'... ומקורה של מילתא חדתא דא הוא במקרא מפורש בתורה. שהרי על עבודת התפלה בכלל נצטווינו בכתוב 'ועבדתם את ה' אלקיכם' [שמות כג, כה], זו תפלה [ראה תענית ב.]. ואילו כשבא משה להתפלל אחר מעשה העגל, כתוב [שמות לד, ו] 'ויעבור ה' על פניו ויקרא', שהתעטף הקב"ה כשליח צבור והראה לו סדר תפלה [ר"ה יז:]. ולמה לא למדו סדר תפלה בשעת הציווי על התפלה, דהיינו בשעת אמירת הפסוק של 'ועבדתם'. אלא שהם הם הדברים. מכיון שתפלה זו של משה היתה שייכת לתשובה, שהרי היא קשורה עם סליחת מעשה העגל, אין לתפלה זו שום שייכות עם ענין התפלה הכללי. אלא שחידשו לו למשה סדר תפלה גם בעולם התשובה, ונתגלה לו דכשם שיש תפלה הפועלת בתוך עולמו של שם הויה הראשון, כמו כן יש סדר תפלה הפועל גם בתוך עולמו של שם הויה השני. וחידוש זה של פעולת התפלה בעולם התשובה הוא כל כך עמוק, עד שלא יספיק הציווי על זה. חידוש זה צריך להתגלות דוקא במחזה, 'וירד ה' בענן' [שמות לד, ה], מלמד שנתעטף הקב"ה כשליח צבור... אנחנו מתפללים על סיוע בעבודת התשובה כדרך שאנו מבקשים בתפלה על צרכים אחרים. וזה מפני שבנפשנו אינה חיה ההרגשה בהרבותא הגדולה של תשובה. לאמתן של דברים כחה של תשובה היא הרבותא היותר גדולה אחרי הפלא של בריאת שמים וארץ". (28) ולכך הם עיקר ישראל, וכפי שכתב בנצח ישראל פ"ח [עמוד ריא] שחטא המרגלים של דור המדבר מחייב את כל הדורות, וכלשונו: "ודוקא היה תולה בדור שיצאו ממצרים, כי התחלת ועיקר ישראל הוא הדור שיצאו". וכן חזר וכתב שם פי"ט [עמוד תכא], ובח"א לסנהדרין קג: [ג, רמג:]. ובח"א לסנהדרין קב. [ג, רלו.] השוה בין דור יוצאי מצרים לאדם הראשון. וכבר נתבאר למעלה [פכ"א הערה 74] שהעיקר מתגלה בהתחלה. ובארמית "התחלה" נקראת "מעיקרא", שהוא לשון של עיקר. (29) פירוש - ישראל הם עיקר העולם, ועיקר ישראל הוא דור יוצאי מצרים. נמצא שדור יוצאי מצרים הם עיקר העולם. ואודות שישראל הם עיקר העולם, כן מבואר פעמים הרבה בנצח ישראל, ואבוהון דכולהו הוא דברי רש"י בבראשית [א, א], שהעולם נברא בשביל ישראל. וראה עוד שם בנצח ישראל פ"ג הערה 59, פ"י הערות 20, 49, 98, 101, ופי"א הערה 118. ושם בפרק טו פתח וכתב: "ישראל הם עיקר הנבראים בעולם הזה, ובשבילם נברא העולם". (30) יש להעיר על זה, כי כאן מבאר שאין היחיד הפרטי מסוגל לפתוח תשובה לכל העולם, אך בנתיב התשובה פ"ג [ד"ה אמר מר זוטרא] לכאורה כתב לא כן, שהביא שם מאמר חכמים [יומא פו:] ש"גדולה תשובה שאפילו יחיד עשאה מוחלין לו ולכל העולם", וכתב לבאר: "פירוש, מה שמוחלין לו ולכל העולם, כי התשובה על העולם, כמו שנתבאר למעלה כי התשובה נבראת קודם שנברא העולם [נדרים לט:]. ומפני כך מוחלין אל כל העולם, כי העולם על ידי תשובה דבק במדריגה שבה מחילת הכל. ויש להבין זה, כי בעל התשובה פותח שער עליון, אשר הוא שער התשובה, ושם מחילת הכל. ולפיכך התשובה שעושה היחיד הוא מחילה אל הכל". ואולי יש לחלק בין מחילה לכל העולם [הנעשית על ידי היחיד], לבין פתיחת התשובה לכל העולם [שאינה נעשית על ידי היחיד]. ויל"ע בזה. (31) ולכך הוא הראשון למלכות בית דוד. וכן כתב בח"א לע"ז ד: [ד, כט:], וז"ל: "אבל כאשר נמצא שהראשונים פתחו שער התשובה אותם שהם עיקר העולם, שוב הכל נמשך אל דבר שהוא עיקר. ולכך היה יוצא דבר זה אל הפעל על ידי ישראל שיצאו ממצרים, והכל נמשך אחריהם. ודוד המלך גם כן, מפני שהיה דוד המלך יחיד, והוא עיקר מפני כי היה המלך הראשון, והיה בעל תשובה, לכך נמשך אחריו הכל".  ובביאור העיקריות שבמלכות בית דוד, ראה בנתיב העבודה פי"ח [א, קמב:] שכתב: "ותקנו להזכיר מלכות בית דוד בבונה ירושלים, כמו שאמרו בגמרא [ברכות מח:]... כי הברכה הזאת היא השלמה אחרונה לישראל. ומלכות בית דוד בפרט היא השלמת ישראל... כי גם שאר מלכות הוא השלמה לעם... ועל ידי השלמה הזאת של מלכות בית דוד מקבלים ישראל השלמה על השלמה עד שהשכינה הוא מלכם שוכן ביניהם, ולכך צריך להזכיר מלכות בית דוד בבונה ירושלים". ובגבורות ה' פמ"ז [קצא:] כתב: "במכילתא [שמות טו, יג] 'נהלת בעזך אל נוה קדשך'... בזכות מלכות בית דוד [זכו לבית המקדש], שנאמר [ש"א ב, י] 'ויתן עוז למלכו'... שהמלך מנהיג את העם ג"כ להביאם אל השלימות, ודבר זה ידוע כי המלך מנהיג העם להביאם אל היושר שהוא השלימות. ומלכות בית דוד - השם יתברך רצה במלכות זה להנהיג את ישראל. ובזכות הנהגה זאת האלקית - המביא אל השלימות - היה השי"ת מנהיג אותם אל השלימות ג"כ, להביאם אל בית המקדש". ובנתיב הלשון פ"ט [ב, פב:] כתב: "כאשר היה מלכות בית דוד, ראויים היו ישראל שיהיו אל השם יתברך לגמרי. וכן יהיה בסוף על ידי מלך המשיח שיצא מדוד". (32) יוצאי מצרים ודוד המלך. (33) בנתיב התשובה פ"ד [ד"ה וזה שאמר] כתב: "'לא היו ישראל ראוים לאותו מעשה, ולא היה דוד ראוי לאותו מעשה'. כלומר כי בעצמם צדיקים היו, רק לדבר זה היו מוכנים להביא מדריגת התשובה בעולם. ואף אם היו חוטאים הרבה, ועשו תשובה; קין [פרקי דר"א פ"כ], וראובן [ב"ר פד, יט], ובודאי כמה היו שחטאו ועשו תשובה, לא היה נמצא בשביל זה התשובה על ידם בעולם, ולא פתחו פתח התשובה לכל באי עולם. רק דבר זה היה על ידי ישראל ודוד, שהם היו עיקר בעולם; ישראל צבור, ודוד יחיד, שהיה עיקר בעולם. וכאשר הם פתחו פתח תשובה, שייך לומר כי נמצא פתח תשובה פתוח בעולם. והבן זה היטב מאוד".  ובח"א לע"ז ד: [ד, סוף כט:] כתב: "כי העולם כאשר חסר ממנו התשובה נחשב חסרון גדול [ראה הערה 89]. והיה ראוי שיהיה שנים בעולם שהם התחלה ועיקר, שיהיה העולם נמשך אחר שהוא התחלה ועיקר מעצמו, אף שאינו מכוין לזה, נמשך העולם מעצמו אחריו. ולפיכך מה שאמר שאם יחטאו רבים אומרים לו לך אצל הרבים, וכן מה שאמר שאם יחטא היחיד אומרים לו לך אצל היחיד, אין הכונה שיראו לפניהם אלו החוטאים ויתעוררו אל התשובה. רק שכך הוא מעצמו, שהאדם נמשך אחר התשובה מעצמו, כאשר אלו היה בעולם. כי עתה ע"י אלו נחשב כי בני אדם הם מוכנים ומסוגלים אל התשובה ע"י אלו, שהם עיקר, והיו שבים אל הש"י. אם כן העולם מוכן אל התשובה. ומעתה לא יקשה הלא ראובן ג"כ עשה תשובה, ועוד שאר חוטאים. שאלו לא היה עיקר בעולם, ולא שייך לומר בהם שהעולם מעתה מוכן אל התשובה. אבל אלו שהם עיקר והתחלה בעולם, והכל ימשך אחר ההתחלה שהוא עיקר. והבן הדברים האלו". (34) ענין זה מבואר בנתיב התשובה פ"ד [ד"ה ויש לך]: "לא היה התשובה נמצאת בדוד במקרה, וכן בישראל, כי לא היו ראוים לזה להיות פותח פתח התשובה [אלא] דוקא ישראל שיצאו ממצרים, שהם ראשונים שהיו צבור הראשון. ודוד, המלך הראשון, ראשון גם כן, כי היה המלך הראשון שהיה משבט יהודה, והוא ראוי שיהיה ראש וראשון לישראל... ומפני כך ראוי ישראל ודוד, שהם ראשונים, לפתוח פתח התשובה. וזה כי בעל התשובה הוא חוזר אל התחלתו הראשונה, הוא השם יתברך. כי הוא יתברך התחלת הכל. ולכך השם יתברך מקבל שבים, מצד כי הכל ראוי לשוב אל דבר שהוא התחלה לו. ומפני כך יש כאן סלוק חטא. כי כאשר שב הדבר אל התחלתו,
 האדם בעצמו שב אל התחלתו כמו שהיה בלא חטא ועון, כמו שהיה האדם בתחלת בריאתו, ולכך יש כאן סלוק עון. ולפיכך ראוי אותם שהיו ראשונים והתחלה, כמו שהיו ישראל שיצאו ממצרים, ודוד המלך, שהם התחלה בעצמם, הם ראשונים לשוב אל התחלתם, כמו שהם התחלה. כי ההתחלה של דבר, ראשון לשוב אל הדבר שהוא התחלה שלו. ולכך ראוי לישראל ודוד, שהם ראשונים והתחלה, לשוב אל השם יתברך שהוא התחלה אל הכל, והוא מקבל הכל. ובזה היה ישראל ודוד פותח פתח תשובה, שהיתה התשובה בעולם במציאות. כי כאשר ההתחלה הוא שב אל השם יתברך, שהוא התחלת הכל, ואז הכל נמשך אל התחלה". (35) ולפי טעם שני זה המייחד את יוצאי מצרים ודוד המלך הוא היותם ראשונים, לעומת ההסבר הקודם שהמייחד אותם הוא היותם "עיקר". וראה הערה 38, שנקודה זו התבארה יותר. 
(36) כי התשובה היתה נסמכת על שלחנו של החטא. שרק לאחר המצאותו של החטא, ניתנה הגזירה של התשובה. מה שאין כן כאשר הגזירה נגזרה על צדיקים, א"כ אין הגזירה מותנית בהמצאתו המוקדמת של החטא, אלא שהיא עומדת בזכות עצמה, וכפי שנתבאר למעלה [ד"ה והנה נשיב]. (37) לשונו בנתיב התשובה פ"ד [ד"ה ובאולי יקשה]: "דע, כי כל חטא הוא מקרה לאדם". ובנצח ישראל פמ"ט [עמוד תתה] כתב: "כבר אמרנו לך פעמים הרבה, שכל חטא שבישראל הוא מצד המקרה, ואין חטא מצד עצם צורתן... כי הצורה בישראל צורה אלקית, ולכך אין חטא בהם מצד עצמן, רק מצד המקרה, דהיינו מצד היצר הרע". ושם בפל"א [ד"ה וכאשר תבין] כתב: "כי בודאי החטא לישראל גם כן מקרה, כאשר התבאר... כי עצם ישראל מצד עצמם ראויים שיהיו בלא חטא... ועוד, כי איך אפשר שיהיה החטא נצחי, כי עיקר החטא הוא היציאה מן הסדר, ואם כן החטא הוא מקרי גם כן". ובגבורות ה' פ"ח [מה:] כתב: "ישראל מעלתם שהם נבדלים מן הפחיתות לגמרי, והחטא שמקבלים אין זה רק מקרה". וראה למעלה פכ"ה הערה 15, ופמ"ז הערה 57, ובסמוך הערה 79, ולהלן פמ"ט הערה 39. (38) לשונו בח"א לע"ז ד: [ד, כט:]: "ועוד יש לך להבין ענין דוד שהיה עיקר בבני אדם פרטיים, והוא ראש והתחלה להם, כאשר היה מלך הראשון, כשם שהיו ישראל שיצאו ממצרים ראש והתחלה אל עם ישראל שהם רבים. ותדע, כי קודם דוד היה חיי האדם מאה או מאתים, ובזמן דוד היה חיי האדם היחיד שבעים שנה, כמו שהוא עתה חיי אדם יחיד [יבמות סד: "בימי דוד אימעוט שני, דכתיב (תהלים צ, ו) 'ימי שנותינו בהם שבעים שנה'"]. ולפיכך נקרא דוד שהוא התחלה אצל בני אדם פרטיים, שקודם זה לא עמד חיי אדם על דבר קצוב, והדברים האלו עמוקים מאוד. ומפני כי היה דבר בדוד המלך שאחריו נמשכו הדורות, שהרי כל הבריות נמשכים אחר חיי דוד שהוא שבעים שנה, לכך נמשכים אחר דוד ג"כ בתשובה, ולכך דוד פתח בתשובה. וכן ישראל שיצאו ממצרים הם היו התחלת ישראל וקבלו הם התורה והמצות בראשונה, ואחריהם נמשכו כל ישראל. וכשם שהכל נמשך אחריהם בזה, נמשך הכל אחריהם בתשובה. ומפני כך כל בעל תשובה פרטי נמשך אחר דוד. וישראל שהם כלל האומה חטאו בע"ז. כי הכללים קרובים אל חטא הזה שהוא בשכל, כמו שאמרנו פעמים הרבה. אבל דוד שהיה יחיד, חטאו בבת שבע, שהוא מעשה הגוף". (39) ובנתיב התשובה פ"ד [ד"ה ומה שלא] ביאר באופן אחר את מקריות התשובה באם היתה באה לעולם על ידי רשעים. שבעוד כאן תלה את מקריות התשובה בחטא, הרי שם תלה זאת בתשובה עצמה, וכלשונו שם: "ומה שלא היה התשובה יוצא לפעל על ידי רשע, כי אין ראוי שיהיה יוצא לפעל התשובה על ידי רשע, אשר אפשר שלא יחזור בתשובה, ואם היה חוזר בתשובה - היה בא התשובה לעולם במקרה קרה, שאפשר היה שלא יחזור בתשובה הרשע. והתשובה בעולם יסוד גדול, ואי אפשר רק שתבא התשובה בעולם רק על ידי מי שמוכן לגמרי אל התשובה, כמו ישראל, שאי אפשר שלא יעשו תשובה. ומעתה לא תהא התשובה באה בעולם במקרה, רק בעצם". (40) מלשון צדיקות, להיות צדיק. (41) שיהש"ר ג, ה "מה המור הזה ראש לכל הבשמים, אף אברהם אבינו ראש לכל הצדיקים". וכוונתו היא, שאע"פ שהיו צדיקים שקדמו לאברהם [חנוך, נח, מתושלח, ועוד], אך הראשון שהעמיד את הצדקות כדבר שהוא בר קיימא, והממשיכה מדור לדור, הוא אברהם אבינו. וכשם שבתשובה, אף שהיו כאלו שקדמו לדוד בעשיתה [ראה הערה 33], מ"מ דוד הוא הראשון שעשה שהתשובה תהיה קבועה בעולם; כך הוא גדרה של צדקות אברהם, שאברהם הוא היחיד שעשה שהצדקות תהיה קבועה בעולם. ולכך המקביל לדוד בעולם התשובה, הוא אברהם בעולם הצדק. 
(42) פרק ע, והובא בהערה 25. וראה הערה 27, שהובאו שם דברי הפחד יצחק בביאור שהתשובה היא בריאה חדשה בעולם. (43) וראה פחד יצחק יוה"כ מאמר ו, אותיות י, יא, שהביא דברים אלו של המהר"ל, וביארם להפליא. (44) בא לבאר כיצד הדגשה זו משתייכת לכלליות המאמר אודות תשובה. (45) ב"ר ב, ד "'ורוח אלקים מרחפת' [בראשית א, ב], זה רוחו של משיח... באיזו זכות ממשמשת ובאה, ה'מרחפת על פני מים', בזכות התשובה שנמשלה כמים". הרי שהתשובה שזורה בבריאה מהיום הראשון. ובנתיב התשובה פ"ד [ד"ה ולפיכך אמר] כתב: "התשובה ג"כ אינה דבר במקרה, כי התשובה היא מיסודי העולם, וכמו שאמרו במסכת נדרים [לט:] שבעה דברים נבראו קודם שנברא העולם, ואחד מהם הוא תשובה". ופירושו, שהואיל והתשובה קדמה לעולם, הרי שהתשובה היא יסוד לעולם, ושעליה הושתת העולם. כי כשם שכל יסוד - קודם לבנין, כך כל שהוא קודם לבנין - הוא יסוד. ובזוה"ק ח"ג סט: איתא "עד לא ברא קב"ה עלמא ברא תשובה. אמר לה לתשובה, אנא בעינא למברי בר נש בעלמא על מנת דכד יתובון לך מחוביהון דתהוי זמינא למשבק חובייהון ולכפרא עלייהו". (46) שהנגרר בעקבות יציאה מהסדר, בהכרח שהוא עצמו יחרוג אף הוא מהסדר, כי "דיו לבא מן הדין להיות כנדון" [ב"ק כד:]. ומעין זה נתבאר בנצח ישראל פל"א [ד"ה וכאשר תבין], שהואיל והחטא הוא יציאה מהסדר, בהכרח שהגלות הבאה מחמתה תהיה אף היא יציאה מהסדר. וראה למעלה פמ"ז הערה 57, שכן נתבאר לגבי טיבם של יסורין. (47) מקשה על עצמו, שאף כאשר נגזרה גזירת התשובה על אלו שלא היו ראויים לחטא, סוף סוף לכאורה נראה שמכלל גזירת התשובה כלולה הגזירה שבני אדם אלו יחטאו, שהרי אי אפשר לה לתשובה שתהיה בעולם ללא שתקדם לה חטא. ועדיין לא יצאנו מהתמיה שהתשובה המסודרת באה לעולם על ידי חטא שאינו מסודר. (48) כמבואר בתחילת הפרק, ושם הערה 13. (49) כפי שהתבאר בתחילת הפרק [ד"ה ורש"י פירש], ושם הערה 15. (50) פירוש - אף שנתבאר עד כה שנגזרה על ישראל גזירת התשובה, וישראל בפרט ראוים לגזירת התשובה, אך מ"מ גם כן נתבאר שלא היתה גזירה שישראל יחטאו. ואם כן הקושיא במקומה עומדת, מדוע אכן יוצאי מצרים חטאו, הרי לגודל מעלתם לא היה החטא ראוי להם.  והולך לבאר שהיה כאן"זה וזה גורם"; שהואיל ובשעת מסירת הלוחות לידי משה קטרג השטן במיוחד [כמו שיתבאר בסמוך], והקב"ה גזר שתהיה תשובה בעולם [כמו שהתבאר עד כה], לכך שילובם של שני גורמים אלו להדדי עשה שהשטן שלט בישראל, וה' לא שמרם משליטת השטן. (51) ורום מדרגה זו נתבאר בפרק מז. וכן פתח פרק זה "אחר שהתבאר לך המדרגה העליונה שהגיעו ישראל אליה". (52) מה שכפל לשונו "היה היצר הרע והשטן מגרה בהם לחטא", כי על חטא העגל אמרו חכמים [שבת פט.] "לסוף מ' יום בא שטן ועירבב את העולם, אמר להן משה רבכם היכן הוא... הראה להן דמות מטתו", ופירש רש"י שם "בא השטן, הוא יצר הרע המחטיא את האדם, הוא העולה ומסטין". הרי שחטא העגל היה תחילתו ביצה"ר וסופו בשטן. וכן יבאר להדיא להלן [ד"ה הנה ביארו]. (53) ב"ב טז. "הוא השטן הוא יצה"ר הוא מלאך המות". ובדר"ח פ"ב מ"ב [עא:] כתב: "כי היצר הרע הוא השטן הוא מלאך המות... שמביאים האדם אל ההעדר והמיתה, והכל ענין אחד". וכן הוא בגו"א במדבר פכ"ח אות יא [ד"ה והנה לאיש], שכתב: "הוא שטן הוא מלאך המות, שהוא העדר הנמצאים". ובח"א לב"ב שם [ג, עא:] האריך בזה. והובא למעלה פכ"ה הערה 73. וראה בסמוך הערה 68. (54) פירוש - השטן מגרה דוקא בבעלי המעלה, כי באם יעלה בידו להדביק העדר בבעל המעלה, הרי בכך מעלתו תתבטל לגמרי, כי לא שייך העדר במדרגה עליונה [יבואר בסמוך]. ושאיפת היצה"ר היא לבטל מציאות האדם, וכמו שביאר בנתיב כח היצר פ"ד [ב, קל:], וז"ל: "היצר הזה מגרה באדם ויותר בישראל, כי היצר מבקש להפיל הנמצא עד שיהיה בלתי נמצא. וכמו שמורה עליו השם, שנקרא 'רע'. ובודאי יותר מגרה היצה"ר בישראל ובת"ח, שמבקש להפיל בית בנוי ולבטל אותו, כי ישראל הם עיקר המציאות, והם בית בנוי, ממה שמגרה וחפץ לבטל בית מהורס בעצמו. וזה אמרם בפ"ק דברכות [ה.] לעולם ירגיז אדם יצר טוב על יצה"ר... יזכיר לו יום המיתה... ומה ענין יום המיתה לזה שיבטל בזה יצה"ר. אבל הפירוש הוא כי יצה"ר שהוא מגרה באדם לבטל את המציאות כאשר אמרנו, וכאשר יזכיר לו המיתה, שהוא בטול האדם, אין כאן עוד יצה"ר. ולכך יצה"ר לפי מעלת הדבר - מתגרה בו יצה"ר". ובדר"ח פ"ג מ"א [קט:] כתב: "יצה"ר מתגבר באדם מכח גבהות הלב... וזה מפני שיצה"ר מסית האדם עד שהוא מביא את האדם לידי אבוד, לכך אין גירוי והסתה רק כאשר יחשוב האדם עצמו במדריגה עליונה מאוד, ואז יצה"ר מסית אותו עד שהוא מפיל אותו ומאבד אותו לגמרי. אבל כאשר רוחו ולבו נשברה בקרבו, אין כאן יצה"ר שיהיה מסית את האדם להפילו ולאבדו". וכן הוא בסמוך הערה 84.  ואודות שאין העדר במדריגה עליונה, הנה זהו יסוד נפוץ בספרי המהר"ל, וכגון ראה דבריו בנצח ישראל פי"ד [עמוד שמז] שכתב: "כי בודאי בזה יש לראות ולהתבונן מעלת ישראל העליונה, שיש להם משפט הצורה השלימה, אשר מצד עצמה ראוי לה השלימות לגמרי, ואין ראוי לה חסרון כלל. והחסרון בצורה הוא בטול אל הצורה לגמרי, ונחשבת נעדרת לגמרי. ומזה הצד היא יותר פחותה מכל אשר הם במדריגה החומרית, אשר יש להם מציאות מה, וזו נחשבת כאילו אין לה מציאות כלל, רק נעדרת... כי הצורה מצד עצמה ראוי לה השלימות, כי זהו עצם הצורה שהיא שלימה, וכאשר אין לה השלימות שראוי לה - כאילו היא נעדרת לגמרי... וכאשר תבין אלו הדברים על אמתתם מה שראוי לך להבין מהם, אז יפתחו לך שערים הרבה, כי דברים הרבה תלוים בזה במה שאין לישראל שום מדריגה בינונית; או שהם מושלים על הכל, או שהכל מושלים עליהם. וכבר רמזה זה התורה גם כן באדם... שכמו שיש לאדם משפט הצורה נגד שאר בעל חיים, כך לישראל משפט הצורה נגד האומות. ואצל האדם כתיב גם כן [בראשית א, כו] 'וירדו בדגת הים וגו'', ודרשו ז"ל [ב"ר ח, יב] 'זכה - רודה בדגת הים וכו', לא זכה - נעשה ירוד בפניהם'. ולא נמצא שיהיה לאדם מדריגה בינונית, שלא יהיו שאר בעל חיים מושלים בו, והוא לא ימשול בהם גם כן. כי דבר זה לא יתכן לפי הדברים אשר אמרנו, שכאשר אין הצורה כמו שראוי להיות, אז נחשבת נעדרת לגמרי, ואז שאר בעלי חיים, שיש להם מציאות מה, מושלין עליו. ודבר זה ענין ברור מאד". וכן כתב בגבורות ה' פ"ד [כט:], וז"ל: "ענין הצורה הנבדלת אשר אין בה חסרון, והיא שלימה. ואם יש בה חסרון כאילו אין כאן צורה נבדלת". וכן כתב באר הגולה באר הראשון [כא:], נר מצוה [יח:], אור חדש [קפח:], ובח"א לכתובות סו: [א, קנג.]. (55) סוכה נב. "מניח [יצה"ר] אומות העולם, ומתגרה בשונאיהם של ישראל... ובתלמידי חכמים יותר מכולם". (56) לשונו שם בפ"ב [עמוד כז]: "ויש לשאול, מפני מה דוקא מגרה [היצה"ר] באותו שיש לו מעלה. ופירוש דבר זה, כי מי שיש לו מעלה גדולה יותר ממה שהוא לשאר אדם, נחשב דבר זה כאילו הוא יוצא מן הסדר והשעור, ובשביל זה דבק בהם כח אשר הוא מבטל מעלתם, אשר הוא חוץ מן שעור המוגבל. ולכך ישראל, אשר ירשו מעלה העליונה היוצא חוץ לשעור, דבק בהם כח הרע, הוא היצר, אשר הוא מוכן לבטל אותה מעלה עליונה, לפי שיוצא מעלתם משאר אדם. וכן תלמידי חכמים, שיש להם עוד יותר מעלה, דבק בהם כח אשר הוא מוכן לבטל המעלה אשר אינה לשאר בני אדם. ודבר זה תמצא מבואר, כי השטן, הוא היצר הרע, היה מגרה בישראל כ שר קנו ישראל המעלה העליונה, והוא כאשר הוציא השם יתברך את ישראל ממצרים ונתן להם התורה, ובזה קנו ישראל המעלה על הכל, עד שהכתוב אמר עליהם [תהלים פב, ו] 'אמרתי בני אלקים אתם ובני עליון כלכם אכן כאדם תמותון', וזה נאמר בשעה שקבלו ישראל התורה, שהיו ישראל במעלה היותר עליונה, והיא יוצא מן גדר שאר אדם, והיה דבק בהם הכח המוכן לבטל דבר שהוא יוצא מן הגדר. ולכך באותה שעה שקבלו התורה, שהיה מעלתם על הכל, יצא החטא אל הפעל, לא קודם ולא אחר נתינת התורה". (57) כי משה זכה בתורה בשם כל ישראל, כי "לענין מצות השם יתברך, לא נתן השם יתברך תורה ומצות לישראל אם לא היה כלל... כי בשביל אחד [משה רבינו] לא נתן התורה, רק בשביל הכלל" [לשונו בח"א לב"ק צב. (ג, יג:)]. וראה גו"א שמות פ"כ אות ח, ולמעלה פ"ה הערה 48. (58) צריך ביאור איזו מעלה נוספת יש במתן לוחות יותר ממתן תורה שנעשה בששי בסיון. שהרי כבר במתן תורה בששי בסיון "כאשר ניתנה תורה לישראל, לא היו ישראל במדריגת בני אדם, רק במדריגת המלאכים, וכדאיתא בפ"ק דע"ז [ה.]... שהיו ישראל במדרגת המלאכים כשקבלו התורה" [לשונו למעלה פל"ה (ד"ה ולגודל מעלת)]. ואיזו תוספת מעלה היתה להם בשעת מתן הלוחות.  ודברים אלו מבוארים בפחד יצחק שבועות מאמר טו, פרק ב, שכתב: "חז"ל אמרו כי חטא העגל אירע ברגע שקיבל משה למעלה את הלוחות [ירושלמי תענית פ"ד ה"ה], וכתב על זה המהר"ל [להלן בזה הפרק] דהכונה בזה היא דלאחר שהיו הלוחות בידיו של משה, לא היה שייך החטא, כי אז היה המאור שבתורה מחזירן למוטב. מדברים הללו למדים אנו כי על ידי מתן לוחות התעצם כח החזרה למוטב הגנוז בדברי תורה". ועיי"ש שמבאר שכוחה של תורה להחזיר למוטב נמצא בסילוק המחיצה שבין עליונים לתחתונים שנתחדש בשעת מתן תורה בששי בסיון. אמנם סילוק מחיצה זו נעשה ביתר שאת וביתר עוז על ידי מתן הלוחות, כי הלוחות מחברים את העלול לעילה [כפי שנתבאר למעלה ר"פ לה]. והמשך לשון הפחד יצחק שם: "וזו היא תוספת העילוי של מתן לוחות בדרגא של מתן תורה, כי נקודת החידוש של סילוק מחיצה בין עליונים ותחתונים הגנוזה בתוכן הפנימי של מדריגת מתן תורה, באה היא לידי גילוי בחוש ובגשם בגופם של הלוחות... והלא סגולת ההחזרה למוטב הגנוזה במאור שבתורה יונקת היא מכוחו של סילוק המחיצה שירד לעולם בשעת מתן תורה, וקליטתו והתעצמותו של כח זה בנפשה של כנס"י נשלם דוקא על ידי מתן לוחות". וראה עוד גו"א שמות פל"ב אות יח, ושם הערה 77. (59) שבשעת מתן הלוחות השטן התגרה בישראל מחמת מעלתם הנבדלת, ולא משום פתחון פה לבעלי תשובה. (60) פירוש - על פסוק זה פירש רש"י בע"ז ד: "בסיני נאמר, אלמא גבורים ואמיצי לבב ביראתם היו". א"כ פסוק זה אינו רק ברכה לעתיד, אלא הוא מורה על מעלתם העליונה של ישראל בשעת מתן תורה. ולכך מעיר כאן, שגבורה זו שהיתה בו' בסיון, אמורה היתה להמשך "כל הימים", ומכלל זה עד יז תמוז. (61) כי כל עוד שהיו דבקים בהקב"ה, לא היה יכול השטן לשלוט בהם, וכמבואר בהערה 21. ובמדרש תנחומא בחוקתי, אות א, אמרו "אמר הקב"ה לישראל, אם עשיתם את חוקי, אין השטן נוגע בכם". ובדרוש על התורה [טו.] כתב: "והוא הדבר אשר אמרו ז"ל, כי כל זמן שהאדם עוסק בתורה אין מלאך המות שולט בו, כמו שאמרו אצל דוד בשבת [ל:], וכן אצל כמה צדיקים. וכל זה כי השטן אינו מתנגד אל האדם רק מצד הגוף אשר לו, ולא מצד התורה השכלית". ולכאורה זו הפעם השניה שמתרץ כן, כי למעלה [ד"ה ועוד יש] פירש שלא נתקיים בישראל "רגלי חסידיו ישמור" כדי שיהיה פתחון פה לבעלי תשובה [וראה שם הערה 22]. ולכאורה הם הם דבריו כאן, ומדוע חזר על כך בשנית. ובסמוך יחזור על כך אף בשלישית [ראה הערה 81]. וצ"ע. (62) חטאו בקשר לבת שבע. (63) שאמרו שם "בת שבע הוה קא חייפא רישא תותי חלתא [בת שבע היתה חופפת ראשה מאחורי כוורת, והיתה מוסתרת מעיני הכל]. אתא שטן אידמי ליה כציפרתא, [בא השטן נדמה לו כציפור], פתק ביה גירא ["בכוורת, כלומר שהכה ושברה" (רש"י שם)], פתקה לחלתא [פגע בכוורת], איגליה וחזייה". ובח"א לסנהדרין צה. [ג, קצד:] כתב: "כי מה שהגיע לדוד... היה זה מעשה שטן, כאשר מגיע לאדם הכוסף והחמדה מחמת יצר הרע, והוא שטן הוא יצר הרע, ועל ידי זה נמשך האדם אל ההעדר... 'וזרק ביה גירא' הוא כוסף, כלומר שהיה נכסף לדבר". (64) פירוש - מקשה על עצמו, שהואיל ונתבאר שהשטן קיטרג מחמת המעלה הגדולה שניתנה לישראל בשעת מתן הלוחות, היה לו לקטרג כן לאחר קבלת הלוחות, שאז ישראל כבר רכשו את המעלה העליונה שהשטן מסטין עליה, ולא בטרם שנשלמה קבלת מעלה זו. ולהלן יביא בשם הירושלמי שהקטרוג היה בשעת קבלת הלוחות, לא לפני ולא אחרי קבלתם. ולכך כאן תמה, מדוע הקטרוג לא היה בתום קבלת הלוחות. (65) כמו שהולך ומבאר אודות יצה"ר. וכן נתבאר בהערה 61 שהשטן ומלאך המות לא שולטים על האדם כאשר הוא עוסק בתורה. (66) "יצר הרע מתגרה בך" [רש"י שם]. (67) "שהתורה כאש נמשלה המפעפע את הברזל" [רש"י שם]. ובסוכה נב: פירש "והאש מפעפע את הברזל והיינו מתפוצץ, שהנצוצות ניתזין ממנו". (68) יסוד נפוץ בספרי המהר"ל. וכפי שכתב למעלה פי"ב [ד"ה ולכך אמר]: "לפי שדבק בחומר ההעדר והחסרון". ולמעלה פמ"ז [ד"ה ביאור זה] כתב: "אשר דבק בחומר ההעדר", וראה שם הערה 18. וכן כתב בדר"ח פ"א מ"ב [כה:]: "כי החומר דבק בו הרע". ושם מ"ה [לה.] כתב: "כי ההעדר נמשך אחר החומר, כמו שידוע מענין החומר שדבק בו, ונמשך אחריו ההעדר". ושם פ"ב מ"ז [פב:] כתב: "אמרו מרבה בשר מרבה רמה. פירוש הבשר הוא גוף האדם בעצמו. והמרבה בשר, שהוא הגוף בעצמו, מרבה רמה. פירוש רמה הוא ההעדר, כי התולע הוא יאכל הבשר עד שלא נמצא. ר"ל כי דבק בחומר האדם ההעדר, כאשר פירשנו פעמים הרבה, כי בחומר האדם דבק ההעדר. ולפיכך המרבה בשר, מרבה רמה, הוא ההעדר. ואין הכונה פה על רבוי הבשר בלבד... רק כאשר האדם נמשך אחר ענין הגוף החמרי, אין תוספות זה רק שמרבה ההעדר, וזהו הרמה, וכמו שאמרו שתאוות מוציאין את האדם מן העולם". ושם פ"ד מי"א [קפב:] כתב: "ההעדר הזה הוא מצד החומר. ודבר זה רמזו חכמים [ב"ר יז, ו]... כי לא כתיב סמ"ך עד שנבראת האשה ["ויסגור בשר תחתנה" (בראשית ב, כא)]. לומר לך כי כאשר נבראת האשה נברא השטן עמה. כי האיש נוטה אל הצורה, והאשה נוטה אל החומר. וההעדר הזה דבק בחומר, כי הוא נעדר השלימות, היא הצורה". ושם פ"ה מי"ט [רסה:] כתב: "ידוע כי החומר דבק בו ההעדר". ובנצח ישראל ס"פ ל כתב: "ומפני שהחומר אין לו מציאות בפועל, והוא בכח בלבד, ודבק בו ההעדר, כאשר ידוע מענין החומר שאינו נמצא בפועל". וראה שם הערה 64. וכן נתבאר למעלה שהגיהנום דבק בחומר [פי"א הערה 16, פי"ח הערה 22, ופכ"ג הערה 51]. (69) כן ביאר בנתיב כח היצר פ"א [ב, קכא:], וז"ל: "ובפ"ק דקידושין, תנא רבי ישמעאל, בני אם פגע בך מנוול זה, משכהו לבית המדרש. אם אבן הוא נימוח, ואם ברזל הוא מתפוצץ... ויש מפרשים כי האדם מחויב במצות עשה ובמצות לא תעשה. ומצות עשה צריך האדם לזרז עצמו ולפעול המצוה, ויצר הרע מגרה את האדם שלא ישמע ולא יקבל המצוה. ועל זה אמר 'אם אבן הוא', שהאבן לקושי שלו אין נכנס בו דבר לעשות, רק מונח כאבן דומם שאינו עושה. ולפיכך אמר אם יצר הרע מגרה בו שלא ישמע לעשות המצוה, עד שיהיה כמו אבן, ועל זה אמר 'אם אבן הוא נימוח', עד שמקבל לעשות מה שמחויב לעשות מצד מצות עשה. וצריך האדם ג"כ שיהיה נזהר ונשמר ממצות לא תעשה, ודבר זה הוא הפך מצות עשה. כי האדם מוציא לפעל מעשים רעים מה שלא יעשה, ובזה הוא דומה לברזל שהוא מחתך ומשחית. ועל זה אמר 'אם ברזל הוא', שאם היצר הרע בקרבו ומסית אותו שיהיה פועל רע ולעבור מצות לא תעשה על ידי מעשה, ונמשל כברזל שהוא מקצץ ומשחית. וכך העובר עבירה משחית ומקצץ. וכל זה התורה מבטלת, כי כח היצר הרע אינו שולט רק במה שהאדם בעל חסרון, וכאשר מתחבר האדם אל התורה, מסלק מאתו החסרון". וכן כתב בח"א לקידושין ל: [ב, קלו:]. ובנתיב היצר ובח"א שם ביאר הסבר שני [ואמר שהוא עיקר], ש"אבן" מורה על היצה"ר של עריות, ואילו "ברזל" מורה על היצה"ר של ע"ז. (70) וכמו שהתבאר בהערה 61. ועוד אודות שלימוד תורה הוא האמצעי להתגבר על היצה"ר, ראה דבריו בדרוש על התורה [כא:], שכתב: "התורה היא מושלת על היצר הרע, שכאשר יעסוק בה אין היצה"ר שולט בו, כדאיתא בקידושין [ל:] בני אם פגע בך מנוול זה משכהו לבית המדרש. אם אבן הוא נימוח, אם ברזל הוא מתפוצץ, שנאמר [ירמיה כג, כט] 'הלא כה דברי כאש נאם ה' וכפטיש יפוצץ סלע'. הרי כי האש של תורה גובר על יצר הרע, עד שאיננו יכול לשלוט בלומדיה. ולכך נתנה באש [שמות יט, יח, וראה במדב"ר א, ז], להורות כי הוא אש השולט וגובר ביצה"ר... וזהו ענין שתי הלחם שבאו עם כבשי עצרת של חמץ, מה שהרחיקה התורה בכל ההקרבות את החמץ, חוץ מבשתי הלחם בחג השבועות [רש"י ויקרא ב, יב]... ולמה א"כ באו של חמץ דוקא. אבל טעם הדבר הוא, מפני כי החמץ הוא היצה"ר, הוא השאור שבעסה המעכב [ברכות יז.], אשר ראוי לאדם להרחיקו באמת כל עוד שיש בית מיחוש בעולם, אף בחשש רחוק מאוד שיבא על ידו לידי חטא. אמנם כאשר אין לחוש כלל אין להרחיקו. לכך ציוה השם להקריב חמץ, שהוא היצה"ר, בעצרת, הוא יום מתן תורה, ולא זולתו. כי התורה איננה מניחתו לשלוט באדם. כדאמרינן בקידושין [ל:] תנו רבנן, 'ושמתם' [דברים יא, יח] סם תם, נמשלה התורה כסם חיים. משל לאדם שהכה את בנו מכה גדולה, והניח לו רטיה על מכתו, ואמר לו בני, כל זמן שרטיה זו על מכתך אכול מה שהנאתך, ושתה מה שהנאתך, ורחוץ בין בחמין בין בצונן, ואין אתה מתיירא. ואם אתה מעבירה, הרי היא מעלה נומי. כך הקב"ה אמר להם לישראל, בני בראתי יצה"ר, ובראתי לו תורה תבלין. ואם אתם עוסקים בתורה, אין אתם נמסרים בידו, שנאמר [בראשית ד, ז] 'הלא אם תטיב שאת'. ואם אין אתם עוסקים בתורה, אתם נמסרים בידו, שנאמר [שם] 'לפתח חטאת רובץ'... ואם כחו של יצה"ר גדול, כחה של תורה יותר גדול".  ובנתיב כח היצר פ"א [ב, קכב.] כתב: "מעלת התורה שעל ידי התורה מסולק מן האדם היצר הרע, שהוא פחיתות האדם. וכאשר מסולק מן האדם הפחיתות הזה, שהוא היצר הרע, אז נשאר האדם במדריגת המלאך לגמרי, כאשר מסולק מאתו יצר הרע, וכאילו היה האדם כולו שכלי. וזה שאמר [קידושין ל:] אם פגע בך מנוול זה, משכהו לבית המדרש. קרא היצר הרע 'מנוול', מפני שיצר הרע הזה הוא הפחיתות הדבק באדם, ולפיכך נקרא מנוול. ואם פגע בך מנוול זה, משכהו לבית המדרש, כי אין היצר הרע רק מצד החסרון הדבק באדם, ואילו התורה היא תמימה בלי חסרון, ואין חסרון מצד התורה כלל. ולפיכך מה שהאדם יש לו חבור אל התורה, מצד הזה אין היצר הרע שולט באדם... ובכל דבר נחשב האדם חסר, חוץ על ידי התורה נחשב האדם שלם. וכאשר האדם שלם, מסולק מן יצר הרע, שהוא בא בשביל חסרון שהוא באדם". והובא למעלה פי"ד הערה 36. (71) והוא קודם קבלת הלוחות. (72) "שקבע לכם" [רש"י שם]. (73) לשון רש"י שם: "כשעלה משה להר, אמר להם, לסוף ארבעים יום אני בא בתוך שש שעות. הם סבורים שאותו יום שעלה בו מן המנין הוה, והוא אמר להם ארבעים יום שלימים, יום ולילו עמו, ויום עלייתו אין לילו עמו, שהרי בשבעה בסיון עלה. נמצא יום ארבעים בשבעה עשר בתמוז היה. בששה עשר בא שטן ועירבב את העולם, והראה דמות חשך ואפילה, דמות ענן וערפל וערבוביא, לומר ודאי מת משה, שהרי באו כבר שש ולא בא". (74) כמבואר בהערה 52. והולך לבאר כאן את שלשת השלבים של קטרוג השטן; (א) שאמר להם בא שש. (ב) שאמר להם משה מת. וכנגד שני שלבים אלו ישראל לא האמינו לשטן. (ג) שהראה להם דמות מטתו, ועל כך ישראל האמינו לו. וכן יבאר מדוע שני השלבים הראשונים נקראים אמירה, ואילו השלב השלישי נקרא ראיה. (75) מעין מה שכתב למעלה פכ"ד [ד"ה ואמר הקב"ה]: "ואמר הקב"ה למשה 'החזר להם תשובה' [שבת פח:]. כל הדברים אשר נאמרו כאן מה שאמר הקב"ה, ושאלת המלאכים, ותשובת משה, אינו ויכוח דברים. רק מה שמתחייב מן השם יתברך נקרא שכך 'אמר' השם יתברך. ומה שמתחייב מן המלאכים נקרא שכך 'אמרו' 
המלאכים. ומה שמתחייב מצד משה נקרא שכך 'אמר' משה". הרי שלשון אמירה נאמרת על דבר המתחייב מסבה קודמת לו. ובח"א לכתובות עז: [א, קנז:] כתב: "וכן האמירה, אין האמירה בפה... שכך תמצא בדברי חכמים 'אמרה שבת' [ב"ר יא, ח], 'אמרה הירח' [חולין ס:], ובכמה מקומות. שהדבר הנמשך מן אחר נקרא 'אמירה'. שהאמירה הוא ענין הנמשך מבעל המאמר נגזר בשפתים. וכל דבר שנמשך מן אחר נקרא 'אמירה'. ודבר זה פשוט מאוד מאוד". (76) ראה פחד יצחק שבת מאמר ג, אותיות יד, טו, שביאר שתהליך קליטת דברי חכמה הוא, שבתחילה החכמה נקלטת כרבותא, ולאחריה מתהפכת הרבותא לידי פשיטות. ודבריו שם מבארים היטב את דברי המהר"ל כאן. (77) כן מבואר בגו"א שמות פכ"א אות ד [ד"ה ויראה], שכתב שם: "כל דבר שהוא לפני האדם ויראה אותו, יבוא הראיה על שהוא יודע מהותו... 'אתה הראת לדעת' [דברים ד, לה]. כי הראיה היא שכלית יותר, ויבוא על דבר שהוא ידיעה גמורה". ובגמרא [מכות ט:] אמרו "בבלי דעת" [דברים יט, ד] - "פרט לסומא". הרי שהפסוק עוסק בדעת, ואילו הדרשה הנלמדת ממנו עוסקת בראיה. ובהכרח שדעת וראיה הינם בני חדא בקתא. (78) כתובות קח: "רואה אני דברי אדמון", וכן "רואה אני את דברי רבי אליעזר מדברי רבי יהושע" [שקלים פ"ד מ"ז], וכן "רואה אני את דבריך" [ר"ה כה.], וכן "רואה אני את דברי אלעזר בן עזריה מדברי כולן" [אבות פ"ב מ"ט]. וראה למעלה בהקדמה הערה 122, ופי"ח הערה 45. (79) שאמרו בגמרא [ע"ז ד:] שלא היו ישראל ראויים לאותו מעשה. וכן ראה למעלה פ"ה הערה 38, פל"ח הערה 154, וכאן הערה 37. (80) לשון הגמרא שם "לא עשו ישראל את העגל אלא ליתן פתחון פה לבעלי תשובה". (81) לכאורה תמוה, כי כבר שאל כן למעלה [ד"ה ומפני גודל] שאלה זו, ותירצה שם, וכלשונו: "ולפיכך כאשר הגיעו ישראל למעלה העליונה בסוף מ' יום, כאשר נתן השם יתברך הלוחות למשה, כאילו זכו ישראל בהם, ואז היה המדרגה העליונה לישראל שאין על זה עוד. ואז היה שולט בהם השטן, הוא היצר הרע, ולכך באו אל החטא. ומכל מקום אין לומר כי זהו סבת החטא לישראל, דכיון דכתיב [דברים ה, כו] 'מי יתן והיה לבבםבזה כל הימים', היה ראוי שיהיו דבקים בו יתברך, ולמה נתן אותם ביד השטן. רק מצד התשובה שרצה השם יתברך שתהיה בעולם", וראה הערה 61. וכן יבאר כאן בהמשך. וכבר בתחילת הפרק [ד"ה ועוד יש] ביאר שלא נתקיימה בישראל ההנהגה של "רגלי חסידיו ישמור", כדי שיהיה פתחון פה לבעלי תשובה. ומדוע חזר כאן בשלישית על אותו יסוד. וצ"ע. (82) לשון הגמרא שם: "יצרו של אדם מתגבר עליו בכל יום ומבקש להמיתו, שנאמר [תהלים לז, לב] 'צופה רשע לצדיק ומבקש להמיתו'. ואלמלא הקב"ה שעוזר לו אינו יכול לו, שנאמר [תהלים לז, לג] 'ה' לא יעזבנו בידו ולא ירשיענו בהשפטו'". הרי שהפסוק "ה' לא יעזבנו בידו" מוסב על הפסוק שלפניו "צופה רשע לצדיק", ולכך אף הוא עוסק ביצר הרע. (83) כמבואר בהערה 53. וזה לשונו שם בנתיב היצר פ"ב [ב, קכה.]: "כי בשאר אדם ובשאר אומות אין לומר עליהם כ"כ שהם חסרים, כי אין להם רק המעלה הקטנה. אבל הת"ח מה שיש להם המעלה העליונה, שיש לו השכל, וא"א שיהיה לו המעלה הזאת בשלימות. וכן ישראל... ולפיכך ישראל, כאשר נתן הש"י אליהם לוחות הברית, והיא המעלה על הכל, אז היה מתגרה בהם היצה"ר. והיה החטא של ישראל בחצי היום [שבת פט.], כי היה מעלתם בחצי, ולא בשלימות הגמור... כי עיקר היצר דבק באדם מצד החסרון, ות"ח שיש לו המעלה העליונה ביותר, וכן ישראל... אין להם אותו מעלה בשלימות, ולפיכך יצה"ר מגרה בהם ביותר, וכל אשר יש לו מעלה יותר עליונה יש לו להשמר מן יצר הרע". וכל הפרק שם מבוסס על היסוד שהיצה"ר ניזון מהחסרון שיש באדם.  ובגו"א בראשית פ"ח אות כד ביאר לפי"ז מדוע אין יצה"ר לעובר במעי אמו, ורק משננער לצאת יש בו יצה"ר [סנהדרין צא:], וז"ל שם: "שאין יצר [הרע] אלא לדבר השלם והנגמר, אבל דבר שהוא מתנועע אל השלמה - אין לו יצר הרע... כי אין יצה"ר... רק באשר הוא שלם במה, ויש באותה שלימות חסרון. אבל דבר שאין לו מציאות בשלימות, כמו כאשר הוא בבטן אמו... כיון שהוא בבטן אמו הוא חסר, וכך הוא בטבעו ראוי להיות, ולא שייך חסרון בדבר שראוי שיהיה בלתי שלם. אבל כאשר יוצא מבטן אמו, והוא נשלם בדבר של מה... והיצה"ר ג"כ מתגרה בדבר שהוא שלם מה, ודבר זה ידוע, ורמזו אותו חכמים ז"ל [סוכה נב.] 'כל הגדול מחבירו יצרו גדול ממנו', וכל אלו דברים ברורים ונאמנים מדברי חכמה". (84) כמבואר בהערה 54. (85) כפי שכתב בגו"א שמות פ"ד אות א: "הוא יתברך רוצה במציאות ואינו חפץ בהעדר". וכן כתב בנצח ישראל פל"א [עמוד תרד] "כי השם יתברך חפץ בקיום", וראה שם הערה 110. ונאמר [יחזקאל יח, כג] "החפוץ אחפוץ מות רשע נאום ה' אלקים הלא בשובו מדרכיו וחיה". (86) לשונו בח"א קידושין ל: [ב, קלו:]: "יצרו של אדם מתגבר עליו, ומבקש המיתו. ידוע דבר זה, כי יצרו של אדם הוא הרע אשר דבק באדם, והרע הוא ההפסד, לכך מבקש להמיתו ולהעדיר את האדם. והבן דבר זה איך הקב"ה, שהוא ברא המציאות ונותן לו למציאות קיום שלו. ולכך היצר הרע, שהוא ההעדר שהוא דבק באדם, ורוצה להעדיר את האדם, הקב"ה עוזר לו, שהוא משפיע המציאות ומקיים אותו. ואלמלא הקב"ה עוזר לנמצאים, לא היה האדם יכול לעמוד מפני ההעדר הדבק בנמצאים, והבן זה היטב".  וצרף לכאן דברי הגמרא [סוכה נב.], שהקב"ה כינה את היצר הרע בשם "רע", ובנתיב כח היצר פ"א [ב, קכג:], כתב לבאר: "ראוי שיהיה הקב"ה קורא אותו רע, במה שהוא יתברך הוא הטוב האמיתי, וקרא היצה"ר 'רע' שהוא הפך הטוב. וראוי שיקרא הקב"ה את יצה"ר 'רע', כי הוא יתברך נמצא מחוייב המציאות, והמציאות הוא טוב, כמו שכתוב בכל נמצא 'וירא אותו כי טוב' [בראשית א-ד, י, יב ועוד], והיצה"ר הוא הפך זה, שהוא העדר, לכך נקרא 'רע' אל מי שהוא מחויב המציאות, ולכך קראו 'רע'". (87) חטא העגל. (88) כמבואר למעלה הערה 27. (89) לא מצאתי עד כה שביאר בפירוש את ההכרח של תשובה לעולם, אך מכללא איתמר לה. ובהערה 33 הובאו מדבריו בח"א לע"ז ד: [ד, סוף כט:], שכתב: "כי העולם כאשר חסר ממנו התשובה נחשב חסרון גדול". (90) נראה לבאר זאת, שהנה נאמר [קהלת ז, כ] "כי אדם אין צדיק בארץ אשר יעשה טוב ולא יחטא". ובאבות פ"ג מ"ט אמרו "כל שיראת חטאו קודמת לחכמתו חכמתו מתקיימת", ובדר"ח שם כתב [קל.]: "מה שאמר 'יראת חטאו', והלא אינו חוטא, ולמה אמר 'חטאו'. והוי ליה לומר 'כל שיראתו מן החטא קודמת למעשיו'. ואין זה קשיא, כי כל אדם מוכן לחטא, כדכתיב 'אדם אין צדיק בארץ אשר יעשה טוב ולא יחטא'. ואמר כל שיראת 'חטאו' שהוא מוכן לו - היראה מן החטא שהוא מוכן אליו... ובא לומר כי מפני שידע האדם כי אינו בלא חטא, ולכך הוא ירא שלא יחטא". והובא למעלה פכ"ה הערה 13. ובגו"א בראשית פ"ו אות יא כתב: "וחטא נמשך לאדם מצד עצם האדם", וגם שם הביא את הפסוק הנ"ל מקהלת. וכן הוא למעלה פט"ז [ד"ה ומן התשיעית], שכתב: "החטא של אדם ג"כ נכנס בגדר האדם, שדבק ההעדר בעצם האדם. וכן הדין, שודאי כיון ש'אין צדיק בארץ אשר יעשה טוב ולא יחטא', א"כ אי אפשר שיהיה בלא זה". וראה שם הערה 117. וא"כ החטא מסוגל לאדם, במה שהוא אדם. ואם לא תהיה בבריאה מערכת תיקון לחטאי האדם, הרי בודאי תהיה הבריאה בטלה, וזה לא יתכן, שהרי בכל מעשה הבריאה נאמר "וירא אלקים כי טוב" [בראשית א, ד, ועוד], שפירושו "שרצה בקיומו לעד" [לשון הרמב"ן שם, וראה נצח ישראל פ"א הערה 18]. ולכך בע"כ שהבריאה עצמה מחייבת את האפשרות של תשובה. וראה בנתיב התשובה פ"א הערה 106, שיסוד זה נתבאר שם. (91) וכמבואר למעלה פל"ה [ד"ה וביאור זה] שהלוחות הראשונות לא היו ראוים לעולם הזה. וראה שם הערה 58, ופמ"ג הערה 110, ופמ"ז הערה 46. (92) לשונו למעלה פל"ה [ד"ה וביאור זה]: "כי הלוחות הראשונות לא היו ראויים לפי העולם הזה... ואי אפשר לומר כי הלוחות הם לפי מדרגת העולם הזה, רק אם נאמר שהמקבלים הם ראויים אל הלוחות. שאם היו המקבלים במדרגת המלאכים, אז היו ראוים אל הלוחות... כי מה שנשתברו הלוחות מורה כי אין לישראל המדרגה הראשונה שהיה להם כבר... כי הלוחות אינם לפי עצם מציאות העולם הזה, רק היו הלוחות במה שהיו ישראל במדרגת המלאכים כשקבלו התורה, אשר אותה המדרגה אינה ראויה לפי מציאות עולם הזה, והיו ישראל גם כן במדרגת המלאכים... למה היו ישראל דומים, לאדם הראשון. כי באמת קודם שחטא האדם, והיה בגן עדן [בראשית ב, ח], לא היה אותה מדרגה שיהיה בגן עדן ראויה לעולם הזה, ואינה בכלל המציאות עולם הזה. עד שחטא וגרשו מגן עדן [בראשית ג, כג], והוסרה מדרגתו העליונה שאינה ראויה לעולם הזה, ונשאר על המדרגה הראויה לעולם הזה. וכך ישראל, קודם שחטאו היו ישראל במדרגה שאינה ראויה לעולם הזה, ומצד הזה נתן השם יתברך אל ישראל לוחות, כאשר היו במדרגת המלאכים. עד אחר שחטאו, והיה מדרגת ישראל כאשר ראוי לפי המציאות אשר ראוי לעולם הזה". והם הם הדברים שנתבארו כאן אודות קטרוג השטן. (93) פירוש - בירושלמי הסמיכו את שני המאורעות הללו [מסירת הלוחות וחטא העגל] לחלוטין, שלא רק שיש ביניהן קשר עניני, אלא אף שנתרחשו ממש שבאותו הזמן, ובשעה שניתנו הלוחות - חטאו בעגל. (94) לפנינו מאמר זה נמצא בירושלמי תענית פ"ד ריש ה"ה, ולא בירושלמי דשקלים, ששם [פ"ו סוף הלכה ה] רק אמרו "ארכן ששה טפחים, ורחבן ששה טפחים". וכן בנצח ישראל פ"ב [עמוד כט], ובגו"א דברים פל"ד אות ט, הביא מאמר זה בשם הירושלמי דשקלים, ולפנינו הוא כאמור בתענית פ"ד ה"ה. ושם הוזכרו כל פרטי המאמר, אך לגבי שיעור הלוחות נאמר שם שארכן ששה טפחים, ורחבן שלשה טפחים. אך בירושלמי שקלים פ"ו סוף ה"א מובא שם לגבי הקשר אחר ששיעור הלוחות היה ששה טפחים על ששה טפחים, וכפי שכתב כאן [וראה בהגהות הגר"א לשקלים שם אות א]. א"כ שיעור הלוחות שנקט כאן הוא כירושלמי דשקלים, ופרטי המאמר הם בירושלמי דתענית. ובבבלי [נדרים לח.] איתא ששיעור הלוחות הוא ששה טפחים על ששה טפחים. (95) אודות שיעור זה, ראה דבריו למעלה ס"פ לה, שכתב: "כל ענין הלוחות היה לפי מה שראוי אל דבר שהוא מעשה אלקים. וכן שיעורן בעצמם, שהיו ששה טפחים על ששה טפחים, כי ששה טפחים אמה שלמה, בלי תוספת ובלי מגרעת, ודבר זה מבואר". (96) חטא העגל. (97) "הקב"ה משבחו ואמר יהא שלמא לידי דגברה יותר ממני" [קרבן העדה שם, שגרס "על ידה דגברת עליה מינאי"]. אמנם המהר"ל גורס שגברה ידי משה על ימינו של הקב"ה, וכמבואר להלן [ד"ה ואמר שגברה]. (98) כמבואר ברש"י בראשית כו, ה "חוקותי - דברים שיצר הרע ואומות העולם משיבין עליהם, כגון אכילת חזיר ולבישת שעטנז, שאין טעם בדבר אלא גזירת המלך וחוקותיו". וכן כתב רש"י בויקרא יח, ד, שם יט, יט, במדבר יט, ב.  ומה שהדגיש "והוא יתברך יודע דרכם", כי כוונתו לבאר מדוע החלק הזה של התורה [החוקים] מקביל לשני טפחים שהם בידו של הקב"ה. ולמעלה פמ"א [ד"ה ונתן לו] כתב: "וידוע כי פרה אדומה הוא חוק לגמרי, ואין השכל יכול להשיג המצוה". ובתנחומא חוקת אות ח אמרו "אמר לו הקב"ה למשה, אני מגלה לך טעם פרה, אבל לאחרים - חוקה". וראה למעלה פי"ז הערה 45. ובדבריו רומז לפסוק [איוב כח, כג] "אלקים הבין דרכה והוא ידע את מקומה". ולפני כן כתיב [שם פסוק כא] "ונעלמה מעיני כל חי ומעוף השמים נסתרה", ופסוקים אלו איירי בתורה [שבועות ה.]. הרי שיש בחינה בתורה שנעלמת מבני אדם, אך גלויה וידועה להקב"ה. ובגו"א דברים פ"ה אות ו [ד"ה ולכך] כתב: "חוקים אין טעם ידוע בהם... [אבל] הטעם ידוע אצל הנותן". והרמב"ן ויקרא יט, יט כתב: "אין הכוונה בהם [בחוקים] שתהיה גזירת מלך מלכי המלכים בשום מקום בלא טעם, כי כל אמרת אלוק צרופה. רק החוקים הם גזירת מלך אשר יחוק במלכותו בלי שיגלה תועלתם לעם... אבל כולם בטעם נכון ותועלת שלימה". (99) "כמו שבת, שהוא עדות על שהשם יתברך ברא הכל בששה ימים, אבל לא נודע דבר זה מעצמו" [לשונו בסמוך]. וראה הערה 102. 
(100) רש"י ויקרא יח, ד "ואת משפטי תעשו - אלו דברים האמורים בתורה במשפט, שאילו לא נאמרו היו כדאי לאומרן". וביומא סז: כתב "משפטי - דברים המיושרים, והדין נותנו לעשותו". וראה למעלה פי"ז הערה 45, ופמ"א הערה 79. (101) לשונו בגו"א דברים פ"ה אות ו [ד"ה ועוד]: "מצות התורה נחלקים לארבעה חלקים; האחד, שאין טעם שלהם נגלה כלל, ולא יוכל האדם לדעת כלל, כמו פרה אדומה [במדב"ר יט, ו], וכיוצא בו מצות שעטנז, והרבה מצות שהם חוקים. ויש מצות שטעמם ידוע כאשר נכתבו בתורה, כמו שבת ותפילין, ואם לא נכתבו לא ידענו הטעם, שכתב אצל שבת [שמות כ, יא] 'כי ששת ימים עשה ה' את השמים ואת הארץ', ומצות אלו נקראים 'מקובלות', שהם מקובלים אצלינו מפי משה. השלישי, הם מצות המושכלות, כגון דינין, שכל משפטים ידועים אצלינו אף כי לא נתן לנו, [ד]ידענו שהמלוה לחבירו חייב לשלם, ואלו המצות הם נקראים 'מצות המושכלות'. המין הרביעי הם המצות הטבעיות, שחפץ האדם לקיים בטבע, כגון כבוד אב ואם, וכן כמה מצות שהם בתורה שהם בשביל רחמנות, שהוא בטבע. וראיה שתמצא אף בבהמה רחמנות, שהיא מרחמת את ולדה". וכאן חיבר את שני החלקים האחרונים [מצות מושכלות ומצות טבעיות] ליחידה אחת ["משפטים"], שהרי הזכיר בחדא מחתא כיבוד אב עם גניבה ורציחה. (102) לשונו בגבורות ה' פ"ב [כד.]: "לשון 'עדות' משמע מצוה שהיא לעדות על דבר, כגון פסח שהוא מעיד על שפסח הקב"ה על בתי ישראל. מצה, על שלא הספיק בצקם של אבותינו להחמיץ. ומרור, על שם שמררו חייהם בעבודה קשה בחומר ובלבנים". וצריך ביאור, כי כאן מבאר ש"עדות" פירושה שהמצוה עצמה היא עדות על מאורע קדום, וכמו שבת שהיא עדות על שה' ברא הכל בששה ימים [ראה למעלה פל"ו הערה 14]. אך למעלה בסמוך ביאר שהמצות שהן "עדות" הן "נעלמים מבני אדם, אבל אם מלמדים אותם לאדם, אז ידע ויבין אותם על אמתתם, רק צריך להודיע אותם אליו". ולהלן בסמוך כתב "מצות שאין ידועים, ומ"מ אם נאמרים הם ידועים". ולכאורה לפי זה לא איירי דוקא במצות שהן עדות על מאורע קדום, אלא במצות שאינן ידועות מצד עצמן, אך ידועות לאחר שנאמרו. ובודאי שאין לומר שכל אותן מצות שאין טעמן ידוע מעצמן, הן גם כן עדות על מאורע קדום. שהרי מצות ציצית וכיו"ב, אינה מעידה על מאורע קדום, ולא היתה ידועה מעצמה, ומ"מ לאחר שנאמרה אינה בגדר "חוק".  אמנם בגו"א דברים [שהובא בהערה 101], כאשר דן על חלק זה של המצות, נקט בדוגמאות של שבת ותפילין. ושתי מצות אלו אכן הן בגדר "עדות", וכלשון הרמב"ן על אותו פסוק [דברים ו, כ]: "המצות הנקראים 'עדות', בעבור שהם זכר לנפלאותיו ועדות בהם, כגון המצה והסוכה והפסח והשבת והתפילין והמזוזה". אך אם כן, באיזה גדר יוגדרו אותן מצות רבות שאינן מובנות מצד עצמן, אך גם אינן בגדר חוקים ["נעלמים ונסתרים לגמרי מבני אדם" (לשונו כאן)] ומשפטים ["שאף אם לא נאמרו דין הוא שיהיו נאמרים" (לשונו כאן)], ואינן מעידות על מאורע קדום. ובדר"ח פ"א מ"א [כג.] כתב: "התורה כוללת חקים ומצות ומשפטים, אשר אלו כוללים כל מצות שבתורה. האחד הם משפטים, שהם ידועים ומושכלים. הפך שלהם החקים, שאין טעם שלהם נגלה. ועוד יש מצות שאינם נגלים כמו המשפטים, וגם אינם בלתי ידועים כמו החקים, אבל יש לעמוד על הטעם שלהם על ידי למוד, והם נקראים מצות. ואלו ג' חלקים זכרם הכתוב בכל מקום". וכאן החליף את "מצות" עם "עדות". ואם "עדות" מוגבלת רק למצות שהן עצמן נושאות בחובן עדות, מה נעשה עם כל המצות האחרות הכלולות ב"מצות", אך אינן כלולות ב"עדות". ובקיצור, מדוע כאן בתפארת לא נקט כדבריו בדר"ח, ובמקום לדבר על חקים ועדות ומשפטים, היה מדבר על חקים ומצות ומשפטים. וזאת ועוד, כי בגבורות ה' פ"ב [כד., (והובא למעלה)] ביאר שהפסוק "מה העדות והחקים והמשפטים" עוסק רק בדיני פסח, ולא במכלול כל המצות. וצ"ע. (103) קצת צ"ע איך דברים אלו [שהחוקים "לא נגלו לאדם כלל"] מתיישבים עם דבריו בגו"א ויקרא פכ"ו אות ב, שכתב: "החוקות הם דברים שאין טעמם ידוע על אמתתם, ואפשר לאדם להשיג מעט מהם, והוא הולך ומעמיק תמיד יותר ממה שהשיג בראשונה... ומה שאמרו כי המצות שהם חקים לא ניתנו טעם שלהם לגלות, אינו רוצה לומר שאין האדם יודע כלל מן המצות, אלא שאין יכול להבין אותם לגמרי, אבל יכול להבין מהם מעט". [והובא למעלה פ"ח הערה 63, ופמ"א הערה 48.] וכן כתב למעלה בס"פ ח, וז"ל: "ואם יאמר האדם, למה נותן הסדר השכלי שיעשה האדם אלו המצות. בודאי מצות שנדע טעמם, כמו מצות צדקה, ותפלה, ומצות כבוד אב ואם, והרחקת גנבה וגזלה, דבר זה יש לומר כי ראוי שיהיה האדם מיוחד במעשים אלו, כי הם ראויים לאדם. אבל המצות שאין טעמם ידוע ונגלה, הלא הם ידועים למשה ולשאר חכמים לפי מעלתם ומדרגתם. עד שכל המצות הם לפי סדר השכלי ראוים לאדם, ולכך הם מזכים ומצרפים את נפשו עד שהיא צרופה וזכה". ויל"ע בזה. (104) יש לעיין מדוע חלק זה של התורה מתבטא בשני טפחים חלק ["שאינו לא ביד זה ולא ביד זה"], ולא בשני טפחים שהקב"ה ומשה יהיו תפוסים בו יחד. (105) אודות שהדבר הקרוב יותר אל האדם מתקבל מיד ובקלות, ראה דבריו בדרוש על המצות [נז.] שכתב לגבי יין נסך: "ומפני שהוא [היין] רוחני בלתי גשמי... לכך תיכף בנגיעת העכו"ם - היין נאסר, כי הדבר שהוא מוכן אל דבר אחד, נמשך מעצמו אל הדבר במעט הפעולה. והעכו"ם דבק בכח שלו, הוא ע"ז, ואף בלא כוונתו לנסך נמשך היין אל דבר רוחני, הוא אלהים אחרים. כי הוא מוכן לזה ביותר, ותכף ומיד נתנסך בלי שום כונה ופעולה... שכל שהוא מוכן אל דבר, בקלות מגיע אליו. והדבר שאינו מוכן אל דבר, לא יבוא בקלות אליו". ובדרוש על התורה [כח.] כתב: "כל המוכן לדבר מה, בנקל ישיגו מצד תכונתו". (106) פירוש - בעת מסירת הלוחות. (107) "בתחלת קבלה" - בעת הקבלה, כי לאחר שהקבלה תסתיים יהיו כל ששת הטפחים של הלוחות בידי משה. (108) עד כמה שנוגע למשפטים. ואין כוונתו למדרגתו המיוחדת של משה רבינו, אלא למדרגת משה רבינו כאדם המקבל תורה. ואודות מדרגתו המיוחדת של משה, ראה למעלה פרקים כא, כג. (109) ד"ה ואמר שגברה, ושם ביאר שחלק המקבל בתורה גובר על חלק הנותן. ודברים אלו מתקשרים ליסודו כאן, שהטפחיים של משה הם "טפחיים התחתונים" [לשונו למעלה], והם כנגד חלקו של המקבל בתורה. וחלק זה חשוב דיו שמחמתו יגברו ידיו של משה, וכמו שיתבאר. (110) הסבה שהלוחות התחלקו לשלשה; טפחיים ביד משה, טפחיים חלק, וטפחיים ביד הקב"ה. (111) יסוד נפוץ בספרי המהר"ל. וכגון, בדרוש על התורה כתב: "התורה היא הגורמת חבור בין עליונים ותחתונים, באשר היא מן העליונים וקבלוה התחתונים. שהוא החבור שיש לעליונים ותחתונים כאילו הם דבר אחד". וכן נתבאר בארוכה למעלה פ"ט [ד"ה ויש לך]. ולמעלה פכ"ח [ד"ה אבל ישראל] כתב: "ישראל קבלו החבור כאשר נתנה להם התורה". ולמעלה פל"א [ד"ה רצה לומר] כתב: "התורה היא מן השם יתברך, ומי שיש בו תורה, יש בו דבקות עם השם יתברך". ולמעלה בהקדמה [ד"ה וכאשר ראה] כתב: "וזכר [דוד המלך] ששה דברים ["תורת ה'", "עדות ה'" (תהלים יט, ח), "פקודי ה'", "מצות ה'" (שם פסוק ט), "יראת ה'" "משפטי ה'" (שם פסוק י)], לומר כי התורה מצורפת אל השם יתברך, שנקראת 'תורת ה'', 'עדות ה'', וכן כולם. לומר כי על ידי התורה קונה האדם דבקות בו יתברך. ומפני שבא לומר שהדבקות הזה הוא דבקות גמור, לא דבקות בצד מה, כמו מי שהוא בעל מדות, על ידי המדות קונה דבקות בו יתברך, ואינו קונה רק הדבקות בצד מה, כפי המדה אשר דבק בה. אבל על ידי התורה דבק בו יתברך לגמרי בכל צד. ומפני שהצדדין המחולקים הם ששה, והם; ימין ושמאל, פנים ואחור, מעלה ומטה, וכנגד זה זכר ששה שמות, שהוא דבק בו יתברך בכל צד, ואינו נוטה מן השם יתברך לשום צד, לא לימין ולא לשמאל, ולא לשום צד". וראה שם הערה 91. וכן הוא למעלה פ"ט הערה 83, ובנצח ישראל פ"ב הערה 66, ובגו"א שמות פ"כ הערה 17, ועוד ועוד. (112) כשיטת הר"ת [ב"מ ב. תוד"ה ויחלוקו] שהחלוקה של טלית היא משום "דחשיב כאילו כל אחד יש לו בה בודאי החצי, דאנן סהדי דמאי דתפיס האי דידיה הוא". ואע"פ שבמשנה מדובר בתפוסים בכרכשתא [ב"מ ז.], צריך לומר שהואיל ותפוסים בכרכשתא, חשיב כאילו תפוסים כל אחד בחציה [ראה עין יהוסף שם]. ודעת המהר"ל היא, שכאשר כל אחד נוטל עד מקום שידו מגעת, א"כ ביחס למקום הפנוי, נחשבת נטילה זו כמו המשנה שכל אחד תפוס בכרכשתא, שעל כך ביאר הר"ת שיש כאן מוחזקות ודאית דמאי דתפיס - דידיה הוא. וא"כ בנוגע לחלק הפנוי נחשבים שניהם כשותפים. (113) דברים אלו מבוארים היטב בנצח ישראל פ"ב [עמוד כט], שלאחר שהביא גם שם את דברי הירושלמי הנ"ל, כתב: "ובדבר זה באו לבאר לך, כי אותה שעה היו מוכן לחטא, כאשר ניתנה להם התורה דוקא. ולפי הסברא היה ראוי בהפך זה, כי בשעה שניתנה התורה היה ראוי שיהיו יותר צדיקים, ובאותה שעה באו לידי חטא הגדול. וכל זה מפני כי השטן הוא היצר הרע, היה מגרה בישראל בשביל אותה מעלה שקנו ישראל באותה שעה שאין למעלה מזה. ולכך אמר כי הלוחות היו טפחיים ביד של הקב"ה, וטפחיים בידיו של משה, וטפחיים ריוח באמצע, ודבר זה הוא החבור הגמור והדיבוק הגמור שיש לישראל עם הקב"ה, כי על ידי התורה יש לישראל דביקות אל הקב"ה. ואילו עדיין לא ניתנו הלוחות, הרי אין כאן החבור, כיון שלא ניתנו עדיין הלוחות, ואין לישראל עדיין החבור. ואם כבר ניתנו הלוחות, הרי כבר ניתנו הלוחות, ואין כאן דביקות (של) [אל] השם יתברך, כי עיקר הדביקות כאשר נותן להם, בזה מתחבר להם. אבל כאשר היו טפחיים ביד הקב"ה, וטפחיים ביד משה שמקבל התורה לישראל, וטפחיים חלק, זהו החבור הגמור. כי אלו שני טפחיים חלק אשר ביניהם - משותף בו הנותן והמקבל יחד, דכך קיימא לן [בבא מציעא ז.] שנים אוחזים בטלית, זה נוטל עד שידו מגעת, וזה נוטל עד שידו מגעת, והשאר חולקין אותו ביניהם, כאילו הם שותפין, וזהו החבור והשתוף הגמור. ואי אפשר שיהיה מעלה יותר עליונה כמו זאת, כי על ידי התורה שהיה השם יתברך נותן לישראל, וישראל הם המקבלים, לכך התורה היא אמצעי לעשות חבור ודביקות גמור. ואילו היה חלק ביד הקב"ה, וחלק בידו של משה, היה הדבר הזה כאילו היה כאן חלוק, כי יש מן התורה שהוא שייך אל השם יתברך, ויש שהוא שייך אל המקבל. וכאשר יש כאן טפחיים חלק ביניהם, דבר זה הוא חבור אל השם יתברך ואל ישראל, זה הוא חבור גמור, והיא המעלה היותר עליונה, ואז היה גובר בהם השטן לבטל מהם המעלה הזאת". (114) בחלוקת הלוחות לטפחיים ביד משה, וטפחיים ביד הקב"ה, וטפחיים חלק. (115) אלא האמצע [שני טפחיים חלק] הוא עיקר הדבר. וכן כתב למעלה פל"ג [ד"ה ועוד יש]: "כי האמצעי הדבר הוא עיקר הדבר, ודבר זה ידוע". ובנצח ישראל פמ"ג [ד"ה והתבאר לך] כתב: "אמצע הדבר הוא עיקר הדבר, במה שעיקר הדבר הוא גוף הדבר, והוא האמצע, לא ההתחלה והסוף". ושם ר"פ נט כתב: "האמצע הוא החלק הנכבד... שכל נמצא יש לו ענין גדול, והוא מתייחס אל האמצעי". ושם בפרק יג [ד"ה ואמר לית] ביאר שלכך יצחק אבינו נחשב לחזקם ותקפם של האבות, מפאת היותו אב אמצעי. ובגבורות ה' פ"ח [נא:] כתב שהלב נמצא באמצע האדם, והוא העיקר שבאברים. והובא למעלה פכ"א הערה 5. וכן כתב בנתיב האמת פ"ג [א, רד:]. ובגו"א בראשית פ"א אות לג [ד"ה דוקא] כתב: "כל דבר שהוא בתוך ובאמצע ראוי להיות עיקר". כפי שביאר בח"א לשבת עז: [א, מג.]: "האדם הוא חלש בטבע לעת זקנתו, מפני כי הוא קרוב לקיצו, ולפיכך מתחדש לו החולשה, והוא בגבורתו באמצע... כי האדם בריאה ממוצעת ממוזגת... ולפיכך כח וגבורת האדם באמצע ימיו כפי אשר הוא האדם". וכן רמז ליסוד זה בגו"א במדבר פכ"ב אות מא, שתוקפו של קיץ הוא מתחיל באמצע הקיץ. (116) פירוש - הטפחיים חלק מורה על עיקר הקבלה. כי כל עוד הטפחיים מונחים ביד המקבל או ביד הנותן, הרי זה מורה שאיירי בתחילת הקבלה או בסוף הקבלה, ולכך הטפחיים יהיו מזוהים עם המקבל או הנותן. ורק כאשר איירי בעיקר הקבלה, אז יצאנו מידי נותן ומקבל, והלוחות עומדים ברשות עצמם, וזהו הטפחיים חלק. וכוונת הירושלמי בחלוקת הלוחות לשלשה טפחיים היא להורות באצבע שהחטא אירע בדיוק בעת שהתבצע עיקר הנתינה, כאשר תחילת הקבלה כבר מאחורינו [טפחיים ביד משה], וגמר הקבלה עדיין לפניניו [טפחיים ביד הקב"ה]. (117) מהקב"ה. (118) אל משה. (119) פירוש - בכל חבור וחבור, יש צד הנותן, וצד המקבל, והדבר ששייך לשניהם. וכמו שכתב בנצח ישראל פ"ט [סד"ה ובמדרש]: "כי כל ברית וקשור הוא על ידי שלשה; האחד הוא שמאתו הברית, והוא השם יתברך... והמקבל הברית, הוא האדם. והדבר שהוא הברית, הוא השלישי". ובגו"א במדבר פט"ו אות יח כתב: "דע, כי האדם הוא דבק בשי"ת, ודבקותו הוא על ידי שלשה דברים; האחד, על ידי הקב"ה, שהוא אלוק לו. ועל ידי האדם, שהוא עבדו, כי אלקותו נקרא על האדם. וכמו שאלקותו נקרא על האדם, כן האדם העובד לו נכנס תחת רשותו. וכל דבר שהוא דבק בדבר, אי אפשר רק על ידי דבר אמצעי ביניהם, הוא המחבר הדברים, וזה ידוע". וכן כתב בדרוש לשבת תשובה [סח.], ולהלן פנ"ו [ד"ה ומביא הכתוב]. והובא למעלה פ"ט הערה 84. (120) שהיא המעלה העליונה שהגיעו אליה ישראל, וכמו שנתבאר למעלה [ד"ה והנה התבאר]. וראה למעלה פכ"ג הערה 14. (121) כמבואר למעלה [ד"ה והיה זה], שמעלת התורה מפקיעה משליטת השטן והיצה"ר. (122) פירוש - הכח לצאת אל הפועל חזק יותר מהכח המבקש לבטל יציאה זו, ולכך גברו ידי משה וחטפו את הלוחות. דוגמה לדבר; בשבת צז. אמרו "מדה טובה ממהרת לבא ממדת פורענות". וכתב שם בח"א [א, מו:]: "כי מדה טובה היא בעצם, וכך ראוי וכך מסודר מן השם יתברך שיבוא הטוב לעולם מן השם יתברך שהוא טוב, והוא רב חסד תמיד מטה ידו כלפי חסד. והפך זה מדה רעה... שהוא מעכב על ידו שלא יצא לפעל. ולפיכך מדה טובה יותר ממהרת ממדת פורעניות". וכן כתב בגו"א שמות פ"ד אות א.  דוגמה נוספת; ביחס של אהבת ה' ליראת ה', מבואר ברמב"ן [שמות כ, ח] בזה"ל: "מצות עשה - יוצא ממידת האהבה... ומצות לא תעשה והוא למדת הדין, ויוצא ממדת היראה. כי הנשמר מעשות דבר הרע בעיני אדוניו - ירא אותו. ולכן מצות עשה גדולה ממצות לא תעשה, כמו שהאהבה גדולה מהיראה. כי המקיים ועושה בגופו ובממונו רצון אדוניו, הוא גדול מהנשמר מעשות הרע בעיניו. ולכך אמרו [שבת קלב:] דאתי עשה ודחי לא תעשה". וכן כתב בנתיב אהבת השם פ"א [ב, מה.], וז"ל: "כי האהבה יתירה מן היראה... כי ההפרש בין האהבה ובין היראה; כי האהבה סבה לעשות כל מצות עשה, כי האוהב את אחד הוא חפץ לעשות רצונו. אבל מדת יראה היא הסבה שלא יעבור על מצות לא תעשה, כי מניח לעבור [נמנע מלעבור] מפני היראה. והנה בעל האהבה עושה הטוב מפני האהבה, ובעל היראה מניח הרע מפני היראה". (123) והנה בעוד שכאן השוה בין הכח להוציא דברים אל הפעל, לעומת הכח המבטל זאת, הרי בנצח ישראל פ"ב [עמוד לא] סלל לו דרך אחרת בענין זה, שהשוה בין כח המקבל לבין כח הנותן, וכלשונו: "ואמר כי גברה ידו של משה. וזה מפני כי משה הוא המקבל, והתורה היא השלמתו, לכך כח של משה שהוא המקבל יותר גובר, כאשר התורה היא השלמתו. לכך ידיו של משה גברו על ידו של הקב"ה, מה שהתורה היא שייך אל השם יתברך, אשר הוא יתברך משפיע התורה. ויותר גובר הכח הזה שהתורה שהוא שייך אל משה שהוא השלמתו, ממה שהיא אל השם יתברך אשר משפיע התורה". (124) כי כל הוצאה לפועל נעשית רק כשיש מקבל המוכן לכך. וזהו יסוד נפוץ בספרי המהר"ל, וכמו שכתב בגו"א בראשית פכ"ד אות יג: "כי הצדיק ברכה עולה לרגליו... כי הבאר שיש לו מקור של ברכה, מיד שיבוא אליו העזר על הברכה, מיד המקור מתברך". וראה למעלה פ"א הערה 77. ובגבורות ה' פ"ט [נה:] כתב: "לא יבוא עונש, אף שהיה ראוי, מפני שאין מוכן לעונש... [אף] כאשר הדבר ראוי לבוא מצד עצמו... לכך על ידי חטא קל בא העונש, ודבר זה מבואר בכמה מקומות". ובח"א לב"ק צב. [ג, יג:] כתב: "כל דבר, אע"ג שראוי ובודאי יבוא, צריך שיהיה סבה שיצא ההבטחה לפעל, כי השם יתברך מסבב דבר שהוא הכנה שתצא ההבטחה לפעל". והרמב"ם בפירוש המשניות סוף מסכת ברכות כתב: "'עת לעשות לה' הפרו תורתך' [תהלים קיט, קכו], יאמר כי כשיבוא העת להפרע מהם ולהנקם, יזדמנו סבות לבני אדם להפר התורה, כדי שיבוא עליהם העונש במשפט. וזה הענין ארוך ורחוק עמוק עמוק מי ימצאנו".  ועכ"פ מבואר שידיו של משה מורות על הוצאת התורה לפעל. וראה להלן פ"נ הערה 27, שנתבאר שם שדוקא בעת מסירת הלוחות למשה, רק אז ניתנה התורה במתנה למשה. והדברים שם קשורים ליסודו שמניח כאן אודות ידיו של משה. ורש"י סנהדרין כו: כתב על קטרוג השטן, "שהוא מקטרג, ואמר תסתפק לעליונים, ולא ימסרו הלוחות ביד משה". והיה סגי לרש"י לומר "תסתפק לעליונים ולא ימסרו הלוחות", מבלי להוסיף "ביד משה". אלא הם הם הדברים. (125) "לא איש אל ויכזב ובן אדם ויתנחם ההוא אמר ולא יעשה ודבר ולא יקימנה" [במדבר כג, יט]. וראה גו"א בראשית פ"א אות כא. ובתענית כה. אמרו על המתנות שנותן הקב"ה לאדם "גמירי, דמיהב יהבי, מישקל לא שקלי". ובחולין ס. אמרו "אלקא דידן, מיהב יהיב, משקל לא שקיל ["הטובה משנתנה" (רש"י שם)]". 
(126) פירוש - אע"פ שגוף הלוחות מעולם לא היה אמור להסתלק מישראל, אך מ"מ מדרגת הלוחות היתה אמורה להסתלק מישראל, וסילוק מעלת הלוחות נדון כסילוק הלוחות עצמם ["הלוחות היו מבקשים לפרוח"]. וכן ביאר באור חדש [סג.] את דברי הגמרא [מגילה י:] שהקב"ה הכרית מבבל את כתבם. והקשו בתוספות שם, שעדיין יש לבבלים כתב. ותירץ שם באור חדש בזה"ל: "דבר זה אינו קשיא, כי אם עדיין יש בידם כתב זה, זהו בשביל שהיה להם כבר כתב, ונשאר הכתב אצלם, בשביל שהורגלו בכתב שהיה להם כבר. ומ"מ אין ראוי שיהיה להם כתב, אחר שנאבד מן האומה המהות שלהם כבר. רק משום שהיה כבר בידם כתב זה, ונשאר הכתב אצלם. ודבר זה ידוע לכל משכיל עניין זה". הרי כאשר נמצא גוף הדבר ללא מעלת הדבר, נחשב הענין כאילו שאין גם את גוף הדבר. וראה להלן פ"נ הערה 20. 
(1) פירוש - לאחר שהדברים הטבעיים נבראו, נוהג בהם הכלל "חוק נתן ולא יעבור". ובנצח ישראל פי"א [עמוד רפב] כתב: "כאשר מצאנו כי הדברים הטבעים אשר הם בעולם כולם יש להם קיום, לא ישתנו". ושם בהמשך הפרק [עמוד רצג] כתב: "כי כל מעשי השם יתברך אשר ברא בעולמו, אי אפשר לומר שיהיה בהם חילוף ותמורה". ורש"י דברים ל, יט כתב "אמר להם הקב"ה לישראל, הסתכלו בשמים... שמא שנו את מדתם, שמא לא עלה גלגל חמה מן המזרח והאיר לכל העולם... הסתכלו בארץ... שמא שנתה מדתה, שמא זרעתם אותה ולא צמחה, או שמא זרעתם חיטים והעלתה שעורים". וכן האריך בענין זה בהקדמה שניה לגבורות ה' [ח-יב]. ובח"א לשבת לא: [א, יט:] כתב: "הטבע הולך תמיד, ואין אל הטבע שנוי כלל". ועל כך אמרו [סנהדרין מב.] "חוק וזמן נתן להם שלא ישנו את תפקידם". וכן הוא למעלה פ"ד [ד"ה וכאשר הנביאים]. וראה למעלה פ"א הערה 42. ונקודה זו תתבאר בהמשך. (2) הם בעלי החומר, כי הדברים הטבעיים הם דברים חומריים [כמבואר למעלה פ"א הערה 52, פ"ב הערה 11, פי"ט הערה 41, ועוד]. והחומרי מוכן לשינוי, וכמו שנתבאר למעלה פמ"ז [ד"ה ולדעת רבי נחמיה]: "וידוע כי היסורים הם מפאת החומר בלבד, כי הצורה אין מקבלת שנוי". ועפי"ז ביאר שישראל הם עם קשה עורף, ואילו אומות העולם קרובי תשובה הן, וכלשונו בגו"א במדבר פל"א אות יח: "ומן המדה שהכתוב מגנה את ישראל, שאומר עליהם 'כי עם קשה עורף אתה' [דברים ט, ו], שעומדים במעשיהם, לא יקבלו שנוי, תבין זה. כי החומר הוא בעל השתנות, אבל דבר שאינו חומרי לא יקבל שנוי. ובאומות הוא להיפך זה, ששבחו אותם חכמים שהם קרובים לשוב בתשובה. אמרו ז"ל [תנחומא שמיני, ט] האומות קרובי תשובה הם. ולפיכך כאשר נשלח יונה להתנבאות על נינוה, אמר, הגוים קרובי תשובה, ויחזרו בתשובה, ולא תבא הפורענות, ויאמרו כי אני משקר, ולכך לא רצה ללכת להתנבאות [פרקי דר"א פ"י]. וזה מפני כי הם חומריים, ובעל החומר מוכן לשינוי, לכך ישנה מעשיו, שמקבל שנוי". וכן האריך בנצח ישראל פי"ד [וכבר נתבאר]. (3) קל וחומר מעין זה כתב גם בנצח ישראל פי"א [עמוד רצג]: "ואין ספק בדבר הזה, כי כל מעשי השם יתברך אשר ברא בעולמו, אי אפשר לומר שיהיה בהם חילוף ותמורה. ומכל שכן כי נתינת התורה שהוא על הכל, איך אפשר לומר שיהיה אפשר בזה חילוף לתת לעם אחר, דבר זה לא יתכן כלל". והובא למעלה פ"א הערה 73. ועוד אודות שעצם התורה הוא סדר ה', ראה למעלה בהקדמה הערה 80, ופי"א הערה 64, ופל"ז הערה 146. וכן נתבאר למעלה [פט"ז הערה 20], שאם הגוף מסודר, קל וחומר שהשכל מסודר. (4) לשונו למעלה פי"ז [ד"ה ובמאמר הזה]: "כאשר יצאו ממצרים, שאז שם 'ישראל' עליהם, וזה השם נשאר להם בלי שנוי לעולמי עולמים, וראויה להם התורה התמידית הנצחית, אשר אין לה שנוי כלל". ובגו"א בראשית פי"ז אות ג כתב: "דע כי הוויות התורה הם מקויימים נצחיים לא ישתנו. כי ענין התורה והוויותיה באים ממקום שהוא למעלה מן ההפסד... כי התורה לא תפול תחת השינוי". ובנתיב התשובה פ"ה [ד"ה ואמר שם] כתב: "התורה עומדת נצחית", וראה שם הערה 74. וראה עוד בגו"א דברים פי"א אות כד, ושם הערה 92. וכן יתבאר להלן בפרק זה, ובפרקים נ, נא. (5) פירוש - ר"מ היה סופר, ובדיו שהיה משתמש היה מטיל בו קנקנתום, העושה שהדיו אינו יכול להמחק. וקנקנתום הוא צבע שנעשה ממים שיש בהם חומרי נחושת [המפרש בעין יעקב, וראה תוספות שם ד"ה קנקנתום]. (6) והמשך המאמר עוסק בדיני קנקנתום. וכן להלן פס"ז [ד"ה ועוד ראיה] שב והביא מאמר זה. (7) ב"ר א, א "היה הקב"ה מביט בתורה, ובורא את העולם". והובא בספר זה פעמים הרבה [למעלה בהקדמה הערה 104, פ"ד הערה 50, פ"ו הערה 91, פי"ב הערה 43, פי"ד הערה 41, פי"ז הערה 1, פכ"ג הערה 43, פכ"ד הערה 21, פכ"ה הערה 23, ופל"ד הערה 1]. וכן הוא להלן פס"ב [ד"ה ובפרק ג' דנדרים]. ובנתיב התשובה פ"ב [ד"ה אמנם עיקר] כתב: "כי זה ענין כל התורה, שהיא סדר העולם, שסידר השם יתברך את העולם". וזה יסוד נפוץ בספרי המהר"ל. ולדוגמה, בנתיב התורה פ"א [א, ג.] כתב: "התורה היא סדר האדם באיזה מעשה יהיה נוהג... וזה ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל... וזה שאמרו במדרש שהיה מביט בתורה וברא את עולמו. ר"ל שהתורה בעצמה היא סדר הכל". וכן הוא בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], נצח ישראל פי"א הערה 147, באר הגולה באר הרביעי [סט.], ועוד ועוד. וראה הערה 13. (8) לשונו להלן פס"ז [ד"ה אבל פירושו]: "ודבר זה חורבן עולם לגמרי, שהרי שלמה אמר 'כי אין להוסיף ולא לגרוע על מעשה האלהים'. ואם דבר אחד חסר, או יתר, דבר זה תוספת וחסרון בעולם, והוא חורבן עולם, הן בגרעון הן בתוספת". ובדר"ח פ"ב מ"ח [פו.] כתב: "כל הנבראים נבראו בדין ובמשפט, וכדכתיב 'כי כל מעשה אלוקים אין להוסיף ואין לגרוע ממנו'. פירוש כי מה שברא הקב"ה ברא במידת הדין, כמו שנאמר בכל מעשה בראשית שם 'אלוקים' [בראשית א, א, ועוד], שהוא מידת הדין. וכל אשר ברא בדין אין להוסיף ואין לגרוע ממנו כאשר ברא אותו בדין". וכן כתב להלן ס"פ סה. ובגבורות ה' פל"ט [קמז.] כתב: "דבר שהוא בבריאה אין שינוי לו כלל, כי על מעשה אלוקים אין להוסיף ואין לגרוע". וראה להלן פנ"א הערה 66. (9) פירוש - התורה עושה שהעולם יחשב לנברא מחדש, כי על ידי התורה חלה שוב שם בריאה על העולם. ומתן תורה הוא מהדורא תנינא של הבריאה. (10) כפי שכתב בגו"א בביאר דברי רש"י [ויקרא יב, ב] "כשם שיצירתו של אדם אחר כל בהמה חיה ועוף במעשה בראשית, כך תורתו נתפרשה אחר תורת בהמה חיה ועוף". וכתב שם בגו"א אות א: "אף על גב דגבי בריאה מפרש בגמרא בפרק אחד דיני ממונות [סנהדרין לח.] שאם יתגאה אדם אומרים לו אפילו יתוש קדמך, דבשביל זה נברא אדם אחרון למעשה בראשית, ועוד יש טעמים אחרים שם. ואם כן קשיא, כיון דאותן טעמים לא שייכים [כאן], אם כן בתורתן למה מקדים בהמה חיה ועוף לתורת האדם. ודוחק לומר איידי דמקדים ביצירה, מקדים נמי בתורה, דלשון 'כשם' לא משמע הכי, דהווה ליה לומר 'כיון דהקדים יצירת בהמה חיה ועוף וכו''. ויש לומר, דגם תורתן איך יהיו מתנהגים הוא דבר דומה לבריאה, כמו שהבריאה הוא תיקונם, הכי נמי תורתם היא תקון הוויתם. לכך, כשם שמקדים בבריאה חיה ועופות - הכי נמי בתורתן, דאין התורה אלא גמר תיקונם. ובשביל כך אמרו [שבת פח.] הוסיף ה"א בשישי [בראשית א, לא], לומר שכל מעשה בראשית היו תלוים ועומדים עד ששי בסיון; אם יקבלו ישראל התורה - מוטב, ואם לאו - יחזרו לתוהו ובוהו. וזהו מפני שאין גמר בריאתן רק על ידי התורה, שהיא מתקן העולם, והוא עיקר תיקונו. ואם לא יקבלו - יחזור לתוהו ובוהו, שאין כאן תקון, ולפיכך הכל שם בריאה הוא". וכן ביאר למעלה פט"ז הערה 11, פכ"ז הערה 56, ופל"ה הערה 9, גבורות ה' פמ"ו [קעז.], דר"ח פ"א מ"ב [כז:], שם פ"ג מי"ז [קנג:], גו"א שמות פי"ט אות כב [ד"ה אבל], ובהספד [קצ].  וצרף לכאן מאמרם ז"ל [סנהדרין צז.] "ששת אלפים שנה הוי עלמא. שני אלפיים תוהו, שני אלפים תורה, שני אלפים משיח". הרי שהתקופה הקודמת לתורה נגדרת כ"תוהו", חסרת בריאה. (11) בתורה. (12) מהתורה. 
(13) ובעוד שכאן הדגיש שהתורה מעצבת את העולם משעה שנתקבלה בעולם, הרי להלן פס"ז [ד"ה אבל פירושו] הדגיש שהתורה מעצבת את העולם מחמת שהיא קדמה לעולם, וכלשונו: "כי בתורה ברא הקב"ה עולמו, שנאמר [משלי ח, ל] 'ואהיה אצלו אמון', אל תקרא 'אמון', אלא 'אומן' [ב"ר א, א]. ואמר שם שהיה מסתכל בתורה וברא עולמו, ובכל אות ואות בה היה בריאה בעולם. ואם כן אם אתה מחסר או מייתר אות, כאילו אתה מחריב העולם, שאם מחסר אות, אם כן כמו שחסר בתורה אות, כך חסר בבריאה. וכן אם אתה מייתר אות, אתה מוסיף בבריאה". וברור ששני הסברים אלו הם שני צדדים של מטבע אחת. שרק מחמת ש"היה הקב"ה מביט בתורה, ובורא את העולם", לכך נתינת התורה מעצבת את הבריאה ומשלימה אותו, כי התורה היא תכלית הבריאה. ותכלית זאת היא מחמת היות התורה ראשית לבריאה, וסוף מעשה במחשבה תחילה. (14) בעירובין יג., בביאור הטעם שהמחסר או המוסיף אות אחת כאילו החריב את העולם. (15) ובסוטה כ. הוסיף רש"י דוגמה נוספת; "או תייתר אות אחת, כגון 'בראשית בראו אלקים'". וכן הוא בתוספות עירובין יג. ד"ה או. (16) וכן כתב להלן פס"ז [ד"ה ועוד ראיה]. (17) פירוש - לדעת רש"י, הוספת אות בתורה אינה יוצרת חורבן המגיע בעקיפין למציאות העולם, אלא הוספה זו היא חורבן התורה גופא, וזה עצמו חורבן העולם, וכמו שמבאר. (18) לשונו בח"א לסנהדרין קי. [ג, רסו:]: "אם אין השמש והירח פועלים, כל הנמצאים בטלים. ולכך תולה הכל בשמש וירח שהם מושלים, וכדכתיב [תהלים קלו, ח] 'את השמש לממשלת ביום'". והובא למעלה פ"ד הערה 30. (19) ע"ז נד: "שאלו פלוסופין את הזקנים ברומי, אם אלקיכם אין רצונו בעבודת כוכבים, מפני מה אינו מבטלה. אמרו להם, אילו לדבר שאין העולם צורך לו היו עובדין, הרי הוא מבטלה. הרי הן עובדין לחמה וללבנה ולכוכבים ולמזלות, יאבד עולם מפני השוטים. אלא עולם כמנהגו נוהג, ושוטים שקלקלו עתידין ליתן את הדין". ושם בח"א [ד, נו:] כתב: "כי אין שייך לאבד חמה ולבנה, דבר שהעולם תלוי בו... ואין השם יתברך מאבד את העולם בשביל אדם יחידי פרטי". (20) פירוש - אף התורה היא מהדברים המסודרים מהשם יתברך בעולם. וראה הערה 44. (21) חוזר בזה להסברו שחורבן העולם הנובע מהוספת אות על התורה, הוא משום שזה משנה את סדר המציאות. (22) וסדר שבוטל מקצתו, בוטל כולו, וכמבואר למעלה פ"ז הערה 21, ופט"ז הערה 25. (23) שיהש"ר ה, יא, ד"ה שחורות כעורב. (24) המשך לשון המדרש שם "ומי קטרג... יו"ד שב'ירבה' [דברים יז, יז] קטרג". ולהלן יבאר מדוע דוקא האות יו"ד קטרגה על שלמה. (25) "צואת שכיב מרע, ולשון 'דייתקי' 'דא תיקו', זאת תיקום, דדברי שכיב מרע ככתובין וכמסורין דמי" [רש"י ב"מ יג.]. וכאן הכוונה היא לשטר. וכן הוא בערוך ערך "דייתק". והואיל והשטר פועל מצד עדיו, א"כ גם עליו אמרינן "עדות שבטלה מצקתה בטלה כולה" [גיטין לג:]. (26) פירוש - הקב"ה אמר לספר משנה תורה שילך, ולא ידאג על אפשרות ביטולו. (27) שנאמר [בראשית יז, טו] "לא תקרא את שמה שרי כי שרה שמה". (28) "לשעבר היית משמה של נקבה ובסופן של אותיות. עכשו אני נותנך בשמו של זכר ובראשן של אותיות, שנאמר 'ויקרא משה להושע בן נון יהושע'" [המשך לשון המדרש שם]. (29) ולמעלה ר"פ יח כתב דוגמה נוספת לכך שמציאות העולם מגלה על התורה, וז"ל: "ובמדרש [במד"ר יח, ז] 'בוקר ויודע ה'' [במדבר טז, ה], אמר משה, גבולות חלק הקב"ה בעולמו, יכולים אתם לעשות יום ולילה. והכתיב [בראשית א, ד] 'ויבדל אלהים בין האור ובין החשך'. וכן 'הבדיל אהרון להקדישו קודש קדשים' [ר' דהי"א כג, יג]. לכך אמר 'בקר ויודע ה''. פירוש דבר זה, כמו בקר שאין לשנות אותו. והן הן הדברים אשר אמרנו. כי כל דברי תורה הם מוכרחים להיות, ואינם מציאות במקרה. כמו שסדר העולם בעצם ואינו במקרה, שדבר זה הכל מודים שאין העולם מציאותו במקרה. כך הם כל דברי תורה". אמנם שם דבריו נסובים על העדר מקריות שבעולם ובתורה, ואילו כאן דבריו נסובים על העדר שינוי שבעולם ובתורה. (30) מגילה יא: "שלמה... מלך על העליונים ["על השדים" (רש"י שם)] והתחתונים, שנאמר [דה"י א, כט, כג] 'וישב שלמה על כסא ה''". ובסנהדרין כ: אמרו "בתחילה מלך שלמה על העליונים, שנאמר 'וישב שלמה על כסא ה''". ופירש רש"י שם "בתחילה, קודם שנשא שלמה נשים נכריות, מלך אף על העליונים". וראה בח"א שם [ג, קלח:] שביאר את רום מדריגת מלכות שלמה. ובב"ב צא: אמרו על הפסוק "וישבי נטעים" [דה"י א, ד, כג] "זה שלמה, שדומה לנטיעה במלכותו". ופירש הרשב"ם שם "לנטיעה - הלוך וגדול, כדכתיב 'על כסא ה' למלך'". ובח"א לב"ב שם [ג, קכא:] כתב: "כי שלמה היה מלכות דוד בשלימות, ולכך נקרא 'שלמה'... שלימות המלכות, שהיה נקרא בשם 'שלמה'". ובח"א לגיטין סח: [ב, קכט:] כתב: "להודיע לך ענין שלמה ומדריגתו, שהיה לו ממשלה על הרוחניים האלו, מפני שהיה צריך זה לבנין בית המקדש... שהיה מושל על הרוחניים האלו". ובח"א לסנהדרין כא: [ג, קמ.] כתב: "כאשר מלך שלמה, אז היו ישראל בגדולתם היותר גדולה, עד כי מלך שלמה על עליונים ותחתונים, ונתקיים לישראל כל ההבטחה שהבטיח השם יתברך את ישראל. וזהו בתחלת מלכותו על ישראל". וכן נגע ברמז בענין זה בגו"א שמות פ"ד אות יד, ושם הערה 123. (31) סנהדרין כ: "בתחילה מלך שלמה על העליונים... ולבסוף לא מלך אלא על מקלו". ופירש רש"י שם "שהשליכו אשמדאי מכסאו, כדאמרינן במסכת גיטין [סח:]". ובתנחומא ואתחנן אות ב "שלמה הורידו הקב"ה מכסאו, ומלאך מזמן ומביא לו ככר לחם וקערה של גריסין בכל יום". (32) ואם תאמר, הרי שאול נדחה ממלכותו מחמת החטא, וכמו שנאמר [ש"א טו, כג] "יען מאסת את דבר ה' וימאסך ממלך". וכן נאמר שם [פסוקים כו, כח] "כי מאסתה את דבר ה' וימאסך ה' מהיות מלך על ישראל ויאמר אליו שמואל קרע ה' את ממלכות ישראל מעליך היום ונתנה לרעך הטוב ממך". וביומא כב: אמרו "שאול באחת ועלתה לו ["שהרי מצינו שאול נכשל באחת, ועלתה לו לרעה לקונסו מיתה לבטל מלכותו" (רש"י שם)]... שאול באחת מאי היא, מעשה דאגג". אמנם זה לא קשיא, כי שאול נשאר מלך עד סוף חייו, ונהרג בהיותו מלך [ש"א לא, ה]. אך שלמה הורד ממלכותו בחייו.  והדברים מפורשים בזוה"ק ח"ג רפד., שאמרו שם "אמאי לא אעדי קב"ה לשאול ממלכו ולא ימות. אלא טיבו עבד קב"ה עמיה דכניש ליה במלכותא ולא יחמי עבדיה שליט עליה ונטיל מה דהוה דיליה בקדמתא". [תרגום: למה לא העביר הקב"ה את שאול ממלכותו ולא ימות. אלא טובה עשה הקב"ה עמו שאספו בעודו מלך, שלא יראה את עבדו שולט עליו, ולוקח מה שהיה בידו מקודם.] (33) הרי שלכו"ע נדחה ממלכותו, ורק פליגי אם חזר שוב להיות מלך. ובח"א לסנהדרין כ: [ג, קלט.] כתב על כך: "נראה שאין פירושו שלא היה נוהג במלכותו, כי בודאי היה נוהג מלכות. רק כי לא היה מלכותו מן השם יתברך כמו שהיה כאשר היה מלך. ואף אם היה נוהג מלכותו, דבר זה נחשב כמו שאר הדיוט שהיה נוהג במלכות מעצמו, ואין עליו קדושת מלכות... ומשלמה הוסר קדושת מלכות... שסר ממנו קדושת מלכות, ואף שהיה נוהג הנהגת מלכות כדרך המלכים, לא היה עליו קדושת מלכות". וכעין זה נדפס על גליון רש"י בגיטין סח: בשם המהרש"ל. (34) כפי שכתב בהקשר אחר בגו"א בראשית פי"ד אות כט: "מאחר שנעשה שם [בן נח] כהן, לא ירד מכהונה כל ימי חייו, דאין מורידין בקדושה". וכן כתב שם שמות פ"ב סוף אות כו. ובח"א למנחות צט. [ד, פו.] כתב: "מעלין בקודש... כי נחשב דבר זה שמורידים - הפסד, ואין במדריגת הקדושה הפסד, אבל מעלין, שהוא יותר מעלה, ואין דבר זה נחשב הפסד". וראה נצח ישראל ס"פ כו, ושם הערה 143. (35) כך נאמר בזבחים לגבי שהמזבח מקדש את הראוי לו, וקרבן שעלה על המזבח שוב לא ירד. וזהו ביטוי מושאל לדבריו כאן. (36) כי בכלליות אמרו שבכל שררה אין מסלקים אדם משררתו מהדין של "מעלים בקודש ולא מורידים" [שו"ת הריב"ש סימן רעא, ביאור הגר"א יו"ד סימן רמה ס"ק לו]. ובירושלמי סנהדרין פ"ב ה"א אמרו "כהן גדול שחטא מלקין אותו ואין מעבירין אותו מגדולותו... נשיא שחטא מלקין אותו בבית דין... אין מחזרין ליה די קטל לון". ופירושו, שאין מחזירים אותו שמא יהרוג את אלו שהורידוהו בתחילה. אך לולא חשש זה לא היה יורד מגדולתו. וזה כדברי המהר"ל כאן. ואין להקשות על יסודו מדברי הזוה"ק [שהובאו בהערה 32] שביארו שם ששאול לא הוסר ממלכותו כדי שלא יראה את דוד מלך, ולא אמרו כן משום ש"מעלין בקודש ולא מורידין". כי שם לא איירי ששאול יפסיד מלכותו מחמת החטא, אלא מחמת שהגיע זמנו של דוד למלוך, וכמבואר שם להדיא.  אמנם לגבי כה"ג למדו [בירושלמי שם] שחוזר לשררתו מלימוד מיוחד ["כי נזר שמן משחת אלקיו עליו אני ה'" (ויקרא כא, יב) "כביכול מה אני בקדושתי, אף אהרן בקדושתו"], ואילו לדברי המהר"ל כאן תיקשי, מדוע היה צורך ללימוד מיוחד, תיפוק ליה ש"מעלין בקודש ולא מורידין". [וראה בתשובות החת"ס אור"ח סימן מא, שביאר שאכן רק לגבי כה"ג יש הנהגה זו]. וכן הרמב"ם בהלכות כלי המקדש פ"ד הכ"א כתב "מעלין משררה לשררה גדולה ממנה, ואין מורידין אותו לשררה שהיא למטה ממנה, שמעלין בקודש ולא מורידין. ואין מורידין לעולם משררה שבקרב ישראל אלא אם סרח". ומשמע שאם סרח מורידין אותו. וצ"ע. (37) כמשפט מי שבא להלחם כנגד המוכרח מציאות, שהוא עצמו מוכרח להעקר מהמציאות. וכמו שכתב למעלה פי"ח [ד"ה וכאשר היו], לגבי קרח ועדתו, שחלקו על משה ותורתו, וז"ל: "וכאשר היו חולקים על דבר שמציאותו הכרחי, אי אפשר שיהיה אדם כזה נמצא. כי המוכרח במציאות, הדבר שהוא כנגדו הוא מוכרח שלא יהיה נמצא, אחר שהפכו מוכרח. ולכך כאשר היו חולקים על התורה, שכל דבריה מוכרחים במציאות, המתנגד לזה מוכרח שאין לו מציאות כלל... כי התורה שהמציאות שלה מוכרח, אין ראוי להתקיים החולק על המוכרח. ודבר זה ברור מאוד".  וכן ביאר בנצח ישראל פנ"ט [עמוד תתקיד], וז"ל: "ואחר כך אמר [במדבר כד, ט] 'מברכיך ברוך ואוררך ארור'. ברכה זאת לומר כי ישראל הם היו עיקר ועצם העולם, וכאשר הקללה הוא לעצם המציאות, אז בודאי תהפך עליו. שכאשר אחד מתנגד למציאות, הרי הוא בלתי נמצא, שאין מתנגד למציאות רק העדר. ולכך המקלל ישראל, שהם עצם המציאות, הוא מקבל הקללה וההעדר בעצמו. וכן היפך, המברך את ישראל, שהם עצם המציאות, והוא מוסיף מציאות וקיום עליהם בברכתו, הרי זה נמשך ונכנס תחת המציאות, ובזה מקבל ברכה ותוספת מציאות. כי אין הקללה רק העדר המציאות, ואין ברכה רק תוספות מציאת. לכך כאשר מקלל ישראל, מתנגד אל עצם המציאות, לכך הוא בעצמו בעל ההעדר. ואשר מברך ישראל, ומוסיף מציאות, הרי זה נכנס תחת המציאות, הפך אשר מתנגד לו, לכך ראוי לו הברכה, והוא תוספות מציאות". ומעין זה ביאר גם לגבי בעל לשון הרע, שהואיל וכונתו לדחות את האחר מן הנמצאים, אזי הוא עצמו ידחה [נתיב הלשון ס"פ ח (ב, פא:)]. (38) להלן ר"פ ע, שיסוד המלוכה הוא התורה. ולכך מלך המתנגד לתורה, מאבד את מלכותו, כי כאשר נפל היסוד, אזי נפל הבנין. ולכך כל אדם הבא לעקור התורה התורה תדחה אותו, ובפרט מלך, שמלכותו ניזונת מהתורה. (39) ולא מצד שכלו ודעתו. ולמעלה פכ"ה [ד"ה ופירוש זה] כתב: "לא יכול יצר הרע לשלוט על התורה... מעלת התורה שאין יצר הרע שולט עם התורה", וראה שם הערה 80. ובנצח ישראל פמ"ט [עמוד תתה] כתב: "כל חטא שבישראל הוא מצד המקרה... דהיינו מצד היצר הרע". וכבר נתבאר למעלה [פל"ד הערה 18, ופמ"ז הערה 58] שאין דבר שבמקרה מבטל מה שבעצם. ולכך אין חטא שבא מחמת היצה"ר, מבטל את התורה. וכן כתב למעלה פ"ה [ד"ה ועל זה]: "מסגולת נפשם של ישראל שהם מוכנים אל המצות. ואם יצר הרע מתגדה בהם, מכל מקום מצד עצם נפשם מוכנים אל התורה". (40) וזה כשיטת רבי יהודה [סנהדרין כא.] ש"הכתוב אמר הטעם, למה לא ירבה לו נשים, משום שהם מסירים לבבו" [לשונו בח"א לסנהדרין כא. (ג, קלט:)]. (41) אותיות אית"ן הן אותיות המשמשות ללשון עתיד [אלך, ילך, תלך, נלך]. (42) כי שגגה היא שעשה בלא דעת, ואילו הזדה נעשתה מדעת, וכמבואר למעלה בהקדמה הערה 6, ופ"ג הערה 33. וכן כתב בדר"ח פ"ד מ"ד [קסט.]: "מדריגת המזיד שהוא החטא כאשר האדם הוא בדעתו ושכלו... שהחוטא במזיד בודאי חטאו גדול, שהרי חטאו מצד השכל, שהוא נבדל בלתי גשמי... שהחטא השוגג הוא קל, מפני שלא חטא במדריגה הנבדלת מן הגשמי, כי השוגג הוא עושה החטא בלא דעת והשכל... ולפיכך החטא הזה אינו חמור כ"כ". ושם קודם לכן [קסז:] כתב: "אם הוא שוגג אינו ראוי שיחשב לו החטא כ"כ, מאחר שלא עשה ברצון ובכונה. אע"ג שהשוגג נחשב בודאי חטא, דהיינו שהיה לו להיות נזהר שלא יחטא, אבל שוגג הוא, ולא החמירה בו התורה כ"כ, דלא מצאנו בתורה שהחמיר על השוגג רק בהורג נפש [במדבר לה, יא], מטעם דסו"ס הרגו, ועשה מעשה גדול, ומפני כך החמירה התורה עליו שיהיה גולה [שם]. והחמיר... בכל הניזקין, כדאמרינן [ב"ק כו.] 'אדם מועד לעולם בין שוגג ובין מזיד בין אונס ובין ברצון', וכל זה מפני כי סו"ס גרם דבר להיזק לאחר". וכ"ה בח"א לקידושין מ. [ב, קמב:], גבורות ה' פ"כ [צב:], נתיב התשובה פ"ו [ד"ה ובגמרא קאמר], ח"א לר"ה יז: [א, קיז.], ח"א לב"מ לג. [ג, כ:], וח"א לסנהדרין קג: [ג, רמב.]. (43) רש"י שמות טו, א "'אז ישיר משה', אז כשראה הנס עלה בלבו שישיר שירה. וכן 'אז ידבר יהושע' [יהושע י, יב]... למדנו שהיו"ד על שם המחשבה נאמרה". וכן הוא בגו"א שמות פ"א אות יג, ודברים פ"ד אות כד. (44) כמבואר בהערה 20. וראה למעלה פל"ז הערה 148, אודות שהתורה מסודרת מהקב"ה. (45) בח"א לסנהדרין כא. [ג, קלט:] כתב על ענין זה: "דע, כי מה שהוזהר המלך במצות 'לא ירבה', כי נקרא המלך אחד [ראה למעלה פכ"א הערה 10], וכל אשר הוא רבוי נאסר לו... וכאשר נושא נשים יותר ממה שהראוי לו ליקח, והוא מתחבר אליהם, והרי אינו אחד, כי הוא מתחבר לרבוי הנשים... כי כאשר המלך יוצא ממה שהוא אחד כאשר מרבה לו נשים, ואז הם מסירים לבבו לרע. ומפני כך אסור למלך להרבות נשים". (46) לכאורה היה לו לומר "רבי יהושע בן קרחה אומר", כי למעלה הובאו שני מאמרים אודות היו"ד של שרה, כאשר המאמר של רבי יהושע בן קרחה הוזכר קודם למאמר של רבי שמעון בן יוחאי; (א) דברי רבי יהושע בן קרחה שהיו"ד של שרה התרעמה על שניטלה מהשם "שרי", והקב"ה השיב לה שבמקום זאת תנתן בשמו של יהושע. (ב) דברי רבי שמעון בן יוחאי שהיו"ד של שרי היה שטה ופורחת לפני כסא כבודו, והתרעמה שמחמת קטנותה ניטלה משמה של שרה הצדקת, והקב"ה ניחמה שבמקום זאת תינתן בשמו של יהושע [ראה הערה 28]. ואין טעם שידלג על רבי יהושע בן קרחה, ויבאר רק את דברי רבי שמעון בן יוחאי. (47) בגו"א בראשית פי"ז אות ג הביא מאמר זה, וכתב: "פירוש המאמר הזה, דע כי הוויות התורה הם מקויימים נצחיים לא ישתנו. כי ענין התורה והוויותיה באים ממקום שהוא למעלה מן ההפסד. לכך האותיות בתורה שהם עם הצדיק ראוי להם הנצחיות, ולא השינוי, כי התורה לא תפול תחת השינוי... ובפרט כאשר היא עם הצדיק, כי הצדיק בצד עצמו אין לו שינוי גם כן. לכך היו"ד נתרעמה כי ראתה שהיה לה שינוי". וענין זה יתבאר להלן בפרק נ [ד"ה ומעתה תבין]. וראה למעלה פי"ז הערה 49, ופמ"ז הערה 69.  ובהקדמתו לדר"ח [ז:] כתב: "מה שנקרא התורה 'עץ' [משלי ג, יח]... מפני שרצה לומר כי התורה היא נטיעה חזקה, כמו העץ הזה שהוא נטוע בחוזק, ויש לו שרשים גדולים, אשר אם כל הרוחות בעולם באים אין מזיזין העץ הזה ממקומו. כך התורה היא נטיעה חזקה, ונטיעת התורה היא עם הש"י, אשר ממנו יתברך אצולה התורה הזאת מסודרת מאתו... הנטיעה הזאת יוצאת מן הש"י, כמו שהעץ יוצא ממקום נטיעתו, היא האדמה. ואם כל באי עולם באים לעקור התורה אינם יכולים לזוז אותה אף בדבר אחד, כמו שאמרו במדרש כשהיה שלמה המלך ע"ה מרבה נשים, אמר רשב"י ספר משנה תורה עלה ונשתטח לפני הקב"ה. אמר, רבונו של עולם, דייתקי שבטלה מקצתה בטלה כולה. אמר הקב"ה, הרי שלמה ואלף כיוצא בו בטלים, ויו"ד ממך אינו בטל, עד כאן. וכן אף אם כל ארבע מלכיות, שהם כנגד ארבע רוחות העולם, באים לעקור התורה מישראל על ידי גזירותם כמו שהיו עושים, אין יכולים לעקור בגזירתם התורה. ונקראת 'עץ חיים' [שם], שמורה על נצחית התורה מצד עצמה. ולא שתאמר כי התורה ח"ו לזמן, ויש לתורה הפסק מצד התורה עצמה. ולפיכך נקראת התורה 'עץ חיים', שהדבר שנקרא 'חיים' אין לו הפסק, כמו מעיין מים חיים, שהוא מקור שאין לו הפסק. לא כמו האדם שנקרא 'אדם חי', שלשון 'אדם חי' ר"ל אדם שיש לו חיות, וכדכתיב [בראשית ב, ז] 'ויהי האדם לנפש חיה'. אם כן האדם מקבל החיות, ואפשר שיסולק החיות שקבל. אבל עץ החיים, שהעץ הוא החיים עצמו, אין לו הפסק. ולכך נקרא השם יתברך 'אלהים חיים' [ש"א יז, כו], שהוא החיים הנצחיים עצמו... ובאלו שתי מלות שנקראת התורה 'עץ חיים', רמז לך כי אין לתורה בטול הן מצד אחרים, הן מצד עצמה של תורה". (48) רש"י בראשית יז, טו "'שרי' לי ולא לאחרים. כי 'שרה' סתם שמה, שתהא שרה על כל". ובברכות יג. אמרו "בתחלה נעשית שרי לאומתה, ולבסוף שרה לכל העולם כולו". ופירש רש"י שם "שרי - לשון יחיד משמע שרתי". וראה גו"א בראשית פי"ז אות יא. (49) רש"י במדבר יג, טז "ויקרא משה להושע בן נון יהושע - התפלל עליו יה יושיעך מעצת מרגלים". ומקורו מסוטה לד:, ושם בח"א [ב, סט.] כתב: "משה קרא שם ליהושע, ואילו מצד עצמם היה אפשר להתפתות אל המרגלים... רק על יהושע היה מתפלל משה". (50) כפי שכתב בנתיב התורה פ"א [א, ג:]: "כי היו"ד היא קטנה עד שאין לחלוק היו"ד לשנים לקטנותה, שהיא כמו נקודה אחת". וכן כתב בדרשת שבת הגדול [קצח.], בדרשה לשבת תשובה [עב:, עט.], בדר"ח ספ"ג [קנט:], גו"א בראשית פי"ז אות ג, ובאור חדש [סב.]. (51) וכן ביאר בנר מצוה [ט.], וז"ל: "בשם י"ה ברא השם יתברך את עולמו, עולם הבא נבראה ביו"ד משמו הגדול, והעולם הזה נברא בה"א משמו הגדול [מנחות כט:]. וזה כי שם י"ה ברוך הוא, היו"ד מן שם י"ה מורה שהוא יתברך אחד, ואין בו חלוק כלל. כי היו"ד שהיא קטנה, אי אפשר לחלקה רק היא אחת. ולכך היו"ד מורה על שהוא יתברך אחד". ובנתיב האמת פ"א [א, קצט.] כתב: "היו"ד שהיא ראשונה בשמו הגדול יתברך מורה על שהוא אחד. כי היו"ד אין חלוק בעצמה, כי האותיות אפשר לחלקם, כי הוי"ו אפשר לחלק ולעשות ממנה שני יודי"ן, חוץ מן היו"ד שהיא אות קטן א"א לחלקה לשנים". וראה הערה 60. (52) לשונו בנתיב העבודה פ"ג [א, פה:]: "כי הזכר בגימטריא ברכה. ואין ספק כי הזכר הוא הברכה, שהוא כנגד הצורה שהיא הברכה. והנקבה כנגד החומר, שאין בחומר ברכה, רק הוא מקבל". ובגו"א ויקרא פי"ב אות א [ד"ה ואם] כתב: "האשה [חוה] נבראת תחלה, כי אף על גב לענין שלקח צלע מצלעותיו [בראשית ב, כא] זה היה אחר בריאת האדם, סוף סוף בריאת חוה תחלה... כי נמצא כי קודם לכן מיד נבראת הנקיבה דיו פרצופין [ב"ר ח, א], ויצירת הנקיבה תחלה. שכן נותן סדר הבריאה; הבהמה, ואחר כך האשה, ואחר כך הזכר, כיון שאתה רואה שהיצירה היה לעולם אשר יותר במדריגה - באחרונה, גם כן כאן היה באחרונה הזכר, שהוא יותר חשוב. ומזה הטעם אמרו רז"ל [נידה מה:] שהאשה ממהרת להיות גדולה יותר מהאיש, דהבת בת י"ב ויום אחד, והבן בן י"ג ויום אחד, שזהו תשלום גדלות. וכל זה, שכל דבר שלם יותר - בא באחרונה שלימותו. ולפיכך יצירת הזכר באחרונה, לא בראשונה". ובגבורות ה' פנ"ו [רמט.] כתב: "כי הזכר הוא הצורה, והנקבה היא החומר, ודבר זה ידוע". (53) "ראיתי בני עליה והם מועטין" [סוכה מה:]. ופירש רש"י שם "רואה אני לפי מעשה הבריות שבני עלייה, כת המקבלין פני שכינה, מועטים הם". ובירושלמי ברכות פ"ט ה"ב אמרו "אני ראיתי בני העוה"ב ומיעוטין הן". ובגו"א דברים פכ"ה אות ב כתב: "שכן תמצא לעולם, שהחשוב הוא מעט מן שאינו חשוב, שהוא הרוב". וראה שם הערה 5. (54) כפי שכתב בח"א לקידושין מט: [ב, קמז.], וז"ל: "עשרה קבין שיחה וכו'. ידוע כי הנשים מדברות הרבה, ודבר זה להם שכל אשר יש לו מדריגה עליונה יותר, הוא פנימי ולא חיצוני. ולכך אינו מרבה דברים, כמו הכסיל שהוא מרבה דברים. כי החכמה שמדריגתה עליונה פנימית, ולכך החכם אינו מרבה דברים. אבל הכסיל שאין בו החכמה הפנימית, מרבה דברים. וכן הנשים לפי שפלות מדריגתם אשר יש להם מדריגה שפלה נגלית, הם מרבים דברים... ולכך אמרו על הנשים שהם יצאניות [ב"ר מה, ה], כי תמיד מבקשת הגלוי לחוץ. וכל זה נמשך למדריגת הנשים, ודבר זה פרשנוה בכמה מקומות. ולכך עשרה קבין שיחה ירדו לעולם ט' נטלו נשים". ובנתיב הצניעות פ"א [ב, קו:] כתב: "כי הזכר מעלת מדריגתו נסתר וצנוע ביותר, ומפני כך כאשר צנוע בדרכיו, ואז הוא מגיע עד המדריגה הנסתרת אשר בא משם הזכר. כי הזכר בא ממדריגה נסתרת עליונה. אבל האשה לפי שפלותה, אינה באה ממקום נסתר עליון. ולכך 'זכר' בגמטריא 'ברכה', וכל ברכה הוא בסמוי ובנסתר מן העין [תענית ח:]. אבל הנקבה הפך זה, שלשון 'נקבה' כמו 'ויקב את השם' [ויקרא כד, יא], שהוא קללה, והוא לשון 'נקבה שכרך עלי ואתנה' [בראשית ל, כח], שהוא לשון מפורש, שהמפורש אינו סמוי, ולכך הוא לשון קללה גם כן. ומפני כך אמרו [קידושין מט:] 'עשרה קבין שיחה ירדו לעולם, ט' נטלו נשים'. וכל זה מפני שהדבור מוציא הכל אל הגלוי, וזה שייך באשה, שאין לה מעלה העליונה הנסתרת... וכל זה מפני שהאשה יש לה מדריגה פחותה קרובה אל הגלוי, והזכר שהוא כמו צורה, שיש לו מעלה נעלמת יותר, ולכך הזכר שהוא כמו צורה". וכן כתב בקיצור בנתיב העבודה פ"ג [א, פו.], ובגו"א שמות פ"ב אות כג [ד"ה ותדע]. (55) ועוד אודות שיו"ד בראש התיבה מורה על מדריגה נסתרת, הנה שם הויה מתחיל באות יו"ד [ראה הערות 51, 60], וכתב על כך בדרשת שבת הגדול [ריא:] בזה"ל: "שמו המיוחד הוא במספר מ"ה, כי אין לתת אל עצמו שום שם שיאמרו עליו כי זה הוא... ולכך השם הזה ביו"ד בראש התיבה, כי היו"ד משמשת בראש התיבה, כמו 'יאמר', 'ישמור', מורים על הנסתר. כי הוא יתברך נבדל מכל". ובגו"א שמות פ"ג אות ט [ד"ה ומה] כתב: "ולפיכך נקרא בשם הויה... ושם זה הוא באות היו"ד, מפני כי מורה על נסתר, שהוא נסתר ונבדל מן הנמצאות". ובגבורות ה' פכ"ה [קו.] כתב: "השם של ד' אותיות שם הויה נבדל מן הנמצאים. ולכך התחלתו ביו"ד, והוא משמש לנסתר כמו כל יו"ד בראש, כי בזה השם נסתר ונבדל מן הנמצאים". וראה לעיל פי"ב הערה 91, פט"ו הערה 37, ופמ"ו הערה 69. (56) בא לבאר את השייכות המיוחדת שבין שם "שרי" לשם "יהושע", וכיצד סוף שם "שרי" נעוץ בתחילת שם "יהושע". (57) אודות שהאבות הם ההתחלה, וזו היא מעלתם, ראה גו"א בראשית פל"ב אות ב [ד"ה ומה] שכתב: "חשוב ענין אבות יותר ויותר, לפי שהאבות הם התחלה ותולדה לבנים. וטעם זה ידוע למבין כי הוא דבר נפלא, כי האבות הם יסוד העולם בעבור שהם עיקר לכל ישראל... שהם יסודות הבריאה. אבל משה רבינו עליו השלום, אע"ג דפניו כפני חמה [ב"ב עה.], אינו מן האבות בעבור שאינו התחלה. שאין אבות העולם רק אותם שהם התחלה, ומהם נתייסד העולם". וראה למעלה פי"ז הערה 51. (58) לא ברורה כוונתו במה שכתב "שהוא א'". ואולי כוונתו להתחלה [אל"ף], ופירושו, סוף הדבר של ההתחלה הוא הראש של הבא אחריו. וכן ביאר בגו"א בראשית פי"ח אות יט [ד"ה כסבור] שסוף העליונים הוא ראש לתחתונים. (59) בגו"א בראשית פי"ז אות ג האריך בזה הענין, וז"ל: "וזה הענין הוא דבר נפלא מאוד למבין, כי הוייה הזאת הקטנות שהיה היו"ד, נתן בראש יהושע, והוא האמת, כי אות היו"ד בעצמה שהיתה אצל שרה בסוף האותיות, צירף הקב"ה לראש יהושע. כי תכלית הוייות האבות, שהוא אברהם ושרה, היה ראש לבנים, ונתקיים בזה 'אבן מאסו הבונים היתה לראש פינה'. כי הווייה קטנה אצל הבונים, שהם האבות, היתה לראש פינה. והבן למה באתה בראש יהושע דוקא היו"ד, כי היו"ד יש לה חיבור אל האחדים, שאין חוזר למנות אחד עשר עד אחר עשרה. ויש לה חיבור גם כן אל מספר העשרות, שהרי תמנה 'עשר, עשרים, שלושים'. ואל האבות שייך בהם האחדות, כי האב אחד והבנים הרבה. ולפיכך האותיות שהם תוספות בשם האבות, ואינם מעיקר השם, הם אותיות האחדים. ולפיכך היו"ד ראוי לאבות, שהרי היו"ד מתחבר עם האחדים - האבות. וראוי לבנים - מצד שהיו"ד עם מספר העשרות. ולפיכך כאשר רצה להעלות שרה למדריגה יותר גדולה, נתן לה אות ה"א במקום היו"ד. שאין היו"ד לגמרי מן האחדים בעבור חבור שלה אל מספר העשרות. ונתן אותה בראש יהושע. כי האבות הם האחדים, והבנים בהם ריבוי, והיו"ד בסוף האחדים ובראש הכללים שהם הריבוי. ומכל מקום אצל הבנים אות יו"ד מעלה, שהבנים כמו יהושע, שהם יחידי הדור, ובשביל כך הם קרובים אל מעלת האבות, נחשבים יחידים. לכך נתן בראשו אות יו"ד, שהיו"ד מתחברת עם אחדים גם כן, אע"ג שהיא מספר כלל. לכך היו"ד שהיתה באבות ובנקיבה בסוף, בעבור שראוי לאבות האחדים כמו שהם אחדים, והיו"ד - אע"ג שהיא מתחברת עם האחדים, מכל מקום היא מתחברת עם הכלל שהוא מספר הריבוי. לכך לא היתה באה רק בסוף בנקיבה, לפי שעיקר מעלת האבות שהם יחידים, והיו"ד אין בה יחידות גמור, לפיכך לא נתן רק בסוף בנקיבה. אבל אצל הבנים היתה בראש, ונתקיימה בזה 'אבן אשר מאסו הבונים היתה לראש פינה', וזהו קטנות היו"ד שאינה כמו שאר מספרים אחדים. [ודוקא ליהושע], מפני כי הוא ראוי לה, בעבור כי פני יהושע כפני לבנה [ב"ב עה.], 'המאור הקטן' [בראשית א, טז], לכך נתנה לו היו"ד הקטנה מן שרה שהיא נקיבה, דומה גם כן לירח, שהוא כח נקיבה".  ונראה בביאור דברי קודש אלו, כי האבות הם ה"בכח" של כנסת ישראל, וכל דבר שאירע לאבות הוא שורש לבנים, בבחינת "מעשה אבות סימן לבנים" [תנחומא לך לך, ט, וראה רמב"ן בראשית יב, ו]. וכן מבואר בגבורות ה' פט"ז [עו:], ובדר"ח פ"ה מ"ד [רכה:]. והנה כח יהושע בישראל הוא הכח של קבלה, וכפי שכתב בדר"ח פ"א מ"א [יט:], וז"ל: "יהושע נחשב מקבל מיוחד אל משה... 'פני משה כפני חמה, פני יהושע כפני לבנה'. וידוע כי הלבנה מקבלת הזוהר מן החמה. ולפיכך המקבל המיוחד למשה הוא יהושע, ולפיכך אמר [אבות א, א] 'ומסרה ליהושע'". ושמעתי מפי מו"ר שליט"א, שכוונת הענין היא לכח תורה שבעל פה, שיהושע הוא המורה על כח זה. והנה אף כח זה של ישראל, שורשו נמצא אצל מדריגת האבות בדמות שרה אמנו. כי "שרה היא נחשבת מקבל אל אברהם" [לשונו בח"א לב"ב נח. (ג, פג.)], וממנה הגיע לישראל כח הקבלה לבנים בדמות יהושע. דוק ותראה, שהשלב הביינים שבו נמצאת אות יו"ד [המעבר מאחדים לכללים], מקביל לחלוטין לכח תורה שבע"פ, שהוא כוחן של חכמים לכוון לדעתו של מקום. וסוף מדריגת האבות היא אכן מעלתם של הבנים. (60) בפשטות כוונתו לשם הויה, וכפי שנתבאר למעלה בהערות 51, 55. ובדרוש לשבת תשובה [עט.] כתב: "שם המיוחד מורה על הכרתו ואמיתתו. וזה כי אות היו"ד מורה על שהוא אינו גוף. כי גדר הגוף הם הרחקים המתחלקים, כאשר ידוע. והיו"ד אין אות קטן מאות זה, ואין לו שיעור ברוחב ואורך שיתחלק. ולכך האות יו"ד מורה על בלתי גוף וגשם. לכך האות הזה הוא עשירי, שהעשירי הוא קודש לה' [ויקרא כז, לב] מן הגשם". וכוונתו להיא, שאות יו"ד לעולם מורה על המימד הרוחני, הן כשנמצאת בסוף התיבה אצל נקבה, והן כשנמצאת בראש התיבה אצל זכר, וכמו שמבאר. 
(61) ואם תאמר, כיצד משוה "יפקוד" ל"תפקדי", הרי הראשון הוא לשון נסתר לזכר, ואילו השני הוא לשון נוכח לנקבה. והיה לו להשוות לשון נסתר של זכר ["יפקוד"] ללשון נסתר של נקבה ["(היא) תפקוד"], או לחלופין להשוות לשון נוכח של זכר ["(אתה) תפקוד"] ללשון נוכח של נקבה ["תפקדי"], ובהשוואה מעין זו לא היה מתגלה הבדל אודות מיקומו של האות יו"ד. ומאי האי שתפס השוואה שלא על בסיס שוה, ומתוך כך מתגלה השוני לגבי מיקומה של אות יו"ד. אמנם לא קשה מידי, כי ההבדל בין זכר לנקבה גופא גונז בתוכו שהזכר יהיה נסתר והנקבה תהיה נוכחת. כי כבר נתבאר כאן שלזכר יש מדרגה עליונה [ראה הערה 52], והרי כל עליון הוא נסתר ["יושב בסתר עליון" (תהלים צא, א), וכמבואר למעלה פט"ו הערה 38, ופ"ל הערה 10], ולכך ההשוואה בין זכר לנקבה גופא מחייבת שלשונו של הזכר תהיה נסתר, ולשונה של הנקבה תהיה נוכחת. וכן נתבאר למעלה בסמוך, שמדרגת הזכר היא נסתרת, ואילו מדרגת הנקבה היא גלויה [ראה הערה 54], ולכך ברי הוא שחילוק זה מחייב להשוות לשון נסתר של זכר ללשון נוכחת של נקבה. (62) כפי ביאר בח"א ליבמות סד. [א, קמג.], את מאמרם שם ששרה איילונית היתה, וז"ל: "ועוד יש לך לדעת, כי האיש הוא הזכר הוא התחלה. והנקיבה אינה התחלה, רק היא בסוף, ואינה רק השלמת הזכר, והשלמת [הדבר] הוא בסוף. ומפני כי שרה שהיא התחלה לגמרי, כאשר היא התחלה לאמהות, ולכך היה לה משפט התחלה. והזכר הוא התחלה, לכך היה על שרה משפט הזכר, ולא משפט הנקיבה. לכך אמרו כי שרה איילונית היתה, כי 'איל' הוא זכר שאינו מוליד [כתובות יא.], כאשר היה לשרה ענין הזכר... וכל זה מפני שהיא היתה התחלה, וההתחלה מתיחס אל הצורה, הפך החומר שהוא מתיחס אל הסוף. ומפני כך היתה שרה איילונית, שיש לה יחוס אל הצורה. והבן הדברים האלו מאוד". (63) כפי שהוזכר עד כה פעמים הרבה [למעלה פי"א הערה 21, פט"ז הערה 101, פ"ל הערה 53, פל"ו הערה 28, ופמ"ה הערה 30]. ולמעלה פט"ז [ד"ה שעה ששית] כתב: "דבר זה מדרגה נוספת מה שיש לאדם זיווג, והוא השלמתו, עד שהוא אדם לגמרי. שכך אמרו [יבמות סג.] כל ישראל שאין לו אשה אינו אדם... כי אין האדם ישראלי נחשב אדם שלם בלא אשה". ובגו"א בראשית פל"ו אות ג כתב: "כי האיש הנושא אשה כל אחד נקרא מתחילה חצי אדם, כי זכר בלא נקיבה פלג גופא מיקרי, ועתה גוף שלם בריה חדשה". ובזוה"ק ח"ג פג: אמרו "בר נש בלא אתתא - פלג גופא". ובח"א לסנהדרין יד. [ג, קלו.] כתב: "כי הנושא אשה אמרו [יבמות סג.] 'כל מי ששרוי בלא אשה אינו אדם', שנאמר [בראשית ה, ב] 'זכר ונקבה בראם ויקרא את שמם אדם', והרי כאילו היה אדם אחר כאשר נשא אשה". וכ"ה בח"א ליבמות סג: [א, קלט.]. וכן הביא בגו"א בראשית פ"א אות נב [ד"ה ומפני]. וראה נצח ישראל פ"ג הערה 40. (64) כפי שביאר בגו"א בראשית פל"ה אות יב [ד"ה אמנם] שבנימין הוא ההשלמה לכל השבטים, כי הוא סוף השבטים, ולכך נולדו עמו שתי תאומות [רש"י בראשית לה, יז]. וראה למעלה פי"ז הערה 12, ופ"ל הערה 55, שמחמת שהאדם הוא שלימות הבריאה, לכך הוא נברא לבסוף מע"ב. ובנתיב השלום פ"א [א, רטו:] הביא את המדרש [במד"ר יא, ז] "גדול השלום שאין חותם כל התפלה אלא שלום, ואין חותם ברכת כהנים אלא שלום", וכתב לבאר: "כי השלום הוא עצם השלימות... והשלימות היא באחרונה, כאשר יושלם הדבר". וכן כתב בדר"ח פ"א מי"ח [נז.], ושם ספ"ב [קח.]. ושם פ"ד מי"ח [קצז.] ביאר שהשלימות תהיה בעוה"ב, ולא בעוה"ז, כי העוה"ב הוא הסוף, ושם שייכת שלימות. ובח"א לשבת נה. [א, לא:] ביאר שאות תי"ו מורהעל השלימות, כי היא האות האחרונה. (65) יש להעיר, כי כאן ביאר שהצורה היא בהתחלה, והחומר המשלים הוא בסוף. אמנם למעלה פי"ב [ד"ה ולכך תמצא] כתב: "כי הצורה הוא המשלים, ראוי שיהיה באחרונה". ועל פי זה ביאר שם שהאדם נברא לבסוף. ובגבורות ה' פנ"ו [רמט.] כתב: "החומר אינו רק התחלה, כי הצורה היא שלימות הנמצא... כי החומר נקרא התחלה, והצורה נקרא תכלית ושלימות". וכיצד דברים אלו עולים בקנה אחד עם דבריו כאן שהזכר הוא ההתחלה, והנקבה היא הסוף. ובהערה 61 הובאו דבריו מח"א ליבמות סד. [א, קמג.] שכתב שם: "ההתחלה מתיחס אל הצורה, הפך החומר שהוא מתיחס אל הסוף". וראה למעלה פ"ד הערה 38, שגם שם נתבאר שהצורה היא השלמת החומר, ולא כפי שכתב כאן שהחומר היא השלמת הצורה. וצ"ע. ובע"כ מוכח מכך שדוקא אצל איש ואשה מתהפכים היוצרות; האשה החומרית היא ההשלמה לאיש בעל הצורה. והרי פעולת ההולדה גופא מתאפיינת בכך; האיש [הצורה] מזריע דבר שחסר צורה, ואילו האשה [החומר] היא הנותנת הצורה, ומוציאה לעולם ולד מתוקן. ודו"ק. (66) בפרקים הבאים [נ-נו]. 
(1) למעלה פרקים כא, כג, וכן רמז לכך למעלה ס"פ מח. (2) ולמעלה נתבארו שני טעמים ליחוד משה לקבלת התורה; (א) מדרגתו בנבואה [פרק כא], ומדרגתו בענוה [פרק כג]. וז"ל למעלה בפרק כא: "ראוי שתנתן התורה על ידי מי שהיה מיוחד במדרגה מכל באי עולם, הוא משה. ואף כי התורה היא תורה אל הכלל, נתנה על ידי משה. והענין הוא כמו שהענין בנפש האדם, אשר הלב מקבל החיות למעלתו ולחשיבותו, הוא שולח החיות לכל האברים, ואין בכל אבר ואבר החיות בפני עצמו... ודבר זה אין ראוי למעלת התורה ומדרגתה, כי אם שתנתן התורה על ידי משה רבינו עליו השלום, ש'לא קם נביא בישראל כמשה עוד' [דברים לד, י]. וזה מפני שאין ראוי שתנתן התורה, שהיא יחידה במדרגה העליונה, כי אם על ידי מי שהוא מיוחד במדרגת הנבואה". וז"ל למעלה בפרק כג: "דע כי כך רצו חכמים להתיר השאלה במה היה מיוחד משה לתורה, בשביל מדת הענוה המורה על פשיטות, שהיה מיוחד בה. שנאמר [במדבר יב, ג] 'והאיש משה ענו מאד מכל האדם אשר על פני האדמה'. וזה היה עצם יחוד משה לתורה. וכבר בארנו בחבור גבורות ה' [פס"ז] כי מדה זאת מיוחדת לתחתונים, והיא על כל המעלות, בעבור הפשיטות. ובשביל מדרגה זאת מיוחדים תחתונים לקבל המעלה שאינה לעליונים. כמו שהיה משה זוכה לתורה שהיא המעלה העליונה, וזה זכה בשביל הענוה שהיה מיוחד בה משה. ודבר זה בארו חכמים במקומות הרבה מאד, ואין כאן להאריך יותר בדברים האלו, כי עצם הכנת משה לתורה מה שהיה פשוט לגמרי מכל". וראה למעלה פכ"א הערה 76, פמ"ג הערה 39, ופמ"ו הערה 73. (3) "אלמא דהשם צוהו ללמד את ישראל" [לשון הר"ן שם]. (4) "ומפרקינן, ואני לכם, וקרא הכי קאמר; 'ואותי צוה בעת ההיא', ואני נתתי את לבי ללמד חוקים ומשפטים" [לשון הר"ן שם]. (5) זו שאלה שניה של הגמרא, שמפסוק זה מוכח "שניתנה נמי להן לישראל" [רש"י שם]. (6) זו תשובת הגמרא, שרק השירה ניתנה גם חישראל, אך שאר התורה ניתנה רק למשה ולזרעו. (7) "ואי שירה לבדה קאמר, מאי סהדותא איכא" [הר"ן שם]. (8) "להבין דבר מתוך דבר הוא דניתן למשה, ונהג בה טובת עין ונתנה לישראל" [רש"י שם]. (9) יסוד נפוץ בספרי המהר"ל. וכגון בנתיב התורה פ"ב [א, יא:] כתב: "איכא דאמרי, אם משים עצמו כבושם הזה, שהכל מתבשמים ממנו, תורתו מתקיימת. ואם לאו, אין תורתו מתקיימת [עירובין נד.]... שיהיה התלמיד חכם דומה ומתיחס אל השכל... שהשכל משפיע לכל, והכל מקבלים ממנו, ולא יוגבל לו דבר מיוחד, רק הכל מתבשמין. ולפיכך השכל נמשל למים, כי המים מתפשטים בלא גבול להם... ולכך אם תלמיד חכם יש לו מדת השכל, שלא יוגבל, רק תורתו מתפשט לכל, והכל מתבשמים ממנו, אז תורתו מתקיימת... והדבר הזה מתיחס אל השכל, שאינו כמו הגשם שהוא מוגבל, ובזה ראוי אל התורה". וכן כתב שם בפ"ז [א, ל:]. ושם ר"פ ח [א, לג.] כתב: "כבר התבאר שעיקר התורה כאשר משפיע אותה לאחרים, וזהו אמתת השכל שהוא משפיע לכל מקבל... לכך אמרו [תענית י.] גם כן כי התורה היא נמשלת למים, אשר אין להם גבול, רק הם יוצאים בלי גבול, ומשפיעים בלי גדר וגבול. וכך התורה השכלית, מפני שהיא שכלי אין לה ענין הגשם. כי הגשם יש לו גדרים מוגבלים, ולא כן השכלית, שהוא פשוט מבלי גדר מוגבל. ולפיכך עיקר התורה כאשר משפיע לאחר, ובזה מורה כי התורה היא שכלית מתפשטת מבלי גבול. וזה מצד הרב המלמד, שאם אינו משפיע לאחרים, אינו נותן לתורה ענין השכל, שהוא משפיע אל הכל". ובר"ה כג. אמרו "כל הלומד תורה ואינו מלמדה, דומה להדס במדבר". וכתב על כך בח"א שם [א, קכה.] בזה"ל: "אין אילן יותר נאה כמו הדס, שעשוי לריח, וחביב ומקובל על הבריות מאוד. וכאשר הוא במדבר, אין מקובל על האדם, והוא לבטלה. וכן הוא מי שלמד תורה, ואינו מלמדה. ונפקא מיניה שבא לומר, כי עיקר התורה היא השכל, מטבעו ללמוד את אחרים, ואל"כ הוא לבטלה. כי עצם השכל היא להשפיע לכל, וזה ידוע מצד החכמה, כי השכל מטבעו משפיע לכל לפי שאין לשכל גבול כמו שיש לחומר, רק השכל הוא משפיע לכל. ומענין השכל להיות משפיע כמו שאמרנו, כי השכל נקרא מקור הברכה והשפע. וכן החכמה העליונה היא מקור הברכה והשפע. לכך כל ת"ח, החכמה שבו מעצמו עומד להשפיע לאחרים מן החכמה שבו. ולפיכך דומה להדס, שלריח הוא עשוי, ואין בו תועלת [אם אין] מקבל ממנו תועלת שום נמצא. לכן מי שהוא מלמד תורה לאחרים, הוא מתדבק בחכמה עליונה לגמרי, כי הוא משפיע לאחרים. כי השפעה לאחרים הוא מצד אמיתת החכמה, לא קבול החכמה לעצמו, שזה הוא מצד שהוא חכמה לבד. אבל השפעה לאחר הוא מצד אמיתת החכמה. ולפיכך מדריגתו גדולה למאוד, יותר מן הלמוד... ולא אוכל לכתוב בכתב דבר זה, כי הוא דבר עמוק. סוף סוף, ת"ח אשר הוא אינו מלמד תורה, הוא כמו ההדס במדבר, שעיקר ההדס כאשר הוא בשלימותו כאשר [נהנים] ממנו". וראה למעלה פכ"ג הערה 32, והערה 11. (10) והשכל הוא טוב [והחומר הוא רע], וכמבואר בספר זה הרבה פעמים [למעלה פי"ב הערה 59, וש"נ]. (11) ועוד אודות שהשכל משפיע לכל, ראה בפחד יצחק חנוכה מאמר יא, אות ח, שכתב: "החוק השולט בהשפעת השכל הוא 'מתלמידי יותר מכולם' [מכות י.]. כלומר, לא רק שהשכל אינו מתחסר על ידי ההשפעה לזולת, אלא שאדרבא, השפעה זו מביאה היא לו תוספת כח. מיוחד הוא חוק זה רק להשפעת החכמה. והחיות הפנימית של החוק הזה מתפרשת היא מתוך דיבורו של המהר"ל שהשכל גר הוא בעולם הזה [גבורות ה' ס"פ ט (נט:, וראה למעלה פ"ל הערה 8)]. כלומר, מהותו של השכל שייכת היא בעצם לחיי עולם הבא, ולתקופת אחרית הימים... אלא שדירתו בעולם הזה איננה אלא דירת עראי של גר השוכן במקום רחוק ממקום מושבו הקבוע. ובדרך משל נאמר; אם נראה חכם עוזב מקום משכן חכמתו הקבוע, ומתגורר לפרקים במקום רחוק מן החכמה, הלא נבין כי בבחינת ה'חכמה לעצמו' לא היה בא למרחק... ורק הצורך להשפיע הוא שהביאו לחיות חיי גר במרחקים. הוא הדין והיא המידה בכח השכל. השכל הוא גר בעולם הזה... ותכונת הגרות של השכל מעידה היא כמאה עדים כי מהותו של השכל, מהות של השפעה היא. ועל כן אנו אומרים, שמכיון שכל כוחות החיים הם בבחינת תושבים בעולם הזה, לכן אין ענין ההשפעה אצלם אלא בבחינת 'היכי תמצא', ויתכן הוא הדבר שישמשו לצינור של השפעה. אבל כח השכל, שהוא בבחינת גר בעולם הזה, הרי ענין ההשפעה הוא עצם מהותו... וזה הוא סוד המהלך של 'ומתלמידי יותר מכולם'. סגולת הגרות של השכל היא היא הגורמת כי פעולה של השפעת השכל, תהא פעולה של רכישה תוך כדי הענקה". (12) בח"א לנדרים לח. [ב, יג.] כתב מלים אלו כך: "וכל צואה הוא בחיוב ובאזהרה". ובקידושין כט. אמרו "כל מקום שנאמר 'צו' אינו אלא זירוז, מיד, ולדורות". וראה גו"א ויקרא פ"ו אות א. ורש"י סנהדרין ז: ד"ה ואצוה כתב: "כל צואה לשון זירוז הוא". וברש"י דברים לא, יד כתב: "ואצונו, ואזרזנו". (13) וכן ביאר בגו"א במדבר פי"ג אות ב: "אם היה זה ציווי מאת השם יתברך, לא יתכן לומר 'שלח לך' [במדבר יג, ב, שפירש רש"י שם "לך - לדעתך"], שהרי היה מחויב לשלוח, ולא מדעתו ורצונו עשה". ובגו"א שמות פי"א אות ב כתב "דבר שהוא... לטובת ישראל, לא שייך בו מצוה". וראה שם הערה 5. וכן הוא בגו"א בראשית פי"ב אות א, שם במדבר פ"ג אות א, והערה 6. 
(14) בח"א לנדרים שם כתב משפט זה כך: "ותירץ דכך פירוש הכתוב, 'אותי צוה' התורה, שידע הקב"ה בי שאני מלמד אתכם התורה על צד הטוב". (15) כפי שנתבאר למעלה פ"ו [ד"ה אבל מדברי חכמים]: "אין לומר כי המצות שנתן השם יתברך בשביל המקבל - שהוא האדם, רק הם גזירות מצד השם יתברך, הגוזר על עמו גזירות, כמו מלך הגוזר גזירה על עמו. אף כי האמת כי ימשך מזה - מצד שהוא מקיים הגזירה שגזר עליו - הטוב וההצלחה שאין אחריה הצלחה. מכל מקום אין התחלת הגזירה שנתנה לטוב אל המקבל. ומה שאמר הכתוב [דברים ו, כד] 'ויצונו ה' אלהינו לעשות החקים האלה לטוב לנו', אין הפירוש שהוא יתברך צוה המצות בשביל להטיב לנו, שאין זה כך. רק הוא יתברך צוה עלינו כמלך הגוזר, רק שהגזירה הזאת היא לטוב לנו לחיותנו כיום הזה אם נקיים המצות, ולא שתחלת הגזירה הוא לטוב לנו. ומה שאמר [מכות כג:] 'רצה הקב"ה לזכות את ישראל לפיכך הרבה להם [תורה ומצות] וכו'', פירושו כי בשביל שיש להם הרבה גזירות, בשביל כך יש הרבה זכות. ודבר זה מוסכם בגמרא בכמה מקומות, והוא עיקר שורש גדול בגמרא, עליו נבנו כמה הלכות. שאמרו במקומות הרבה 'מצות התורה לאו ליהנות נתנו', אלא בשביל גזירות נתנו. ולפיכך אמרו [ר"ה כח.] המודר הנאה מן השופר, מותר לתקוע בו. והמודר הנאה מחבירו, מותר לתקוע לו [שם]. והמודר הנאה מן המעין, טובל בו טבילת מצוה [שם]. וכהנה רבות בגמרא. והטעם בכולם, מפני שמצות התורה לא נתנו ליהנות, רק לעול על האדם. ואל תאמר כי פירוש 'לאו ליהנות' בעולם הזה, רק לטוב לנו לעולם הבא. דאם היה תחלת נתינת המצוה לישראל להטיב להם בעולם הבא, אם כן מצות ליהנות נתנו... אבל בודאי המצוה עלינו כמלך הגוזר על עמו, וכמו שבארנו, ולכך אמר שמותר בכל אלה". (16) פירוש - הואיל והמצות לא ניתנו מצד המקבל [שתבוא ותדון שמא רק משה זכה לקבל המצות], אלא המצות ניתנו לאדם כגזרה, ומצד הנותן, ובזה אין מקום לחלק בין משה לשאר ישראל. ונקודה זו מבוארת היטב בנצח ישראל פי"א [עמוד רצ], וז"ל: "אי אפשר לך לומר בשום פנים שנתינת התורה בשביל טובת ישראל כדי להביאם אל הטוב בעולם הזה ולחיי העולם הבא... כי דבר זה בארנו בראיות ברורות מאוד בחבור התפארת [פרק ו] כי נתינת התורה הוא לעול על ישראל, וכמאמרם ז"ל [עירובין לא.] 'מצות לאו להנות נתנו'. ומה שאמר הכתוב [דברים ו, כד] 'ויצונו ה' אלקינו לעשות את כל החקים האלה לטוב לנו כל הימים', לא יסתור יסוד זה, כמו שבארנו לשם באריכות, כי בודאי שכך הוא באמת שהתורה היא לטוב לנו, אבל תחלת נתינתה אל ישראל לא היה זה בשביל טובת ישראל, רק בגזירה כמו מלך שגוזר גזירותיו על עבדיו לעול עליהם. ועתה יש לשאול, אחר שהוא יתברך רב חסד [שמות לד, ו], למה נתן עול תורה עלינו, ואין עול זה לטובת ישראל. אם לא נאמר כי כך גזר השם יתברך, כמו שסידר הבריאה כל אחד ואחד בסדר הראוי לו, שלא ישנה אחד מהם סדרו שנתן לכל אחד, כמו שתקנו [סנהדרין מב.] 'חוק וזמן נתן להם שלא ישנו את תפקידם', ואין ספק שחוק הזה נתן להם בגזירה, שכך גזר השם יתברך, וכך בעצמו נתן תורה לישראל, ונתן להם חוק, הם חקות התורה, כמו שהתברר בחבור התפארת באריכות. ולכך אמרו ז"ל [שבת פח.] שאם לא היו מקבלים התורה היה הקדוש ברוך הוא מחזיר כל העולם לתוהו ובוהו, וכל מעשי בראשית היו תלוים ועומדים עד ששי בסיון, אם יקבלו ישראל התורה - מוטב, ואם לא - יחזיר כל העולם לתוהו ובוהו. וזה מפני כי אם אין כאן תורה, בטל חוק וסדר העולם מה שראוי לה להיות נוהג, וסדר שבטל מקצתו בטל כולו, כי לא שייך חצי סדר". וברי שלאור דברים אלו מן הנמנע הוא לומר שרק למשה ניתנו המצות, ולא לשאר ישראל, כי סדר העולם מחייב את נתינת התורה לכל.  ובגו"א במדבר פ"ג אות א כתב: "התורה שניתנה למשה לא ניתנה אלא ללמד לישראל התורה... שאלמלא לא היו ישראל, לא היה התורה ניתנה למשה". וכן כתב בח"א לב"ק צב. [ג, יג:], והובא למעלה פ"ה הערה 48. (17) בח"א לנדרים לח. [ב, יג.] כתב משפט זה כך: "דבר זה נתן למשה בלבד, מצד כי משה בו השכל העליון, והוא היה ראוי לזה. ואם לא היה משה, לא נתן הפלפול, ומצד משה היו ישראל מקבלים הפלפול". וא"כ מה שכתב כאן "כי משה היה נביא לישראל", פירושו "כי משה בו השכל העליון".  וא"ת, מדבריו כאן משמע שרק בנוגע לפלפולה של תורה אמרינן שניתנה ראשונה למשה, ואח"כ ממנו הגיע לכל ישראל, ולא אמרינן כן בנוגע למצוותיה של תורה. אמנם בגו"א שמות פ"כ אות ח כתב: "ותדע כי משה ראשון לתורה ולמצות, ולכך היה קבלתו ראשונה לתורה ולמצות מפי הגבורה, והורישה לישראל אחר כך". והובא למעלה פכ"א הערה 6, כי מעין זה כתב ג"כ שם בר"פ כא. וא"כ, מהו ההבדל בין נתינת המצות למשה, לבין נתינת הפלפול למשה.  אמנם תשובתך בצידו, כי בגו"א שם הקדים לכתוב את הדברים הבאים: "כי המצוות אינם לישראל מצד שהם פרטיים, שהרי לכלל ישראל ניתנה התורה, וזה תראה כי המצוה אינה לישראל רק בצד הזה. והנה כאשר כלל ישראל הם פרטיהם - כל אחד ואחד בפני עצמו, אף על גב שכאשר יתחברו ביחד יש בהם כלל, מכל מקום מציאות כל אחד ואחד בפני עצמו, אין זה כלל גמור. כי אם במשה, שנחשב משה לששים רבוא... ולפיכך אמר כי המצוה היא בראשונה למשה בעבור שהוא שקול כנגד כל ישראל... כלומר עיקר התחלת המצוה הוא למשה כמו שאמרתי, כי שקול משה כנגד כל ישראל [רש"י שמות יח, א], כי הוא שקול נגד ששים רבוא. אבל ישראל הם פרטים כל אחד ואחד, אין זה כלל גמור כמו שהוא במשה... ופירוש זה עיקר כאשר תבין המצות שבאו לישראל, ותבין עם זה מדריגת משה עליו השלום. ותדע, כי משה ראשון לתורה ולמצות, ולכך היה קבלתו ראשונה לתורה ולמצות מפי הגבורה, והורישה לישראל אחר כך".  ונמצינו למדים כי ישנם שני גדרים למשה רבינו; (א) האחד, הוא משה רבינו הכללי, הנושא בתוכו את "כלל ישראל" באופן של "כלל גמור", וכמבואר בגו"א שם. (ב) השני, הוא משה רבינו הפרטי, המתייחד בנבואתו ובשכל העליון שבו, וכמבואר כאן. מצותיה של תורה ניתנו למשה רבינו הכללי, והורישה לישראל. ואילו פלפולה של תורה ניתנו למשה רבינו הפרטי, וממנו בא לישראל. דוק ותראה, שבגו"א ביאר שהמעבר של המצות ממשה רבינו לישראל נעשה בדרך ירושה ["והורישה לישראל אחר כך"], ואילו כאן לגבי המעבר של הפלפול ממשה רבינו לישראל כתב "וממנו לישראל", והשמיט ענין הירושה. אלא הם הם הדברים. מצותיה של ישראל שייכות בעצם לישראל, ו"תורה צוה לנו משה מורשה קהלת יעקב" כתיב [דברים לג, ד], ופירש רש"י שם "תורה אשר צוה לנו משה, מורשה לקהלת יעקב, אחזנוה, ולא נעזבנה". ולכך דין ירושה חל על התורה והמצות. מה שאין כן בנוגע לפלפולה של תורה, הרי שהוא ניתן מעיקרא רק למשה, ומשה נהג בה טובת עין ונתנה לישראל, אך אין לישראל שום תביעה וזכות על הפלפול. ואם אין תביעה וזכות - ירושה מנין. ודו"ק. (18) פרק כג כולו. (19) שבת פט. "אמר לו הקב"ה למשה, הואיל ומעטת עצמך, תקרא על שמך, שנאמר [מלאכי ג, כב] 'זכרו תורת משה עבדי וגו''". וגמרא זו הובאה למעלה בפרק כג. (20) הוה אמינא זו צריכה ביאור, שאף אם היינו אומרים שהתורה היא אכן לגמרי "תורת משה", עדיין מהיכי תתי לחשוב שמחמת כן כאשר מת משה נתבטלה ח"ו התורה, הרי סוף סוף משה בחייו "מסרה ליהושע" [אבות א, א], ולימדה לכל ישראל, ומדוע שמיתתו תיחשב לביטולה. אמנם הענין מבואר על פי היסוד שהשריש באור חדש [סג.], שהביא שם את דברי הגמרא [מגילה י:] שהקב"ה הכרית מבבל את כתבם. והקשו בתוספות שם, שעדיין יש לבבלים כתב. ותירץ שם בזה"ל: "דבר זה אינו קשיא, כי אם עדיין יש בידם כתב זה, זהו בשביל שהיה להם כבר כתב, ונשאר הכתב אצלם, בשביל שהורגלו בכתב שהיה להם כבר. ומ"מ אין ראוי שיהיה להם כתב, אחר שנאבד מן האומה המהות שלהם כבר. רק משום שהיה כבר בידם כתב זה, ונשאר הכתב אצלם. ודבר זה ידוע לכל משכיל עניין זה". [והובא למעלה ס"פ מח.] ומבואר מדבריו שם, שכאשר נמצא גוף הדבר ללא סבת הדבר, נחשב הענין כאילו שאין גם את גוף הדבר. וכתב על כך בפחד יצחק פסח מאמר ג, אות ב: "לעולם אין שום דרגא מתייחסת לבעליה לגמרי אם לא היו בעליה ראויים לקנות דרגא זו עכשו. אבל אם כל עצמה של דרגה זו אינה קנויה לבעליה עכשו אלא מפני שהיתה קנויה לה מכבר, הרי זה פגם גדול בשלימות הקנין". ואלו דבריו כאן; אם התורה היתה מתייחסת לגמרי אל "תורת משה", אזי כל קיומה בישראל היה מצד מעלת משה, ובהסתלק מעלה זו, תסתלק הקנין של תורה מישראל. כי אע"פ שהתורה היתה ממשיכה להיות ידועה בישראל, זהו רק משום שישראל כבר הורגלו בה, אך מ"מ סיבת קיומה נסתלקה מישראל. וסילוק זה נחשב ח"ו לביטול התורה. (21) לשונו בח"א לנדרים שם [ב, יג:]: "בארו בזה מדרגת התורה, שאין לה צרוף וחבור אל האדם לפי מעלתה העליונה. לכך היה משה משכח התורה כשלמדה, כי התורה היא נבדלת אלקית, ואינה שייך התורה לאדם, מצד שהאדם בעל גוף, לכך לא היה חבור משה אל התורה". וזהו יסוד נפוץ בספרי המהר"ל. ולדוגמה, בנצח ישראל פ"ה [עמוד עז], הביא את דברי הגמרא [ברכות ס.] שהעמידו את הפסוק [משלי כח, יד] "אשרי אדם מפחד תמיד" - "ההוא בדברי תורה כתיב", ש"אשרי אדם מפחד תמיד שמא תשתכח ממנו, שמתוך כך הוא מחזיר לשנותם תמיד" [רש"י שם]. וכתב לבאר: "כי התורה שבאדם אי אפשר לקנות אותה בשלימות, לפי שדברי תורה עומדים ומוכנים להשתכח, בעבור שאין האדם, שהוא בעל גוף, קונה החכמה שהיא שכלית, שהיא הפך הגוף, עד שיהיה לו קנין גמור, ודבר זה ידוע. וכמו שאמרו במסכת חגיגה [טו.] שדברי תורה קשים לקנות, וקלים להשתכח. לכך מוקמינן להא דכתיב 'אשרי אדם מפחד תמיד' בדברי תורה, שאין לאדם בתורה קנין בשלימות, ודבר זה ראוי לו לפחד... וזה מפני שאין התורה קנין בשלימות לאדם, ובזה ראוי לו לפחד". ובנתיב הבטחון פ"א [ב, רלא:] כתב: "שכבר נתבאר במקומות הרבה כי אצל התורה נחשב האדם שבור... והטעם בארנו בפרקים [דר"ח פ"ג מי"ג (קלח:)] כי קשה על האדם לקנות דבר שאינו שייך אל האדם, כי תורת ה' היא, לא תורת האדם... ולפיכך קשה לקנות התורה... כי לא יתחבר השכל עם האדם, שהוא גשמי, חבור גמור. ולכך בדברי תורה יש לאדם לפחד תמיד, כי בדבר הזה שהוא התורה נחשב האדם כלי שבור, והוא נוח להשתבר, ולכך יש לו לפחד תמיד, מפני שהוא קרוב אל השבירה... לפיכך אמרו בפרק אין דורשין [חגיגה טו.] 'לא יערכנה כסף וזהב וכל כלי פז' [ר' איוב כח, יז], אלו דברי תורה, שקשים לקנות כזהב, ונוחים להשתבר ככלי זכוכית". ובגבורות ה' פע"ב [שכז.] כתב לבאר: "הדברים האלקיים הם נבדלים מן הדברים הטבעים, ובמעט דבר יוסרו הדברים האלקיים. ומשל זה האדם, שהוא מקבל השכל, אע"ג שאין הפסד בשכל מצד עצמו, יש בו שכחה והסרה בקלות מצד המקבל... שהתורה היא שכל האלקי, קשה לקנות ככלי זהב ופז, שמפני שהם [כלי זהב] יקרים, ואינם נמצאים עם האדם, קשים לקנותן, כך דברי תורה קשים לקנותן מפני שרחוק לאדם, שהוא טבעי, השכל, ובשביל זה נוח לאבדן ג"כ ככלי זכוכית, שכיון שהשכל נבדל מן האדם הטבעי, לכך נקל הוא הסרה ביותר". ובדרוש על התורה [לד:] כתב: "כי מצד שהתורה היא השכל הנבדל, קשה היא לקנות כי אם ע"י העמל הגדול... ואל זה צריך האהבה... ונוסף על זה ג"כ מצד שהוא השכל הנבדל היא קלת ההסרה וההסתלקות מן האדם, ואל זה צריך היראה, שיירא מלאבדה". ומעין זה כתב להלן פנ"ו [ד"ה ועתה בדורות], וז"ל: "השכל אשר אינו מתייחס אל האדם - אין לו קיום אצל האדם, ובפרט התורה שהיא שכל עליון אלקי על הכל, ובשביל כך אין דבר קל להיות נאבד מן האדם כמו התורה". וכן כתב בנתיב התורה פ"ד [א, כב.]. ובדר"ח פ"ד מ"ז [קעו.] כתב: "האדם נחשב גר בתורה, כי התורה היא מעולם הנצחי... וכאשר האדם מתחבר לשעה אל התורה הנצחית דבר זה נקרא 'גירות' בודאי. הרי לך כמה האדם יחשוב עצמו שאינו יודע כלום בתורה... בשביל עומק המושג... העמוקים מני ים". וראה להלן פנ"ו הערה 29. ובדרוש על המצות [נ:] כתב: "התורה מצד עצמה אין לה חבור אל האדם כלל, כאשר היא שכל אלקי נבדל. לכן צריך להתעצם ולהתחבר אליה". ולמעלה פכ"ו [ד"ה וביאור ענין] כתב: "התורה אינה מתייחסת לאדם, כי האדם בעל גשם, ואילו התורה היא שכלית, ולפיכך אין לתורה התיחסות לאדם כלל, לריחוק מעלתה מן האדם, והיא מובדלת מן האדם". וראה שם הערות 10, 11, 12. וראה למעלה פי"ד הערה 51, ולהלן פנ"א הערה 52. (22) ושכחה נופלת על דבר שאינו עיקר ועצם לאדם, וכמבואר למעלה פ"ד הערה 51, ופי"ז הערה 34. ובגו"א שמות פל"ח אות ה ביאר שהואיל ו"משה היה ממונה על הלימוד בלבד, והיה יודע ציור המשכן, וזהו הלימוד איך יצוה", לכך "ענין העשיה מה יקדים במעשה, נשכח הימנו". ובנצח ישראל פכ"ג [עמוד תצב] הביא את הפסוק [תהלים קלז, ה] "אם אשכחך ירושלים תשכח ימיני", וכתב לבאר: "כי ירושלים היא עצם ועיקר העולם... ואין שכחה בדבר שהוא עיקר". ובבאר הגולה באר השלישי [מב.] כתב: "כי השכחה שייך בדבר שאינו חשוב, ואינו שם על לבו אותו דבר, ומסלק אותו ממנו ושוכח אותו". ובנר מצוה [יג.] כתב: "דבר שהוא עיקר ועצם אין שכחה, כי דבר שאינו עיקר והוא מקרה בלבד יש בו שכחה, לפי שהוא במקרה". (23) והשפעה זו מבוארת להלן ס"פ נו, שלכך ברכת התורה מסתיימת בלשון הווה ["נותן התורה"], כי הקב"ה משפיע התורה תמיד. וראה שם בהערות. (24) כמו - לעומת. (25) בח"א לנדרים שם [ב, יג:] הוסיף כאן: "שאין המושכלות חכמה אלקית נבדלת לגמרי כמו שהוא התורה". ובתחילת דרוש על המצות [נ:] כתב: "כי אין התורה כשאר החכמות, שישיגם האדם מעצמו, ולא נתנו לו מהשם יתברך בעצם, כמו התורה שמצד עצמה אין לה חבור אל האדם כלל". ובנצח ישראל פל"א [עמוד תקצז] כתב: "יש לך לדעת, כי החכמות הם שתים בעולם; החכמה האחת היא חכמת התורה, והם דרכי השם, אשר חכמה זאת לא הוריש לשום אדם, כי היא שכל האלקי, כמו שהוא ידוע כי התורה בפרט היא שכל אלקי. ולא [נתן] זה כי אם לישראל, אשר צוה להם חקים ומשפטים. והחכמה הזאת היא מן השם יתברך, אשר נתן תורה לישראל. החכמה השניה היא חכמה האנושית, וזאת החכמה היא גם כן באומות. אמרו במדרש [איכ"ר ב, יג] אם יאמר לך אדם יש תורה באומות - אל תאמין, שנאמר [ר' איכה ב, ט] 'אין תורה בגוים'. אם יאמר לך יש חכמה באומות - תאמין, שנאמר [ר' עובדיה א, ח] 'והאבדתי חכמה מאדום וגו'', אם כן אית בהו. והאדם קונה החכמה שלו ממה שהוא רואה ומשיג, לא כמו התורה אשר ניתנה לאדם מן השם יתברך, אבל האדם צריך למושכלות שלו להשיג בנמצאים... וכך שכל האנושי צריך לסבב ולעיין בנמצאים, ומהם יקנה החכמה". וראה שם הערה 59, כי הוא יסוד נפוץ בספריו. (26) בח"א לנדרים שם הוסיף: "כי זהו עצם האדם שהוא בעל שכל". ולמעלה פכ"ד [ד"ה ומה שאמר] כתב: "כי האדם שהוא מקבל, וזהו מעלתו".  וצרף לכאן שהאדם שאינו מקבל אינו נחשב אדם, וכפי שכתב בח"א לקידושין כב: [ב, קלא:], וז"ל: "כי האדם הוא אדם על ידי האוזן בפרט, ולא על ידי שאר דברים. וזה כי כמו הכלי, כאשר הוא גולם אין לו שם כלי [חולין כה., רמב"ם כלים פ"ח ה"א וה"ב], וכאשר יש לו בית קיבול הרי נחשב כלי. ואין האדם בעל הקבלה רק על ידי האוזן. ולכך כל שמיעה מתורגם קבלה [רש"י בראשית לז, כז]. וכאשר האדם חרש הרי האדם נחשב כמו גולם אשר אינו דבר, ולא נגמר צורתו האחרונה כלל, רק הוא חומר מוכן לקבלה. ודבר זה רמזו חכמים הנאמנים בפרק החובל [ב"ק פה:] 'חרשו נותן לו דמי כולו'. שמזה תראה כי החרש אינו אדם, ולכך נותן לו דמי כולו".  ובח"א לכתובות ה. [א, קמט:] כתב: "כי האוזן של אדם תחילה לכל האיברים והוא נחשב פתח האדם, שהאדם הוא כמו בית, והאוזן הוא פתח לאדם... ואף כי ביארנו במקום אחר כי השכל הוא נחשב צורה לאדם, בודאי כן הוא, אבל האדם הוא כמו כלי קיבול שהוא מקבל השכל, וכאשר אינו כלי קיבול... בטל ממנו צורתו... ולכך החרש והשוטה שניהם אינם אדם, השוטה מצד השכל בעצמו שאין לו השכל, והחרש כאשר אינו כלי מקבל. דמיון הבית, כאשר אין לו פתח ואינו מקבל האדם אין לו צורת הבית כלל, שהרי חסר הוא שאינו מקבל דבר, וכאשר יש לו פתח רק שהוא חרב מבלי שיושב שם אדם, גם כן בטל ממנו צורתו, כי הבית הוא לקבל האדם". וכן כתב בבאר הגולה באר השלישי [מ:-מא:], ובנתיב השתיקה פ"א [ב, קא:]. ובנתיב הצניעות פ"ב [ב, קו:] הוסיף לבאר בזה מדוע אוזנו של אדם נבראה פתוחה, ולמה לא נבראה כמו העין שיש לה כיסוי, וז"ל: "כי האדם אשר הוא חרש אינו אדם... כי האדם נחשב כמו כלי, והכלי שאין לו בית קיבול אינו נחשב כלי כלל... ולפיכך בריאת האדם פתוחה... לפיכך נקרא השומע פקח [יבמות קיב:], והסתימה הוא מצד אחר ולא מצד אבר הזה. ואם היה באבר עצמו סתימה, לא היה נחשב האדם הזה פתוח... אבל אם היה הכיסוי בעצמו, היה מבטל הכיסוי פתיחתו". ובח"א מהדורת כשר, לכתובות ה. [כרך ד, עמוד נו] איתא: "ובזה הוא [האוזן] דומה לגמרי לפתח הבית, שיש לו דלת, ואין הדלת נשאר סגור, כי הדלת משמש לפתיחה, והוא מניח דבר כמו עץ שמעכב את הדלת, שלא יהיה נפתח מעצמנו. וכבר ביארנו במקום אחר כי האוזן באדם דומה לדלת הבית, ולכך העבד נרצע באוזנו ובדלת, כי האוזן והדלת שוים". וראה עוד פחד יצחק, פסח, מאמר מג. וראה למעלה פכ"ד הערה 65. (27) בח"א לנדרים שם [ב, יג:] הרחיב יותר בדברים אלו, וז"ל: "אבל התורה למשה אינו כך, כי משה הוא בפני עצמו, והתורה היא נבדלת מן האדם לגמרי. ולכך מתחלה כאשר נתנה היה לומד ומשכחה, כי לא היה לה שום חבור לאדם הגשמי. וכאשר נתן הש"י הלוחות אל משה, ועל ידי הלוחות היה אל התורה יותר חבור אל משה כאשר היו אצלו הלוחות, ובזה היה התורה מתנה אל משה [ובביאור מרגניתא זו, ראה הערה 36]. והמתנה היא באה מן הש"י לגמרי אל האדם, אע"ג כי מצד האדם עצמו אין ראוי זה, רק כי הש"י משפיע אל האדם, והוא מקבל. וזהו שאמר 'ויתן אל משה' לשון מתנה. והוי ליה לכתוב 'ויהי ככלותו לדבר ויכתוב על הלוחות באצבע אלקים ויקח אותם משה', אלא לכן כתב 'ויתן' לומר כי לא היה אל התורה חבור להאדם עד שנתן אל משה הלוחות במתנה, ואז היה מרע"ה מקבל התורה, לומר כי המתנה היא אל המקבל לגמרי. וזה שאמר 'ויתן אל משה ככלתו לדבר אליו'". ועוד בביאור ה"ויתן" האדוק וצמוד למסירת הלוחות דוקא, ראה פחד יצחק שבת, מאמר ז, אותיות ז-ט.  עמוד וראה כמה מדויק לשון רש"י בסנהדרין כו:, שכתב שם על קטרוגו של השטן בעת מסירת הלוחות בזה"ל: "מפני השטן שהוא מקטרג ואמר תסתפק לעליונים, ולא ימסרו הלוחות ביד משה". ולכאורה היה סגי לרש"י לומר "תסתפק לעליונים ולא ימסרו הלוחות", ומדוע הוסיף התבות "ביד משה". אלא שהם הם הדברים. המסירה לידיו של משה מאפשרת את המתנה של תורה למשה ולישראל, וכנגד זה מקרג השטן. וראה גו"א דברים פל"ד הערה 23, ולמעלה פמ"ח הערה 124. (28) בתחילת דרוש על המצות [נ:] הביא ג"כ מדרש זה, וכתב עליו: "ביארו בזה כי אלו דברים אינם מצד עולם הזה, שאם היו מצדו, לא היו נקראים 'מתנה' לו, כיון שמיוחסים וראוים אליו". (29) כפי שנתבאר למעלה בהערה 21. (30) "העולם העליון" הוא העולם השלישי, כי ישנם ג' עומות; עולם העליון, עולם האמצעי, ועולם התחתון. וענינם של ג' העולמות הוא ענין נפוץ בספרי המהר"ל. ולדוגמא, ראה בגו"א בראשית פ"ו אות לג, ושם הערה 165, שם שמות פי"ח הערה 27, דר"ח פ"א מי"ח [נו:-נח:], נתיב העבודה פי"ג [א, קיח:], נצח ישראל פ"ג [עמוד נא], למעלה פי"ג [ד"ה ובפרק קמא], ועוד. ותמצית הדברים היא, שהעולם התחתון הוא העוה"ז שבני אדם חיים בו, והוא עולם ההרכבה, שכל הנמצאים בו מורכבים מחומר וצורה. העולם האמצעי הוא עולם הגלגלים והמזלות. העולם השלישי הוא העולם העליון, שאין בו חומר כל עיקר, אלא כולו צורות בלבד, ואין בו מיזוג והרכבה. [וראה עוד "פרקי מבוא - שיטתו של המהר"ל, מאת אברהם קריב, כרך א, עמודים יז-כג]. וראה למעלה פ"ד הערה 3.  ואודות שהתורה באה מהעולם העליון, ראה דבריו למעלה פ"ו [ד"ה ואף כי] שכתב: "כי הדברים הטבעיים הם בארץ, והתורה לא תמצא אף בשמים, כי אם מעולם העליון". ובגו"א שמות פי"ח אות א [ד"ה אמנם] כתב: "התורה מדריגתה על השמים, וכדכתיב [קהלת א, ג] 'מה יתרון לאדם בכל עמלו שיעמול תחת השמש', ודרשו ז"ל [שבת ל:] 'בכל עמלו שיעמול תחת השמש' אין לו יתרון, אבל בדבר שהוא על השמש יש לו יתרון, והיא התורה שהיא על השמש, שהוא עולם הג'". ובנתיב העבודה פי"ג [א, קיח:], בביאור 'שנים מקרא ואחד תרגום', כתב בזה"ל: "והוא כנגד ג' עולמות, כי התורה היא מהעולם העליון". וכן כתב למעלה פי"ג [ד"ה ובפרק קמא]. ובנתיב התורה ספ"ב [א, יא:] כתב: "התורה היא הפקר לעולם... לפי שהתורה אינה מעולם הזה רק מעולם העליון". ובדר"ח פ"א מי"ח [נח.] כתב: "ולפיכך כאשר רצה הש"י להשלים את ישראל... נתן התורה מן העולם העליון". ושם בדר"ח פ"ה מ"כ [ער:] כתב: "כמו שהמוח שם שכל האדם, כך התורה שכל העולם. ולפיכך בית המקדש והתורה צמודים יחדיו, מפני כי בית המקדש קדושת העולם הזה, והתורה מתעלה עד למעלה. ועל ידי בית המקדש, שהוא בארץ ישראל, ועל ידי התורה, שמגיע עד עולם העליון, יש לעולם סולם עומד בארץ ומגיע למעלה מן השמים". ושם בדר"ח פ"ו מ"ט [שיג.] כתב: "אבל מלוין את האדם תורה ומעשים טובים. כי הקיום שמקבל האדם הוא מן עולם העליון, הוא עולם הבא, היא התורה, שהיא מעולם העליון... כי התורה היא מן עולם העליון, והמעשים טובים שהם מעשה מצות התורה, הם מעולם העליון, ועל ידם זוכה האדם אל השארות".  ובח"א לב"מ פה. [ג, לט:] כתב לבאר את דברי הגמרא שם "כל שהוא ת"ח ובנו ת"ח ובן בנו ת"ח, שוב אין תורה פוסקת מזרעו לעולם", וז"ל: "ולפיכך אף אם האדם בעל תורה, אפשר כי אצל תולדותיו התורה מסתלק ממנו, שאין התורה קנין גמור אליו. אבל כאשר הוא ובנו ובן בנו [ת"ח], דבר זה החוט המשולש, ומורה על כי יש לתורה חבור וצירוף גמור אליו, ושוב אין כאן סלוק כלל. כי אלו ג' דורות התורה היא רחוקה מן האדם, שהיא מעולם העליון, שהוא עולם הג'. וכאשר הוא ת"ח ובנו ובן בנו, שהתורה היא מעולם העליון, שייך אליו לגמרי, ולדבר הזה אין הסרה כלל, כמו שהתורה בעצמו בשביל שהיא מעולם העליון אשר הוא נצחי ואינו תחת הזמן, לכך אין בזה שנוי ותמורה, וכך כאשר הוא ת"ח ובנו ת"ח ובן בנו ת"ח מתקשר במעלת התורה, שהיא מעולם העליון לגמרי, ואין פוסקת מזרעו". וראה בנצח ישראל פכ"ב הערה 191. (31) כן כתב כמעט אות באות בתחילת דרוש על המצות [נ:]. (32) כמבואר בארוכה בדר"ח פ"א מי"ח [נז.]. ובנצח ישראל פ"ג [עמוד נא] כתב: "כי עולם העליון קראו אותו 'עולם השכלי', ואין בו הרכבה כלל. ואחר כך עולם האמצעי, ואלו אין בהם הרכבה לגמרי, דהיינו הרכבה של עירוב, אבל יש בהם חבור, כי יש להם קיבוץ אחד, הם הגלגלים... ולא תמצא בעולם הזה [האמצעי] שום התמזגות ביחד. ואף כי הגלגל מורכב מכוכב אשר בגלגל, ואי אפשר שיהיה האחד בלא השני, וגם רבוי הכוכבים אשר הם בגלגל, הרי כל אחד ואחד עומד בפני עצמו, רק יש להם קבוץ, והם נעשים לאחד. והעולם התחתון הוא עולם הרכבה, ושם יש הרכבה מזגית בודאי, שנמזגו ביחד". וכן הזכיר ברמיזה בנתיב התשובה פ"ח [ד"ה ואז אמר חמה]. ובדר"ח פ"ו מ"ט [שיב.] כתב: "ואני אומר עוד כי בא לומר כי האדם הוא מקבל מיתה, אל יבטיח שיהיה השלמתו שיקבל השארות מצד עולם התחתון, או מצד עולם האמצעי, הוא עולם הגלגלים". ובח"א לסוטה לט. [ב, עח.] כתב: "מעלת עולם האמצעי הוא עולם הגלגלים... כי טלה שהוא ראש המזלות אינו פוסע על המזלות האחרים, רק הם סובבים בעיגול ואין אחד פוסע על אחר כלל, ודבר זה מבואר מאד למי שמבין דברי חכמה". (33) לשונו בדרוש על המצות [סוף נ:]: "המאורות שהם בעולם האמצעי ברקיע השמים, איך יהיו לאדם שבתחתונים, אלא שהם גם כן תוספת מתנה לו". (34) "נחלק" - נפרד ונבדל. (35) לשונו בדרוש על המצות שם: "והגשמים, עם שהם למטה, הם נבדלים מן האדם, שהרי אינם מן הארץ, רק מהמים העליונים". וכן כתב למעלה פ"ל [ד"ה ואמר]: "כי המטר מן מים עליונים הוא בא", וראה שם הערה 26. ובגבורות ה' פנ"ב [רכו:] כתב: "מטר השמים מן העולם האמצעי, שהרי נקרא [דברים יא, יא] 'מטר השמים'". ומצירוף הדברים עולה שהמים העליונים נמצאים בעולם האמצעי. (36) לשונו בדרוש על המצות שם: "ובהיות התורה מתנה לעולם, אין לו צרוף וחבור אליה בעצם, רק שהשם יתברך חוננה לו במתנת חנם. ותכלית מכוונו יתברך במצות המעשיות, כאמרם ז"ל [אבות א, יז] 'לא המדרש עיקר [אלא המעשה] וכו'', ולולא זאת היתה ראויה לעליונים ביותר, אם היה התכלית רק לחכמתה... וכיון שכן אם אין לאדם המעשה, אין לתורה יחס אליו כלל, בשהיא מהעליונים, ורק במתנה נתנה לתחתונים, ומצד עצמה אין לו חלק ושייכות בה... אבל כשיש לו המעשים, אז שייכה אליו".  עמוד והבט, שהפסוק המורה שהתורה ניתנה למשה במתנה עוסק במסירת הלוחות דוקא ["ויתן אל משה ככלותו לדבר אתו בהר סיני שני לוחות העדות וגו'" (שמות לא, יח)]. וכבר עמד על כך בח"א לנדרים לח. [ב, יג:], וכתב: "ולכך מתחלה כאשר נתנה, היה [משה] לומד ומשכחה, כי לא היה לה שום חבור לאדם הגשמי. וכאשר נתן הש"י הלוחות אל משה, ועל ידי הלוחות היה אל התורה יותר חבור אל משה כאשר היו אצלו הלוחות, ובזה היה התורה מתנה אל משה" [והובא בהערה 27]. והנה סתם המהר"ל ולא ביאר מדוע נתינת הלוחות גונזת בתוכה את החבור המאפשר שהתורה תנתן במתנה, יותר מכאשר הדברות נאמרו למשה בעל פה. אמנם הם הם הדברים. מסירת הלוחות מתייחסת למעשה, ואילו שמיעת הדברות אינה מתייחסת למעשה. והואיל וחבור האדם לתורה עובר רק דרך המעשה, לכך מן הדין הוא שהגילוי שהתורה ניתנה למשה במתנה יאמר בהקשר של מעשה דוקא, והוא המעשה של מסירת הלוחות. ודו"ק. (37) ב"ר ח, ה "בשעה שבא הקב"ה לבראת את אדם הראשון, נעשו מלאכי השרת כיתים כיתים... שלום אומר אל יברא, דכוליה קטטה". וכתב על מדרש זה בנתיב האמת פ"ג [א, רב.] בזה"ל: "פירוש זה, כי הנבראים שברא הש"י הם ג' חלקים; החלק הראשון הם עליונים, והם נקראים עולם העליון... החלק השני עולם הגלגלים, והם גשמים, אינם מקבלים הויה והפסד כמו שהם הגשמיים אשר הם אצלנו, רק שהם נבראים והם כלים בעת שיעלה רצון השם יתברך, אבל הויה והפסד כל שעה אין בהם. ומפני כך הם גשמיים שלימים ובשלום הם, שלא יכנסו זה בזה, ולא יתנגדו זה את זה, כמו שהוא בעולם השפל שהם מעיקים זה את זה, ויכנסו זה בזה. ועל זה אמר הכתוב [איוב כה, ב] 'עושה שלום במרומיו', כי צבא השמים מרוחקים מכל זה. אך אמנם העולם השלישי יש בהם כל זה, שהם מתנגדים זה לזה, ויכנסו זה בזה לדחות האחד השני... כי אין השלום בעולם התחתון לפי שהתחתונים מתנגדים זה לזה... ולפיכך אמר השלום שלא יברא, שכולו מלא קטטות".  ובדר"ח פ"א מי"ח [נז.] כתב: "כי העולם האמצעי הוא עולם השלום, כי השלום הוא כאשר כל אחד ואחד עומד מבלי שיכנס האחד לגבול האחר, כמו שהוא בעולם האמצעי, שכל אחד ואחד עומד במשמרתו. וכאשר כל אחד במשמרתו הוא השלום. לכך עולם האמצעי מיוחד בשלום, ולפיכך בהם השלום לגמרי, ותמיד אמרו 'עושה שלום במרומיו', שמזה תראה כי מיוחד הוא בשלום... כי עולם אמצעי, מפני שהם עומדים כל אחד בשלום, אין אחד נכנס לגבול השני, לכך נקרא 'עולם השלום'. כי עולם התחתון עולם הדין, כי יכנסו חלקי העולם זה בזה, וצריך לכאן לדין, כי הדיין הוא שמחייב שיתן זה לזה כך וכך... ודבר זה הוא בעולם התחתון... ודבר זה ידוע, כי ההרכבה נעשה על ידי שהיסודות מתערבים ונעשה ההרכבה, ואין לך דין יותר מזה. וכן אם לקח יותר ממה שראוי, שמחזיר, כמו שידוע מענין האדים העולים מן המים על ידי תנועת השמים... כלל הדבר כי עולם התחתון נבנה על גזירת דין". ובנתיב השלום פ"א [א, ריז.] כתב: "כי העולם הזה מוכן אל המחלוקת ביותר, וצריכים הזהרה ומוסר שלא יכשל בשלום". (38) לשונו למעלה פ"ז [ד"ה כלל הדבר]: "השלום כאשר ישאר כל אחד בגבול שלו". ובח"א לשבת כה: [א, ח.] ביאר שנר שבת עושה שלום, וז"ל: "וזהו השלום כאשר יש הבדל בין הדברים. כי כאשר נקרא החושך 'ערב' מפני שבחושך הדברים הם מעורבים, ואין ניכר זה בפני זה, והם מעורבים יחד. והאור נקרא 'בוקר', שעל ידי האור יש ביקור בין הדברים בין זה לזה. וכאשר יש ביקור בין דבר לדבר הוא השלום אשר הוא בין הדברים, ואין האחד נכנס ומתערב בחבירו, רק כל אחד בפני עצמו". ובנתיב השלום פ"א [א, רטו.] כתב: "כי כך הוא בעולם, כי כל אחד מן ההפכים מקבל מן הש"י מה שאין מקבל השני, וזהו השלום. כי האש מקבל מן הש"י אשר ראוי לו, מה שאין מקבל המים, שהם הפך האש, והש"י עושה שלום בין שניהם, שיהיה מקבל כל אחד לפי מה שראוי לו, וזהו השלום. הרי לך, כי עיקר השלום הוא מצד שאין זה מקבל מה שזה מקבל". וראה גו"א בראשית פ"ד אות י, ושם הערה 63, ובגו"א במדבר פ"כ אות כג, ושם הערה 104, שהוזכר שם יסוד זה. (39) ועוד אודות שהשלום נעדר מהעוה"ז, הנה אמרו חכמים [אבות פ"א מי"ב] "הלל ושמאי קבלו מהם, הלל אומר הוי מתלמידיו של אהרן, אוהב שלום ורודף שלום". וכתב שם בדר"ח [מו:] בזה"ל: "הלל ושמאי קבלו מהם וכו'. אלו הם הזוג החמישי, באו ללמד מוסר על עיקר גדול. כי העולם הזה הוא מסוגל למחלוקת ביותר מכל הדברים שבעולם, כי זה ענין העולם הזה, שהוא עולם הפירוד והחלוק, לכך המחלוקת רגיל בעולם. ודבר זה תוכל להבין, כי באותו יום שנברא העולם, בא המחלוקת לעולם מן קין והבל. שמזה תראה כי המחלוקת מסוגל לעולם הזה, בעבור כי העולם הזה הוא עולם החלוק והפירוד. לכך אמר כי ראוי שיהיה מחזיק בעולם ברדיפות שלום בין איש לחבירו, וכאשר יש בעולם הזה פירוד וחילוק, יהיה מדתו לחבר המחולקים... ולכך הוא [השלום] דבר שאינו מצד עולם הזה". ושם ביאר מדוע יש צורך לרדוף אחר השלום בעולם הזה. (40) כמו שנאמר [תהלים קמד, י] "הנותן תשועה למלכים". וכן נאמר [ישעיה מו, יג] "ונתתי בציון תשועה". וכן נאמר [ש"א יט, ה] "ויעש ה' תשועה גדולה לכל ישראל". (41) לשון המלבי"ם לישעיה יב, ב: "ההבדל בין 'ישועה' ובין 'עזרה' הוא שהעזר הוא רק סיוע, והנעזר צריך לעשות בעיקר, והעוזר הוא רק מסייעו ועוזרו. אבל בהתשועה, לא יפעל הנושע מאומה, כי את הכל יעשה המושיע לבדו". ובספר שיח יצחק ביאר התפילה "מלך עוזר ומושיע ומגן" בזה"ל: "'עוזר' הוא בצירוף השתדלות הנעזר, ו'מושיע' הוא בלא השתתפות כח אחר... ועיין באבני אליהו". וכוונתו, שבאבני אליהו שם כתב על ברכת השנים "ונכלל בברכה הראשונה בתואר 'מלך עוזר', כי עזר הוא סעד למעשה האדם ותחבולתיו". ועל הברכה הבאה ["תקע בשופר"] כתב הגר"א: "ונכלל בברכה ראשונה בתואר 'מלך כו' מושיע', כי הגאולה אינה בידי אדם כלל, רק בידי שמים, כמו שאמר אליהו על אימתי יבוא המשיח [סנהדרין צח.] 'לכשירצה אדון זה'". ולמעלה פל"א הערה 16 הובאו מדבריו בגבורות ה' פ"ס [רסט:] שהגאולה באה מן העולם העליון. וכן נתבאר בספר נצח ישראל פי"ח הערה 23, פכ"ח הערה 75, ופמ"ה הערה 56.  ובגו"א שמות פ"ג אות י [ד"ה ומצאתי] כתב: "ומצאתי בפרקי רבי אליעזר [פמ"ח] כי ישראל נגאלים בפ"א, שהוא מאותיות מנצפ"ך... ובאות פ"א מן מנצפ"ך נגאלו ממצרים, ובשאר אותיות מנצפ"ך לגאולות אחרות... ונראה לפרש, כי כ"ב אותיות אלפא ביתא בהם ברא הקב"ה את העולם, כאשר אמר בספר יצירה [פ"ב מ"ב]. ותמצא כי האותיות כ"ב, ויש עוד מנצפ"ך שהם יותר גדולים מן כל כ"ב אותיות... וכמו שברא העולם בכ"ב אותיות, כך ברא ופעל הגאולה באותיות מנצפ"ך, כי הגאולה יותר עליון במעלה מענין העוה"ז. ולכך הגאולות הם באותיות מנצפ"ך, שהם אחר אלפא ביתא שבהם ברא העולם". ובגבורות ה' פכ"ו [קט:] כתב: "כי השי"ת ברא העולם על ידי אותיות אלפ"א בית"א... חקק העוה"ז הגשמי. ובאותיות הפשוטות, אשר הפשיטות יותר במעלה, ולפיכך הם אחר האלפ"א בית"א, ברא הדברים אשר הם עליון מן העוה"ז הגשמי המורכב. והגאולות הם למעלה מן העולם המורכב, כאשר יגאל הקב"ה את ישראל מן האומות שיש להם העוה"ז, ויתן להם מדריגתם למעלה מן העולם הגשמי. ולפיכך באלו ה' אותיות, שהם אחר האלפ"א בית"א, גאלם מן האומות, ונתן מדריגתם למעלה מן העולם הגשמי". (42) רש"י ויקרא כה, לח כתב "כל הדר בארץ ישראל אני לו אלקים, וכל היוצא ממנה כעובד עבודה זרה". וביאר הגו"א שם [אות נח]: "טעם זה ידוע, כי ארץ הקדושה היא לה', כמו שכתוב [יחזקאל לו, כ] 'עם ה' אלה ומארצו יצאו', לפיכך הדר בארץ ישראל הקב"ה הוא לו לאלהים. וכל הדר בחוצה לארץ כאילו עובד עבודה זרה, ומטעם כי מאחר שהוא בארץ אשר היא נתונה תחת יד השרים העליונים, הדר בחוץ לארץ כאילו עובד עבודה זרה, כי 'ברוב עם הדרת מלך' [משלי יד, כח], והדר בחוצה לארץ הוא מהדר ומפאר לאלהי נכר הארץ". ובגבורות ה' ס"פ ס [רסב:] כתב: "ויותר מזה שנתן התורה... שהכניסם לארץ ישראל, כי הארץ הזאת היא לחלקו של השם יתברך, וכמו שאמרו ז"ל [כתובות קי:] כל הדר בחו"ל כאילו אין לו אלוה, וזהו הדבוק יותר". ובח"א לכתובות קי. [א, סוף קסב:] כתב: "כי נקרא הש"י אלקי הארץ, וכדכתיב [יחזקאל לו, כ] 'ומארצו יצאו', שנקרא א"י 'ארצו'". וכן כתב בדר"ח פ"ה מ"ט [רמה:], וז"ל: "כל הארצות הם תחת רשות השרים העליונים, ואין בלבד שם ה' נקרא עליה, רק ארץ ישראל". וכן כתב באור חדש [קכט:], בביאור מעלת בנימין שהוא נולד בא"י. וכ"ה בגו"א בראשית פי"ז אות ו. (43) וכמה מתאימים לכאן דברי הספורנו בויקרא כה, כג, שנאמר שם "והארץ לא תמכר לצמיתות כי לי הארץ כי גרים ותושבים אתם עמדי", שכתב שם: "כי לי הארץ - הגליל הוא ארץ ה', כי גרים ותושבים אתם עמדי באותו גליל, שאינו בכלל [תהלים קטו, טז] 'והארץ נתן לבני אדם'". (44) לשון המדרש שם "ויש אומרים, אף הנקמה באדום, שנאמר [יחזקאל כה, יד] 'ונתתי נקמתי באדום וגו''". ודבריו של המהר"ל יסובו על אדום. (45) פרקים יז, יח, שהוקדשו לבאר תוקף מלכות רביעית, ובתחילת פי"ז כתב: "ובפרקי רבי אליעזר [פרק לה] 'והנה מלאכי אלקים עולים ויורדים בו' [בראשית כח, יב], הראה לו הקב"ה ד' מלכיות, משלן ואבדן; והראה לו שר מלכות בבל עולה שבעים עקלים [מעלות], ויורד. שר מלכות מדי עולה נ"ב עקלים, ויורד. שר מלכות יון [עולה] ק' עקלים, ויורד. הראה לו שר מלכות אדום עולה ואינו יורד. ואמר [ישעיה יד, יד] 'אעלה על במותי אדמה לעליון'. אמר לו יעקב 'אך אל שאול תורד' [שם פסוק טו]. אמר ליה הקב"ה, 'אם תגביה כנשר וגו'' [עובדיה א, ד], עד כאן המדרש... והודיעו לנו חכמים במדרש ענין החיה הרביעית. כי כל שלשה מלכיות הראשונים ראה יעקב עלייתן, וראה גם כן ירידתן. חוץ מן המלכות הרביעית, שראה עלייתה, ולא ראה ירידתה. וזה מפני כי שאר המלכיות נתן להם השם יתברך ירידה מצד עולם הזה, ולפיכך יעקב שהיה באותו זמן בעולם הזה, ראה הירידה שלהם. אבל מלכות הרביעית ירידתה מן העולם העליון, והשם יתברך בעצמו מוריד אותה, וכדכתיב [עובדיה א, ד] 'אם תגביה כנשר וגו' משם אורידך', ואין ירידתה מצד עולם הזה כלל. לכך לא שייך לה הירידה מצד עולם הזה, רק מצד עולם העליון, אשר אין האדם שהוא בעולם הזה שולט בו. ולכך לא ראה יעקב, שהוא בעולם הזה, ירידת המלכות. רק ראה ירידת המלכות הרביעית מצד השם יתברך, אשר אי אפשר בשום צד שלא יהיה בטל מלכות חיה רביעית, כמו שיתבאר. ולכך אמר הקב"ה 'אם תגביה כנשר וגו''. ולא יהיה ירידתה רק על ידי מלך המשיח, אשר מעלתו ומדריגתו מן עולם העליון, כמו שיתבאר. כלל הדבר, כי מאחר כי ארכא נתן למלכות רביעית, אין עוד שאלה כלל. ולכך גלו חכמים בחכמתם כח החיה הרביעית ותוקף שלה, שמזה תדע על אריכות ממשלתה... והתבאר לך תוקף המלכות, אשר יש להם אריכות הצלחה בעולם הזה. ומפני שעמדו חכמים על ענין מלכות רביעית וכחה, גלו לנו מהות המלכות הזה מה שאפשר מענין זה, ועוד יתבאר". וראה להלן פנ"ו הערה 20. ובנצח ישראל תחילת פי"ח כתב: "הנה בארנו במה שיש בו די מענין מלכות רביעית, אשר חלק השם יתברך אליו חלק גדול בעולם, עד עידן עדנין. וחכמי אמת והחסידים והקדושים קבלו עול מלכות זה עליהם, כאשר עמדו על סוד מלכות רביעית זאת. וכבר כתבנו במה שיש בו די".  ובדרשת שבת הגדול [רלא.] כתב: "היה בקרבן תודה שלשה מינים של מצה ומין אחד של חמץ [ויקרא ז, יב-יג]... ושלשה מיני מצה ומין אחד חמץ כנגד ארבע מלכויות.. ומזה יש לך להבין אריכות גלותנו ואשר ארכא נתן למלכות הרביעית... כי החמץ בתודה הוא משער החמישים, אשר לא נגלה לשום אדם בעולם [ר"ה כא:]. ולפיכך יעקב לא ראה ירידת המלכות הרביעית, כי כחה נמצא מן השער החמשים. והכל דברים גדולים ועמוקים בכח מלכות רביעית. ולפיכך אל יתמה האדם על אריכת גלותנו במלכות הרביעית, באשר כוחו כח עליון משער החמישים". ולהלן פנ"ג [ד"ה כלל הדבר] כתב: "מה שהיו ישראל מנצחים כח עשו, הוא מדרגה עליונה מעולם העליון". (46) נקודה זו מתבארת מתוך ההבדל הקיים בין חסד לרחמים, וכפי שכתב בנצח ישראל פמ"ז [עמוד תשפח]: "כי השם יתברך הוא משפיע החסד, ומרחם על עולמו. והחילוק שיש בין חסד ורחמים; החסד הוא הטוב שהוא משפיע לעולם, אף שאין הכרחי כל כך לעולם, הוא משפיע את הטוב לעולם, והוא חסד. והרחמים כאשר התחתונים בצרה, וצריכים לרחמים, מרחם עליהם. ואלו שני דברים הם מן השם יתברך אל התחתונים". ובגבורות ה' פס"ט [שיח.] כתב: "החילוק שיש בין חסד ורחמים, כי הרחמים אינם רק כאשר הוא צריך אותו דבר מתוך צרה, וחסד בין שצריך לאותו דבר ובין שאינו צריך לאותו דבר, נותן חסד על צד היותר טוב". וכן כתב בנתיב העבודה פי"ח [א, קלח.], ובגו"א שמות פל"ד אות ג, ושם הערה 13. וראה למעלה פ"כ הערה 21. ובח"א לגיטין נו. [ב, קג.] כתב: "כי הנסים באים לעולם מצד מדת הרחמים. ודבר זה ידוע... כי לא מצאנו נס בעולם רק כאשר היו ישראל בצרה, והשם יתברך מרחם עליהם, כאשר תמצא בכל הנסים. כי אין הקב"ה משנה הטבע שלא לצורך, רק שהוא לצורך, ודבר זה ממדת הרחמים". הרי שרחמים נעשים מחמת שהאדם בצרה, ומעורר רחמי שמים. וראה ההערה הבאה. (47) וא"ת, כל שפע שה' מעניק לאדם יהיה נגדר כמתנה, ומה המיוחד ברחמים יותר מאשר שאר חסדי המקום עלינו. אמנם זה לא קשה, כי דוקא ברחמים יש כאן דבר והיפוכו; מקבל הנמצא בצרה, ורחמים הבאים לגאול את האדם מצרתו. ולכך המיוחד ברחמים הוא לא רק שהם באים מהקב"ה, אלא שהם סותרים את מצבו של האדם המקבל, ומופקעים מהאדם הנתון בצרה. ולא רק זאת, אלא דוקא צרתו של האדם היא היא המעוררת את הרחמים, והרחמים באים לעולם על מנת לשנות את מצבו של האדם. ולכך הרחמים נדונים כמתנה, שהרי אין להם שום שייכות לאדם המקבל. מה שאין כן בשאר חסדי המקום עלינו, אע"פ שברור שהם באים לאדם מטובו יתברך, מ"מ אין בהם מהלך של דבר והיפוכו, ולכך אין הם נדונים כמופקעים מהאדם המקבל. (48) "שאלמלא כן, כיון שאדם יורד לתוכו, מיד מת" [המשך לשונו של רבי יצחק בר מרין בויק"ר לה, ח], "אלא שנתן השם יתברך מתנה לעולם, שיוכלו לילך בים על ידי ספינה" [לשון המהרז"ו בב"ר ו, ה]. והיפה תואר ביאר שם "כי ה' לבד הוא המשקיט את שאון גלי הים, אשר לא יבלע את ההולכים בקרבו". (49) לשונו בנר מצוה [י.]: "כי הים הוא רחוק מן הישוב... כי 
המציאות הוא בישוב". ושם ביאר לפי"ז שלכך הדגים הנמצאים בים אינם נחשבים לבעלי מציאות, ואין בהם שחיטה. וראה למעלה פכ"ג הערה 28. וראה עוד בח"א לקידושין יג. [ב, קלא.], גו"א בראשית פ"ז הערה 72, ונצח ישראל פל"ט הערה 48. (50) וגם כאן הכוונה היא שלא רק שהים אינו מקום ישוב האדם, אלא שהים מתנגד לאדם, ועומד למולו. וכפי שביאר בח"א ליבמות קכא. [א, קמז:] את דברי הגמרא [שם] שכשם שרבי עקיבא ניצל מגלי הים על ידי שהיה מנענע להם את ראשו, כך אם יבואו רשעים על האדם, ינענע לו ראשו, וז"ל: "כי מי שמכניע עצמו אין מתנגד לו הרשע. כי הרשע הוא מתנגד ועומד כנגד האדם, שלכך נקרא 'רשע' אשר הוא רשע לבריות. וכאשר הוא מכניע עצמו, לא יוכל לפעל ברשעתו. ולמד זה מן גלי ים, כי ג"כ הם מתנגדים אל בני אדם. כמו שאמרו במדרש [ילקו"ש ח"ב תצ] כי כל גל וגל חפץ לשטף העולם. כי הים מחולק מן היבשה, כי היבשה היא ישוב העולם, והים אין בו ישוב כלל. ונחשב הים אצל היבשה כמו הרשע אצל הצדיק, כי הצדיק בודאי הוא מן הישוב, ואילו הרשע מחריב הישוב אל האדם שהוא הישוב... ולא שהים יש בו שכל... רק שהים שאינו ישוב נחשב מתנגד אל האדם, שהוא הישוב. ובשביל שהיה מכניע עצמו לא היה מתנגד אליו. וכך אם יבואו רשעים שהם מתנגדים אל האדם, ינענע לו בראשו, ואז לא נמצא התנגדות אליו". וכן כתב בקצרה בח"א לגיטין סח: [ב, קכז.] (51) שנחשבים מתנה, והם: תורה, מאורות, גשמים, שלום, ישועה, ארץ ישראל, נקמה מאדום, רחמים, הפרשת הים הגדול. (52) שמעתי מחכ"א לבאר שכוונתו היא לעשר הספירות, שתשעת הדברים שהוזכרו במדרש [מתורה עד הים הגדול] הם כנגד הספירות מחכמה עד מלכות [שהן; חכמה (תורה), בינה (מאורות), חסד (גשמים), תפארת (שלום), גבורה (ישועה), נצח (ארץ ישראל), הוד (נקמה), יסוד (רחמים), מלכות (ים הגדול)]. אך הספירה של כתר לא נכללת עמהם, כי היא מופקעת לגמרי מאחיזה בעוה"ז, וכדוגמת המאמר "בראשית" [ר"ה לב.] שאינה נאמרת כשאר מאמרות. וראה בספר משכני עליון לרמח"ל [עמוד קנד ב"גנזי הרמח"ל"] אודות ספירת הכתר מרוחקת מהשגת האדם. ועוד אודות עשר הספירות, ראה גבורות ה' פע"א [שכד:], דר"ח פ"ה מ"ה [רל:], שם מ"ו [רלד:], נצח ישראל פ"ז [עמוד קצ], ושם הערה 238. 
(53) פירוש - הואיל והתורה ניתנה במתנה. (54) כי כל הויה והפסד נחשב לשנוי, וכמבואר למעלה פמ"ז הערה 69. והואיל והאדם נגדר כבעל הויה והפסד, והתורה אינה בגדר אדם, ממילא התורה אינה בגדר של שנוי. וראה למעלה פ"ד הערה 6, ולהלן פנ"א הערה 57.  ומעין זה ביאר בנצח ישראל ר"פ סב, שהביא שם את המדרש [ילקו"ש ח"ב רמז תקעז] "אמר הקב"ה, בעוה"ז על ידי שהייתם נושעים על ידי בני אדם; על ידי משה ואהרן... שהיו בשר ודם, הייתם חוזרים ומשתעבדים. אבל לעתיד, אני בעצמי גואל אתכם, ועוד יותר אין אתם משתעבדים". וכתב שם לבאר [עמוד תתקמב]: "וזה שאמר במדרש, כי הגאולות הראשונות היו על ידי בני אדם, ולא היתה הגאולה במה שהוא יתברך צורה אחרונה לישראל. ולכך היה הפסק לגאולות אלו. אבל הגאולה האחרונה תהיה במה שהוא יתברך צורה אחרונה לישראל, לכך לא תהיה הפסק לדבר זה. וזה... חילוק והפרש בין גאולה ראשונה ובין גאולה אחרונה; כי גאולה ראשונה היתה מתחייבת מצד ישראל ומצד זכות אבות, וגאולה זאת [יש לה] הפסק, כי כל דבר שהוא מצד האדם, יש לו הפסק. אבל גאולה אחרונה, אף כי תהיה על ידי המלך המשיח, תהיה מצד השם יתברך, אשר הוא מעמיד המשיח, ודבר זה נקרא כי השם יתברך הוא הגואל... כי גאולה אחרונה נצחית, במה שהגאולה מצד שהשם יתברך צורה אחרונה לישראל, וכך היא נצחית. וכמו שאמר הכתוב [ישעיה מה, יז] 'ישראל נושע בה' תשועת עולמים'". הרי שדבר שנעשה על ידי אדם אינו נצחי, לעומת דבר שאינו שייך לאדם, שהוא נשאר בנצחיותו.  ובח"א לכתובות עז: [א, קנח.] כתב: "מצד האנושית מקבל האדם העדר, כאשר נראה לחוש, שסוף האדם למות, כי זהו ראוי לאדם במה שהוא אדם... שהרי מצד האדם ראוי לו המיתה". ובנר מצוה [כט.] כתב: "הנר הוא דולק לזמן ויש לו הפסק, וכך האדם שהוא בעוה"ז, יש לדבר הזה הפסק, כמו הנר שהוא לזמן ואחר כך כבה... כי האדם בעוה"ז הוא בעל מיתה". ובאור חדש [קלה.] כתב: "כי כל נברא יש לו בטול מצד עצמו, יהיה מי שהוא". (55) "תורה נביאים וכתובים" [רש"י שם]. (56) "משה תליתאי לבטן; מרים, אהרן, ומשה" [רש"י שם]. (57) "כהנים לוים וישראלים" [רש"י שם]. (58) חודש סיון, שהוא שלישי לניסן. (59) "לפרישה" [רש"י שם]. (60) כי "קצה" מתפרש כאן כ"סוף", ומעין מה שפירש רש"י ר"פ מקץ [בראשית מב, א] "כל לשון 'קץ' - סוף הוא". ושם בגו"א אות א טרח לבאר ש"קץ" אינו דומה לחלוטין ל"קצה", אך לעניננו הם שוים. (61) ואודות השלישי שאין לו קצה, ראה בגבורות ה' פנ"ד [רמב.] שכתב: "שלישי, שהוא אינו קצה. כי השנים, כל אחד קצה, ומה שיש בו קצה יש בו סוף שהןא המיתה. אבל האמצעי הוא שאין לו קצה, והוא סוד 'יעקב אבינו לא מת' במה שהוא שלישי לאבות, והוא אמצעי כאשר ידוע למבינים". וכן כתב בקיצור בנתיב השלום פ"א [א, ריז:]. ובדרוש על התורה [כד:] כתב: "וזה בעצמו יורה על שהיא נצחית גם כן, כי השלישי אין לו קצה כלל... והוא מה שאמרו חכמים ז"ל בתענית 'יעקב אבינו לא מת', כי יעקב היה השלישי באבות". ובח"א לב"מ פה. [מהדורת כשר, חלק ראשון, עמוד קמו] כתב: "ותדע כי כאשר הוא ובנו ובן בנו ת"ח, מורה זה על שהוא דבק באמתת השכל, אשר השכל אין לו הפסק כלל, והוא נצחי. ודבר זה תוכל להבין שהתורה בעצמה היא תלתאי, כמו שבארנו בפרק רבי עקיבא, עיין שם ותמצא מבואר שהיא תלתאי".  מעין זה ביאר בגו"א במדבר פכ"א אות לג [ד"ה ולפיכך], וז"ל: "כי השלשה יורה על מעלת ישראל, שהם מובדלים מן הגשם, וכחם בלתי גשמי. ולפיכך היה יעקב, שנקרא 'קדוש', דכתיב [ישעיה כט, כג] 'והקדישו קדוש יעקב'... הוא היה שלישי לאבות. משה היה 'איש אלקים' [דברים לג, א] - שלישי לבטן. וזהו שרמזו ז"ל בפרק רבי עקיבא 'בריך רחמנא'... שרוצה לומר כי התורה היא שכלית, ולפיכך התורה היא תליתאי, נתן אותה לעם תליתאי. שישראל יש להם מעלה אלקית נבדלת... כי התורה היא שכלית, ולכך נבחר לו מספר תליתאי, שהמספר הזה מורה על בלתי גשמי. וזה כי שני קצוות הוא התפשטות הגשם. אמנם האמצעי בין שני הקצוות הוא השלישי, אין לו התפשטות הגשם. תראה מזה מעלת ישראל, שמעלתם שהם נבדלים מן הגשם". ומה שכתב בגו"א שהשלישי מורה על הנבדל מהגשמי, ואילו כאן כתב שהשלישי מורה על העדר הקצה, הוי שני צדדים של אותו מטבע, כי כבר נתבאר למעלה [פ"כ הערה 36] שהגשם יש לו קצה וגבול, מה שאין כן לקדוש ולנבדל. (62) כי לשלישי אין קצה וסוף, וממילא אינו בר ניתוק. (63) פירוש - כל שלש מורה על חוזק. וזהו יסוד נפוץ בספרי המהר"ל. וכן כתב בנצח ישראל פ"ה [עמוד צד], וז"ל: "כי משולשים הם ישראל, וזהו חזקם ותקפם של ישראל, כדכתיב [דברים לב, ט] 'יעקב חבל נחלתו', רוצה לומר כי ישראל יש להם חוזק כמו חבל שחזקו בג' חוטין, כדכתיב 'וחוט המשולש לא במהרה ינתק'". ובח"א לסנהדרין צו. [ג, רב:] כתב: "מספר ג' בכל מקום מורה על החוזק, וכמו שאמר הכתוב [קהלת ד, יב] 'והחוט המשולש לא במהרה ינתק'. ובכל דבר כאשר ירצה להחזיק דבר, מתחזק בשלשה. ולכך ג' שנים הוי חזקה לכל דבר בכל מקום [ב"ב כח.]". ובדר"ח פ"ד מכ"ב [רי.] כתב: "כי אלו שלשה לשונות הזכיר כדי לחזק הענין, כי הדבר מתחזק בשלשה פעמים. וכן תמצא בכמה מקומות שבאו שלשה לשונות כדי לחזק הדבור; 'היכל ה' היכל ה' היכל ה'' [ירמיה ז, ד], הזכיר ג' פעמים לחזק". ובנתיב דרך ארץ פ"א [ב, רמז:] כתב: "יש כאן שלש מדריגות זו על זו, כאשר מתחזק הדבר על ידי ג' מדריגות, דבר זה הוא חזקה, ולכך לא במהרה הוא בא חידי חסרון". ובח"א לסוטה יא: [ב, נא.] כתב: "ובמה שהתחזק שלשה פעמים תראה מזה גודל התחזקות, כי דבר משולש חזק מאוד". (64) "כמו זה" - כמו השנים שנוטים לקצה. [ולולא דמסתיפנא הייתי אומר שכוונתו במלים אלו לציור שהיה אמור להיות כאן, ובו היה ממחיש שהאמצע אין לו קצה. ועל הציור כתב "כמו זה", וכפי שכתב למעלה פי"ח (ד"ה ואמר, ושם הערה 50), ופל"ה (ד"ה אמנם רבי סמאי, ושם הערה 41). ובמיוחד ראה להלן פס"ו (ד"ה ומזה עצמו), שגם שם דיבר אודות שלש נקודות, כאשר לנקודה הפנימית יש גדר של אמצעי, וכתב: "שלשה, ואותו שהוא בין השנים הוא האמצעי... כמו זה, הרי הנקודה האמצעית יש לה משפט האמצעי וכו'", ושם יש ציור שאליו הדברים מכוונים. וכן הוא בח"א לב"ב עד. (ג, ק.). והציור שהיה אמור להיות כאן הושמט בהדפסת הספר]. (65) ואודות חזקו של האמצע, ראה דבריו בנצח ישראל פי"ג [עמוד שכב], שכתב: "אין כח וחוזק הדבר רק באמצע, לא בתחלה... ולא בסוף... כי כל דבר הוא בחזקו ובתקפו באמצע". וראה שם בהערות.  וכאן כוונתו להדגיש, שחוזק התורה [מלבד נצחיותה] מחייב ג"כ שהתורה לא תשתנה, כי דבר שהוא חזק מופקע משנויים. וכפי שכתב בנתיב הלשון פ"ה [ב, עג.]: "השכלי דומה לאבן בשביל חוזק השכל... שהשכל דומה לאבן שאין לו שנוי כלל, אבל הוא דבר מקוים". וראה להלן פנ"ו הערה 2. (66) ובדרוש על התורה [סוף כד:] כתב: "נתנה תורה בכל הדברים במשולש, להתוודע ולהגלות לעין כל כי נתן לנו השם יתברך מתנה נבחרת מכל". (67) בראשית פמ"ט אות כד [ד"ה ועוד], וז"ל: "יש בזה דבר נפלא ונעלם... ידוע כי המיתה היא קצה וסוף, ודבר שאין לו קצה אין לו מיתה. ומפני שיעקב אין מתייחס לו קצה, כי הקצה הוא לשני גבולים שהם קצה. כי כאשר תניח ג' נקודות זו אצל זו, אין לנקודה האמצעית קצה כלל. ומפני שיעקב הוא אמצעי בין אברהם ובין יצחק, הוא השלישי המכריע ביניהם, הוא כנגד הנקודה האמצעית, שאין מתייחס לה קצה וגבול. ודבר זה אמת וברור מאוד על פי החכמה... והמעלה שהיה אל יעקב שלא מת, כי החיים יש להם דביקות אל השם יתברך ביותר, וזהו מעלת החיים 'ואתם הדבקים בה' אלקיכם חיים כלכם היום' [דברים ד, ד]. ואם הדביקות הזה אינו לבני אדם, זה שהחומר הוא המבדיל בין השם יתברך ובין השכל [כמבואר למעלה פכ"ד הערה 54]. אבל יעקב נפרד מן הגוף, ויש לו החיים והדביקות עם השם יתברך, וזהו המעלה היתרה. וזה שאמר 'יעקב אבינו לא מת'". (68) כמלוקט בהערה 61. וכן הוא בגו"א שמות פ"ד אות יג, דר"ח פ"ה מ"ד [רכה:], שם מ"ט [רמז:], אור חדש [רכ.], נתיב השלום פ"א [א, רטז:], נתיב התמימות פ"א [ב, רו.], ח"א ליבמות סד. [א, קמא:], ח"א לשבת קיח: [א, נד:], דרוש על התורה [כד:], דרוש לשבת תשובה [עט:], ועוד.  ואם תאמר, כי כאן מבואר שיש ליעקב אבינו מעלת האמצע, וכן ביאר בגו"א בראשית [שם], ובגבורות ה' פ"ט [נח:, וראה למעלה פל"ח הערה 127]. אך בנצח ישראל פי"ג ביאר שיצחק הוא הנחשב האב האמצעי, וכלשונו שם [עמוד שכב]: "כי אברהם שהיה ראשון באבות, ויעקב שהיה אחרון באבות, אין מדתם מדת הדין, רק כח מדת הדין הוא באמצע. כי אין ספק כי המשפט והדין יש לו כח יותר, ואין כח וחוזק הדבר רק באמצע, לא בתחלה - שעדיין אינו בכחו, ולא בסוף - שכבר אינו בכחו, רק האמצע יש לו כח. ולכך הלוים אינם כשרים לעבודה רק מבן שלשים עד בן חמשים [במדבר ד, ג], כידוע שמדת הלוים מדת הדין, ולכך ראוי שיהיו בתוקפם ובחזקם, ולא כאשר הם דרדקי, ולא כאשר הם זקנים, רק כאשר הם בעיקר כחם באמצע ימיהם. וכך האבות שהם שלשה, אין מדה זאת לראשון שבהם, ולא לאחרון שבהם, רק ליצחק שהוא באמצע. כי כל דבר הוא בחזקו ובתקפו באמצע, ולכך האמצעי שבאבות נתן לו המדה הזאת". ויל"ע בזה. ודברי תורה הם כפטיש יפוצץ סלע, מתחלקים לכמה ניצוצות וטעמים. (69) שכתב שם [ד"ה ודבר זה]: "התורה, שהיא גזרת השם יתברך, שהוא היושר לגמרי. וזה שאמר 'בריך רחמנא דיהיב אוריין תליתאי'. שכל דבר המשולש הוא שיש בו היושר בעבור השלישי, שהוא באמצע, אין נוטה מן היושר לא לימין ולא לשמאל. וכאשר יש ב' בלא ג', אין כאן יושר, שאין כאן האמצעי, שהוא היושר. וקאמר 'בריך רחמנא דיהיב לון אוריין תליתאי', שדברי התורה אינם יוצאים מן היושר. ונתן אותם לעם תליתאי, לאשר יש בהם היושר. ומפני כי יעקב היה השלישי לאבות, נקרא יעקב 'ישרון' [ישעיה מד, ב], מלשון ישר, שהוא אמצעי בין אברהם ובין יצחק. וישראל שהם עם תליתאי, מורה שיש בהם היושר, ונקראים ישראל 'ישרים' [במדבר כג, י], וגם 'ישורון', 'ויהי בישרון מלך' [דברים לג, ה]. ונתן אותם על ידי תליתאי, שהוא משה. כי מה שהיה משה שלישי, מורה שיש בו היושר... בעבור כי השלישי יש בו סגולת היושר כמו שאמרנו. ולפיכך אמר [שמות יט, יא] 'והיו נכונים ליום השלישי'. והכל הוא בשביל מעלת התורה, שהיא היושר בעצמה". הרי שביאר שם שהשלישי מורה על היושר, וכאן ביאר שהשלישי מורה על העדר הקצה. ולכאורה הם שני טעמים שונים. (70) כי הישר אינו נוטה לקצוות ג"כ, וכפי שכתב בגו"א בראשית פמ"ט אות כד [ד"ה ועוד], שלאחר שביאר שיעקב אבינו לא מת מחמת שאין לו קצה [כפי דבריו שכתב כאן, והובאו בהערה 68], הוסיף: "ועל פי סוד זה נקרא יעקב 'ישורון' [ישעיה מד, ב], על שם היושר, כי כל דבר יושר אין לו קצה, שהקצה למי שנוטה מן היושר, אבל היושר אין לו קצה... כי אין לדבר הישר אחרית במה שאינו נוטה לקצה, והוא נשאר באמצעי שאין לו קצה". ובנצח ישראל פכ"א [עמוד תנ] כתב: "כי ב' הקצוות יש להם קץ וסוף, שלכך הם קצוות, שהוא לשון קצה וסוף... והאמצעי, שהוא הישר, אין לו קצה, ואינו בעל תכלית. וזהו מדת יעקב שנקרא 'ישורון', ולפיכך אינו בעל קצה. ומטעם זה אמרו יעקב אבינו לא מת". וראה שם הערה 63, כי הישר והאמצע הם דבר אחד. וראה למעלה פל"ח הערה 115. ולכך השלישי מורה על האמצעי נטול הקצוות, וכן מורה על היושר. ובאור חדש [קנח.] כתב: "כי כל שלשה יש בו אמצע, שהאמצע הוא היושר, והשנים הם הקצוות". 
(1) "מכחישי ה'" - כן דרכו של המהר"ל בספר זה להתייחס לאומות העולם בכלל, ולנצרות בפרט. ובדרך כלל מלים אלו נשמטו או הוחלפו בדפוסים המאוחרים. וראה במדור "שינויי נוסחאות" למעלה פרקים יז, כו, כז, לא, לב. ובמיוחד ראה למעלה פל"ז [ד"ה ומכל מקום], ושם הערה 126. (2) כי ישראל הם "מאמינם בני מאמינים" [שבת צז.]. ובבאר הגולה בסוף הבאר הששי [קמא:] כתב: "והוא יתברך יודע כי לא לבזות ולא לחרף כתבנו אלו דברים, רק כי קנאת ה' וקנאת תורתו עשה זאת, בראותי דברי אלקים חיים חוצבים להבות, והאיש הזה מתעתע בהם כאילו הם דברי ריק, אין בהם דברי מועיל. וראוי להפלא ופלא על איש אשר נכנס בבריתו של אברהם אבינו, ובכלל ישראל יכונה, ידבר דברים כאלו. כי אף אם תמצא אשר לא מבני ישראל המה בקצת דברים מילין לצד עילאין קדישין עליונים ימללו, הלא קנאת הדת תעשה זאת. אבל אדם שנכנס בדת ישראל, שיוציא מלים כמו אלו מפיו, דבר זה לא היה כלל, ולא עלה על לב שיהיה נמצא כמו זה בבני ישראל, זרע אברהם, מאמינים בתורת משה בתורה שבכתב ובע"פ. והוא יתברך יציל זרע שארית ישראל, שלא ימצא בנו עוד פרץ נותן כבוד והוד לזרים. אמן סלה". (3) כפי שהתבאר בפרק הקודם. והעיקר התשיעי [מתוך שלשה עשר העקרים] הוא: "אני מאמין באמונה שלמה שזאת התורה לא תהא מוחלפת, ולא תהא תורה אחרת מאת הבורא יתברך שמו". ולפי המשך הפרק מתבאר שכוונתו כאן ב"תורה נצחית" היא לקיום התורה, שקיום התורה הוא נצחי. (4) משנה קידושין לו: "כל מצוה שהיא תלויה בארץ אינה נוהגת אלא בארץ". ובגמרא שם [קידושין לז.] ביארו "מאי תלויה... הכי קאמר, כל מצוה שהיא... חובת קרקע ["שמוטלת על הקרקע או גידוליו, כגון תרומות ומעשרות, חלה, לקט, שכחה ופאה, שביעית, חדש, ערלה, כלאים" (רש"י שם)] אינה נוהגת אלא בארץ". (5) שהן מצות הקרבנות, עבודת הכהנים והלוים, וכיו"ב. והרמב"ם בהלכות מעשה הקרבנות פי"ח ה"א כתב "כל הקרבנות כולן... מצות עשה להקריבן בבית הבחירה". ובפחד יצחק ר"ה מאמר ד אות ג כתב: "מציאות זו שכל מצוות התורה נוהגות בה, תלויה היא בתנאים הללו; הופעת הנבואה בכל מדרגותיה, השראת שכינה של כהנים מדברים ברוח הקודש, אשר בזה תלויה מצות שאלת אורים ותומים. יסוד הסנהדרין בכל תיקוניהם, סדרי המקדש במלואם , טכסיסי מלכות בשלימותם, ישוב הארץ על ידי רוב בניה... שלימותו של המצב הזה היה בימי שלמה בשעה שבנה בית המקדש". (6) וכוונת השואלים האלו היא לערער על קיום המצות, שמפאת שנבצר מאיתנו לקיים את כל התרי"ג מצות, ממילא קיום חלקי של המצות אינו בגדר קיום התורה, כי התורה מתקיימת באמצעות כל המצות, ונמצא ח"ו שאין קיום התורה נצחי. ומעין שאלה זו מובאת בספר "אוצר וכוחים" [הוצאת אייזנשטיין, עמוד 199, בטור הימיני]. וראה בח"א לרשב"א שבעין יעקב ברכות יב: [ויובא להן פנ"ב הערה 5], שהאריך שם בטענות החולקים אודות נצחיות התורה, ובסוף דבריו שם כתב: "הנה הארכתי בדברים אלו מפני שכת הטוענים עלינו באים בעקיפין מצד דברים אלו, והכוונה להם לומר שאין מצוות התורה עלינו עולמית, ולא ניתנו רק לזמן. וסבורים... אם כן ניתן רשות לבעל הדין לחלוק ולומר שמתבטלות אף בזמן מן הזמנים בעולם הזה". (7) מעין שאלה שניה זו מובאת בספר "ראש אמנה" לרבי יצחק אברבנאל, פרק יג. וגם המכוון בשאלה זו היא לערער על נצחיות קיום התורה. (8) כן מבואר במורה נבוכים חלק שני, פרק לט, עיי"ש. ובספר העקרים [ג, פרק יד] כתב: "ודעת הרמב"ם ז"ל שלא תשתנה לעולם, לא כולה ולא מקצתה, על כן שם אחד מן העקרים שלא תנוסח התורה, ולא תשתנה... וסמך הדבר בעיקר זה אל מה שנזכר בתורה [דברים יג, א] 'לא תוסף עליו ולא תגרע ממנו'. וביאר הטעם בספר המורה, לפי שהדבר השוה והשלם אי אפשר להוסיף עליו ולא לגרוע ממנו, שלא יפסד השווי והשלמות ההוא. ולפי שהיתה התורה תמימה, כמו שהעיד עליה הכתוב באמרו [תהלים יט, ח] 'תורת ה' תמימה', אי אפשר שתשתנה בשום זמן". ולמעלה פט"ז [ד"ה מופת שני] כתב: "כאשר אנו חוקרין על גדר ההשלמה, הנה ענין ההשלמה שאין בו תוספת וחסרון כלל. שאם יש בו תוספת לא היה זה שלמות. וכן אם היה בו חסרון, הרי אינו שלם". וראה שם הערה 31, ופי"ח הערה 49, ופמ"ט הערה 8. (9) וזה מן הנמנע, וכפי שכתב למעלה פ"ט [ד"ה הרי הדבר]: "כי לפי דבריהם לא תהיה [הדבקות בה'] רק לאחד או לשנים בדור, וכי בשביל אלו העולם נמצא". וראה שם הערה 98. ועד כאן השאלות, ומכאן ואילך התשובה. ומגמתו בתשובה תהיה, שאע"פ שכל המצות הן חטיבה אחת, מ"מ בקיום של מצוה אחת יש קיום של כל התורה, וכמו שמבאר. (10) כמבואר למעלה בהקדמה הערה 97, ופי"ז הערה 18, קחנו משם. (11) "משמע בהאי עלמא" [רש"י שם]. (12) "חיי העולם הבא" [רש"י שם]. ובח"א שם [ב, קלט:] חלק על דברי רש"י אלו. ועל כל פנים מוכח ממשנה זו שסגי במצוה בודדה להקנות לאדם את שלימותו הנצחית. (13) ולכך אין להוכיח ממשנה זו שסגי במצוה אחת להקנות שלימות, כי המדובר הוא במצוה אחת יתירה על העבירות. (14) כן כתב למעלה פ"ה [ד"ה ותימה על], וז"ל: "דהא דאמרינן שאפילו במצוה אחת זוכה לעולם הבא, היינו שעושה מצוה אחת, אבל לא עשה שום עבירה... ודבר זה משנה פשוטה בפרק קמא דקידושין [לט:] 'כל העושה מצוה אחת מטיבין לו, ומאריכין לו ימיו, ונוחל הארץ'. ואף על גב דמוקי ליה שם כשעשה מצוה אחת יתירה על מחצה עונות, כל שכן שיש ללמוד מזה שאם עשה מצוה אחת ולא עשה שום חטא שזוכה לעולם הבא". וביאור ה"כל שכן" הוא, שהעושה מצוה אחת ללא חטא הוא "כולו זכות", ואילו העושה מצוה אחת יתירה על עוונותיו הוא "רובו זכות", ואם "רובו זכות" מביאו לעוה"ב, כל שכן שכך יהיה ב"כולו זכות". (15) וכן ביאר בנתיב השלום פ"ב [א, רכא.] שהעושה מצוה אחת זוכה בה לחיי העוה"ב. וכן הוא בח"א לשבת קיח: [א, נט:].  ובביאור השויון שבין מצוה פרטית לאדם פרטי, ראה דבריו בדר"ח פ"ד מ"ג [קסה:] שעמד שם על סמיכות המשניות שבין "מצוה גוררת מצוה" [אבות פ"ד מ"ב] למשנה "אל תהי בז לכל אדם" [שם משנה ג], שכתב: "מצוה גוררת מצוה... ובזה למדנו שכל מצוה ומצוה דבר מיוחד בפני עצמו. שאם היו שתי מצות האחת כמו האחרת, לא שייך שתהא מצוה אחת גוררת אחרת, לפי הטעם אשר אמרנו שמצוה גוררת מצוה כי אין דבר אחד נחלק לשנים, וכל המצות הם דבר אחד, ולכך המצוה האחת גוררת האחרת. שזה דוקא שייך רק כאשר כל מצוה בפני עצמו ומתחברים ביחד, אבל אם האחת כמו האחרת, אין אחת חצי דבר. ולפיכך אי אפשר לומר רק שכל מצוה ומצוה הוא דבר מיוחד, ומ"מ הם מתחברים ביחד. וכאשר הוא מקיים מצוה אחת, נחשב כמו דבר אחד שנחלק, ולכך מצוה אחת גוררת אחרת. ומזה תדע כי כל מצוה יש לה מקום בפני עצמה. ודבר זה למעלת המצוה, שכל מצוה יש לה ענין מיוחד. ולפיכך החזיק דבריו להביא ראיה, וסמך אחריו כמו שזה הוא במצות, כך הוא בבני אדם ובכל הנבראים בעולם, שיש להם דבר זה בעצמו; כי יש לכל אחד מקום מיוחד. לכך אמר 'אל תהי בז לכל אדם', לומר כי אדם זה אינו נחשב לכלום, והוא נחשב דבר מיותר בעולם, ואין לו חלק בעולם כלל... דבר זה אל יעשה, שאין לך אדם שאין לו שעה. כלומר שיש לכל אדם שעה מיוחדת... אע"ג שמצאנו בן גילו, היינו שהם קרובים במזל, אבל בודאי יש לכל אחד ואחד מזל בפני עצמו... ובמה שיש לכל אדם מזל בפני עצמו, הרי כל אחד ואחד נחשב ממציאות העולם, ומשלים את העולם, עד שמצד כל בני אדם שהם בעולם העולם שלם. ודבר זה דומה למצות התורה; שכל מצות התורה הם משלימים לתורה אחת, וכל התורה הוא מושכל אחד שלם בלי חסרון ובלי גרעון. וכן כל אדם שברא הקב"ה על האדמה, כל אחד משלים העולם". [והובא למעלה פ"ח הערה 40, ופמ"ה הערה 15.] ולכך ברי הוא שאדם פרטי ימצא את השלמתו במצוה פרטית, מפאת השויון הגמור הקיים ביניהם. (16) כן כתב בח"א לקידושין שם [ב, קלט:], וז"ל: "כל העושה מצוה אחת וכו'. טעם זה ידוע, מפני שכל מצוה ומצוה יש לאדם ע"י זה דביקות בו יתברך. ולפיכך אף העושה מצוה אחת בלבד זוכה שמטיבין לו וכו'. והא דמוקי לה בגמרא כשעשה מצוה אחת יתירה על עוונותיו, כדי שלא יהיה מעוט מצות בטלים נגד רוב עבירות, אבל בודאי עיקר השכר אף בשביל מצוה אחת. ואם לא עשה שום מצוה, רק אחת, נוחל עולם הבא בשביל מצוה יחידית. לכך חשבה התנא 'כל שעושה מצוה אחת', להודיע בשביל זכות המצוה אחת זוכה כל המעלה הזאת, כך יראה פשוט".  אמנם קצת קשה, כי מתבאר מכך שהחידוש בציור של מצוה בודדה גדול הוא יותר מהחידוש בציור של מצוה יתירה, ולכך נקט התנא בלשון "מצוה אחת" ולא בלשון "מצוה אחת יתירה", כדי לאשמועינן את הציור המחודש יותר. אמנם למעלה בפרק ה [הובא בהערה 14] כתב שאם מצוה אחת יתירה מקנה לבעליה עוה"ב, כל שכן שכך יהיה במצוה אחת בודדה [וטעם הדבר נתבאר בהערה 14]. ולפי זה היה לתנא של המשנה לנקוט בציור של "מצוה יתירה", ואז היינו למדים בכ"ש שהוא הדין בציור של מצוה בודדה. ויל"ע בזה.  ולמעלה פט"ז [ד"ה אמנם כאשר] ביאר לכאורה טעם אחר לכך שאדם מוצא את שלימותו במצוה פרטית, וזאת משום שהתורה כוללת ומשלימה הכל, ולכך בכל מצוה ומצוה יש בזעיר אנפין משלימות זו. וזהו לכאורה טעם אחר מדבריו כאן. והנראה בזה, כי כבר השריש המהר"ל שכאשר קבוצה של פרטים מהוים דבר אחד, אזי כל פרט ופרט נושא בתוכו את אותו "דבר אחד". וכגון, כל שבעת ימי בראשית הם דבר אחד, וכל יום בפני עצמו נושא בתוכו תוכן שבעת הימים [גו"א בראשית פ"ד אות ג, ושם הערה 25, ובמדבר פ"ח סוף אות ג, ושם הערה 44]. וכן כל ישראל עומדים תחת מספר שש מאות אלף, וכל יחיד מישראל יש בו סגולת מספר שש ["ששה בכרס אחד" (רש"י שמות א, ז)], "כי חלק הדבר יש לו סגולת הכל" [לשונו בגבורות ה' פי"ב (סו.)]. והוא הדין ביחס של המצות אלו לאלו; מחמת שכל המצות הן דבר אחד [להלן פל"ד ד"ה והנה האל"ף], לכך כל מצוה ומצוה נושאת בתוכה את כל התורה כולה. והואיל ובתורה בכלליותה יש שלימות הכל, לכך בכל מצוה ומצוה שבתורה יש בזעיר אנפין את אותה שלימות. [וכן מבואר בזוה"ק ח"ג קכד., ושם רכח:, ובתחילת ספר מעלות התורה בשם הגר"א.] לכך דבריו כאן ודבריו בפרק טז משלימים זה לזה; כי מפאת שהתורה כוללת ומשלימה את הכל [כדבריו בפט"ז], לכך בכל אחת ממצותיה של תורה ימצא האדם את השלמתו [כדבריו כאן]. (17) ומדבריו כאן משמע שעכ"פ יש צורך במצוה אחת בכדי להגיע באמצעותה לעוה"ב. אמנם למעלה בפרק ה [ד"ה ואני אומר] ביאר שישראל ראויים לעוה"ב אף ללא מצות, ולכך קטן שמת הוא בן עוה"ב [סנהדרין קי:], וכמבואר שם בהערה 30. וכן מבואר להלן ס"פ נח. וא"כ תקשי לך, מדוע כאן כתב שעכ"פ מיהא בעי מצוה אחת. דע לך, שכן הקשה בעצמו בסוף דר"ח [שכז:], וז"ל: "ומה שאמרנו שישראל מצד עצמם זוכים לחיי עולם שהרי הקטן יש לו חלק לעולם הבא כמו שאמרנו. ואל יקשה לך מתניתין דפרק קמא דקדושין 'כל העושה מצוה אחת מטיבין לו ומאריכין לו ימיו ונוחל הארץ', אם כן משמע דוקא שעושה מצוה אחת, ובלא מצוה - לא... [כי] רש"י פירש המשנה מטיבין לו משמע בעולם הזה ונוחל הארץ משמע לעולם הבא... ובודאי כך פירוש המשנה דאיירי בעולם הזה ובעולם הזה... ולפיכך אמר כי אצל זה שיזכה לטובת עוה"ז אי אפשר שלא יהיה לו מצוה אחת יתירה... אבל בודאי אל עוה"ב אף בלא מצות כלל זוכה לעוה"ב... ותדע לך שכן הוא, דלמה צריך מצוה אחת יתירה... דהא קיימא לן בפ"ק דר"ה [יז.] דבינונים 'רב חסד' [שמות לד, ו], מטה ידו כלפי חסד. אלא דההיא דהתם לענין עוה"ב בלבד קאמר". ושם מתרץ תשובה נוספת, עיי"ש. (18) ופירש רש"י שם "כאן כלל את כל התורה כולה, וקבלוה עליהם באלה ובשבועה". ועל קבלה זו נסובו דברי הרמב"ן שיובאו מיד.  וצריך טעם מה ראה המהר"ל להביא לכאן בארוכה את דברי הרמב"ן ומחלוקתו עליו בביאור הפסוק "ארור אשר לא יקים את דברי התורה הזאת". כי לכאורה אין דברים אלו קשורים לענין של נצחיות התורה, שבענין זה פתח וסיים את הפרק. ושמעתי ממו"ר שליט"א לבאר, שהיסוד הסמוי הנמצא בפרק זה הוא שבקיום מצוה אחת של התורה יש קיום של כל התורה [וכמו שנתבאר בהערה 16]. ולכך קיום התורה הוא נצחי, כי התורה מקויימת דרך כל אחת ואחת ממצוותיה. ומחמת כן הפסוק "אשר לא יקים את דברי התורה הזאת" שייך מאוד ליסוד זה, כי פסוק זה עוסק בקיומה של התורה. וכוונת המהר"ל להוכיח מפסוק זה שקיום התורה אכן יכול להעשות גם באמצעות מצוה אחת. ולכך תחילה יביא את ביאור הרמב"ן לפסוק, ולדבריו אין הפסוק עוסק במצוה אחת. ולאחריו המהר"ל יחלוק עליו, ויעמיד את הפסוק במצוה אחת, ובזה יוודע שקיום התורה יכול להעשות אף דרך מצוה אחת. ובהמשך הענין [ד"ה ובודאי הרמב"ן] יבאר שאף הרמב"ן מסכים ליסוד זה. ודפח"ח. (19) קצת צ"ב, שהרמב"ן להדיא כתב שהפסוק עוסק ב"אם יכפור באחת מהן", ולא בכופר בכל התורה כולה. אמנם הענין מבואר בגו"א שמות פ"כ אות ג, שעמד שם על דברי רש"י [שמות כ, א] "שאמר הקב"ה עשרת הדברות בדבור אחד", וכתב על כך: "ואף על גב שלא הבינו בדבור זה כלום, אמרם בדבור אחד, לומר כי כל התורה ענין אחד ודבור אחד, שהרי כל התורה הם יוצאים מעשרת הדברות, כמו שיתבאר בפרשת משפטים [רש"י שמות כד, יב, וראה למעלה פל"ד הערה 31], ואלו עשרת הדברות נאמרו בדבור אחד, הרי כל התורה דבור אחד. ונפקא מיניה בזה, שאם אמר ש'כל התורה כולה מן השמים, חוץ מפסוק זה שאמרו משה מעצמו', הוא בכלל 'כי דבר ה' בזה' [במדבר טו, לא], וכופר בכל התורה, כי מאחר שכל התורה כולה דבור אחד הוא, ואין זה בלא זה, דהיא כמו נקודה אחת, ואין לה מקצת, ואם כופר במקצת - הוא כופר בכל התורה. וכן איתא בפרק חלק [סנהדרין צט.]". וראה שם הערה 9, שזהו יסוד נפוץ בספרי המהר"ל. ולכך מכוונים דבריו כאן. (20) ולא סגי ליה ב"ארור", וכמו שהולך ומוכיח. ובהגדרת "מין", הנה בר"ה יז. אמרו "המינין והמסורות והאפיקורסים שכפרו בתורה וכו'", ובדר"ח פ"ב מ"ד [עה:] כתב: "מינים ואפיקורסים שכופרים בתורה". וכן בח"א לשבת לא. [א, טו:] ביאר שהכופר בתורה שבכתב הוא בגדר מין. וראה להלן ר"פ סט. ובפירוש המשניות לרמב"ם [חולין טו:] כתב: "המינים אצל חכמים הם פריצי ישראל... והם העם שכהה הסכלות עין שכלם, והשחירו התאוות מאור נפשותם, וחלקו על הדת ועל הנביאים... ומכזיבין הנביאים במה שאינן יודעים בו מאומה... אסור לאכול משחיטתו". ובהלכות רוצח פ"ד ה"י כתב: "הכופרין בתורה ובנבואה היה מצוה להרגן". וראה עוד בלחם משנה הלכות תשובה פ"ג ה"ז. (21) ומביא הגמרא כגירסא בעין יעקב, וכדרכו. (22) "כל הפרשה של הר גריזים לא נאמרה אלא בנואף ונואפת" [רש"י שם]. (23) "בתמיה, כופר בעיקר הוא וסגי ליה ב'ארור'" [רש"י שם]. (24) ופירש רש"י שם "אלא זה הבא על הערוה - אשת איש, והוליד ממזר, ומתוך בושתו שאסור לבא בקהל, ואינו מוצא אשה, הוא הולך לבין העובדי כוכבים, ועובד עבודת כוכבים. ארורים אלה שעשאוהו לעבוד פסל ומסכה". ושם רש"י ממשיך לבאר כיצד שאר הארורין שהוזכרו בפרשה שייכים להגדרה זו. ובח"א שם [ב, עו.] ביאר באופן שונה מרש"י שם. (25) ובפירוש ה"כל שכן" מעובדי ע"ז לכופרים בתורה, נראה לבאר על פי דבריו בגו"א ויקרא פכ"ד אות יג [ד"ה אבל], שכתב לגבי המברך את השם: "מברך השם, אי אפשר שתהיה עבירה יותר חמורה, שהרי הוא פוגם בעיקר לברך השם. לא כמו עבודה זרה שמוסיף אלוה, ומכל מקום בעיקר אינו פוגם". והובא למעלה פל"ט הערה 22. ובבאר הגולה באר השביעי [קמה:] כתב: "בני אדם נחלקים לג' חלקים; הראשונה, לקיים המצות כולם אשר נתן השם יתברך. החלק הב', אינו עושה המצות, מכל מקום אינו מחליף טוב ברע לעבוד אלהים זולתו... החלק הג' הם מחליפים נותנים כבוד לפסילים וזרים. אמנם יש כת רביעית, שהם המינים, ואין זכר לאלו בני אדם בכלל הנבראים". הרי שהמינים פחותים מן העובדי ע"ז. ולכך אם לא סגי ב"ארור" לעובד ע"ז, כל שכן שלא יהיה סגי ב"ארור" לכופר בתורה. (26) כמו שנאמר שם "קיימו וקבלו היהודים עליהם ועל זרעם וגו' להיות עושים את שני הימים האלה ככתבם וכזמנם בכל שנה ושנה". (27) ואע"פ שדרשו מפסוק זה ש"הדר קבלוה בימי אחשורוש, דכתיב 'קיימו וקבלו', קיימו מה שקבלו כבר" [שבת פח.], הרי שהיה צורך בקבלה שניה של התורה, זה לא קשה, כי שם מדובר בקבלה שנועדה לאפוקי מה"מודעה רבה לאורייתא" על כפיית הר כגיגית [שם בגמרא, וכמבואר למעלה פל"ב], ולכך הוצרכו לקבלה שניה. אך בהר גריזים לא היתה קבלה מעין זו לדעת הרמב"ן, אלא היתה שם קבלת אמיתת התורה. ועל כך סובר המהר"ל שאין צורך בקבלה נוספת מעין זו, כי היא כבר כלולה בקבלת התורה הראשונה. (28) ש"אשר לא יקים" אינו מוסב על כפירה שבלב, אלא על אי קיום התורה במעשה, ועם כל זה לא נאמר "אשר לא יעשה", וכמו שמבאר והולך. ומה שכתב "על דרך הפשט", כי להלן [ד"ה ובירושלמי] יבאר את הפסוק על פי מדרש חכמים. (29) ואודות ש"מצות עשה" מורה על מעשה, ראה למעלה בהקדמה [ד"ה ומפני זה] שכתב: "אין מצות עשה רק בדבר שיש בו מעשה, שהרי נקרא 'מצות עשה', שחייב לעשות". וראה שם הערה 14, ופל"ח הערה 17. (30) שנאמר שם לשון עשיה ["לעשות את כל דברי התורה הזאת"], ומדובר שם לגבי ערבות ישראל זה בזה, ש"הנגלות לנו ולבנינו לבער הרע מקרבנו, ואם לא נעשה דין בהם, יענשו את הרבים" [רש"י שם]. ובפשטות, "לבער הרע מקרבנו" מוסב על מצות לא תעשה, וכמו איסור ע"ז שהוזכר שם בסמוך [דברים כט, יז,]. (31) פירוש - אם ישראל קבלו ע"ע ערבות על הקלות [מצות עשה], ק"ו שקבלו ע"ע ערבות על החמורות [לא תעשה]. ואודות שעבירה על לא תעשה חמורה מעבירת עשה, כן מבואר בנתיב התשובה פ"ג [ד"ה אבל כאשר], שכתב שם: ""כי הפרש יש בין עשה ולא תעשה; כי העובר העשה לא עשה מעשה, וכיון שלא עשה מעשה, רק שלא עשה הגזירה והמצוה שהיה לו לעשות, לא יאמר בזה רק שחסר לו המצוה והמעלה שהיה לו לקנות... אבל מי שעושה מעשה חטא, נתרחק ממדריגתו הראשונה שהיה לו כבר. ויש בו פחיתות וטומאה בעצמו על ידי חטא, מה שאין כך כאשר הוא עובר מצות עשה. ולפיכך יאמר שיש בו טומאת החטא". והובא למעלה פ"ז הערה 77. והרמב"ן שמות כ, ח, כתב: "ומפני זה יהיה העונש במצות לא תעשה גדול, ועושין בו דין, כגון מלקות ומיתה, ואין עושין בו דין במצות עשה כלל". ואודות שיש ערבות בקיום מצות עשה, כן מבואר בנתיבות המשפט סימן ג סק"א. ובמשובב נתיבות שם חלק וסבר שצריך לזה דוקא בית דין, שכתב: "לכופו לקיים מצות עשה, כגון מי שאינו עושה סוכה, או אינו נותן צדקה, לזה צריך בית דין דוקא". והעולה מדברי המהר"ל לכאורה הוא כשיטת הנתיבות, שיש ערבות אף במצות עשה. (32) שהוא הענין של הפסוק "אשר לא יקים את דברי התרה הזאת לעשותם", שפירש רש"י שם "כאן כלל את כל התורה כולה, וקבלוה עליהם באלה ובשבועה". (33) שבועות כו: "גמר בלבו, צריך שיוציא בשפתיו, שנאמר [ויקרא ה, ד] 'לבטא בשפתים'". ופירש רש"י שם "צריך שיוציא, ואם לא הוציאה בשפתיו, אינה שבועה". ו"אין הנשבע חייב עד שיוציא ענין השבועה בשפתיו" [לשון הרמב"ם בהלכות שבועות פ"ב ה"י]. (34) ואודות שיש הקמה בשב ואל תעשה, הנה לשון המקרא הוא [במדבר ל, טו] "ואם החרש יחריש לה אישה מיום אל יום והקים את כל נדריה או את כל אסריה אשר עליה הקים אותם כי החריש לה ביום שמעו", וכתב שם הראב"ע "פירש איך הקים אותם, בעבור שהחריש ביום שמעו". הרי שיש הקמה בשב ואל תעשה. (35) שהפסוק עוסק בכפירה במצוה, ולא בעבר על המצוה ["כגון שאכל חזיר והשקץ לתאותו" (לשון הרמב"ן שהובא למעלה)]. (36) פירוש - אולי הכרחו של הרמב"ן לומר שהפסוק עוסק בכפירה במצוה [שהיא כאמור כפירה בכלליות התורה] הוא משום שנאמר "ארור אשר לא יקים את דברי התורה הזאת", ו"יקים את דברי התורה" משמע שמוסב על כלליות התורה. כל זה אין לומר, וכמו שמבאר והולך.  ואע"פ שהרמב"ן ביאר להדיא שההכרח לפירושו הוא מחמת שנאמר "לא יקים", ולא נאמר "לא יעשה", מ"מ מחמת הדוחק שבדבר חותר המהר"ל לבאר שלרמב"ן היה הכרח אחר, למרות שלא נזכר להדיא בדבריו. וכן כתב בגו"א שמות פכ"ה אות כג [ד"ה ואולי] על הראב"ע, ש"זהו קושיתו, רק שלא אמרה". וכן חתר לבאר בגו"א דברים פכ"ו אות יב [ד"ה ואם] שהקושי שעמד לנגד עיני הראב"ע אינו הקושי שהראב"ע עצמו הזכיר. (37) כי ההקמה של תורה יכולה להעשות אף באמצעות מצוה בודדה. וזהו כאמור [בהערה 18] היסוד הסמוי הנמצא בפרק זה; נצחיות התורה זורמת דרך כל אחת ואחת ממצוותיה.  ואם תאמר, סוף סוף נאמר לשון רבים "אשר לא יקים את דברי התורה", וכיצד ניתן לבאר ש"דברי" יסוב על מצוה בודדה. אמנם זה לא קשה, כי זהו כמו "ויקבר בערי גלעד" [שופטים יב, ז], ש"לפי הפשט דפירושו בעיר אחת מן ערי הגלעד... וכן 'על עיר בן אתונות' [זכריה ט, ט], שפירושו עיר אחת מן האתונות" [לשנו בגו"א בראשית פכ"ה אות ה]. וכן ביאר שם את הפסוק [בראשית כה, ו] "ולבני הפילגשים", שפירושו "ולבני פילגש אחת מן הפילגשים" [לשונו שם]. וכן חזר וכתב בגו"א במדבר פ"ל אות ד לגבי הפסוק [במדבר ל, ב] "ראשי המטות", שפירושו יכול להיות אחד מראשי המטות. והוא הדין לכאן, "דברי התורה הזאת" יכול להתפרש על מצוה אחת מדברי התורה הזאת. (38) פירוש - גם מבלי לומר את היסוד שבמצוה אחת של התורה מקופלת כל התורה, גם אז לא יקשה להעמיד את פסוקנו שמדובר במצוה אחת בודדה, וכמו שמבאר. (39) שהרי בסוטה לז: אמרו בתמיה "'ארור האיש אשר יעשה פסל ומסכה וגו'' [דברים כז, טו], בארור סגי ליה" [והובא למעלה], ואם "ארור" היה כרת וערירי, בודאי שלא היה מקום לתמיה זו.  ואודות החומרה שישנה בעובר על מצוה אחת, הנה בסנהדרין י. אמרו "מלקות במקום מיתה עומדת", ופירש רש"י שם "דכיון דעבר על אזהרת בוראו, ראוי הוא למות". (40) כפי שפירש הרמב"ן [והובא למעלה] "והנה הוא חרם המורדים והכופרים". ובשבועות לו. אמרו "'ארור' בו נידוי". והריטב"א שם ביאר ש"ארור" משמש הן לנידוי, והן לחרם, ואם אמרוהו לשם חרם, הרי זה מוחרם, ואם אמרוה לשם נידוי, הרי הוא מנודה. ובמו"ק טז. אמרו "מנלן דמחרמינן ["בארור" (רש"י שם)], דכתיב [שופטים ה, כג] 'ארו ארור'". ומה שכתב כמסתפק ["ואפילו אם הוא לשון חרם ונדוי"], כי בגמרא בשבועות לו. אמרו שיש ל"ארור" כמה פירושים [נדוי, קללה, שבועה], ולכך אין זה מוכח לגמרי שכאן הכוונה דוקא לחרם ונידוי. (41) ברכות יט. "נדו את אלעזר בן חנוך שפקפק בנטילת ידים". ובקידושין כח. אמרו "הקורא לחבירו עבד יהיה בנידוי". ובקידושין ע: אמרו "רב מנגיד על מאן דמצער שלוחא דרבנן". והרמב"ם בהלכות תלמוד תורה פ"ו הי"ד כתב "על עשרים וארבעה דברים מנדין את האדם", ושם בכסף משנה מובאים המקורות לכך. (42) "כל שכן" זה יוסבר על פי דבריו בגו"א בראשית פכ"ג אות ב [ד"ה ואם], שעמד שם על דברי רש"י [בראשית כג, א] ששרה לא חטאה, כי "מה בת כ' לא חטאת, שהרי אינה בת עונשין, אף בת ק' בלא חטא", וכתב שם: "ואם תאמר, תינח עונשי שמים [שאין בי"ד של מעלה מענישין אלא מבת כ' שנה ואילך (שבת פט:)], עונשין בית דין של מטה, דמענישין משלשה עשר, מנא לן דלא חטאת. ולא קשה מידי, דודאי עונשי שמים הם על עבירות קלות, כדכתיב [קהלת יא, ט] 'ודע כי על כל אלה יביאך אלקים במשפט', 'אם טוב ואם רע' [קהלת יב, יד], ודרשו בפרק קמא דחגיגה [ה.] אפילו על דבר קל אדם נענש לפעמים, כדאיתא התם [הרק בפני חברו ונמאס, הנותן צדקה לעני בפרהסיא, ההורג כינה בפני חבירו ונמאס, וכיו"ב שם בגמרא]. וכיון שלא חטאת [שרה אמנו] בדיני שמים, מכל שכן בדיני אדם, שהם בעבירות החמורות, שלא חטאת בהם". הרי שבי"ד של מעלה מחמיר יותר מבי"ד של מטה. וכשם שבגו"א שם נעשה ק"ו שאם שרה לא חטאה בבי"ד של מעלה, ק"ו שלא חטאה בבי"ד של מטה; הוא הדין לאידך גיסא, שאם ישנו נידוי בבי"ד של מטה, ק"ו שישנו נידוי בבי"ד של מעלה. (43) ודברי הירושלמי הללו הובאו ברמב"ן הנ"ל [דברים כז, כו] כראיה לשיטתו שהפירוש "אשר לא יקים" אינו מוסב על קיום התורה במעשה, אלא שאינו מאמין בה וכיו"ב [ראה שם בהערות הרב שעוועל מספר 72]. והמהר"ל לשיטתו יבאר הירושלמי באופן שמוסב על קיום התורה עצמה, וכמו שמבאר והולך. (44) "בתמיה, דאמרת 'אשר לא יקים', והוא לשון הקמה, משמע שצריך להקים" [קרבן העדה שם]. (45) בירושלמי שם "זה החזן שהוא עומד [ומגביה ספר תורה]". ויבואר בסמוך. (46) "בית המלך והנשיא, שבידם להקים את התורה ולמחות ביד העוברים ומבטלים אותה" [פני משה שם]. (47) "ביד לומדי התורה לפרנס אותם" [פני משה שם]. (48) פירוש - החזן צריך להגביה את התורה על ידי שאוחז בחלק התחתון של התורה, ומגביה מלמטה ללמעלה, ולא שיאחוז בחלק העליון של התורה. וראה רש"י מגילה לב. ד"ה וכשהוא מהדקו, ושו"ע אור"ח סימן קלד סעיף ב. (49) פירוש - אין ההקמה הנאמרת במקרא מתייחסת לגוף ספר התורה, אלא להקמת דברי התורה עצמם [שהרי נאמר "אשר לא יקים את דברי התורה"], ורק הפירוש הוא שאופן הגבהת ספר התורה הוא המקים את דברי התורה עצמם, וכמו שמבאר. ודרכו של המהר"ל להורות שכל הדרשות של חז"ל חוזרות לבאר את פשוטו של מקרא, ו"כל דבריהם [של חז"ל] הם דברים ברורים, והם עיקר פשט הכתוב" [לשונו בבאר הגולה, באר השלישי (מ.)]. והוסיף שם [מד.] בזה"ל: "וכל איש חכם ונבון יתפלא על הקירוב שיש לדבריהם אל הפשט עם עומק מופלא מאוד מאוד. ואיש אשר הוא זר מדברי חכמה יתפלא על הריחוק מן פירוש הכתוב... אך אין אחד מהן [מדרשות חז"ל] שאין הדברים עומק הכתוב על פי אמיתתו... שלכך נקרא 'דרשה', כי הוא דרישת הכתוב בחקירה ודרישה מאוד מאוד עד עומק הכתוב". וביבמות כד. אמרו "אין מקרא יוצא מידי פשוטו". ובח"א שם [מהדורת כשר] כתב: "גילו לנו שאין לעקור הפשט כלל, אבל הוא נשאר, והדרש שדרשו בו הוא עומק הכתוב. למה הדבר דומה, לאילן אשר שרשו עומד בארץ, מוציא ענפים, ומוציא עוד פירות ועלין, והכל יוצא משורש אחד. וכך הפשט הוא שורש הכתוב, ומתפשט אחר כך לכמה דברים שמסתעפים, ומשתרגים ממנו כמה ענפים לכל צד". וזה יסוד מוסד בגישת המהר"ל לדרשות חז"ל. וראה עוד בכרך המפתח של הגו"א, עמוד 15, ולהלן פנ"ו הערה 106. (50) אודות יסודו שקיום התורה תלוי בהכרת חשיבות התורה, ראה בפחד יצחק שבועות סוף מאמר ח, שכתב: "עלינו לדעת, כי אבותינו ורבותינו זכו להשיג בתורה מה שהשיגו, רק מתוך הכרתם הפנימית בנוראות חשיבותו של קוצו של יוד מן התורה". וכל המאמר שם הושתת על יסוד זה. (51) ועד כאן עסק בביאור הפסוק "ארור אשר לא יקיים את דברי התורה הזאת", ומעתה חוזר לבאר את ההכרח לנצחיות התורה. וראה הערה 18. (52) לשונו למעלה פכ"ו [ד"ה וביאור ענין]: "התורה אינה מתייחסת לאדם, כי האדם בעל גשם, ואילו התורה היא שכלית, ולפיכך אין לתורה התיחסות לאדם כלל, לריחוק מעלתה מן האדם, והיא מובדלת מן האדם". וראה שם הערות 10, 11, 12. וראה למעלה פי"ד הערה 51, ובמיוחד פ"נ הערה 21, שיסוד זה נתבאר שם בארוכה. (53) שיהיה בה שינוי. (54) כי אין שנוי מצד העילה, אלא רק מצד העלול. וזהו יסוד נפוץ בספרי המהר"ל. וכגון, בנר מצוה [יד.] כתב: "כי מצד העילה אין שנוי, רק ההשתנות הוא מצד העלול, שהוא בעל שנוי". ובנצח ישראל פי"א [עמוד ש] כתב: "כי דבר שהוא מצד העלול אפשר שישתנה, כי העלול הוא בעל שנוי". וראה שם קודם לכן בהערה 21. וכן כתב שם פנ"ח [עמוד תתצה], וז"ל: "ולכך התחיל [בלעם] לומר [במדבר כג, יט] 'לא איש אל ויכזב ובן אדם ויתנחם ההוא אמר ולא יעשה ודבר ולא יקימנה'... כי אין שנוי אצל השם יתברך מצד עצמו... כי השנוי הוא מצד המקבלים, ואפשר שיהיה בהם שנוי, אף כי אין שנוי מצד השם יתברך". וכן הוא בבאר הגולה באר הרביעי [סוף מג:], ויובא בהערה 56. וכן חזר וכתב שם [סט.]. וכן הוא בגו"א דברים פ"ה אות ח, שם פי"א אות כד, והערה 92, להלן פנ"ו [ד"ה דבר זה], ובדר"ח פ"ה מ"ו [רלה:]. וראה למעלה פט"ז הערה 24, ופל"ז הערה 128. והיחס של עלה ועלול הוא היחס של צורה וחומר, וכמו שיתבאר בהמשך. וכמה פעמים כבר נתבאר למעלה שאין שנוי בצורה, אלא רק בחומר [פכ"ח הערה 11, פל"ב הערה 28, פל"ט הערה 28, ופמ"ט הערה 2]. (55) ומשעה שהתורה נמסרה לרשות ישראל המקבלים, יש מקום לומר שהתורה יצאה כביכול משליטתו של השם יתברך, ומעתה התורה תהיה נתונה לשנוים החלים על המקבל. וראה להלן פנ"ו הערה 179 במה שיש לדון מדבריו כאן לדבריו שם. (56) שאמרו שם "מלמד שכפה הקב"ה עליהם את ההר כגיגית, ואמר להם; אם אתם מקבלים התורה - מוטב, ואם לאו - שם תהא קבורתכם". וכתב על כך בבאר הגולה באר השלישי [מג:] בזה"ל: "כפה עליהם הר כגיגית, כי הראה להם כי הוא יתברך מלכם על אפם ועל חמתם... ודבר זה אינו מצד ישראל. כי דבר שהוא מצד המקבל - כל מקבל אפשרי מצד עצמו, וכיון שהוא אפשרי מצד עצמו אפשר שיהיה הסרה וסילוק. אבל דבר זה הוא מצד מעלה, הוא השי"ת, ולכך אין לומר שיהיה בדבר הזה שום צד אפשרות הסרה, כי לא היה זה מצד רצון ישראל, רק שכפה עליהם הר כגיגית". 
(57) וכן ביאר למעלה פרק נ [ד"ה הרי התבאר], וז"ל: "הרי התבאר כי נאמר לשון נתינה אצל התורה ["ויתן אל משה" (שמות לא, יח)], מפני שהתורה אינה לאדם מצד האדם... ומעתה תבין כאשר התורה אינה רק מתנה, אם כן לא יקרה לתורה גם כן הויה והפסד, שהיתה התורה נכנסת בגדר השנוי. אבל עתה שהתורה היא מתנה, ואין התורה מצד האדם, לכך אין שנוי בתורה. כי לא תכנס התורה בגדר האדם, שהוא בעל הויה והפסד". (58) פל"ב [ד"ה וכן מוכרח]. ושם בהערה 19 נתבאר שמדרש זה מובא תדיר בספרי המהר"ל, ומ"מ לא נמצא מקומו. (59) ולכך האיש מקביל לעילה, כי שניהם הם צורה למקבל. ואודות שהאיש נחשב לצורה, הנה זהו יסוד נפוץ בספרי המהר"ל. ולדוגמה, אמרו חכמים [סוטה יב.] "כל הנושא אשה לשם שמים, כאילו ילדה". וכתב על כך באור חדש [קיד.] בזה"ל: "אמרו במסכת סנהדרין [כב:] האשה גולם כלי עץ, ואינה כורתת ברית אלא למי שעשאה כלי. כלומר, שאין האשה רק במדריגת החומר, והאיש נחשב שהוא כמו צורה לה... ולכך מדמה האשה כמו גולם, שהוא חומר בלבד, ואין בו הצורה של כלי... כי החומר אין מציאותו בפעל... כי האשה נחשב כמו החומר ועל ידי האיש... נמצאת האשה בפעל. ולכך נחשב כאילו ילדה האיש, והוציאה לפעל". וזה לשונו בבאר הגולה, באר הראשון [כא.]: "החטא שהאדם חוטא הוא בא לאדם מצד החומר בלבד. כי מצד הצורה אין חטא כלל... ודבר זה מבואר לכל, כי החטא הראשון היה בא מן האשה [בראשית ג, ו], שהיא חומרית בערך האיש שהוא נחשב כמו צורה". וכן הוא בגו"א דברים פכ"ה אות ג, ד"ה אמנם. ובנתיב התורה פט"ו [א, סו.] הזכיר כן בקיצור. וראה נצח ישראל פ"ז הערה 311, גו"א שמות פ"ו הערה 116, שם פי"ט הערות 94, 276, שם פל"ה הערה 114, שם במדבר פי"ד הערה 22, ופי"ט הערה 182. ובהקדמה לנתיבות עולם כתב: "האשה... הוא החומר נקרא... כמו שבארנו בכל מקום". וכן הוא בדר"ח פ"א מ"ה [לה.]. וראה למעלה פ"ד הערה 82, ושם נסמנו הפעמים הרבות שיסוד זה הובא בספר זה.  וז"ל בנתיב הפרישות פ"א [ב, סוף קיג:]: "הזכר נמשל בצורה [ראה גו"א שמות פ"ב הערה 108, שם פל"ה הערה 114, ויקרא פי"ב הערה 14]... והצורה הוא שמבדיל בין דבר לדבר, כי אין הבדל בין דבר לדבר מצד החומר, כי החומר משותף לכל הדברים, רק ההבדל הוא מצד הצורה בלבד, שמצד הצורה יוכר הדבר מה שהוא. ולפיכך שני אנשים אסורים לישא אשה אחת [קידושין ז.], מפני שכל אחד נמשל בצורה, ויהיו משותפים ביחד כאשר יהיה להם ביחד אשה אחת, ודבר זה אי אפשר, כי כל צורה נבדל לעצמה. אבל שתי נשים מותר שיהיה להם איש אחד, אע"ג ששתי נשים אלו הם משתתפים ביחד, שיש להם איש אחד ביחד, הרי אין ההבדל רק מצד הצורה, ואין הבדל מצד החומר". והובא למעלה פל"ו הערה 34. (60) כפי שכתב בח"א לב"מ נט. [הוצאת כשר], בביאור שהעשירות תלויה באשה, וז"ל: "והטעם שהעושר תלוי באשה, כי העושר הוא ברכה, וכל ברכה צריך שיהיה כאן מקבל, והאשה היא המקבל. לכך אמרו [יבמות סב:] השורה בלא אשה שורה בלא ברכה... כי הברכה היא האיש כאשר ידוע, שהאשה היא חומרית מקבלת, והאיש היא צורה משפיע. רק שהאשה מוכנת לקבלה על ידי האיש, באשר האשה כלי מוכן לקבל, כי ביתו של אדם". ולמעלה פמ"ט הערה 49 נתבאר שכח הנקבה מקביל ללבנה, המקבלת את זוהרה מהחמה. וכן נתבאר ענין זה למעלה פכ"ד הערה 19. וגם נתבאר למעלה [פמ"ד הערה 55] שמצות לא תעשה קרובות אל המקבל, ולכך אף הנשים חייבות בהן. (61) אודות שכל מקבל הוא מצד החומרי, הנה כבר השריש כמה פעמים בספריו שהחומרי מקבל, לעומת הנבדל שאינו מקבל. ותלה חילוק זה בשני גורמים; א) החומרי הוא מורכב, ולא פשוט. ב) החומרי הוא חסר. טעמו הראשון נמצא בנצח ישראל פכ"ט [ד"ה ופירוש זה], שכתב: "וידוע כי השכל הוא פשוט, ואין שייך בו קבלה. כי אם החומר הוא שמקבל. לכן לא תמצא בעליונים, שהם נבדלים שכליים, שהם מקבלים זה מזה... כי החומר הוא שמקבל". ובדר"ח פ"ב מ"ט [צה:] כתב: "היפך מי שאינו פשוט... שמקבל מזולתו, כי מי שמקבל מזולתו אינו פשוט... שאם היה פשוט היה מסלק מן הקבלה מזולתו... כי מי שיש בו מידת הפשיטות עומד בעצמו, אינו מקבל מזולתו... והקבלה הוא הרכבה שאינו עומד בעצמו". וכן הוא שם פ"ב מ"ה [עט.]. ושם פ"ה מ"י [רמט.] כתב: "כי מי שמקבל מן אחרים יש לו מדריגה חמרית, כי החומר מקבל... שכל ענין החומר שהוא מקבל תמיד... כי השכל הוא פשוט, אינו מקבל מזולתו, רק עומד בעצמו". וכן הוא בנתיב התורה פ"ד [א, כ:]. ובנתיב יראת השם פ"ב [ב, כד.] כתב: "כי העליונים אין אחד מקבל מזולתו, לפי שאם אחד היה מקבל מזולתו היה בהם הרכבה, שהרי מקבל מזולתו, ודבר זה לא שייך בעליונים... ודבר זה לא יתכן בנבדלים, שאין בהם הרכבה כלל. ולפיכך המשא ומתן מתייחס אל המורכבים שהם מקבלים מאחר, ואין במורכבים אחד עומד בעצמו. שאם היה עומד בעצמו, ולא היה שום חבור אל זולתו, דבר זה הוא פשיטות, ואין פשיטות בתחתונים". וכן כתב בנתיב העושר פ"א [ב, רכד.], ועוד.  ואודות טעמו השני לקבלת החומרי [מפאת חסרונו], ראה דבריו בדר"ח פ"ד מ"א [קסב:], שכתב: "כי החומר הוא חסר תמיד... ולכך הוא מקבל מן אחר. ומי שהוא שמח בחלקו ואינו חסר, דבר זה ממדריגת הפשיטות לגמרי מן החומרי". ובגבורות ה' פמ"ד [קע:] כתב: "החומר הוא חסר, ולכך החומר מקבל, כי כל אשר הוא מקבל, הוא חסר מה שהוא מקבל". וראה למעלה פכ"ד הערה 19, ופכ"ח הערה 9. (62) שכתב למעלה פל"ב [ד"ה ויש לומר] בזה"ל: "לכך כפה עליהם ההר כגיגית, שלא יאמרו ישראל כי יהיה חס ושלום בטול לקבלת התורה; כי מרצונם קבלו ישראל, ואפשר להפטר מדבר כזה, שהרי לא נעשה בהכרח, רק היה אפשר לקבל, ואפשר שלא לקבל. ולכך כפה עליהם הר כגיגית, לומר שהם מוכרחים לקבל התורה. וכל דבר שהוא מוכרח ומחויב, אין כאן הסרה וביטול, אחר שהוא מוכרח. וכך מוכרח במדרש בפסוק [דברים כב, כט] 'ולא תהיה לאשה לא יוכל שלחה כל ימיו'. כשבא הקב"ה לתת תורה על הר סיני, כפה עליהם ההר כגיגית שיקבלו תורתו. וכיון שכך, הרי ישראל אנוסתו של הקב"ה, ואצל אנוסתו כתיב 'ולו תהיה לאשה לא יוכל שלחה כל ימיו'. ולא כן אצל מפתה. מפני שמשפט האונס כפי מה שהיה המעשה המאנס. כי המאנס היה מכריח הבתולה על האישות. וכל דבר שהוא מוכרח, הוא מחויב, ולכך 'לא יוכל שלחה'. כפי אשר הוא עושה בעצמו האישות ההכרחי, לכך לא יסור כלל. ולכך כפה השם יתברך עליהם הר כגיגית, להיות החבור הזה הכרחי. וכל זיווג וחבור הכרחי, אין סלוק והסרה, כמו שהוא אצל המאנס אשה".  וההבדל בין דבריו שם לדבריו כאן, כי שם ביאר שהקב"ה כפה הר כגיגית בכדי שהחבור לישראל יהיה חבור מוכרח, וההכרחיות הזאת היא שתמנע את ביטולו של החבור. ואילו כאן ביאר שהקב"ה כפה הר כגיגית בכדי שהחבור יהיה מצד העילה, ומחמת כן ימנע בטולו של החבור. (63) כי ההכרחיות שבחבור מורה שיש כאן רק צד אחד שפועל החבור, כי החבור נוצר מבלי רצונו של הצד השני. ולכך הכרחיות החבור מורה על שהחבור הוא מצדו של העילה בלבד. וראה למעלה פל"ב הערה 28. (64) ב"ר א, א "היה הקב"ה מביט בתורה, ובורא את העולם". והובא בספר זה פעמים הרבה [למעלה בהקדמה הערה 104, פ"ד הערה 50, פ"ו הערה 91, פי"ב הערה 43, פי"ד הערה 41, פי"ז הערה 1, פכ"ג הערה 43, פכ"ד הערה 21, פכ"ה הערה 23, פל"ד הערה 1, פמ"ט הערה 7]. ובנתיב התשובה פ"ב [ד"ה אמנם עיקר] כתב: "כי זה ענין כל התורה, שהיא סדר העולם, שסידר השם יתברך את העולם". ובנתיב התורה פ"א [א, ג.] כתב: "התורה היא סדר האדם באיזה מעשה יהיה נוהג... וזה ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל... וזה שאמרו במדרש שהיה מביט בתורה וברא את עולמו. ר"ל שהתורה בעצמה היא סדר הכל. רק כי סדר האדם הוא נגלה ומפורש בתורה". וכן הוא בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], נצח ישראל פי"א הערה 147, באר הגולה באר הרביעי [סט.], ועוד ועוד. ולמעלה פמ"ט [ד"ה ובפ"ק דעירובין] כתב: "כי התורה היא סדר המציאות". וראה שם הערה 7. ולהלן פס"ב [ד"ה ובפרק ג' דנדרים] כתב: "כי כל סדר העולם נמשך אחר התורה, כמו שאמרו במדרש [ב"ר א, א] שהיה מביט בתורה וברא העולם. הרי לך כי סדר העולם נמשך אחר התורה ומתחייב סדר העולם מן התורה". וראה להלן פנ"ב הערה 87, שהתייחס שם לדבריו כאן. (65) "סדר הכל" - גם סדר התורה, ולמטה ממנה סדר העולם הטבעי. והואיל וסדר הטבעי וכן סדר התורה באים ממקור אחד [הקב"ה], לכך ברי הוא שהכלל הנוהג בסדר הטבעי [נצחיותו] יהיה נוהג ביתר שאת בסדר התורה, וכמו שמבאר. ואודות שהקב"ה מסדר הכל, ראה למעלה פכ"ד [ד"ה ואמר הקב"ה], שכתב: "הקב"ה הוא מסדר הכל, ונותן סדר לנמצאים". ובנצח ישראל פ"א [ד"ה ורמזו חכמים] כתב: "כי הוא יתברך המסדר המציאות, אי אפשר שיבוא מאתו דבר יוצא מן הסדר". ושם ר"פ ל כתב: "כי הוא יתברך סדר את העולם, וחפץ בסדר הנמצאים". ושם בהמשך הפרק כתב [ד"ה וקאמר כי]: "הוא יתברך סדר העולם כסדרו". ובנתיב הצדק פ"ג [ב, קמב:] כתב: "כי הש"י סידר לכל אחד ואחד את שהוא ראוי לו". ובגו"א דברים פ"ל אות א כתב: "השי"ת ברא העולם על סדרו, ויהיה כל נברא במקום שנתן לו השי"ת... שזה רצונו שיהיה הכל מסודר על מקומו". וראה בריש נתיב התורה פ"א [א, ג.] שכתב כך: "התורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו". ולכך הקב"ה נקרא בשם "המסדר המציאות". וראה גו"א ויקרא פ"כ הערה 105. (66) כמבואר למעלה פמ"ט [ד"ה ובמדרש], שהביא שם המדרש ש"אם באים כל העולם להלבין כנף אחד מן העורב, אינם יכולים". וכל הפרק שם עוסק ביסוד זה. ולהלן פס"ז [ד"ה אבל פירושו] כתב: "ודבר זה חורבן עולם לגמרי [אם משנים מסדרו], שהרי שלמה אמר [קהלת ג, יד] 'כי אין להוסיף ולא לגרוע על מעשה האלהים'. ואם דבר אחד חסר, או יתר, דבר זה תוספת וחסרון בעולם, והוא חורבן עולם, הן בגרעון הן בתוספת". ובדר"ח פ"ב מ"ח [פו.] כתב: "כל הנבראים נבראו בדין ובמשפט, וכדכתיב 'כי כל מעשה אלוקים אין להוסיף ואין לגרוע ממנו'. פירוש כי מה שברא הקב"ה ברא במידת הדין, כמו שנאמר בכל מעשה בראשית שם 'אלוקים' [בראשית א, א, ועוד], שהוא מידת הדין. וכל אשר ברא בדין אין להוסיף ואין לגרוע ממנו כאשר ברא אותו בדין". וכן כתב להלן ס"פ סה. ובגבורות ה' פל"ט [קמז.] כתב: "דבר שהוא בבריאה אין שינוי לו כלל, כי על מעשה אלוקים אין להוסיף ואין לגרוע". (67) השוואה זו שבין הטבעי ללא טבעי עשה למעלה ר"פ מט, שכתב: "מן הדברים אשר הם גלוים וידועים, ומעיד עליו השכל, אחר שנמצאו הדברים הטבעיים אשר ברא השם יתברך, 'חוק נתן ולא יעבור' [תהלים קמח, ו]. ואם בדברים אשר שייך בהם שינוי אינם משתנים, ואיך בתורה, שסדר השם יתברך כמו שסדר כל הנמצאים, איך יהיה שנוי בזה. ודבר זה בארנו הרבה". ולמעלה פט"ז [ד"ה לכך החכמים] כתב: "ואיך דבר זה אפשר, שיהיו מעשיו הטבעיים - דהיינו תקון גופו - מסודר בתכלית הסדור מן השם יתברך, כאשר נראה כי הכל מסודר בחכמה, ואילו מעשים שהם מצד השכל לא יהיו מסודרים מן השם יתברך".  וכן כתב גם לאידך גיסא; אם אי אפשר לעמוד על דברים טבעים, ק"ו שאי אפשר לעמוד על דברים שכליים, וכלשונו למעלה ר"פ ו: "כי דבר זה מה שרוצים לתת סבה מחייבת בכל הדברים [פירוש - הפילוסופים מבקשים למצוא טעם וסבה לכל המצות], אילו היינו רואים שנתנו לנו סבה בכל הדברים הטבעיים הפחותים מאד, היה מוטל עלינו לתת לב על שאלתם. ועם כי הבדל יש כגבוה שמים מעל הארץ, כי הדברים הטבעיים הם בארץ, והתורה לא תמצא אף בשמים, כי אם מעולם העליון, מכל מקום היה מוטל עלינו לתת לב על השאלה. אך אין הדברים כך. כי הדברים הטבעיים, כמו הבעלי חיים, ואף הצמחים, אין נותנים לנו סבה וטעם. כי איך יעלה על הדעת שיתנו סבה מספקת לכל בעל חי; מספר גידיו ואבריו, לכל אחד סבה ותארו המיוחד, וכן לצמחים... ואם הדבר הזה הוא בדברים הטבעיים, כל שכן בדברים אלקיים והם המצות האלקיות אשר חייב האדם לפעול, למה יעשה פעולה זאת ולא יעשה פעולה אחרת. כשם שלא נדע גופו ותוארו - אשר הוא קיומו בעולם הזה - לא נדע על השלמות. ואם לא היה נברא על זה התאר, לא היה לו חיותו ושלמותו הגופני שיהיה מקוים. ומכל שכן פעולות האלקיות המביאים את האדם אל החיים הנצחיים, אף אם לא נדע באיזה ענין ולמה הם בענין הזה, אין זה פלא". 
(1) שבמשנה שם הובאה מחלוקת בן זומא וחכמים כיצד לדרוש את הפסוק [דברים טז, ג] "למען תזכור את יום צאתך מארץ מצרים כל ימי חייך"; בן זומא דרש "'ימי חייך' הימים, 'כל ימי חייך' הלילות". ואילו חכמים דרשו "'ימי חייך' העולם הזה, 'כל' להביא לימות המשיח". ובגמרא הובא המשך השקלא וטריא שהיה בין בן זומא לחכמים, וכמו שמביא כאן. (2) ובהקדמתו לנצח ישראל, ובגבורות ה' פנ"ג [רל:] ביאר גמרא זו. (3) לימות המשיח [בן זומא]. (4) נקט בפסוק זה, כי על פסוק זה נחלקו חכמים ובן זומא, וכמובא בהערה 1. ןלשון הפסוקים שם [דברים טז, ב-ג] הוא "וזבחת פסח לה' אלקיך צאן ובקר וגו' לא תאכל עליו חמץ שבעת ימים תאכל עליו מצות לחם עוני כי בחפזון יצאת מארץ מצרים למען תזכור את יום צאתך מארץ מצרים כל ימי חייך". ופירש רש"י שם "למען תזכור - על ידי אכילת הפסח והמצה את יום צאתך". ושם בגו"א [אות ד] ביאר שרש"י לא נקט באיסור חמץ, כי "במה שלא יאכל חמץ אין זכר [ליצ"מ], כי אולי אין לו חמץ לאכול". ועל פי זה מדויק מאוד לשונו כאן שנקט ב"ביעור חמץ", ולא באיסור חמץ, כי רק הביעור מורה על זכרון של יציאת מצרים, כי הוא מעשה. והרשב"א שהקשה שאלה זו [ראה הערה הבאה] אכן נקט באיסור חמץ, ולא בביעור חמץ. אך המהר"ל לשיטתו בזה מדבריו בגו"א.  אך א"כ ממאי נפשך תקשי לך; איפוה הוזכר ביעור חמץ בסמיכות לפסוק "למען תזכור את יום צאתך מארץ מצרים כל ימי חייך", שנקט כאן בביעור חמץ. שהא תינח שאיסור חמץ הוזכר ["לא תאכל עליו חמץ"], אך מנין לומר שהוזכר כאן ביעור חמץ. ואם עכ"פ תמצא שביעור חמץ הוזכר שם, מדוע לא נקט רש"י שם בביעור חמץ. וצ"ע. (5) לשון הרשב"א בחידושי אגדות שבעין יעקב [ברכות יב:]: "גם זו אחת מטענות החולקים עלינו [ראה למעלה פנ"א הערה 6], כי מכאן יראה שמצות התורה לזמן... הנה שצוה על עשיית הפסח ואכילת המצה ומניעת אכילת חמץ שבעת ימים כדי שנזכור מתוך כך יציאת מצרים. ואם אין מזכירין יצ"מ לימות המשיח... אם כן אף הפסח והמצות ומניעת החמץ בטלים. שלא נצטוינו בהם רק כדי שנזכור יציאת מצרים, ולא לימות המשיח". (6) נדפס בחידושי אגדות שבעין יעקב שם [ברכות יב:], ובפירושי ההגדות המצורפים לחידושי הרשב"א. (7) ומצות אכילת מצות היתה נזכרת בסיפא, לאחר שנאמר ברישא לזכור את יציאת מצרים. (8) לאחר שנזכרו מצוות הפסח החמץ והמצה. (9) פירוש - הנימוק למצות אכילת מצה הוא "כי בחפזון יצאת ממצרים". ומכאן ואילך הפסוק עוסק בענין אחר, וכמו שיבאר. (10) לשון הרשב"א בח"א בעין יעקב שם: "צווי 'למען תזכור' אינו סבה למניעת החמץ ואכילת מצה, שאילו כן היה המקרא הפוך. שהיה מן הראוי לומר 'שבעת ימים תאכל עליו מצות לחם עוני למען תזכור את יום צאתך מארץ מצרים כי בחפזון יצאת מארץ מצרים'. אבל בהקדימו 'כי בחפזון יצאת ממצרים', ואחר כך אמר 'למען תזכור את יום צאתך מארץ מצרים', ראיה מוכרחת שטעם 'למען תזכור' אינו קשור עם 'שבעת ימים תאכל עליו מצות'. רק קישור הכתוב כן; 'לא תאכל עליו חמץ ושבעת ימים תאכל עליו מצות לחם עוני כי בחפזון יצאת ממצרים'. ולמען זאת, רוצה לומר כדי שלא יעברו דברים אלו מזכרונך, תזכור בפה בכל יום צאתך מארץ מצרים. ו'למען' זה כמו 'למען ינוח שורך וחמורך' [שמות כג, יב], שאין הכוונה שם שתהא מצות השבת כדי שינוחו בו השור והחמור, רק לזכור חידוש העולם כאמור בפרשת עשרת הדברות [שמות כ, יא] 'כי ששת ימים עשה ה' את השמים וגו'', 'על כן צוך לעשות את יום השבת' [דברים ה, טו]. רק פירושו ולמען שתשבות ביום השביעי, ולא תבא לידי עשיית מלאכה, ינוח שורך וחמורך. ויש 'למען' הרבה כיוצא בזה. ומכאן יצא לרז"ל מצות הקריאה ביציאת מצרים בפה מ'למען תזכור'... ומעתה, גם לדברי החכמים שאומרים שאין מזכירין יציאת מצרים לימות המשיח, לא יתבטלו מצות הפסח והמצות ומניעת החמץ". ושם המשיך לבאר מדוע מ"מ לא מתבטלת מצות זכירת יציאת מצרים.  והמבואר מדבריו, שאין מטרת מצוות מצה וחמץ בכדי שנזכור יציאת מצרים, אלא להיפך; מטרת זכירת יציאת מצרים היא כדי שמתוך כך נזכור מצוות מצה וחמץ. ובספר דרשות ר"י אבן שועיב בדרשה ליום א' של פסח [מא, ג] כתב לבאר דברים אלו בזה"ל: "ותירץ בזה מורי הרשב"א ז"ל בפירוש ההגדות כי מה שאמר 'למען תזכור' אינו שב לעשיית הפסח ואכילת מצה ואיסור החמץ, כי מה שכתב באמצע הפסוק 'כי בחפזון יצאת' הפסיק העניין, כי אם היה שב לעשיית המצוות היה אומר 'שבעת ימים תאכל עליו מצות לחם עוני למען תזכור וגו' כי בחפזון וגו''. אדרבה, עיקר החיוב הוא עשיית אלו המצוות, וטעמן גדול, ולעשותן שלא נשכחם תזכור יציאת מצרים. הנה כי עיקר הפסח עשות המצוות האלה, וזכירת יציאת מצרים טפל להם. ואפילו שיתבטל זכר היציאה, המצוות הללו לא יתבטלו. ויהיה פירוש הכתוב כן; לא תאכל עליו חמץ, שבעת ימים תאכל עליו מצות, למה, כי בחפזון יצאת. שלמען זה לא יעברו הדברים האלו מלבך, ותעשה אותם תמיד בכל שנה ושנה בזה הזמן תזכור את יום צאתך". (11) שהרי מחלוקת בן זומא והחכמים מוסבת על דברי המשנה שם "מזכירין יציאת מצרים בלילות", ופירש רש"י שם "פרשת ציצית בקריאת שמע. ואע"פ שאין לילה זמן ציצית... אומרים אותה בלילה מפני יציאת מצרים שבה". וכן הרשב"א שם כתב: "כדי שלא יעברו דברים אלו מזכרונך תזכור בפה בכל יום צאתך מארץ מצרים".  ומבואר מדברי הרשב"א והמהר"ל שהזכרת יצ"מ צריכה להעשות בפה, ולא סגי בהרהור. וכן כתב בחינוך מצוה ש"ל, ודלא כמו שיטת הפרי מגדים בפתיחה להלכות קריאת שמע אות ד, ושו"ת בשמים ראש סימן קעג. ועיין בשאגת אריה סימן יג. (12) בא ליישב, שהפסוק "למען תזכור" מוסב על האמור קודם "וזבחת פסח וגו' שבעת ימים תאכל עליו מצות וגו'", וכיצד למדים מכך זכירת יצ"מ בפה. וכן הקשה בגבורות ה' פנ"ג [רל.] בקצרה, וז"ל: "עד שדרשה בן זומא, ואז שמעו לו... אע"ג דהאי קרא כתיב בפסח, שנאמר 'וזבחת פסח לה' צאן ובקר'". וכן נתקשה בזה הצל"ח שם. (13) לשונו בגבורות ה' שם: "על ידי [קרבן] פסח יהיה נזכר יום היציאה כל ימי חייו. שאם לא יזכור הפסח, ואפילו אם יזכור יציאת מצרים בקריאת שמע, כיון שעיקר הוא יום היציאה, אין זה זכירה". וכן הביאור בדבריו כאן לגבי מצות מצה, שעל ידי מצות מצה תזכור כל ימי חייך את היום של היציאה, כי בהזכרה שבק"ש לא מוזכר יום היציאה. ומה שכתב כאן "ענין היציאה", כוונתו ליום היציאה, וכמו שמבואר בהמשך דבריו. (14) לשונו בגבורות ה' שם: "אבל עכשיו שיזכור היציאה על ידי פסח, יש זכירה אל יום יציאתו כל ימי חייו כאשר יזכור יציאת מצרים בקריאת שמע". 
(15) פירוש - מצות אכילת מצה מאפשרת את הזכירה של יצ"מ בכל יום יום, אך לא שכל מטרת המצוה היא בכדי שנזכור יצ"מ. ולכך אף שלעת"ל תתבטל זכירת יצ"מ, מכל מקום אין זה נוגע למצות אכילת מצה, שעומדת בזכות עצמה, ואינה תלויה בזכירת יצ"מ. (16) ו"למען" פירושו שכך תהיה התוצאה, ולא שכך התכוון ביודעין ההולך בשרירות לבו. וכן פירש שם הרמב"ן, וז"ל: "ואין 'למען' במקום הזה טעם שאלך בשרירות לבי בעבור שאספה הרוה עם הצמאה, אבל הוא כמו 'לספות', יאמר הכתוב בעבור זה יהיה כך. כי בכל סבה בעלול [בתוצאת הסבה] יאמר 'למען', בין שיעשה אדם הגורם לרצונו בעלול... בין שיהיה אדם הגורם כן שלא מדעתו". וכן פירש בגו"א שם אות יג בשם הרמב"ן, וז"ל: "פירש הרמב"ן, דמצינו בהרבה מקומות בכל סבה יאמר עם המסובב 'למען', בין שיעשה אדם הגורם לרצונו, כמו 'למען ייטב לך וגו'' [דברים ה, טז], ובין שלא לרצונו, כמו [יחזקאל כא, כ] 'למען למוג לב'". (17) בהקדמה את שיטת חכמים שלעת"ל תהיה יצ"מ טפלה, וז"ל שם: "במה שכל סבה ראוי שתמצא עם המסובב, ואם לא כן לא היה סבה באמת. ואם אתה רואה סבה והוא אינו נמצא עם המסובב, אינה סבה באמת. המשל, כאשר אתה רואה שהבונה, הוא הנגר, והוא סבה אל הבית, והוא מת והבית נשאר, או אם אתה רואה האב, שהוא סבה אל הבן, והאב מת והבן נשאר, אין עליך לומר שהבנאי הוא סבה גמורה לבית, או האב סבה גמורה אל הבן, אל תאמר כך, שהסבה הוא שצריך שיהיה נשאר עם המסובב, שאם הוא סבה אליו להיות נמצא - גם הוא צריך לקיומו. וכאשר נשאר הבית עומד אחר שמת הבנאי, זהו בשביל שלא היה הבנאי סבה לעמידת הבית ולקיום שלו. כי לא היה הבנאי סבה רק אל התקרבות העצים זה לזה, ולהניח זה על זה, וכאשר אין הסבה - לא ימצא התקרבות העצים. אבל קיום הבית הוא לעצמו, כי הארץ הוא נושא אליו. אם כן הסובב לעמידת הבית הוא הארץ. ובודאי זאת הסבה היא נשארת עם המסובב, ולא יתכן הסרת הסבה הזאת וישאר המסובב... ולפיכך סבירי להו לחכמים שיש זכר ליציאת מצרים אף לימות המשיח. כי איך לא יהיה זכר לסבה עם המסובב, כי מן המדריגה שקנו ישראל כשיצאו ממצרים [י]קנו עוד מדריגה יותר עליונה. ואם לא שהוציאנו ממצרים, ולקח ישראל לו לעם, לא זכו לאותה מעלה עליונה שיקנו לעתיד, כי יציאת מצרים הוא סבה בעצם אל הגאולה העתידה. ולפיכך כשהשיב בן זומא אל דברי חכמים וכי מזכירין יציאת מצרים לעתיד, והלא כתיב 'הנה ימים באים וגו'', שמזה יש להוכיח שלא יהיה נזכר יציאת מצרים לעתיד. ועל זה השיבו חכמים לא שתהא יציאת מצרים עיקר, אלא שיהיה שעבוד מלכיות עיקר, ויציאת מצרים טפל לה. וכל זה מפני שאי אפשר שיהיה המסובב בלא הסבה, ולכך ראוי שיהיה עם שעבוד מלכיות זכר אל דבר שהוא סבה אליו, והוא יציאת מצרים". והובא למעלה בהקדמה הערה 47. (18) שאז ישראל נעשו לאומה, וכמבואר למעלה פי"ב הערה 85, ושם נסמן הפעמים הרבות שיסוד זה הוזכר בספר התפארת. (19) כי התחלה זו היא הסבה לכל ההמשך, ואי אפשר שהסבה לא תהיה אדוקה במסובב, וכמבואר בהערה 17. וכבר נתבאר למעלה [פל"ז הערה 144, ופמ"ז הערה 73] שהכל נכלל בהתחלה ונבנה עליה.  ואודות שיש לזכור את ההתחלה, הנה אמרו חכמים [ברכות לב:] "אדם נושא אשה על אשתו הראשונה, זוכר מעשה הראשונה". וכתב על כך בבאר הגולה באר השלישי [מב.]: "שבשביל שהיא ראשונה אליו, והיא בת זוגו... ולפיכך אין ראוי שלא יזכור מעשה ראשונה, מפני שהיא ראשונה אליו". והביאור הוא, שכבר נתבאר כמה פעמים למעלה שהעיקר מתגלה בהתחלה [ראה למעלה פכ"א הערה 74, ושם נסמן], ולכך בארמית ההתחלה נקראת "מעיקרא", מלשון "עיקר". וגם נתבאר למעלה שאין שכחה בדבר שהוא עיקר [פ"ד הערה 51]. וכן בבאר הגולה באר השלישי [מג.] כתב: "כי התחלת הדבר הוא עיקר ועצם הדבר. ולדבר שהוא עיקר ועצם אין שכחה, כי דבר שאינו עיקר ואינו בעצם יש בו שכחה. אבל דבר שהוא עצם הדבר אין שכחה בו". ומצירוף הדברים להדדי עולה בבירור ש"יש לזכור ההתחלה", כי הזכרון עולה על העיקר, בעוד שהשכחה נופלת על הטפל. (20) הרי שבע"כ ישנו חידוש מסויים בהזכרת יצ"מ לעתיד לבוא, וחידוש זה יתבאר בסמוך. (21) פירוש - אלא ודאי הזכירה של יצ"מ המצוינת בתורה, ובע"כ שהיא נצחית כשאר דבריה של תורה. (22) אודות שהטעם לזכירת יצ"מ הוא כדי לזכור הטובות שעשה הקב"ה עם ישראל, כן מבואר ברשב"א בחידושי ההגדות שלו לברכות [יב:], שכתב: "כדי שנזכור בפה בנסים שעשה לנו ה' יתברך כשהוציאנו מארץ מצרים אחר היותנו עבדים פרוכים דלי הכח, ותחת סבלות מלך ועם קשה. ועם הזכירה נקבע בנפשותינו שהוא המשגיח והיכול ושלא ימנענו מונע בשום צד. ועוד שנתחזק בנפשותינו מידת הבטחון חוזק רב". (23) כדי שנזכיר טובת יצ"מ גם לעת"ל, אע"פ שהיה מקום לומר שהזכרת יצ"מ לעת"ל תהיה בבחינת "מלך שיש לו אלף אלפים דינרי זהב, והיו מקלסים אותו בשל כסף, והלא גנאי הוא לו" [ברכות לג:], קמ"ל שעם כל זה מזכירים יצ"מ לימות המשיח. (24) לכאורה טעם זה הוא רק לבן זומא, אך לחכמים התבאר שטעם הזכירה לעת"ל יהיה משום הטובות שנעשו לישראל ביצ"מ, ומדוע כתב רק את טעמו של בן זומא. ועוד קשה, דמהו הטעם לחכמים שמזכירים יצ"מ לעתיד לבוא. דבשלמא אם טעם הזכירה היה משום שיש לזכור את ההתחלה והסבה הראשונה, ניחא, וכפי שביאר בהקדמה לנצח ישראל [הובא בהערה 17]. אך עתה מבאר את חכמים באופן אחר מדבריו בנצח ישראל, ומחדש שטעמם של חכמים להזכרת יצ"מ הוא משום כדי לזכור הטובות שעשה הקב"ה לישראל, ואשר לכך יש צורך ברבוי מיוחד שנעשה כן לעת"ל. אך לא נתבאר כאן הטעם לכך, דסו"ס לאחר הטובות הגדולות של הגאולה העתידה, מדוע יש צורך להזכיר הטובות של יצ"מ, וכפי פשטות המקרא בירמיה. ועוד קשה, שהרי חכמים שם [ברכות יג.] השוו את היחס של יצ"מ לגאולה העתידה, כיחס שבין השם "יעקב" לשם "ישראל", ששם "ישראל" הוא עיקר, ושם "יעקב" טפל לו. ובהקדמה לנצח ישראל ביאר ששם "יעקב" הוא הסבה לשם "ישראל" [הובא למעלה פל"ז הערה 103], וכך יצ"מ היא הסבה לגאולה העתידה, כי יצ"מ היא התחלת ישראל. אך לפי הסברו כאן בשיטת חכמים, שמזכירים יצ"מ לעת"ל כדי לזכור הטובות של הקב"ה, ולא משום שיצ"מ היא התחלת ישראל [כי זו שיטת בן זומא], א"כ מהו הדמיון שבין יצ"מ והגאולה העתידה לבין השמות יעקב וישראל. והנראה בזה, שאף לחכמים הטובות של יצ"מ יזכרו לימות המשיח משום שיצ"מ היא התחלת ישראל, ו"התחלת ישראל" אינה מתייחסת רק לגוף היציאה, אלא אף לטובות של היציאה. באופן, שגדר "ההתחלה" שביצ"מ מתפשט לכל מרכיביה של התחלה זו, ומכלל זה אף טובתם של ישראל ביצ"מ יגדרו בגדר "התחלה", ויהיו מחמת כן הסבה לשאר הטובות שיורעפו על ישראל בהמשך דרכם. ומקרא מלא הוא [מיכה ז, טו] "כימי צאתך מארץ מצרים אראנו נפלאות", הרי שהמקרא עוסק בנפלאות שייראו לעת"ל לישראל, ותולה הדבר ביציאת מצרים. וראה עוד פחד יצחק פסח, מאמר עא אות ו. ולכך ברי הוא שאף סבת הטובות לעת"ל נעוצה ביצ"מ, כי היא השורש לכל קורותיה של כנס"י. (25) "שאם היה מכיר חוט הצמר בבגד הפשתן נותקו וכשר" [רש"י שם]. (26) "דאתא העובד כוכבים ומזבן ליה לישראל" [רש"י שם]. (27) "דילמא הדר שקיל ליה מהתם ותופרו באחד מבגדיו" [רש"י פסחים מ:]. (28) "דמהתם תו לא שקיל ליה, דבגדי המת אסורין בהנאה" [רש"י פסחים מ:]. (29) "אע"פ שכשיעמוד לעתיד יעמוד במלבושיו שנקבר בהן, שמע מינה שמצות בטלות לעתיד לבא" [תוספות נדה סא: סד"ה אמר]. ובהמשך יביא את דברי התוספות האלו. אמנם הרשב"א יבאר בסמוך שלא איירי לזמן התחיה [כי אז כו"ע מודו שמצות נוהגות], אלא איירי לזמן שלאחר מיתה. והמהר"ל בהמשך יכריע כתוספות. (30) פירוש - מותר שהמת יהיה עטוף בכלאים כל עוד שמספידין אותו. [והגירסא בגמרא שלפנינו היא "והא אמר רבי מני אמר רבי ינאי לא שנו אלא לספדו וכו'". אמנם הרשב"א גרס שבעל המימרא הוא "רבי אמי דבי רבי ינאי" וגם הרא"ש הלכות כלאי בגדים סימן י גרס 'רב אמי'. וכן המהר"ל בהמשך גרס 'רב אמי']. (31) "לא שנו אלא לסופדו, דבעולם הזה לאו בר מצוה הוא, אבל לקוברו אסור, דלעתיד לבא כשיחיו ויעמדו בלבושיהם יתחייבו במצות" [תוספי הרא"ש נדה סא:]. (32) משיטתו של רב יוסף. (33) שם בחידושי ההגדות שלו לברכות יב:, וכן הוא בעין יעקב שם. (34) לשון הרשב"א שם: "'לעתיד לבא' נאמר על כל הזמן הבא, רחוק או קרוב, ואפילו בזמן הבא סמוך ממש [והביא ראיות לכך, וכן הוא בגו"א בראשית פי"ח אות סב בשם "יש מפרשים"]... ו'מצוות בטלות לעתיד לבא' שאמרו, ביאורו לאחר המות ממש, רצוני, שהמתים בעודם מתים פטורים מן המצוות". ושם האריך בשקלא וטריא על כך. ועולם זה נקרא "עולם הנשמות", כי אז הוא השכר של גן עדן, והעונש של גיהנום, וכמבואר בשער הגמול לרמב"ן [עמוד שו בהוצאת שעוועל]. וכן יובא בהמשך. (35) פירוש - הגמרא שם מביאה את דברי רבי יוחנן ש"אפילו לקוברו [שרי לעטוף מת בתכריכין], דאמר רבי יוחנן מאי דכתיב [תהלים פח, ו] 'במתים חפשי', כיון שמת אדם נעשה חפשי מן המצות". ואם היה מדובר בזמן שלאחר תחיית המתים, מה שייך לכאן שהמתים פטורים מן המצוות. אלא ודאי מוכח שאיירי בתקופה של המיתה. וכל זה נמצא ברשב"א שם. ולהלן המהר"ל ידחה ראיה זו, וכמבואר בהערה 82. (36) זהו המשך דברי הרשב"א שם. (37) הרי שלכאורה מוכח שלעת"ל לא יעשו מצות, כי זמן עשיה לחוד, וזמן מתן שכר לחוד. (38) לשון הרשב"א שם: "ומה שאמרו בפ"ק דע"ז 'היום לעשותם ולא למחר לעשותם', 'מחר' האמור שם הוא יום הדין, שהוא עולם הנשמות". (39) שלא יתבטלו אז המצות. (40) זו דעתו של שמואל. ובביאור גמרא זו ראה נצח ישראל פמ"ו [עמוד תשעז], ושם ר"פ נ, ובהערות שם ושם. (41) "חלוק" - חולק, מחלוקת. 
(42) פירוש - הגמרא בע"ז [ג.] הביאה מתחילה את המאמר שלעת"ל הקב"ה ינסה את האומות במצות סוכה. ועל כך שאלה הגמרא "ומי מצית אמרת הכי [שהקב"ה ינסה את האומות בקיום מצות סוכה], והא אמר רבי יהושע בן לוי מאי דכתיב [דברים ז, יא] 'אשר אנכי מצוך היום', היום לעשותם ולא למחר לעשותם'". וכתב על כך הרשב"א שם "ואם כדברי הטוען עלינו שמצוות בטלות לעתיד לבא האמור בנדה [סא:] ו'היום לעשותם ולא למחר לעשותם' האמור בע"ז [ג.] הכוונה לשניהם אחת, אם כן איך הקשה בע"ז דרך פשיטות מדרבי יהושע בן לוי כאילו הוא דבר שאין בו מחלוקת שהמצוות בטילות לעתיד לבא, והלא רבי אמי חולק בדבר ואומר שאינן בטילות. ואם הקשה הקשה שלא לדעת רבי אמי, היה להם לומר 'בשלמא לרבי אמי דאמר אין מצוות בטילות, אלא לרבי יהושע בן לוי ולרב יוסף [בנדה שם] דאמר מצוות בטילות, מאי איכא למימר, שכן דרך לומר בכל המקומות כיוצא בזה למי שנתעסק בתלמוד". (43) חוזר ומביא הגמרא ממסכת נדה שהביא למעלה, וכוונתו לחלוק על הרשב"א בביאור דברי רב יוסף, ודעת המהר"ל היא שאכן רב יוסף איירי לזמן התחיה, ולא לאחר המיתה מיד בעולם הנשמות. ועכ"ז שפיר הקשו בגמרא בע"ז מרבי יהושע בן לוי לכו"ע, וכמו שמבאר והולך. ובסוף הפרק [ד"ה ומעתה התבאר] יבאר שאף שרב יוסף סובר שהמצות בטלות לזמן התחיה, מ"מ אין לומר בזה כלל שהתורה ח"ו תהיה בטלה. (44) שרי. (45) וכפי שאכן לומד הרשב"א שרב יוסף ורבי יוחנן אמרו דבר אחד, שהמת בעודו מת פטור מן המצות. (46) אלא שהמצות יהיו נוהגות בזמן התחיה. (47) ירושלמי כלאים פ"ט ה"ג "כסות היורדת עם אדם לשאול, היא באה עמו". ובשבת קיד. אמרו "אמר להו רבי ינאי לבניו, בני, אל תקברוני לא בכלים לבנים, ולא בכלים שחורים. לבנים - שמא לא אזכה, ואהיה כחתן בין אבלים. שחורים - שמא אזכה, ואהיה כאבל בין חתנים". וגמרא זו נפסקה להלכה בטושו"ע יו"ד סימן שנב, סעיפים א, ב. ולכך כתב כאן "כיון דקיימא לן בגד הנקבר וכו'". וכן בכתובות [קיא:] אמרו "עתידים צדיקים שיעמדו במלבושיהן, ק"ו מחטה; מה חטה שנקברה ערומה יוצאה בכמה לבושין, צדיקים שנקברו בלבושיהן על אחת כמה וכמה". ופירשו תוספות שם "בלבושיהן - משמע בלבושיהן שנקברו, דהיינו תכריכין". וגמרא זו הובאה ג"כ בדברי הרשב"א. והרשב"א עצמו ביאר שרב יוסף לא יסבור כגמרא בכתובות שהמתים עומדים בלבושיהם. ועל כך הדגיש כאן המהר"ל, שהואיל וקיימא לן שהמת עולה עם הכסות שירדה עמו, מהיכי תיתי להעמיד את רב יוסף שלא אליבא דהלכתא. וכן כתב בח"א לשבת כג: [א, ו:], וז"ל: "וזה שנוהגים לקבור המתים בטליתות של ציצית, שכך יעמדו בלבושיהן, וכפי אשר יעמוד ראוי שיהיה נקבר".  אמנם בח"א לכתובות קיא: [א, קסה:] ביאר שלא מדובר שם בבגדים ממש, אלא בלבוש רוחני. וכן בח"א לסנהדרין צ: [ג, קעח.] כתב: "אל תטעה לומר כי 'בגדיהם' הם אלו שנקברו עמהם, אבל 'בגדיהם' הם בגדים הראוים להם... ואפילו אם יקבר ערום בודאי יעמוד ג"כ בלבוש". ושם בח"א לסנהדרין הביא את המקורות הנ"ל המורים לכאורה שהכסות שירדה עמו היא העולה עמו, וביאר שמ"מ לא איירי על כסות גשמי, אלא בכסות רוחני. וזה שלא כדבריו כאן. (48) ולכך אי אפשר לומר שרב יוסף ורבי יוחנן אמרו דבר אחד, כי אף אם רב יוסף סובר כרבי יוחנן, אין בכך בכדי להתיר קבורת מת בתכריכין של כלאים, שהרי כשיעמוד המת בתחיה יחוייב במצות. ובע"כ שרב יוסף סובר שהמצות בטילות לזמן התחיה. ומעתה מוכיח יותר שרב יוסף איירי לזמן התחיה, כי התכריכים מעצם מהותם מורים על התחיה, וכמו שמבאר. (49) כמו שיבאר בסמוך. והנמוקי יוסף במועד קטן בפרק אלו מגלחין [יז. בדפי הרי"ף סד"ה ת"ר] כתב על דברי הרי"ף שם "כסות היורדת עם המת לשאול, היא באה עמו לעתיד לבא", בזה"ל: "וכל העושה תכריכין נאים למת וחשובים, מכירין בו שהוא מודה לתחיית המתים, ותבא עליו ברכה", והובא בדרכי משה טור יו"ד סימן שנב סק"א. (50) אודות ההבדל בין האדם העומד לתחיה, לבהמה שאינה עומדת לתחיה, כן יבואר יותר בהמשך. וצרף לכאן דברי רש"י [בראשית ב, ז], שביאר שלגבי יצירת אדה"ר נאמר "וייצר" [שם] בשתי יודי"ן, ואילו לגבי בהמה נאמר "ויצר" [שם פסוק יט] ביו"ד אחת, וז"ל: "וייצר - שתי יצירות, יצירה לעוה"ז ויצירה לתחיית המתים. אבל בבהמה שאינה עומדת לדין, לא נכתב ביצירתה שני יודי"ן". וראה הערה 58. (51) מוסיף בזה, שלא רק שהאדם מתעתד לחזור לחיותו, אלא התחיה שלעתיד מגדירה למפרע את המיתה כמו שינה, והמת הוא "חי בכח" [לשונו להלן ד"ה ומעתה מה]. ובביאור מרגניתא זו, ראה להלן הערה 75.  וזה לשון הפחד יצחק פסח מאמר סט, אות ט: "הלא יודעים אנו שחכמים תקנו לנו בשחר ברכת 'מחזיר נשמות לפגרים מתים' [ברכות ס:]. ונמצא דבבחינה זו, כל ענין היקיצה מתוך שינה אינה אלא משל לתחיית המתים... כי תחיית המתים הוא הנמשל היחידי של ענין היקיצה. וכל יקיצה משמשת משל חדש לנמשל זה". ובירושלמי ברכות פ"ד ה"ב אמרו "הנוער משנתו צריך לומר 'ברוך אתה ה' מחיה המתים'". הרי שהיקיצה משינה היא בבועה של תחיית המתים, וא"כ הוא הדין גם לאידך גיסא; כל תחיית המתים היא בחינה של יקיצה. (52) לשון המצודות דוד שם: "ואתם שוכני עפר הקיצו משינת המיתה ושבחו לה'". ובשמונה עשרה אומרים "ומקיים אמונתו לישני עפר", וביאר שם השיח יצחק שהכוונה היא לישנים בעפר. (53) ילקו"ש ח"ב רמז תתקסט. ומעין זה בקה"ר ג, יט, סד"ה כי מקרה. (54) בילקו"ש שם "רבי איבא", ובקה"ר שם "רבי לוי". (55) כי על כך מוסב הפסוק "כי מקרה בני אדם ומקרה הבהמה ומקרה אחד להם כמות זה כן מות זה ורוח אחד לכל ומותר האדם מן הבהמה אין כי הכל הבל". (56) כן פירש הרד"ל בקה"ר שם אות א, וז"ל: "דמשמע מדכתיב 'אין כי הכל הבל', דמכל מקום יש איזה יתרון, רק שהוא הבל, לזה מפרש מה הוא". (57) וכן הוא בתנחומא אמור סוף אות טו "האדם מת מטפלין בו ונקבר, והבהמה אינה נקברת, הוי 'ומותר האדם מן הבהמה אין'". (58) ענין זה מבואר יותר בגו"א בראשית פ"ב אות יט, שרש"י [בראשית ב, ז] פירש "עפר מן האדמה - צבר עפרו מכל האדמה מארבע רוחות, שכל מקום שימות שם תהא קולטתו לקבורה". וכתב כל כך הגו"א בזה"ל: "אבל בהמה, אע"ג דלא נבראה מכל העולם, האדמה קולט אותה, דאין קבורה שייך בבהמה, אבל באדם שייך קבורה... ואם לא שנברא מן כל העולם, לא היה שב האדם אל אותה עפר להיות עמה דבר אחד. והוא דבר נפלא למבין סוד הקבורה לאדם... כי האדם ראוי לקבורה, כי ענין הקבורה הטמנה לדבר שיהיה בעתיד. ומפני שהאדם הוא בכח להיות חי לעתיד, יש לו קבורה בעפר. כי הקבורה, שהוא הטמנה, מורה שהוא בכח לדבר העתיד כשיחיו המתים. כי הדבר הנגלה הוא בפעל, והדבר הנטמן הוא בכח". וראה למעלה פ"ז הערה 44, ופט"ז הערה 87. (59) בח"א לשבת קנב: [א, פו:] ביאר שקבורת המת מורה שהמת נעדר מהעולם, וכלשונו: "כי המתים הם נסגרים במקומם אשר נקרא 'קבר', ואינם נמצאים בפעל רק נסגרים בקבר... ובעת התחיה יוציא השם יתברך את המתים לפועל, לפי שהם עתה בכח בלבד, נסגרים בתוך קברם, כי נבדלים מן העוה"ז, והם נקברים. ודבר זה מפני כי מתו ונסתלקו מעולם הזה, כאשר היו נעדרים מעוה"ז. ומפני ההעדר הזה סגורים הם בקברם, כי כאשר נסגר במקום אחד הוא נעדר מן העולם". והובא למעלה פ"ל הערה 10. וכן הוא בנצח ישראל פ"ה [עמוד קכה], ושם הערה 456. (60) כי הקבורה היא לגוף, וכמו שביאר בגו"א בראשית פ"ט אות טז את דברי רש"י [בראשית ט, כג] שכתב על שם ויפת שכיסו את אביהם נח ש"שם שנתאמץ במצוה יותר מיפת, לכך זכו בניו לטלית של ציצית. ויפת זכה לקבורה לבניו, שנאמר [יחזקאל לט, יא] 'אתן לגוג מקום שם קבר'". וכתב שם בגו"א בזה"ל: "יפת שלא נתאמץ ולא עשה בכוונת נפשו, זכה גופו לבד לכבוד... כי יפת דומה לגוף אשר אין פעולתו בזריזות, ולפיכך לא זכה רק הגוף לקבורה... כי יפת זכה לקבורה, כי כוונתם כי היה מעלת יפת דומה כבאדם הגוף, אשר ראוי לו הקבורה, שהוא ישוב אל העפר, ויתכסה בעפר". (61) "עיקר האדם" - שורש ויסוד האדם. ובא להטעים מדוע למ"ד "שעשה לו קבורה" הקבורה היא יתרון האדם יותר מהתכריכין. ומבאר, שנחלקו מצד מה אין לאדם העדר גמור, אלא הוא מובטח ועומד לתחיה שתהיה לעת"ל; האם מצד גופו [קבורה], או מצד צלמו [תכריכין]. המ"ד האומר שיתרון האדם הוא הקבורה, סובר שמניעת ההעדר לאדם ותחיתו באות לו מהגוף, כיון שהגוף הוא עיקר ויסוד האדם, ולכך בהכרח שנצחיותו תעבור דרך עיקריותו של האדם, שזהו גופו. [והמ"ד האומר שיתרון האדם הוא התכריכין, סובר שמניעת ההעדר לאדם ותחיתו באות לו מהצלם, וכמו שיבאר.] (62) ועוד בנוגע לכך שהגוף הוא עיקר האדם, ראה דבריו בדר"ח פ"ג מי"ז [קנו:], שכתב: "כל מי שחכמתו מרובה מעשיו למה הוא דומה, לאילן שענפיו מרובין ושרשיו מועטין וכו'. יש לשאול, למה דומה לאילן שענפיו מרובין משרשיו, ומה ענין המשל אל הנמשל. יש לך לדעת, כי האדם אשר הוא בעל אדמה, ועם כל זה הוא בעל שכל, ומכל מקום שם ה'אדם' הוא בא ע"ש אדמה [ב"ר יז, ד]. שתראה מזה כי שורש האדם הוא הגוף, והוא עיקר שלו. והשכל שבאדם הוא מוסיף והולך ומתפשט תמיד, עד שהשכל הוא מתפשט למעלה מן השמים. והנה בזה הוא דומה האדם אל האילן שעומד בארץ, וענפיו מוסיפים והולכים ומתפשטים למעלה... וזה שאמר כאן כל שמעשיו מרובין מחכמתו וכו'. כי המעשים מתיחסים לגוף האדם, אשר הוא נחשב עיקר... ולכך אמר שאם מעשיו מועטין וחכמתו מרובה, דומה לאילן ששורשו מועט וענפיו מרובין. וכן כאשר האדם מצד המעשים אשר שייכים לאדם במה שהוא בעל גוף, אשר הגוף הוא שורש האדם ועיקר שלו, אם המעשים הם מועטים, וחכמתו מרובה, דומה לאילן ששורשו מועט וענפיו מרובים, והרוח בא ועוקרתו. וכאשר מעשיו מרובין, נחשב לאילן ששרשיו מרובין, כי שורש האדם הוא הגוף, והשכל הם הענפים". והובא למעלה פ"ז הערה 53.  וכן כתב בדר"ח פ"ה מ"ג בביאור המשנה שם "עשרה דורות מנח עד אברהם, להודיע כמה ארך אפים לפניו, שכל הדורות היו מכעיסין ובאין, עד שבא אברהם וקבל שכר כולם", שכתב שם [רכ.]: "ויש לשאול, למה היו הדורות שמתחילת הבריאה דוקא כל כך חוטאים... ויש לך לדעת... שהכל נמשך אחר גוף האדם, שהוא נחשב יסוד ועיקר האדם. וכאשר היסוד הזה הוא לפי מה שראוי להיות מסולק מן הפחיתות, אחר כך מוסיף ומתעלה מעלה מעלה עד שקונה מדריגה העליונה. ודומה דבר זה אל השורש מן האילן... כי אדם הראשון אשר היה נברא בצלם אלקים, והיה מקבל המדריגה העליונה. וכן כל הדורות שמן האדם ועד נח, היו קרובים אל המדריגה העליונה הזאת. ולגודל המדריגה שהיתה בהם, לא היה להם יסוד לפי ערך המעלה הזאת, ולפיכך היו דומים לאילן שענפיו מרובין מן השרשים, והיה תוספות זה חסרון... ואחר כך היה אברהם, והיה לו מדריגת הגוף בשלימות, ולפיכך היה מספר אברהם רמ"ח כנגד רמ"ח איברים שבאדם, וכמו שאמרו ז"ל [נדרים לב:] שהמליך אותו הקב"ה על רמ"ח אברים, ולכך נתנה לאברהם ברית מילה בגופו של אדם, ודבר זה הוא המעלה היותר עליונה. כי כאשר האדם בשלימות מצד גופו הגשמי, אשר דבר זה נחשב יסוד ועיקר, אז מקבל בשלימות מדריגת הצורה שהוא כמו ענף לפי שלימות גופו, ומקבל הוד הצלם האלקי כפי המדריגה העליונה שראוי אליו, ואז מדריגת השכל רוכב על החמרי... והיה אברהם הפך כל דורות הראשונים; כי אברהם היה דומה לאילן ששרשיו מרובים מן הענפים שלו, ושאר דורות היו דומים לאילן שענפים מרובים שרשיו. ולפיכך אברהם היה יסוד כל העולם הכל, לפי שהיו שרשיו מרובים". והובא למעלה פי"ט הערה 45, ופכ"ד הערה 74.  ולמעלה פכ"ד [ד"ה ואז אמר] כתב: "כי הסדר של התורה, עם מדרגתה שהיא קודם העולם, אי אפשר רק על ידי האדם, שהתורה סדורה לפי אנושית שלו. וזה, כי כמו האדם אשר יש לו המעלה העליונה שהוא נברא בצלם אלהים, והצלם הזה מקבל אותו גוף הגשמי. וכך התורה בעצמה, עם מעלתה העליונה על כל, הרי היא נתלית ועומדת בדברים הגשמיים, הם המצות המעשיות. וכמו שאין למלאכים הצלם האלהי שיש לאדם, כי הצלם הזה לפי מעלתו העליונה צריך אליו נושא, והוא גוף האדם, שהוא נושא לצלם הזה. והמלאכים שאין להם נושא מקבל, רק האדם שיש לו הגוף, יש לו נושא מקבל, לכך הוא מקבל הצלם הזה. וכן התורה, לפי מעלת השכל הזה, צריך לזה נושא גשמי, הוא האדם. כי מפני שהמצות כל כך הם שכליים, אין עומדים בעצמם, רק צריך שיהיה להם מקבל גשמי, כמו שהוא בצלם אלהים שבו נברא האדם, שלא נתן למלאכי השרת, למעלת ודקות הצלם הזה צריך אליו נושא מקבל. ודבר זה עוד יתבאר בראיות ברורות, והוא דבר עמוק מאד". (63) יסוד נפוץ בספרי המהר"ל. וכגון, בנצח ישראל פי"ד [עמוד שנ] כתב: "יש לעפר קיום יותר מהכל, וכמו שאמר הכתוב 'והארץ לעולם עומדת'. וזה ענין מופלג מאוד, כי יש קיום לעפר מכל ד' יסודות". וכן חזר וכתב שם בפי"ד [עמוד שנ]. ובהתחלת דר"ח [סוף יא:] כתב: "יש בארץ מה שלא תמצא בכל היסודות, שהיא עומדת באמצע כל העולם, שהיא הנקודה האמצעית. ומפני שהארץ באמצע כל העולם, ואינו נוטה לאחד מן הקצוות, אשר כל קצה הוא תכלית וסוף... ואילו הארץ שהיא באמצע, כמו נקודה בתוך העיגול, אין שייך בזה קצה וסוף... ולכך אמר [ישעיה ס, כא] 'לעולם ירשו ארץ'. כלומר שיהיה להם החיים הנצחיים, ולכך יירשו ארץ". הרי שנצחיות ישראל באה להם מחמת ירושת הארץ. וכן כתב בתחילת נתיב התמימות [ב, רה:]. ובאור חדש [ריש קיא.] כתב: "הקטון יש לו קיום ביותר, ודבר זה תדע להבין כי אין לך קטן ביסודות העולם כמו הארץ, שהוא יסוד הקטון, ונאמר [קהלת א, ד] 'והארץ לעולם עומדת'". וכן כתב בתחילת נתיב הצדק [ב, קלה.].  והעולה מדבריו בענין זה, כי יש ג' הסברים אודות קיום הארץ; (א) שהארץ עומדת, ואינה נמצאת בתנועה, לעומת שאר היסודות. [דר"ח (יב.) נתיב הענוה פ"ב (ב, ו.).] (ב) שהארץ נמצאת באמצע [דר"ח שם, נתיב התמימות ר"פ א (ב, רה.)]. (ג) מחמת שהיא הקטנה והפחותה מכל היסודות, וכפי שביאר בח"א לסנהדרין צב. [ג, קפד:]: "המיעוט שממעט עצמו גורם לו הקיום. והבאנו ראיה ברורה מן הארץ, שהיא יסוד הכל והפחות, ועל הארץ נאמר 'והארץ לעולם עומדת', מה שלא נאמר בכל היסודות. שתראה מזה כי הקטנות מביא הקיום והנצחיות. טעמו של דבר, כי מי שהוא קטון אין מתנגד לו... וכאשר אין מתנגד לו כלל אז יש לו קיום. והפך זה אמרו [ברכות נה.] המנהיג עצמו ברבנות, שגורם לו המיתה". (64) דוק ותראה, שהנה נאמר [דברים יא, כא] "למען ירבו ימיכם וימי בניכם על האדמה אשר נשבע ה' לאבותיכם לתת להם וגו'", ופירש רש"י שם "לתת להם - 'לתת לכם' אין כתיב כאן, אלא 'לתת להם', מכאן מצינו למדים תחיית המתים מן התורה". והנה פשוטו של מקרא עוסק בהבטחת הארץ ["על האדמה אשר נשבע ה' לאבותיכם לתת להם"], ולמדים מכאן לתחית המתים מן התורה. ומהו הקשר בין הבטחת הארץ לבין תחית המתים. אלא הם הם הדברים. דוקא מתוך נצחיות הארץ באה התחיה, וכפי שמתבאר כאן. ובתחילת מסכת אבות אמרו "כל ישראל יש להם חלק לעוה"ב, שנאמר [ישעיה ס, כא] 'ועמך כולם צדיקים לעולם ירשו ארץ וגו''". וכתב שם בדר"ח [יא:]: "קשיק, מה ראיה הוא זה על העולם הבא, שהרי לא נזכר בזה העולם הבא... מאחר כי ירשו הארץ ראויים לעולם הבא, כי אין דבר שנקרא בשם 'חיים' כמו הארץ, דכתיב בה [ישעיה לח, יא] 'בארץ החיים', 'כי נגזר מארץ חיים' [ישעיה נג, ח], 'ונתתי צבי בארץ חיים' [יחזקאל כו, כ]... ולכך אמר 'לעולם ירשו ארץ', כלומר שיהיה להם החיים הנצחיים, ולכך ירשו הארץ, שהיא ארץ החיים". (65) כי הקבורה היא הטמנה ושמירה לעתיד [כמבואר בהערה 58], ואם אין קיום, שמירה מנין. (66) וראה בסמוך הערה 75 מה שנתקשה שם על מלים אלו. ואודות השייכות בין התכריכין לבין כבוד האדם, הנה אמרו במסכת שבת [כג:] "הזהיר בציצית זוכה לטלית נאה", וביאר זאת בנר מצוה [ל.] בזה"ל: "כי יש עוד עולם אחר התחיה, וזה שאמרו כי הזהיר בציצית זוכה לטלית נאה. כי לזמן התחיה יעמדו בלבושיהון, כדאיתא בפרק חלק [סנהדרין צ:] שאלה קליאופטרא מלכתא את ר"מ, אמרה, ידענא דחיי שכבי, דכתיב [תהלים עב, טז] 'ויציצו מעיר כעשב הארץ', אלא כשהן עומדין - עומדין ערומין, או בלבושיהן עומדין. אמר לה, ק"ו מחיטה, ומה חיטה שנקברה ערומה יוצאה בכמה לבושין, צדיקים שנקברים בלבושיהן, על אחת כמה וכמה. ופירוש ענין זה, כי קליאופטרא המלכה שאלה אם עולם התחיה יהיה עולם שהוא כולו כבוד. ולא שהוא כמו עולם הזה, אף שיש בו הכבוד, אינו רק כבוד מה שיקנה האדם. ואינו כולו כבוד, כי יש בו הגוף שיש בו כמה דברים של גנות. גם בא לעולם שלא בכבוד, כאשר הוא ערום. אף שהאדם מכסה עצמו במלבושי כבוד, דרבי יוחנן קרי ליה למאני מכבדותי [שבת קיג.], כי הבגדים מכסים גנות הגוף, אין זה רק מלבוש לזמן מה. ויש לאדם הסרה וסלוק מן הכבוד, ונשאר הגוף עצמו ערום שלא בכבוד. גם יצא אל העולם ערום, גם נמצא בו הגנאי בצואה ובשתן ושאר דבר. אבל התחיה יהיה האדם כולו כבוד, לכך יעמדו בלבושיהן, ולא יהיו ערומים. וזה מורה על הכבוד לגמרי. ואמר, כי הוא קל וחומר מחטה. כלומר, אם האדם נולד ערום שלא בכבוד, היינו מפני שהגוף נבראה מטפה סרוחה, ולכך נמצא בו הגנות ונולד ערום. אבל החטה אינה באה מטפה סרוחה, רק מחטה נקיה, לכך היא יוצאת בכמה מלבושים, ואינה יוצאת בגנות. קל חומר צדיקים הנקברים בלבושיהם דרך כבוד, וטפה סרוחה כבר הלכה ואינה נמצאת במיתת האדם, כל שכן שיעמדו במלבושיהם ולא יהיו ערומים, רק יהיה האדם כולו כבוד. ולכך אמר 'הזהיר בציצית', המלבוש שהוא כבודו, ויש בו מצוה אלקית, הם הציצית. ובשביל כך כבוד הזה הוא כבוד אלקי, והחוטין הם ל"ב, כמספר 'כבוד'. לכן אמר, 'הזהיר במצות ציצית זוכה לטלית נאה'. הטלית הנאה הזה הוא לתחיית המתים, שיעמדו בלבושיהן, ואז יזכו אל טלית נאה... וכל זה מפני כי זוכה לכבוד על ידי מצוה זאת". (67) כי בעוד האדם מת, אין כבודו בפועל, וכמבואר בהערה 59. (68) אודות הזיקה בין צלם האדם לכבוד, ראה דבריו בדר"ח פ"ב מי"ד [קב.], שכתב: "ויש לך לדעת כי מה שאמר רבי אליעזר 'יהי כבוד חבירך חביב עליך כשלך' [שם משנה י], הוא ענין גדול מאד להביא את האדם לעולם הבא... ואל יקשה לך כי למה דבר זה מביא לחיי עולם הבא. כי דבר זה יש להבין מדבר זה שאמרו חכמים [ב"מ נח:] כל המלבין פני חבירו, אין לו חלק לעולם הבא. ומזה תבין כי ההפך הוא הזהיר בכבוד חבירו, הוא הדרך לחיי עולם הבא... כי כאשר הוא נוהג כבוד באדם שנברא בצלם אלקים... מפני זה ראוי לעולם הבא. כי אין ראוי לאדם עולם הבא רק בשביל צלם אלקים אשר הוא לאדם מן העליונים... ולפיכך אמר כאשר תהיו נזהרים בכבוד חבריכם, יהיה לכם עולם הבא, ולא תהיו ח"ו מבזים את הצלם, שבו תלוי עולם הבא". וכן הוא בנתיב אהבת ריע פ"א [ב, נג.]. והובא למעלה פי"ג הערה 62. וכן כמה פעמים ביאר שהרגשת בזיון של אדם נובעת רק משום שהוא עשוי בצלם אלקים. ולדוגמא, בנתיב אהבת ריע פ"א [ב, נה.] כתב: "כי הגוף אינו מתבזה, רק צלם אלקים, כדכתיב [תהלים עג, כ] 'בעיר צלמם תבזה'". וכן כתב שם בפ"ג [ב, ריש סב.] "אל ינהג בזיון באדם במה שנברא בצלם אלקים". ובדר"ח פ"ד מכ"ב [רז:] כתב: "הכבוד והבזיון שייך בצלם... כי הכבוד הוא שייך לאדם בשביל שהוא צלם אלקים". ורש"י שמות כ, כג כתב: "חברך שהוא בדמות יוצרך ומקפיד על בזיונו על אחת כמה וכמה". (69) שאין העדר וקצה למעלת הצלם והכבוד. 
(70) ומאמר זה התבאר למעלה ס"פ נ. (71) פסוק זה נאמר בפרשת נח [בראשית ט, ו] "שופך דם האדם באדם דמו ישפך כי בצלם אלקים עשה את האדם". אך פסוק זה לא נאמר על אדם הראשון דוקא. אמנם לגבי אדה"ר נאמר [בראשית א, כז] "ויברא אלקים את האדם בצלמו בצלם אלקים ברא אותו וגו'". ובח"א לב"ב נח. [ג, פד.] כתב: "אדם הראשון אשר נברא בצלם אלקים לגמרי, יותר מכל אדם... כדכתיב 'ויברא את האדם בצלמו', שהוא נברא בצלם אלקים לגמרי". וכן הוא מבואר בארוכה בגו"א דברים פ"ד אות כא. וראה למעלה הערה 62. (72) לשונו בח"א שם [ג, לה.]: "כי האדם [הראשון] נברא בצלם אלקים, ומפני כך היה לצלמו יופי והדר, דכתיב אצל צלם של אדם [תהלים ח, ו] 'הוד והדר תעטרהו'.. וכל נוי והדר הוא אור, וזהו אור הפנים שהיה לאדה"ר, שהיה אור פניו שלו מאירים בשביל שנברא בצלם האלקים. ואור זה שייך ליעקב ג"כ ביותר. כי לדבר שהוא בלתי גשמי שייך אור. שכל אשר נבדל מן הגשמי מתייחס לאור... ולפיכך יעקב שמעלתו ומדריגתו שהיה נבדל מן הגשמי, לכך היה לו פנים מאירים, וזה אמרם שופריה דיעקב מעין שופריה דאדה"ר, כי יעקב היה קדוש נבדל מן החומר לגמרי, עד שהיה קדוש. ודברים אלו מבוארים במקומות הרבה מאד". וכן ביאר בגבורות ה' פס"ז [שיב.], דר"ח פ"ג מי"ד [קמד.], נצח ישראל פט"ז, ושם הערה 28, ח"א לע"ז יא: [ד, לז.], וח"א לחולין צא. [ד, קד.], ובגו"א בראשית פל"ז אות ז.  אמנם כאן הוסיף חידוש, שחיבר להדדי מאמר זה עם מאמרם ש"יעקב אבינו לא מת", ולומד מכך שאין העדר למדריגת הצלם. כי הואיל וליעקב היתה מעלת הצלם כאדה"ר, וכן יעקב אבינו לא מת, מוכח מכך שאין מיתה למדרגת הצלם. ונקודה זו לא מצאתי שביאר בשאר ספריו.  וא"ת, הרי האדה"ר עצמו, שנתברך במדרגת הצלם לגמרי, מ"מ לא אמרו עליו שהוא לא מת, וכיצד נוכיח מיעקב אבינו שאין מיתה למדריגת הצלם. תדע, שמעין זה הקשה על עצמו בגבורות ה' פס"ז [שיב:], ששם ביאר שההאבקות של יעקב אבינו עם המלאך [בראשית לב, כד] נובעת מפאת שהיה ליעקב אבינו מדרגת הצלם. ועל כך כתב בזה"ל: "ואם יקשה לך, דהיה ראוי שיהיה התאבקות זה עם אדם הראשון, שהרי לא אמרו רק כי 'שופריה דיעקב מעין שופריה דאדם הראשון', ומכל מקום שופריה דאדם הראשון יותר. יש חלוק בין יעקב ובין אדם, כי בודאי נקרא 'אדם' על שם אדמה [ב"ר יז, ד], כי הצלם האלהי דבק בחומר, כמו שאר דברים הדביקים בחומר. אבל יעקב היה נקרא 'קדוש', נבדל מן החומר הפחות. ולכך נקרא 'ישראל', על שם הכבוד והשררה, שהיה נבדל מן פחיתות החומרי. ואצל אדם שהיה נקרא 'אדם' על שם אדמה, בטל הצורה אצל החומר. ולא כן ביעקב, שלמעלת קדושתו שהיה נבדל מן החומר, היה החומר בטל אצל הצורה. וזהו ענין התאבקות המלאך עם יעקב, שנעשה יעקב מתנגד אל המלאך לגמרי, מה שלא תמצא בכל שאר הנבראים". וכשם שהאבקות המלאך עם יעקב שורשה מאדה"ר, אך מ"מ היא יחודית ליעקב, ואינה נמצאת אצל אדה"ר; כך ההנהגה של "יעקב אבינו לא מת" שורשה מאדה"ר, אך מ"מ היא יחודית ליעקב, ואינה נמצאת אצל אדה"ר. (73) וראה בגו"א דברים פכ"ו אות כז [ד"ה ונראה] שחידש שצרכו של מת בארון ותכריכין מקביל לצרכו של חי באכילה ושתיה, ולא לצרכו של חי לבגדים. (74) חוזר בזה לענין של נצחיות המצות, שרב יוסף סובר שמתוך שמותר לעשות תכריכין מכלאים, מוכח שמצות בטילות לעתיד [נדה סא:]. (75) פירוש - הואיל והתכריכין מעידים על התחיה שתהיה לעתיד, הרי אם המצות היו נוהגות אף לעתיד, אזי היה מן הנמנע שהתכריכין יהיו כלאים, כי היה בכך מציאת הפכים בנושא אחד, "והדברים אשר הם הפכים זה לזה אי אפשר שימצאו יחד" [לשונו למעלה פ"ט ד"ה וכל הדברים]. ולכך בע"כ שהיות התכריכין מכלאים מורה שהמצות בטילות לעתיד.  ואם תאמר, מדוע מדגיש שהתכריכין מורים שהמת הוא "חי בכח", ולכך ראוי שלא יהיו התכריכין כלאים, הרי אפילו שתאמר שהתכריכין לא מורים על ה"חי בכח", מ"מ אינם ראויים להיות כלאים, כיון שבבוא עת התחיה יחוייב המת במצות, ואז אינו יכול להיות לבוש בבגדי כלאים. וכן אפשר להקשות על דבריו למעלה, שביאר שהתכריכין מורים שכבוד האדם וצלמו אינם נעדרים לגמרי, "שאילו היה מקבל העדר גמור, למה לו התכריכים לכבודו, הרי כבודו נעדר. אלא אין כבודו נעדר לגמרי, ולכך ראוי אל התכריכין". ומדוע א"א לומר שכבוד האדם וצלמו אכן ח"ו נעדרים לגמרי, ועם כל זה יש לו תכריכין בכדי שכאשר יעמוד לתחיה, יעמוד עם מלבושו. ומנין להסיק שכבר עתה אין כבודו נעדר לגמרי, ולא שהכל נקבע על שם סופו בלבד.  ובע"כ מוכח מזה, שהתחיה שתהיה לעתיד מגלה למפרע שהמיתה שקדמה לה היא בגדר שינה, והמת אף בעודו בקבר נחשב ל"חי בכח". אך אם התחיה לעתיד לא היתה מגלה למפרע על המיתה שקדמה לה, ובמקום זאת היתה רק נחשבת לחיות מכאן ולהבא, אזי היא לא היתה מתרחשת כלל. ולכך בהכרח שהתכריכין מורים על שהמת הוא "חי בכח", שאם לא כן לא היו מעידים כלל ועיקר.  וכן מוכח מדבריו בגו"א, כי רש"י בבראשית [ב, ז] כתב שלכך נאמר "וייצר" עם שתי יודי"ן, כנגד "שתי יצירות; יצירה לעולם הזה, ויצירה לתחיית המתים". וכתב על כך הגו"א שם [אות יח]: "אע"ג שלא היה עדיין אותה היצירה, שהיא לעתיד, כיון שנברא האדם בכח על אותה יצירה שלעתיד, יש בו ב' יצירות עתה". [וראה למעלה פי"ג הערה 61.] הרי שהיצירה לתחית המתים אינה מתרחשת רק לעת"ל, אלא נחשבת ליצירה שכבר נמצאת עתה בעולם.  ובסדור שיח יצחק [המודפס בסדור הגר"א], בביאורו למלים "ומקיים אמונתו לישני עפר", כתב: "קיימו וקבלו חכמי האמת, כי גם אחרי מות האדם עוד לא נסתלקה ממנו הנפש לגמרי, אך עוד נקשרה עמו בשיעור ידוע, אשר יקראוהו 'הבלא דגרמי', ועל ידי זה הוא מרגיש המכאובים והעונשים, וגם על ידי זה ישוב ויתכונן הגוף כבתחלה שלא יהיה בריה חדשה. ועל כן אמר 'לישני עפר', שהם רק בגדר ישנים". (76) רצונו להראות שלכו"ע מצות בטילות לעתיד, בכדי לאפוקי מדעת הרשב"א הסובר שלכו"ע מצות אינן בטילות לעתיד. (77) כן ביאר גם הרשב"א [בפירושי ההגדות ברכות יב:] את שיטת רבי אמי, שהאיסור לקבור המת בתכריכין של כלאים אינו מחמת התחיה שתהיה לעתיד, אלא משום שבעודנו מת אינו רשאי להיות בכלאים, וכלשונו: "ואם תאמר, בעודנו מת, איך חולק רבי אמי ואמר שאינו פטור [המת מן המצות], ואינו בר מצות. דע, כי לדעת רבי אמי המת כתינוק שלא הגיע לכלל מצות מצד עצמו, ואילו ראינהו [את הקטן] עובר, אין בית דין מצווין להפרישו, כמוזכר ביבמות פרק חרש [קיד.]. ועם כל זה אנו מוזהרין עליו שלא להאכילו בידים, ושלא להעבירו על המצות בכוונה, וכמו שאמרו שם [יבמות קיד.]... ואם תשאל עוד, אם כן מפני מה אסר רבי אמי לקוברו בבגד שאבד בו שעטנז, והתיר לסופדו. דע, כי מצות איסור הכלאים תלאה הכתוב בלבישה, דכתיב [דברים כב, יא] 'לא תלבש שעטנז'... ולפיכך כשפורשין אותו על המת לסופדו אין בענין זה איסור, שאינו דרך לבישה, אבל לקוברו בו, שהוא דרך לבישה, אסור".  אמנם הרשב"א והמהר"ל מבארים את רבי אמי כך [שאיירי בעודנו מת, ולא מחמת זמן התחיה] מחמת טעמים הפוכים; הרשב"א ביאר כן, כי לדעתו לכו"ע המצות אינן בטילות לעתיד [לזמן התחיה], ולכך רב יוסף [הבר פלוגתא של רבי אמי] שאמר שמצות בטילות לעתיד, והתיר תכריכין של כלאים, בהכרח איירי על הזמן שעודנו מת, ולא על זמן התחיה [כי אז לכו"ע המצות נוהגות, וכלאים יהיו אסורים]. ולכך רבי אמי החולק עליו, בהכרח איירי ג"כ באותו זמן, שהוא בעודנו מת. ואילו המהר"ל מבאר את רבי אמי כך, כי לדעתו כו"ע סברי שמצות בטילות לעתיד [לזמן התחיה], ולכך איסורו של רבי אמי לקבור את המת בתכריכין של כלאים אינו יכול להיות מוסב על זמן התחיה, אלא על הזמן שעודנו מת בעוה"ז. (78) ואיסור קבורה בתכריכין של כלאים הוא מחמת זמן התחיה. (79) כך פסק הרמב"ם פ"י מהלכות כלאים הלכה כה, וטושו"ע יו"ד סימן שא סעיף ז. והטעם שמותר הוא משום שאין חיוב מצוה על המת בעוה"ז, ולעתיד יהיו המצות בטילות, ולכך אין סבה לאסור תכריכין של כלאים למת, לא מחמת הזמן שעודנו מת, וכן לא מחמת הזמן של התחיה. וכן יבאר בסמוך. ועד כאן בא לאפוקי מדעת הרשב"א הסובר שמצות אינן בטילות לעתיד. והמהר"ל הראה שכו"ע סברי להיפך, או שעכ"פ להלכה קיי"ל להיפך. (80) ואשר מחמת קושיא זו הוכיח הרשב"א שכו"ע סברי שמצות אינן בטילות לעתיד, כי אם המצות היו בטילות "אם כן איך הקשה בע"ז דרך פשיטות מדרבי יהושע בן לוי כאילו הוא דבר שאין בו מחלוקת שהמצוות בטילות לעתיד לבא, והלא רבי אמי חולק בדבר ואומר שאינן בטילות. ואם הקשה הקשה שלא לדעת רבי אמי, היה להם לומר 'בשלמא לרבי אמי דאמר אין מצוות בטילות, אלא לרבי יהושע בן לוי ולרב יוסף [בנדה שם] דאמר מצוות בטילות, מאי איכא למימר, שכן דרך לומר בכל המקומות כיוצא בזה למי שנתעסק בתלמוד" [לשון הרשב"א, והובא בהערה 42]. וקושיא זו קשה במיוחד לאור העובדה שעתה התבאר שאכן יתכן שרבי אמי חולק על רב יוסף [אע"פ שאין הלכה כמותו]. (81) דברים אלו מבוארים יותר בח"א לע"ז ג. [ד, כא.], שעמד שם על כך שבגמרא בע"ז ישנן שתי קושיות על בקשת הגוים [שתנתן להם מצוה לקיים בעוה"ב]; (א) מהפסוק "היום לעשותם", וכמו שהובא עד כה. (ב) "מי שטרח בערב שבת יאכל בשבת, מי שלא טרח בערב שבת, מהיכן יאכל בשבת". ובח"א ביאר ששתי הקושיות האלו מכוונות לאותה נקודה, וכלשונו: "כי העולם הזה הוא עולם גשמי אשר הוא בכח תמיד. ולפיכך בעולם הזה שייך מצות ומעשים טובים... כי עוה"ז הוא עולם גשמי, שייך בו מעשה, לפי שהעולם יוצא אל הפעל כאשר הגשמי הוא בכח ויוצא אל הפעל. אבל בעולם הבא האדם שם בפעל, ולא שייך שם יציאה אל הפעל כאשר אינו גשמי. ולפיכך העולם הבא הוא שביתה ומנוחה, ואין שם יציאה אל הפעל, שאין זה מנוחה. ולפיכך אמר 'מי שטרח בערב שבת', הוא יום המעשה, ואז 'יאכל בשבת'. כי השבת הוא יום המנוחה ובלתי יציאה לפעל, רק הכל במנוחה. ולפיכך מצות אינם שייכים רק לעולם הזה בלבד... ומקשה והא כתיב 'אשר אנכי מצוך היום וגומר'. והיא קושיא דלעיל עצמה, רק מפני שכתוב זה בתורה, וכיון שכתוב בתורה אי אפשר שיהיה בענין אחר כלל, רק כך". ואלו דבריו כאן, שאין תועלת בקיום מצות בעוה"ב. וכן כתב להלן פ"ס [ד"ה ועוד כי], ובדר"ח פ"ד מי"ח [קצז.].  אמנם כאן כתב שאין תועלת בקיום מצות בעוה"ב למי שלא קיים מצות בעוה"ז. אך משמע מכך שמי שקיים מצות בעוה"ז, יוכל לקבל תועלת ממצות שיעשה בעוה"ב. ובנצח ישראל פמ"ו [עמוד תשעא] ביאר שהצדיק בעוה"ז יקנה שלימות ומעלה יותר בימות המשיח. אך שם הדגיש שכל זה אמור לימות המשיח, ולא לחיי העוה"ב, וכלשונו: "אם כבר הוא צדיק, אז בודאי אפשר שיקנה שלימות ומעלה יותר. והדעת נותן כך, כי אין ימי המשיח שיהיה העולם שכלי לגמרי, ויהיו כמו מלאכים נבדלים, שהרי יהיו אוכלים ושותים, ואינו עולם המשיח כמו עולם הבא. ולפיכך שייך בו קנין מעלה". וצ"ע. (82) מקשה על עצמו, שאם רב יוסף [המתיר תכריכין של כלאים] מהטעם שמצות בטילות לעתיד, איירי שהמצות בטילות בעולם התחיה, מה שייך להביא לשם את דעת רבי יוחנן הסובר שהמתים פטורים מהמצות, והרי רבי יוחנן איירי בזמן המיתה. וזו אחת מהראיות שהביא הרשב"א, והובא בהערה 35. (83) פירוש - בכדי להתיר תכריכין של כלאים למת, בע"כ שיש להתיר זאת בשני מישורים; בעולם הזה, ולזמן התחיה. ונהי שרב יוסף ביאר שמצות בטילות לעתיד, ולכך אין לאסור מצד זמן התחיה, מ"מ עדיין יש לאסור זאת מחמת העולם הזה, וכיצד רבי יוחנן פסק שמותר לקוברו בתכריכין של כלאים. ועל כך הוזקקה הגמרא לבאר שרבי יוחנן לטעמיה שאף מבחינת העוה"ז אין לאסור, כי המת פטור מן המצות. ובצירוף הביטול של מצות לעתיד, נמצא שתכריכין של כלאים מותרים לחלוטין. (84) ש"מצות בטילות לעתיד" מוסב על זמן התחיה, ולא כפי שביאר הרשב"א שמוסב על הזמן שמיד לאחר מיתה. (85) לשון תוספות שם: "אמר רב יוסף זאת אומרת מצות בטילות לעתיד לבא. תימה, אמאי לא קאמר רב יוסף מילתיה אמתניתין דכלאים, דתנן בהדיא [כלאים פ"ט מ"ד] תכריכין למת אין בהם משום כלאים. ויש לומר, דמהך מתניתין לא משמע אלא שכל זמן שהוא מת אין עליו משום איסור כלאים. אבל הך דקתני דלכתחילה עושה לו תכריכין מכלאים, אע"פ שכשיעמוד לעתיד יעמוד במלבושיו שנקבר בהן, שמע מינה שמצות בטילות לעתיד לבא". (86) כי אם בטול המצות היה מתייחס לכלליות התורה, ולא רק לאותן מצות שנתבטלו, היה לו לומר חידוש גדול יותר, והוא ש"התורה תהיה בטלה לעתיד", כי אז התבטלות המצות היתה חורגת מתחום עצמה, וחודרת אל התורה כולה. ומתוך שלא ננקט לשון זה, בע"כ מוכח שאיירי בהתבטלות שאינה חורגת מגבולות עצמה, אלא נשארת בתחום המצוות, ולא בתחום התורה. ו"מצות בטלות" אינו סותר את נצחיות התורה, וכמו שמבאר. וכן בעיקר התשיעי אמרינן "שזאת התורה לא תהא מוחלפת, ולא תהא תורה אחרת מאת הבורא יתברך שמו", ולא אמרינן "אלו המצות לא יהיו מוחלפות, ולא יהיו מצות אחרות מאת הבורא יתברך שמו".  ולמעלה פי"א [ד"ה וכבר אמרנו] ביאר את ההבדל בין תורה ומצות בזה"ל: "נאמר [משלי ו, כג] 'כי נר מצוה ותורה אור'. פירוש, כי המצוה הפרטית היא כמו נר, שהוא פרטי. והתורה בכללה היא אור גדול". ושם בהערה 91 הובאו דבריו בדר"ח פ"ב מ"ב [עב:], שכתב: "כי התורה אינה כמו המצוה, שהמצוה כאשר הוא עושה המצוה, אינו מתעסק בדבר שהוא הכל כאשר הוא עושה המצוה, ולא שייך בזה הכל. וכאשר הוא עוסק בתורה הוא קונה ענין כללי. וכל ענין השכלי הוא כללי, ואינו דבר פרטי... וזהו אמרם ז"ל [ירושלמי פאה פ"א ה"א] שקול דבר אחד מן התורה ככל העולם כלו, שנאמר [משלי ח, יא] 'וכל חפצים לא ישוו בה'. הרי כל דבר מדברי תורה כללי הוא נחשב. וזה הפירוש גם כן 'כי נר מצוה ותורה אור', כי המצוה שהאדם עושה הוא כמו נר, שהוא נר אחד פרטי. אבל התורה היא אור, שאין שייך ענין פרטי באור, כי הוא אינו חלק". (87) למעלה ס"פ נא, ושם הערה 64, כי יסוד זה הוכר פעמים רבות בספר זה. (88) אודות שהעולם שאחר התחיה נקרא "עולם הבא", כן מבואר ברמב"ן בתורת האדם [הוצאת שעוועל, סוף עמוד ש], שכתב: "קוראים העולם שאחרי תחיה 'עולם הבא'". ובהמשך שם [עמוד שו] כתב: "שכר הנפשות וקיומם בעולם הנשמות, נקרא לרבותינו 'גן עדן'... ואחרי כן יבואו ימי המשיח, והוא מכלל העולם הזה. ובסופן יהא הדין ותחיית המתים שהוא השכר שהוא שכר הכולל הגוף והנפש, והוא העיקר הגדול שהוא תקות כל המקוה להקב"ה, והוא עולם הבא שבו ישוב הגוף כמו נפש". וראה נצח ישראל פכ"ח הערה 11. (89) כפי שנתבאר בהערה בהערה 66, שלאחר התחיה יהיה האדם בגדר של "כולו כבוד", ולא כמו בעוה"ז שיש לאדם פחיתות הגוף, ושם נתבאר שורש הבדל זה. (90) פירוש - לכל עולם ועולם יש סדר משלו, וממילא לכל עולם ועולם יש מצות משלו, כי המצות הן בטוי לסדר הנוהג באותו עולם. (91) כן מבואר בארוכה בהקדמת הרמב"ן לחומש, שכל המציאות כולה נרמזה בתורה, ועל כך אמרו חכמים [ר"ה כא:] שחמשים שערי בינה נבראו בעולם, וכולם נמסרו למשה חוץ מאחד. (92) פירוש - אם התורה לא היתה כוללת כל סדר המציאות, אזי היה מקום לומר שביטול המצות בזמן התחיה עלול להתפרש כבטולה של תורה, וכאילו התורה מתבטלת למציאות שנמצאת מחוצה לה. אך עכשו שנתבאר שהתורה כוללת גם את מציאות עולם התחיה, שוב אי אתה יכול לבאר שביטול המצות לעתיד יתפרש כבטולה של תורה, שהרי אף מציאות זו של עולם התחיה מושרש הוא בתוך סדר התורה, ומן הנמנע הוא שדבר יתבטל אל עצמו.  דוגמה לדבר; רש"י בראשית ב, ז, פירש שאדה"ר נברא "מארבע רוחות, שכל מקום שימות שם תהא קולטתו לקבורה". וביאר שם בגו"א אות יט [ד"ה וכדי] בזה"ל: "שאין האדם כמו שאר נמצאים, לפי ששאר נמצאים הם פרטים, לכך יש להם הפסד, כי יש להם דבר מה שיפסדו אליו. כי האש שהוא חלק דבר יכול להיות נפסד אל יסוד אחר מן היסודות. ואילו היה האש הכל, אין לו דבר שיהיה נפסד אליו. ולפיכך אמרו שהאדם נברא מכל האדמה, שכל מקום תהא קולטתו. כי מפני שהאדם נברא מכל האדמה, אם כן הוא הכל, ואין לו דבר שיפסד אליו, ולפיכך אין לו הפסד... כי האדם הוא כללי, נברא מכל האדמה, מפני זה בכל מקום שמת אין לו העדר, כי אין הפסד לדבר שהוא כללי, וכל האדמה נושא שלו". והובא למעלה פט"ז הערה 87. וכן הזכיר בקצרה בח"א לב"ב קכא: [ג, קכד:], ובח"א לסנהדרין לח. [ג, קנ.]. והוא הדין לענינינו; מחמת שהתורה כוללת כל סוגי המציאות, מן הנמנע הוא שהוית התורה תתבטל לאחד מאותם סוגי מציאות, ולכך התורה קיימת בעולם התחיה כפי שהיא קיימת בעולם הזה. וכן ביאר להלן פנ"ג [ד"ה כלל הדבר]. (93) וכן כתב להלן פס"ד [ד"ה אמנם קושיא]. ושם כתב שהאיסור שלא תסב נחלה ממטה למטה אינו נוהג אלא אצל יוצאי מצרים. ואילו כאן ביאר שאינו נוהג אלא אצל באי הארץ בלבד. וראה שם בהערות. (94) כיצד בתורה כתוב סדר המציאות העתידית של העולם הבא. (95) שנוהגות היום, וכמו כלאים. (96) פירוש - והמצות שיהיו לזמן התחיה. (97) "כמו שיתבאר אחר כך" - כמו שיובן לעתיד בעולם התחיה. (98) בפרק הבא. 
(1) שמצות בטילות לעת"ל, אך תורה לעולם אינה בטילה, וכפי שנתבאר בפרק הקודם. (2) ילקו"ש [על משלי] ח"ב תתקמד. (3) לשון הפסוקים במלואם "חכמות בנתה ביתה חצבה עמודיה שבעה טבחה טבחה מסכה יינה אף ערכה שולחנה". (4) מעין זה בתשובות הרשב"א ח"א סימן צג. (5) לשון הרשב"א שם: "כל המועדים לא הבטיח עליהם יתברך שלא יגרום החטא ביטולם באחד מן הזמנים, וכמו שכתב [איכה ב, ו] 'שכח ה' בציון מועד ושבת'. אבל בימי הפורים הבטיח [אסתר ט, כח] 'לא יעברו מתוך היהודים וזכרם לא יסוף מזרעם'". וכן ביאר שם לגבי יום הכפורים. ואע"פ שהרשב"א לא הזכיר הענין של גזירת שמד, מ"מ כך מבאר אותו המהר"ל, שאל"כ איך מעצמו יתבטל המועד באחד מן הזמנים. וכן הפסוק באיכה העוסק בשכיחת המועד, איירי בשעת החורבן והגלות, שכתוצאה מהם נשכחו המועדים, וכמבואר שם בקרא. וכן הביא אות באות בהקדמה לאור חדש [מח.]. (6) פירוש - מה שנאמר "וימי הפורים האלה לא יעברו" מתפרש כהבטחה לישראל, ולא נאמר כאן גדר מיוחד לפורים, אלא שעל פורים נאמרה הבטחה לישראל שלא יתבטל, בעוד שעל שאר מועדים לא ניתנה הבטחה מעין זו. (7) בהקדמה לאור חדש [מח.] הקשה קושיא אחרת, וז"ל: "ואין לזה טעם כלל, למה כל המועדים בטלים על ידי שמד, ואין אלו שנים בטלים. אבל המדרש הזה בא לפרש מדריגת פורים וכו'", ויובא בהמשך. (8) פירוש - דברי המדרש אינם נסובים על הפסוק "ולא יעברו", אלא על הפסוק במשלי "אף ערכה שולחנה". ובשלמא שניתן לבאר את הפסוק "ולא יעברו" כהבטחה לישראל, שימי הפורים לא יעברו מהם לעולם, וכמבואר ברשב"א. אך הפסוק "אף ערכה שולחנה" אינו עוסק בהבטחה, ולא ניתן להתפרש כהבטחה. (9) כמבואר בסוף פרק שעבר [ד"ה ומעתה התבאר], שהמצות לעתיד יתבטלו כדרך שהמצוה "לא תסוב נחלה ממטה למטה" [במדבר לו, ט] נתבטלה לאחר זמן, ואין בכך בטול התורה. (10) בהקדמה לאור חדש [סוף נא:] כתב על נס פורים "מפני גודל הנס יסד דוד המלך עליו השלום מזמור 'למנצח על אילת השחר' [תהלים פרק כב] על גאולה זאת". ושם מאריך טובא לבאר את כל פסוקי הפרק. ובהמשך שם [נז:] כתב: "וכל המזמור הזה עד הסוף מפרש במה גדול תוקף הנס שעשה השם יתברך להם... וסוף המזמור [תהלים כב, לב] 'יבואו ויגידו צדקתו לעם נולד כי עשה'. פירוש יגידו צדקתו של השם יתברך אשר עשה לעם נולד, שנחשב כאילו נולדו, שהרי היו נוטים למות, לכך נחשב כאילו נולדו מחדש". וזהו שכתב כאן שאין ההצלה של פורים מתפרשת שהגיעו עד לשערי מיתה, אך "עד ולא עד בכלל", ולפי זה המשיכו לחיות כפי שחיו עד נס פורים. אלא שיש כאן לידה מחודשת של כנסת ישראל, וכמו שיתבאר. 
(11) ויש בזה הטעמה מיוחדת, כי הפסוק העוסק בחיותם של ישראל לאחר פורים הוא [תהלים כב, לב] "יבואו ויגידו צדקתו לעם נולד כי עשה", וכמבואר בהערה הקודמת. ועל פסוק זה גופא כתב בנצח ישראל פכ"א [עמוד תמז] בזה"ל: "כי יהיו ישראל נחשבים [לימות המשיח] כאילו נולדו, וכדכתיב 'ויגידו צדקתו לעם נולד כי עשה'... אלו הם דור של משיח שיהיו נחשבים שנולדו מחדש". הרי שהפסוק העוסק בגאולת פורים, הוא הפסוק העוסק בימות המשיח, ועל שניהם הוא אומר "ויגידו צדקתו לעם נולד כי עשה". והם הם הדברים. התחיה של ישראל לאחר נס פורים הוא בבחינת התחיה שתהיה לעתיד לבא, ולכך אותו פסוק המבאר נס פורים, חוזר ומבאר נס הגאולה העתידה. (12) לשונו באור חדש [קלה.]: "'כל המועדים בטלים, ימי פורים לא יהיו בטלים'. וזה כי כל המועדים זכר ליציאת מצרים, ויציאת מצרים הוא התחלת ישראל, וזהו עצם ישראל... דבר זה יש לו הפסק ובטול, כי כל נברא יש לו ביטול מצד עצמו, יהיה מי שהוא. ולפיכך המועדים זכר ליצ"מ, ויצ"מ הוא התחלת ישראל, וכל דבר יש לו סוף, ולכן יש בטול למועדים. אבל ימי הפורים, אין זה היה מצד עצמם, כי אם מהשם יתברך מה שהוא יתברך תכלית וסוף ישראל, כי ישראל הם אל השי"ת. ודבר שהוא מצד הש"י, לא מצד עצמם, לדבר זה אי אפשר שיהיה לו הפסק כלל... כי ימי הפורים הוא מצד שהשם יתברך הוא צורת ישראל, ואין זה מצד עצמם, [כי] לא היה להם תשועה כלל רק מן השם יתברך. ולפיכך אמרו [מגילה ז:] שחייב אדם לבסומי ביומא דפוריא עד דלא ידע בין ארור המן לברוך מרדכי. כלומר כי כאשר אדם מגיע למדה זאת, אין לו שום עזר כלל, כי לא ידע דבר, ואין לו יכולת. וכך ישראל באותה שעה לא היה העזר והתשועה דבר מה מצד עצמם, רק מן השם יתברך היתה הישועה הזאת לגמרי". ומעין זה ביאר קודם לכן באור חדש [סט.]. וראה למעלה פל"א הערה 52. (13) לשונו באור חדש [קלה:]: "כי גם יוה"כ הוא מצד השם יתברך, והוא שרמזו רז"ל בגמרא [יומא פה:] אשריכם ישראל שאתם מטהרין, ולפני מי אתם מטהרים ומי מטהר אתכם, הקב"ה מטהר אתכם, שנאמר [ירמיה יז, יג] 'מקוה ישראל ה''. ולכך יוה"כ גם כן אינו בטל". ומעין זה כתב בדרשת שבת תשובה [פד:]. וראה ההערה הבאה. (14) ונקודתו העיקרית כאן היא שכל חיות הבאה לאחר גזירת מיתה, בהכרח שזו חיות שאינה טבעית, אלא נצחית. כי ההויה שלאחר ההעדר מרוממת יותר מההויה שקדמה לההעדר. כי ההעדר סילק את ההויה הקומת, ומעתה יחול רק הויה מרוממת יותר. ובגבורות ה' פנ"ב [הוצאת מכון מהר"ל, עמוד סו] מובא בהערה 20 שבמקום אחר ביאר המהר"ל שאור החמה משובח מאור הלבנה, כי לאור החמה קדם החושך, משא"כ לאור הלבנה לא קדם החושך. והם הם הדברים. וראה נצח ישראל פכ"ו הערה 44. (15) פירוש - אין בטול למועדים אלו לעתיד, בזמן התחיה. [ונראה שבמקום "ואין בטול דבר" יש להגיה "ואין בטול להם".] (16) ובהקדמה לאור חדש [סוף מח:] ביאר גם כן שנצחיות פורים ויוה"כ נובעת מסכנת המיתה שריחפה על ישראל במועדים אלו. אך בעוד שכאן ביאר שסכנת המיתה הזו מחייבת לומר שהחיים שהגיעו להם לסוף באו משער העליון, ולכך מועדים אלו בעצמם הם בבחינת "תחיית המתים", הרי שם ביאר שפורים ויוה"כ הם המאפשרים שהגאולה העתידה תוכל להתרחש, כי לולא מועדים אלו לא היה מתאפשרת הגאולה העתידה, ולכך דין הוא שמועדים אלו לא יתבטלו לעתיד, כי הם תנאי לעתיד, וכלשונו: "כי פורים בא בשביל שהמן היה עומד לכלותינו מן העולם שלא יהיו נמצאים כלל. ואם היה ח"ו המן מכלה ישראל, לא הגיעו ישראל לימי המשיח כלל. ולכך ימי הפורים לא יהיו נבטלים, מאחר שימי הפורים באים על זה שלא היה המן מכלה ישראל מן המציאות לגמרי, עד כי לא יהיו נמצאים כלל. והש"י נתן להם המציאות, ולכך יקיימו המועד הזה אף לעתיד לימות המשיח. שאם לא היה פורים, לא הגיעו לימי המשיח. אבל יציאת מצרים, אף אם לא יצאו ממצרים, אפשר שיהיה להם משיח, וע"י המשיח היו נגאלים. ולכך כל המועדים שהם זכר ליציאת מצרים יהיו בטלים. מה שאין כך בעניין פורים, שאם לא היה ביטול למחשבת המן ח"ו, היו ישראל כלים, ולא הגיעו אל הגאולה של המשיח. אמנם מי שסבר כי גם יום הכפורים לא יהיה בטל, דעתו כי אלו שני ימים, דהיינו ימי הפורים ויום הכפורים, דומים בענין זה; כי ימי הפורים מפני שהמן היה רוצה לכלות אותם מן העולם, ודבר זה הוא ביטול גופם... כך סמאל הרשע המקטרג, והוא צר ואויב לאדם, מבקש לאבד את הנשמה ולבטל אותה, והש"י מציל אותנו ממנו. ומזה הטעם אף יום הכפורים לא יהיה בטל, כי אם לא היה יום הכפורים, היה בטול לנפש לגמרי מפני החטא שהוא לנפש, והיה מגיע לה אבוד מן סמאל הצורר, שהוא עומד לכלות נפש האדם. כמו שהיה עומד עלינו המן לכלות ישראל מצד הגוף, והקב"ה מציל אותנו מידו. ולכך שני הימים האלו אשר הם באים על שהש"י מציל אותנו מן הכליון לגמרי, הן מצד הגוף הן מצד הנשמה, לא יהיו בטלים. כי שאר המועדים אפשר הבטול להם, מפני שהם זכר ליציאת מצרים, ואף אם היו עוד משועבדים במצרים, היו באחרונה נגאלים, לכך אפשר להם הבטול. אבל אלו שני המועדים, שהם באים על שהש"י הציל אותנו, ונתן לנו השארית והמציאות, לא יהיה דבר זה בטל לעתיד. כי אם לא היו אלו שתי גאולות, הן גאולה מצד הגוף והן גאולה מצד הנפש, היה כאן אבוד לגמרי, ולא היה כאן גאולה אחרונה שתהיה לימות המשיח. ולכך אלו שני ימים לא יהיו בטלים". ועוד אודות שפורים ויוה"כ לא יתבטלו, ראה באור חדש [סט:, קלה., רכ.]. (17) שבשניהם יש התגברות על עשו, ובטול כח עשו, וכמו שיתבאר. (18) מביא מדרש זה כדי להורות ששני השעירים של יוה"כ הם כנגד יעקב ועשו. שהרי תחילתם של שני השעירים האלו היא בשני גדיי עזים שהיו לרבקה, וכפי שדרשו חכמים "טובים לך, וטובים לבניך". וה"טובים לך" פירושו שבאמצעות הגדיים התחזה יעקב לעשו, ובכך קבל יעקב את הברכות אשר היו מיועדות לעשו. וה"טובים לבניך" עוסק בכפרת יוה"כ. הרי ששני הגדיים, המכוונים כנגד יעקב ועשו, הם השורש לשני השעירים של יוה"כ. ובח"א לסוטה יג. [ב, נג:] האריך לבאר את קוי הדמיון הרבים הקיימים בין יעקב לעשו, וכתב: "ועל דבר זה היו שני השעירים ביום הכפורים שוים ג"כ, כדאיתא ביומא [סב.] שהיו שני השעירים שוים, כאשר רמזו במדרש 'לך נא אל הצאן וקח לי משם שני גדיי עזים טובים', ואמרו 'טובים לך וטובים לבניך'. הרי לך כי יעקב ועשו שוין". ועוד אודות עבודת שני השעירים, ראה בדרוש לשבת תשובה [פג., פד.]. (19) ילקו"ש ח"א רמז תקעו. ומעין זה בב"ר סה, טו. (20) ובסוף דרוש לשבת תשובה [פה.] ביאר בזה"ל: "ויש לדקדק למה נותן את כל עונותם על עשו... כי חטא ישראל הוא מצד יצה"ר, אשר מתגרה בישראל. ועשו וזרעו הן הן יצה"ר של ישראל. ובבטול האומה הזאת מן העולם, אז יתבטל יצה"ר מישראל. ורמז זה הכתוב [בראשית כז, יא] 'הן עשו אחי איש שעיר', במספרו 'היצר הרע'. ואין ספק כי יעקב ועשו הם נגד יצר טוב ויצה"ר, כאשר ידוע למבינים. ולכך אמר שנתן חטא יעקב על עשו. שכבר אמרנו כי יעקב הוא טהור וקדוש מצד עצמו, רק שהחטאים הם באים מבחוץ על יעקב מצד היצה"ר, ולכך נותן החטאים על עשו אחיו". (21) כמבואר במסכת סופרים פי"ג הלכה ו , שהמן הוא בן אחר בן מעמלק, בן אליפז, בן עשו. (22) שהרי אמרו עליו ש"אביו מבנימין ואמו מיהודה" [מגילה יב:]. (23) כמו שנאמר [אסתר ט, כה] "ישוב מחשבתו הרעה אשר חשב על היהודים על ראשו ותלו אותו ואת בניו על העץ". ובאור ידש [ריד:] כתב: "כי ישראל ועמלק הם מחולקים מצד התחלתן לגמרי. ולכך אמר 'ישוב מחשבתו על ראשו', כלומר שהוא היה מבקש לעקור התחלת ישראל עד שלא יהיו נמצאים. לכך ישוב מחשבתו על ראשו לעקור התחלתו... והמן וגם זרעו יהיו נעקרים מהתחלתן, כמו שהוא היה רוצה לעקור התחלת ישראל". ועוד אודות שמחשבת המן נהפכה עליו, ראה גו"א דברים פי"ט אות יא [ד"ה אבל], ובבאר הגולה באר השני [סוף כד:]. (24) אם כוונתו לשויון הקיים בין יוה"כ לפורים [ששניהם התגברות על עשו], אזי לא מצאתי מקומו. אך אם כוונתו שמדרגת פורים היא שמחשבת המן נהפכה עליו, כן ביאר פעמים מספר באור חדש [ראה הערה קודמת]. ושם [קצו:] סיכם זאת בזה"ל: "לא יקשה מה צריך לומר [אסתר ח, ב] 'ותשם אסתר את מרדכי על בית המן', מאי נפקא מיניה בזה שנתנה אסתר את מרדכי על בית המן. וכן מה שכתיב [שם] 'ויסר המלך את טבעתו אשר העביר מהמן ויתנה למרדכי', דמאי נפקא אם העבירו מהמן, או היה טבעת המלך. רק שכל ענין המגילה שבא לומר כי בא מרדכי תחת המן, ואשר חשב המן על מרדכי לעשות, נהפך עליו. כי אחשורוש נתן להמן הטבעת של המן, ובזה הטבעת היה המן כותב לאבד כל היהודים, דכתיב [אסתר ג, יב] 'ונחתם בטבעת המלך'. ונהפך הדבר הזה שהיה למרדכי בטבעת של המן, ובו כתב וחתם בטבעת המלך על שונאיהם לאבד אותם... כלל הדבר במגילה הזאת, כי היה המן הכנה למרדכי, שכל דבר שרצה המן לעשות, נהפך עליו, ודבר זה יסוד המגילה". (25) בפורים. (26) באור חדש [קפה.], שהביא שם את המדרש [ויק"ר כח, ו] שאמרו שם שבזכות העומר ישראל גברו על המן, וכתב שם לבאר: "ועוד יש לך להבין דברים עמוקים, כי מיום הבאת העומר מונין נ' יום, עד העצרת. ודבר זה היה גורם מעלת ישראל, שהיו גוברים על המן שעשה עצמו ע"ז, והיה רוצה להגיע עד המדריגה של נ', כמו שהתבאר למעלה. וכאשר ישראל מביאין העומר לפני הקב"ה, הם מתעלים עד חמישים, שממנה נתנה התורה משער החמשים, כמו שבארנו זה במקומות הרבה. ולכך מונין הספירה מן יום אחד בעומר עד החמשים, הוא יום מתן תורה. ומשם היו גוברין על זרע עמלק ע"י שדביקות ישראל לשם ע"י התורה. כי בכח ההתחלה שהוא הבאת העומר, וממנו מתחילין לספור נ' יום, בכח זה הוא הסוף, ולכך בכח יום ראשון של עומר הוא יום נ' של מתן תורה, שמשם גוברים על כח המן. וכאשר תבין דברים אלו, אז תבין דברים הרבה שנאמרו במגילה הזאת, מה שהיתה הגאולה זאת בפרט ע"י אשה, ועוד כמה וכמה דברים". והובא למעלה פכ"ה הערה 68. (27) אודות שביוה"כ יש נצחון על סמאל, כן מבואר בהערה 16, וכן מבואר בפרקי דר"א פרק כט, ובזוה"ק ח"ג רלב: (28) כפי שכתב בח"א למכות יב. [ד, ג:]: "כי שר של אדום הוא סמאל". ובגבורות ה' פ"ח [נ:] כתב: "זרע עשו, שכחו נמשך מן סמאל לאבד ישראל ח"ו". ובגו"א דברים פל"ב סוף אות יג כתב: "אדום, שר שלהם סמאל". וכן רש"י סוכה סוף כט. כתב: "סמאל שהיה שר של עשו". (29) בזוה"ק ח"ג קצט: "סמאל אפטרופסא דעשו". (30) אודות שהתגברות על עשו באה מהעולם העליון, כן ביאר בנצח ישראל בתחילת פי"ז, וז"ל: "מלכות הרביעית ירידתה מן העולם העליון, והשם יתברך בעצמו מוריד אותה, וכדכתיב [עובדיה א, ד] 'אם תגביה כנשר וגו' משם אורידך', ואין ירידתה מצד עולם הזה כלל. לכך לא שייך לה הירידה מצד עולם הזה, רק מצד עולם העליון, אשר אין האדם שהוא בעולם הזה שולט בו... ולא יהיה ירידתה רק על ידי מלך המשיח, אשר מעלתו ומדריגתו מן עולם העליון". וראה למעלה פ"נ הערה 45. (31) פירוש - שני מועדים אלו מורים על בטול כח עשו שהגיע לעולם. והמלים "שבא לעולם" חוזרות לבטול עשו שבא לעולם. (32) אודות שבזמן התחיה יתבטלו עניני עולם הזה, ראה למעלה פנ"ב הערה 66. (33) פירוש - המצות הן סדר העולם, והואיל ולכל עולם ועולם יש את הסדר התואם לו, ממילא יש לכל עולם ועולם מערך מצות התואם לו, וכמבואר למעלה ס"פ נב. (34) כמבואר למעלה פנ"ב הערה 92. (35) לשונו שם בדר"ח [ערה.]: "דבר זה צריך פירוש איך נמצא בתורה הכל, שאמר דכולה בה. ודבר זה רמזו במדרש [ב"ר א, א] 'ואהיה אצלו אמון' [משלי ח, ל], אל תקרי 'אמון', אלא 'אומן', שהיה הקב"ה מביט בתורה וברא את העולם, עד כאן. וכבר בארנו כי התורה היא הסדר השכלי שסדר הש"י סדר הנהגתו של אדם, ומתחייב זה הסדר מאתו בראשונה... ולפי סדר התורה סידר הש"י סדר העולם עד שהכל נמשך אחר התורה. כי כך ראוי שהאדם הוא יותר במעלה על כל העולם, כי בשביל האדם נברא הכל, ולפיכך אחר תורת האדם וסדר שלו נמשך סדר העולם, כי ברא הש"י העולם לפי מה שראוי אל סדר האדם. וזה שאמר 'שהיה מביט בתורה וברא העולם', כי אחר סדר התורה נמשך סדר העולם. וזה שאמר הפוך בה דכולא בה, כלומר כאשר ישיג בתורה הנה הוא משיג בכל סדר המציאות, אחר כי דרכי העולם הזה יוצאים מן דרכי התורה, וקשורים דרכי העולם עם דרכי התורה, עד שהכל יוצא מן התורה שהיא סדר האדם. נמצא כי הכל הוא בתורה. ואע"ג שכאשר מתעסק בתורה אינו מבין הדברים ההם איך יוצא הכל מן התורה, סוף סוף הוא מתעסק בדבר שיש לו מעלה עליונה 'דכולא ביה'".  ומה מתאים לכאן המשך דבריו שם בדר"ח [רעו:], שעמד על כך שמשנה זו נאמרה דוקא בלשון ארמי, וז"ל שם: "כי יש לתורה שתי בחינות; כי התורה היא נתנה לעוה"ז, ומצד שנתנה התורה לעולם הזה היא בלשון הקודש. והעוה"ז נברא בלשון הקודש [רש"י בראשית ב, כג]. אבל מצד שהתורה היא מעולם העליון, היא בלשון תרגום... כי זה טעם שנים מקרא ואחד תרגום. וזהו מפני כי מדריגת התורה שהיא מעולם העליון, צריך שיקרא כל פסוק שלשה פעמים, כנגד עולם התחתון, וכנגד עולם האמצעי, וכנגד עולם העליון, והשלישי כנגד עולם העליון. ומפני זה המאמר 'הפוך בה והפוך בה דכולא בה' מלשון ארמי. כי לכך 'כולה בה' מפני שהתורה היא מעולם העליון, לכך כולה בה. וכן כל התלמוד חברו בלשון ארמי... ודוקא התלמוד, אבל המשניות הם בלשון הקודש. וזה מפני כי התלמוד הוא לברר משפטי התורה, ולבאר איך כולה נמצא בתורה. ודבר זה מפני כי התורה היא מעולם העליון, ולכך הכל הוא בתורה. והתלמוד היא מעלת התורה בפרט, ולכך היא בלשון ארמי. ובאולי ישאל אדם, שאין סברא שיהיה התרגום כנגד עולם העליון, והוא אינו נחשב ללשון. הלא דבר זה אינו קשיא, כי זהו הגורם כי העוה"ז נברא בלשון הקודש, ולכך לשון הקודש מורה על עוה"ז. ואילו התרגום אינו לעוה"ז, ולפיכך הוא בלשון התרגום, שאינו שייך אל העוה"ז. ומפני זה עצמו אין המלאכים מבינים לשון ארמי [שבת יב:], שאין הלשון הזה הוא מכלל סדר עוה"ז. ודברים אלו דברים גדולים הם, וברורים הם". והובא למעלה פי"ג הערה 73. ולכך "דכולא בה" ודאי כולל בתוכו את הסדר של עולם התחיה, שהוא בא מהעולם העליון. (36) לשונו למעלה ס"פ נב: "ומעתה התבאר מה שאמר [נדה סא:] 'מצות בטלות' הוא לזמן התחיה. ומכל מקום אין לומר בזה כלל שהתורה חס ושלום תהיה בטלה, שאם כן היה לו לומר 'זאת אומרת התורה תהיה בטלה', אבל אמר 'מצות בטלות לעתיד'. שלא יהיו בסגנון זה שהם עתה. כי התורה היא סדר עולם הזה, כמו שבארנו. אבל לזמן התחיה, הוא עולם הבא, ואין לו סדר העולם הזה. ולכך מצות התורה יהיו בטלים, כפי מה שהוא סדר עולם התחיה. ומכל מקום לא נקרא זה בטול התורה, כי התורה כוללת סדר כל המציאות, וגם בתורה נרמז סדר המציאות שהוא לזמן התחיה מה שיהיה. והרי התורה קיימת כבראשונה. וכמו שכתוב בתורה על איזה מצות שלא יהיו נוהגים רק לזמן, שהרי 'לא תסוב נחלה ממטה למטה' [במדבר לו, ט] הוא לדור באי הארץ בלבד [תענית ל:]. ולא יאמר בזה שהתורה חס ושלום בטלה, אבל יאמר שכך אמרה התורה, שהמצוה היא זמן זה ולא יותר. וכך בתורה כתיב כל סדר המציאות לנצח נצחים. ואם אנו לא יודעים, אבל לעתיד נבין דברי תורה על בוריה. ונדע כי מה שכתוב בתורה מצות אלו, הם שייכים כמו שהוא האדם בעולם הזה עם גופו שיש לו בעולם הזה. ולזמן התחיה, לפי מה שהוא סדר בעולם התחיה... לכן אף אם אנחנו מודים כי לזמן התחיה בטלים המצות כפי פשט הגמרא, אין בזה שנוי אל התורה כלל בדבר מה". (37) בלעם. וכן הוא בנצח ישראל פנ"ח [עמוד תתצח]. 
(38) כפי שכתב בסוף הפרק הקודם: "לעתיד נבין דברי תורה על בוריה". וראה הערה 41. (39) פירוש - יהיו המצות נצרכות או לא נצרכות, מ"מ התורה לעולם לא תתבטל, כי באמצעותה יש השגת הכל. (40) פורים ויום הכפורים. (41) רש"י שיר השירים א, ב "נתן להם תורתו, ודבר עמהם פנים אל פנים, ואותם דודים עודם ערבים עליהם מכל שעשוע, ומובטחים מאתו להופיע עוד עליהם לבאר להם סוד טעמיה ומסתר צפונותיה". ומקורו במדרש שיהש"ר שם [פרשה א ד"ה ישקני, אות ד]. (42) בנצח ישראל פכ"ב [עמוד תסב], וז"ל: "המלאכים אי אפשר להם שיקנו מעלת עולם הבא, שאין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה. שכבר התבאר בראיות שכליות מופתיות, שאם אין הפסד - אין הויה, כי השלם לא יתהוה. לכך אצל המלאכים, שאין הפסד, לא שייך בם הויה אחרת. ודבר זה רמזו חכמים במדרש גם כן; 'כעת יאמר ליעקב ולישראל מה פעל אל', לעתיד לבא יהיה מחיצתן של ישראל לפנים ממחיצות המלאכים, ומלאכי השרת שואלים אותם מה הורה לכם הקב"ה, זהו 'כעת יאמר ליעקב ולישראל מה פעל אל'". וכןנגע בענין זה בנצח ישראל פנ"ח [עמוד תתצח]. ובנתיב העבודה פי"א [א, קיג.], וז"ל: "בעולם הבא מעלת ישראל על המלאכים", ומביא שם את המדרש שמביא כאן כדי להורות ענין זה. 
(1) "מפי משה תרי"א, והיינו דכתיב 'תורה צוה לנו משה'" [רש"י שם]. (2) "הרי תרי"ג מצות" [רש"י שם]. (3) "שבתחלה היו צדיקים, והיו יכולין לקבל עול מצות הרבה. אבל דורות האחרונים לא היו צדיקים כל כך, ואם באו לשמור כולם אין לך אדם שיזכה, ובא דוד והעמידן וכו', כדי שיזכו אם יקיימו י"א מצות הללו. וכן כל שעה הדורות שלמטה הולכין ומתמעטין" [רש"י שם]. (4) ובפסוקים אלו מנויים אחד עשר דברים; (א) "הולך תמים". (ב) "ופועל צדק". (ג) "ודובר אמת בלבבו". (ד) "לא רגל על לשונו". (ה) "לא עשה לרעהו רעה". (ו) "וחרפה לא נשא על קרובו". (ז) "נבזה בעיניו נמאס". (ח) "ואת יראי ה' יכבד". (ט) "נשבע להרע ולא ימיר". (י) "כספו לא נתן בנשך". (יא) "ושוחד על נקי לא לקח". והפסוק המסיים פרק זה אומר [תהלים טו, ה] "עושה אלה לא ימוט לעולם". והגמרא דורשת כל אחד מהדברים הללו, וכמו שמביא. (5) ראה במהרש"א בח"א שם, ובכותב שבעין יעקב שנחלקו בביאור צדקתו של אבא חלקיהו המבוארת בתענית כג: (6) לשון רש"י שם: "רב ספרא - בשאלתות דרב אחא (שאילתא לו), והכי הוה עובדא, דרב ספרא היה לו חפץ אחד למכור, ובא אדם אחד לפניו בשעה שהיה קורא ק"ש, ואמר לו תן לי החפץ בכך וכך דמים, ולא ענהו מפני שהיה קורא ק"ש. כסבור זה שלא היה רוצה ליתנו בדמים הללו, והוסיף, אמר תנהו לי בכך יותר. לאחר שסיים ק"ש, אמר לו טול החפץ בדמים שאמרת בראשונה, שבאותן דמים היה דעתי ליתנם לך". (7) לשון רש"י שם: "לא רגל על לשונו, לא רצה לשקר מתחלה, שאמר 'אולי ימושני [אבי]', אלא שאמו הכריחתו, ועל פי הדבור, דכתיב [בראשית כז, יג] 'עלי קללתך בני', ומתרגמינן [שם] 'עלי אתאמר בנבואה דלא ייתון לווטיא עלך ברי". (8) "וחרפה לא נשא על קרובו - לא סבל חרפת קרובו" [רש"י שם]. (9) "נבזה בעיניו נמאס - הנמאס להקב"ה נבזה הוא בעיניו של אדם, זה חזקיהו שנבזה היה בעיניו אביו, שנמאס בעבודת כוכבים" [רש"י שם]. (10) לשון הגמרא "דאמר רבי יוחנן אהא בתענית עד שאבא לביתי". ובח"א למהרש"א ביאר שמעלת ריו"ח היא שהיה משביע עצמו כנגד היצה"ר. (11) "ואפילו לעובד כוכבים, כדי שלא ימשוך ויבוא להלוות לישראל ברבית" [רש"י שם]. (12) בגמרא אמרו על זה "כגון רבי ישמעאל ברבי יוסי", ופירש רש"י שם "שוחד על נקי לא לקח, אפילו שוחד שהיה רשאי ליקח. כגון ישמעאל ברבי יוסי, שהיה אריסו מביא לו משלו [קודם זמנו], ולא רצה ליקח כדי להיות לו דיין". (13) פירוש - רק העושה את כל האמור כאן לא ימוט, אך העושה אחד מהם ימוט. (14) בתמיה. 
(15) ובח"א למכות כד. [ד, ז.] הביא קושיא זו בשם "ויש מקשים". וכן העירו הרמ"ה [הובא בכותב בעין יעקב], דרשות הר"ן דרוש ו, בעל העיקרים מאמר שלישי, פרק ל, והובא במהרש"א למכות שם בח"א. (16) ובנתיב האמונה פ"ב [א, רט.] כתב: "במאמר הזה יש שאלות עצומות... כי איך היה דוד בא וממעט מן המצות. ועוד, למה בחר דוד ע"ה באלו י"א". (17) כמבואר בהערה 4, שמלבד האיסור של לקיחת שוחד ורבית שהוזכרו שם, שאר הדברים שהובאו שם אינם מנויים בתרי"ג מצות. (18) פירוש - אם כוונת "והעמידן" היא לומר שצמצם את התרי"ג מצות למספר מצות בודדות, כיצד רוב הדברים שהוזכרו שם אינם מנויים בתרי"ג מצות. ובע"כ שלא איירי בהפחתת המצות, אלא בענין אחר, וכמו שמבאר והולך. (19) בח"א למכות ז. [ד, ז.] כתב משפט זה בזה"ל: "אבל פירוש זה, כי המעשים הטובים אשר על ידם הדביקות בו יתברך הם מחולקים". הרי שהגדיר שמעשים טובים הם אלו המביאים לדביקות בו יתברך. ואודות כך, ראה במסלת ישרים פרק א, שכתב: "השלמות האמיתי הוא רק הדבקות בו יתברך. והוא מה שהיה דוד המלך אומר [תהלים עג, כח] 'ואני קרבת אלקים לי טוב'... כי רק זה הוא הטוב, וכל זולת זה שיחשבוהו בני אדם לטוב אינו אלא הבל ושוא נתעה. אמנם לשיזכה אדם לטובה הזאת, ראוי... שישתדל לדבק בו יתברך בכח מעשים שתולדתם זה הענין, והם הם המצות". והובא למעלה פ"ח הערה 58. (20) אין כוונתו שהשכר של חסד מרובה יותר מאשר השכר של דין [או להיפך], אלא שהשכר של חסד שונה מהשכר של דין, כי הדביקות הנוצרת ממעשה חסד שונה מזו הנוצרת ממעשה דין, וכמו שמבאר. (21) דוגמה לדבר; רש"י [במדבר כג, ד] פירש כי בלעם בנה שבעה מזבחות כנגד האבות שבנו יחד שבעה מזבחות [אברהם בנה ארבעה מזבחות, יצחק - אחד, ויעקב - שנים]. ודבר זה נתבאר בגבורות ה' פס"ט [שיח.]. ותורף דבריו הוא כי כל אב דבק בה' בהתאם למידתו [מידת אברהם היא חסד, ומידת יצחק היא דין, ומידת יעקב היא רחמים], ולכך לכל אב בפני עצמו היתה דביקות מסויימת בה', וביחד היו דביקים בה' לגמרי. ובהשוואה של יצחק לאברהם [מידת הדין לעומת מידת החסד] כתב: "כי הקרבת הקרבן מורה על הדבוק בו יתברך... וראוי היה אברהם שיבנה ארבעה מזבחות, ויצחק מזבח אחד... וזה כי כל אחד כפי מדתו שהיה דבק בה בנה מזבחות. כי יצחק מפני שמדתו מדת הדין, והדין הוא כמו נקודה אחת שאין לו נטייה כלל. וכך הדין אין לו נטייה כלל ממה שהדין מחייב, לא לימין ולא לשמאל. ולכך בנה יצחק מזבח אחד בלבד, כפי מדתו שהוא דין גמור... אבל מדת אברהם שמדתו מדת החסד, שהחסד הוא חסד לגמרי בכל ענין, לא כמו הדין שהוא אחד גמור מבלי שום נטייה מן האחדות... אבל החסד הוא עושה חסד לגמרי בכל ענין. ולפיכך בנה אברהם ארבע מזבחות, כי מספר ארבע הוא נגד כל הצדדין, וזה נגד החסד, שאין דבר חוץ מן החסד, כי לכל עושה חסד". וכן כתב בנתיב אהבת ה' פ"א [ב, מא.], וז"ל: "האבות היו דביקים בו יתברך כל אחד ואחד במידה מיוחדת, עד כי שלשה האבות היה להם הדבקות לגמרי, וכל אחד היה דבקות מיוחד". וכן כתב בנצח ישראל ר"פ מא. ובגבורות ה' פס"ד [רצא.] כתב: "כי יש צדיקים דבקים במידת הדין, ויש צדיקים דביקים במידת הרחמים, ויש צדיקים דביקים במידת החסד". וראה למעלה בהקדמה הערה 92. (22) לשונו בח"א למכות שם: "כי תרי"ג מצות שבתורה כוללים כל החלקים, עד שהוא שלם בכל, ואז יש לו דביקות בו יתברך". ולמעלה בהקדמה [ד"ה וכאשר ראה] כתב: "כי על ידי התורה קונה האדם דבקות בו יתברך. ומפני שבא לומר שהדבקות הזה הוא דבקות גמור, לא דבקות בצד מה, כמו מי שהוא בעל מדות, על ידי המדות קונה דבקות בו יתברך, ואינו קונה רק הדבקות בצד מה, כפי המדה אשר דבק בה. אבל על ידי התורה דבק בו יתברך לגמרי בכל צד". ובנתיב האמונה פ"ב [א, רט:] כתב: "כי אלו תרי"ג מצות הם להשלים האדם בכל, עד שיהיה לאדם דבקות בו יתברך בכל". (23) ולהלן יבאר השלימות שישנה בי"א דברים הללו. ובנתיב האמונה פ"ב [א, רט:] כתב: "ובא ולימד דעת להשלים את האדם ג"כ באיזה דברים עד שיושלם ויהיה לאדם השלמה ודבקות בו יתברך. ובודאי אין דבר זה בהשלמה עליונה כמו מי שמקיים כל תרי"ג מצות, שזה בודאי אינו. אבל מ"מ יש לאדם השלמה באלו י"א דברים אשר זכר דוד המלך". ומקור הדברים הוא בספר העקרים, מאמר שלישי פרק ל, והובא בח"א למהרש"א במכות שם, ד"ה תרי"ג מצות. (24) בח"א למכות שם הוסיף: "אשר מפסיקים ומבדילים בין השם יתברך ובין האדם. כי החומר הוא מסך מבדיל בין השם יתברך ובין האדם". וכן נתבאר למעלה פ"ג הערה 62, ושם נסמן הפעמים הרבות שיסוד זה הוכר בספר זה. (25) בח"א שם כתב משפט זה כך: "ואף כאשר פירש מדברים החמרים המרחיקים והחוצצים". (26) בח"א שם הוסיף דברים בזה"ל: "ודבר זה על ידי מעשים שקונים על ידם מדריגה נבדלת. כי אם היה פורש מן הדברים החמרים המרחיקים האדם מן השם יתברך, ולא יעשה הדברים המגונים, בשביל זה לא יקנה מדריגה נבדלת, כי האדם בעצמו גשמי ובעל גוף הוא. וכן אם יעשה מעשים שעל ידם יקנה מדריגה אלקית, אם יעשה מעשים הנוטים אל החמרי ביותר, יש לו מניעה מן הדביקות הזה".  ומעין זה ביאר את השילוב של "זכור" ו"שמור" שנאמרו בדבור אחד [שבועות כ:], וכפי שכתב בגו"א דברים פ"ה אות ג [ד"ה ואם], וז"ל: "ויראה, כי מה שהם בדבור אחד נאמרו, לפי שהם שני דברים - והם באמת דבר אחד; ויש לך לדעת כי 'שמור' הוא שיושלל כל מלאכה מן היום, באופן שלא ימצא בו מלאכה - עד שיהא ראוי לקדשו. ומכל מקום בשלילת המלאכה מן היום הזה לא נמצא בו השבת, כי כמה פעמים שהאדם הוא שובת מן המלאכה, ולא יהיה ניכר שיש לו שבת. לכך ציותה התורה 'זכור את יום השבת' לקדש את השבת, ולזכור אותו לקדשו, שבזה יהיה היום מקודש. ואמנם בזכירה אין זה כלום אם יעשה בו מלאכה, דמאי מועיל קדושתו בפה לומר שהוא קדוש, ויהיה נוהג מנהג חול בעשית המלאכה. הרי 'זכור' ו'שמור' כמו דבר אחד, שעל ידי שניהם הוא השבת, ולפיכך נאמרו בדבור אחד". והובא למעלה פמ"ד הערה 60. (27) רישא דקרא "ה' מי יגור באהלך". (28) בח"א שם הוסיף: "שאם הוא רע לא יגור באהלו, דכתיב [תהלים ה, ה] 'לא יגורך רע'". (29) פירוש - במלים "מי יגור באהלך" רק זכר ה"סור מרע", אך עדיין לא הזכיר ה"עשה טוב". ואודות שהאוהל נחשב למקום שאין בו חוצץ ומפסיק בין הדברים שמאהיל עליהם, הנה אמרו בגמרא [ברכות טז.] "מה נחלים מעלין את האדם מטומאה לטהרה, אף אהלים ["בתי מדרשות" (רש"י שם)] מעלין את האדם מכף חובה לכף זכות". הרי שהשוו אוהלים לנחלים המטהרים אדם. וכשם שבטהרת אדם אין שום חוצץ ומבדיל בין הנחל לאדם, כך אין שום הפסק וחציצה בין האוהל לבין הדבר הנאהל. וכן מת מטמא באוהל, כי בכך נחשב שיש קירוב בין הטומאה לשאר דברי האוהל [כפי שביאר בהספר בסוף ספר גו"א במדבר (קפד)]. 
(30) כמו שנאמר [תהלים כד, ג] "מי יעלה בהר ה' וגו'". (31) ועל פי דבריו מדוייק מאוד לשון הפסוק "מי יגור באהלך ומי ישכון בהר קדשך". כי הרמב"ן [בראשית כו, ג] ביאר ש"גור" הוא לזמן קצר, כגר בארץ נכריה, ואילו "שכון" הוא לקביעות ולאורך זמן. והואיל ורישא דקרא בא לשלול עשיית מעשים פחותים, לכך נאמר "מי יגור", זאת אומרת שבכדי לגור אפילו לתקופה קצרה באוהל ה', יש להמנע מעשיית מעשים אלו, כי העושה כן לא יוכל להסתופף באוהל ה' אף לא לזמן קצר ["לא יגורך רע" (תהלים ה, ה), וראה נידה יג:]. אמנם סיפא דקרא העוסק בעשיית מעשים המעלים את האדם אל ה', שם צויין לשון "ישכון", כי באמצעות מעשים אלו ישכון האדם לתקופה ארוכה בהר ה'. (32) ולמדו כן מהפסוק [תהלים קטו, טז] "השמים שמים לה' והארץ נתן לבני אדם". (33) לשונו בגו"א דברים פכ"ז אותט: "עד מספר עשרה הוא שייך לתחתונים, כמו שאמרו [סוכה ה.] לא עלה משה ואליהו למעלה מעשרה. לכך מספר י"א הוא התחלת המספר המתייחס אל עליונים". וראה שם הערה 24. וכן הוא בנתיב העבודה פי"ב [א, קכב:], דר"ח פ"ב מ"ז [פב.], שם פ"ג מ"ו [קכז.], נצח ישראל פי"ז הערה 58, למעלה פל"ד הערה 8, ופמ"א הערה 6. וראה עוד למעלה בהקדמה בהערה 91, שנתבאר שם שהתורה מוציאה את האדם מן הטבע, ומביאה אותו לדביקות בה'. ולמעלה פ"א הערה 52 נתבאר שעולם הזה הוא עולם הטבע. (34) ולכך לא סגי ב"סור מרע" אלא צריך גם "ועשה טוב", וכפי שנתבאר למעלה. (35) רש"י שם: "התהלך לפני במצות המילה, ובדבר הזה תהיה תמים, שכל זמן שהערלה בך אתה בעל מום לפני". וזה לשונו בנתיב האמונה פ"ב [א, רי.]: "'הולך תמים' זה אברהם. ורוצה לומר כי לא היה לאדם השלמה בגופו כמו שהיה לאברהם. שלכך ניתנה לאברהם המילה, שהערלה היא פחיתות וחסרון בגוף. ופסוק זה של 'התהלך לפני והיה תמים' נאמר אצל המילה. ומזה למדו במסכת נדרים [לב.] לא נקרא אברהם 'תמים' עד שנמול. ולפיכך שמו 'אברהם' כמספר רמ"ח איברי גופו [שם], שעל ידי המילה היו רמ"ח איבריו שלימים, כמו שאמרו במסכת נדרים [שם]. ושלימות הגוף הזה שהוא מסולק מן הפחיתות... אברהם היה מסולק מן כל פחיתות השייך לגוף, וזה שאמר 'הולך תמים' זה אברהם". וראה למעלה פי"ט הערה 45, שהובאו שם באריכות דבריו מדר"ח פ"ה מ"ג [רכ.] שלאברהם אבינו היתה מדריגת הגוף בשלימות. וכן נתבאר למעלה [פ"ב הערה 47] שהמילה היא השלמת האדם מצד הגוף. (36) בח"א למכות כד. [ד, ז:] כתב מלים אלו כך: "כי הפעל מתייחס אל הנפש אשר יפעל". ובנתיב האמונה פ"ב [א, רי.] ביאר יותר, וז"ל: "ודבר זה ידוע כי הפעולה שפועל האדם הוא מצד הנפש החיוני, שאליו הפעולה. שהרי הבהמה שאין לה השכל, היא גם כן בעלת הפעולה. ורוצה לומר שיושלם האדם בכל חלקיו. ואל תאמר מה שלימות היא לגוף או לנפש החיוני. אין הדבר הזה קשיא כלל, שהרי דוד אמר [תהלים לה, י] 'כל עצמותי תאמרנה'. וכל החלקים שהם לאדם נכנסים בגדר האדם, והם האדם, וצריכים שיושלמו. ואמר 'כגון אבא חלקיה', שהיתה נפשו בשלימות, מצד שהנפש שלו היה פועל ביושר ובאמת". וראה למעלה פ"א הערה 17, שגם שם נתבאר שהמלאכה שייכת לנפש החיוני, ושנמצאת אף אצל הבהמה. ובדר"ח פ"ד מי"ד [קפח:] כתב: "המלכות כנגד הנפש. וידוע כי הנפש הוא המנהיג את כל איברי האדם, והאדם מקבל ההנהגה מן הנפש. ולפיכך כנגד זה הוא המלך... ואין הגוף פועל, גם השכל אינו פועל, רק הפועל הוא הנפש שפועלת. והוא דומה אל המלך שהוא פועל ומושל". ובגבורות ה' פמ"ז [קפח:] כתב: "הנפש הוא המנהיג איברי אדם". ובנר מצוה [יא.] כתב: "כי הכח הנפשי הוא כח פועל יותר כאשר ידוע. ולמטה ממנו כח הגופני, שאינו פועל כל כך". וראה נצח ישראל פ"ה [עמוד קד]. (37) לשונו בנתיב האמונה פ"ב [א, רי.]: "וכנגד השכלי שאינו משנה ואינו משקר, כי האמת הוא שייך אל השכלי. וזה שאמר 'ודובר אמת בלבבו' 'זה רב ספרא', שלא היה משנה, [ו]אפילו במקום שהיה ראוי לשנות לא היה משנה, וזהו שלימות השכל". ובח"א לב"מ פו: [ג, מט.] כתב: "לית הימנותא בעבדי. דבר זה כי העבד נמשל לחמור, דכתיב [בראשית כב, ה] 'שבו לכם פה עם החמור', עם [הדומה לחמור (יבמות סב.)]. הנה העבד הוא חמרי, והאמת הוא שכלי, שכן גוזר השכל המשיג הדבר כפי מה שהוא. ומפני כן אמרו ז"ל גדר ת"ח שיש לו מדת השכל, שאינו משנה כדאיתא בפרק אלו מציאות [ב"מ כג:], והפך זה מה שהוא דומה לחמור אין האמת אתו". (38) אודות שהאדם מתחלק כך, כן כתב למעלה פ"א [ד"ה וזכר ג'], וז"ל: "כי באדם ג' דברים; הגוף, והנפש, והשכל". ולמעלה פכ"ח [ד"ה ושמרתם] כתב: "כי חלקי האדם הם שלשה; הגוף, והנפש, והשכל". וכן הזכיר בפל"ז [ד"ה ודעת רבי אבהו]. והוא יסוד נפוץ בספרי המהר"ל, כמלוקט למעלה פ"א הערה 29. וכאן נחזור ונביא רק חלק מהמלוקט שם. בנתיב העבודה פ"א [א, עט:] כתב: "יש באדם שלשה דברים; השכל, הנפש החיוני, והגוף". ובנר מצוה [יא.] כתב: "האחד הוא כח גופני, השני כח נפשי, וכח זה אף כי הוא ג"כ הוא כגוף של אדם, אינו מוטבע כח בגופו כמו שהוא כח שלפני זה. הג' הוא שכלי, שהוא נבדל לגמרי מן הגוף". וכ"ה בח"א לב"ק ל. [ג, ה.], ח"א לסנהדרין ע. [ג, קע.], שם קז: [ג, רנד.], ח"א לזבחים פח: [ד, סח.], נתיב הבטחון פ"א [ב, רלג.], נתיב הכעס פ"ב [ב, רלט:], אור חדש [נה.], ועוד. ובחידושי ההלכות שלו למסכת שבת לא: כתב: "האדם יש לו ג' כוחות שהם זה למעלה מזה... האחד הוא כח הגופני, שהוא מוטבע בגוף. והשני כח נבדל מן הגוף, אבל הוא מצורף ומחובר אל הגוף, שאינו נבדל לגמרי. והכח הג' הוא נבדל לגמרי מן הגוף. ובדברי חכמים [ב"ר יד, ט] נקראו 'נפש' 'רוח' 'נשמה' אלו ג' כוחות. וביארנו אותו פעמים הרבה, ואצלי נתבארו אלו ג' כוחות". וכ"ה בדר"ח פ"ד מכ"ב [רה.]. (39) לשונו בח"א למכות שם [ד, ח.]: "הלשון הוא גמר צורתו, לפי שהאדם הוא חי מדבר". ואודות שמהות האדם היא היותו "חי מדבר" ראה למעלה פ"ד הערה 57, שנתבאר שם שאין לאדם שתי לשונות, כי אי אפשר שיהיה לאדם שתי מהותיות. (40) בנתיב הלשון פ"ו [ב, עו.], ובדרוש לשבת תשובה [עח:], שבשני המקומות הללו הביא את דברי הגמרא [ערכין טו:] שהמספר לשון הרע מגדיל עוונות נגד שלש עבירות חמורות. וזה לשונו בדרוש לש"ת שם: "כי אלו שלשה חטאים כל אחד ואחד הוא בחלק האדם בלבד... אבל החוטא בלשון הרע הוא מקלקל ומתעב את כל האדם... שהרי הכתוב אומר [בראשית ב, ז] 'ויהי האדם לנפש חיה', ותרגם אונקלוס [שם] 'והוה אנשא לרוח ממללא'. שיורה זה כי גדר האדם והוא עצמו במה שהוא חי מדבר. וזהו עצם האדם אשר מתחדש מן שלשה החלקים הגוף והנפש והשכל... ולכך החוטא בלשון הרע, והחטא הזה הוא בדבור הוא עצם האדם, ולכך הוא חוטא בדבר שהוא כל האדם. ולכך ראוי שיהיה חטאו שקול נגד אלו שלשה חטאים, שהם ע"א ג"ע שפ"ד, אשר כל אחד ואחד הוא בחלק האדם בלבד, ומטמא ומתעב חלק אחד בלבד. אבל חטא לשון הרע מטמא ומתעב כח הדברי, אשר כח הדברי הוא כל האדם". ובנר מצוה [טו.] כתב: "האדם כלול מן אלו ג' דברים, שהם; כח גופני שיש באדם, ויש כח נפשי, ויש לאדם כח שכלי... והדבור מן האדם, מה שנקרא האדם 'חי מדבר' הוא כח הרביעי, אשר הוא כולל האדם בכל שלש כוחות שלו". וראה גבורות ה' פ"ס [רסז.], דרשת שבת הגדול [רכד:], ובדר"ח פ"ד מכ"ב [רז.]. ובנצח ישראל פי"ח [ד"ה וזה כי], כתב: "כי האדם יש בו שלשה חלקים; החלק האחד - גופו, וחלק השני הוא נפשו, וחלק השלישי הוא שכלו ודעתו. ואלו החלקים אין זה כזה, אלו הם שלשה חלקים שיש באדם, והאדם כלול משלשה חלקים אלו. הנה יש באדם ד' בחינות; מצד חלקי האדם, שהם שלשה, כמו שאמרנו. ובחינה רביעית - מצד כלל האדם". וכן הוא בנתיב התשובה פ"ה [ד"ה אמנם הרביעי]. (41) שנזכרו מיד אחר ארבעה הדברים הראשונים [ובח"א כאן (ד, ח.) כתב: "כי אלו ד' דברים (ראשונים) אשר זכרנו, כולם הם שיהיה שלם מצד עצמו"]. והם; (ה) "לא עשה לרעהו רעה". (ו) "וחרפה לא נשא על קרובו". (ז) "נבזה בעיניו נמאס". (ח) "ואת יראי ה' יכבד". 
(42) כפי שכתב בדר"ח פ"א מ"ב [כה.]: "האדם צריך שיהיה בו הטוב, ואז ראוי אליו הקיום... ומה שהאדם הוא טוב עד שאומרים עליו כמה בריאה זו טובה, היינו שהוא טוב בעצמו, ורוצה לומר בצד בחינת עצמו יש בו הטוב... [וגם] שראוי שיהיה טוב אל זולתו מבני אדם אשר הם נמצאים עמו. כי אין האדם נמצא בלבד, רק הוא נמצא עם בני אדם זולתו. וצריך שיהיה האדם טוב בכל מיני בחינות אשר יבחן האדם, אם בערך עצמו צריך שיהיה טוב... וצריך שיהיה גם כן טוב בערך זולתו מבני אדם". וכן כתב בקיצור בהקדמה לדר"ח [סוף ח:]. (43) אודות ההבדל שבין חבור רעים לחבור קרובים, ראה דבריו בנתיב אהבת ריע פ"א [א, נ.], שכתב: "ריעו הוא יותר טוב לו מאחיו, כי הריע שהיה איש רחוק ונתקרב אליו. מזה תוכל לדעת ולהבין כי החבור הזה הוא גדול יותר, שאם לא כן לא התחבר אליו, ומפני כך גדול החבור שלהם. ולא כן אחיו, שאין החבור שלהם רק מצד שנולדו מן אב אחד, ואין החבור הזה כמו החבור של הריעים. ודבר זה תבין ממה שמקדים רחוק קודם קרוב, שנאמר [ישעיה נז, יט] 'שלום לרחוק ולקרוב', ואמרו [ברכות לד:] במקום שבעלי תשובה עומדין, צדיקים גמורים אינם יכולים לעמוד. מפני שהיה מרחוק ונתקרב, והחבור שלו יותר. ולכך מקדים לו שלום, שהשלום הוא החבור, וחבור הרחוק קודם. ועוד יש הפרש, כי האח נקרא מצד התולדה, ואין שם האח רק מצד שיש להם אב אחד, שהוא התחלה להם, ואין זה מצד עצמם. אבל שם הריעות הוא מצד החבור בעצמם. ולפיכך יותר חבור הריעים מן האחים, שהאחים מצד התולדה הם מן אב אחד בלבד, ולא מצד עצמם. ודבר זה מבואר". (44) וז"ל בנתיב האמונה פ"ב [א, רי:]: "'ולא עשה לרעהו רעה' שלא ירד לאומנות חבירו. שדבר זה שלא היה רע לזולתו כלל, ואפילו דבר שאינו גזילה, כמו זה לירד לאומנות חבירו, ואף דבר זה לא עשה, עד שהוא שלם לגמרי. ואמר 'חרפה לא נשא על קרובו', זה המקרב קרוביו, דבר זה שיושלם עם הבריות אשר הם קרובים אליו. ודבר זה שלימות גדול כמו שהתבאר בנתיב השלום". וכוונתו לדבריו בפ"ג בנתיב השלום [א, רכז:], עיי"ש. (45) המשך לשונו בנתיב האמונה שם: "ואחר כך אמר 'נבזה בעיניו' זה חזקיה מלך יהודה, שגרר עצמות אביו. ודבר זה גנאי לו לבזות אביו, מכל מקום לא היה חס עליו, כיון שהיה אביו רשע היה מבזה אותו, כל כך היה שונא הרשעים. ואמר 'ואת יראי ה' יכבד', הפך זה. כי מצד הטבע אין ראוי לבזות עצמו, כמו יהושפט מלך יהודה כשראה ת"ח היה עומד מכסאו ומחבקו ומנשקו. וכל זה שראוי לנהוג כך עם הבריות שהם צדיקים, והם הפך הרשעים". (46) כפי שביאר בדר"ח פ"א מ"ב [כה.]: "ומה שהאדם הוא טוב עד שאומרים עליו כמה בריאה זו טובה, היינו כשהוא טוב בעצמו... הבחינה השניה שראוי שיהיה טוב לשמים הוא השם יתברך, אשר ברא את האדם, ויהיה עובד אליו עושה רצונו... ובודאי יש לאדם יחס אל בוראו במה שבראו השם יתברך, והאדם נברא ממנו. וראוי שיהיה שומר היחס הזה. ואם אין שומר היחס הזה, הרי אין בריאתו לכלום". ובהקדמה לדר"ח [סוף ח:] כתב: "כי שלימות האדם הוא בשלשה פנים, שאין האחד כמו השני; כי צריך האדם שיהיה שלם עם זולתו מבני האדם, וצריך שיהיה שלם בעצמו עד שהוא בריה שלימה. וצריך שיהיה שלם עם בוראו, דהיינו בדבר שמגיע לבוראו. ואלו ג' שלימות כוללים הכל". (47) "ולא ישנה לו" - לא ימיר ויחלל את שבועתו. ובנתיב האמונה פ"ב [א, רי.] כתב: "'נשבע להרע ולא ימיר' הוא השלמה עם בוראו, כאשר הוא ירא את ה'. ודבר זה נראה בו כאשר נשבע ולא ימיר, וזהו עיקר השלמה עם בוראו". ואודות שהזכרת שמו יתברך קשורה ליראת שמים, כך לשונו בדרוש לשבת תשובה [סז:]: "כמו שאין מי שירא ממלך בשר ודם נראה לפניו ונכנס אל ביתו, כי זה היה פריקת עול, כך הזכרת שמו יתעלה. כי אין שמו כמו שם אדם בשר ודם. אבל בשמו יתעלה ברא הכל בשתי אותיות בלבד. ואם כן כאשר מזכיר שמו זהו פריקת עול ומורא של הקב"ה... ומי שהוא מקיל ביראתו יתעלה על ידי שבועת חנם, הרי גם כן כאילו ח"ו הוא יתעלה אינו נחשב". והובא למעלה פל"ט הערה 8. ובנדרים ז: אמרו: "מוציא שם שמים לבטלה אזהרתיה מהיכא, אלמה לא, והכתיב [דברים ו, יג] 'את ה' אלקיך תירא ואותו תעבוד', ההוא אזהרת עשה הוא". "כי מיראת השם שלא יזכיר שמו לבטלה" [לשון הרמב"ם בסהמ"צ מ"ע ד]. ובהלכות שבועות פי"ב הי"א כתב הרמב"ם: "ולא שבועה לשוא בלבד היא שאסורה, אלא אפילו להזכיר שם מן השמות המיוחדין לבטלה אסור, ואע"פ שלא נשבע. שהרי הכתוב מצוה ואומר [דברים כח, נח] 'ליראה את השם הנכבד והנורא', ובכלל יראתו שלא יזכירו לבטלה". והובא למעלה פל"ט הערה 46. וראה בנתיב יראת השם פ"ג [ב, כט.]. (48) לשון רש"י שם: "לפי שדעתו של אדם נמשכת אחר הרבית, וקשה לפרוש הימנו, ומורה לעצמו היתר בשביל מעותיו שהיו בטלות אצלו, הוצרך לומר 'ויראת מאלקיך'. או התולה מעותיו בגוי להלוותם לישראל ברבית, הרי זה דבר המסור ללבו של אדם ומחשבתו, לכך הוצרך לומר 'ויראת מאלקיך'". ועל פי דבריו בסמוך יתבאר מדוע נקט דוקא באיסור רבית, ולא בשאר איסורים שנאמר בהם ג"כ "ויראת מאלקיך" [כמו "לא תקלל חרש ולפני עור לא תתן מכשול ויראת מאלקיך וגו'" (ויקרא יט, יד), וכן "מפני שיבה תקום והדרת פני זקן ויראת מאלקיך אני ה'" (ויקרא יט, לב), וכיו"ב]. ובשמו"ר לא, ו איתא "כל מי שלוקח רבית אין ירא אלקים". (49) וכמו שיהושפט אמר לשופטים "ראו מה אתם עושים כי לא לאדם תשפטו כי לה'" [דה"י ב, יט, ו]. וראה בגו"א שמות פכ"א ריש אות ז שביאר שם שהמשפט תולה באלקות. ובסנהדרין ז. אמרו "לעולם יראה דיין עצמו כאילו חרב מונחת לו בין ירכותיו וגיהנם פתוחה לו מתחתיו". וראה בנתיב הדין ר"פ ב [א, קצ.] בביאור הדבר. והרמב"ם בהלכות סנהדרין פכ"ג ה"ח הביא מימרא זו, והוסיף: "וידע את מי הוא דן ולפני מי הוא דן, ומי עתיד להפרע ממנו אם נטה מקו האמת, שנאמר [תהלים פב, א] 'אלקים נצב בעדת קל', ואומר 'ראו מה אתם עושים כי לא לאדם תשפטו כי לה''".  ובגבורות ה' פס"ו [שה.] כתב: "תכלית היציאה [ממצרים] שהוא [הקב"ה] יהיה לישראל לאלהים... ופרשת 'אלה המשפטים' [שמות כא, א], כי מאחר שהוא לאלהים להם צריכים לקבל את משפטיו, כי כל אלהים יש לו משפט במה שהוא אלהים. ולפיכך המביא משפטו לפני ערכאות של עובדי עבודה זרה, מייקר שם עבודה זרה [רש"י שם], שמקבל עליו משפט אלהי נכר, שכל משפט שייך לאלהות. והרי בכל מקום אצל משפט כתיב 'אלהים'; 'ונקרב בעל הבית אל האלהים' [שמות כב, ז]... ולפיכך לאחר קבלת אלהותו - מיד קבלת משפטיו, שבזה הם עמו מה שמקבלים משפט אלהי ישראל, שודאי 'אלהים' נקרא המנהיג את העם, וכדכתיב [שמות לב, א] 'ועשה לנו אלהים שילכו לפנינו'. ואין הנהגה בלא משפט, שהמשפט הוא הנהגת העם. ולפיכך תבין כמה גדול עון המביא משפטו בערכאות של עובדי עבודה זרה, שיוצא ממשפט אלהי ישראל ונכנס תחת משפט אלהי נכר. כי כל אלהות יש לו הנהגה, ומביא משפטו בערכאות מייקר הנהגת אלהות אחר, שהרי מיד אחר קבלת מלכותו בסיני נתן להם משפטים השייכים לאלהותו". וראה פחד יצחק שבועות מאמר מד, אות ח. ובפחד יצחק ר"ה מאמר ז אות ז כתב: "מחד גיסא ישנה חובה נמרצה המוטלת על כל מי שהגיע להוראה להורות הלכות. ומאידך גיסא, התנאי היסודי של מורה הוראה הוא יראת ההוראה... וכעובדא הידועה בגדול אחד שסירב לקבל משרת דיינות, באמרו כי מיראי הוראה הוא. ואמר לו רבו על זה; אלא מי יורה לנו, מי שאיננו ירא". (50) כרבי יוחנן, שהיה אומר אהא בתענית, וכמובא בגמרא שם [מכות כד.]. (51) כי ההלואה היא חיות הלוה, וכמו שנאמר [ויקרא כה, לה] "וכי ימוך אחיך ומטה ידו עמך והחזקת בו גר ותושב וחי עמך", ומדובר שם בהחזקת הלואה [רמב"ם הלכות עניים פ"י ה"ז]. ובח"א לב"מ עה: [ג, ל.] כתב: "הוא [הרבית] טובת המלוה והלוה במשא ומתן... שהוא טוב למלוה וללוה גם כן... ובודאי האמת הוא כך, שהרבית הוא טובת שניהם". ובב"מ עא. ביאר הפני יהושע שבהלואה עיקר המצוה הוא כדי להחיות את העני, ולכך מצוה להקדים הלואת ישראל בחנם, להלואת נכרי ברבית. (52) פירוש - נותן השוחד לא יגלה לאיש שנתן שוחד לדיין, כי זהו לרעתו של הנותן, וכמו שמבאר. (53) כי נותן השוחד מעונין שהדין יפסק לטובתו, ולכך לא יגלה לאיש שנתן שוחד לדיין, כי בכך יפסל הדין, ויוחזר הדין מחדש. והרמב"ם בהלכות סנהדרין פכ"ג ה"ה כתב: "כל דיין שנוטל שכרו לדון, דיניו בטלים". ומקורו מהמשנה בכורות כט., וק"ו ללוקח שוחד. (54) וא"כ הפסוק נקט בנסיונות שונים שיש לבני אדם, ואשר הירא שמים עומד בהם; נסיון ראשון עוסק בכך שאינו חוזר משבועתו, למרות שנשבע לצער עצמו. נסיון שני עוסק בכך שאינו מלוה ברבית, למרות שיכול להורות לעצמו היתר שהוי לטובת הלוה. ונסיון שלישי עוסק בהמנעות מלקיחת שוחד על ידי דיין, למרות שמובטח לו שלקיחת השוחד תישמר בסוד. (55) רש"י ויקרא כה, לו: "לפי שדעתו של אדם נמשכת אחר הרבית, וקשה לפרוש הימנו, ומורה לעצמו היתר בשביל מעותיו שהיו בטלות אצלו, הוצרך לומר 'ויראת מאלקיך'". (56) "הפך זה" - כי עד כה עסק בנסיון הנובע מצרות עין [שממונו עומד בטל], ואילו עתה עוסק בנסיון הנובע מחמדת ממון, וכמו שמבאר. (57) נקודה זו מבוארת יותר בנתיב האמונה פ"ב [א, רי:], וז"ל: "ואחר כך זכר עוד השלמה מצד הממון. כי יש אשר ממונו חביב עליו מגופו, ולכך אמר 'כספו לא נתן בנשך ושוחד על נקי לא לקח'. ואלו שני דברים הם, האחד שאינו צר עין בממון שלו לומר למה אלוה ממון שלי בחנם, וזה נקרא צר העין בממון שלו. ויש שאינו צר עין בממון שלו, אבל הוא אוהב ממון אחר בכל צד שיהיה. וכנגד הראשון אמר 'כספו לא נתן בנשך', וכנגד האוהב ליקח ממון אחר אמר 'ושוחד על נקי לא לקח'". (58) לקיחת רבית ושוחד. (59) דבריו צ"ב, כי המשמעות הפשוטה העולה מדבריו היא שיותר קל לעבור על שבועה מאשר לעבור על לקיחת רבית ושוחד, כי ברבית ושוחד ימנע מלקחתם כיון שהם רעים לאחרים, וירא מפניהם. אך בשבועה יעבור, כי השבועה אינה פוגעת באחרים, אלא פוגעת רק בעצמו. ותמוה, כי העבירה בשבועה שאיירי בה היא לא שיבוא ויפגע בעצמו, אלא להיפך, שיבוא ויקל לעצמו בשבועה, ויתיר את השבועה המחייבת אותו שיהיה בתענית. וא"כ במקום להשוות בין פגיעה באחרים [רבית ושוחד] לבין פגיעה בעצמו [שבועה], היה לו להשוות בין פגיעה באחרים לבין עשית טובה לעצמו. והיה לו לומר יותר, כי העבירה על שבועה קלה בעיניו יותר, כי בעבירת שוחד ורבית פוגע באחרים, ואילו בעבירת שבועה עושה טובה לעצמו. וצ"ע. (60) בח"א למכות כד. [ד, ח.] הוסיף כאן: "כי אף אם הוא שלם במקצת, אינו שלם בכל". ופירושו, שאף שהשלם במקצת אינו שלם בכל, מ"מ מכלל שלימות לא יצאנו, וכמו שיבאר. (61) כפי שכתב למעלה פ"ד [ד"ה ונתן להם]: "האברים של אדם הם שלימות צורת האדם. כי אל תחשוב כמו שחשבו קצת בני אדם, והם הרופאים, כי האברים של אדם הם טבעיים כמו שאר בעלי חיים. כי אין הדבר כך כלל... לא ידעו באמת תאר האדם ואיבריו, שכולו אלקי. ולפיכך האיברים שלו הם שלימות האדם, ועל ידי אבריו, שהם רמ"ח, נברא בצלם האלקים". וראה שם הערה 57. 
(62) כי יש למצות ולאברים גדר שוה; מחולקים בפני עצמם, אך ביחד יוצרים שלימות אחידה. (63) כפי שנתבאר למעלה פ"ד [ד"ה דע כאשר], וז"ל: "דע כאשר רצה השם יתברך לזכות את האדם שיקנה הנצחיות על ידי מצות האלקיות, אי אפשר שיקנה אותו רק על ידי שני מיני מצות; החלק האחד - שלא יהיה משנה את מציאותו אשר נברא עליו. כי אם משנה את מציאותו אשר נברא עליו, הרי יש לו שנוי מה שהוא ראוי למציאות האדם, ויבא הפסד למציאותו. ואלו הם מצות לא תעשה, שכל אלו המצות הם שלא יצא האדם מן מה שהוא ראוי אל מציאותו; כבעילת איסור, וגזל גניבה, וכיוצא בהם מן המצות. אף כי אנחנו לא נדע טעם המצות, מכל מקום נדע בהם שכל מצות לא תעשה הם יציאה מן היושר המציאות מה שהשכל מחייב, והיציאה מן היושר המציאות הוא הפסד ואבוד אליו. החלק השני - הם מצות עשה.... כי אין האדם במדריגתו האחרונה האלקית, וכאילו הוא בכח בלבד, וצריך שיקנה השלימות בפעל על ידי המצות האלקיות... שאף אם האדם קונה העולם הזה הטבעי החמרי, לא קנה עולם הבא - שאינו גשמי - כי אם על ידי הפעולות האלקיות, ועל ידם יזכה לעולם הנבדל... וכאשר רצה השם יתברך לזכות את ישראל בב' מיני מצות, שהם לא תעשה ועשה. שהמצות לא תעשה הם שישמור הסדר, שלא יהיה לאדם יציאה מן הסדר... נתן להם שס"ה מצות לא תעשה... ובשמירת מצות לא תעשה אין יציאה מן הסדר. ונתן להם עוד רמ"ח מצות עשה, שהם קנין מעשה, שעל ידם קונה מעלה ושלימות... ולפיכך מספר המצות - שהם שלימות האדם - כמספר אבריו, שהם גם כן שלימות ומעלת האדם, עד שהוא בצלם אלהים על ידי רמ"ח אבריו. ושלימות ומעלת המצות נמשך אחר השלימות הזה מה שהאדם נברא בצלם אלהים, שעל ידי זה האדם הוא שלימות כל התחתונים". (64) לשונו בנתיב האמונה פ"ב [א, רי:]: "הרי אלו י"א דברים... שבאלו י"א דברים יושלם בכל אשר אפשר לו. וזה שאמר 'בא דוד והעמידן על י"א', כלומר כי באלו י"א דברים יש לאדם גם כן השלמה אל האדם בכל". 
(1) זהו המשך דברי הגמרא במכות כד. ולעומת דוד שהעמיד את שלימות האדם על י"א דברים [כמבואר בפרק הקודם], הרי ישעיה העמידה על ששה דברים, וכמו שמבאר והולך. (2) לשון הפסוק במלואו הוא "הולך צדקות ודובר מישרים מואס בבצע מעשקות נוער כפיו מתמוך בשוחד אוטם אזנו משמוע דמים ועוצם עיניו מראות ברע". ונזכרו כאן ששה דברים; (א) "הולך צדקות". (ב) "ודובר מישרים". (ג) "מואס בבצע מעשקות". (ד) "נוער כפיו מתמוך בשוחד". (ה) "אוטם אזנו משמוע דמים". (ו) "ועוצם עיניו מראות ברע". והגמרא דורשת ששה דברים אלו, וכמובא בסמוך. (3) "שלא רצה ליטול לעצמו ראשית הגז שהביא לו אדם אחד שבא לדון לפניו, אע"ג דהוה כהן רבי ישמעאל בן אלישע, משום דדמי כאילו עושקו לכהן שהיה רגיל ליתן לו מתנותיו" [רש"י שם]. (4) "שהיה אריסו מביא לו משלו קודם זמנו, ולא רצה ליקח כדי להיות לו דיין" [רש"י שם]. (5) "אזנו חתומה וסתומה בדבר זה שלא ישמע בה דבר גנאי ושותק, והיינו 'דמים' לשון שתיקה. כגון רבי אלעזר ברבי שמעון בהשוכר את הפועלים [ב"מ פד:] דנפק ריחשא מאודניה ואיתחזי לאיתתיה בחלמא, ואמר לה האי דשמעית בזילותא דצורבא מרבנן ולא מחאי כדמבעי לי, אלמא בחייו הוה רגיל לדקדק בכך, ולפיכך הקפיד הקב"ה עליו על אותו הפעם שלא מיחה" [רש"י שם]. (6) זהו הפסוק המסכם את שכרו של העושה ששה דברים אלו. (7) "הם גם כן השלמת כל האדם" - כפי שי"א הדברים של דוד היו השלמת כל האדם, וכמבואר בפרק הקודם. ובנתיב האמונה פ"ב [א, רי:] כתב: "כי דוד לפי מדריגתו העליונה היה משלים את האדם במדריגה עליונה יותר. בא ישעיה אחר כך להשלים גם כן את האדם, אף אם אין המדריגה כל כך בהשלמה כמו אלו י"א דברים שזכר דוד המלך עליו השלום. ולכך אמר 'בא ישעיה והעמידן על ששה דברים'. ואלו ששה דברים השלמת כל אדם". (8) והולך לבאר שישנם ששה אברים הראשיים; רגלים, פה, לב, ידים, אזנים, ועינים. ומעין זה בתנחומא בובר, תולדות אות כא, שאמרו שם: "ששה אברים ברא הקב"ה לאדם, ג' ברשותו, וג' אינן ברשותו. ואלו הן שאינן ברשותו, החוטם והעין והאוזן... ואלו הן ג' שברשותו, הפה והיד והרגל". אך כאן הזכיר לב במקום חוטם. (9) לשונו בנתיב האמונה פ"ב [א, ריא.]: "ואלו ששה שהם איברים פועלים באדם. ולכך אמר 'הולך צדקות' על הרגלים, שהוא זריז לעשות צדקה. וכך אמרו בפרק הבונה [שבת קד.] מאי טעמא פשוט כרעיה דגימ"ל לגבי דל"ת וכו' [משום מה פשוטה רגלו של גימל לעבר הדלת. ותירצו שם "שכן דרכו של גומל חסדים לרוץ אחר דלים", הרי שהרגלים הן הזריזות במצות חסד וצדקה]. לכך 'הולך צדקות' כנגד רגלי האדם. ועוד נאמר [משלי כא, כא] 'רודף צדקה וגו'', שהמצוה הזאת בפרט צריך רדיפה בכל כחו". (10) לשונו בנתיב האמונה שם: "ואחר כך אומר 'דובר משרים', הוא הדבור, והוא נגד הלשון". (11) לשונו בנתיב האמונה שם: "ואחר כך אמר 'מואס בבצע', הוא שכלו ודעתו של אדם. שלא ימאס האדם בדבר או ירחיקהו כי אם בדעתו. וזה אמר כנגד השכל, שישנא הדברים שראוים להרחיק אותם". ומה שכתב שם אודות הדעת הם דבריו כאן אודות הלב. וכבר נתבאר למעלה [פכ"ח הערה 45, ופל"ו הערה 41] שהשנאה היא בלב, שהוא משכן הנפש. וכן מבואר בהערה 13. (12) לשונו בח"א למכות כד. [ד, ח:]: "כי אלו ששה מורים על כי האדם טוב בעצמו כאשר הוא שלם בכל אבריו אלו. לכך הוא כמו זה שמקיים רמ"ח מצות עשה, שהם כנגד כל רמ"ח אבריו. ובודאי זה [המקיים רמ"ח מ"ע] יש לו שלימות בכל, עד שהוא ראוי אל הדבוק בו יתברך לגמרי. וזה ג"כ שהוא שלם בכל האברים אשר זכרנו, הוא שלם בכל. ולפי זה יש לו הדביקות בו גם כן, ולא בחלק". ואודות השייכות שבין שלימות לדביקות, ראה למעלה פנ"ד הערות 22, 34. (13) בנתיב האמונה פ"ב [א, ריא.] העמיק בזה עוד, וז"ל: "ועוד יש באלו ששה דברים שזכר דברים עמוקים. כי אלו ו' דברים משלימים האדם, כמו שידוע לנבונים. וזכר 'הולך צדקות' זה אברהם, שידוע מדתו. 'ודובר מישרים', כלומר שכל דבריו במשפט, שהוא היושר. 'מואס בבצע מעשקות', שמאוס בעיניו העושק, רק עומד בעצמו, ומדה זאת ידוע. ושלשה ראשונים, שהם 'הולך צדקות', 'דובר משרים', 'ופועל צדק', כלם הם קנין מעלה. ואף 'מואס בבצע מעשקות' הוא קנין מעלה, כאשר מואס בדבר הוא תכונה בנפש. וכיון שהוא תכונה בנפש, שהוא מואס בבצע מעשקות, לכך הוא קנין מעלה. ושלשה אחרונים הם הרחקה מן הדברים אשר ראוי להרחיק. וזכר 'נוער כפיו מתמוך בשוחד' נגד 'הולך צדקות', כי זה עושה צדקות נותן ממון שלו לאחרים, וזה אינו רוצה לקבל מאחרים.םוכנגד 'דובר משרים' זכר 'אוטם אזנו', כי מי שהוא דובר משרים לא יוכל לשמוע דמים, שיהיה מבייש ומזלזל אשר אינו ראוי לזה. וזה בתכלית הרחוק מן היושר כאשר שמע בזילותא דצורבא מרבנן. וזכר 'עוצם עיניו מראות ברע', והוא הששי. ופירשו בזה שאינו מסתכל בנשים בשעה שעומדות על הכביסה. כי כנגד מי שאמר 'מואס בבצע מעשקות' זכר 'עוצם עינו מראות ברע', שאינו מסתכל בנשים שעומדות על הכביסה, שהוא ג"כ דבר מאוס, שהוא ערוה. והבן את זה". (14) "דכתיב בהו 'לכת', [קהלת ז, ב] 'טוב ללכת אל בית אבל מלכת וגו'" [רש"י שם]. (15) והולך למנות כאן שלש מדות; חסד, משפט, והממוצע ביניהם. וז"ל בנתיב האמונה פ"ב [א, ריא:]: "ואמר אחר כך 'בא מיכה והעמידן על שלשה'. כבר אמרנו כי כל אלו דברים ליתן השלמה אל האדם, שיושלם בכל, עד שיהיה לאדם דבקות בו יתברך לגמרי. וכאשר האדם הולך בדרכי הש"י, אין ספק שיש לו דבקות בו יתברך, כמו שבארנו דבר זה במקומות הרבה [ראה למעלה פ"ט הערה 28]. וידוע כי דרכי הש"י הם נכללים בג' אשר רמז הכתוב עליהן [ירמיה ט, כג] 'כי אני ה' עושה חסד משפט וצדקה בארץ'... זה כי החסד אשר הש"י עושה הוא חסד גמור. השני, מה שעושה הש"י משפט גמור. הג', מה שהש"י מנהיג עולמו במדה שאינו חסד גמור, ואינו משפט גמור, רק הוא כמו בין החסד והמשפט. שאמר 'כי אני ה' עושה חסד משפט וצדקה'. ולפיכך אלו שלשה דברים כוללים הנהגת הש"י בעולם, כמו שבארנו. והאדם ההולך בדרכי הש"י, ראוי שיהיה דבק באלו ג' מדות, שהם כוללים [הכל], ובזה יהיה לאדם שלימות". וכן כתב בדר"ח פ"ו מ"ב [רפג.], והובא למעלה פ"ט הערה 23. (16) לשונו בנצח ישראל פמ"ז [תשפז.]: "שאין ספק כי החסד והמשפט כל אחד דבר בפני עצמו", וראה שם הערה 7. ובח"א למכות יב. [ד, ג.] כתב: "כי לפי המשפט הישר אין ראוי לעשות חסד כלל". ובמשנה אמרו [כתובות פד.] "אין מרחמין בדין". וכן הוא בדר"ח פ"ו מ"ב סיחס שבין החסיד לישר [רפג.]. ובנתיב הצניעות פ"א [ב, קג:] כתב: "ג' דברים זכר הכתוב. האחד הוא החסד הגמור, 'עשות חסד'. והפכו לעשות משפט, דכתיב 'ועשות משפט'. ודבר זה הוא הפך החסד". והמשך דבריו שם יובאו בהמשך. (17) "מצד" - מבחינה מסויימת. (18) המשך לשונו בנתיב האמונה פ"ב [א, ריא:]: "וזה שכתוב 'הגיד לך אדם מה טוב ומה ה' דורש ממך כי אם עשות משפט ואהבת חסד והצנע לכת עם אלהיך'. 'עשות משפט' זה הדין, 'ואהבת חסד' זה ג"ח, 'והצנע לכת עם אלהיך' זו הכנסת כלה והלוית המת. ודבר זה הוא בין החסד והמשפט, שהרי אם אין מכניס הכלה, והיא בעצמה תלך, זה גנאי אליה, ותתגנה. וכן המת, אם לא ילוה אותו, הרי זה בזיון למת, והוא כמו לועג לרש. ומכל מקום אין זה חיוב כמו המשפט. ולפיכך דבר זה כמו אמצעי בין הדין ובין החסד. ובאלו ג' המדות, שהם משפט, וחסד, ומה שהוא כמו אמצעי, נכללו ביניהם כל המדות הטובות. כי יש מהם שהם חסד, ויש מהם משפט ודין, ויש מהם כמו ממוצע בין החסד והדין". וראה ח"א לקידושין מ. [ב, קמא:]. (19) לשונו בנתיב הצניעות פ"א [ב, קג:]: "פי' ג' דברים זכר הכתוב. האחד הוא החסד הגמור 'עשות חסד'. והפכו לעשות משפט, דכתיב 'ועשות משפט'. ודבר זה הוא הפך החסד. ואחר כך זכר המדה שהיא ממוצעת בין החסד ובין (הרחמים) [המשפט], שאינו חסד גמור, ואינו דין גמור, כמו הכנסת כלה לחופה. שמצד מה הוא משפט, שאם תלך בעצמה, ולא יכניסו אותה אחרים, היה זה גנאי, ואין ראוי שיהיה גנאי נמצא. ומצד מה הוא חסד, שאין חוב עליו לעשות. וכן הלוית המת, בצד מה הוא חסד, שאינו דין. ומצד מה הוא דין, שאם אין מלוה המת, הוא בזיון אליו. ודבר זה הוא ממוצע בין החסד שהוא חסד גמור, ובין הדבר שהוא משפט גמור. וכבר התבאר זה במקום אחר. ואומר הכתוב שהקב"ה מבקש מן האדם שידבק באלו ג' מדות, שהוא החסד הגמור, וידבק במשפט הגמור, וידבק במדה הממוצע בין המשפט ובין החסד, ובזה ידבק בכל חלקי המדות, כמו שהתבאר בנתיב האמונה. וקרא הכתוב הכנסת כלה והלוית המת 'והצנע לכת עם אלהיך'. כי הצניעות הוא הכבוד בעצמו, וכאילו אמר הכתוב שידבק בצניעות, שהוא הכבוד, דהיינו להכניס חתן וכלה לחופה, ויהיה מלוה את המת, וזה צניעות וכבוד. ואין לפרש על צניעות עצמו, שיהיה נוהג בצניעות, שזה אינו דומה אל 'עשות חסד ומשפט'. רק רוצה לומר שיהיה עושה צניעות וכבוד לאחרים, דהיינו הכנסת כלה והלוית המת. ומעתה למדנו קל וחומר, ומה דברים שדרכן לעשות בפרהסיא, כמו הכנסת כלה והלוית המת, אמרה תורה שיהיה בצניעות, והוא כבוד המת. כי כאשר בני אדם מכניסים החתן והכלה ומלוין את המת, דבר זה הוא צניעות, שבני אדם המכניסים הכלה בתוכם נסתרת, והוא דרך כבוד. וכן המת נסתר בתוך בני אדם המלוים, כך יראה פירושו. וק"ו שאר דברים שיש לעשות בצנעה, שאם לא יעשה אותם דרך צניעות יהיה גנאי, ואין להאריך יותר". (20) והנה כאן ביאר שלוית המת היא ממוצע בין חסד למשפט, אמנם בגו"א בראשית פמ"ז אות כט כתב: "קבורת המת אינו אלא בשביל גמילות חסדים... והכי איתא בפרק אלו מציאות [ב"מ ל:] כי הקבורה היא גמילות חסדים. ואין שייך לומר שכך ראוי לעשות, דזה שייך בחיים שראוי לעשות זה לזה, אבל למתים אין שייך זה, רק הכל גמילות חסדים נקרא". הרי ששם שלל את ההסבר שבקבורת המת יש חיוב מסוים, "דזה שייך בחיים... אבל למתים אין שייך זה". וזה לכאורה אינו כדבריו כאן, שכתב שיש מידה מסויימת של דין בלוית המת. וראה שם בהערה 124, שקושי זה הובא שם, ונתבאר שם שלא קשה, כי דבריו בגו"א נסובים סביב החיוב שיש כלפי המת עצמו [כי שם איירי בבקשת יעקב מיוסף שיטפל בקבורתו (בראשית מז, כט)], ועל כך כתב שאין שום חיובים ושעבודים כלפי המת, ואין המת בגדר "תובע" כלל. אך כאן איירי בחיובים המוטלים על האדם להטיב עם זולתו, ובודאי מחמת כן מוטל עליו חיוב מסוים שלא להשאיר את המת בבזיון. (21) לשונו בנתיב האמונה פ"ב [א, ריב.]: "אמר שהעמיד אותם על שנים, שהם החסד והמשפט. ואף על גב שכתיב 'שמרו משפט ועשו צדקה', ולא כתיב 'חסד', דבר זה אין קשיא, שהרי אין צדקה משתלמת אלא לפי החסד שבה, ועיקר הצדקה הוא החסד". ובסוכה מט: אמרו "אין צדקה משתלמת אלא לפי חסד שבה". וביאר זאת בנתיב גמילות חסדים ספ"ב [א, קנד:] בזה"ל: "כלומר כפי מדת טובו של נותן כאשר נותן צדקה בעין יפה, שזה נקרא 'איש טוב', ודבר זה נקרא גמילות חסדים. ולפי זה נחשבת הצדקה לפי גמילות חסדים שבה. אבל אם הנתינה בעצמה בצרות עין, אין זה גמילות חסדים, כי ג"ח מצד הטוב שבאדם, ולפי מה שעינו טובה בצדקה יש על זה קבול שכר". וכן חזר וכתב בריש נתיב הצדקה פ"א [א, קסט.]. (22) לשונו בנתיב האמונה שם [א, ריא:]: "ואמר חזר ישעיה והעמידן על שנים 'שמרו משפט ועשו צדקה'. והדבר שהוא ממוצע בין שניהם לא הזכיר, ודבר זה, כי הממוצע יש בו חסד ומשפט. וכאשר עושה חסד ומשפט כאילו עושה ג"כ דבר שהוא קצת חסד וקצת משפט. אף כי בודאי יותר עדיף שעושה דבר אחד שיש בו שניהם ביחד, מכל מקום כאשר עשה חסד בפני עצמו ומשפט בפני עצמו היה דבק בחסד ובמשפט. ולכך אמר שהעמיד אותם על שנים, שהם החסד והמשפט".  וכבר נתבאר למעלה [פ"ל הערה 63, ופמ"א הערה 48] כי ההפכים כוללים הכל, וכידוע בספרי המהר"ל. וכגון בגבורות ה' פ"ה [לה:] כתב: "שני הפכים משלימים להיות הכל בלי חסרון, שהרי יש כאן דבר והפכו, ואין עוד דבר חסר". וכן כתב שם בס"פ כה [קד:] לגבי שבח א"י שהיא "זבח חלב ודבש" [שמות ג, ח], וז"ל: "החלב במה שטבעו קר, והדבש חם בטבעו, הם הפכים, לומר כי לא תחסר כל בה, שאף דברים שהם הפכים נמצא בארץ ברבוי מאוד. ושאר הארצות, אם הוא מוכן לדבר אחד, אינו מוכן להפכו. ובארץ אינו כך, רק הכל הוא ברבוי, ואף כי הם הפכים". ובגבורות ה' פ"ס [רסד.] כתב: "הם [האפיקורסים] אמרו כי מן האחד לא יבואו פעולות הפכים, הדבר הוא הפך זה, כי מפני שהוא אחד הוא הכל, שהרי אין זולתו, ולפיכך מאיתו באו ההפכים... כי ההפכים הם ג"כ הכל, בעבור שלא ימצא עוד חלק, ועל ידי הפכים יש הכל". וכן הוא בגבורות ה' פל"ו [קלד.]. ורש"י ויקרא ב, יג כתב: "הובטחו מים התחתונים ליקרב במזבח במלח וניסוך המים בחג". וכתב שם הגו"א אות ל: "ואם תאמר, שני דברים למה, מלח וניסוך המים... כי המלח והמים אין זה כזה, והם הפכים; המים לחים, והמלח יבש. ולפיכך אין האחד מוציא השני. ודברים אלו תבין אותם מאד למה הובחרו אלו שנים למזבח". וראה נצח ישראל פ"ח הערה 63. (23) לשונו בנצח ישראל פ"כ [תלח:]: "המאמין באחד דבק בו לגמרי כאשר מאמין בו". ושם בפכ"ט [תקעז:] כתב: "מעלת האמונה... כי האמונה הוא הדביקות בו יתברך מכל וכל, כאשר הוא מאמין בו יתברך בכל לבבו ובכל נפשו, כי זהו ענין האמונה". וכן הוא בגבורות ה' פ"ז [מג.], שם פ"ט [נו:], ושם פ"מ [קנב.]. ובנתיב האמונה פ"א [א, רו:] כתב: "עצם האמונה... כאשר הוא מאמין בו יתברך, והוא מתדבק לגמרי... בעל אמונה הוא נטיעה חזקה עם הש"י, אשר כל הרוחות באות אין מזיזין אותו ממקומו". וכן כתב שם בסוף פרק ב [א, ריב.], ויובא בהערה הבאה. (24) כגון; חסד, משפט, צדקה, וכיו"ב. (25) בנתיב האמונה פ"ב, שהאריך טובא בביאור מאמר זה, והובא עד כה בהערות. ושם כתב [א, ריב.] אודות האמונה בזה"ל: "ואמר בא חבקוק והעמידן על אחת, שנאמר 'וצדיק באמונתו יחיה'. ודבר זה כי ענין המאמין שהוא מוסר עצמו אליו יתברך, ובוטח בו, ואינו סר מן הש"י כלל לשום צד. כי זהו ענין האמונה, שדבק בו יתברך לגמרי, ולפיכך יש לו דבקות בו יתברך ע"י האמונה, כאשר האדם מאמין בו יתברך בכל לבו, הוא דבק בו יתברך ואין סר מאתו. ודבר זה ג"כ שלימות גמור, כי כל המצות שיהיה לאדם דבקות בו יתברך, ולכך אמר שהעמידן על אחת". ובזוה"ק ח"ב כה. אמרו שהאמונה היא תיקון ורפואה לרמ"ח אברים. ולפי הדברים כאן נקודה זו מאוד מחוורת. (26) אודות חכמה בינה ודעת, ראה דבריו בדר"ח פ"ג מי"ז [קנד:], שכתב: "החכמה כמשמעו, אשר הוא חכם ומשכיל בדברים אשר הם בעולם. והבינה הוא מעלה יתירה מזאת, שהוא מבין דבר מתוך דבר... כי החכם הוא בעל סברה, שעומד על הדבר שהוא לפניו, והנבון הוא כמו המפולפל, שמוציא דבר מתוך דבר... אבל הדעת הוא שידע אמתת הדברים כפי מה שהם בהבדל הדברים. וידוע כי האדם גדרו שהוא 'חי מדבר', כי במה שהוא מדבר - נבדל האדם מן שאר בעלי חיים. ודבר זה [שהגדרת אדם היא שהוא מדבר] נקרא דעת, דהיינו השגת הדברים בהבדל שלהם. אבל החכמה אינו רק השגה מה שמשיג נקרא חכמה, אף כי אינו משיג הדבר מצד אמיתתו ובהבדל שלו... כי הדעת על ידו מבדיל בין דבר לדבר". וראה גו"א שמות פ"ו הערה 120, שם דברים פ"א הערה 130, גבורות ה' פנ"ב [רכח:], ובנתיב התורה פי"ד [א, נז:-נח:]. וראה למעלה פ"י הערה 49, ולהלן פנ"ו הערה 115. וכוונתו כאן היא שכאשר האדם יתעמק בחכמה בינה ודעת בדברים אלו, ימצא שכל הדברים מבוארים. וכן כתב למעלה פ"ט [ד"ה ועתה הבן]: "ועתה הבן בחכמה וחקור בבינה". ובח"א לב"ב עג: [ג, סוף צז:] כתב: "הבן בחכמה וחקור בבינה ותמצא אלו דברים מסודרים בתכלית החכמה". וראה הערה הבאה. (27) לשונו בנתיב האמונה שם: "ודברים אלו יש להבין מאוד, כי הם דברים עמוקים מה שאמר 'בא דוד והעמידן על יא' דוקא, וזה המספר ידוע ענינו. וכן מספר ששה, וכך מספר שלשה, וכך מספר שנים, ומספר אחד, הכל מסודר מן מדריגת התורה מלמעלה, עד האמונה שהיא באחרונה, ויש לך להבין את זה". ושמעתי מחכ"א לבאר, שכוונתו היא שמספר יא עומד כנגד התיקון של תפארת ומלכות, כי תפארת היא ו', ומלכות היא ה' [זוה"ק ח"ג י:]. וכאשר ירדו ממדריגה זו, עמדו על מספר שש, שהוא כנגד התפארת בלבד, שהיא אות ו [זוה"ק ח"ג צב.]. ולאחר מזאת ירדו לשלשה, שהוא כנגד נצח הוד ויסוד [זוה"ק ח"ג רכג:]. ולאחר מזאת ירדו לשתים, שהוא כנגד נצח והוד [זוה"ק ח"ג קצח:]. ולאחר מזאת ירדו למספר אחד, שהוא כנגד המלכות [זוה"ק ח"ג טז:], ואמונה היא מלכות [שם]. ובת"ז ת' ס"ו צז: אמרו "זכאה איהו מאן דסליק אמונה דקב"ה דאיהי שכינתיה כלילא מעשר אמירן במחשבתא חדא ברעותא חדא". 
(1) את נצחיות התורה [פרקים מט-נה]. (2) כפי שביאר למעלה ס"פ יז ש"נצחיות התורה" פירושה "שלא תשתנה אצלנו לנצח נצחים. כי אם היה לתורה שנוי, למה לא ניתנה לאברהם ויצחק ויעקב. ואין מספיק לך שום טעם וסברא בענין זה, רק כי מפני שאברהם יצחק ויעקב הם פרטיים, ולא ניתנה תורה שהיא תמידית נצחית בלי שנוי, רק כאשר יש מקבל שהוא בלי שנוי כלל". הרי ש"נצחיות" שוללת "שנוי". וראה ברד"ק בספר השרשים שורש נצח, שכתב: "נצח ענין חוזק... חזקה מותמדת... כי הדבר החזק הוא מותמד". ובנתיב הלשון פ"ה [ב, עג.] כתב: "נכתבה התורה על לוחות אבן, ולא נכתבה על זהב וכסף, רק על אבן, מפני שהשכל דומה לאבן, שאין לו שנוי כלל, אבל הוא דבר מקוים... אבן שהוא קשה". וראה למעלה פ"נ הערה 65, שנתבאר שם שהדבר החזק מופקע משנויים. (3) ואם תאמר, מדוע נצחיות התורה תחייב שבני ישראל לעולם ידעוה, והרי תורה לחוד, וישראל לחוד. אמנם כוונתו היא שישנה זיקה בין התורה למקבליה, וכפי שנתבאר למעלה ס"פ יז [הובא בהערה הקודמת] שהתורה לא ניתנה לאבות מחמת שהאבות פרטיים, ואינם נצחיים, "ולא ניתנה התורה שהיא תמידית נצחית בלי שנוי, רק כאשר יש מקבל שהוא בלי שנוי כלל" [לשונו שם].  ועוד אודות ההתאמה הקיימת בין התורה למקבליה, ראה למעלה פמ"ז [ד"ה ביאור זה] שכאשר ניתנה תורה לישראל פסקה מיתה מישראל [ע"ז ה.], כי נצחיות התורה מחייבת נצחיות מקבליה. ושלימות התורה מחייבת שלימות מקבליה, ולכך לא היו בישראל בעת קבלת התורה בעלי מומין [גו"א שמות פ"כ אות כב]. והיושר שבתורה מחייב היושר במקבליה [לעיל פי"א הערה 33]. וענינים אלו חזרו ונשנו בספר זה פעמים רבות. ולכך היה מן הראוי שנצחיות התורה תתבטא הנצחיות ידיעתה אצל מקבליה. (4) בגמרא שם לא הביאו את כל לשון הפסוק, ורק ציטטו עד המלים "העם הזה הפלא ופלא", ורש"י שם ביאר "סיפא דקרא 'ואבדה חכמת חכמיו". אמנם בעין יעקב הובא כל לשון הפסוק, ודרכו של המהר"ל להביא כגירסא השנויה בעין יעקב [ראה למעלה פ"ד הערה 10, פי"ד הערה 5, פכ"ה הערה 69, ועוד]. (5) "על שם שהיו יושבים שורות שורות ככרם" [רש"י שם]. (6) "כדכתיב [דברים ה, ה] 'להגיד לכם את דבר ה'', דהיינו תורה" [רש"י שם]. (7) "לא ידענא מהיכא" [רש"י שם]. (8) "כדכתיב [הושע א, א] 'דבר ה' אשר היה אל הושע וגו''" [רש"י שם]. (9) "ותורה שבכתב הרי כתובה ומונחת, יקראו ויראו" [רש"י שם]. (10) "בטעמים, שלא יהא בה מחלוקת" [רש"י שם]. (11) לשון רש"י דברים יז, ח: "כי יפלא ממך דבר - כל הפלאה לשון הבדלה ופרישה, שהדבר נבדל ומכוסה ממך". ובגו"א שם כתב: "פירוש, כי לשון 'הפלאה' עיקרו הוא פרישה, שכן תרגומו בכל מקום 'ארי יתפרש' [ויקרא כז, ב]. רק כי כאן לא נוכל לפרש אותו כל כך לשון הפרשה, כי הפרשה משמע המפריש דבר מדבר, [ולכך] צריך לתקן הדבר, דענינו לשון הבדלה, כי כל הפרשה הוא הבדלה. ולשון הבדלה שייך כאן, שהדבר נבדל ומכוסה ממנו". וכן כתב בגו"א בראשית פי"ח אות מא. ובגבורות ה' פכ"ז [קיא:] כתב: "כי לשון 'פלא' הוא העלמה, מפני כי הנפלאות באים ממקום נסתר". ובגו"א שמות פ"י אות ו כתב: "כי אין הכסוי אשר הוא פה רק העלמה, שלא יהיה נמצא לאדם, כמו 'היפלא' [בראשית יח, יד], שתרגם 'היתכסי'". וכן כאן איירי במכה גדולה בתכלית, ולכך היא מופלגת ומרוחקת מהאדם. (12) תפילת "אבינו מלכינו": "אבינו מלכינו, כלה דבר וחרב ורעב ושבי וכו' מבני בריתך". ובתפילת "השכיבנו" שבערבית: "והסר מעלינו אויב, דבר, וחרב ורעב וכו'". וראה ב"ב ריש ח: (13) כי בלא"ה אין הגוף נצחי, אלא מסוגל לחסרון [ראה למעלה פכ"ג הערה 51], מחמת שהוא פחות וחסר, ולכך מכה וחסרון שחלים על הגוף אינם נחשבים לכ"כ חידוש. וזה לשונו בח"א לב"ק צב. [ג, יד.]: "מי שהוא חסר ימשוך אחריו עוד חסרון... כי הכלי שהוא נשבר קצת, קרוב להשבר עוד. והכלי שהוא שלם, קשה להתחיל להיות נשבר". ובח"א לשבת קכט: [א, סט.] כתב: "אחר חסרון נמשך חסרון והפסד... לגמרי". וכן הוא בגו"א דברים פ"כ אות א. ובדר"ח פ"א מי"ז [נה:] כתב: "ואחר החסרון נמשך עוד חסרון, כי כל חסרון גורר עוד חסרון". ושם בפ"ב מ"ב [עא.] כתב: "ואחר חסרון נמשך חסרון, ולא כן כאשר הוא שלם בכל, אינו יוצא מידי שלימותו". ובנצח ישראל פ"ב [לב:] כתב: "הדבר שהוא שלם הוא מסולק מן החסרון, אבל הדבר שאינו בשלימות, הנה יש בו חסרון מצד מה... ואחר חסרון ימשך ההעדר והחסרון לגמרי". וכן כתב שם בפמ"ח [תשצד.]: "הדבר יפסד מפני החסרון, שהחסרון הוא העדר שבו, ומביא אותו אל ההפסד לגמרי". וראה למעלה בהקדמה הערה 55, ופכ"ח הערה 21. (14) ולכך אינה ראויה לחסרון, כי השלם אינו מסוגל לחסרון, וכמבואר בהערה הקודמת. ובגו"א שמות פ"כ אות כב כתב: "המתדבק בתורה מתדבק במדריגה אשר אין שם חסרון, רק שלימות". וראה למעלה פמ"ז [ד"ה וכאשר נתנה] שכתב: "כאשר נתן השם יתברך להם התורה השכלית, אשר השכל נבדל מן החומר, אשר דבק בחומר ההעדר. ואין התורה השכלית כמו שכל האדם, שהוא מצורף אל החומר... וכאשר נתנה תורה לישראל, אשר התורה אין לה צירוף וחבור כלל אל החומר, ולכך נקראה בשם 'אור', דכתיב [משלי ו, כג] 'כי נר מצוה (וכו') [ותורה אור]', כי האור מתיחס בכל מקום אל המציאות, והחושך אל ההעדר... וכאשר ראוי אל התורה המציאות, אין שולט עליו ההעדר, לפי חוזק המציאות אשר יש אל התורה, שהוא שכל נבדל מן החמרי לגמרי. ולכך אין דבק בה ההעדר". וכל הפרק שם הוקדש לבאר ששכליות התורה מונעת ממנה שיפלו בה חסרונות. (15) וזהו שכתב רש"י שם [דברים כח, נט]: "והפלא ה' את מכותך - מופלאות ומובדלות משאר מכות". ששאר מכות חלות על הגוף, ואילו מכה זו [של שכחת התורה] חלה על השכל. (16) בא לבאר ש"והפלא" אינו מורה רק על מכה גדולה [וכהסברו הראשון], אלא על מכה תמוהה ומוזרה, וכמו שמבאר. (17) כפי שכתב למעלה פמ"ז [ד"ה וכאשר נתנה]: "וכאשר נתנה תורה לישראל, אשר התורה אין לה צירוף וחבור כלל אל החומר, ולכך נקראה בשם 'אור', דכתיב [משלי ו, כג] 'כי נר מצוה ותורה אור', כי האור מתיחס בכל מקום אל המציאות, והחושך אל ההעדר... שאין לך דבר יותר נמצא מן האור, כי הוא נותן מציאות לכל שאר דבר... וכאשר ראוי אל התורה המציאות, אין שולט עליו ההעדר, לפי חוזק המציאות אשר יש אל התורה, שהוא שכל נבדל מן החמרי לגמרי. ולכך אין דבק בה ההעדר". וראה למעלה פכ"ד הערה 87.  ובגבורות ה' ס"פ ח [סוף נא:] כתב: "כמו שבאדם הלב והמוח עיקר האדם, הלב שממנו החיות, והמוח ששם השכל, כך בכלל העולם, בית המקדש והתורה עיקר מציאות העולם. וכמו שהלב הוא באמצע האדם, וממנו מקבלים חיות ושפע כל האברים, כך ביהמ"ק באמצע העולם, ממנו מקבלים כל הארצות חיות ושפע. וכמו שהמוח שם שכל האדם, כך התורה שכל העולם. נמצא התורה וביהמ"ק הם עיקר הנמצאים. ואלו שני דברים הם צמודים ביחד תמיד; כי ביהמ"ק הוא בארץ, והוא שלימות העולם הגשמי. והתורה היא שכלית. ולפיכך על אלו שני דברים אומרים תמיד [אבות פ"ה מ"כ] 'יהי רצון שיבנה ביהמ"ק במהרה בימינו ותן חלקנו בתורתך', לומר שיתן חלקנו בדבר שנחשב מציאות דוקא, ולא בדברים בטלים". וכן כתב בדר"ח פ"ה מ"ב [ער:]. וראה למעלה פ"ו הערה 11, ופ"נ הערה 30. (18) "הפקדה" - נחסרת ונפקדת. (19) כפי שכתב כמה פעמים בנצח ישראל לגבי בית המקדש, וכגון שם פכ"ג [תקב:]: "ועוד יש לך לדעת, כי בית המקדש מצד עצמו ראוי שיהיה תמיד, ולא יוסר כלל". ושם ר"פ ל"א כתב: "סדר המציאות חייב שיהיה בית המקדש לעולם". ושם פס"א [תתקל:] כתב: "חורבן בית המקדש הוא מתייחס אל השם יתברך, לגודל כח תוקף פעל הזה. שהיה ראוי אל בית המקדש הקיום הגמור לפי מעלתו". והביאור הוא, שהדברים האלקיים ראוים שיהיו תמידיים, ולא יפול בהם הפסד או החסרון, השייכים לחומר". וראה גו"א שמות פ"ל אות כ [ד"ה עד]. וכמו שהפסד המקדש סותר את מהותו, כך הפסד שעלול להיות בתורה סותר אץ מהותו. (20) אודות שגלות אדום היא גלות ארוכה ביותר, כן מבואר בויק"ר כט, ב, והובא בנצח ישראל ר"פ יז. וראה במבוא לנצח ישראל [עמוד 18] שנתקבצו שם ששה מטעמיו השונים לאריכות זו. וראה למעלה פ"נ הערה 45. (21) אודות שהגלות מורה על התרחקות מהשם יתברך, וכריתה מנטיעה, ראה נצח ישראל ר"פ ט שכתב: "ורוצה לומר כי כאשר ישראל היו דביקים בו יתברך, אי אפשר שיהיו גולים מן הארץ עד שתשב העיר בדד. אבל בשביל שנכרתו ישראל מן העיקר, הוא השם יתברך, ולכך הלכו ישראל בגולה. כי קודם זה היו נטועים כעץ שהוא שתול על פלגי מים [תהלים א, ג], וכאשר עברו ל"ו כריתות [סנהדרין קד.] נכרתו מן השם יתברך... ומפני זה נכרתו מן העיקר, עד שהלכו בגולה". וראה שם בהערות, שהוא יסוד נפוץ בספר נצח ישראל. ובסנהדרין קה. אמרו שהגלות דומה ל"עבד שמכרו רבו, ואשה שגירשה בעלה". ובגו"א ויקרא פכ"ו אות מו כתב: "הגלות היא עזיבה". וברי הוא, שככל שהגלות ארוכה יותר, כן העזיבה והריחוק גדולים יותר, ולכך בסוף הגלות הארוכה "השם יתברך נתרחק מישראל לגמרי". (22) ס"פ מו. (23) כוונתו למדרש [שמו"ר לג, א], המבואר למעלה ס"פ מו. ולשון המדרש הוא: "אמר הקב"ה לישראל מכרתי לכם תורתי, כביכול נמכרתי עמה. משל למלך שהיה לו בת יחידה. בא אחד מן המלכים ונטלה. ביקש לילך לולארצו וליטול לאשתו. אמר לו, בתי שנתתי לך יחידית היא. לפרוש ממנה איני יכול. לומר לך אל תטלה איני יכול, לפי שהיא אשתך. אלא זו טובה עשה לי, שכל מקום שאתה הולך, קיטון אחד עשה לי שאדור אצלכם, שאיני יכול להניח את בתי. כך אמר הקב"ה לישראל, נתתי לכם את התורה, לפרוש הימנה איני יכול, לומר לכם אל תטלוה איני יכול, אלא בכל מקום שאתם הולכים בית אחד עשו שאדור בתוכו, שנאמר [שמות כה, ח] 'ועשו לי מקדש'". הרי שנתינת התורה לישראל מחייבת השראת שכינה בישראל. ובנתיב התורה פ"ו [א, כח:] כתב: "אין השכינה עם ישראל רק בשביל כי נתן להם תורה, שהיא אחת, לכך הקב"ה שהוא אחד, הוא עם ישראל. ודבר זה תמצא במדרש בפרשת תרומה [שמו"ר לג, א]... אחר שנתן להם התורה על הר סיני, כי השם יתברך שהוא אחד, מתחבר עם התורה שהיא אחת... כי לכך השכינה בישראל בשביל שיש להם תורה אחת, כמו שהוא יתברך אחד". וראה גו"א ויקרא פכ"ד הערה 13. (24) פירוש - מדרש זה מורה שהתורה קשורה ואדוקה בה', עד שנקראת "בתו". ובדר"ח פ"ג מ"ב [קטז:] הביא מדרש זה, והעמיק לבאר מדוע התורה נקראת במדרש זה בשם "בת יחידה" להקב"ה, וז"ל: "מה שהתורה נקראת 'בת', כי הבת היא תולדה מן האב, ובאה ממנו. כך התורה הוציאה הש"י לפעל לסדר אותה, כמו שהבת באה מעצמו של אב, כך התורה ג"כ. לא כמו שיש סוברים כי הש"י נתן התורה לאדם כפי מה שראוי לאדם בלבד. שאם כן לא היתה התורה סבה ודרך להביא את האדם להיות עם הש"י. אבל התורה היא המושכל שמתחייב מאמתת השם יתברך. ולכך התורה מביאה האדם אל הש"י, והש"י עם האדם כאשר עוסק בתורה. ולפיכך נקראת התורה 'בת' להקב"ה. כי החכמה תקרא תולדה, כמו שהאריך בזה הרמב"ם ז"ל [מו"נ ח"א פרק ז], והביא ראיה מן 'בילדי נכרים יספיקו' [ישעיה ב, ו]. ופירש הוא כי הכתוב רצה לומר שמספיקין בדעות ובתולדות אשר יולידו נכרים. בין כך ובין כך המושכל נמשל לתולדה, וזהו הבת. ואמר שהיא 'יחידה', כי מאחר שהתורה - מושכל שבה מחוייב, כי כל מה שבתורה אי אפשר רק כך, ואי אפשר שיהיה בענין אחר, ומפני כך דברי תורה מיוחדים. וזה הטעם שהתורה היא אחת... כי א"א שיהיה דבר אחד אף נקודה אחת בתורה שאפשר שיהיה בענין אחר, רק כך... והמחויב הוא מיוחד, וזהו ה'בת היחידה'. ומפני כך אי אפשר [להקב"ה] להפרד מן התורה, מאחר שיש אל הש"י צירוף מיוחד כמו זה אל התורה, אין לזה הסרה כלל. שהרי הדבר שהוא מיוחד אין נטיה ממנו לצד אחר. וזה שאמר 'להפרד ממנה אי אפשר, אלא כל מקום שאתם הולכים עשו לי בית שאדור ביניכם'. ודבר זה מורה לך כי הש"י עם התורה לגמרי". (25) חידוש נשגב נמצא בדברים אלו. והוא, שאין שכחת התורה בסוף הגלות נגרמת ממצד המקבל, שידי ישראל נתרופפו מן התורה, וכיו"ב. אלא היא נגרמת מצד הנותן, שהקב"ה כביכול לוקח בחזרה את התורה אליו. והטעם הוא, כי בסוף הגלות "נתרחק הקב"ה מישראל לגמרי" [לשונו כאן], והרי "לפרוש ממנה איני יכול" [שמו"ר לג, א]. ולכך בהתרחקותו של הקב"ה מישראל נמצאת לקיחת התורה מישראל. כי מן הנמנע הוא שהקב"ה ישאיר את תורתו-בתו מאחורה, אלא בהכרח שהיא נלקחת אליו. וראה הערה הבאה. (26) ואודות שבסוף הגלות תהיה שכחת התורה, הנה בנצח ישראל פי"ח [תיא:] כתב: "בסוף הגלות... הם גולים ממקום למקום, עד שנשתכחה בעוונותינו הרבים התורה לגמרי מישראל בסבת הגלות". ושם ר"פ לב כתב: "קודם וסמוך לביאת הגואל נראה שפלות ישראל יותר ממה שהיה כבר... שכמעט נשתכחה תורה, ואין גדולה בישראל". וכן כתב בדרוש על התורה [מט.], שהמאפיין את סוף הגלות הוא העדר התורה. וצרף לכאן מאמרם [חגיגה ה:] "כיון שגלו ישראל ממקומן, אין לך ביטול תורה גדול מזה". (27) מקור דבריו הוא הרמב"ם במו"נ א, לד, וכפי שיבואר בהמשך. (28) לשון הרמב"ם שם: "קצור דעות האנשים כולם בתחלתם. וזהו כי האדם לא נתן לו שלמותו האחרון בתחלה, אבל השלמות בו בכח. והוא בתחלתו נעדר הפועל ההוא, ו'עיר פרא אדם יולד' [איוב יא, יב]. ואין כל איש שיש לו דבר אחד בכח ראוי בהכרח שיצא הדבר ההוא אל הפועל, אבל אפשר שישאר על חסרונו... ובביאור אמר [איוב לב, ט] 'לא רבים יחכמו'. ואמרו ז"ל [סוכה מה:] 'ראיתי בני עליה והם מועטים'. כי המונעים מן השלמות רבים, והמטרידים ממנה רבים, ומתי תמצא ההזמנה השלימה והפנאי ללמוד מה שצריך ללמוד, עד שיצא מה שבאיש ההוא בכח אל הפועל". (29) לשון הרמב"ם שם: "קושי העניןבעצמו ודקותו ועמקו, אמר [קהלת ז, כד] 'רחוק מה שהיה ועמוק עמוק מי ימצאנו'. ונאמר [איוב כח, יב] 'והחכמה מאין תמצא'... כי כאשר ידע לשחות יוציא פנינים מקרקע הים. ומי שיסכל השחיה, יצלול [יטבע]. ולזה לא יכניס עצמו לשחות אלא מי שהרגיל בלמודה".  ואודות קוצר המשיג ועומק המושג, הנה בדר"ח פ"ד מ"ז [קעה:] כתב: "כי לעומק דברי תורה אין אדם עומד עליהן, וקרוב האדם להכשל בדברי תורה... הן מצד קוצר המשיג, הן מצד עומק המושג... כי האדם נחשב גר בתורה, כי התורה היא מעולם הנצחי, ולפיכך בערך התורה הנצחית נחשב האדם שהוא בעל הויה והפסד גר אצלה... וכאשר האדם מתחבר לשעה אל התורה הנצחית, דבר זה נקרא גירות בודאי. הרי לך כמה האדם יחשוב עצמו שאינו יודע כלום בתורה. ואין ספק כי זה בשביל עומק המושג ומשפטים העמוקים מני ים". וכן כתב למעלה בהקדמה [ד"ה ועל זה] ושם הערה 128. וראה למעלה פ"נ הערה 21. (30) לשון הרמב"ם שם: "העסק בצרכי הגופות... כל שכן אם יחובר לזה בקשת מותרי המחיה... יחלשו תשוקותיו העיוניות וישתקעו, ויהיה בקשו אליהם בהפסק ורפיון ומיעוט השגחה, ולא ישיג מה שבכחו להשיג, או ישיג השגה מבולבלת מעורבת מן השגה והקצור". וביומא לה: אמרו "ת"ר, עני ועשיר... באין לדין. לעני אומרים לו, מפני מה לא עסקת בתורה. אם אומר עני הייתי וטרוד במזונותי וכו'". (31) סבה זו לא הובאה ברמב"ם שם, ובדרוש עה"ת [לו:] הביאה בשם הרמב"ם, וכמובא בסמוך. וראה בדר"ח פ"ו סוף מ"ז [שה.], שרמז בקצרה למניעה זו של לחץ האומות.  וזה לשונו בדרוש עה"ת [לו:]: "הרמב"ם ז"ל מנה בספרו [מו"נ א, לד] הסבות המונעות החכמה, והם חמשה; א, קוצר המשיג. ב, עומק המושג. ג, כובד הפרנסה המוטלת על האדם לפרנס אותו ואת ביתו. ד, אורך הגלות וקושיו, שבסבתו ימנע מלעסוק בתורה. ה, הם רוב ההצעות והתחלות הצריכין לכך, שעד שיעמוד עליהם לא יגיע אל החכמה עצמה. זהו תורף דבריו. ובאמת הסבה החמישית שזכר לא תפול בחכמת התורה, שאמרו בה [אבות פ"א מ"ו] שלא ילמדנה האדם מעצמו, כי אם בקבלה, עד שמתוך כך לא יצטרך אל ההצעות והקדמות. אלא שאותה זכר הרב ז"ל חכמה זולתית, שמשיג האדם מעצמו, אותה צריכה לכל ההקדמות הראויות לה. אבל בתורה לא יפלו כי אם ד' סבות המעכבות". (32) כמו שאמרו על הגלות [סוטה מט.] "בכל יום ויום מרובה קללתו משל חבירו". ובנצח ישראל ר"פ לב כתב: "קודם וסמוך לביאת הגואל נראה שפלות ישראל יותר ממה שהיה כבר... והן מרודים ושפלים ובזוים בין האומות מאוד מאוד, כל שעה יותר ממה שהיה". וראה שם הערה 6 במה שנתבאר. (33) המשך לשונו בדרוש עה"ת [לו:]: "הנה על פי דבריו [של הרמב"ם] יש לפרש שהמאמר הנזכר יבא למכוונם ולרמזם. כי נגד אורך וקושי הגלות אמר 'עתידה וכו'', ר"ל שמתוך שיהיה המשך הגלות כל כך מופלג, לעתיד תשתכח תורה מישראל". (34) דבריו הבאים יוטעמו יותר על פי הקושיות שהקשה בדרוש עה"ת [לו.] על המאמר שהובא למעלה מפרק תולין. וז"ל: "הנה יש להקשות מה שאמר 'עתידה אשה שתטול וכו'', וכי יוחסו השאלות לאשה דוקא. ואם תיוחס אליה שאלה זאת בשביל שדרכה לעסוק בפת יותר, היה לו לומר אעפ"כ בלשון כולל 'עתיד שיטלו וכו' ויחזרו וכו'', יהיה מי שהוא. ועוד קשה, שזכר שאלה זו ביחוד, ולא זולתה מהשאלות. ועוד, מאי גריעותא ש'לא ימצא הלכה וכו' במקום אחד', מאי שנא במקום אחד, או בהרבה מקומות". (35) שבת לג: "נשים דעתן קלה עליהן". והרמב"ם בהלכות תלמוד תורה פ"א הי"ג כתב: "צוו חכמים שלא ילמד אדם את בתו תורה, מפני שרוב הנשים אין דעתן מכוונת להתלמד, אלא הן מוציאות דברי תורה לדברי הבאי לפי עניות דעתן". (36) המשך לשונו בדרוש עה"ת [לו:]: "ואל קוצר המשיג כוון בזכרו השאלה על האשה, שהיא קצרת ההשגה ביותר וחסירת הדעת. ורוצה לומר, כי בערך השגת התורה האלקית, ידמה האדם בהשגתו להשגת האשה". (37) פירוש - השאלה שנשאלה היתה בדיני טהרה של תרומה. (38) לשונו למעלה פ"י [ד"ה ודבר זה]: "ראוי שיהיה נקרא 'דעת' הידיעה בענין הטהרה [שבת לא: "'ודעת' זה סדר טהרות], שהטהרה היא עוד מדרגה יותר בהשגה. ודבר זה אמרו במקומות הרבה [סנהדרין לח:] 'מה לך אצל אגדות, כלך אצל נגעים ואהלות'. שדבר זה מורה כי סדר טהרות הם דברים עמוקים. שהטהרה הוא דבר נבדל, ואינו ענין גשמי, והטהרה היא דבוק בו יתברך לגמרי. ולכך נקרא הידיעה בזה בפרט, הוא שקנה מדרגת הדעת, לא מי שקנה הידיעה בדבר שהוא למטה מזה". וראה שם הערה 53. (39) המשך לשונו בדרוש עה"ת [לו:]: "ובמה שפרט שאלת התרומה, רמז למניעת עומק המושג. כי התרומה היא משער החמשים, אשר השגת האדם נמנעת בו לגמרי, ולא נמסר לאדם כלל [ר"ה כא:], ולכן היא באה אחד מן החמשים. וגם חטה אחת פוטרת הכרי [חולין קלז:], לפי מעוט ההשגה בזה". ואודות ששער החמישים נבדל מן האדם, ראה למעלה פכ"ה הערה 60, ופכ"ז הערה 40. ובזוה"ק [ח"ג קעט., ערב.] נתבאר שבתיבת "תרומה" נמצאת "תורה". וכבר נתבאר שהתורה באה משער החמישים [פכ"ה הערה 59]. (40) המשך לשונו בדרוש עה"ת שם: "וכנגד מניעת כובד הפרנסה אמר 'ככר', שהוא שם הונח על לחם, שהוא פרנסת האדם, אשר צריך לחזור אחר מזונותיו, 'ועל פת לחם יפשע גבר' [משלי כח, כא], למעט בעסק התורה, שלכך נמנעת ידיעתו בה". (41) המשך לשונו בדרוש עה"ת שם: "אבל רבי שמעון בן יוחאי סבר... מצד ישראל המקבלים אי אפשר שתשתכח.... שהתורה היא צורתם. וכמו שלא יהיו בני ישראל בטלים בעצמם, כך הדבר שהוא להם לצורה לא יתבטל בהכרח". ובנצח ישראל פמ"ח [תשצח:] כתב: "התורה לא תוסר ולא תשתכח מישראל". (42) בא לבאר שהתורה היא צורת ישראל, ולכך מספר "בני ישראל" הוא תר"ג. ומה שיש בתורה עוד עשר מצות לא יסתור זאת, כי עשר מצות אלו הן יחידה בפני עצמה, המורות על נותן התורה. באופן שתר"ג מצות מורות על ישראל, ועשר מצות מורות על הקב"ה, ועלום התורה היא צורת ישראל. ואודות שכל המצות נכללות בעשרת הדברות, כן כתב למעלה פל"ד [ד"ה ומפני זה], וז"ל: "כי מן עשרת הדברות יוצאים כל המצות. כי תרי"ג מצות נכללים בעשרת הדברות". ורש"י שמות כד, יב כתב: "כל שש מאות ושלש עשרה מצות בכלל עשרת הדברות הן, ורבינו סעדיה פירש באזהרות שיסד לכל דבור ודבור מצות התלויות בו". ומקורו מהבמדב"ר יג, טז: "עשרת הדברות שהיו כתובים בלוחות... שתרי"ג מצות בלולות בהן". ובגו"א שמות פ"כ ריש אות ג כתב כן, וציין את דברי רש"י בפרשת משפטים כמקורו. (43) כמבואר למעלה פל"ד [ד"ה ועוד יש]: "ולכך היו הדברות עשרה, כי עשרה נחשב כמו דבור אחד, כי העשרה הם אחד במספר קטון". וראה שם הערה 39. ובאור חדש [קעא.] כתב: "כי עשרה במספר קטן הוא אחד". וכן כתב בנתיב התורה ר"פ א [א, ג:]: "מספר עשרה הוא אחד במספר קטן, כי העשרה הם כלל אחד לגמרי". (44) פירוש - עשרת הדברות פותחות באות אל"ף ["אנכי" (שמות כ, ב)] כדי להורות שהתורה אחת. וכן ביאר למעלה פל"ד [ד"ה והנה האל"ף], וז"ל: "והנה האל"ף שתק [כמבואר במדרש אותיות דרבי עקיבא, שהובא שם בתחילת הפרק]. ואמר לה הקב"ה, למה אתה שותק, כאילו הדבר שאין בו רבוי הוא גרע. ודבר זה אינו, כי יש לאל"ף מעלה מצד האחדות. ולכך אמר הקב"ה, אתה אחד, ואני אחד, והתורה היא אחת. וזה כי כבר אמרנו כי התורה כמו סדר העולם, עד שהעולם אחד, ולפיכך התורה היא אחת. וראוי שתבא התורה, שהיא אחת, מן השם יתברך אשר הוא אחד. ולכך התחלת התורה באל"ף, 'אנכי ה' אלקיך וגו''. כי התורה הפך העולם; שהוא הרבוי, והתורה היא סדר העולם וקשור העולם, עד שהיא אחד, מורה על מסדר שהוא אחד, לכך בא מאתו סדר אחד. ולפיכך התחלת התורה באל"ף... ומפני זה עשרת הדברות נאמרו בדבור אחד [מכילתא שמות כ, א], להורות על התורה שהיא אחת, וסדר אחד מקושר. כי מן עשרת הדברות יוצאים כל המצות. כי תרי"ג מצות נכללים בעשרת הדברות. ועשרת הדברות הם נאמרו בדבור אחד. מורה כי התורה היא אחת לגמרי, כאשר ראוי לדבר שהוא סדר אחד... ולכך התחלת התורה דוקא באל"ף". וראה שם הערות 30, 35. (45) לשונו בדרוש עה"ת [סוף לו:]: "והמופת המחליט כי התורה היא צורת בני ישראל הוא, כי 'בני ישראל' יעלה מספרו תר"ג, שהוא מכוון מספר המצוות שבתורה, זולת עשרת הדברים המתייחסים אל הש"י, שהוא ההכל. מפני שהם כללים כוללים אשר כל המצות נכללים בהם כפירוש רש"י ז"ל [שמות כד, יב]. אבל מצות הפרטיות הם כמספר 'בני ישראל', שהם גם כן פרטיים באישיהם". והובא למעלה פל"ה הערה 2. וכן יתבאר בסמוך. (46) כמבואר למעלה פ"ט [ד"ה ובפרק קמא], ושם הערה 83, שנקבצו שם המקומות הרבים שיסוד זה הוזכר בספר התפארת. (47) כמבואר במכילתא שמות כ, א. וכן כתב למעלה פל"ד [ד"ה ועוד יש], וז"ל: "כי ראוי שיהיו עשרת הדברות בפרט נאמרים בדבור אחד. כי התורה היא מן השם יתברך, אשר הוא אחד. ואין דבר קודם לתורה, והיא ראשונה. וכמו שאמר [במדרש שהובא שם מאותיות דרבי עקיבא] 'אתה אחד, והתורה שאני נותן לישראל אחת'. כלומר כי התורה היא קרובה אליו יותר מכל. ולכך התורה מתיחסת ביותר אל השם יתברך, שהוא אחד. ולפיכך עשרת הדברות בדבור אחד נאמרו, כי בזה התורה היא אחת לגמרי. כי כל שאר המצות נכללו בעשרת הדברות, ובזה התורה היא אחת. ולכך היו הדברות עשרה, כי עשרה נחשב כמו דבור אחד, כי עשרה הם אחד במספר קטון, ובזה התורה היא אחד. ודברים אלו דברים ברורים מאד, באין ספק". (48) פרק מג [ד"ה ועוד תדע]. (49) לשונו למעלה פמ"ג [ד"ה ועוד תדע]: "התורה היא הברית בין השם יתברך ובין ישראל המקבלים את הברית. והברית הוא מחבר כורת הברית, והמקבל את הברית ביחד. וכל דבר שמחבר את שנים ביחד, בצד אחד הוא קרוב אל האחד, ובצד השני הוא קרוב אל האחר. ולכך התורה שהיא הברית בין השם יתברך ובין ישראל, בצד אחד קרוב התורה אל השם יתברך אשר כרת הברית, ובצד השני קרוב התורה אל המקבל הברית, הם ישראל... ומפני כך היו שני לוחות הברית גם כן, ולא היה לוח אחד. מפני שהם 'לוחות הברית' [דברים ט, ט], וכל ברית הוא בין שנים; האחד הכורת, והשני המקבל הברית. ולכך היו חמשה כתובים על לוח אחד, וכל החמשה מה שלא יעשה אל השם יתברך, אשר כרת ברית עמהם. ולוח השני נגד מקבל הברית, הוא האדם. ולכך על לוח השני כתובים מה שלא יעשה אל מקבל הברית". (50) ואע"פ שבגמרא אמרו [מכות כד.] שרק שתי הדברות הראשונות שמעו ישראל מפי הקב"ה, ואילו שמונה הדברות האחרות שמעו ישראל מפי משה רבינו, מ"מ בתחילה כל עשרת הדברות נאמרו בדבור אחד, ורק לאחר מכן נתפרטו לדברות בודדות [רש"י שמות כ, א]. ולכך שפיר אמרינן שישראל שמעו את כל הדברות מפי הקב"ה, כי נאמרו בדבור אחד, ורק בפירוטם נחלקו שתי הדברות הראשונות מהשמונה האחרות. וראה למעלה פל"ה הערה 4. (51) המשך לשונו בדרוש עה"ת [לז.]: "ועוד כי התורה היא הברית בין הש"י ובין ישראל, וכל ברית הוא מחבר השנים אשר הוא ביניהם, עד שבהכרח קצתו יקרב אל האחד ביותר, וקצתו אל השני, ככל העומד בתוך בין שני דברים לחברם, שצדו האחד קרוב לזה, וצדו האחד לזה. והנה עשרת הדברות הם המקצת הקרוב אליו יתברך ביותר, לפנימיותם וסתריהם היותר סודיים, ונעלמים בחכמה. ושאר תר"ג מצות, שהם החלק הב' מהברית, קרובים אל ישראל ביותר, ודבקים בהם כמספרם במכוון, באשר המה צורת בני ישראל. וכן היה כל מספר בני ישראל באישיהם בפרשת במדבר תר"ג אלף [במדבר א, מו], אלף למצוה, אלף למצוה. באשר לשון 'אלף' הוא הסובל ג"כ לשון למוד, והמצות צריכים למוד... כל זה יורה כי היא צורת ישראל, ושבהתבטלה היו מוכרחים גם הם ח"ו ליבטל". וראה למעלה פל"ה הערה 2. (52) בא להדגיש שתר"ג המצות כוללות את כל התורה, ולא תאמר שעשרת הדברות נדונות כ"חוץ" לתר"ג מצות [ואז חלק מהתורה יחרוג מצורת ישראל], אלא הכל נכלל בתר"ג. וכשם שעשרת הדברות כוללות את תר"ג המצות הפרטיות [כמשפטו של הכלל שכולל את הפרט], כך תר"ג המצות הפרטיות מרכיבות את עשרת הדברות הכלליות. כי הואיל ויחס תר"ג מצות אל עשרת הדברות הוא כיחס הפרט אל הכלל, וקיי"ל ש"אין בכלל אלא מה שבפרט" [בכורות ו.], לכך תר"ג מצות מרכיבות את עשרת הדברות. וזהו שכתב כאן, שכמו שהפרט נכלל בכלל, כך הוא גם לאידך גיסא; הכלל בנוי מחלקי הפרט. באופן שאין שום חלק של תורה שאינו נכלל בצורת ישראל. (53) וצרף לכאן דבריו למעלה פט"ז [ד"ה וכנגד אלו] שביאר שעשרת הדברות נועדו לקבלת מלכותו יתברך, ואילו שאר המצות נועדו להשלמת האדם. וכן כתב למעלה ר"פ לה. והרי הדברים מחוורים; עשרת הדברות מורות על חלקו של הנותן, ולכך דין הוא שישמשו לקבלת מלכותו יתברך. ושאר המצות מורות על חלק המקבל, ולכך דין הוא שישמשו להשלמת האדם. (54) אודות פיזור ישראל בכל העולם, ראה נצח ישראל פכ"ד [תקיא.], ושם פנ"ו [תתסה.]. (55) המשך לשונו בדרוש עה"ת [לז.]: "והנה כמו שהיא הצורה לאותו דור, שהיו תר"ג אלף, כך היא צורת הבאים אחריהם, כי צורת מיניית לא תתבטל. ולכך אמר הכתוב 'כי לא תשכח מפני זרעו'. רק שמכוון 'ישוטטו לבקש דבר ה' ולא ימצאו' הוא לדעת רשב"י שלא תמצא הלכה ברורה ומשנה ברורה במקום אחד, כפי מה שישראל בעצם ישנו עם אחד מפוזר ומפורד בין העמים ע"י גזירת הש"י, שלא יהיו במקום אחד. כך צורתם, שהיא התורה, לא תמצא במקום אחד, רק מפוזר ומפורד. והוא סגולתה העצמית ממש, שאין יכולין לעמוד על דבר מהתורה במה שצריך אליו ממקומו, רק שצריכין ללמדנו ממקום אחר מן הדומה, ובזאת הבחינה גם התורה היא מפוזר ומפורד. אבל שתהיה ח"ו משתכחת ומסתלקת מישראל לגמרי, זה אינו". (56) ולכך "יקח הקב"ה עמו התורה", וכמבואר למעלה הערה 25. ומעתה יבאר את שלשת הפירושים ל"דבר ה'"; הלכה, הקץ, נבואה. (57) שהם; הקב"ה, האדם, והתורה שהיא האמצעי ביניהם, וכמו שמבאר. וראה הערה 62. (58) פ"ט [ד"ה ובפרק קמא], וז"ל: "וכאשר מגלה פנים בתורה שלא כהלכה [שבועות יג.], הרי הוא כופר באמצעי שעל ידו החבור". ובדרוש לשבת תשובה [סח.] כתב: "מגלה פנים בתורה שלא כהלכה, הרי הוא מסלק האמצעי שהוא בין השי"ת ובין האדם, שהרי התורה היא האמצעי בין הש"י ובין האדם, שע"י התורה יש לאדם דביקות בו, ולכך התורה היא אמצעי שעל ידה החבור, וכאשר אין האמצעי... לא שייך שישוב אל השם יתעלה". ובנצח ישראל פ"ט [רלב:] כתב: "וכן כאשר מגלה פנים בתורה, שהתורה עצם החבור והברית בין השם יתברך ובין האדם, ואם אין תורה - בטל עצם הברית". וראה למעלה פט"ז הערה 127, פכ"ז הערה 52, ופמ"ג הערה 43. (59) אודות שדביקות בה' נובעת מגדולת ומעלת הנבראים, הנה בדרוש לשבת תשובה [עט.] כתב: "כי ההדמות אל השם יתעלה במעשיו, מביא אל האדם הקירוב והדיבוק בו יתעלה שמו. ולהפך זה גם כן, הריחוק מן מעשיו יתעלה, הוא הגורם הריחוק ממנו. וזה התבאר לך פעמים הרבה ממה שאמרו בסוטה סוף פרק ראשון [יד.], אמר רבי חמא בר חנינא, מאי דכתיב [דברים יג, ה] 'אחרי ה' אלקיכם תלכו', וכי אפשר לאדם להלוך אחר השכינה, אלא הדבק במדותיו; מה הוא מלביש ערומים... כמבואר שם. וצוה הקב"ה שיהיה האדם הולך אחר מדות הקב"ה, מפני כי הדברים המתדמים יחד יש להם חבור ביחד. ואשר הם הפכים אין להם חבור ודבוק יחד. וכאשר יתדמה אל בוראו, אף שבודאי אי אפשר להתדמות אל בוראו ויוצרו, רק מה שאפשר להתדמות מן המדות הטובות והמשובחות, בזה יהיה לו דביקות וחבור בו יתעלה. ואשר הוא עושה הפכו, הוא מתרחק ממנו בתכלית הריחוק". וכן מבואר למעלה פ"ט [ד"ה וכל הדברים]. ראה למעלה פ"מ [ד"ה אמנם דעת] שכתב: "וזה כי השבת קראו חכמים בלשונם 'כלה', כמו שאמרו בבבא קמא [לב:] 'בואי כלה'. ומה ענין כלה לשבת. אבל העולם הזה על ידי שבת יש לעולם חבור בו יתברך. כי שאר ימים אינם מקודשים כמו השבת, ומפני שהוא זמן קדוש, יש לעולם חבור על ידו בו יתברך. ולכך נקרא השבת 'כלה', שהיא עומדת להתחבר בבעלה, וזהו השלמת העולם בודאי". וראה הערה 132. (60) אודות שבזמן הקץ יחזרו ישראל למעלתם הראשונה, כן ביאר הנצח ישראל פס"ג [ד"ה בא לבאר]. ונאמר [איכה ה, כא] "השיבנו ה' אליך ונשובה חדש ימינו כקדם". ופסוק זה נאמר על זמן הגאולה [ילקו"ש ח"ב תתרמג]. ולימות המשיח ישוב האדם לאשר היה קודם חטאו של אדה"ר [רמב"ן דברים ל, ו], וכמבואר בנצח ישראל פמ"ו הערה 49, ופ"נ הערה 17. (61) לשונו למעלה בהקדמה [ד"ה ואמרו]: "מדרגת הנבואה, שהיא על הנביאים, שהם בני אדם שהם בעולם הזה, ובא להם רוח הקודש מעליונים". ובנתיב התשובה פ"א [ד"ה ואמר] כתב: "הנבואה שהיא מן השם יתברך". ובתחילת דרשת שבת תשובה [סה:] כתב: "וזה שאמרו חז"ל [ב"ב יב.] חכם עדיף מנביא. מפני כי החכם שמדבר דברי תורה או דברי חכמה, התורה או החכמה היא שלו. ולא כן הנביא, לפי שהנביא מדבר מצד רוח הקודש, ופי ה' דבר, ולא נקרא שהוא שלו, ולכך עדיף חכם מנביא". וראה עוד גו"א דברים פי"ח אות יג, ד"ה זה. ובדברים יג, ה נאמר "אחרי ה' אלקיכם תלכו וגו' ובקולו תשמעו וגו'", ופירש רש"י שם "ובקולו תשמעו - בקול הנביאים". הרי שדברי הנביא הם דברי ה'. ובח"א לשבת קלט. [א, עב:] קישר את הנבואה אל ההיכל שבמקדש. וראה בסמוך 64. (62) וזה לשונו בנצח ישראל פ"ט [רל:]: "כי כל ברית וקשור הוא על ידי שלשה; האחד הוא שמאתו הברית, והוא השם יתברך... והמקבל הברית, הוא האדם. והדבר שהוא הברית, הוא השלישי". ובגו"א במדבר פט"ו אות יח כתב: "דע, כי האדם הוא דבק בשי"ת, ודבקותו הוא על ידי שלשה דברים; האחד, על ידי הקב"ה, שהוא אלוק לו. ועל ידי האדם, שהוא עבדו, כי אלקותו נקרא על האדם. וכמו שאלקותו נקרא על האדם, כן האדם העובד לו נכנס תחת רשותו. וכל דבר שהוא דבק בדבר, אי אפשר רק על ידי דבר אמצעי ביניהם, הוא המחבר הדברים, וזה ידוע". וכן כתב בדרוש לשבת תשובה [סח.]. וכן נתבאר למעלה פ"ט [ד"ה ובפרק קמא], ושם הערה 84, ופמ"ח הערה 119. (63) וכבר נתבאר למעלה שהדביקות בה' נעשית דרך התורה [הקדמה הערה 91, ופל"א הערה 32], ורק על ידי התורה אפשרי להגיע דביקות בה' מחמת קורבתה לה' [פי"א הערה 11], ומחמת יושרה [שם הערה 45]. ולכך ברור הוא ש"אם אין תורה אין כאן דביקות". וראה בנתיב התורה פ"ה [א, כו.] שנתבאר שם שללא תורה אין האדם יכול להתקרב אל ה', "כי האדם הוא בשר ודם, ומצד שהוא בשר ודם אין קירוב כי אם על ידי התורה השכלית, ובזה יש קירוב לאדם אל בוראו". (64) אודות שהנבואה מורה קורבה אל ה', ראה דבריו למעלה פ"א [ד"ה אמנם כל], שכתב: "ועם שכל מין בני אדם שוים בתאר פניהם ובעניניהם, אינם שוים במה שיש חלק מהם יותר אלקי מזולתם, כמו שידוע. כי הנבואה ורוח הקודש והשכינה היו מיוחדים בו העם אשר בחר בו ה' יתברך מזולת שאר העמים עכו"ם, ואין ספק כי הנבואה הכנה בנפש האדם. ותמצא הכנה הזאת מיוחדים בה העם אשר בחר השם יתברך. ומזה תראה כי העם הזה היה יותר נפשם אלקית מצד ההכנה הזאת".  ובח"א לב"ב יב: [ג, סז:] כתב: "כאשר היה בית המקדש קיים, יותר היה מוכן לנבואה החכם ממה שהיה מוכן לנבואתו הבלתי חכם, כי היה השם יתברך קרוב אל העולם, והוא יתברך קרוב אל החכמים יותר מאשר הוא קרוב אל הבלתי חכם". ובבאר הגולה באר הרביעי [פא:] כתב: "כי כאשר בחר בישראל שוב נחרב שאר עכומ"ז... שאינם נחשבים לדבר. וזה תמצא מבואר, כי קודם שעמדו ישראל היו נביאים באומות, כמו בלעם אליפז וצופר הנעמתי [ב"ב טו:]... וכאשר עמדו ישראל לא היו נביאים באומות, והדברים האלו מבוארים". ובח"א לשבת קלט. [א, עב:] כתב: "ההיכל משם הנבואה, ששם המנורה, כי השכינה כאשר היתה שורה על נפש הנביא, אז היה נפשו דבר קדוש לגמרי. ולכך דרשו ז"ל [קידושין עב:] 'ונר אלקים טרם יכבה ושמואל שוכב בהיכל ה'' [ש"א ג, ג], עד שלא שקעה נר של עלי, הזריח נר של שמואל". הרי שהגדיר את הנבואה כביטוי לשייכות אל השכינה, עד כדי כך שמקור הנבואה הוא המנורה המעידה לכל באי עולם ששכינה שורה בישראל [רש"י ויקרא כד, ג]. וראה למעלה פכ"א הערה 33. (65) ב"ב יב. "מיום שחרב ביהמ"ק ניטלה נבואה מן הנביאים". וכתב שם בח"א [ג, סז:]: "ובודאי כאשר היה ביהמ"ק קיים יותר היה מוכן לנבואה... כי היה הש"י קרוב אל העולם". הרי שבטול הנבואה מורה על ריחוק הקב"ה מהעולם. וביומא ט: אמרו "משמתו נביאים אחרונים... נסתלקה רוח הקודש מישראל". וצרף לכאן דברי רש"י [במדבר כג, כג]: ""אינן צריכים [ישראל] למנחש וקוסם, כי בכל עת שצריך להאמר ליעקב ולישראל מה פעל הקב"ה, ומה גזרותיו במרום, אינן מנחשים וקוסמים, אלא נאמר להם על פי נביאיהם מה היא גזירת המקום, או אורים ותומים מגידים להם". וכן כתב בדברים יח, יג "לא כן נתן לך וגו' הקב"ה לשמוע אל המעוננים ואל הקוסמים, שהרי השרה שכינה על הנביאים ואורים ותומים". הרי שהקב"ה מתחבר לישראל דרך הנביאים ואורים ותומים. ולכך כאשר בטלה הנבואה, יש בכך להורות על ריחוק ה' מישראל. (66) לשונו בנצח ישראל פמ"ו [תשפ.]: "אחר שכלו ימי משיח, יהיה השם יתברך מנהיג אותם, או שישפוך רוחו על כל בשר, ויהיו כולם חכמים כולם יודעים את התורה אחר כך". והרד"ק [יואל ג, א] כתב: "והיה אחרי כן אשפוך את רוחי על כל בשר וגו' והוא לימות המשיח, שנאמר [ישעיה יא, יט] 'כי מלאה הארץ דעה את ה'... שיזדכך שכלם ויגבר במקצתם כח הדברי עד שיתנבאו". (67) פירוש - לכך אמרו בגמרא שבימי הגלות לא ימצאו שלשת הדברים המורים על הדביקות. (68) בח"א לשבת שם [א, עב.]. וכבר נתבאר שכאשר הוא אומר "במקומו", כוונתו לח"א הנמצאים על אתר [למעלה פי"ב הערה 81, פי"ג הערה 65, פל"ט הערה 32, ופמ"ז הערה 91]. (69) שבת קלח: ד"ה דבר. (70) ואילו הפסוק "דבר ה' מפי ירמיה" עוסק בקץ של גלות שבעים שנה. וראה הערה 66, שנתבאר ש"קץ" מתייחס לקץ המשיח. (71) גו"א בראשית פ"א אות א: "שם 'תורה' אינו נופל אלא על מצות התורה, שהרי לשון 'תורה' הוא לשון הוראה, להורות לנו המעשה אשר נעשה. ולפיכך דוקא תורת משה נקרא 'תורה', מפני שבה כתובים המצות". וראה למעלה פי"ג הערה 54. (72) כפי שכתב למעלה פי"ג [ד"ה וזה אמרם]: "ההלכה הוא בירור וצירוף הדין", וראה שם הערה 92. ובדר"ח פ"ה מי"ז [רנט:] כתב: "פסק הלכה הוא מצד מדריגה שהיא למעלה מן המחלוקת... בירור המחלוקת דהיינו ההלכה". (73) ודברי נבואה אינם נקראים "תורה", אלא "קבלה", וכפי שכתב רש"י חולין קלז. "תורת משה קרויה 'תורה' לפי שנתנה תורה לדורות, ושל נביאים לא קרי אלא 'קבלה', שקבלו מרוה"ק כל נבואה ונבואה לפי הצורך השעה והדור והמעשה". וראה פחד יצחק שבועות מאמר ב, אות ח. (74) פירוש - לא אמרו שאין לתרגם ספר דניאל בלבד מפני הקץ, אלא שאין לתרגם כל הכתובים מפני הקץ שנמצא בספר דניאל. והקץ שנמצא בספר דניאל מגדיר את כל הכתובים כדברים שיש בהם הקץ. וכבר עמדו על כך הרשב"א והריטב"א שם במגילה. (75) וכתב על כך הפחד יצחק שבועות מאמר ב אות טו: "אף על גב דקץ משיח אינו אלא בספר דניאל, מכל מקום ענינם של כתובים משתייכים הם לענינו של קץ משיח טפי מנביאים, שהרי מצד היות קץ משיח נזכר בדניאל, נמנע ממנו התרגום של כתובים בכלל. ומהלך הענין כך הוא. המחשבה היא נעלמת, ובסדר גילויה של המחשבה נמצאות הן שתי מדרגות; הכתיבה והדיבור. ובודאי שהדיבור הוא מדרגת גילוי יותר גדולה ממדרגת הגילוי אשר בכתיבה, שהרי בכתיבה מצינו אדם כותב לעצמו, והדיבור בא אל הזולת. והנה על קץ משיח נאמר [מדרש תהלים ט, ב] 'לבא לפומא לא גליא', 'יום נקם בלבי' [ישעיה סג, ד], בלבי דייקא, לבא לפומא לא גליא. ומתוך כך אנו אומרים כי מאחר שהכתיבה היא יותר קרובה אל המחשבה מאשר הדיבור, ממילא הכתיבה אינה נכללת כל כך בהמימרא של 'לבא לפומא לא גליא'. פומא דוקא. והיינו טעמא שספרי הכתובים משתייכים יותר לגילוי קץ משיח מאשר ספרי הנביאים. וכמו שנתבאר לעיל דספרי הכתובים מתחילתם לא נועדו לשם הבעה בדיבור, ועל כן תרגום הכתובים יש בהם גילוי סתריו של מקום יותר מתרגום של נביאים". (76) ולהלן פס"ה [ד"ה הרי שאין] כתב טעם נוסף מדוע אין לתרגם שאר כתובים מלבד ספר דניאל, כי "אין לומר שיש לתרגם חצי כתובים". וראה שם בהערות. (77) פירוש - במשנה שם [חולין ק:] נחלקו חכמים ורבי יהודה אם איסור גיד הנשה נוהג בבהמה טמאה. חכמים סוברים שלא, כיון שהואיל והבהמה בלא"ה אסורה משום טומאה, אין איסור גיד הנשה חל עליו. ורבי יהודה סובר שאיסור גיד הנשה נוהג אף בבהמה טמאה, כי "מבני יעקב נאסר גיד הנשה, ועדיין בהמה טמאה מותרת להן" [לשונו במשנה שם]. וכוונתו היא שהואיל ומזמנם של בני יעקב כבר נאסר גיד הנשה, ועדיין לא נאסרה להם בהמה טמאה עד מתן תורה, א"כ נאסר לבני יעקב גיד הנשה של בהמה טמאה, שהרי בשרה היה מותר להם, ושוב לא יפקע ממנה איסור גיד אף לאחר מתן תורה. (78) פירוש - בגמרא רצו להוכיח שאיסור גיד הנשה לא היה נוהג בזמן יעקב אבינו [ובכך לדחות ראית רבי יהודה], שהרי נאמר בפסוק "על כן לא יאכלו בני ישראל את גיד הנשה וגו'", ולא נקראו "בני ישראל" עד סיני, ובעל כרחך "בסיני נאמר, אלא שנכתב במקומו [במאבק יעקב עם המלאך] לידע מאיזה טעם נאסר להם" [לשון הגמרא שם]. ופירש רש"י שם "אלא מקרא זה לא נאמר עד סיני, אלא לאחר שקבלו משה בסיני ובא לכתוב את התורה, כתב אותה אזהרה אצל המעשה לידע וכו'". (79) ואע"פ שאלחר מכן מובא בגמרא "מתיב רבא, 'וישאו בני ישראל את יעקב אביהם' [בראשית מו, ה]", הרי שנקראו "בני ישראל" אף קודם למתן תורה, ותירצו על כך "לאחר מעשה", ופירש רש"י "לאחר אותו מעשה שנאבק עמו", ומוכח ששם "ישראל" נהג אף קודם לסיני, כבר ביארו שם התוספות [ד"ה לאחר] בזה"ל: "והא דקאמר לעיל 'לא נקרא ישראל עד סיני', היינו לענין המצות". הרי ששם "ישראל" אדוק במצות שניתנו בסיני.  ולמעלה פי"ז [ד"ה ובמאמר הזה] כתב: "כאשר יצאו ממצרים, שאז שם 'ישראל' עליהם", ומשמע מכך ששם "ישראל" קשור ליציאת מצרים, ולא למתן תורה. וראה שם בהערה 47, שנתבאר שכוונתו שם להיותינו אומה.  ובביאור הדבר נראה, שהנה בגבורות ה' פס"ב [רכ:] כתב: "'יעקב' במה שהם אומה זאת בלבד... 'ישראל' מצד מעלתם וחשיבותם, שדבק בהם כח עליון". והובא למעלה פל"ז הערה 103. ולכך ברי הוא ששם "ישראל" נובע מקבלת התורה, שאז דבק בהם כח עליון. וראה להלן הערה 193 במה שנתקשה שם. (80) ובח"א לסנהדרין צט. [ג, רכג:] כתב: "לא היו ישראל נמצאים עד משה, ומשה הוא צורת ישראל... שלא היה נשלם העולם עד שהיו ישראל וקבלו התורה, ואז הושלם העולם כאשר באה התורה אל עולם". וראה נצח ישראל פמ"ג הערה 63. וא"כ מוכח מכך שעצם ישראל הוא התורה, כי נקראו "ישראל" רק ממתן תורה ואילך. והרי שם מורה על מהות [כמבואר למעלה פ"א הערה 12, פ"ג הערה 12, פכ"ב הערה 21, ועוד], וא"כ מהות ישראל ניתנה להם במתן תורה. (81) פירוש - מלבד ארבע הסבות לשכחת התורה שהוזכרו למעלה [ד"ה ויש לך], בזמננו נתווספה עוד סבה לשכחת התורה, והיא שבוש דרכי הלימוד. וענין זה הוא נפוץ מאוד בספרי המהר"ל, והובא בגו"א דברים פ"ו אות ז, דר"ח פ"ו מ"ז [שג-שה.], נתיב התורה פ"ה [א, כד:-כו.], נתיב הזריזות ס"פ א [ב, קפו.], דרשת שבת הגדול [רכח.], דרוש עה"ת [מד.-מו:], וח"א לשבת סג. [א, לח.]. וחלקם יובאו בהערות בהמשך. [ולמהר"ל ישנם ד' טענות על סדר הלימוד של בני דורו: (א) עוסקים בפלפולי שוא. (ב) לא מלמדים כסדר של חז"ל (בן חמש למקרא וכו'). (ג) לא חוזרים מספיק. (ד) לא לומדים משנה, וכמו שיתבאר.]. (82) ראה בספר "משלי החפץ חיים" אות ו [עמוד 24], שנכתב שם: "אץ רץ יהודי בשוקה של עיר... פרנסה הוא מבקש... פוגע בו אדם תוך כדי ריצתו, מעמידו ואומר לו: "שוטה שבעולם, לאן אתה רץ, ולשם מה אתה מתייגע כל היום כולו, הרי בין כך ובין כך לא תהיה עשיר כרוטשילד, לשם מה איפוא הריצה, מוטב שתשב בבית ותנוח". מעמיד הלה כנגדו עיניים תמהות; "וכי משום שלא אהיה עשיר כרוטשילד צריך אני לשבת בחיבוק ידים. הרי אם אבטל לגמרי ממלאכתי, אף פת לחם חרבה לא תימצא בביתי". ומעין זה גם במשל ד [עמוד 21]. (83) אודות הפער שבין דורות ראשונים לדורנו, אמרו בשבת קיב: "אם ראשונים בני מלאכים, אנו בני אנשים. ואם ראשונים בני אנשים, אנו כחמורים, ולא כחמורו של רבי חנינא בן דוסא ושל רבי פנחס בן יאיר, אלא כשאר חמורים". ובגו"א דברים פ"ו אות ז [ד"ה ובדורות] כתב: "כי נמשלנו כבהמות נדמו, ולא כמעולה שבבהמות, רק כבני חמורים... כי הראשונים אשר היה בערך אלינו כערך גלגל העליון לגרגר החרדל".  ובעירובין נג. אמרו "לבן של ראשונים כפתחו של אולם, ושל אחרונים כפתחו של היכל, ואנו כמלוא מחט נקב סדקית". ובדרוש על התורה [לה.] כתב: "ביאור ענין זה, כי שלשה חלוקי בני אדם הם לתורה. החלוקה הא', שיש בני אדם שכליים, שיתעוררו ויגברו שכלם, עד שגובר על הגוף. עד שאפילו הגוף נחשב פתוח ומוכן אל התורה לגמרי, וכמעט שאף הגוף אינו מונע קבלת התורה כלל. החלוקה השנייה, שהם אינם מגבירים השכל על הגוף, אבל יש להם כל הראוי לאדם שמצד שכלם אין כאן חסרון, והוא פתוח לקבל כפי הראוי. החלוקה השלישית, הם הגסים וגופניים ביותר שמגבירים הגוף על השכל, עד שאף שכלם אינו מוכן לקבל כראוי, ונחשב כמעט סתום. וכנגד אלו הג' כתות אמר שלבן של ראשונים היה כפתחו של אולם, הוא שהיה רחב עשרים אמה [רמב"ם הלכות בית הבחירה פ"ד ה"ח], שיעור כפול במה שראוי לפתח. כי כל פתח אין ראוי לה רוחב יותר מעשרה אמות, כדקיימא לן לענין מבוי, שהרחב מעשר אמות ימעט [עירובין ב.]. וכן לענין פרצותיה [עירובין טו:]... הוא דמיון הכת הזאת, שיש לה כפליים לתושיה. לא זו ששכלם פתוח אל קבלת החכמה, אלא אף הגוף בהתעוררות ותגבורת השכל עליו. זהו לבן של ראשונים כפתחו של אולם, שהיה השכל באין ספק גובר בהם אף על הגוף ופתוח לתורה, עד שהיו מוכנים לתורה בשיעור כפול, כפתח האולם הזה שהיה רחב שיעור שני פתחים. אבל לבן של אחרונים כבר נתמעט בהמשך הזמן, עד בכדי פתחו של היכל, שהיה רחב עשר אמות [רמב"ם שם הלכה ז], כשיעור הראוי לכל פתח, ולא יותר. ככה לבן התמעט, ועמד על שיעור הראוי לשכל, בלי שום יתרון. ועדיין שכלם היה פתוח לתורה כפי הראוי לאדם מצד שכלו, ומצד שהוא בעל שכל, בלי פחת ויתר כלל. אבל אנן שהלבבות נתמעטו לגמרי, עד שהגוף גובר על השכל וסותמו גם הוא, ולא נשאר פתוח כי אם שיעור ההכרח אשר אי אפשר זולתו להחשב בכלל אדם, ושזולתו היה נמשל כבהמות נדמו. וזהו שאמר 'כמלא נקב מחט סדקית', שהוא הנקב הפחות ביותר, שכמעט אי אפשר להיות קטן יותר, זהו ואנן וכו'. ומה שאמר 'סדקית', ולא הספיק לו לומר 'כמלא נקב מחט', ירמוז כי המחט הזה עשוי לחבר בו הסדקים והקרעים שבבגד. ובדמיון הזה ממש אנן, ר"ל שאין לבנו פתוח לקבל חכמה, כי כתכונת המחט הזה דהיינו כשנגלה ומפורסם מה מהקושיות והקרעים, אזי משכילים מעט לחברם ולתרץ. אבל שישכילו השכלה מה מעצמם, זה אינו, רק אם ימצא מה שמכריחו לתקן ולתרץ". וראה בהקדמה לבאר הגולה [ט-יא] שהאריך בביאור מאמר זה. וראה להלן ציון 156. (84) ובעוד שכאן מלמד זכות על אנשי דורו שהכירו בפער בינם לבין דורות ראשונים, ומתוך כך התייאשו מעצמם, הנה בהקדמתו לבאר הגולה [י] ביאר שחסרון בני דורו הוא שאינם מכירים במיעוט ערכם, וכלשונו: "היודע ומשיג ערך עצמו, דבר זה נחשב לו חכמה. אשר כבר אמרנו כי לא רבים יחכמו בהשגה זאת... אך הוא כמתנכר ולא ירצה להכיר עצם מדריגתו. אמנם הנותן הודאה על נפשו, ולא יעביר אונאה על נפשו, חסרונו מכפר לו... וזהו תכלית המדריגה העליונה בדורותינו הכרת חסרוננו מן המעלה, ובזה יש לנו קירוב אל מעלת השכל. לא כאשר חושבים עצמינו שלמי השכל, שזהו הרחוק ממנו לגמרי". ושם ממשיך לבאר שבני דורו לא עמדו על פער זה. ויל"ע בזה. (85) "אחר דברים אלו" - אחר פלפולי שוא, וכמו שיבאר. ו"מזניחים תורת אמת" היא הלימוד המסודר שהורו לנו חז"ל, וכמו שיבאר בהמשך. וכמו כן יתבאר שצעירי הימים נמשכים במיוחד אחר הפלפול. (86) ואודות שהאדם בוחר בדברי שחוק והתול, ראה דבריו בבאר הגולה באר הרביעי [עא.], שכתב: "עצם השחוק אינו רק התחברות והתאחדות עם הדבר... כי האדם אין רצונו מתחבר רק לדברים אשר הם ערבים לו, והם דברי התול, כמו שאמרו רבותינו ז"ל [ראה פסחים קיב:] שאני לצנותא דמשכא דעתיה טפי. יורה שאין האדם דעתו מתחבר לדבר רק כמו הלצנות, שמפני שהוא התול מתחבר דעתו ורצונו לו ביותר. כי השגות המושכלות וכיו"ב הוא קשה על האדם... אבל עצם השחוק בעצמו הוא התאחדות הרצון עם דבר אחד... ואם כן אין השחוק גנאי מצד עצמו, רק מפני שהשחוק של אדם בדברי הבאי וריק... וזה גנאי גדול". ובנתיב הליצנות פ"ב [ב, ריט.] כתב: "כי האדם נמשך ביותר אחר הליצנות, ונפשו נהנה בליצנות... כי הליצנות דבר שאין בו ממש... דבר אפס ותוהו לגמרי". ובנתיב דרך ארץ פ"א [ב, רמח:] כתב: "הליצנות הוא דבר שאינו מן מציאות העולם, שהרי הוא ליצנות והבאי". ובדר"ח פ"ו מ"ז [רחצ:] כתב: "ואין ספק כי ההתול הוא הפך השכל, כי הליצנות הוא דבר שאין בו ממש, רק היתול, והשכל מה שראוי לפי האמת, ולפיכך השחוק מבטל השכל". והגר"א [משלי א, כב] כתב על הליצנות: "בני אדם מרחיקים עצמם מן התורה... מחמת שחפצים לדבר דברים בטלים, אף שאין בזה הנאת עולם הזה, מ"מ הוא מתוק אצלם". ושם בהערה 113 הובאו דבריו ממקום אחר שכתב: "והם יושבי קרנות, ומדברים דברי לצנות בלי שום תועלת, רק שהנאתם בזה". (87) מה שמשוה בין "פלפול" ל"בלבול" הוא על פי דברי הרמב"ן [שמות טו, י] שביאר ש"נשפת ברוחך" [שם] הוא כמו "נשבת ברוחך", "כי שתי האותיות האלה [בי"ת ופ"א] ישמשו בענין אחד", ושם הרמב"ן מביא לכך ראיות רבות. (88) על פי ברכות לג: שרבה הקשה לאביי קושיא פשוטה, ועשה כן משום ש"רבה נמי לחדודי לאביי הוא דבעי". ובעירובין יג. אמרו "לא אמרה רבי עקיבא אלא לחדד בה התלמידים", ופירש רש"י שם: "אלא לחדד התלמידים שישימו לבם לתורה ויאמרו פלפול מלבם". ועל כך מדגיש כאן שאין פלפולי שוא בגדר זה. (89) כמו שכתב למעלה פ"א [ד"ה ומעתה האדם]: "כי מה שהאדם הוא בנאי, ונגר, ועושה מלאכת האפיה והבישול, וכיוצא בזה מתיקון הבגדים, שודאי כי דברים אלו צריכים לו נפש השכלית". וראה שם הערה 19. (90) פירוש - יותר מתאים להתעסק באומנות ולומר שרצונו להתחדד בתורה, מאשר להתעסק בפלפולי שוא ולומר שרצונו להתחדד בתורה. כי יש יותר "צד השוה" בין אומנות ותורה, מאשר בין פלפולי שוא ותורה, וכמו שמבאר. (91) כן כתב בדר"ח פ"ו מ"ז [שה:], וז"ל: "כי מתחילין לפלפל דברי הבאי בהלכה, אשר יודעים כי פיהם לא כן ידבר, ומגלין פנים בתורה אשר לא כן, ויאמרו לחדודי בעינא. ואף כי דבר כזה ח"ו לא תהא בישראל לחדודי בדברי שקר, לבלות הזמן בשקר, והתורה היא 'תורת אמת' [מלאכי ב, ו], איך יעלה על דעת אדם כזה, הלא ראוי שיקרע אדם לבבו על זה להפוך אמת על שקר ויאמר לחדודי בעינא. ויותר מזה, כי אף דבריהם אינם כלל. שאם היה הפלפול שהוא פלפול הבאי ושקר מתדמה אל פלפול אמת, אפשר לומר כי יעלה בסוף מפלפול זה שאין בו ממש - לפלפול אמת. אבל אין הדבר כך, כי אין דומה בשום דימוי כלל, לא הקושיות ולא התירוצים, ואיך יחדד עצמו בפלפול כמו זה עד שידע לפלפל בפלפול אמת. אדרבה, הדעת נותן בהפך זה, שהוא מטפש ולא יחכים, כי הורגל בפלפול שאינו דומה לשום חכמה כלל, ואיך יהיה האחד למוד אל השני... ואם יאמר דסוף סוף הוא חדוד, ואף כי אינו דומה אל פלפול של אמת, אם כן יותר יש ללמוד אומנות נגרות ושאר אומנות... שבו חדוד חכמה ותחבולה, ויחדד עצמו גם כן בזה, וזה היה יותר ראוי ממה שיגלה פנים בתורה שלא כהלכה... כי כאשר האדם מרגיל עצמו בשקר כמו שהוא דבר הזה שהוא יודע ומכוין לשקר, כל מעשיו נמשכים אחר השקר... ואיך יוליד השקר דבר אמת". (92) פירוש - מלבד שמתעסקים בפלפולי שוא, ישנה רעה נוספת [המגונה יותר] הגורמת לשכחת התורה. (93) ואודות שהסדר מתקן החסרון, ראה למעלה פי"ד הערה 41 שנתבאר שם שהתורה מרפאה את החולי משום שהיא מחזירה את החולה לסדר הראוי. ובנתיב התורה פ"א [א, ד.] כתב: "הסדר הוא מקיים הכל", וראה למעלה פט"ז הערה 25. ולמעלה פ"ח [סד"ה והפירוש הוא] כתב: "וכל אשר יוצא מן הסדר מביא לו בזה אבוד הנפש לגמרי", וראה שם הערה 42. (94) בן חמש למקרא, בן עשר למשנה וכו' [אבות פ"ה מכ"א], ויובא בסמוך. (95) אודות שהתורה מרוחקת מהאדם, ולכך קשה להשגה וקלה לאבדה ממנו, כן כתב למעלה פ"נ [ד"ה אמנם אל], וז"ל: "מפני מדרגת התורה שאין לה צירוף וחבור אל האדם, היה משכח משה התורה כשלמדה, ולא היה חבור התורה אל משה". וראה שם הערה 21, שהובאו שם מקבילות ליסוד זה. וראה בסמוך הערה 137. וכאן מוסיף, שמפאת ריחוק התורה מהאדם, יש לאדם לעשות סדר מיוחד בכדי שהתורה לא תפרד ממנו. וכן כתב בדר"ח פ"ג מי"ג [קלח:] שלכך "מסורת סיג לתורה", כי מחמת שהתורה קלה לאיבוד, יש לעשות תחבולות לקנותה. וכן כתב בנתיב התורה פ"ד [א, כב.], וז"ל: "כי השכל הוא נבדל מן האדם, ומפני כך האדם צריך אליו יגיעה ועמל לקנות השכל האלקי. וכמו שאמרו בחגיגה [מביא הגמרא הנ"ל]... ולכך צריך האדם אל הכנות הרבה לקנות השכל". וראה ציון 104. (96) דברים פ"ו אות ז. (97) כמלוקט בהערה 81. (98) וכן כתב בדרוש עה"ת [מח:], לאחר שהאריך לבאר את שיבוש דרכי הלימוד, וז"ל: "כי הציקני רוחי בקרבי באשר אין הנחה והשקט בלבי, אמרתי לקרר רוחי בזה. גם באולי ימצא אחד מעיר ושנים למשפחה אשר ישיתו לבם לדברים האלה, ואמצא מרגוע לנפשי". וראה שם בהקדמתו לדרוש עה"ת [ח:]. 
(99) ובדרוש עה"ת [מח:] ניחם עצמו באופן אחר, וז"ל: "ואין לי נחמה יותר מאשר אחשוב כי דבר זה סימן לקץ גלותנו. כי ידוע שכל העדר הקודם בנושא מביא ההויה... ולפיכך כאשר העדר התורה נמצא בעולם, מוכנת הוייתה לבוא". (100) דע שבדפוס ראשון דברים אלו [מד"ה כי סדר, עד ד"ה אמנם עם (ולא עד בכלל)] הושמטו מכאן, ונדפסו בסוף הספר. אמנם בדפוסים המאוחרים יותר הדברים הוחזרו למקומם. (101) "בן חמש למקרא, בן עשר למשנה, בן שלש עשרה למצות, בן חמש עשרה לתלמוד וכו'" [אבות פ"ה מכ"א]. (102) כו נמצא שכינה את חז"ל בכמה מקומות; גבורות ה' פט"ז [עו.], הקדמתו לבאר הגולה [יא], באר הגולה באר החמישי [צח.], ובח"א לסוטה יא: [ב, נא:]. (103) לשונו בסוף הקדמתו לדרוש עה"ת [ח:]: "ותיתי לי, כי מיום עמדי על דעתי נתתי את לבי לדעת חכמה והוללות מעשה הדור בהנהגת התורה והלמוד, ולא ישרו בעיני, באמרי לא זו הדרך אשר הלכו בו אבותינו וקדמונינו הקדושים, אשר אי אפשר לאדם לעשות ערך בינינו וביניהם. כי כל ערך הוא בדומה, והחילוף הוא בכמות, ואין כאן ערך כלל. לכן התגברתי כארי לפני איזה שנים שעברו לתקן בזה מה שהעלתה דעתי, ולא עמדה לי, כי בני הדור הזה אומרים אחרי רבים נלך". (104) כפי שנתבאר למעלה הערה 95. (105) ואחר כך תלמוד, וכמו שמבאר. ובדר"ח פ"ה מכ"א [ערב.] כתב: "יש לשאול, כי אין ספק כי אלו שיעורים יש בהם טעם, ובלא טעם לא אמרו אלו הדברים, ולפיכך יש לפרש טעם בדברים אלו. וזה כי זכר שלשה דברים זה אחר זה, מקרא, משנה, תלמוד. ואלו שלשה דברים הם השגות חלוקות; מקרא הוא השגה מה, ואין ההשגה בשלימות ובבירור, אבל המשנה היא הידיעה בבירור, והתלמוד הוא להבין טעם הדבר... הם כנגד חכמה דעת ובינה [ראה הערה 116]... ואמר 'בן חמש למקרא', כי יש לך להבין כי החכמים נתנו לאדם כל עשר שנים מן ימי חייו מדריגה בפני עצמו... כי האדם נולד בלא שכל לגמרי, וכאשר האדם בן חמש מתחיל השכל באדם, וזה מפני שעברו חצי עשרה שבו האדם משתנה... ואין הדבר מגיע מעצמו, [אלא] שצריך לו רב אשר ילמד אותו, א"צ להמתין עד עשרה, רק חמש, כי דל פלגא על המלמד ופלגא על עצמו... וכן המשנה... הרב מועיל דפלגא עליו, לכך א"צ רק חמשה [שנים] אחר משנה. ותלמוד ג"כ א"צ להמתין בשביל זה עשרה... ועוד, כי כל אלו שלשה, מקרא משנה תלמוד, אינם מחולקים לגמרי כמו שהם השאר, ומקרא מועיל למשנה, ומשנה מועיל לתלמוד, ולפיכך אין החילוק ביניהם עשרה לגמרי כמו שהוא בשאר. כי שלשה אלו, אע"ג שהם מחולקים, נחשבו כמו דבר אחד, וכל אחד יועיל אל השני", ועיי"ש שמבאר עוד שני טעמים לשיעורים אלו. (106) אודות שהמקרא דומה לשורש האילן, הנה ביבמות כד. אמרו "אין מקרא יוצא מידי פשוטו". ובח"א שם [מהדורת כשר] כתב: "גילו לנו שאין לעקור הפשט כלל, אבל הוא נשאר, והדרש שדרשו בו הוא עומק הכתוב. למה הדבר דומה, לאילן אשר שרשו עומד בארץ, מוציא ענפים, ומוציא עוד פירות ועלין, והכל יוצא משורש אחד. וכך הפשט הוא שורש הכתוב, ומתפשט אחר כך לכמה דברים שמסתעפים, ומשתרגים ממנו כמה ענפים לכל צד". והובא למעלה פנ"א הערה 49. (107) לשונו בח"א לסוטה מד. [ב, סוף פא:]: "מקרא משנה תלמוד. פירוש אלו ג' דברים; מקרא הוא התחלת הבנת המצוה כאשר היא באה מן השם יתברך. ולא באה בהתחלה כל מצוה ומצוה בבירור אל האדם, כי דברי השם יתברך הם רחוקים מן האדם. לכך בירור המצוה בשלימותה לא נרמז בתורה. כי נזכר בתורה עשיית סוכה, ולא נזכר בה ענינה על השורש. והמשנה כל מצוה ומצוה בשלימות גדרה, עד שיובן ענין המצוה על בוריה. ועדיין במשנה לא נתבאר הטעם ומניין זה, רק ציור המצוה כאשר היא. אבל התלמוד מבאר הטעם והסבה בשלימות. ולכך הם ג' חלקים שאין זה כזה, ונקראים מקרא משנה תלמוד". (108) ועוד אודות יחס המשנה לגמרא, הנה נאמר [דברים ד, ו] "ושמרתם ועשיתם כי היא חכמתכם וגו'", ופירש רש"י שם "ושמרתם - זו משנה". וכתב שם בגו"א אות ב: "ושמרתם זו משנה וכו'. ונראה, מפני כי לשון שמירה על הדבר השמור במוח של אדם, וזהו במשנה, לפי שהמשנה צורת כל מצוה ומצוה, ושייך בזה שמירה, שהם שמורים אצלו. אבל התלמוד, שהוא קושיות ופרוק, אין שייך בו שמירה, לפי שאינו עומד בחדר ששם הצורות שמורות, כי יש לו חדר אחר במוח, לא החדר ששם הצורות שמורות". וכן כתב גו"א דברים פי"ב אות לד. ובח"א לב"מ לג. [ג, סוף כ.] כתב: "אין המשנה רק ללמוד המצוה כמו שהיא, ולעשות הבדל בין דין לדין, ולא ידע למה זה... ונקרא בלשון הכתוב 'ושמרתם', זו משנה, לפי שהמשנה הוא ציור המצוה בלבד, אין צריך כ"כ שיחכם בה, רק שיזכיר דבר המצויר, ולכך נקרא המשנה בלשון שמירה. אבל בתלמוד הוא נקרא 'למוד', ונקרא ג"כ חכמה". ולשונו בדרשת שבת הגדול [רכח.] הוא: "המשנה היא סדר לימוד המסודר יותר מן התלמוד, כי התלמוד אינו רק לפי הפלפול, כי מביא לפעמים להקשות ממקום זה על מקום אחר... לא לפי הסדר, אבל המשנה הוא לימוד מסודר כל דבר יחד לפי הסדר". וראה הערה 129. (109) פירוש - כאשר האילן נטוע כסדר, אזי הוא נטוע היטב. וכל דבריו כאן רומזים למשנה [אבות פ"ג מי"ז], שאמרו שם: "כל שמעשיו מרובין מחכמתו ש"אפילו כל הרוחות שבעולם באות ונושבות בו, אין מזיזין אותו ממקומו, שנאמר [ירמיה יז, ח] 'והיה כעץ שתול על פלגי מים ועל יובל ישלח שרשיו ולא יראה כי יבא חום, והיה עליהו רענן ובשנת בצורת לא ידאג ולא ימיש מעשות פרי'". (110) כפי שכתב למעלה פ"ג [ד"ה אמנם אל], וז"ל: "כי האדם נברא לעמל, שאין לו שביתה והשלמה כלל. ועם שהוא יוצא אל הפעל, נשאר עוד תמיד בכח... כל זמן היותו מחובר עם החומר, אינו בשלימות בפעל". וראה שם הערה 51. (111) מה שכתב "כאשר ראוי אל האדם" מבואר למעלה פ"ג [ד"ה ויראה ששמו], שביאר שם ששם "אדם" מורה שעל האדם לעולם להוציא את עצמו מהכח אל הפעל, ובכך הוא דומה לאדמה. וראה שם הערה 18. וכאן שעוסק בענין ההוצאה מהכח אל הפעל, כתב "כאשר ראוי אל האדם". (112) פירוש - המשנה נכתבה באופן התואם למהותה. והואיל ונתבאר שמהות המשנה היא לקבוע את ציור המצוה, וכמבואר בהערה 108, לכך אין מקום לומר שבמשנה יבואו כל חילוקי הדינים הנמצאים בגמרא. (113) וזהו התלמוד. 
(114) בדר"ח פ"ה מכ"א [ערב., והיא המשנה "בן חמש למקרא וכו'"]. וכן הוא בח"א לקידושין ל. [ב, קלד:], ובח"א לע"ז יט: [ד, מט:]. (115) אודות חכמה בינה ודעת, ראה דבריו בדר"ח פ"ג מי"ז [קנד:], שכתב: "החכמה כמשמעו, אשר הוא חכם ומשכיל בדברים אשר הם בעולם. והבינה הוא מעלה יתירה מזאת, שהוא מבין דבר מתוך דבר... כי החכם הוא בעל סברה, שעומד על הדבר שהוא לפניו, והנבון הוא כמו המפולפל, שמוציא דבר מתוך דבר... אבל הדעת הוא שידע אמתת הדברים כפי מה שהם בהבדל הדברים. וידוע כי האדם גדרו שהוא 'חי מדבר', כי במה שהוא מדבר - נבדל האדם מן שאר בעלי חיים. ודבר זה [שהגדרת אדם היא שהוא מדבר] נקרא דעת, דהיינו השגת הדברים בהבדל שלהם. אבל החכמה אינו רק השגה מה שמשיג נקרא חכמה, אף כי אינו משיג הדבר מצד אמיתתו ובהבדל שלו... כי הדעת על ידו מבדיל בין דבר לדבר". וראה גו"א שמות פ"ו הערה 120, שם דברים פ"א הערה 130, גבורות ה' פנ"ב [רכח:], ובנתיב התורה פי"ד [א, נז:-נח:]. וראה למעלה פ"י הערה 49, ופנ"ה הערה 26. (116) לשונו בדר"ח פ"ה מכ"א [ערב:]: "כי המקרא יש בו חכמה, אבל המשנה היא הידיעה הגמורה להבין כל דבר כפי מה שהוא בהבדל כל אחד מן אחד, עד שידע הדבר מבורר. כי זהו ענין הדעת שידע להבדיל בין דבר לדבר, וזהו ענין המשנה". (117) לשונו בח"א לקידושין ל. [ב, קלד:]: "מקרא משנה תלמוד, הם נגד ג' דברים; חכמה תבונה ודעת. כי החכמה היא הבנת המקרא, והמשנה היא הדעת, כי הדעת שעל ידו מבדיל בין דבר [לדבר], ומבין כל דבר בגדרו אשר מיוחד בו. כמו שאמרו [ברכות לג.] למה קבעו הבדלה בחונן הדעת, שעל ידי הדעת מבדיל בין דבר לדבר. וזהו המשנה, שיודע להבדיל חלוקי הדברים, ונותן הבדל בין דבר לדבר".  וראיה זו שהביא מאמירת הבדלה בברכת "אתה חונן", הובאה כמה פעמים בספריו. וכגון, בדר"ח פ"ג מי"ז [קנד:] כתב: "הדעת הוא שמבדיל בין דבר לדבר, שיודע באמתת הדברים בהבדל שלהם, וכמו שאמרו ז"ל שקבעו הבדלה בחונן הדעת, שעל ידי הדעת מבדיל בין דבר לדבר. שתדע מזה כי הדעת על ידו מבדיל בין דבר לדבר". ובנתיב הפרישות פ"א [ב, קיד.] כתב: "השכל מבדיל בין דבר לדבר, וכמו שאמרו חכמים גם כן למה קבעו הבדלה בחונן הדעת, מפני שעל ידי הדעת מבדיל בין דבר לדבר". וכן הוא בח"א לשבועות יח: [ד, טו.], ובח"א לקידושין ל. [ב, קלד:], והובא בהערה הקודמת. (118) המשך לשונו בדר"ח פ"ה מכ"א [ערב:]: "והתלמוד הוא בינה, שמוציא דבר מתוך דבר על ידי הפלפול, כל זה נקרא תלמוד". והמשך לשונו הח"א לקידושין ל. [ב, קלד:]: "אמנם התלמוד הוא נגד הבינה, שהוא מוציא דבר מדבר, ומחייב דבר מדבר, ונותן טעם הדבר. והוא ענין זולת הראשון. לכך אלו ג' דברים; מקרא, משנה, תלמוד, נגד חכמה ודעת ותבונה". (119) ובפשטות עולה מן הנמוך אל הגבוה, שהרי התחיל ב"חכמה". וכן פירש רש"י שם "חכמה - מה שאדם שומע מאחרים ולומד. תבונה - מבין דבר מלבו מתוך דברים שלמד. דעת - רוח הקודש". ומשמע מכך שהפסוק הוא בבחינת "מעלין בקודש". ואילו כאן נתבאר שלימוד גמרא הוא כנגד בינה, ולימוד משנה הוא כנגד דעת, ובודאי שלימוד גמרא הוא יותר מלימוד משנה, וא"כ בינה היא יותר מדעת, ובפסוק משמע שדעת היא יותר מבינה. (120) פירוש - בסדר קנית בינה ודעת, בודאי שבינה קודמת לדעת, כי הדעת היא התכלית, והבינה היא האמצעי להגיע לתכלית. ומבחינה זו בינה קודמת לדעת, כמו שהאמצעי קודם לתכלית, ולכך בפסוק דעת הוזכרה לבסוף. (121) פירוש - לענין מעלת הלימוד עצמו, ולא לענין סדר הלימוד. וראה הערה 124. (122) לשונו בדר"ח פ"ג מי"ז [קנה.]: "ואמר [במשנה שם] 'אם אין בינה אין דעת, ואם אין דעת אין בינה'. כלומר כאשר אין כאן הבינה, שהוא המדריגה העליונה, אין כאן דעת. כי אלו שתי מעלות קשורות זה בזה, עד שאם אין המדריגה העליונה, שהוא מדריגת הבינה, אין לו המדריגה שלפניו. ומה שהבינה הוא יותר מן הדעת, דבר זה תוכל ללמוד מן הברכה, שהרי אמרו 'אתה חונן לאדם דעת, ומלמד לאנוש בינה', הקדימו הדעת, שהוא קודם במדריגה, אל הבינה שהוא יותר במדריגה. ואמרו אצל הדעת 'אתה חונן', שאין צריך רק החנינה בלבד, כמו שנותנין לאדם מתנה דרך חנינה. אבל הבינה - אתה מלמד את האדם. ואצל הדעת אמר 'אדם', ואצל הבינה אמר 'אנוש', שהוא יותר במעלה, כמו שכתוב [תהלים נה, יד] 'ואתה אנוש כערכי'. ואחר כך אמר 'וחננו מאתך בינה דעה והשכל', ר"ל הבינה תחונן לנו ע"י שתלמד אותנו כמו שאמר לפני זה. ולפיכך אמר ש'אם אין בינה אין דעת', שאלו שניהם הם קשורים זה בזה, שהרי אמר ג"כ 'אתה חונן לאדם דעת ומלמד לאנוש בינה', ואם לא נמצא אצל האדם המדריגה שהיא יותר במעלה, לא נמצא ג"כ המדריגה שלפני זה הוא הדעת. כי הדבר כאשר חסר המשלים אותו, אין קיום. וכן 'אם אין הדעת', שהוא מעלה למטה במדריגת הבינה, אין הבינה נמצא. כי הדעת הוא כמו יסוד אל הבינה, ואי אפשר להיות הדבר בלא יסוד, שהרי הדעת הוא ידיעת הדברים כמו שהם בעצמם, ודבר זה נקרא ידיעה. וכאשר אין כאן דעת, לא יבא אל הבינה לעולם, שיבין דבר מתוך דבר. והיסוד בלא הבנין עצמו אינו דבר גם כן... כי הדעת יקרא כאשר יודע ומשיג הדברים כפי שהם, ובזה ישיג הבדל הדברים. ומעלה זאת היא יסוד אל הבינה. שכאשר ימצא אצל האדם מעלה זאת, שיודע אמתת הדברים במה שהם נבדלים זה מזה, יגיע אל הבינה. ו'אם אין בינה אין דעה', כי אם אין המדריגה העליונה הזאת, והוא השלמת השכל כפי מה שראוי, לא ימצא ג"כ הקודם, שאין זה רק חצי דבר". וכן הוא בנתיב התורה פי"ד [א, נז:]. (123) כמבואר למעלה פנ"ה הערה 26, קחנו משם. (124) וז"ל בח"א לע"ז יט. [ד, מט.]: "פירוש ענין זה מקרא ומשנה ותלמוד, כי המקרא היא התורה בעצמה, כמו מצות סוכה שכתוב בתורה. אבל שלימות המצות, כמו שהוא על איזה דבר יפול שם סוכה, דבר זה ענין בפני עצמו, וזה נקרא משנה, שהוא ידיעת הדבר כמו שהוא. וגמרא הוא התאמתות הדבר, למה הוא כך, ומניין לומר כך, וכל התאמתות הדבר נקרא 'תלמוד', והוא עיקר השכלה. ולכך ישלש שנותיו, כי אלו שלשה דברים הם כנגד חכמה בינה ודעת. החכמה היא כנגד מקרא, שאין זה רק התחלת חכמה. ודעת הוא כנגד משנה, שיודע הדבר כמו שהוא, וזהו נקרא ידיעה. ובינה כנגד התלמוד, שהיא בינה יתירה להבין הדבר. ותחלה נתן הש"י באדם החכמה, ואח"כ הדעת, ואח"כ הבינה. ולכך אמרו [אבות פ"ה מכ"א] 'בן ה' למקרא, ובן עשר למשנה, ובן ט"ו לתלמוד'. ואע"ג כי בן ארבעים לבינה [שם], היינו שהוא מבין לגמרי, אבל התחלת הבינה הוא בן ט"ו, והתחלת הדעת הוא בן עשר, והתחלת החכמה בן ה'". (125) מה שמביא פסוק זה כאן, הוא משום שבגמרא שם בע"ז דרשו דרשה זו ["לעולם ישלש אדם שנותיו"] על הפסוק "על פלגי מים", וכל הדרשות של הגמרא שם בנויות על פסוק זה, כמבואר שם. ולכך לכשיקוים באדם "על פלגי מים", יקוים בו גם שאר חלקי הפסוק "אשר פריו יתן בעתו וגו'". (126) "פירוש, לשון דפיקה באגרוף על הדלת. והכוונה שאם יהפוך על דלתי המשנה יפתחו לו שערים, אם כו''" [חדושי הרד"ל שם]. (127) כמבואר בהערה 95, שמפאת שכליות התורה וגשמיות האדם, אין לאדם התייחסות לדברי תורה, ולכך התורה קשה להשגה וקלה לאיבוד. (128) כפי שכתב בנתיב התורה פ"ה [א, כד.]: "צריך האדם שיהיה למודו בתורה בתחבולות וערמה... ומה ערמתו, שמשבר כנפי הצפור ראשון ראשון שלא יפרח ממנו. וכך צריך שיהיה בתורה גורס ראשון ראשון עד שהוא נשאר אצלו לגמרי, ולא יפרח ממנו". ומעין זה תהיה התחבולה שבלימוד משניות, וכמבואר בהערה הבאה. (129) כי המשנה היא ציור המצוה, ולכך ניתנת לשמירה ולזכרון, מה שאין כן הגמרא, וכפי שכתב בגו"א ויקרא פכ"ב אות לז: "המשנה היא העיקרים, כללי דברי התורה באיזה ענין הם... שהוא גדר המצוה וציורה - זה נקרא שמירה, לפי שציור הדברים הוא שומר אצלו, ויש לו נושא בשכלו. אבל בתלמוד, מפני שהוא התחכמות השכל מה שמוסיף בחכמה, אין לו נושא, רק ציור הדבר יש לו נושא". ובגו"א דברים פי"ב אות לד כתב: "אבל בתלמוד לא שייך שמירה, לפי שהתלמוד הוא תירוץ קושיות וסברות, לא שייך בזה שמירה, כי אינו אוצר בדעתו אלא צורת הדברים, וזהו המשנה". וראה הערה 108. (130) ועוד אודות מעלת לימוד המשנה, ראה דבריו בדרשת לשבת הגדול [רכח.], שכתב: "כי המשנה היא סדר הלמוד המסודר יותר מן התלמוד. כי התלמוד אינו רק לפי הפלפול, כי מביא לפעמים להקשות ממקום זה על מקום אחר, והכל לפי המשא והמתן, לא לפי הסדר. אבל המשנה הוא למוד מסודר, כל דבר יחד לפי הסדר... וזה שאמרו גם כן [ויק"ר ז, ג] אין הגליות מתכנסות אלא בשביל המשניות. כי הגליות הוא הפיזור, והוא יוצא מן הסדר. והמשניות שהאדם לומד מסודר זה אצל זה כאשר ראוי, והנה יש לו תורה מסודרת. דבר זה הוא הסבה לקבץ גליות ישראל אשר הם מפוזרים ומפורדים בין כל האומות, ויהיו מקובצים ביחד בסדר מסודר לגמרי. ואין מיוחד לדבר זה רק המשנה. כי גם במקרא אמרו 'אין מוקדם ומאוחר בתורה' [פסחים ו:]. אבל המשנה היא מסודר מקובץ יחד הכל. וכאשר התורה של ישראל הוא מקובץ ומחובר, כך ישראל מקובצים ומחוברים יחד. ולכך בשביל המשנה הגליות מתכנסין". ובדרוש על התורה [מד.] כתב: "שכר הגדול המיועד למשנה, כמו שאמרו במדרש אין הגליות מתכנסות אלא בזכות המשניות... ולמה דוקא בזכות המשניות. אבל הוא הדבר אשר דברנו, כי התורה היא צורת ישראל, ופיזור ישראל מיוחס שלא תמצא הלכה ומשנה ברורה במקום אחד [שבת קלח:]. ויחוייב גם כן שבלמדם המשנה, שבה לפחות סדר הדינים יחד, לא כן הפלפול, שלפעמים על ידי משא ומתן הוא מענין לענין שלא באותו ענין, כידוע. לכן כאשר יתנו משניות המסודרות... אזי אקבצם גם הם". (131) בא לבאר שני טעמים לירידת הדורות בנוגע לידיעת התורה. (132) אודות שה' קרוב לחסידים ולבעלי מעשים טובים, כן נתבאר למעלה פ"ט [ד"ה וכל הדברים] וז"ל: "וכל הדברים הטובים, כמו הצדקה ולעשות משפט, דבר זה אין צריך לפרש כי על ידם הוא זוכה אל הצלחה אחרונה. וזה כי בדברים ההם יש לו ההתדמות וההתיחסות אל השם יתברך, במה שאלו הדברים הם דרכי השם יתברך, שהוא עושה חסד ומשפט וצדקה בארץ. וההתיחסות הזה הוא הדבוק בו יתברך, וכמו שאמרו בפרק קמא דסוטה [יד.] 'אחרי ה' אלקיכם תלכו' [דברים יג, ה], וכי אפשר להדבק בשכינה,האלא הלוך אחר מדותיו. הרי כי ההתדמות אליו במעשים מה שאפשר נקרא 'הליכה אחריו', וההליכה אחריו הוא דבוק בו יתברך. כי ראוי ההתדמות באין ספק להביא החבור, כאשר תמצא דברים הדומים יש להם חבור יחדו... ודבר זה אין צריך ראיה". וראה שם הערה 28, ולמעלה הערה 59. ובנצח ישראל פ"ה [קכג.] שהצדיקים נמצאים במחיצתו של הקב"ה, ולכך הקב"ה מדקדק עמם כחוט השערה, וראה שם הערות 435, 436. ובח"א לשבת נה. [א, ל:] ביאר שהצדיקים קודמים לקבלת העונש "כי אותם הקרובים אל הש"י ביותר הם קרובים וקודמים אל העונש במה שהם קרובים אל הש"י... שאין מתחלת אלא מן הצדיקים, מפני שהם קרובים אל השכינה". ובח"א לב"ב עה: [ג, קטו.] כתב: "כי הצדיקים ההולכים בדרכי השי"ת לגמרי, ודביקים עם השי"ת". והרמב"ן בראשית יח, יט, כתב: "כי ידיעת השם שהיא השגחתו בעולם השפל היא לשמור הכללים וגם בני אדם מונחים בו למקרים, עד בא עת פקודתם. אבל בחסידיו ישום אליו לבו לדעת אותו בפרט, להיות שמירתו דבקה בו תמיד, לא תפרד הידיעה והזכירה ממנו כלל. כטעם 'לא יגרע מצדיק עיניו' [איוב לו, ז], ובאו מזה הפסוקים רבים, כדכתיב [תהלים לג, יח] 'הנה עין ה' אל יראיו', וזולת זה". (133) מעין מה שכתב בנתיב התורה פי"ד [א, נח.]: "הדבר שהוא קרוב אל השם יתברך, הוא יתברך משפיע אותו תמיד", והובא למעלה פ"י הערה 49, ופכ"ו הערה 65. וזה נאמר על החפצא שקרובה לה', ואילו כאן מוסיף שה"ה לגברא שקרוב לה'. ובנתיב גמילות חסדים פ"ד [א, קנח:] כתב: "כי הש"י מפרנס כל הנבראים, וכל אשר הוא קרוב אל הש"י הוא מפרנס ג"כ. דומה לזה אילן שהוא נטוע בארץ, העיקר משפיע פרנסה על כל הענפים. וכל ענף אשר הוא קרוב אל העיקר, הוא משפיע יותר מן אשר הוא רחוק". וכן הוא בבאר הגולה באר הרביעי [פה:]. (134) לשונו בגו"א דברים פ"ו אות ז [ד"ה ובדורות] כתב: "ובדורות האלו ובארצות אלו הולכים נתיבות עקלקלות, חושבים ללכת לפנים להגיע למקום חפצם, והנה הם שבים אחור. אזכיר קצת מן הדברים, אף כי אין זה מקומם, כי קצרה רוחי מהכיל בראות לעינים קלקול דרכי התורה, שאם ישאלהו תורה - אין תשובה בפיו. לא די לנו כי נמשלנו כבהמות נדמו, ולא כמעולה שבבהמות רק כבני חמורים, ולא כחמורים רק נהפך לבנו לאבן דומם. אך דבר זה נוסף, כי הראשונים אשר היה בערך אלינו כערך גלגל העליון לגרגר החרדל, הם הלכו נתיבות יושר להדריך את תלמידיהם בנתיבות אמת, עד שיגיעו אל מה שראוי. ועתה בדור הפחות הזה, עניותא בתר עניותא אזלא [ב"ק סוף צב.], סרו מן הדרך הישר, מיד שיבא הנער להשקיד בתורה עד שיזקין - הם נוהגים כמו אדם הסכל אשר יראה אומן אחד בונה חומה חופר יסוד עמוק לחומה עד שיהיה קיום לחומה, והסכל חושב כי דבר זה מעשה הבל, כי למה יחפור מתחת לארץ, ואין צריך לו רק יעמיד החומה על קרקע שוה, ואין צריך ליסוד החומה, וגורם בזה שהחומה קודם שתבנה ראשון ראשון - מתרוסס, וכך בארצות אלו". (135) לשונו בגו"א שם [ד"ה כאשר]: "כאשר היה בדורות הראשנים נתנו גבולים ועתים לחנך נער על פי דרכו, בן חמש למקרא בן עשר למשנה בן ט"ו לתלמוד [אבות פ"ה מכ"א], והכל כדי לתת לנער משא כאשר יוכל שאת לפי טבעו. ומה שהוא לפי טבעו - מקבל הנער, כמו שסדר השם יתברך אוכל לילד חלב אמו, שהוא דבר מקובל אליו, ולא סדר לו מן המזונות אשר אינם לפי ערכו. והמזונות לפי שהם ערכו מקבל אותם, מגדל את גופו לפי טבעו. ואחר כך מקבל מזונות יותר לפי טבעו, עד אשר גדלו. וכך סדרו והגבילו חכמים את הנער לפי טבעו, בן ה' למקרא. ודבר זה יקבל הנער לפי טבעו, ויגדל את שכלו גם כן. ומה שלמד קבל אותו קבל חזק עד שיגדל יותר". (136) ד"ה ועוד דבר, וציון 95. (137) לשונו בנתיב הבטחון פ"א [ב, רלא:]: "שכבר נתבאר במקומות הרבה כי אצל התורה נחשב האדם שבור... והטעם בארנו בפרקים [דר"ח פ"ג מי"ג (קלח:)] כי קשה על האדם לקנות דבר שאינו שייך אל האדם, כי תורת ה' היא, לא תורת האדם... ולפיכך קשה לקנות התורה... כי לא יתחבר השכל עם האדם, שהוא גשמי, חבור גמור. ולכך בדברי תורה יש לאדם לפחד תמיד, כי בדבר הזה שהוא התורה נחשב האדם כלי שבור, והוא נוח להשתבר, ולכך יש לו לפחד תמיד, מפני שהוא קרוב אל השבירה... לפיכך אמרו בפרק אין דורשין [חגיגה טו.] 'לא יערכנה כסף וזהב וכל כלי פז' [ר' איוב כח, יז], אלו דברי תורה, שקשים לקנות כזהב, ונוחים להשתבר ככלי זכוכית". ובגבורות ה' פע"ב [שכז.] כתב לבאר: "הדברים האלקיים הם נבדלים מן הדברים הטבעים, ובמעט דבר יוסרו הדברים האלקיים. ומשל זה האדם, שהוא מקבל השכל, אע"ג שאין הפסד בשכל מצד עצמו, יש בו שכחה והסרה בקלות מצד המקבל... שהתורה היא שכל האלקי, קשה לקנות ככלי זהב ופז, שמפני שהם [כלי זהב] יקרים, ואינם נמצאים עם האדם, קשים לקנותן, כך דברי תורה קשים לקנותן מפני שרחוק לאדם, שהוא טבעי, השכל, ובשביל זה נוח לאבדן ג"כ ככלי זכוכית, שכיון שהשכל נבדל מן האדם הטבעי, לכך נקל הוא הסרה ביותר". ובדרוש על התורה [לד:] כתב: "כי מצד שהתורה היא השכל הנבדל, קשה היא לקנות כי אם ע"י העמל הגדול... ואל זה צריך האהבה... ונוסף על זה ג"כ מצד שהוא השכל הנבדל היא קלת ההסרה וההסתלקות מן האדם, ואל זה צריך היראה, שיירא מלאבדה". וראה למעלה פ"נ הערה 21, ונצח ישראל פ"ה [עח:]. (138) שבת כא:, ופירש רש"י שם "גירסא דינקותא מתקיים יותר משל זקנה". ובנתיב הזריזות פ"א [ב, קפו.] כתב: "כי כאשר בנערותו ובבחרותו אין לומד תורה שתהיה התורה אצלו, כי גרסא דינקותא לא משתכח, ובעת זקנותו כאשר האדם רואה שהוא ערום בתורה ואין דבר עמו... רק אסף רוח בחפניו". ובנתיב התורה פ"ה [א, כה.] כתב: "והנה הבחורים רכי השנים אם היה בהם גרסא דינקותא, אין ספק כלל שהיו רגילים ויודעים כמה וכמה מסכתות קודם שיכנסו לחופה לישא נשים, ועתה אין להם מאומה בידם". ובאבות פ"ד מכ"א אמרו "הלומד ילד למה הוא דומה, לדיו כתובה על נייר חדש", ופירש רש"י שם "שדיבקה שם יפה, ואינו נמחק לעולם, כך הלומד בילדותו אינו שוכח לעולם". (139) לשונו בדרוש עה"ת [מו:]: "וכשבא אחר כך לתלמוד, יוצא ערום ממקרא כאשר נכנס, עד כי אף פרשה אחת בתורה איננו יודע, עד שלא נמצא כמעט... אחד הרגיל במקרא". ובגו"א דברים פ"ו אות ז כתב: "וכאשר נעתק מן המקרא, מאומה לא ישא בידו, יציאתו כביאתו". ובנתיב התורה פ"י [א, מד:] כתב: "אמנם עתה בדורנו זה, אף כי יש תינוקות של בית רבם, והם נכנסים לרבם ללמוד תורה, אבל אני חושש לגודל הקלקול שיש להם בהנהגת הלמוד בענין התורה, ובפרט במקרא, ומכל שכן במשנה, שאין שמים לב עליה כלל. וכן בגמרא, יוצא שכרם של למוד התורה בהפסד הקלקול הגדול והעצום שנוהגים בענין הלמוד. כי הדבר הזה נראה לעינים, כי אין התינוקות קונים שום תורה כשיוצאים מבית רבן מן המקרא. וכשם שלא היה דבר בידם בכניסתם לבית רבן, כך לא קנו דבר במקרא כלל כשיוצאים מבית רבן. וכל זה כי אינם חוזרים על למודם, ותחלת למודם הוא לשכחה, ושלא יהיה נשאר אצלם דבר, כמו שאנו רואים בעינינו. ודבר זה בעצמו בלמודם בגמרא ועוזבים את המשנה שהיא היסוד ועיקר לכל התורה כולה. וכבר בארנו קלקול הגדול והעצום אשר מאבדים עצמם לדעת, רוצים לעלות בסולם השמימה והם נשארים מטה מטה, מה נאמר ומה נדבר, דבר הגדול כמו זה, שהוא תורה של תינוקות של בית רבן שיהיה בקלקול". (140) שמוסב על לימוד המשנה, וכמבואר למעלה [ד"ה ובמדרש]. (141) לשונו בגו"א דברים פ"ו אות ז [ד"ה כאשר]: "ואז יתחיל המשנה, דבר שהוא לפי ערכו. וכבר התחיל ליסד הבית בלמדו במקרא עיקרי הדינים על דרך הבנה מה, והוא לו יסוד למשנה. וכאשר כלה מלאכת הקודש במשנה, שהיא היסוד הגדול ועמוד ברזל לכל התורה, כאשר יקרב למלאכת הקודש - התלמוד, אז יוכל לבנות מגדל ראשו בשמים, לא יפול צרור ארצה, והכל על היסוד הקיים, הוא המשנה שהיא לו יסוד מוסד. ואחר כך אם יקרב ידו לקרב לישא וליתן במלחמתה של תורה, אז ידיו רב לו, מלא מכל כלי מלחמתה של תורה, והם לו כחצים ביד הגבור, קולע אל השערה ולא יחטיא, לא יסורו ממנו בשכבו ובקומו". ובדרוש עה"ת [מג:] כתב: "המשנה היא עמוד הברזל לתורה, כי על ידי המשנה יש לאדם יסוד של ברזל שעליו התורה - שהוא התלמוד - נבנה". (142) אודות חשיבות החזרה, וזלזול בני דורו בענין החזרה, ראה דבריו בדרוש עה"ת [מד:] שכתב: "וחזרת הלמוד שזכרנו קצת ממנו הוא ההכל, והפכו הוא סלוק התורה. והדור הזה אין חפצים שלא תוסר התורה מאתם, ואין מרגילין תלמידיהם לחזור על למודם. ואיך יעלה על דעת שיהיה נשאר דבר אצלם, כי אף אם חוזר עליו, הרי אמרנו כי דברי תורה לריחוק שלהם מן האדם נוחים לאבד... ועתה אף אם יבחרו בדרך המקולקל, היה להם לפחות לאחוז גם בזה לקנות התורה ע"י חזרת הלמוד. וכי לא תהיה התורה שלימה בפלפול של אמת כמו בהפכו, עד שיבלו כל זמן בהבלם לבדו, ולא יתנו חלק כלל אל חזרת הלמוד. ומובטח אני שכל זמן שלא ימצא דבר זה בין הגדולים והחשובים שמהם ילמדו הקטנים וכן יעשו, חי ה' צבאות שאין תורה ואין מעשים בישראל וכל יום גרע בזה משלפניו כאשר עינינו רואות, ויש לדאג חס ושלום כי יותר ויותר יתקלקלו הדור ע"י כך.והעונש הזה ביארו ג"כ בסנהדרין [צט.] 'כי דבר ה' בזה וכו'' [במדבר טו, לא], רבי יהושע בן קרחה אומר, כל הלומד תורה ואינו חוזר עליה, דומה לאדם שזורע ואינו קוצר. רבי יהושע אומר, כל הלומד תורה ומשכחה דומה לאשה שיולדת וקוברת. בא לומר כי זה נקרא 'דבר ה' בזה' במה שלומד ואינו חוזר על למודו תמיד. שדומה לזורע ואינו קוצר, רק מניח שם הזרע בלכלוך ובזיון העפר מן האדמה, ומניחו לעופות השמים לאכול, שאין לך בזיון כמוהו. ככה ג"כ השונה ואינו חוזר על תלמודו, מניחה בבזיון ביותר, שמבזה אותה ואינו מקפיד על שתסתלק ותלך לו לאבוד ג"כ... ואילו היו בני האדם נותנין לבם לדבר זה, ירוצו ולא ייגעו ילכו ולא ייעפו לרדוף אחר חזרת תלמודם יותר ויותר מאשר הם רודפים עתה אחר הפלפול שאין בו ממש". וכן האריך בזה בדר"ח פ"ו מ"ז [שג:]. (143) למעלה ציון 132. (144) כגון ברכות לח: "רבי חייא בר אבא כל תלתין יומין מהדר תלמודיה קמיה דרבי יוחנן". ובפסחים סח: אמרו "רב ששת כל תלתין יומין מהדר ליה תלמודיה". וכן הוא בחולין פו:, כריתות כז., ועוד.  וזה לשונו בדרוש עה"ת [מד:]: "ואין צריך ראיה שבמה שאין חוזרים על למודם תסתלק התורה לגמרי, שזה נמצא הרבה בתלמוד כמה היו חוזרים על למודם, וזה היה כל למודם, הכל כדי שתהא התורה עם האדם, שבזה יקרא בעל תורה לא זולת זה, והוא היתד שהכל תלוי בו... והנה אנחנו הפך הראשונים לגמרי, אשר כל תורתם היה הגירסא שחזרו על תלמודם, אשר השכר בזה שהתורה היא עם האדם בכל מקום שהוא, ולא תסולק מאתו כלל". (145) פירוש - וכמה העונש יהיה חמור יותר כאשר השכחה היא לא רק במשנה אחת, אלא בכל תורתו. ולשונו בדרוש עה"ת [מה.]: "ומה נאמר ומה נדבר, וכי יצטרך להאריך בזה, הרי אמרו [אבות פ"ג מ"ח] השוכח דבר אחד ממשנתו כאילו מתחייב בנפשו. לכן אין להאריך בעונש הגדול שבזה, כי אין הפה יכול לדבר והלב להרהר את כל החסרון שיגיע מזה, עד שאנו נחשבין כאילו ח"ו אין לנו תורה כלל, ואין ספק בזה". וראה הערה 157. (146) בדרוש עה"ת [מד:, והובא בהערות הקודמות], ובדר"ח פ"ו מ"ז [שג:]. וז"ל בדר"ח שם: "וכן במה שאין אחד חוזר על למודו, ולמודו היום כפי שעורו, ולמחר משתכח ממנו, גם זה בכלל 'את דבר ד' בזה' [במדבר טו, לא]... כי זה נקרא 'דבר ה' בזה' מי שלומד תורה ואינו חוזר עליה, שדומה לזורע ואינו קוצר, ואין לך בזיון יותר ממי שזורע ומניח אותו לעופות השמים לאכול. הנה אין ספק שהוא מבזה את הזרע, כי אחר שזרעו מניחו לאכול לעוף השמים. וכך הוא מי ששנה ואין חוזר על תלמודו הוא מבזה את התורה... והבן דברי חכמים איך מדמה מי שאינו חוזר על תלמודו למי שזורע ואינו קוצר, ופירוש דבר זה, כי קבלת הלמוד דומה אל הזריעה. וזה כי הזריעה בקרקע בטל הזרע אצל הקרקע, שהרי נזרע בקרקע, וכל המחובר לקרקע כקרקע דמי [שבת פא.]. וכאשר הוא קוצר, אז מבדיל ומפריש הזרע מן הקרקע, ולא קודם. וכך האדם נחשב אדמה לקבלת החכמה בתחלה, מפני שהמקבל הוא האדם, שהוא בעל גוף, נחשב דבור החכמה בטל אצל הגוף המקבל. לפיכך נחשב מי שאינו חוזר על תלמודו למי שזורע ואינו קוצר, שהזרע הוא בטל בקרקע. וכך הדבור של תורה, שהוא מקבל, הוא בטל אצל הגוף, ואינו שכל מופשט מן החומר, כי האדם שהוא בעל גוף קבל אותו. וכאשר הוא חוזר על תלמודו, אז נחשב הדבור ההוא שכלי מופשט מן החמרי לגמרי, והוא דומה לקוצר התבואה מן הקרקע, שמבדיל ומפריש התבואה מן האדמה, והבן זה היטב... והדברים האלו הם דברי תנאים ראשונים אשר אין ערך להם במעלת החכמה... והם הם שהזהירו על החזרת התלמוד בכל יום. ואיך אותם אשר נבערים מדעת, עד שאין לה התדמות לברואי עולם, ואין ספק כי דבר זה הוא שגרם בטול התורה לגמרי מארצות אלו. שאף בדורות האחרונים, ולא בדורות של בעלי התוספות, רק הדורות יותר אחרונים הרבה, נראה בהם לעינים שהיו בקיאים בתורה בכל שתא סדרי משנה, ובכל התלמוד, כאשר נראה מתשובות שהביאו ראיה מכל המקומות. ודבר זה בשביל שהיו חוזרים על תלמודם תמיד, ולא פסקה גרסא מפיהם כלל ערב ובוקר וצהרים". ובנתיב התורה פט"ו [א, סט:] כתב: "הלא בודאי קשה הוא דבר זה שנשתכחה תורה... וכל זה מה שאין אחד חוזר על תלמודו להיות בקי ורגיל בלמודו". (147) לשונו בדרשת שבת הגדול [רכח:]: "וגם בארצות אשר מלמדים ספר הרמב"ם ז"ל במקום המשנה". ובדר"ח פ"ו מ"ז [שה.] כתב: "ותחדש עוד דרך קצרה, עד שנמצא שולחן ערוך לפני האדם, יאמרו זה השולחן אשר לפני ה', וגדול וקטון קרואים ומזומנים אל השולחן, לא נכר שוע לפני דל, ומשלחן גבוה זכו הכל". וכן הוא בנתיב התורה פט"ו [א, סט.], ויובא בהערה 150. (148) כמבואר בהערה 124. (149) פירוש - בני דורו אינם עוברים דרך המשנה לגמרא, אלא עוברים מהגמרא אל פסקי הלכה השנוים בקיצור. (150) והטעם שהמעבר מהגמרא לפסקי הלכה נידון כדבר ההפוך למעבר מהמשנה לגמרא, מבואר בנתיב התורה פט"ו [א, סח:], שהשוה שם בין המורה הלכה מתוך משנה [סוטה כב.], למורה הלכה מתוך קצורי ההלכות, וז"ל: "המורים הלכה מתוך משנתן, כלומר שמורים אף שאינו יודע עיקר טעם המשנה, ובזה מבלין העולם... אבל בדור הזה אם היו פוסקים הלכה מתוך המשנה היה זה די... אבל אין פוסקין הלכה מתוך המשנה... רק שהם פוסקים הלכה מתוך הפסקים אשר נתחברו להורות הלכה למעשה... ודבר זה יותר רחוק מן הדעת". ולכך הדרך מהגמרא לקיצורי הלכה היא הפוכה מהדרך שמהמשנה לגמרא. (151) כן מבואר להדיא בהקדמת הטור לאור"ח, ובהקדמת הבית יוסף שם. והרמב"ם בהקדמתו למשנה תורה כתב: "ואין צריך לומר הגמרא עצמה, הבבלית והירושלמית, וספרא וספרי והתוספתא, שהם צריכין דעה רחבה ונפש חכמה וזמן ארוך, ואחר כך יודע מהם הדרך נכוחה בדברים האסורים והמותרים ושאר דיני התורה היאך הוא. ומפני זה נערתי חצני אני משה בן מיימון הספרדי... וראיתי לחבר דברים המתבררים מכל אלו החיבורים". (152) לשונו בנתיב התורה פט"ו [א, סט.]: "והראשונים כמו הרמב"ם ז"ל, והטור ז"ל, אף על גב שגם הם חברו הפסקים בלא בירור, לא היה דעתם רק להורות סוף ההלכה, ואשר הוא עולה מתוך התלמוד. אבל לפסוק האדם מתוכה מבלי שידע מאיזה מקום יוצא הדין, רק הלכתא בלא טעמא, לא עלה על דעתם ועל מחשבתם... ואילו ידעו המחברים כי החבורים ההם יהיו גורמין שיהיו עוזבין את התלמוד לגמרי, ויהיו פוסקין מתוך החבורים, לא היו מחברים אותם. כי יותר ראוי ויותר נכון שיהיה פוסק מתוך התלמוד... יותר ממי שפוסק מתוך חבור אחד, ולא ידע טעם הדבר כלל, שהולך כמו עור בדרך".  אמנם יש להעיר, כי הרמב"ם כתב בסוף הקדמתו למשנה תורה דברים המורים שאכן כוונתו היתה שיפסקו הלכה מספרו מבלי לעיין בגמרא, שז"ל: "לפיכך קראתי שם חיבור זה 'משנה תורה', לפי שאדם קורא בתורה שבכתב תחילה, ואחר כך קורא בזה, ויודע ממנו תורה שבעל פה כולה, ואינו צריך ספר אחר ביניהם". והראב"ד שם השיג על הרמב"ם מחמת כן.  אמנם הרמב"ם עצמו כתב כדברי המהר"ל, שזה לשונו [בקובץ תשובות הרמב"ם, ליפסיא, ח"א סימן קמ]: "חס ושלום לא אמרתי לא תתעסקו לא בגמרא ולא בהלכות רבי יצחק [הכוונה לאלפסי] או זולתו... וכי אני קויתי או עלתה על לבי שאשרוף כל הספרים שנעשו לפני מפני חבורי, והלא בפירוש אמרתי בתחילת חבורי שלא חברתי אותו אלא מפני קוצר הרוח למי שאינו יכול לירד לעומק התלמוד ולא יבין ממנו דבר האסור והמותר". והובא בהקדמת התוספות יום טוב למשנה [סד"ה וגדול]. (153) כלשון הגמרא [שבת קלח:] שבה פתח את פרק זה: "'והפלא ה' את מכותך' [דברים כח, נט], הפלאה זו איני יודע מהו... הוי אומר 'הפלא' זו תורה". וכן יבאר בסמוך. (154) "כי לפי מעוט השכל שיש לנו, היה ראוי שיהיה הלמוד מסודר, כדי לתקן חסרון השכל. כי האיש אשר אינו יכול לילך כמו שאר אדם, יש לו מקל ומשענת לתקן החסרון. ולכך הדור אשר הם חסרי השכל, היה ראוי להם שיהיה להם יותר תקון ומשענת, שיהיה הלמוד שלהם מסודר בתכלית, ובדבר זה היו מגיעים אל מדרגה מה" [לשונו למעלה (ד"ה ועוד דבר)]. וכאן הוסיף "ותחבולות ראוים", לאחר שביאר שלימוד המשנה במיוחד הוא בגדר "ובתחבולות תעשה לך מלחמה". (155) למעלה בתחילת הפרק [ד"ה וביאור זה] בשני הסברים, וכלשונו: "כי ראוי שתקרא שכחת התורה מישראל 'הפלאה', וזה כי לשון 'והפלא' בא על מכה גדולה בתכלית, והיא מופלאת, ודבר זה הוא שכחת התורה. וזה כי הדבר החרב והרעב והשבי, מפני שהם בגוף האדם הגשמי, לא נחשב המכה כל כך. אבל התורה, לפי מעלתה ומדרגתה העליונה, שהיא שכלית, נחשב המכה והחסרון בה מכה מופלאה. ועוד, כי לשון 'והפלא' בא על מכה תמוהה, שהיא פלא. וזהו על דבר שיש לו מציאות גדול, ונחרב ונפסד ונתבטל. ואין לך דבר שיש לו יותר מציאות כמו התורה, ולכך היא מכה מופלאת". וכאן יוסיף הסבר שלישי ל"והפלא", שהוא מלשון פלא ונס, דבר הסותר את השכל. וראה למעלה הערה 11. (156) כמבואר למעלה הערה 83. (157) כי שכחת התורה מכלל המשנה [אבות פ"ג מ"ח] "השוכח דבר אחד ממשנתו... עד שיסירם מלבו", וכמבואר למעלה הערה 145. (158) אודות שלעת זקנותו מוצא עצמו בלי כל, כן מבואר בנתיב הזריזות פ"א [ב, קפו:], ומובא בהערה 169. ובהמשך לשונו שם כתב: "וכל זה הגיע לו כי בעת ילדותו הלך אחר הבחורים ללמוד מה שהוא נכסוף אליו. ולערב, שהוא לעת זקנתו, כאשר ימצא עצמו חסר מכל, ומה שהיה ראוי אליו שיהיה לעת זקנתו מלא חכמה ותורה, כי היה מוסיף ומאסף חכמה על חכמה תמיד, כי יכול לקנות ומוסיף על זה עד שהיה מלא מתורה וחכמה. ולא עשה זה, רק אסף רוח בפניו, וככלות כחו אז רוחו אז אסף בקרבו, הכל יצא ממנו. כי זקנתו הוא הפך ילדותו, ואז נמצא העולם הפוך. כי אז עליונים למטה ותחתונים למעלה [כמו שיבאר כאן בסמוך], שיאמר אותו שאין בו רוח חכמה כי ידי רב לי לעקור הרים ולשבר סלעים, ולהפוך שדה ניר זרוע שדה אשר ברכו ה' מכל טוב, וכגן אלהים היא, ויכולתי להפוך אותה עד שלא ישאר לה שורש אמת ונטע נאמן, כל זה בכחי ובכח גבורתי. אם האדם שואל אליו ומי יעיד ע"ז, אז יאמר הלא כל עמי הארץ אשר נמצאים ברחובות ובשוקים יעידו ע"ז, וישבחו גבורתי. ואל דבר זה הם מתאוים ונכספים כל עמי הארץ, עד שאין מבקשים על בניהם ועל זרעם אחריהם, רק שיהיה רוח אשר בם נחה עליהם, כי אז יושב בישיבה על גפי מרומי קרת, ויאמרו בני אדם הנה זה חדש עשה הש"י בארץ, כי זה האיש משה אשר הוא אור העולם הודו והדרו, ארבעים יום וגם לילה היה צריך למלאות הש"י אותו מתורתו. וזה קנה הכל בימים קצרים, כי זה ימים מועטים שהיה הולך אחר הבחורים, ועתה הוא ראש המורים, ממנו ישתו מים ארורים. כל זה ראיתי גם נסיתי בימי הבלי, ואמרתי לעורר את האדם להקיץ משנתו, כי חולם חלום הוא. ודי בהערה זו, גם דברנו מזה במקום אחר, והכל אין די לזה, דבר שהוא תקלה וקלקלה לדור הזה". וכן הוא הקצרה בגו"א דברים פ"ו אות ז הערה 55, ובדרוש עה"ת [סוף מו:]. (159) "גוע ופרחה רוחו" [רש"י שם]. 
(160) "עליונים למטה - אותן שהיו כאן חשובים ראיתי קלים" [רש"י שם]. ובב"ב י. כתב רש"י: "אותם שהם עליונים כאן מחמת עושרן ראיתי שם שהם למטה. ותחתונים למעלה - ראיתי עניים שהם בינינו שפלים, שם ראיתים חשובים".. (161) "שני אחים היו שמסרו עצמן על ישראל שהודו על עצמן הריגת בת מלך [תענית יח:], שהיו מטילין אותה על כל ישראל" [רש"י בפסחים שם]. (162) לשונו בנצח ישראל פט"ו [שנח.]: "ענין עוחם הזה ועולם הבא הם מחולקים, כי זה גשמי, וזה נבדל מן הגשמי". ובח"א לב"ב י: [ג, סד:] כתב: "כי עוה"ז הוא כולו גוף, ועוה"ב נבדל לגמרי, ולפיכך אשר הם מוכנים אל עוה"ז הגשמי אין להם עולם הנבדל. וכמו שאמרו בפרק הרואה [ברכות סא:] לא אברא עלמא אלא לאחאב, כלומר שאין ראוי לו כלל עוה"ב... שהם הפכים. ולא אברא עוה"ב אלא לרבי חנינא בן דוסא וחבריו [שם], כי אין ראוי לעוה"ב רק מי שאין לו עוה"ז, כמו שהיה רבי חנינא בן דוסא, כי הם הפכים, זה נבדל, וזה גשמי... וכל אשר יש לו בעוה"ז מצד העושר ושאר מעלות שהם גשמיים, בודאי הוא תחתון בעולם הנבדל. ולהפך ג"כ, אותו שהוא קטן ופחות בעוה"ז הגשמי, שהוא עני, זוכה אל עוה"ב, כי כאשר הוא מסולק מן הדברים הגשמיים, ראוי אל הנבדל". וכן כתב בח"א לערכין טז: [ד, קמב:]. ובנתיב היסורין פ"ג [ב, קעט:] כתב: "כי עוה"ב הוא הפך העוה"ז הגשמי, ולפיכך מי שראוי ומוכן אל העוה"ז - אינו מוכן לעוה"ב. ולכך אין ראוי לצדיקים עוה"ז, כי עוה"ב הוא נבדל, וזה גשמי, והם הפכים. וכבר אמרו 'עולם הפוך ראיתי'... שמזה תדע כי העוה"ב הוא הפך עוה"ז לגמרי, שזה גשמי, וזה נבדל מן הגשמי". ובדרוש לשבת תשובה [עו:] כתב: "לא נברא העוה"ז אלא לאחאב וחבריו, ולא נברא עוה"ב אלא לרבי חנינא בן דוסא. הרי כי העוה"ז פונה מן העוה"ב, ואשר זוכה לעוה"ז אינו זוכה לעוה"ב, ואשר זוכה לעוה"ב אינו זוכה לעוה"ז... כי ברא השי"ת עוה"ז לרשעים, ועוה"ב לצדיקים". וכן הזכיר בקצרה בח"א לב"מ פו. [ג, מג:]. וראה למעלה פ"ה הערה 25. (163) לשונו בדרוש עה"ת [מח.]: "ובפרק הניזקין [גיטין ס:], אמר רבי יוחנן, לא כרת הקב"ה ברית עם ישראל אלא בשביל תורה שבעל פה, שנאמר [שמות לד, כז] 'כי על פי הדברים האלה כרתי אתך ברית ואת ישראל'. והנה יש להקשות, למה דוקא בשביל תורה שבעל פה. אבל פירוש הדבר, כי כל ברית הוא בין השנים שיש להם חבור יחד בעצמם. הנה מפני כי תורה שבכתב מונחת בארון, ואיננה עם האדם בעצמו, לכן איננה כריתת הברית לחבר את ישראל בעצמם אליו יתברך. אבל תורה שבעל פה, שהיא עם האדם, עד שבזה האדם בעצמו הוא בעל תורה, והוא הברית וחבור שיש לאדם בעצמו עם הש"י. ודי והותר שאנו כותבין התורה שבעל פה. אשר לא נתנה להכתב בחכמה זאת גזורה מאתו יתברך, לשלא יבטח האדם בעורות הבהמות המתות אשר התורה כתובה עליהם, ותהיה התורה עמו בפיו ע"י תורה שבע"פ, אשר זולתה אין לעמוד על דבר מדברי תורה שבכתב. ולפיכך די בצרה שאנו כותבים את שבעל פה לשלא תשתכח. אבל מ"מ אין הכתיבה מבטלת הברית ממנה, דסוף סוף לא ניתן להכתב. ולא נחשב כתיבתה כתיבה כאשר לא נתנה להכתב, רק שתהיה סדורה בפה האדם, [ואז] עדיין הברית קיים באשר הוא. אבל אנחנו אשמים שהתורה מונחת על השלחן הערוך, ובפינו אין דבר. וכי כרת הקב"ה ברית עם השלחן, שהתורה מסודרה ונמצאת בו בעצמו. העבודה והמעון כי אין ח"ו ברית, ונחשב זה כאלו ח"ו אין תורה". וראה להלן פס"ח [ד"ה וזה אמרם]. (164) כי שכר העוה"ב ניתן ללמי שתואם לעוה"ב, וכמבואר בארוכה למעלה פ"ה הערה 41, קחנו משם. וכן הוא למעלה פ"ו הערה 4, ופט"ו הערה 17. (165) ובויקרא כג, לב, פירש רש"י "כל המוסר עצמו על מנת הנס אין עושין לו נס", ופירש שם בגו"א אות לח בזה"ל: "כלל הדבר, שהאדם אשר אין שוקל חיות העולם נגד קדושת שמו יתברך, והוא מוסר עצמו למיתה להסתלק מן העולם על ידי קדושת שמו יתעלה, הוא קדוש, ובשביל שהוא קדוש הוא נבדל מן העולם, והוא דוחה גם כן מנהג העולם והנהגתו, ועושה לו נס, שהוא למעלה מן העולם". (166) ענין זה מבואר בכמה מקומות בשאר ספריו. בח"א לב"ב י: [ג, סה.] כתב: "אלו שני דברים כמו ענין אחד הם, וזה כי הרוגי מלכות במה שבטלו גופם על קדושת השם, ובשביל מצותיו מסרו גופם על קדוש שמו, בזה נראה שהם מסולקים לגמרי מן הגוף, וזוכים אל עולם הבא הנבדל. וכל מי שבא לכאן ותלמודו בידו ג"כ, כי אם אין תלמודו בידו הרי הוא בלא שכל הנבדל, והנשמה שלו מתיחס אל הגוף. לכך אשרי לו שיש לו מעלה זאת שבא כאשר הוא דבק במדריגות האלקות הבלתי גשמי. ומ"מ מעלה זאת שהוא הרוגי מלכות שמסרו נפשם על קדושת השם אין אדם יכול לעמוד במחיצתן, כי אלו הם נבדלים לגמרי, לכך אי אפשר להתחבר להם, שהם עם השכינה לגמרי".  ובדר"ח פ"ו מ"ז [דש.] כתב: "ודבר זה באמת דבר מופלג בחכמה, כי הרוגי מלכות מסרו נפשם על קדוש שמו הגדול, ואדם כזה נעשה נבדל מן העולם הגשמי לגמרי, עד שהיה מוסר עצמו למיתה על קדוש שמו. ולפיכך אין כל בריה יכולה לעמוד במחיצתן, כי אין חבור אל המדריגה הנבדלת הזאת. ואחריו אמר 'אשרי מי שבא לכאן ותלמודו בידו', שגם זה דומה לו שהוא בעל תורה שכלית, ובא לכאן עם תלמודו. אבל אם אין תלמודו בידו, ואין עליו שם אחר, רק אדם שהיה נוטה אחר הגשמי, ואיך יזכה לעולם הנבדל אחר שהוא אדם גשמי".  ובדרוש עה"ת [מה.] כתב: "והנה אנחנו הפך הראשונים לגמרי, אשר כל תורתם היה הגירסא שחזרו על תלמודם, אשר השכר בזה שהתורה היא עם האדם בכל מקום שהוא ולא תסולק מאתו כלל. ועל זה אמרו בפסחים [נ.] שמעתי שהיו אומרים אשרי מי שבא לכאן ותלמודו בידו, ושמעתי שהיו אומרים הרוגי מלכות אין כל בריה יכולה לעמוד במחציתן. ומסיק שם דמיירי בהרוגי לוד. ומה ענין אלו שני דברים יחד. אבל היחס שביניהם הוא, כי הרוגי מלכות מסרו נפשם על קדושת השם, ובזה נעשה אדם נבדל מעולם הגשמי לגמרי עד שהיה מוסר עצמו למיתה להסתלק מן העולם על קדושת שמו הגדול. לפיכך אין כל בריה יכולה לעמוד במחיצתו, שאין חבור למדרגה הנבדלת הזאת עם שאר בני אדם שהיו נוטים אחר העה"ז בהיותם בו. וכן מי שבא לכאן ותלמודו בידו, שהוא בעל תורה נבדלת ושכלית... אבל אם אין תלמודו בידו, נשמתו אינה נבדלת ושכלית, רק יש לה יחוס וצירוף אל הגוף בשאין תורתו עמו. זהו השיווי שבין שני הדברים, והבן". (167) על פי ברכות ז. "'ויאמר לא תוכל לראות את פני' [שמות לג, כ]. תנא משמיה דרבי יהושע בן קרחה, כך אמר ליה הקב"ה למשה, כשרציתי ["בסנה" (רש"י שם)], לא רצית ["שנאמר (שמות ג, ו) 'ויסתר משה פניו'" (רש"י שם)], עכשו שאתה רוצה, איני רוצה". (168) אבות פ"ד מכ"א "הלומד זקן למה הוא דומה, לדיו כתובה על נייר מחוק". ופירש רש"י שם "הלומד זקן אדם שמתחיל בזקנותו, שוכח הכל מיד ומאבד מהר, כמו כתיבה על נייר מחוק, שאין הכתיבה שעל המחק אדוקה ועומדת, אלא שנמחקת והולכת". וברבינו יונה שם השוה הלומד זקן לפועל שניתנה לו טרסקל [דלי] נקובה לדלות בו מים. (169) לשונו בנתיב הזריזות פ"א [ב, קפה.]: "כי בנערותו שהאדם הוא גשמי חמרי, צריך האדם טורח גדול שיקבל התורה, ונקרא זה חרישה, כי החרישה הוא מכין האדמה לקבל הזרע. וכן צריך האדם לטרוח עד שיקבל התורה... ולכך אמר הכתוב 'מחורף עצל לא יחרוש ושאל בקציר ואין', הקציר הוא זקנה, שאז השכל אשר הוא נזרע בגוף האדם נעשה שכל נבדל מן האדמה החמרית, הוא הגוף, כמו שנבדל התבואה מן האדמה על ידי הקציר, כך לעת זקנתו של אדם נעשה השכל הנבדל... ועל דורנו הזה נאמר 'מחורף עצל לא יחרוש ושאל בקציר ואין'. כי כאשר בנערותו ובבחרותו אין לומד תורה שתהיה התורה אצלו, כי גרסא דינקותא לא משתכח. ובעת זקנתו כאשר האדם רואה עצמו שהוא ערום בתורה ואין דבר עמו, אז בודאי מבקש שתהיה התורה נמצאת אתו, ולא נמצא אצלו דבר". (170) לשונו בדר"ח פ"ד מכ"א [רב.]: "הלומד לזקנים, מפני שהזקנים יש להם מותרות הליחות, אין כח הזוכר שלהם נקי, רק כח הזוכר שלהם אשר מקבל ציור הדברים מטושטש, ומפני שהוא מטושטש אין מקבל ציור מבורר, ולכך הוא קל ההסרה". (171) אודות מעלת הלימוד בחבורה, ראה נתיב התורה פ"ו [א, כו.] שהקדיש לכך כל הפרק, ובריש דבריו כתב: "לפי מה שהתורה היא השכל העליון שהוא נבדל מן האדם, ושכל האדם עומד בגוף האדם שהוא גשמי, ולכן צריך האדם אל הכנה שיקנה השכל הנבדל. וזה שיהיה קנין התורה בחבורה, שעל ידי החבורה קונה השכל הנבדל, ואין דומה אל החכמה שהוא מתחכם מעצמו, שאותו שכל עומד בגשם, ואינו שכל נבדל, רק השכל שהוא נקנה בחבורה השכל הזה נבדל לגמרי מן הגוף... כי השכל עומד בגוף, וצריך שיהיה השכל נבדל מן הגוף. ואם הוא לומד תורה על ידי החבורה, שכל אחד מוציא שכלו אל אחר, ואחר מקבל אותו, ואצל האחר שקבל מן חבירו הרי אצלו הוא שכל נבדל, שהרי לא היה עומד בו עד שבזה הוא נעשה שכל נבדל". (172) ובהקשר זה יש לצרף את עדותו של תלמיד המהר"ל, בעל התוספות יום טוב, שכתב בהקדמתו לתוספות יו"ט בזה"ל: "רבינו הגדול, מרנא ורבנא הגאון רבי יהודה ליווא בר בצלאל זלה"ה, שנתעסק בישיבה והרביץ תורה לרבים במדה גדולה, היא מדת הגמרא כמפורסם, הדר דרש לרוץ למשנה [ב"מ לג:], עד שנתחברו חבורות חבורות כתות כתות מלאכי, מאן מלאכי רבנן. ומתעסקין יום יום פרק מפרקי המשניות, וחוזרין חלילה. ומאת ה' היתה זאת חוק ולא יעבור. לא בלבד בק"ק פראג, אשר בה הדת נתונה מהגאון הנזכר, כי אם גם בשאר קהלות קדושות, קרובות ורחוקות, קיימו וקבלו עליהם ללמדם לישראל. וגדול כח מאמרו של רבינו הגדול ממאמרו של רבינו הקדוש. דאילו המשנה שאמר רבינו הקדוש לרוץ בתרה היינו כסידורה בהלכות מבלי שום שכל ולב להבין טעמיה... וכאשר קימו וקיבלו מאמרו של גאון תפארת ישראל מרנא ורבנא רבי ליווא זלה"ה ללמד בישראל המשנה, לא היתה על דרך הלמוד כמות שהיא מבלי שום לב לטעמיה ופירושיה, אבל הלמוד הוא עם פירוש מפירושיה. והוא הדבר אשר דברתי שגדול כח מאמר מרנא ורבנא זלה"ה ממאמרו של רבינו הקדוש זלה"ה. אחרי שלמוד המשנה שעל פי מאמרו הוא עם הפירוש". (173) בדרוש עה"ת [מז:] האריך לבאר את הדרך אשר ילכו בה, וז"ל: "ולכן בני שמעו אמרי, וקחו מוסרי, ולכו נא בעקבות הרועים הראשונים, ולא ימושו מפיכם דברי תורה. ובהוייות דאביי ורבא תהיו עסוקים, ולא תשאו נפשכם אל משאות שוא ומדוחים. ובזה תבלו ימיכם ושנותיכם, וטוב לכם באחרית הימים בבואכם ליראות את פני האדון ה' אלקי ישראל. ואם תעשו כן הרי אתם מקבלים שכר כנגד הכל. וכך אמרו בירושלמי בפרק הרואה [ברכות פ"ט ה"ה] אם ראית שהבריות נתייאשו מן התורה, תחזיק בה, ותקבל שכר כלם, שנאמר [תהלים קיט, קכו] 'עת לעשות לה' הפרו תורתך'. ובעד המורה לכם לצדקה, העתירו והפילו תחנתכם אולי יחנן ה' צבאות גם אותי ויכפר משוגתי ואשר העויתי גם בזה... ובזה אכלה לדבר במה שהוא יסוד ותכלית הכל והכל תלוי בו, הוא חזרת הלמוד, עד שיהיה תלמודם בידם, ולא ימוש מפיהם, ואזי תחזור תורה ליושנה כאשר לפנים בישראל ולא מזמן ארוך, כי מה לאסוף ולצבור הון ועושר אתו ולאבדו בהרף בפעם אחד. ולכן כל אשר נגע יראת אלקים בלבבו, וחרד על תורת אלקינו לעשות עמודים לה שלא תפול בכללה, ירגיל עצמו והלומדים לפניו בענין זה, שהוא יסוד הכל שלא תמוש מפיהם. גם לשמור סדר הלמוד בדרך שאמרנו, ללמוד סדר המשנה תחלה, ואח"כ התלמוד, ולחזור תמיד על הכל. וכן תינוקות של בית רבן ללמדם תחלה מקרא כסדר מראש ועד סוף, ולחזור עליו עד שיהא שגור בפיהם, ואח"כ יעתיקו למשנה, הוא הדרך אשר דרכו בו ראשונים ואחרונים... אך את זה תוכלו לעשות, לפחות לבחור אחד מן הפוסקים הכוללים חקי התורה ומשפטיה... וקחנו על זרועותיך ללמדו לתלמידים תדיר בכל יום... והפוסק יהיה חקוק על לוח לבך לא יוסר, ושטת ההלכה לא תסור מנגד עיניך מכל ימות השנה. אמנם הדרך אשר הלכו בו הראשונים כל ימיהם הוא אשר אמרנו, ללמוד משנה ותלמוד ולחזור עליהם עד שהיה תלמודם בידם". (174) לשונו בנתיב התורה פ"ה [א, כו.]: "ואל יעלה על דעתך שהאדם הוא נחשב בעל תורה בשביל שאם יש לפניו משנה או גמרא שיכול לפלפל ולישא וליתן להקשות ולעקור הרים, אל תאמר כי זה בעל תורה. שהרי אין התורה עמו, רק שהוא חכם ויודע לפלפל, אבל מה שייך לומר עליו שהוא בעל תורה. רק אם התורה היא עמו קודם, ויכול לפלפל ולישא וליתן בתורה, זהו שהוא חכם בתורה אשר היא עמו. אבל שיקראו שם 'בעל תורה' כאשר הובא לפניו שיטת הלכה, והוא מקשה ומתרץ בה, מה שייך אליו שם 'בעל תורה', דבר זה אינו כלל, רק שהוא חכם ויודע לפלפל. ולכך אם אין תורה עם האדם אין יראה, והדברים האלו ברורים שדבר זה הוא גורם הסתלקות יראת שמים כאשר אין התורה עמנו. לכן לומדי תורה המרבים בישיבה, חזקו ונתחזקה בעד תורת אלהינו, ועמדו נא בפרצה הזאת, ותלכו בעקבות הראשונים, ותהיו אתם עמודי התורה, ותקבלו שכר כולם, כדכתיב [תהלים קיט, קכו] 'הפרו תורתך עת לעשות וגו'', וכאילו עשאו לדור כולו שהוא בלא תורה. ואילו כל הימים דיו אין יכול האדם לכתוב ולספר מה שגרם דבר זה. ובמקום שהיו בארצות אלו חכמים גדולים, אשר כל העולם שותים מימיהם ובעלי מעשים, כמו רש"י ור"ת ובעלי תוספות, נשמתן תחת כסא הכבוד, ויש להם מהלכים עם חכמי הלב הראשונים התנאים והאמוראים, ועתה בארצות אלו בעונתינו הרבים והעצומים, נשתכחה התורה לגמרי, והוסרה מהן, הן התורה הן המעשים, והאחד סבה לשני. וברור אצלי כי מי אשר יפרוש מזה ומכריע גם כן אחרים להחזיק התורה, וירחק ויבטל הדבר שהוא מבטל התורה לכלות ימי התלמידים בדברי הבל ושקר, ואין שמים לב כלל שתהיה תורת אמת נשארת עמהם, עליו נאמר [ירמיה טו, יט] 'אם תוציא יקר מזולל כפי תהיה'. ומי שמחזיק הדבר שהוא כמו קוץ מכאוב וסילון ממאיר לתורת משה, ברור אצלי שהוא נמנה עם אותם המגלים פנים בתורה שלא כהלכה, ואין לו חלק ונחלה עם אשר זכרם לחיי עולם הבא. והוא ברחמיו יחזיר אותנו לתורתו אמן". (175) רומז בזה שאף הוא מתחילה למד כדרך בני דורו, וכפי שכתב בדר"ח פ"ו מ"ז [שג.], וז"ל: "כי גם אני החלתי כמוהם ויותר מהם בתלמודי, ומפני זה ראיתי את חסרוני הגדול אשר נמצא בי". וכן כתב בנתיב הזריזות ספ"א [ב, קפו:], וז"ל: "כל זה ראיתי גם נסיתי בימי הבלי". ובדרוש עה"ת [מז:] כתב: "ובעד המורה לכם לצדקה העתירו והפילו תחינתכם, אולי יחנן ה' צבאות גם אותי, ויכפר משוגתי ואשר העויתי גם בזה". וראה בגו"א דברים פ"ו סוף אות ז, ושם הערה 66. (176) לשונו למעלה פי"ב [ד"ה והתורה גם]: "השם יתברך על הכל, שהוא צורה אחרונה אל הכל, משלים הכל". ועוד שהשם יתברך משלים הכל מחמת שהוא צורה אל הכל, ראה דבריו בח"א לכתובות סז: [א, קנד.] אודות שהקב"ה זן את העולם, שכתב שם: "כמו שפרשו ז"ל [פסחים קיח.] גדולה פרנסה יותר מן הגאולה, דאילו הגאולה ע"י מלאך, ואילו הפרנסה ע"י הקב"ה בעצמו, דכתיב [בראשית מח, טו] 'האלקים הרועה אותי מעודי'. ומפני שהוא יתברך צורה אחרונה אל כל העולם, ומשפט הצורה שהוא מקיים הכל, לכך הפרנסה, שהוא קיום הכל, הוא מן הש"י, במה שהוא יתברך צורה אחרונה אל הכל". וראה עוד בנתיב השלום פ"א [א, ריג:]. (177) כפי ששאל בתחילת הפרק שלכאורה שכחת התורה סותרת לנצחיות התורה. 
(178) פירוש - שנוים הנובעים מחמת המקבל אינם בגדר "הסרה". (179) וצרף לכאן דבריו בנצח ישראל פ"נ [תתיג:], שכתב: "כי הדברים אשר הם בעולם מורכבים מחומר וצורה. ומתחייב מן החומר מה שראוי לו, ומתחייב מן הצורה מה שראוי לו. ואין ספק כי מצד הצורה יותר מוכן לברכה, מאשר הוא מצד החומר. ולפעמים הוא מוכן מצד הצורה אל דבר מה, ומונע אליו החומר, עד שלא נמצא בו מה שראוי אליו מצד הצורה... ומכל מקום נאמר על הנמצא כאשר הוא ראוי מצד הצורה, כי זה עצם שלו. ולא יבחן הדבר רק מצד עצמו, שהוא צורתו, אשר הוא אמתת עצמו. ואין להשגיח על הבטול אשר ימצא אליו מונע מצד החומר. כי דבר זה דומה אל גבור גדול, אשר לו הכח על פעל גדול מאד, והוא נסגר בבית. וכי בשביל זה שהוא נסגר בבית לא יאמר שהוא גבור גדול, אף כי אי אפשר להוציא גבורתו אל הפעל. וכך הדבר הזה בעצמו, כאשר דבר אחד ראוי מצד הצורה העצמית, שהיא עצמו לו, אף כי מצד שהצורה מוטבעת בחומר יש מונע אל דבר זה, מכל מקום יאמר על זה כאשר ראוי אל הצורה כאשר הוא מופשט מן החומר". והנה למעלה פנ"א [ד"ה והנה נצחיות] ביאר את נצחיות התורה, וכתב: "ולא תוכל לומר כי אף שהתורה היא מצד השם יתברך, מכל מקום נתן אותה אל המקבל. דבר זה אינו קשיא, כי העלה אשר הוא נותן התורה, הוא השם יתברך, והרי בידו המקבל כחומר ביד היוצר לעשות בו כרצונו שלא יהיה לו שנוי". הרי ששם שלל את השנוי אף מצדו של המקבל, ואילו כאן ביאר ששנוי מצד המקבל אינו סותר לנצחיות התורה. ויל"ע בחילוק שבין דבריו שם לדבריו כאן. (180) בנתיב התורה פ"ז [א, לב:] ובדרוש עה"ת [לה.] הביא מדרש זה מהספרי, ולא מצאתיו שם. אך מעין זה בזוה"ק ח"ב פא. (181) "ולא יסף - מתרגמינן 'ולא פסק', כי קולו חזק וקיים לעולם" [לשון רש"י שם]. (182) כי אין שנוי מצד הנותן. וכן כתב למעלה פנ"א [ד"ה והנה נצחיות], וז"ל: "והנה נצחיות התורה מבואר במופת ברור אצלנו; כי התורה היא מן השם יתברך, ומצד המקבל אינה ראויה, כי האדם הוא בעל גוף וגשם, אם לא שהיא מתנה לאדם כמו שנתבאר לפני זה [פרק נ]. כי התורה היא מן השם יתברך, ואיך יהיה לדבר זה שנוי וחלוף. ואם התורה מצד המקבל, אפשר, כי המקבל הוא משתנה. אבל הדבר שהוא מצד העלה, כמו שהיא התורה, שהיא מצד העלה, אם כן איך אפשר שיהיה לדבר זה שנוי. ולא תוכל לומר כי אף שהתורה היא מצד השם יתברך, מכל מקום נתן אותה אל המקבל. דבר זה אינו קשיא, כי העלה אשר הוא נותן התורה, הוא השם יתברך, והרי בידו המקבל כחומר ביד היוצר לעשות בו כרצונו שלא יהיה לו שנוי. וכמו שאמר הכתוב [ר' ירמיה יח, ו] 'הלא כחומר ביד היוצר אתם בית ישראל בידי'. ולכך אמרו ז"ל [שבת פח.] שהיה נתינת התורה מצד השם יתברך, הוא העלה, לא מצד האדם המקבל. שאם היה נתינת התורה מצד המקבל, היה חס ושלום שנוי לתורה, כאשר יש השתנות למקבל". (183) "לא ניתנה תורה לדרוש אלא לאוכלי המן, שלא היה להם צורך לא למלאכה ולא לסחורה" [תנחומא בשלח אות כ]. (184) כן כתב בגו"א דברים פ"ה אות ח, וז"ל: "שקולו חזק וקיים לעולם. ואם תאמר, אם פירושו שקול של הקב"ה שהיה בהר סיני - אותו קול חזק וקיים לעולם, למה צריך לקול זה. ואם בא להגיד שקולו חזק כשירצה לדבר, לא שייך בזה 'ולא יסף', דמשמע אותו הקול לא יסף. יש לומר, דקולו של הקב"ה לא בא בשביל תנועת הפה - דנאמר בזה שהיה באותה שעה ולא אחר כך, אלא קולו של הקב"ה הוא השפעת התורה מאתו, והוא יתברך נקרא 'מקור חיים' [תהלים לו, י] המשפיע תמיד, רק באותה שעה אזנים כרה לישראל כדי לקבל השפע של הדבור עד שהיו כולם במדריגות הנביאים. אבל קולו של הקב"ה משפיע מאתו החכמה תמיד, זה 'ולא יסף'. כי אצלו אין שינוי, רק השינוי מצד המקבלים, והוא יתברך משפיע תמיד, ולפיכך 'קולו חזק לעולם'". וראה למעלה פנ"א הערה 54. (185) כפי שכתב בנתיב התורה פ"ז [א, לב:], שברכת התורה היא בלשון הוה "נותן התורה", ולא בלשון עבר "נתן התורה", משום ש"בכל יום הקב"ה נותן תורה לישראל... כי 'נותן התורה' שם תואר, ור"ל שאף בכל יום ובכל עת נותן התורה... והוא נרמז במה שאמר 'קול גדול ולא יסף', ואמרו קולו של הקב"ה לא פסק". ובדרוש על התורה [סוף לה:] כתב: "כי הש"י משפיע לנו התורה תמיד בכל יום, כמו שיוסד בברכת התורה 'נותן התורה' בלשון בינוני... וכן בשביל זה אנו אומרים 'והאר עינינו בתורתך וכו'', בדרך בקשה עוד על השפעת ההוה. גם לזאת הסבה תקנו ברכת 'אתה חונן לאדם דעת' בלשון הוה, מה שאין כן בכל הברכות האמצעיות, שכולם בלשון בקשה ותפילה 'השיבנו' 'רפאנו', וכן כולם. מפני כי השי"ת משפיע הדעת והתורה בכל יום, כמו שנאמר 'קול גדול ולא יסף', שהקול הזה נצחי". וכ"ה בנתיב התורה פי"ד [א, נח.]. וראה למעלה בהקדמה הערה 40, פט"ז הערה 54, פכ"ו הערה 65, פל"ד הערה 37, ופ"נ הערה 23. (186) למעלה [ד"ה ומה שאמר], ושם הערה 41. (187) פירוש - למרות שביאר בסמוך למעלה [ד"ה אמנם עם] "אף אם נאמר שתשתכח לעתיד התורה מישראל, לא נחשב זה שנוי כלל. כי המקבל מקבל מה שאפשר לו לקבל, ולא נחשב שנוי כאשר אי אפשר לו לקבל", [ונמצא שתתכן שכחת התורה מישראל], כל זה מצד דין שנוי, שאין שכחת התורה מצד המקבל בגדר "שנוי". אך כאן חוזר לבאר שמחמת דין אחר הרי מן הנמנע שהתורה תשתכח לגמרי מישראל, ודין זה הוא מחמת שהתורה היא צורתן של ישראל. (188) "רשומות - מקראות" [רש"י שם]. (189) "נלאו" נתעייפו, וכמו שנאמר [דברים כה, יח] "ואתה עיף ויגע", ומתרגם שם אונקלוס "ואת משלהי ולאי", וכמבואר ברד"ק ספר השרשים, שורש לאה. (190) ושלשה ימים נחשב להתחלת הריחוק מן התורה, וכפי שביאר בדר"ח פ"ד מי"ד [קפז.] שארון ברית ה' נסע לפני ישראל דרך שלשת ימים [במדבר י, לג], וכתב על כך: "וביאור דבר זה כי כתר תורה, במה שהשכל נבדל מן האדם, ולפיכך לא היה ארון ברית ה' הולך בתוך המחנה של ישראל, רק היה נוסע לפניהם... כי השכל הוא נבדל מן האדם, ואינו מוטבע באדם החמרי, והוא נבדל ממנו. אבל מ"מ יש כאן קשר, שמקושר השכל באדם... ומהלך ג' ימים עדיין יש לו קשור אל אותו שהוא אחריו, וכמו שמצינו שאמר ישראל [שמות ה, ג] 'דרך שלשת ימים נלך במדבר וגו''... היינו שאין רוצים להרחיק לגמרי, וכמו שאמר פרעה [שמות ח, כד] 'רק הרחק לא תרחיקו וגו'', לכן לא היה הארון נבדל מהם לגמרי". והובא למעלה פכ"ה הערה 63. ובנצח ישראל פכ"ו [תקמג.] כתב: "מהלך ג' ימים... וכמו זה הדרך מצאנו בכמה מקומות; [במדבר י, לג] 'ויסעו מהר ה' דרך שלשת ימים', [שמות ח, כג] 'דרך שלשת ימים נלך במדבר', [בראשית ל, לו] 'וישם דרך שלשת ימים בינו לבין יעקב וגו''. כי שעור זה לדרך שיש לו רחוק, כי פחות מזה לא נקרא רחוק". ובהקדמתו לאור חדש [נז.] כתב: "כי שלשה... מורה הבדל, ופחות משלשה אין כאן הבדל גמור. סימן לדבר, פחות משלשה הוי כלבוד [שבת צז.], ובשלשה לא הוי לבוד". וכ"ה בח"א לחולין צא: [ד, קי.]. וצרף לכאן דבריו באור חדש [קנז:] שכתב: "אין הקב"ה מניח הצדיק בצרה יותר משלשה ימים... כי מאחר ששלשה ימים הם רבוי ימים, ואין מידת הש"י שיהיה הצדיק בצרות תמיד, ואם הצדיק בצרה זמן מה, אין [זה] קשיא, כי אי אפשר שלא יהיה דבר מה חסרון בצדיק, אבל שיהיה ג' ימים... כאילו היה תמיד בצרה, אין הקב"ה מניח הצדיק בצרה כמו זו. וכך אמרו במדרש [ב"ר נו, א]... כי אין ראוי שיהיה הצדיק בצרה יותר מג' ימים". וראה למעלה פכ"ה הערה 42, ופל"ז הערה 87. (191) כי היחס שבין הצורה והחומר הוא "כשזה קם, זה נופל", וכמו שהתבאר בהקדמה לאור חדש [מט.]: "כי הגוף והשכל שני הפכים; שאם האחד קם, השני נופל", והובא למעלה פ"ה הערה 20. וכן ביאר בח"א לשבת קנב. [א, פב:] את מאמרם שת"ח כל זמן שמזקינים חכמה נתוספת בהם, וז"ל: "כאשר החומר נחלש לעת הזקנה... כח השכלי מתגבר, שכן כאשר זה היה נופל זה קם. שכח החומרי בחזקו ובתקפו, אין השכלי בכוחו. ולעת זקנתו, שבטל ונחלש החמרי, מתגבר השכלי מעלה מעלה". וממילא כאשר מתבטל הצורה, אזי גוברת הנטיה לאחר החומר. וכן ביאר בנתיב התשובה פ"א [ד"ה וכנגד ג'], שכאשר הלך השכל "אשר מרחיק התאות הגופנים", אזי האדם נוטה אחר הגוף. (192) "מתפעל ונלאה" - מושפע ונעשה עייף. ואודות שהחומרי מתפעל, כן כתב בנצח ישראל פ"ה [קכב.]: "הקב"ה שותק, כי ההתפעלות הוא לאשר כח בגשם, לכך הוא מתפעל. והוא יתברך קדוש ונבדל מעניני הגשם, לכך אין לו התפעלות הגשם. לכך נקרא 'חסין יה' [תהלים פט, ט], כלומר שהוא אינו מתפעל למכעיסים לפניו. כי מדת האדם שהוא מתפעל ומתחרה לנקום, אבל השם יתברך אינו כך". ושם פכ"ה [תקלב:] כתב: "הדבר שהוא נבדל אינו מתפעל לקבל שינוי, רק עומד. ולפיכך ישראל ממאנים לקבל תוכחה, ויש בהם קושי עורף... הכל בשביל שאינם חומריים... [כי] ישראל שהם רחוקים מן החומרי, אינם מתפעלים, רק עומדים בתכונתם". ובנתיב התורה פי"ג [א, סוף נד:] כתב: "החומר מתפעל, והשכל קשה - אינו מתפעל, לכך ארץ ישראל, שהיא קדושה, האבנים שבה קשים כברזל, ואינם בעל חומר, שקרוב להתפעל. ומזה תבין כי אשר רחוק מן החומר קשה ביותר... כי התלמידי חכמים שהם בא"י הם ג"כ קשים כברזל, ואינם בעלי חומר שהוא מתפעל".  ואודות שהחמרי חלוש, בח"א לערכין ל: [ד, קמג:] כתב: "כל שני פעמים לחזק הדבר... כי דבר זה ידוע מענין הצורה שיש לה מדריגה שניה, כי החומר יש לו מדריגה ראשונה, ואין מדריגת החומר מדריגה חזקה, ורק מדריגה חלושה". וראה גו"א דברים פי"א אות י, ושם הערה 36. ונתבאר למעלה שהרוחני חזק כאבן, והחומרי חלש ומתפעל. וכן הוא בח"א לסנהדרין צו: [ג, רח.], וכלשונו: "החומר הוא חלש מאוד". וראה למעלה פכ"ד הערה 63. (193) חידוש גדול למדים אנו מדבריו. כי הנה הפסוק [שמות טו, כב] "וילכו שלשת ימים במדבר ולא מצאו מים" נאמר קודם למתן תורה, בטרם בואם למרה. ובגו"א שמות פט"ו אות ל [ד"ה ואם] ביאר שבמרה ניתנו לישראל מקצת מצות להתעסק בהם [רש"י שמות טו, כה], בכדי שלא יהיו ללא תורה, כי "אין להיות בלא תורה", והביא בקשר לכך את הגמרא הנ"ל מבבא קמא. וא"כ שוב חזינן שגמרא זו כוחה יפה אף לתקופה שקדמה לנתינת התורה לישראל. והואיל והביאור לגמרא זו הוא שהתורה היא צורתן של ישראל, חזינן מכך שאף קודם למתן תורה היתה התורה צורתן של ישראל. אך למעלה [ד"ה אמנם רבי שמעון] ביאר שלא נקראו בשם "ישראל" עד שקבלו התורה, ומכך הוכיח שהתורה היא צורת ישראל. ובפשטות משמע מכך שקודם למתן תורה לא היתה צורת ישראל נגדרת על ידי התורה. ויל"ע בזה. 
(1) כן כתב בסגנון זה בגבורות ה' ר"פ סו [שה.], נצח ישראל ר"פ מט [תתב.], דר"ח פ"ו סוף מ"ז [שג.], נר מצוה [כד:], ובנתיב הלשון פ"ט [ב, צג:]. ולא נתברר אצלי הטעם שפעמים מועטות כתב כן, כאשר על פי רוב אינו כותב כן. (2) לשון הרמב"ם בהלכות תשובה פ"ט ה"א: "מאחר שנודע שמתן שכרן של מצות והטובה שנזכה לה אם שמרנו דרך ה' הכתוב בתורה היא חיי העולם הבא... והנקמה שנוקמים מן הרשעים שעזבו ארחות הצדק הכתובות בתורה היא הכרת... מהו זה שכתב בכל התורה כולה אם תשמעו יגיע לכם כך, ואם לא תשמעו יקרה אתכם כך, וכל אותן הדברים בעולם הזה, כגון שובע ורעב ומלחמה ושלום וכו'". וכן הרמב"ן ויקרא יח, כט, נגע בשאלה זו, ויובא בהערות הבאות. ובעל העקרים במאמר רביעי פרק לט, פתח את הפרק בזה"ל: "וראוי שנשתדל להתיר הספק אשר לא סרו הראשונים והאחרונים מלספק בו, והוא למה לא נזכר בתורה היעוד הרוחני בפירוש, כמו שנזכרו היעודים הגשמיים". אמנם המהר"ל מדגיש שהיה מן הראוי להזכיר שכר העוה"ב מחמת "שהוא התכלית האחרון", שבאמצעותו מתיישרים מאזני הדין, וכמו שמבאר. (3) על פי קהלת ח, יד "אשר יש צדיקים אשר מגיע אלהם כמעשה הרשעים ויש רשעים שמגיע אלהם כמעשה הצדיקים". (4) קידושין מ: "אמר רבי אלעזר ברבי צדוק, למה צדיקים נמשלים בעולם הזה, לאילן שכולו עומד במקום טהרה, ונופו נוטה למקום טומאה, נקצץ נופו, כולו עומד במקום טהרה. כך הקב"ה מביא יסורים על צדיקים בעולם הזה, כדי שיירשו העולם הבא... ולמה רשעים דומים בעולם הזה, לאילן שכולו עומד במקום טומאה, ונופו נוטה למקום טהרה, נקצץ נופו, כולו עומד במקום טומאה. כך הקב"ה משפיע להן טובה לרשעים בעולם הזה, כדי לטורדן ולהורישן למדריגה התחתונה". וענין זה יתבאר להלן פ"ס [ד"ה והכי איתא]. וראה למעלה פל"ח הערה 156. ובנצח ישראל פי"ט [תכה.] כתב: "כי אף אם נראה בעולם הזה דבר מה שהוא חסרון, אבל מצד עולם הבא יושלם הכל". (5) כי הואיל ועוה"ב הוא עולם נצחי, ממילא השכר הניתן בו לצדיקים הוא נצחי, והעונש הניתן בו לרשעים הוא נצחי, וא"כ יש בזה יותר הבטחה לצדיקים, ויותר איום על הרשעים. (6) יעויין ברמב"ם הלכות תשובה פ"ט ה"א, רמב"ן שמות ו, ב, ויקרא יח, כט, דברים יא, יג, רבינו בחיי שמות כד, יא, כוזרי חלק ג אות כ [בביאור השמטת עוה"ב מבקשות התפילה]. ובעל העיקרים ליקט תשובות אלו במאמר ד פרק לט. ובכלי יקר [ויקרא כו, יב] הביא בשם האברבנאל שבע תשובות לשאלה זו, וז"ל בקצרה: "הדעה האחת, היא דעת הרמב"ם, שכל אלו היעודים [שהוזכרו בתורה] אינן עיקר השכר, וכל הרעות והטובות שנזכרו כאן בפרשה זו הם מדברים מענין הסרת המונעים לבד. ורוצה לומר שאם תשמור מצותי אסיר ממך כל המונעים... אבל עיקר השכר של עוה"ב אינו נזכר כאן כדי שיעבוד את בוראו לשמה... הדעה השניה הוא דעת הראב"ע בפרשת האזינו [דברים לב, לט] וז"ל: 'ולפי דעתי שהתורה ניתנה לכל, ולא לאחד לבדו, ודברי עוה"ב לא יבינו אחד מיני אלף, כי עמוק הוא'... הדעה השלישית הוא דעת רבינו בחיי הזקן, זכרו הראב"ע פרשת האזינו, וגם הרמב"ן [ויקרא יח, כט] נטה לדעה זו, והוא שכל היעודים שבתורה הם למעלה מן הטבע. שאין זה דבר טבעי שירדו גשמים בזמן שעושין המצות, ויכלא הגשם מן הארץ כשאין עושין רצונו של מקום ברוך הוא. אמנם מה שתעלה הנפש למקום חוצבה זהו דבר טבעי אל הנשמה, ואין זה בדרך פלא... הדעה הרביעית היא... רצה הקב"ה לאמת פנת ההשגחה על ידי יעודים אלו אשר עיניהם הרואות שכל העושה רצון בוראו מושגח לטובה... ואילו היה מייעד להם השכר הרוחני, עדיין ישארו בכפירה זו, כי הרוצה לשקר ירחיק עדיו. ועיקר דעה זו הוא דעת רבינו ניסים בפרשת בראשית, ושרשה בספר הכוזרי [מאמר הראשון, קד-קו]... הדעה החמשית היא, שקודם קבלת התורה היו עובדים כוכבים ומזלות, והיו עושים להם עבודות מיוחדות כדי להמשיך מהם הברכה בתבואות ולהביא גשמים בעתם ושאר הצלחות הגוף. וכשנתן הקב"ה התורה ומנעם מן אותן עבודות, הוצרך להבטיחם שגם על ידי שמירת התורה יזכו לאותן יעודים... אבל חיי העוה"ב לא הוצרך ליעדם, כי גם ע"י אותן עבודות לא היו מובטחים בו. וזהו דעת רב סעדיה בספר האמונות אשר לו, וגם בספר מורה נבוכים חלק ג' [פרק מו]. הדעה הששית היא, שמאחר שנאמר [ויקרא כו, יב] 'והתהלכתי בתוככם ונתתי משכני בתוככם', שזהו דיבוק השכינה אל ישראל בעוה"ז שהנשמה נסתבכה עם החומר, ק"ו שתהיה דבקה אל השכינה אחר הפרדה מן החומר... וזו הדעה תמצא גם בתשובת החבר למלך כוזר בסוף מאמר א' מספרו, והחזיק בדעה זו רבינו נסים בדרש החדש. הדעה השביעית היא שכל היעודים הנזכרים בתורה הם לכללות האומה... ויעוד הגשמים והתבואה והשלום וכיו"ב יהיה לכל ישראל כאחד. אבל שכר הנפשי לעוה"ב אינו לכללות האומה, אלא כל איש בפני עצמו נידון שם על פי מעשיו... ודעה זו היא בספר עקרים, וברמב"ן פרשת עקב [דברים יא, יג]". וראה להלן פנ"ח הערה 52, שתלה שאלה זו באומות. (7) תחילת הקדמה ראשונה [ב]. (8) לשונו בתחילת הקדמה ראשונה לגבורות ה' [ב]: "השגת אדם מתיחסת אל האדם למה שהוא השגתו. ומחויב מזה שהדבר שהוא מושג לא יהיה נבדל מכל וכל מן האדם המשיג, שאם היה נבדל לגמרי מן האדם המשיג, אין ראוי שיהיה בו השגת האדם. כי כבר אמרנו שההשגה של אדם היא מתיחסת אליו, יחויב מזה שהדבר שהוא נבדל ממנו לגמרי, אחר שהוא נבדל ממנו, אין ראוי שיהיה לאדם השגה בו. וזהו הסבה שלא נזכר בתורה בפירוש עולם הבא, או השארת הנפש אחר המיתה. שאלו היה דברי תורה כמו מלך בשר ודם שהוא מזהיר את עבדיו שלא יעברו את צוואתו, ואז יזכו לשכר הטוב שהוא מבטיח אותם, אז באין ספק היה נזכר היעוד הטוב בעולם הבא ובגן עדן. וכשיסור האדם מן המצוה, וימרוד בבוראו, יהא נדון בגיהנם. אבל במה שהתורה היא דברי אלהים חיים ביד הנביא, לכך הדברים שבתורה לפי השגת הנביא, והדברים האלו הם נבדלים מן האדם ונבדלת ממנו, ולא יכנסו בגדר השגת הנביא דבר שהוא נבדל מן האדם". והסברו השני שם [ג] כתב בזה"ל: "ואם שאנו נוכל לומר דרך אחר, והוא אמיתי גם כן. מדרכה של תורה, לבאר המסובב בעצם שזה מדרך החכמה, לא דבר שהוא מסובב במקרה. ומה שהתורה מביאה לחיי עולם הבא, אין זה סבה בעצם רק במקרה. לפי שעולם הבא נברא מאתו יתברך כמו שנברא עולם הזה, ואם כן לא יתכן לומר רק שבשמירת תורה ומצותיה זוכה לאורך ימים, שזה נזכר בתורה תמיד [דברים כב, ז] 'והארכת ימים', [דברים ה, ל] 'למען תחיון'. וכאשר לו חיים, אז מעצמו בא לעולם הבא, שהוא יהיה בסוף. ואם לא ישמור התורה, לא יהיה לו אריכת ימים, ויגיע לו המיתה, ואיך יבא לעולם הבא. נמצא כי אין התורה סבה בעצם לעולם הבא, רק לאריכת ימים. משל זה שהתורה נותנת לאדם חיים בעוה"ז, ואין התורה סבה לעולם הזה. אבל כאשר התורה נותנת חיים לאדם בעולם הזה, אז בעצמו הוא בעולם הזה. וכך התורה סבה בעצם לאריכת ימים, ואינה סבה לעולם הבא. לכך לא נזכר בתורה רק המסובב בעצם, שזהו אריכת ימים, ואל זה התורה היא סבה בעצם". וכאן יוסיף לבאר את הסברו הראשון. (9) המשך לשונו שם בהקדמתו לגבורות ה' [ב]: "כי ההפרש יש בין החכמה ובין הנבואה. כי החכם ישיג מצד שכלו, ומכיון שהוא ישיג מצד שכלו, יוכל להשיג הדברים הנעלמים והנסתרים ביותר. אבל הנביא יקרא חוזה [מ"ב יז, יג], או רואה [ש"א ט, ט], ששייך רואה במה שהוא רואה הדבר מבחוץ. לכך צריך לכל נביא התדבקות בדבר לאשר נבואתו בו, והוא מתדבק בדברים ההם, וידעם מפני נבואתו". וראה להלן פס"ג הערה 14. (10) כמבואר בהמשך דבריו בהקדמתו לגבורות ה', ויובא בהערה 20. וראה למעלה בהקדמה הערה 59, פי"ג הערה 53, פמ"ו הערה 69, ולהלן פס"ט הערה 77. ובח"א לב"ב יב. [ג, סו:] כתב: "חכם עדיף מנביא, כי הנבואה הוא בחידה ובמראה, ואילו החכם יודע הנעלם והבלתי ידוע לאחרים, לא במראה ולא בחידות, רק שהוא משיג השגה ברורה, אשר השם יתברך מוציא שכל האדם מן הכח אל הפעל. והחכם יודע העתידות גם כן, שהרי יודע ומשיג דרכי ה'. ואם רואה לפניו רשע, משיג שכך יהיה לו לעתיד, וכן כל הדברים. עד שאם הוא חכם וגדול, יכול לדעת העתידות שיבואו יותר מן הנביא. כי אין דבר במקרה רק הכל הוא מסודר ממנו יתברך, והוא יתברך בא ממנו בסדר השכלי, ולכך האדם שהוא חכם יודע אף העתידות". (11) בפרקי מבוא לספר נשמת חיים [עמוד 23] כתב לבאר דברים אלו: "הנביא אינו מנבא אלא בדברים שהוא מצוי בהם. אין דבריו דברי ידיעה או חכמה, אלא דיבורו נובע מתוך הימצאותו בדבר עצמו. ברם, החכם יכול להשיג דברים בשכלו, אע"פ שהוא אינו מצוי בהם. שיש בכח השכל להבין ולידע דברים רחוקים ממנו. אך הנביא אינו מדבר אלא על דברים שנתגלו לו, והוא במציאות הדברים. מתוך כך הוא מנבא על העתיד הרחוק ביותר, שכן כל האירועים שלעתיד מצויים בעולם שהנביא בו. הוא מסיר את הלוט בלבד, שהעתיד הוא כעובר במעי ההווה. על כן אין הנביא מנבא על עולם הבא, משום שהעולם הבא הוא עולם אחר, שאינו מצוי בו. או בלשון אחרת; החכם מבין את הדבר, אך הנביא דבוק בדבר. ולפיכך הנביא אינו מנבא על דברים שאינו דבוק בהם. אולם החכם יודע אף דברים רחוקים ממנו, שכן המרחק אינו מחיצה בפני השכל". (12) "טובה לישראל" [רש"י שם]. (13) "לא נראית ולא נגלית לשום נביא" [רש"י ברכות לד:]. (14) "דגדול כחן של בעלי תשובה שאין בריה יכולה לעמוד במחיצתם" [רש"י סנהדרין שם]. (15) "ברישא לרחוק שנתרחק מן הקב"ה, ואחר כך שב אליו בתשובה, והדר שלום לקרוב מעיקרא, צדיק גמור, דגדול כחן של בעלי תשובה" [רש"י שם]. (16) "שהיה רחוק מן העבירה כל ימיו, דהיינו צדיק גמור" [רש"י שם]. (17) לשון הרמב"ן בשער הגמול [עמוד שו בהוצאת שעוועל]: "יבואו ימי משיח, והוא מכלל העולם הזה, ובסופן יהא דין ותחיית המתים". ובנצח ישראל פל"ו [תרפא.] כתב: "וחבלי משיח יהיה בסוף עולם הזה". וכן הוא שם ר"פ מב. ושם פ"נ [תתיב:] כתב: "העולם הזה הוא עולם אחד עם עולם המשיח". (18) כמבואר בנצח ישראל פכ"ח [תקסו:]: "אנו אומרים כי המשיח יבוא כדי להשלים ולהיישיר העולם, לקנות תחיית המתים ועולם הבא... וימי המשיח אינו רק שעל ידה יזכו למדריגה יותר עליונה. כי אי אפשר שיזכה האדם ממדריגה הפחותה, הוא העולם הזה, למדריגה העליונה, הוא מדריגה תחיית המתים ועולם הבא... ולכך תחלה יקנו המעלה הזאת, שהוא ימי המשיח, ואחר כך יקנו המדריגה היותר עליונה. וזהו ענין המשיח, להעלות המציאות ממדריגה למדריגה וממעלה למעלה, לא זולת זה". (19) תנחומא חקת אות ג: "זה שאמר הכתוב [איוב יד, ד] 'מי יתן טהור מטמא לא אחד'. כגון אברהם מתרח, חזקיה מאחז... ישראל מאומות העולם, העולם הבא מן העולם הזה". הרי שהשוו את יחס העוה"ב לעוה"ז כיחס אברהם לתרח וישראל לאומות העולם. ובנצח ישראל פט"ו [שנח.] כתב: "ענין עולם הזה ועולם הבא הם מחולקים, כי זה גשמי וזה נבדל מן הגשמי, ולכך אין כל אדם זוכה לשתי שלחונות". ובח"א לב"ב י: [ג, סד:] כתב: "כי עוה"ז הוא כולו גוף, ועוה"ב נבדל לגמרי, ולפיכך אשר הם מוכנים אל עוה"ז הגשמי אין להם עולם הנבדל. וכמו שאמרו בפרק הרואה [ברכות סא:] לא אברא עלמא אלא לאחאב, כלומר שאין ראוי לו כלל עוה"ב... שהם הפכים. ולא אברא עוה"ב אלא לרבי חנינא בן דוסא וחבריו [שם], כי אין ראוי לעוה"ב רק מי שאין לו עוה"ז, כמו שהיה רבי חנינא בן דוסא, כי הם הפכים, זה נבדל, וזה גשמי... וכל אשר יש לו בעוה"ז מצד העושר ושאר מעלות שהם גשמיים, בודאי הוא תחתון בעולם הנבדל. ולהפך ג"כ, אותו שהוא קטן ופחות בעוה"ז הגשמי, שהוא עני, זוכה אל עוה"ב, כי כאשר הוא מסולק מן הדברים הגשמיים, ראוי אל הנבדל". וכן כתב בח"א לערכין טז: [ד, קמב:]. ובנתיב היסורין פ"ג [ב, קעט:] כתב: "כי עוה"ב הוא הפך העוה"ז הגשמי, ולפיכך מי שראוי ומוכן אל העוה"ז - אינו מוכן לעוה"ב. ולכך אין ראוי לצדיקים עוה"ז, כי עוה"ב הוא נבדל, וזה גשמי, והם הפכים. וכבר אמרו [פסחים נ.] 'עולם הפוך ראיתי'... שמזה תדע כי העוה"ב הוא הפך עוה"ז לגמרי, שזה גשמי, וזה נבדל מן הגשמי". ובדרוש לשבת תשובה [עו:] כתב: "לא נברא העוה"ז אלא לאחאב וחבריו, ולא נברא עוה"ב אלא לרבי חנינא בן דוסא. הרי כי העוה"ז פונה מן העוה"ב, ואשר זוכה לעוה"ז אינו זוכה לעוה"ב, ואשר זוכה לעוה"ב אינו זוכה לעוה"ז... כי ברא השי"ת עוה"ז לרשעים, ועוה"ב לצדיקים". וכן הזכיר בקצרה בח"א לב"מ פו. [ג, מג:]. וראה למעלה פ"ה הערה 25, ופנ"ו הערה 162, ובסמוך הערה 72. (20) המשך לשונו בהקדמתו הראשונה לגבורות ה' [ב]: "ולפיכך אמרו חכמים [ב"ב יב.] חכם עדיף מנביא. וביאור זה כי נבואה דומה בדבר לחוש עין שירגיש המוחש מבחוץ. ואף כי אין הנבואה על ידי השגת החוש הגשמי, מכל מקום כמו שהחוש דבק במוחש, כך יש התדבקות כח הנבואה של הנביא שהוא כח המדמה, או מה שהוא הכח המקבל הנבואה, שהוא מתדבק בדבר שהוא מתנבא עליו. ומפני זה יותר עדיף החכם, אשר הוא משיג ויודע הדברים הנעלמים, ומוציא אותם משכלו מעצמו. ומפני ההבדל הזה, יקרא הנביא 'חוזה' או 'רואה', מה שאין כך בחכם. ולפיכך אי אפשר שיבא כלל ענין עולם הבא והשארת נפש בנבואה, כיון שלא שייך בזה רואה או חוזה, כי דבר זה נבדל מן האדם, ולפי שהוא נבדל לגמרי מן האדם, לא תפול הנבואה בו. שכבר אמרנו כי הנבואה צריך להתדבקות מבחוץ במה שהוא מתנבא עליו. לכך עולם הבא והשארת הנפש יתבאר יותר בחכמה, שהחכם משיג הדברים הנעלמים יותר ממה שיתבאר בנבואה. לכך חכם עדיף מנביא, מה שהוא יכול להשיג דבר שאי אפשר בנבואה. שכח הנבואה מתדמה לחוש העין המקבל חושיו מבחוץ, ואיך אפשר להיות נכתב בתורה ענין עולם הבא, שאין זה מענין הנבואה. כי מי שידע החילוק אשר יש בין החכם ובין הנביא, ידע כי אי אפשר דבר זה, כי הנביאים היו מתדבקים בדבר שהם מתנבאים". (21) כפי שכתב למעלה פ"ד [ד"ה והנה השמש]: "וידוע כי החטא הוא מצד החומר, לא מצד הצורה". ולמעלה פי"ד [ד"ה וקאמר דבר] כתב: "כל עבירה הוא מצד הגוף, שעל ידו באה העבירה". וזהו יסוד נפוץ מאוד בספרי המהר"ל. ולדוגמה; בגו"א בראשית פ"א אות לג [ד"ה ולקמן] כתב: "דבר החומרי הוא סבה לחטא". ובדר"ח פ"ד מי"א [קפב:] כתב: "גורם החטא הוא החומר, ואם לא היה חומר, היה האדם כמו מלאך, ולא היה בו חטא כלל". וכ"ה בח"א ליבמות קה. [א, קמו.], שכתב: "כי החטא והעון הוא מצד החומר". וכ"ה בנתיב התשובה פ"א [ד"ה אמנם כאשר], שם פ"ד [ד"ה ולמאן דאמר]. ובנצח ישראל פ"ה [ד"ה ומה שאמר] כתב: "על ידי הגוף הוא בא החטא, שאם אין הגוף, היה האדם כמו מלאך". וראה שם הערה 257. ובח"א לסנהדרין קו. [ג, רמז:] כתב: "כי האדם בעצמו מוכן לחטא, שהרי הוא אדם בעל גוף, אשר הוא מוכן לחטא". ועוד. ובגו"א בראשית פ"ו אות יא ביאר שבב"ר [כז, ד] נמצאה בזה מחלוקת, ויש מי שסובר שהחטא בא אף מן הנשמה. אמנם בכל ספריו נוקט כדבר פשוט שאין החטא בא אלא מן הגוף. (22) לשונו בנצח ישראל ר"פ יב: "כי לא יבא דבר מדבר רק אם יש לו צירוף אליו". ושם ר"פ כא כתב: "העוה"ז בא מן הש"י... ומאחר שבא מאתו יתברך אי אפשר שלא יהיה לעוה"ז התיחסות אליו יתברך, שלא יבוא דבר מדבר אם אין לו התייחסות אליו בדבר מה". והמיוחד באברהם אבינו הוא, שאע"פ שבא מן תרח, אין לו שום התייחסות לתרח, וכמבואר בגו"א בראשית פי"א אות יט [ד"ה ויש]. (23) כמבואר בהערה 21 שאם האדם היה ללא גוף הוא היה כמו מלאך, הרי שהמלאך נחשב נבדל לגמרי. ובנתיב התשובה פ"ז [ד"ה ורבי אלעזר] כתב: "הנבדל מן אכילה ושתיה, זהו מדרגת המלאך, שאינו בעל גוף". אמנם למעלה התבאר [פ"ג הערה 6, ופט"ז הערה 53] שאע"פ שאין המלאכים גשמיים, מ"מ יש להם יחוס וקירוב אל הגשם. (24) ומאידך גיסא, הואיל והאדם בא מטפה סרוחה [אבות פ"ג מ"א], לכך זה מורה על פחיתותו, וכמו שכתב בגבורות ה' פי"ח [פג:]: "וכאשר אמרו חכמים על ענין האדם שהוא בריה פחותה בעלת חומר, אמרו [אבות פ"ג מ"א] 'הסתכל בשלשה דברים ואי אתה בא לידי חטא, מאין באת מטפה סרוחה. הרי כי החומר הפחות שבאדם הוא מן הטפה סרוחה". ושם פ"ד מי"ז [קצו.] כתב: "כי האדם שנברא מבשר ודם מטפה סרוחה, איך אפשר שיהיה לו המעלה העליונה... ולפיכך צריך לסלק דבר זה על ידי מיתה, ואז יחיו". וראה להלן פנ"ח הערה 12. (25) לשונו בנתיב הצדק ספ"ב [ב, קמ:]: "כל עושה עבירה הוא נוטה אחר החומרי. ולכך אמר כי העבירה מטמטמת לבו של אדם [יומא לט.]. כלומר שמטמטמת הלב, עד שנעשה חמרי לגמרי". וראה למעלה פמ"ז [ד"ה ביאור זה]. (26) לשונו בנתיב התשובה פ"ד [ד"ה ומאן דאמר]: "ומאן דאמר צדיק גמור יותר עדיף, מפני כי בעל תשובה היה בעל חטא, והרי כיון שהיה בעל חטא יש לו צירוף אל החטא. והצדיק שהוא צדיק גמור, לא היה נוטה אל החטא כלל, ולפיכך צדיק גמור יותר עדיף... כי הצדיק יש לו מעלה יותר שלא חטא כלל, ולא היה לו חבור וצירוף אל הפחיתות... כי מצד הגוף החמרי הוא החטא, ומצד הזה הצדיק שלא חטא מעלתו יותר עליונה... ולפיכך 'כל הנביאים לא נתנבאו אלא לבעלי תשובה'. כי הנביאים הם בני אדם בגוף, איך אפשר שיראו בנבואתם מדריגת הצדיק הנבדל, המדריגה שיהיה לו לעתיד לבא, דבר זה אי אפשר. רק על זה נתנבאו - על מדריגת בעלי התשובה, שהיה נפשם מוטבע בחמרי כשהיו חוטאים. ואף כי חזרו בתשובה, אין לנפשם מדריגה נבדלת לגמרי. ופירוש זה מבואר, כך הוא דעתו [של רבי יוחנן]". 
(27) לשונו בח"א לנזיר כג: [ב, כו.]: "הפורש הוא יותר קשה מאותו שהיה רחוק מעולם. כי הרחוק בתחלה אפשר שיהיה בין שניהם קצת קירוב אף שהם רחוקים... אבל קרוב ונתרחק אין כאן שום צד קירוב, שאם היה צד קירוב לא היה מתרחק". וכן כתב בח"א לסוטה מב: [ב, פא.], ובח"א לסנהדרין צט: [ג, רכט:]. וראה עוד ובמבוא לדרשות המהר"ל [עמודים 28-30] אודות היסוד שקרוב שנתרחק, רחוק יותר ממי שלא היה קרוב מעולם. וכן כתב בנתיב התורה פט"ו [א, סו.], וז"ל: "כי זה יותר חמרי מה שהיה לו התורה ופירש מן התורה. וזה מורה שהוא מתנגד אל השכלי לגמרי כיון שפירש... לכך הוא יותר קשה מהכל". וראה לעיל פ"י הערה 67, פכ"ו הערה 68, פל"ז הערה 58, ופמ"ז הערה 38.ולהלן פנ"ז [ד"ה אבל רבי אבהו]. ובח"א לנזיר כג: [ב, כו.] כתב: "הפורש הוא יותר קשה מאותו שהיה רחוק מעולם. כי הרחוק בתחלה אפשר שיהיה בין שניהם קצת קירוב אף שהם רחוקים... אבל קרוב ונתרחק אין כאן שום צד קירוב, שאם היה צד קירוב לא היה מתרחק". ובגבורות ה' פי"ט [פט.] כתב: "כי הפורש מדבר שחטא בו, כאשר הוא מואס בדרכיו הראשונים ופורש מהם, הוא יותר נקי וטהור מאילו לא עשה, וזהו על דרך שאמרו חכמים במקום שבעלי תשובה עומדין צדיקים גמורים אינם יכולים לעמוד". (28) פרק לז [ד"ה ואולי תאמר]. (29) לשונו שם: "כי מה שאמר הכתוב 'מבית עבדים', בא להודיע מאיזה טעם הוא אלקיהם, ומקבלים ישראל אלקותו. כי דבר זה ראוי לנבדלים שמקבלים אלקותו, אבל איך אפשר דבר זה לבעלי גוף שיקבלו אלקותו. שהוא יתברך נבדל מן בעלי גשם וגוף. ולכך אמר 'אשר הוצאתיך מארץ מצרים מבית עבדים', הוסיף 'מבית עבדים', כי ההוצאה מבית עבדים מורה על המדרגה האלקית הנבדלת שיש לישראל, שהרי הוציאם מבית עבדים. כי כבר נתבאר פעמים הרבה מאד, כי כל משועבד הוא חמרי, כי החומר הוא משועבד תחת הצורה. והפך זה הצורה, היא בת חורין... ואולי תאמר, כי מה היא המדרגה שהוציא אותם מן הפחיתות החמרי שהיו עבדים, הרי יותר יש מעלה מי שלא היה עבד כלל. זה אינו, כי בודאי הפרישה מן הפחיתות יש בזה מדרגה נבדלת, יותר ממי שלא לו כלל מדרגת הפחיתות, ולא הוציאו מזה כלל. שאם לא היה לישראל מדרגה נבדלת לגמרי, לא היו ישראל יוצאים מן העבדות. אבל הפרישה מזה מורה על שקנו ישראל מדרגה נבדלת". וכן יבאר יותר בסמוך. (30) לשונו בנתיב התשובה פ"ד [ד"ה וטעם מחלוקת]: "כי למאן דאמר בעל תשובה יותר גדול, כי התשובה אי אפשר רק מצד מדריגה יותר עליונה, שהיא התפשטות מן החטא. שכאשר כבר חטא, ושב בתשובה, דבר זה התרחקות יותר מן החטא ממי שלא חטא והוא צדיק. שזה שלא חטא, אין צריך להתגבר על יצרו כמו מי שהוא בעל חטא, ושב בתשובה, שזהו צריך להתגבר על יצרו, ומתרחק מן החטא לגמרי. ולפיכך כתיב 'שלום לרחוק', ואחר כך 'לקרוב', ודבר זה מבואר... ועוד יש להבין מחלוקת שלהם. כי אשר נוטה אל החמרי אין מעלתו כל כך. וסבר רבי אבהו, כי בעל תשובה שהוא מסלק עצמו מן החטא, דבר זה פשיטות גמור, כמו שהתבאר למעלה, כי זהו ענין בעל התשובה שהוא מתפשט ומסתלק מן החטא. לכך מעלתו יותר, כי אי אפשר להתפשט ולהסתלק מן החטא רק מצד הפשיטות הגמור. ולכך אמרו [נדרים לט:] התשובה נבראת קודם שנברא העולם, אם כן התשובה היא על העולם הגשמי. ולכך 'שלום לרחוק והדר לקרוב'. כי הבעל תשובה קרוב אל השם יתברך. ויש לך להבין כי מה שבעל תשובה הוא יותר עליון ויותר נבדל אלקי מן הצדיק, דבר זה נרמז בה"א. כמו שאמרו במנחות [כט:] כי העולם הזה נברא בה"א, שיש לה פתח למטה שכל הרוצה לצאת יצא. ויש לה פתח למעלה, שאם רוצה לשוב בתשובה ולכנוס, מסייעין לו. ולמה יש לה תג, שאם הוא חוזר בתשובה קושר לו השם יתברך כתר. והנה הכתר הזה הוא התג אשר יש על הה"א, והוא למעלה מן האות. וזה מרמז כי יש לבעל תשובה - אשר הוא חוזר בתשובה ונבדל מן החמרי - כתר ממש. והכתר הזה כתר נבדל, שהרי הוא על האות. והצד"י, שמורה על האדם שהוא צדיק, גם כן יש לו כתר דבק באות, אבל אין הכתר היא למעלה על האות, רק שהיא קשורה באות מאחוריו. והנה תג של ה"א, שהוא על האות, הוא כתר נבדל לגמרי. וזה מפני כי בעל התשובה נבדל מן החמרי לגמרי, לכך הכתר הזה הוא נבדל. אבל כתר הצד"י אינו נבדל מן גוף האות, לכך כתר שלו אינו נבדל כמו בעל תשובה, לפי שהוא פורש מן החמרי ועשה תשובה". (31) פרק ע [שכב.], שהביא שם את דברי הגמרא [נדרים לט:] שהתשובה קדמה לעולם, וכתב: "אמנם התשובה היא הפשיטות מן הצד המזרח, וזה כי מזרח נקרא התחלה וקדם בכל מקום בכתוב. וכמו שיקרא מערב 'אחור', נקרא המזרח 'קדם' ו'פנים' [רש"י במדבר ב, ג]. ומצאנו מזרח הוא התחלת העולם, ומערב אחרית העולם. ואל התחלה מתיחס התשובה, כי כל בעל תשובה צריך הסתלקות החטא שלו, ואין דבר מסלק רק ההתחלה, כי ההתחלה היא נבדלת מן החטא, שהרי אין חטא בהתחלה, וכאשר יחזור להתחלתו נסתלק ממנו החטא... ואין קולט את בעל תשובה רק דבר שהוא התחלה, שדבר שהוא התחלה הוא הסתלקות החטא, שלא ימצא חטא בהתחלה. ולפיכך מתנועע הבעל תשובה תמיד אל המזרח, כי שם ימצא הסתלקות החטא. ואמרו כי התשובה נבראת קודם שנברא העולם, כי התחלה שחוזר עליו בעל תתשובה צריך שיהיה תחלה פשוטה נבדלת לגמרי. כי ההתחלה שאינו פשוטה, אינה נבדלת מן החטא. שכל דבר שאינו פשוט, והוא מורכב, הוא גשמי, והגשמי שייך בו החטא. ובעל תשובה צריך שיהיה נבדל מן החטא. ואינו נבדל מן החטא ומסתלק ממנה רק בשביל התחלה הפשוטה הנבדלת, שאין שייך בה חטא לגמרי, ולא בהתחלה גשמית... ולכך מדריגת התחלה הזאת קודם שנברא העולם, ובאותה התחלה הפשוטה כח התשובה להיות נבדל מן החטא, ואם לא כן, לא היה אדם נבדל מן החטא. נמצא כאשר בעל תשובה נסתלק מן החטא, זהו בכח התחלה פשוטה מן הגשמית. וזאת התחלה הוא מה שגזר הש"י שיהיה לעולם התחלה פשוטה. ולפיכך כל בעלי תשובה מתנועעים אל צד המזרח שהוא התחלה, ובהתחלה הפשוטה היא הסתלקות החטא". (32) פרק מח [ד"ה ואין הפירוש], שהביא שם את דברי הגמרא [ע"ז ד:] שלא עשו ישראל את חטא העגל אלא להורות לרבים דרך תשובה, שכתב שם: "ואין הפירוש כדי להראות לאדם שאלו היו חוטאים ועשו תשובה, שגם הוא יעשה תשובה. שבודאי לדבר זה לא היה צריך להראות, כי מבואר הוא בכתוב. אבל הפירוש בזה, כי התשובה שישוב האדם מן החטא, ויקבל אותו השם יתברך בתשובה, הוא דבר גדול מאד המדרגה העליונה שיש לעולם. כי אחר שחטא האדם, ישוב אל התחלתו כאשר היה בראשונה. ובשביל כך אמרו במסכת פסחים בפרק מקום שנהגו [נד.], ובמסכת נדרים [לט:], שהתשובה נבראת קודם שנברא העולם. וכמו שבארנו בחבור גבורות ה' [פ"ע], ושם מבואר שהיא על כל העולם. ולפיכך התשובה בריאה חדשה בעולם. וכאשר לא היתה התשובה נמצאת בעולם, רחוק היה התשובה מן האדם. אף כי הכתוב מזהיר על התשובה, הלא דבר רחוק היא התשובה, שהיא בריאה חדשה בעולם, לצאת לפעל. אבל כאשר נמצא שהראשונים פתחו שער התשובה, עד שנמצא מעלה הזאת בעולם, ועל ידם קנה העולם המעלה העליונה, היא מדרגת התשובה, שוב אין נחשב בריאה חדשה, שכבר נמצא התשובה בעולם. וראה שם הערות 25, 27. (33) מעין דברי הר"ן [נדרים מא.]: "אחר שחלה ונתרפא מתחזק בטבעו להיות יותר בריא ממה שהיה קודם חליו", והובא למעלה פמ"ז הערה 38. (34) אודות שיצ"מ נמשכה ממדריגה פנימית עליונה, ראה דבריו בנצח ישראל ס"פ יג, שכתב: "גאולת מצרים, שהיתה מעלת הגאולה יותר, לא יצאת לפעל כל כך מיד, לפי מעלתה ומדריגתה מן עולם הטבע, והיה צריך לזה ד' מאות שנה [בראשית טו, יג]". וראה גבורות ה' פכ"ו [קח.-קי:] שהאריך בזה. וכן הוא בגו"א שמות פ"ג אות י ד"ה ויש, וד"ה ומצאתי. ובגבורות ה' פ"ס [רסח.-רעב:] האריך בזה לבאר מעלת גאולת מצרים. וראה בנצח ישראל פמ"ה [תשסז:], שהשוה שם בין גאולת מצרים לגאולה העתידה, שבשתיהן הגאולה נחשבת להויה חדשה, וכמו עולם חדש. (35) מעין מה שאמרו [שבת לב.] "לעולם יבקש אדם רחמים שלא יחלה, שאם יחלה אומרים לו הבא זכות והפטר". וראה שם בח"א [א, כ.] בביאור הדבר. ורש"י ויקרא כה, לה, כתב: "והחזקת בו - אל תניחהו שירד ויפול ויהיה קשה להקימו, אלא חזקהו משעת מוטת היד. למה זה דומה, למשאוי שעל החמור, עודהו על החמור - אחד תופס בו ומעמידו. נפל לארץ - חמשה אין מעמידין אותו". (36) יציאת מצרים. (37) סתם ולא ביאר מהו עומק ההבדל בין אם היציאה מהחומריות נעשית על ידי הקב"ה [דוגמת יציאת מצרים], לבין אם היציאה מהחומריות נעשית מעצמו [דוגמת בעל תשובה]. והנראה בזה, שהנה טעמו של רבי אבהו [הסובר שבעל תשובה עדיף על הצדיק מעיקרו] התבאר למעלה כי הואיל ובעל התשובה חטא, ועם כל זה פרש מהחטא, הרי שפרישתו מורה על ריחוקו מן החטא יותר מהצדיק שמעולם לא חטא. ובנתיב התשובה פ"ד [ד"ה וטעם מחלוקת] הוסיף שיש בזה יותר כפיית היצר הרע, וכלשונו: "כי למאן דאמר בעל תשובה יותר גדול, כי התשובה אי אפשר רק מצד מדריגה יותר עליונה, שהיא התפשטות מן החטא. שכאשר כבר חטא, ושב בתשובה, דבר זה התרחקות יותר מן החטא ממי שלא חטא והוא צדיק. שזה שלא חטא, אין צריך להתגבר על יצרו כמו מי שהוא בעל חטא, ושב בתשובה, שזהו צריך להתגבר על יצרו, ומתרחק מן החטא לגמרי". וכן מפורש בדברי הרמב"ם הקצרים בהלכות תשובה פ"ז ה"ד, שכתב: "ולא עוד אלא ששכרו [של בעל התשובה] הרבה, שהרי טעם טעם החטא ופירש ממנו, וכבש יצרו. אמרו חכמים, מקום שבעלי תשובה עומדין אין צדיקים גמורין יכולין לעמוד בו. כלומר מעלתן גדולה ממעלת אלו שלא חטאו מעולם, מפני שהן כובשים יצרם יותר מהם". ומעתה טעמו של רבי יוחנן צריך ביאור, כיצד חולק בזה על רבי אבהו, הרי סברת רבי אבהו מבוארת היא גם בעוד מקום. שהנה הרמב"ם בפרק ששי משמונה פרקים העמיד את "המושל בנפשו, אע"פ שעושה המעשים הטובים והחשובים... והוא מתאוה אל הפעולות הרעות ונכסף אליהם ויכבוש את יצרו" לעומת "החסיד שהוא נמשך בפעולתו אחר מה שתעירהו תאותו, ויעשה הטובות, והוא מתאוה ונכסף אליהם". וקבע שם הרמב"ם "שהמתאוה לעבירות ונכסף אליהם [וכובש את יצרו] הוא יותר חשוב ויותר שלם מאשר לא יתאוה אליהם". ושם הרמב"ם ביסס דבריו ממאמר חכמים [סוכה נב.] "כל הגדול מחבירו יצרו גדול ממנו". [ועיי"ש שמבאר שכל זה נאמר ביחס למצות שמעיות, ולא ביחס למצות שכליות.] והרי לכאורה היחס הקיים בין הכובש יצרו לבין החסיד, הוא הוא היחס הקיים בין בעל תשובה [המתגבר על יצרו], לבין הצדיק מעיקרו [שנבדל מהחטא ומהחומר]. ולפי קנה מידה זה היה צריך להיות שמעלתו של בעל התשובה תהיה נעלה יותר מהצדיק הגמור. ותקשי לך על שיטת רבי יוחנן, שנמצא ששיטתו לכאורה סותרת את מאמר חכמים "כל הגדול מחבירו יצרו גדול הימנו". ובביאור הדבר, ראה דבריו של הפחד יצחק, יוה"כ, מאמר יט [אות טו] שכתב: "קשים הם עלינו דבריו של הרמב"ם [שהובאו למעלה בביאורו שהבעל תשובה עדיף על הצדיק מעיקרו מחמת שמתגבר על יצרו], הן ידוע לנו מיסודו של מרן הגרי"ס [עיין ספר אור ישראל מאמר ח]... האומר: אותו החוק של 'לפום צערא אגרא' [אבות פ"ה מכ"ג] נוהג הוא רק באותם הנסיונות שבאו על האדם שלא מדעתו ושלא בסבתו. אבל באותם נסיונות שהאדם עצמו הביא אותם עליו, והכניס את עצמו לתוך אותם המצרים של הנסיונות, אין החוק הזה של 'לפום צערא אגרא' נוהג בהם מעיקרו. דלעולם אין מגיע לו לאדם שום תשלום ושום שכר עבור קושי וצער שסיבב לעצמו. אדרבה, אומרים לו אתה גרמת לעצמך, אנת הוא דאפסד אנפשך. ואם כן תמוהים הם מאוד דבריו של הרמב"ם, וכי איזו מעלה ואיזה יחוס מגיע הוא לבעל תשובה עבור קושי הפרישה שלו, יותר מאשר פרישתו של אדם כשר מעיקרו. הלא הקושי המיוחד שבפרישתו נובע הוא מזה שהאדם עצמו הכניס את עצמו לתוך הבוץ והרפש של החטא, וגרם לעצמו הסבל והיסורין להחלץ ממיצר החטא, ואיזה מקום יש כאן לאותו החוק של 'לפום צערא אגרא'". ובישוב הדבר כתב שם בזה"ל: "תשובה אמתית אין פירושה עזיבת החטא סתמית כדרך שכל אדם כשר פורש מן החטא ועוזבו, אלא שהתשובה האמיתית היא עזיבת החטא מתוך דעת של השתנות ופרידה מן האתמול. אינני אותו האדם שהייתי עד היום... מכאן אנו חוזרים על ההנחה שהשריש בנו המהר"ל [נתיב התשובה ר"פ ג ושם הערה 14], כי גם למעלה פועלת היא התשובה מהלך דומה למהלך זה שלמטה. וגם למעלה מסלקים את כל המציאות הקודמת לזמן התשובה, עד שכל המעשים שהוא חייב בהם מעיקר הדין, הרי הם נחשבים לו כלפנים משורת הדין... וכל קיום חובתו נידון הוא כמביא נדבתו... והוא נידון כאדם שזה עכשיו התנדב נדבה חדשה מעיקרה. בודאי שהוא הכניס את עצמו לקושי הפרישה, אבל ההכנסה הזו אירעה אתמול, ובשעתה של תשובה אין 'אתמול', ומסתכלים עליו באספקלריא של 'מכאן ואילך'. והעובדא שהוא בעצמו סיבב עליו את הצער ואת הנסיון - בטלה היא. ועכשיו הוא נמצא במצב של סבל ונסיון, ושפיר נוהגים בו מנהג של 'לפום צערא אגרא'". ונראה לומר שבנקודה זו גופא נחלק רבי יוחנן על רבי אבהו. שהרי כל מה שנתבאר הוא בשיטת הרמב"ם, שפסק כרבי אבהו, שבמקום שבעלי תשובה עומדים צדיקים גמורים אינם עומדים. אך הרי רבי יוחנן חולק על כך. וכנראה שהוא סובר שיסודו של הגרי"ס משייך שייכי אף לגבי בעל תשובה. ולכך, אין נתינת שכר מיוחדת לבעל תשובה על שעמד בנסיונות שהוא הכניס את עצמו אליהם. ובזה שונה הוא הבעל תשובה מ"כל הגדול מחבירו יצרו גדול הימנו"; כי "הגדול מחבירו" עומד בנסיונות הבאים אליו מן החוץ, ולכך הוא בעל מעלה גדול יותר מהחסיד. אך בעל התשובה עומד בנסיונות שהוא עצמו גרמם, ולכך סובר רבי יוחנן שאין לבעל התשובה את אותו מתן שכר הניתן לצדיק מעיקרו. ודברים אלו הם לכאורה ביאור לדבריו כאן שכתב שרבי יוחנן מחלק "בין הדבר הזה שהוא פועל השם יתברך... ובין בעל תשובה שהוא מעצמו יוצא מן החמרי". דברים אלו מתפרשים כפי שהתבאר לפנינו; יחודו של בעל התשובה הוא בכך שהוא גרם לעצמו להכנס מעיקרא לנסיונות וליסורים, ולכך הוא עצמו היוצא מהחמרי. כי הפה שאסר הוא הפה שהתיר, וכבולעו כך פולטו. וממילא אתה למד לחלק בין נסיונות של הבעל תשובה, לבין נסיונות הבאים על האדם מבחוץ, ששם אין לטעון על המנוסה "אנת הוא דאפסד אנפשך". (38) למעלה [ד"ה אבל רבי אבהו]. ונתבאר שם שהפורש מדבר הוא במעלה יותר גדולה מאחר שלא היה צריך לפרוש. וכשם שנתבאר למעלה שקרוב שנתרחק הוא רחוק יותר ממי שלא היה קרוב [ראה הערה 27], כך הוא גם לאידך גיסא; רחוק שנתקרב הוא יותר קרוב ממי שלעולם היה קרוב. (39) פירוש - הסברו של רבי יוחנן הוא ג"כ נכון, בנוסף להסברו של רבי אבהו. (40) "לתלמיד חכם... אבל תלמידי חכמים עצמם 'עין לא ראתה אלקים זולתך'" [המשך לשון הגמרא שם]. ודע שמאמר זה מובא כמעט אות באות בנתיב התורה פ"ט [א, מ:], נתיב יראת השם פ"א [ב, מה:], דרוש על התורה [לח.], ובח"א לכתובות קיא: [הוצאת כשר ח"ד עמוד צו], ויובאו בהמשך בהערות. (41) יסוד נפוץ בספרי המהר"ל. וכגון, אמרו בגמרא [ברכות מב.] "תכף לת"ח ברכה", וכתב על כך בנתיב התורה פי"א [א, מט:] בזה"ל: "כי הת"ח הוא הכנה שעל ידם תבוא הברכה לעולם, וזולת זה אין העוה"ז ראוי לברכה, כאשר הברכה היא מעולם העליון הנבדל. ולכך ע"י ת"ח, שיש בו השכל הנבדל, ויש לו דביקות בעולם העליון, מביא ברכה לעולם". וראה למעלה פכ"ז הערה 50. ותלמיד חכם, "יש בו השכל הנבדל" [לשונו בנתיב התורה פי"א (א, מט:)]. ובבאר הגולה באר השביעי [קמב.] כתב: "הת"ח יש לו דביקות בשכינה, בשביל שיש בת"ח שכל אלקי". ובנצח ישראל פל"ה [ד"ה ואמר לו] כתב: "תלמידי חכמים... [הם] אותם שיש בהם השכל". ובח"א לסנהדרין נב. [ג, קסב.] כתב: "כי השכל הוא נבדל מן הגוף, והת"ח דומה אל השכל, ועם הארץ דומה אל הגוף. וכאשר הת"ח יש לו מעלת השכל הנבדל, שהוא נבדל מן הגוף, כאשר ראוי אל השכל הנבדל, שלכך נקרא 'שכל נבדל' שהוא נבדל מן הגוף, ואז יש לו מעלתו. אבל כאשר השכל מעורב עם הגוף, אז השכל בטל אצל הגוף, כאילו אינו נמצא... ואין השכל במעלתו רק כאשר הוא נבדל מן הגוף, וזה מבואר למשכילים ולנבונים". ובח"א להוריות יג. [ד, ס:] ביאר את דברי הגמרא שם "ממזר תלמיד חכם קודם לכהן גדול עם הארץ", וז"ל: "מפני שמעלת כ"ג, אע"ג שהיא גדולה, אינה שכלית. אבל הממזר, אע"ג שפגום הוא, זהו מצד הגוף, ובדבר זה לא יפגם השכל, כי השכל בפני עצמו נבדל מן הגוף, ולפיכך ממזר ת"ח קודם לכ"ג עם הארץ". ובאבות פ"א מ"ד אמרו "יהי ביתך בית ועד לחכמים והוי מתאבק בעפר רגליהם", וכתב שם בדר"ח [לג:] לבאר: "כלומר שלא יהיו החכמים נחשבים אליו כמו דרך החברים, שבזה ממעט במעלת החכמה כאשר עדיין אינו חכם כמותם. אבל יהיה מתחבר להם דהיינו להשפיל תחת רגליהם... ודבר זה ראוי, וזה מפני כי השכל גם כן הוא נבדל, ואם מתחבר לת"ח כמו שני חברים, לא היה החכם אצלו במדריגת השכל שהוא נבדל. ולא שיהיה נבדל לגמרי מן הת"ח, שא"כ לא היה הת"ח אצל האדם במדריגת השכל שהוא באדם. שנמצא השכל בביתו, הוא גוף האדם הגשמי שדומה לבית. כי השכל נבדל מן האדם, רק יש אל האדם קשור עם השכל, ובזה האדם מתאבק בשכל. וכך יהיה נוהג עם ת"ח בביתו, שיהיה נמצא ת"ח בביתו, אבל לא יהיה לו חבור גמור אליהם, רק מתאבק בעפר רגליהם כאשר ראוי לנהוג. וכאשר ימצא השכל באדם שהוא נבדל מן האדם אין לו חבור גמור עמו, רק שנמצא עמו, והבן זה". וראה גו"א שמות פי"ח אות כו, ושם הערה 194, ונצח ישראל פל"ה [תרסא.], ושם הערה 57, ולנהלן פס"ט הערה 79. (42) והם אלו המפורטים שם בגמרא [סנהדרין צט.] "משיא בתו לת"ח, ולעושה פרקמטיא לת"ח, ולמהנה ת"ח מנכסיו". ובנתיב התורה פ"ט [א, מא:] הביא מאמר זה ג"כ, וכתב שם: "המאמר הזה בא לבאר לך המדה הגדולה שיש למי שגורם לתלמיד חכם עד שאפשר לתלמיד חכם שיעסוק בתורה, עד שכל מה שהתנבאו הנביאים עליו התנבאו. כי אי אפשר שיהיה הנבואה, שהיא לאדם שהוא בעולם הגשמי, להשיג מדריגת תלמיד חכם עצמו. ולא יוכל להשיג רק המדריגה אשר יש למי שהוא מתדבק אל השכל הנבדל, ואינו נבדל בעצמו". (43) כי אהבה פירושה חבור ודביקות בעצם, וכפי שביאר בנצח ישראל פנ"ב [תתל.], וז"ל: "האהבה היא הדבוק והחבור בעצם... דבק נפשו, כמו האב לבן והאם לבנה". והובא למעלה בהקדמה הערה 48, וש"נ שאר המקומות שיסוד זה הובא בספר זה. (44) כפי שכתב למעלה פט"ז [ד"ה ובאולי יאמר]: "כי גופו, שבו יצרו". ונאמר "לא יהיה בך אל זר" [תהלים פא, י], ודרשו על כך בגמרא [שבת קה:] "איזהו אל זר שיש בגופו של אדם, הוי אומר זה יצר הרע". ובגו"א בראשית פ"ו אות יא כתב "אין יצה"ר בנשמה", וראה שם הערה 40. ושם בדברים פכ"ה אות ג כתב: "ובגוף הוא החטא, שבו היצה"ר". וכ"ה בגבורות ה' פמ"ו [ריש קעט.], נתיב התורה פ"ט [א, מא:], שם ס"פ ח [א, קב:], ובח"א לערכין טו: [ד, קלח:]. ובנתיב העבודה פ"ג [א, פב:] כתב: "וידוע כי יצר הרע הוא בגופו של אדם". ובדר"ח פ"ב מי"ד [קג.] כתב: "יצר הרע דבק בגוף. וראיה לזה, שאף בבהמה גם כן איכא יצרא, כדאיתא בפרק קמא דבבא קמא [ב:] דגם לבהמה יש יצר הרע". וכן חזר וכתב שם פ"ג מ"א [קיא.]. ובנתיב כח היצר פ"א [ב, קכא:] כתב שהיצה"ר הנמצא בגופו של אדם הוא יצה"ר דעריות, לעומת יצה"ר דע"ז הנמצא בנפשו של אדם. וכ"ה בח"א לערכין טו: [ד, קלח:]. וראה נצח ישראל פי"ט [תיז.], ושם הערה 29. (45) בנתיב אהבת השם פ"א [ב, מה:] כתב עד כאן אות באות, והוסיף: "ויתגבר על יצרו". וזה נקרא "בשני יצריך", דהיינו סילוק היצה"ר. וכן כתב בנתיב אהבת ה' פ"א [ב, מ.], וז"ל: "כי האהבה אל הש"י, שיהיה נמשך אל הש"י בכל חלקיו, ולא יהיה לו הסרה מן הש"י. והאדם הזה דבק בו יצר הרע... וסוף סוף אם היה האדם סר מן הש"י ע"י יצר הרע שבו, נחשב כי יש לאדם הסרה מן השם יתברך. ולכך אמר הכתוב 'בכל לבבך', כי הלב יש בו יצר הרע, ויסלק יצרו הרע לאהוב את השם יתברך". והובא למעלה פכ"ה הערה 90. (45א) בנתיב אהבת השם פ"א [ב, מה:] הוסיף: "אפילו אם נוטל נפשו יתדבק בו יתברך בנפשו". (46) בנתיב אהבת ה' שם הוסיף: "סוף סוף האהבה היא על ידי ג' דברים שהם שייכים אל האדם, דהיינו או בגופו, או בנפשו, או בממונו". ואודות שהאדם מתחלק לגוף, נפש, וממון, ראה בנתיב התשובה פ"ה [ד"ה האדם אשר], שכתב: "כי האדם יש בו... הגוף, והנפש, והממון, אשר גם כן נחשב כמו אחד מחלקיו, כמו שהתבאר כמה פעמים. כי הממון של אדם גם נחשב חלק האדם, כמו שאמרו חכמים פעמים הרבה [ב"ק קיט.] הגוזל את חבירו שוה פרוטה, כאילו נוטל את נפשו. ועוד אמרו [סוטה יב.] הצדיקים חביב עליהם ממון שלהם יותר מגופם. ואלו שלשה דברים בארנו אצל אהבת השם יתברך, דכתיב [דברים ו, ה] 'ואהבת את ה' אלקיך בכל לבבך ובכל נפשך ובכל מאודך', עיין למעלה". וכוונתו לדבריו בנתיב אהבת השם פ"א [ב, מה:], שכתב שם: "כמו שתמצא אצל אהבת השם יתברך ג' דברים; 'ואהבת את ה' אלקיך בכל לבבך ובכל נפשך ובכל מאודך', ורוצה לומר שיהיה אוהב השם יתברך בג' חלקי האדם... דהיינו או בגופו או בנפשו או בממונו". וכן בנתיב העבודה פ"ג [א, פב:] ביאר כי ג' תפילות של שחרית מנחה ומעריב, שהן כנגד גוף ממון ונפש. וכן ביאר בגו"א בראשית פ"ד אות י, ושם הערה 71, ושם שמות פכ"ה אות ד [ד"ה וציוה]. וכן כתב בדר"ח פ"ב מ"ה [עט:], ושם פ"ד מ"א [קסג.]. ובנתיב גמ"ח פ"ה [א, קסה:] כתב: "כי גם הממון נכנס בגדר האדם, לפי שהממון הוא חיותו". ובנתיב הצדקה ספ"ד [א, קעט:] כתב: "כי הממון הוא כגופו נחשב". אמנם בדרך כלל המהר"ל מחלק את האדם לגוף, נפש, ושכל, וכמבואר למעלה פ"א הערה 29, וש"נ. ובנתיב אהבת השם פ"א [ב, מ:] ביאר כי החלק השכלי מתחלף עם החלק הממוני, וכלשונו: "אבל עיקר הפירוש מה שאמר 'בכל מאודך', דבר זה נגד חלק השכלי שבאדם... ומה שדרשו [ברכות סא:] 'בכל מאודך' בכל ממונך, הוא דבר זה עצמו, כי כאשר האדם נאבד ממונו, בזה סר שכל האדם, וכמו שאמרו [ירושלמי תרומות פ"ח] לבו של אדם תלוי בכיסו, שהממון של אדם - שכלו נמשך אליו, לפי שהממון נותן לו קיום. ולכך אמר 'ובכל מאודך' בכל ממון שלך. שאף אם נוטל ממון שלך, וזה לך אבוד השכל". וראה להלן הערה 59, שנתבאר שם קשר נוסף בין ממונו של אדם לשכלו. והמשך לשונו בנתיב התורה פ"ט [א, מא:] הוא: "סוף סוף האהבה הוא על ידי שלשה דברים, כאשר דבק בו יתברך בשלשה דברים אלו, זהו האהבה והדבוק בו יתברך. כי אין האהבה רק החבור והצירוף אל דבר, ואי אפשר שיהיה קשור וצירוף כי אם על ידי שלשה דברים אלו; או בגופו, או בנפשו, או בממונו". וכן ביאר ג' חלקים אלו בנתיב העבודה פ"ג [א, פב:], בח"א לסנהדרין קו: [ג, רנא:], ובח"א למנחות מג: [ד, עט.]. ובדרוש על התורה [לח.] ביאר ש"בכל לבבך" הוא כנגד המחשבה והשכל, "ובכל נפשך" "ובכל מאודך" כנגד הנפש והממון [וכדבריו כאן], "עד שתושלם אהבתו אותו בשלשתן, שהם ממש שלשה חלקי האדם; שכלו, נפשו, וממונו". וכן ביאר בח"א לשבת לב: [א, כח.], ודברי תורה הם כפטיש יפוצץ סלע, מתחלקים לכמה טעמים. (47) ובכתובות נב. בתוספות סוף ד"ה והיו כתבו: "היינו משום דאין בתו כגופו". אך אין זה סותר לדבריו כאן, כי שם כוונת תוספות היא ביחס לאשתו, שאין בתו כגופו כמו שאשתו כגופו [ברכות כד.]. וכן מפורש בגיטין מה., ששם כתבו תוספות ד"ה דלא "שאני אשתו דהויא כגופו יותר מבתו". ומשמע מכך שמ"מ אף בתו כגופו, רק שאינה בזה כאשתו. ובדרוש על התורה [לח.] לאחר שביאר ש"בכל לבבך" הוא כנגד המחשבה והשכל [ראה סוף הערה קודמת], כתב: "בהשיאו בתו לת"ח, הרי הוא אוהבו בכל לבבו, כי כל לבו ומחשבתו של אדם קשורה בבניו". ואודות הקשר והיחס של אדם אל בתו, ראה דבריו בנצח ישראל פ"ז [קסד:], שכתב: "כי כל לשון 'בן' ו'בת' הוא מלשון בנין. כי 'בן' מלשון בנה, ו'בת' גם כן מלשון 'בנת', שכן בתרגום יאמר 'בנתא'. ולכך 'בתו' [שמות כא, ז] התי"ו דגושה, להורות על הנו"ן החסירה, כי הבן והבת הם בנין אב... ויותר נקראת הבת בנין האב, והוא דבר נפלא ואין כאן מקומו. וראיה לזה, כי הבת היא ברשות אביה, ואין הבן ברשות אביו, שנאמר [במדבר ל, יז] 'בנעוריה בית אביה'... והוא מובן ממה שאמרו חז"ל [נדה לא.] האיש מזריע תחלה יולדת נקבה, שנאמר [בראשית מו, טו] 'ואת דינה בתו'". וכן כתב בח"א לב"ק נ. [ג, ט.], וז"ל: "והבת יותר זרע אביה מן הבן, כדכתיב 'ואת דינה בתו', ואמרו [נידה לא.] איש מזריע תחילה יולדת בת, ולפיכך הבת היתה ניצלת... ונעשה לה נס בזכות אביה, ולבנו לא נעשה נס". וראה גו"א במדבר פכ"ז הערה 27. וכן רמז ליסוד זה באור חדש [קפז.]. ובח"א לסנהדרין יא. [ג, קלה:] ביאור עפי"ז מדוע אומרים "בת קול", ולא "בן קול", וז"ל: "לכך נקרא 'בת קול', כלומר זה שנולד ונגזר מן השמים כך. ולא נקרא 'בן קול', כי הבת מיוחסת יותר לתולדה מן הבן. כי אע"ג שהבן נולד, מתייחס בעצמו לפועל. אבל הבת מתיחסת בעצמו ג"כ לתולדה... כי כל נקבה אינה פועלת, עד שהבת היא תולדה לגמרי". וצרף לכאן את מאמרם [סוטה ב.] "בת קול יוצאת ואומרת 'בת פלוני לפלוני'", ולא אמרו "פלונית לפלוני". (48) יש להעיר, כי בשבת כג: אמרו "דרחים רבנן הוי ליה בנין רבנן, דמוקיר רבנן הוי ליה חתנוותא רבנן". וכתב לבאר זאת בנתיב יראת השם פ"ה [ב, לה:] בזה"ל: "דרחים רבנן הוו ליה בנין רבנן, דמוקיר רבנן הוו ליה חתנותא רבנן... דבר זה צריך ביאור, מה ענין החלוקים האלו. הרי ידוע כי כל מדות הש"י מדה כנגד מדה, ולפיכך מי שאוהב רבנן, קשורה נפשו בתורה ובת"ח, כי מי שהוא אוהב את אחר נפשו קשורה בו. לכך זוכה שיהיה לו בנים ת"ח, והתורה קשורה עמו. כי אין ספק שנפשו של אדם קשורה בבנו לגמרי. וכמו שהוא עושה שהוא אוהב את החכמים ונפשו קשורה בתורה והיה לו קשור לגמרי אל התורה, זכה שיהיה בנו ת"ח. ומאן דמוקיר רבנן, בשביל שמכבד את התורה, ראוי שיהיה מכובד מן התורה, כמו שכתוב [ש"א, ב, ל] 'כי מכבדי אכבד'. ומפני זה יהיה לו חתנותא רבנן, שחתניו הם כבודו בלבד. ואין דומה דבר זה לבן, שהוא עצמו ובשרו של אדם, אבל חתנותא אינם עצמו, רק הם כבודו, שהכבוד דבק עם האדם בלבד, ואינו האדם עצמו. וכן חתניו הם כבודו בלבד, שהם דבקים בו, ודבר זה ידוע". הרי שהקשר של אדם לחתנו הת"ח אינו נחשב לקשר של עצמו ובשרו, ואילו מדבריו כאן משמע שהמשיא בתו לת"ח דבוק בת"ח לגמרי בגופו. ויל"ע בזה. (49) לשונו בנתיב אהבת השם פ"א [ב, מה:]: "וכאשר מטריח בנפשו לעשות פרקמטיא לתלמיד חכם, זהו שדבק בו בנפשו". ובדרוש על התורה [לח:] כתב: "ובמה שעושה לו פרקמטיא אוהבו ודבק בו בנפשו, שהרי פועל וטורח עבורו בנפש, כי הפעולה היא לנפש". ועוד אודות שהפעולה שייכת לנפש, ראה דבריו בדר"ח פ"ד מי"ד [קפח:], שכתב: "המלכות כנגד הנפש. וידוע כי הנפש הוא המנהיג את כל איברי האדם, והאדם מקבל ההנהגה מן הנפש. ולפיכך כנגד זה הוא המלך... ואין הגוף פועל, גם השכל אינו פועל, רק הפועל הוא הנפש שפועלת. והוא דומה אל המלך שהוא פועל ומושל". ובגבורות ה' פמ"ז [קפח:] כתב: "הנפש הוא המנהיג איברי אדם". ובנר מצוה [יא.] כתב: "כי הכח הנפשי הוא כח פועל יותר כאשר ידוע. ולמטה ממנו כח הגופני, שאינו פועל כל כך". וראה נצח ישראל פ"ה [עמוד קד:]. וז"ל בדר"ח פ"ב מ"ח [פו:]: "כי המלאכה היא לנפש בלבד, לא לנפש שכלי, שהרי המלאכה היא גם כן לבהמה... ומעתה לא נוכל לומר הנפש החיוני הוא שלימות האדם שנאמר שבשבילו נברא". ובנתיב התורה פט"ו [א, סג:] כתב: "[אין] השלמת האדם במלאכה שהוא השלמת נפש החיוני בלבד, כמו שהוא אצל הבהמה שיש לה נפש חיוני, והיא נבראת לעשות מלאכה". וראה למעלה פ"א הערה 17. (50) כפי שכתב למעלה פנ"ד [ד"ה וכבר אמרנו]: "כי הפעל הוא מצד נפשו אשר יפעל". ובח"א למכות כד. [ד, ז:] כתב : "כי הפעל מתייחס אל הנפש אשר יפעל". ובנתיב האמונה פ"ב [א, רי.] ביאר יותר, וז"ל: "ודבר זה ידוע כי הפעולה שפועל האדם הוא מצד הנפש החיוני, שאליו הפעולה. שהרי הבהמה שאין לה השכל, היא גם כן בעלת הפעולה". (51) בנתיב אהבת השם פ"א [ב, מה:] כתב: "ומהנה תלמיד חכם מנכסיו, אוהב אותו בממונו". (52) בנתיב התורה פ"ט [א, מא:] כתב משפט זה כך: "הרי זה גם כן אלו שלשה דברים, מפני שצריך להזדוג בתלמיד חכם כמו שהתבאר". ובח"א לכתובות קיא: [אינו מופיע בהוצאת האניג, אלא בהוצאת כשר, כרך ד, עמוד צו] כתב: "כל המשיא בתו לת"ח וכו'. מזה תלמוד כי אהבת חכמים היא כמו אהבת השם יתברך, וכמו שתמצא אצל אהבת השם יתברך ג' דברים; 'ואהבת את ה' אלקיך בכל לבבך ובכל נפשך והכל מאודך' [דברים ו, ה], ורוצה לומר שיהיה אוהב השם יתברך בג' חלקי האדם, ועל ידי זה תהיה האהבה שלימה, כי אלו ג' דברים שייכים לאדם וכו'" [ומשם ואילך כתב אות באות כדבריו בנתיב אהבת השם פ"א (ב, מה:)]. ובדר"ח פ"א מ"ה [לו:] הביא מאמר זה, וכתב: "בא לתקן בית האדם שיהיה נמצא בו אהבת השם יתברך על ידי אהבת חכמים, שזהו מדת אהבת השם יתברך, או ענף ומדרגה למטה מן אהבת המקום עצמו". וכן בדרוש עה"ת [לח.] הביא מאמר זה, וכתב: "הנה ראוי לדעת מה ראו על ככה להפיק דברים אלו מן הכתוב הזה. אלא מפני שאהבת השם יתברך היא בג' דברים הנזכרים, יפלו באין ספק ג"כ באהבת הת"ח הגורמת להחשב כאילו דבק בשכינה". ובנתיב אהבת השם פ"א [ב, מה.] כתב: "הדבר שהיא תולדה וענף אל אהבת השם יתברך הוא אהבת חכמים. שכאשר אחד אוהב את אחד, כל אשר שייך אליו ודבק בו הוא גם כן אוהב אותו, וכבר התבאר כי התלמיד חכם הוא עם השם יתברך ודבק בו... ולפיכך האוהב את החכמים שהם יודעי התורה כאילו אוהב את השם יתברך". (53) פירוש - השכל באדם נחשב כמו תלמיד חכם, באופן שיחס השכל לשאר חלקי האדם הוא כיחס התלמיד חכם לשאר בני אדם. ובח"א לנדרים פא. [ב, כד.] כתב: "כי התלמיד חכם בעם הוא כמו השכל בגוף האדם". (54) פירוש - השכל הוא עצם האדם, והוא "האדם שבאדם". ומדגיש זאת כדי לבאר ששאר חלקי האדם מתחברים אל שכל האדם בכך שהם משרתים אותו. כי השכל הוא עצם האדם, ולכך שאר חלקי האדם כפופים ומשועבדים לשכל, וכמו שיבאר. (55) ובבראשית ב, טו נאמר "ויקח הה' אלקים את האדם וינחיהו בגן עדן לעבדה ולשמרה", ופירש רש"י שם "ויקח - לקחו בדברים נאים ופתהו ליכנס". וכתב על כך הגו"א שם אות לב: "פירוש, שבאדם לא שייך לקיחה, לפי שעיקר האדם במה שהוא חי משכיל, ובזה לא שייך לקיחה. שאף על פי שהוא לוקח גוף האדם ברשותו, אין שכלו ודעתו יכול לקחת, ולפיכך פירש שלקחו בדברים. והשתא אתי שפיר דלקח גם דעתו ברשותו בדברים. וכן בכל מקום שכתוב אצל האדם לקיחה, מפרש אותו הרב בענין זה, שפתהו בדברים, כדי שיבא הלקיחה גם כן על דעת האדם, שהוא עיקר האדם. ואם לא כן, לא היה בא הלקיחה על האדם, שעיקר האדם הוא דעתו ושכלו". ובנצח ישראל פי"ט [תטו:] כתב: "כי עצם האדם הוא דעתו", ושם הערה 21. וראה למעלה פ"א הערה 18, שהובאו שם המקומות שיסוד זה הוזכר בספר זה. (56) פירוש - הגוף הנפש והממון מצטרפים אל השכל ומשרתים אותו, וכמו שמבאר. (57) לשונו למעלה פכ"ד [ד"ה ואז אמר]: "כי הצלם הזה לפי מעלתו העליונה צריך אליו נושא". ו"נושא" פירושו משרת חומרי לדבר נעלה יותר, וכפי שכתב בדר"ח פ"ב מ"ט [פט:]: "כי האדם אשר ברא השם יתברך, יש לו הגוף וכחות הגוף, הם כמו נושאים ומתחברים לנפש וכוחות הנפש. וכוחות הגוף הם כמו נושאים ומתחברים לנפש וכוחות הנפש, שהרי הגוף והנפש יש להם חבור ביחד, והגוף הוא נושא לנפש... ויש כח נפשי נבדל לגמרי, והוא כח השכלי אשר משיג הדברים, ולכל אחד ואחד נושא מיוחד". ובח"א לסנהדרין צו. [ג, רא:] כתב: "כי השכל אי אפשר לו שלא יהיה לו נושא, כי אין השכל עומד בעצמו, וצריך שיהיה לו נושא, וכל נושא הוא חומרי, כמו שידוע". וכ"כ בנתיב התורה פ"י [א, מה.], גו"א בראשית פ"ב סוף אות יט, ושם הערה 57, שם פ"ט הערה 68. וראה לעיל פ"כ הערה 12. (58) כמבואר למעלה הערות 49, 50. (59) בנתיב אהבת השם פ"א [ב, מה:] ביאר יותר, וז"ל: "והממון של אדם ג"כ יש לו חבור אל השכל שבאדם. כי השכל יש לו קנין, והשוטה שהוא בלא שכל אין לו קנין כלל [טושן"ע חו"מ סימן רלה, סעיף כ]. ולפיכך הממון של אדם יש לו חבור אל השכל... יש לממון של אדם חבור אל השכל". וקודם לכן כתב בנתיב אהבת השם פ"א [ב, מ:] שהשכל מתבר לממון בזה"ל: "אבל עיקר הפירוש מה שאמר 'בכל מאודך', דבר זה נגד חלק השכלי שבאדם... ומה שדרשו [ברכות סא:] 'בכל מאודך' בכל ממונך, הוא דבר זה עצמו, כי כאשר האדם נאבד ממונו, בזה סר שכל האדם, וכמו שאמרו [ירושלמי תרומות פ"ח סוף ה"ד] לבו של אדם תלוי בכיסו, שהממון של אדם - שכלו נמשך אליו, לפי שהממון נותן לו קיום. ולכך אמר 'ובכל מאודך' בכל ממון שלך. שאף אם נוטל ממון שלך, וזה לך אבוד השכל". (60) פירוש - כל בני אדם דומים לצורת אדם פרטי אחד. וכן ביאר בבאר הגולה באר השביעי [קמד.], שגם שם הביא שיש להתדבק בתלמידי חכמים, וכתב בזה"ל: "דע כי האדם הוא מאברים רבים, מידים ורגלים, ושאר אברים, עד רמ"ח אברים. וכולם אין בהם חיות מצד עצמם, כי אם באבר אחד, אשר הוא יושב ראשונה במלכות, מקבל החיות תחלה, שהוא מוכן לזה. וכאשר האבר הראשון הזה, הוא הלב, בטל ממנו החיות, אז כל האברים בטלים, ואין להם עוד חיות. והנה כל בני אדם נחשב כמו אדם אחד פרטי. ויש אנשים שהם מתיחסים ביחוס האבר הראשון אל האדם, וכן שאר האברים, לפי מדריגת ומעלת כל אחד ואחד, מתיחס כפי מה שראוי. וזה כי הנשיא או המלך, אשר הם על העם, נקראים 'ראש', שהם כמו ראש האדם. והחכמים שבהם מנהיגים העם בחכמתם ובתורתם, כמו הסנהדרין והדיינים, נקראים 'עיני העם', וכדכתיב [במדבר טו, כד] 'אם מעיני העדה נעשתה לשגגה', ודרשו ז"ל [שיהש"ר א, טו] 'עיני העדה' אלו סנהדרין, שהם עיני העדה. שהם כמו העינים מנהיגים את האדם, ואחרי העינים האדם הולך. וכן הסנהדרין הם מנהיגים את העם, והעם הולכים אחריהם [שם]. ומזה הטעם נקראו ג"כ החכמים המלמדים לעם חכמה 'לב העם' [פתיחתא דאיכ"ר טז], כמו שיקראו 'עיני העדה' אותם אשר מנהיגים העם. ודבר זה הוסכם הוא מהחכמים, כי בני אדם בכלל דומה לאדם פרטי, ודברו מזה הרבה, והריכו בדברים אלו. והוא באמת דעת חכמים ז"ל במדרשיהם, ואין כאן מקומו. מ"מ נלמד כי מדריגת האנשים מתיחסים אל האברים... כי בני אדם נחשבים כמו אדם אחד פרטי. וכמו שבאדם פרטי אין החיות אל הרגל מצד עצמו, רק שמתפשט אליו החיות ומקבל אותו מן הלב. כך כלל בני אדם נחשבים כמו איש אחד פרטי. ובני אדם שהם במדריגת שאר האברים, מקבלים החיות ע"י הלב, שעל ידו מקבלים החיות. ולפיכך צריך שיהיו כל האברים דביקים אל הלב, דהיינו שיהיה לבני אדם התחברות אל מי שהוא במדריגת הלב, ואז יקבלו החיות ע"י האדם הפרטי שהוא כמו לב, אשר הלב מביא החיות אל שאר האברים... וכן אותו האדם אשר נחשב במדריגת שאר אברים, אם נכרת ונבדל מן אותם שהם ראשונה לקבל החיות, אין לו חיות. ולכך הקיום שלו כאשר יתחבר אל מי שהוא אליו במדריגת הלב, ואז מקבלים החיות, ודברים אלו הם מושכלים, ואין בהם ספק". והובא למעלה פמ"ז הערה 86. ובח"א לקידושין ע: [ב, קמט.] כתב: "כי ישראל נמשלו כאילו היה איש אחד... המלך שבהם דומה ללב, שהוא מלך האיברים. העינים הם סנהדרין... והכהנים הם כנגד המוח עם המצח, אשר שם הנשמה הטהורה". (61) לשונו לא מובן כ"כ, אך בנתיב התורה פ"ט [א, מב.] כתב משפט זה כך: "וכלל בני אדם הם על צורת אדם פרטי, כי התלמיד חכם שבהם הוא כמו השכל שבאדם, ושאר בני אדם הם כמו האדם עצמו". (62) כן כתב בנתיב התורה ס"פ ט [א, מב:], וז"ל: "והמשיא בתו לתלמיד חכם יש לו דביקות בתלמיד חכם כמו שיש לגוף חבור אל השכל בגופו, והרי יש לו דביקות בתלמיד חכם מצד גוף האדם, שיש לו [לגוף האדם] חבור אל השכל, כמו שבארנו". ועד כה נתבאר שהואיל וגופו של אדם מתחבר לשכלו, לכך יש על האדם להתחבר לת"ח באמצעות גופו [בתו]. אמנם בנתיב אהבת השם פ"א [א, מה:] הוסיף, שהחיבור לת"ח באמצעות בתו יחזור לשורשו, ויגרום שהאדם עצמו יחבר את גופו אל שכלו, וכלשונו שם: "ובאדם יש לו אלו ג' דברים חבור אל השכל, שהרי הגוף מצטרף ומתחבר אל השכל. וכנגד זה יתחבר האדם אל ת"ח שהוא שכלי, וישיא לו בתו, ובזה יהיה לו חבור אל השכל בגופו". ומצירוף דבריו כאן ושם להדדי יוצא, שהחבור לת"ח באמצעות בתו נובע מהחבור של הגוף לשכל האדם [כדבריו כאן ובנתיב התורה], וכן חוזר ומחזק חבור הגוף אל השכל [כדבריו בנתיב אהבת השם]. באופן שחבור הגוף אל השכל הוא הסבה להשאת בתו לת"ח, וכן הוא המסובב מהשאת בתו לת"ח. (63) לשונו בנתיב אהבת השם פ"א [ב, מה:]: "ועוד מתחבר הנפש אל השכל שהוא באדם, וכנגד זה יתחבר האדם אל הת"ח - שהוא כמו השכל - בנפשו, כי יעשה לו פרקמטיא. ודבר זה טורח הנפש, ובזה יש לו דביקות בת"ח מצד הנפש". (64) בנתיב התורה ספ"ט הוסיף כאן: "ואינם שכלים בעצם. ודבר זה אפשר לנביא לראות בעולם הזה, הוא עולם גשמי. אבל התלמיד חכם שהוא שכלי, 'עין לא ראתה' בעולם הזה הגשמי, וזה מבואר". ובנתיב אהבת השם ספ"א [ב, מה:] כתב: "וכאשר מהנה ת"ח מנכסיו, שיש לממון שלו חבור אל הת"ח שהוא שכלי, כמו שהוא השכל באדם יש לממון של אדם חבור אל השכל. וכלל בני אדם הם על צורת האדם הפרטי... ומצד הזה נחשב עם הארץ במחיצת ת"ח כאשר מצטרף אל הת"ח בג' דברים, ונכנס במחיצת ת"ח, כמו שיכנס האדם במחיצת השכל, ומתחבר אל השכל בג' דברים אשר אמרנו, וכך מתחבר עם הארץ אל השכל, ונכנס במחיצתו בג' דברים". וראה בח"א לע"ז ב: [ד, יט.] שהזכיר ענין זה. (65) פירוש - רק מחמת שדרכו לבאר את כל פרטי המאמר, לכך נכנס לענינם של בעלי תשובה ותלמידי חכמים, אף שיש בכך חריגה מכוונתו העיקרית בהבאת המאמר. וכאן הענין ששייך לנו הוא שאין נבואה נופלת על דברים המרוחקים מהעולם, וכמו שמבאר. (66) פירוש - אין ענין הנבואה כפי שחשבו השואלים שהובאו בתחילת הפרק, ששאלו שהיה לתורה להזכיר ענין עוה"ב, כי לשיטתם הנבואה נופלת על כל דבר, אף על עוה"ב. (66א) מקשה, שהא תינח שאין נבואה נופלת על עוה"ב, אך עדיין היה אפשר שהתורה תזכיר עוה"ב לא כדברי נבואה, אלא כדברי ה' סתם. וראה הערה 73. (67) כמו [דברים יא, כא] "למען ירבו ימיכם וגו' על האדמה אשר נשבע ה' לאבותיכם לתת להם וגו'", ופירש רש"י שם "'לתת לכם' אין כתיב כאן, אלא 'לתת להם', נמצינו למדים תחיית המתים מן התורה". וכן נאמר [ויקרא יח, ה] "ושמרתם את חוקתי וגו' אשר יעשה אותם האדם וחי בהם וגו'", ופירש רש"י שם ""וחי בהם לעולם הבא, ואם תאמר בעוה"ז, והלא סופו הוא מת". וכן נאמר [בראשית ב, ז] "וייצר ה' אלקים את האדם וגו'", ופירש רש"י שם "וייצר - שתי יצירות, יצירה לעולם הזה, ויצירה לתחיית המתים". וראה הערה 76. (68) דוגמה לדבר; בדרוש לשבת תשובה [עו:] כתב: "ומעתה יש לשאול, באיזה צד מצינו שנברא האדם בעוה"ז וגם נברא לעוה"ב... ואלו שני עולמות נרמזים, שהאדם נברא ויש לו פנים ויש לו אחור. ובזה חקוקים באדם שני עולמות אשר רמז הכתוב [בראשית ב, ז] 'וייצר' בשני יודי"ן. ולא תמצא בבהמה ובשום בעלי חיים שיהיה להם גב ופנים. וידוע כי הפנים בו זיו והדר והוד, וכדכתיב [קהלת ח, א] 'חכמת אדם תאיר פניו'. וזה מרמז לך על אור עולם הבא, שהוא כולו זיו והדר. אבל הגב אין בו ענין זה כלל, והוא שייך לעולם הזה... האחור בעוה"ז והפנים לעוה"ב. כי אי אפשר להכיר האדם מאחוריו, ולא ניכר זה מזה מאחוריו. אבל בפנים של אדם יש היכר בין אדם לאדם. וכך יש היכר בין אדם לאדם בעוה"ב, ואין היכר בין אדם לאדם בעוה"ז. ומראה לך כשם שהליכת אדם וכל תנועותיו הוא לפנים, כך יהיה כל תנועות האדם לעוה"ב, ונקרא אז שהולך לפנים ולא לאחור. ואם נמשך אחר הנאת עולם הזה, אז הולך לאחור". [והובא למעלה פי"ג הערה 63.] ומ"מ האדם ניכר במקצת גם מגבו. והמקביל לכך הוא שאף בעוה"ז [הגב] יש אשנב שדרכו ניתן לראות ברמיזה את העוה"ב. וטעם הדבר, שהנה אמרו [אבות פ"ד מי"ז] "העולם הזה דומה לפרוזדור בפני העולם הבא", וכתב שם בדר"ח [סוף קצה:]: "וכמו שטרקלין עיקר והפרוזדור אינו רק לפני הטרקלין טפל לו, כך עולם הזה טפל אצל עולם הבא... שאין הפרוזדור רק התחלת הטרקלין, שאין ראוי לבנות הטרקלין מבחוץ, ולא היה דבר לפניו כלל. אבל יש לבנות דבר שהוא קודם הטרקלין, ואחר כך הטרקלין". וכשם שמן הנמנע שהפרוזדור לא יורה על הטרקלין, שהוא תכליתו, כך מן הנמנע שלא יהיה רמז של עוה"ב בתוך העוה"ז. וראה למעלה פ"ה הערה 22 שנתבאר שם שאע"פ שהעוה"ז הוא עולם גשמי, מכל מקום יש לעוה"ז גם מעלה נבדלת, כי הוא בא מה'. ובח"א לע"ז יח. [ד, מג:] כתב: "כי השם יתברך מראה לצדיקים בעולם הזה אם הם בני עולם הבא", והובא למעלה פ"ה הערה 17. (69) ומה שגלוי בעולם הזה גלוי בתורה, ומה שמרומז בעוה"ז מרומז בתורה. וכמו שכתב בגבורות ה' פי"ז [פ.], שמיתתן של נערותיה של בת פרעה לא נזכר להדיא בקרא, אלא רק ברמיזה [שמות ב, ה] "ונערותיה הולכות על יד היאור", משום שלא היה נס מפורסם, ולכך לא נכתב להדיא בקרא. וראה פחד יצחק פסח מאמר נב אות ג. (70) הרי שהנביאים מתחברים לדבר נבדל, ומדוע שלא יתחברו אף לענינו של עוה"ב. (71) שהרי הקב"ה "נסתר מצד עצמותו, ונגלה מצד פעולותיו", וכמבואר ברשב"א ח"ה תשובה נב. ועל כך כבר חרז רבי יהודה הלוי "איה אמצאך ומקומך טמיר ונעלם, ואיה לא אמצאך כבודך מלא עולם". ובגבורות ה' פכ"ה [קו.] ביאר שזהו היחס שבין שם הויה לשם "אקיק". ששם הויה מורה על שהקב"ה נבדל מן הכל, ואילו שם "אקיק" מורה שה' נגלה לכל מצד פעולותיו. ובדרשת שבת הגדול [ריא:] כתב: "ולפיכך שם הנכבד הזה בראש באל"ף... משמש אל מדבר בעדו... כי השם הקדוש הזה על לשון פועל, והוא נגלה מצד פעולותיו... כי הוא יתברך נגלה מצד פעולותיו". והנביאים התחברו לצד הגלוי של פעולות הקב"ה. ועל כך גופא אומרים בשיר הכבוד "דימו אותך ולא כפי ישך וישווך לפי מעשיך". ואודות שהקב"ה נבדל מכל הנמצאים, ראה למעלה פי"ח הערה 4, כי זהו יסוד מוסד בספריו. ועוד אודות שהקב"ה מנהיג העולם, ראה למעלה פ"ו הערה 34. (72) לשונו בנצח ישראל פט"ו [שנח.]: "ענין עולם הזה ועולם הבא הם מחולקים; כי זה גשמי, וזה נבדל מן הגשמי". וראה הערה 19. (73) מבלי לפרט מהו עולם הבא. ובזה שונה שאלה זו מהשאלה בד"ה ואין כאן. כי שם שאל ששכר עוה"ב יאמר לנביא בתור דבור, ולא בתור נבואה. וכאן שואל שאמנם הדברים אינם יכולים להאמר אלא בתור נבואה, אך עם כל זה מדוע אי אפשר לסתום ולומר שיהיה שכר עוה"ב, מבלי לפרט את מהותו של אותו שכר. (74) פירוש - דברי נבואה על ענינים נסתרים. (75) בתחילת הקדמה ראשונה [ב], והובא בהערה 8. ושם הוסיף לבאר את רמיזותיה של תורה לעוה"ב, וכלשונו: "אמנם בתורה כתיב לרמוז על עולם הבא, דכתיב [דברים כב, ז] 'והארכת ימים', לעולם שכולו ארוך [קידושין לט:]. כי אריכת ימים אינו מענין עולם הבא בלבד, רק שהוא הבטחה לנמצא, שהוא האדם הנמצא בעולם הזה, שיהיה לו אריכת ימים, לא יפסד. שאם מת מיתה טבעית, לא נחשב מיתה, שיחזור להיות חי. ואין דבר זה מענין עולם הבא בעצמו, רק שיבטח שהנמצא בעולם הזה לא יפסד. אבל שיזכר עולם הבא מצד עצמו, לא מצד הנמצא בעולם הזה, לא יתכן, מפני שהעולם הבא מצד עצמו נבדל מן האדם שהוא בעולם הזה. וכמו שהוא נבדל מן האדם, כך נבדל מהשגתו, ואין חבור לנביא לשם, ואיך יתנבא עליו. וזהו הפירוש האמתי מה שלא נזכרו דברים אלו בתורה ובנביאים". 
(1) מדוע לא נזכר בתורה שכר העולם הבא. (2) ותמצית דבריו היא שעוה"ב מרוחק מעבר להשגת הנביאים, ולכך הנביאים מנועים מלהנבא אודותיו. (3) כפי שכתב למעלה פ"ו [ד"ה אך אין], וז"ל: "אבל דרכי חכמים יודעי התורה ומצפוניה לא נעלים, ובזה תעמוד על דרכי התורה". (4) ויבאר בפרק זה ארבעה טעמים נוספים; א) אם היה נזכר שכר העוה"ב, היה בכך להורות שעוה"ז הוא מקום חסר ואינו בר תיקון. ב) אי אפשר לאמת ולהוכיח שכר עוה"ב, ולכך אין טעם להזכירו. ג) היה משמע שיש לעבוד את ה' על מנת לקבל פרס. ד) אין העוה"ב שכר על המצות, רק שאם יעשה עבירות עלול להכרת מהעוה"ב. (5) יסוד נפוץ בספרי המהר"ל. וכגון בדרוש על התורה [יב:] כתב: "בשביל שהאדם הוא נחשב כמדבר זה החסר - ניתנה לו תורה מן השמים להשלימו... שלכך הוא [הקב"ה] נותנה [את התורה] אל האדם בשהוא נחשב חסר יותר, וצריך השלמה... כי עיקר החלטת נתינת התורה לו כדי להשלים חסרונו... שאין האדם כדאי לקנות התורה זולת שיכיר חסרונו הדבק בו כאשר אין לו התורה, כי מי שאינו מכיר מקומו וחסרונו בהעדרה ממנו... אין התורה ראויה אליו שתשלימנו". וכן הוא למעלה ר"פ לה. ורש"י ר"פ תזריע [ויקרא יב, ב] כתב "כשם שיצירתו של אדם אחר כל בהמה חיה ועוף במעשה בראשית, כך תורתו נתפרשה אחר תורת בהמה חיה ועוף". וכתב שם לבאר בגו"א אות א: "דגם תורתן איך יהיו מתנהגים הוא דבר דומה לבריאה, כמו שהבריאה הוא תיקונם, הכי נמי תורתם היא תקון הוויתם. לכך, כשם שמקדים בבריאה חיה ועופות - הכי נמי בתורתן, דאין התורה אלא גמר תיקונם. ובשביל כך אמרו [שבת פח.] הוסיף ה"א בשישי [בראשית א, לא], לומר שכל מעשה בראשית היו תלוים ועומדים עד ששי בסיון; אם יקבלו ישראל התורה - מוטב, ואם לאו - יחזרו לתוהו ובוהו. וזהו מפני שאין גמר בריאתן רק על ידי התורה, שהיא מתקן העולם, והוא עיקר תיקונו. ואם לא יקבלו - יחזור לתוהו ובוהו, שאין כאן תקון, ולפיכך הכל שם בריאה הוא". וכן ביאר למעלה פט"ז הערה 11, פכ"ז הערה 56, פל"ה הערה 9, פמ"ט הערה 10, גבורות ה' פמ"ו [קעז.], דר"ח פ"א מ"ב [כז:], שם פ"ג מי"ז [קנג:], גו"א שמות פי"ט אות כב [ד"ה אבל], ובהספד [קצ]. וצרף לכאן מאמרם ז"ל [סנהדרין סוף צז.] "ששת אלפים שנה הוי עלמא, שני אלפים תוהו, שני אלפים תורה, שני אלפים משיח", הרי שהתקופה בלי תורה נגדרת כ"תוהו". ואודות שהעולם בלא תורה נחשב כתוהו מחמת חסרון תיקונו, ראה למעלה פל"ב [ד"ה אבל מה]. (6) פירוש - החסרון של העולם הזה מאפשר את המצאותו של היצר הרע. וכמו שכתב בח"א לב"ב טז. [ג, עא:]: "ואל תתמה... שיהיה שטן בעולם שיהיה מונע האדם מעבודת הש"י, כי לפי סדר הנהגת העולם אי אפשר שיהיה רק שיש כח ממנו בא היצה"ר שבאדם, וממנו השטן לאדם... וכל אלו דברים מצד חסרון שיש בעולם". ומעין זה כתב בדר"ח פ"ג מט"ז [סוף קנא:]. ובנצח ישראל פמ"ו [תשעה.] כתב: "כי יצר הרע הוא החסרון שהוא בעולם". ונראה ביארו, שבנתיב כח היצר פ"ג [ב, קלב.] כתב: "יצר הרע מסלק את האדם מן הש"י כאשר נמשך אחר היצר הרע... כי היצר הרע הוא השניות". וקודם לכן כתב שם בפ"ג [ב, קכז:]: "כאשר היצר הרע בעולם, כאילו ח"ו אין הש"י אחד, וגם יש רע בעולם". ובח"א לסנהדרין מג: [ג, קנט:] כתב: "כי מה שהש"י אחד הוא דוקא מצד עוה"ב, שאז נאמר [זכריה יד, ט] 'ביום ההוא יהיה ה' אחד ושמו אחד'... בודאי הש"י בעוה"ז הוא אחד, רק מפני שיצר הרע בעולם... לפיכך לא נראה אחדותו בעולם". וממוצא דבר למדים אנו, שהיצה"ר הוא שניות, ומתוך הפירוד של העוה"ז יונק היצה"ר את כוחו. וראה גו"א בראשית פמ"ח הערה 99, ובנתיב התשובה פ"ה [ד"ה פירוש כי]. (7) מה שכתב "אילו היה הבריאה חסרה" לכאורה אינו מובן, כי כבר ביאר ש"העולם הזה הוא בעל חסרון בודאי". אמנם בהמשך יבאר שחסרון העולם הזה אינו אלא בהשקפה ראשונה, אך בסופו של דבר יתברר שאף העולם הזה נברא עם שלימותו. ולכך מה שכתב כאן פירושו שלכאורה נראה שהעולם הוא חסר וזקוק להשלמה. (8) לשון הגמרא שם: "תנו רבנן, 'ושמתם' [דברים יא, יח], נמשלה תורה כסם חיים. משל לאדם שהכה את בנו מכה גדולה, והניח לו רטיה על מכתו, ואמר לו, בני, כל זמן שהרטיה זו על מכתך, אכול מה שהנאתך ושתה מה שהנאתך, ורחוץ בין בחמין בין בצונן, ואין אתה מתירא. ואם אתה מעבירה, הרי היא מעלה נומי. כך אמר הקב"ה להם לישראל, בני, בראתי יצר הרע ובראתי לו תבלין, ואם אתם עוסקים בתורה אין אתם נמסרים בידו... ואם אין אתם עוסקין בתורה, אתם נמסרים בידו". ובשבת יח. אמרו "איספלנית על גבי מכה", ופירש רש"י שם "ואספלנית - רטייה". ואודות שהתורה מצילה מהיצה"ר, ראה למעלה פי"ד הערה 36, ופכ"ה הערה 82, שענין זה התבאר שם בארוכה. ובדרוש על התורה [כא:] כתב: "התורה היא מושלת על היצר הרע, שכאשר יעסוק בה אין היצה"ר שולט בו, כדאיתא בקידושין [ל:] בני אם פגע בך מנוול זה משכהו לבית המדרש. אם אבן הוא נימוח, אם ברזל הוא מתפוצץ, שנאמר [ירמיה כג, כט] 'הלא כה דברי כאש נאם ה' וכפטיש יפוצץ סלע'. הרי כי האש של תורה גובר על יצר הרע, עד שאיננו יכול לשלוט בלומדיה. ולכך נתנה באש [שמות יט, יח, וראה במדב"ר א, ז], להורות כי הוא אש השולט וגובר ביצה"ר... וזהו ענין שתי הלחם שבאו עם כבשי עצרת של חמץ, מה שהרחיקה התורה בכל ההקרבות את החמץ, חוץ מבשתי הלחם בחג השבועות [רש"י ויקרא ב, יב]... ולמה א"כ באו של חמץ דוקא. אבל טעם הדבר הוא, מפני כי החמץ הוא היצה"ר, הוא השאור שבעסה המעכב [ברכות יז.], אשר ראוי לאדם להרחיקו באמת כל עוד שיש בית מיחוש בעולם, אף בחשש רחוק מאוד שיבא על ידו לידי חטא. אמנם כאשר אין לחוש כלל אין להרחיקו. לכך ציוה השם להקריב חמץ, שהוא היצה"ר, בעצרת, הוא יום מתן תורה, ולא זולתו. כי התורה איננה מניחתו לשלוט באדם. כדאמרינן בקידושין [ל:] תנו רבנן [ומביא הגמרא]... ואם כחו של יצה"ר גדול, כחה של תורה יותר גדול". (9) ונאמר שם [פסוק ד] "ונתתי גשמיכם בעתם ונתנה הארץ יבולה ועץ השדה יתן פריו", הרי שהשכר הוא בעולם הזה, וכמו שמבאר והולך. (10) שנאמר שם "ויהי ערב ויהי בוקר יום הששי", ולא נאמר "ששי" כשאר ימים ["שני", "שלישי", וכו']. (11) הלשון "תלוי ועומד" שאוב מדברי רש"י [בראשית א, לא], וכמו שיובא בסמוך, ומבואר מכך שהעולם הזה תלוי בתורה. וזה לשון רש"י על הפסוק "יום הששי" [בראשית א, לא]: "הוסיף ה"א בגמר מע"ב לומר שהתנה עמהם ע"מ שיקבלו עליהם ישראל חמשה חומשי תורה. דבר אחר, 'יום הששי' כולם תלויים ועומדים עד יום הששי, הוא ו' בסיון המוכן למתן תורה". ובהשקפה ראשונה לא ברור מהו ההבדל בין שני פירושי רש"י, הרי בשניהם מבואר שהעולם תלוי בתורה. אמנם לכשתדקדק בדבריו תראה שהפירוש הראשון מבאר שהבריאה נגמרה בששת ימי בראשית ["הוסיף ה"א בגמר מעשה בראשית וכו'"], אך נעשה תנאי "על מנת" שישראל יקבלו התורה. א"כ הבריאה נגמרה באותו יום ששי ראשון של ששת ימי המעשה, אך קיומה תלוי בקבלת התורה על ידי ישראל שתהיה לעתיד, וככל משפטי התנאים. אך לפי הפירוש השני של רש"י, ההדגשה היא שהבריאה מצד עצמה טרם נשלמה ["כולם תלוים ועומדים"] עד יום מתן תורה, ו"יום הששי" שבפסוק אינו מתייחס לששת ימי הבריאה, אלא לששי בסיון. [דוק ותראה, כי בפירושו השני של רש"י לא נזכר בדבריו "גמר מע"ב", וכן לא נזכרה כלל בדבריו מילת "תנאי"]. ולכך כאן שרוצה לבאר שהבריאה חסרה ללא תורה, תמך יתידותיו דוקא בפירושו השני של רש"י שם, כאשר ציטט מלשונו ["תלוי ועומד"]. כי מגמתו להורות שהעולם הזה מצד עצמו הוא בריאה חסרה ללא תורה, והדגשה זו אינה ניראת מפירושו הראשון של רש"י, כי מהפירוש הראשון עולה שהבריאה כבר נגמרה בששת ימי בראשית, וקיומה לעתיד מותנה בדבר שהוא מחוץ לעצמה [קבלת ישראל את התורה]. אך הפירוש השני מדגיש שהבריאה מצד עצמה חסרה את השלמתה עד שתינתן תורה, וזו היא נקודתו כאן. וראה למעלה פכ"ז הערה 55. (12) אודות שאין חסרון לעולם הבא, ראה למעלה פ"ז הערה 84, ופכ"ז הערה 56. וזה לשונו בדר"ח פ"ד מי"ז [קצו.]: "ואל יקשה לך למה צריך העוה"ז,יברא העוה"ב בלבד. כי דבר זה אינו קשיא, כי חסרון העלול הוא נראה בעוה"ז שהוא התחלה, ואח"כ יושלם. כי אף שראוי מצד הפועל שתהיה הפעולה מתייחסת בשלימותה אל הפועל... אבל מצד הפעולה עצמה, שהיא עלולה, הרי מצד עצמה ראוי לה ההעדר, שהרי היא נמצאת אחר שלא היתה, ולפיכך תחילת יציאתה אל הפועל הוא בחסרון, והיא העוה"ז, עד שיש לפעולה התקרבות אל ההעדר, שהוא ראוי אל הפעולה עצמה. ולפיכך נולד האדם מטפה סרוחה, עד שקרוב האדם אל ההעדר, ומקבל העדר, הוא המיתה, וזהו העוה"ז. ואח"כ בא העוה"ב, ואז יש לפעולה התיחסות בשלימותה אל הפועל. ודומה בזה אל האדם הנולד, שבא לעולם אחר שלא היה נמצא כלל, ומפני שבא לעולם אחר שהיה נעדר, די בזה שהוא קטן ופחות. ואחר שהתחיל לגדל עד אחר כך יתרומם. וכן הוא העולם, אין ראוי שיהיה העוה"ב בתחילה. וכי אפשר שיהיה בריאת האדם בתחילתו בשלימות, או שיהיה האילן גדל בתחילתו בשלימות גדול. אבל בתחילה הוא קטן, ואין לו מעלה שמגיע אליו בסוף". הרי שהעוה"ז הוא חסר, ואילו העוה"ב אינו חסר. ובהמשך דבריו שם כתב: "כי העוה"ז הוא התחלה, ועולם הבא הוא הסוף... כי בדבר שהוא גמר וסוף אין ראוי שיהיה התיקון, רק בפרוזדור שהוא התחלה". וכן כתב בדר"ח פ"ג מט"ז [קנב.]. וראה למעלה פנ"ז הערה 24. (13) פירוש - העוה"ב יכול להיות מוזכר בתורה מחמת שתי בחינות; (א) מחמת שהוא זקוק לתקון, והתורה מתקנת כל דבר. (ב) מחמת שהוא מקום מתן השכר למצות שנעשות בעולם הזה. וכנגד הבחינה הראשונה מבאר שאין העוה"ב זקוק לתקון, כי אינו חסר דבר. ובסמוך יבאר שגם כנגד הבחינה השניה אין להזכיר את העוה"ב בתורה. (14) כמבואר בנתיב התורה ר"פ א [א, ג.], שכתב: "דברי תורה תומכין כל העולם... כי לכך הוסיף ה"א בששי לומר כי כל מעשה בראשית היו תלוים ועומדים עד ששי בסיון, אם יקבלו ישראל התורה - מוטב... וא"כ ד"ת מחזקים ותומכים הכל, עד שיש לעולם קיום. וכל זה מפני כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל. רק כי סדר האדם הוא נגלה ומפורש בתורה... אבל סדר העולם כולו ג"כ הוא בתורה, שאין התורה רק סדר המציאות העולם בכללו. וזהו שאמרו במדרש [ב"ר א, א] שהיה מביט בתורה וברא את עולמו, ר"ל שהתורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו... והסדר הוא מקיים הכל. ולכך אמרו שכל מע"ב היו תלויים ועומדים עד שהיו ישראל מקבלים התורה, שאז היו מקבלים בעולם התורה שהיא סדר הכל, ובה יהיה מתקיים הכל". וכן כתב בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], באר הגולה באר הרביעי [סט.], ועוד. וראה למעלה פ"ד הערה 50, שלוקטו שם מהמקומות שיסוד זה מוזכר בספר התפארת. (15) "שלא בא דבר בלתי שלם מן השם יתברך" [לשונו בגו"א דברים פ"ח אות ג (ד"ה ואם)]. "ואל תאמר כי יהיה ח"ו בפעל השם יתברך דופי" [לשונו למעלה פ"ב (ד"ה ובמדרש עוד)]. "ואיך יהיה מעשה האלקים חסר" [לשונו למעלה פל"ה (ד"ה ודע כי)]. "כי הדבר הבא מן השם יתברך הוא בשלימות" [לשונו בח"א לקידושין לט: (ב, קמג:)]. (16) דברים אלו נראים לכאורה שאינם עולים בקנה אחד עם דבריו בשאר מקומות, שביאר בהם שהשלמת העוה"ז אכן היא מחמת העוה"ב. וכגון, בדר"ח בפ"ד מי"ז [קצה:] בביאור המשנה "העולם הזה דומה לפרוזדור בפני העולם הבא", כתב: "כי הדבר שהדעת מחייב שיהיה פעולה שלימה, הוא העולם, מן הפועל שהוא שלם, הוא השם יתברך. כי כפי מדריגת הפועל, כך הוא פעולתו. ואם לא היה רק עולם הזה, והיה העולם חסר, אין ראויה פעולה זאת לפועל השלם, שהוא השם יתברך, שהוא שלם בתכלית השלימות. כי התבאר בראיות ברורות כי הפעולה יש לה התיחסות אל הפועל, כמו שתראה בדברים הטבעיים שיש לפעולה התיחסות אל הפועל, כי הפועל שהוא חם מוליד חמימות, ופועל שהוא קר מוליד קרירות, וכל אחד מוליד בדומה לו וכיוצא בו [ראה למעלה פ"א הערה 14]. ומעתה איך אפשר שיהיה העולם הזה בלבד מן השם יתברך, והוא אינו דומה ומתיחס לו, כי הנבראים שבו כולם מתים, והוא יתברך הפועל חי וקים לעולם. והנבראים שבעולם הזה יש להם אכילה ושתיה פריה ורביה, והפועל הוא השם יתברך אין בו כל המדות האלו. ואף אם תאמר כי אי אפשר שיהיה הנברא חס וחלילה דומה אל הבורא, מכל מקום דבר כמו זה שאין כאן שום התיחסות דבר זה אי אפשר... ולכך מתחייב בדעת שלימה שיש עולם הבא, ובזה העולם הפעולה דומה ליוצרה... ואי אפשר לומר רק שיש עולם הבא, שאז יושלם הכל, ושם ימצא שתהיה הפעולה דומה לפועל כמו שאמרנו, ועולם הזה שברא הקב"ה הוא הכנה לעולם הבא, אבל העולם הבא הוא עיקר. וכמו שטרקלין עיקר והפרוזדור אינו רק לפני הטרקלין טפל לו, כך עולם הזה טפל אצל עולם הבא". וכן כתב בדר"ח פ"ג מט"ז [קנא:]. ובנצח ישראל פי"ט [עמוד תכד:] כתב: "כי יש שהם אומרים כי נמצא דברים שהם חסרון בעולם, ובפרט שיש צדיק ורע לו רשע וטוב לו, דבר זה יחשב חסרון. ועל זה אמר... כי יש להודות השם יתברך על שלימות הבריאה, ושלא ימצא חסרון בבריאה, רק הכל בהשלמה. ומפני כי השלמה הזאת אינה רק מצד עולם הבא, ועל ידו יושלם הכל... כי אף אם נראה בעולם הזה דבר מה שהוא חסרון, אבל מצד עולם הבא יושלם הכל" [והובא למעלה פמ"ד הערה 77]. ואילו כאן קבע ששלימות העוה"ז נמצאת בו מיניה וביה, ולא מצד העוה"ב. ויל"ע בזה. והנראה לחלק, כי בודאי ישנם בעוה"ז חסרונות אשר אינם נשלמים אלא לעוה"ב, והסך הסופי של כל החשבונות יעשה רק בצירוף העולם הזה עם העולם הבא. אך כאן כוונתו היא שמן הנמנע לומר שהתועלת מן המצות תהיה רק לעוה"ב, כי אז ישאר העוה"ז בחסרונו, כי העוה"ב מחולק מן העוה"ז. באופן, שכאשר הנדון הוא מצדו של הקב"ה [שנראה לכאורה שברא עולם חסר], אזי ניתן לומר שהעוה"ב משלים את העוה"ז, ונמצא לבסוף שהקב"ה פעל רק השלימות. אך כאשר הנדון הוא תיקון העוה"ז לכשעצמו [וכמטרתה של התורה], כאן לא יהני מה שינתן שכר בעוה"ב, כי העוה"ב אינו מתקן את העוה"ז, כי עוה"ז לחוד, ועוה"ב לחוד. ונמצא, שהשלמת העוה"ז ע"י עוה"ב מועילה לבאר את מעשי ה', אך לא תועיל לבאר שהעוה"ז גופא יחשב למקום מתוקן. ומכל זה מתבאר, שישנם חסרונות שתיקונם מחוייב שיעשה בעוה"ז גופא, וישנם חסרונות שתיקונם ממתין להם לעוה"ב. חסרונות שפוגמים בעצם העוה"ז, ומותירים אותו בריאה חסרה, תיקונם מחוייב להעשות בעוה"ז. אך חסרונות שאינם בגדר זה, תיקונם יעשה לעוה"ב. ובודאי שיש צורך להגדיר מהו חסרון שתיקונו אינו סובל דחוי ושהייה לעת"ל, ומהו חסרון שתיקונו ייעשה לעת"ל. (17) מבאר טעם שני לאי הזכרת שכר העולם הבא בתורה. (18) אבות פ"א מ"ג "אל תהיו כעבדים המשמין את הרב על מנת לקבל פרס, אלא הוו כעבדים המשמשין את הרב על מנת שלא לקבל פרס". ויובא בהמשך, וראה הערה 29. (19) "וכלל אמרו חכמים ז"ל [יומא פא.] לא ענש הכתוב אלא אם כן הזהיר" [לשונו בגו"א ויקרא פי"ז אות א]. וראה למעלה פמ"ג הערה 118. וכאן כוונתו היא, שאי אפשר שיבוא עונש על האדם לחסר ממנו ממה שכבר יש לו, אם לא שהיתה קודם לכן אזהרה, ונענש הסכים לכך, וכמו שמבאר. (20) ובהמשך שם [ויקרא כו, טו] "ואם בחוקתי תמאסו וגו'", וזאת אזהרה. ועיקר נקודתו הוא ששכר העוה"ז אינו בגדר מתן שכר גרידא, אלא הוא המאפשר את קבלת העונש, וכמו שמבאר. (21) והנהגת הקב"ה היא שאינו לוקח מהאדם דבר שכבר ניתן לו, "כי השם יתברך נותן, ואינו חוזר ולוקח" [לשונו למעלה פמ"ח ד"ה ולדעת רבי יוחנן]. ובחולין ס. אמרו "אלקא דידן, מיהב יהיב, משקל לא שקיל ["הטובה משנתנה" (רש"י שם)]". וכיצד מ"מ ה' לוקח מהאדם את העוה"ז שכבר ניתנה לו. (22) פירוש - ישראל הסכימו שינטל מהם העוה"ז באם חלילה יעברו על התורה. (23) ובסמוך יבאר מדוע אפשרות העונש מחייבת שיזכר אף השכר של העוה"ז. (24) פירוש - אין צורך להזכיר שכר העוה"ב בכדי לאפשר עונש ואיבוד מהעוה"ב, כי האדם בעוה"ז טרם זכה בעוה"ב, ואין לו עדיין בעלות ואחיזה על חלקו בעוה"ב שתבוא לתמוה כיצד אפשר ליטול ממנו דבר שכבר זכה בו. ולכך אין צורך להזכיר שכר העוה"ב, כי בלא"ה ניתן למנוע ממנו זכיה עתידית בעוה"ב. (25) "לקבל" - להסכים, הסכמה מצדו של הנענש. (26) מוסיף "כמו שנבראו האומות" כדי להורות שאין לומר שעצם בריאת האדם בעוה"ז מחייב את האדם שיאות לקבל עליו עונשיה של תורה בעוה"ז, שהרי אומות העולם יוכיחו, שנבראו אף הם בעוה"ז, ומ"מ אין חלקם בעוה"ז מותנה בקבלת התורה. (27) דברים אלו מבארים היטב את דבריו בגו"א, שהנה רש"י [דברים יא, כט] ביאר שבהר גריזים "פתחו בברכה, 'ברוך האיש אשר לא יעשה פסל ומסכה וגו''. כל הארורים שבפרשה [דברים כז, טו] אמרו תחלה בלשון 'ברוך', ואחר כך הפכו פניהם כלפי הר עיבל, ופתחו בקללה". וכתב שם הגו"א אות לד: "וקשיא, למה נכתבו הקללות בפרשת כי תבא [דברים כז, טו-כו], ולא נכתבו הברכות. ונראה שעיקר המצוה היו הקללות, כדי שיהיו ישראל מקבלים את התורה באלה ובשבועה [רש"י דברים כז, כו], אלא שפותחין לעולם בזכות תחלה [ר' סנהדרין לג.], הקדים הכתוב הברכה. ולעולם עיקר המצוה הקללות, כדי שיקבלו התורה". סתם הגו"א ולא פירש מדוע עיקר המצות הוא הקללות, ולא הברכות. אמנם לפי דבריו כאן הענין מחוור למדי, כי רק עונשיה של התורה [שמקומם בעוה"ז] מצריכים קבלת ישראל, ולא ברכותיה של התורה. והברכות והשכר נאמרו רק בכדי שישראל יאותו לקבל על עצמם את הקללות והעונש. [וראה למעלה פכ"ב הערה 11, בביאור אחר בדברי הגו"א הללו.] (28) פירוש - אין העוה"ב סבה בעצם לעבודת ה', שאם היה העוה"ב סבה לעבודת ה', אזי לא היה בגדר "פרס", אלא קשור בעצם לעבודת ה'. (29) וכתב שם בדר"ח [לא:] בזה"ל: "שודאי עיקר העבודה שיעבוד הש"י מאהבה, ואם יעשה בשביל שכר, דבר זה אינו עיקר העבודה... שעיקר האהבה כאשר אוהב את השם יתברך מצד עצמו כאשר יכיר גדולתו ורוממותו, והוא אמת ודבריו ומצותיו אמת, ולכך הוא אוהב לעשות מצותיו". [וזהו שנקט כאן "כי ראוי לעבוד למלך גדול שלא על מנת לקבל פרס"]. ובח"א לר"ה ג: [א, צא.] כתב: "מי שעושה המצוה... כדי שיקבל שכר אותה מצוה, דמיון זה, ציוה הקב"ה לאכול מצה, והוא אוכל מצה בשביל השכר... וזהו כעבד המשמש את הרב על מנת לקבל פרס, הרי עיקר עבודתו אינו שם לתכלית השם יתברך, אלא לעצמו". (30) ותמצית דבריו היא שהטלת עונש בעוה"ז על האדם מחייבת את הסכמתו המוקדמת של הנענש, ולכך נקטה התורה בשכר גופני בכדי שישראל יקבלו על עצמם העונש באם יעברו. אמנם תיקשי לך, שאף בני נח מצווים בשבע מצות [סנהדרין נו:], ואף עליהם מוטל עונש בעוה"ז באם יעברו עליהן [והמבול יוכיח], והיכן מצינו הסכמת בני נח לקבל על עצמם שבע מצות. ובפחד יצחק ר"ה מאמר לא אות י כתב: "אצל שבע מצוות לא מצינו בהם דברים בדומה ל'נעשה ונשמע' [שמות כד, ז]. ואילו בתרי"ג מצוות ישנה פרשה שלמה של חילופי דברים אם מוכנים הם לקבל או לא [שמות יט, ז- יא]. מפני שאצל כנסת ישראל, בעינן קבלה אצל כל צעד ושעל". ובפחד יצחק חנוכה מאמר ט אות ד כתב: "פרשה שלמה בתורה מלמדת אותנו כי לפני מעמד הר סיני נתקיימה שאלה ותשובה אם מסכימים הם ישראל להכנס בחובת תורה ומצוות. ולא מצינו מעין זה בנוגע לחובת שבע המצוות דבני נח. ורואים אנו מזה שעצם הציווי דבני נח לא היה תלוי כלל בשום ריצוי והסכמה. שונה היא מצות התרי"ג, כי עצם הציווי לא בא לעולם רק על יסוד המשא ומתן שקדם לו". אך לדברי המהר"ל כאן, מדוע לא היה צורך דומה בקבלת שבע מצות דבן נח, בכדי שיוכלו להענש בעוה"ז. ויל"ע בזה. (31) "הם" - השואלים שהובאו בר"פ נז שתמהו מדוע התורה אינה מזכירה שכר העוה"ב, בעוד שהיא מזכירה שכר העוה"ז. (32) כמבואר למעלה פי"ג [ד"ה ולכך סבירא], שכתב: "ולכך סבירא ליה לתנא [קידושין לט:] שכר מצוה בהאי עלמא ליכא. כי למעלת מדרגת המצות ופנימית שלהם, אין ראוי שיהיה תשלום שכר מצות בעולם הזה. זולת מצוה שהוא טוב לבריות, כמו כל אותם שאמרו [פאה פ"א מ"א] כבוד אב ואם, גמילות חסדים, והבאת שלום. מתוך שהם טובות האדם שהוא בעולם הזה, ראוי שיאכל פירות בעולם הזה. ולא כן שאר מצות, שאין שכרם רק בעולם הבא". וראה שם הערה 13. וכן הוא להלן ר"פ נט, ור"פ סב. (33) אלא נאמר כהיכי תמצא שיקבלו עליהם את העונש, וכמו שהתבאר. [ולהלן פנ"ט (ד"ה אבל היה) כתב תשובה אחרת לשאלה זו.] והסבר שני זה של המהר"ל דומה במקצת להסבר הראשון המובא בכלי יקר [ויקרא כו, יב] מדוע התורה לא הזכירה שכר העוה"ב, וכלשונו: "הדעה האחת, היא דעת הרמב"ם, שכל אלו היעודים [שהוזכרו בתורה] אינן עיקר השכר, וכל הרעות והטובות שנזכרו כאן בפרשה זו הם מדברים מענין הסרת המונעים לבד. ורוצה לומר שאם תשמור מצותי אסיר ממך כל המונעים... אבל עיקר השכר של עוה"ב אינו נזכר כאן כדי שיעבוד את בוראו לשמה". (34) מבאר טעם שלישי לאי הזכרת שכר העוה"ב בתורה. (35) כפי שביאר למעלה ר"פ יח, וז"ל: "האדם אשר הוא בעל חומר והוא גשמי, צריך לברר לו הדבר כפי מה שהוא אדם גשמי, כדי שיקנה הידיעה כפי אשר ראוי לאדם. ולכך כדי שידעו הכל מציאות השם יתברך, עשה הקב"ה כל הנסים והנפלאות והמופתים במצרים, כמו שמבואר מן הכתוב, כדי שיוודע הדבר בראות העין הגשמי, אשר זהו ראוי לאדם אשר הוא גשמי. וכדכתיב [שמות ז, ג] 'ואני אקשה את לב פרעה וגו' למען רבות מופתי'. וכן קדושת המשכן למען שידעו הכל קדושתו, אמר [שמות כט, מג] 'ונקדש בכבודי', ואמרו ז"ל [זבחים קטו:] אל תקרי 'בכבודי', אלא 'במכובדי', אלו נדב ואביהו, שיעשו חטא ויתקדש הבית על ידם... וכן כאשר נתן השם יתברך התורה על ידי משה, עוד היה בלב האדם הגשמי ספק בתורה מן השמים. ולפיכך על ידי קרח ועדתו נתלבן ונצרף תורה מן השמים, שידעו הכל דבר זה בבירור גמור". וראה ציון 48. (36) פירוש - אין עליך לקבל יסודות התורה בהאמנה בלבד, ללא חוש הראיה, וכמו שמבאר והולך. (37) פירוש - עדיפותה של תורה היא בכך שאמיתותה נראית לעין כל, ואינה מבוססת על האמנת דברים גרידא. ומה שתלה זאת בשם "תורה", נראה שמקורו מדברי הזוה"ק ח"ג נג: "תורה אמאי איקרי 'תורה', בגין דאורי וגלי במאי דהוה סתים דלא אתידע". שהרי ששם "תורה" מחייב גילוי הסתום והלא ידוע. (38) וכן הביא הכלי יקר [ויקרא כו, יב] בהסברו הרביעי לכך שלא נזכר בתורה שכר העוה"ב, וז"ל: "הדעה הרביעית היא... רצה הקב"ה לאמת פנת ההשגחה על ידי יעודים אלו אשר עיניהם הרואות שכל העושה רצון בוראו מושגח לטובה... ואילו היה מייעד להם השכר הרוחני, עדיין ישארו בכפירה זו, כי הרוצה לשקר ירחיק עדיו. ועיקר דעה זו הוא דעת רבינו ניסים בפרשת בראשית, ושרשה בספר הכוזרי [מאמר הראשון, קד-קו]". (39) והמאפיין דברי תורה הוא ההכרח שבהם, וכמו שכתב בדר"ח פ"ג מ"ב [קיז.], וז"ל: "התורה כל דבריה מוכרחים מחויבים, אי אפשר רק שיהיו כך, ולא אפשר שיהיו בענין אחר כלל, וזה מעלת התורה... כי א"א שיהיה דבר אחד, אף נקודה אחת בתורה, שאפשר שיהיה בענין אחר, רק כך. ואין לומר בתורה שראוי שיהיה כך, אבל אינו מחויב שיהיה כך, ואפשר שיהיה בענין אחר... דבר זה אינו בתורה, כי הדבר הראוי בלבד, ואפשר שיהיה בענין אחר, אין זה מיוחד. אבל דברי תורה מחויבים שיהיו כך, ואי אפשר שיהיו בענין אחר". ולמעלה פי"ח [ד"ה כי דבר] כתב: "התורה היא 'תורת אמת' [מלאכי ב, ו]... האמת שהיא אמת בעצם, היא תורת משה, שהיא אמת בעצם. שכל דבריה הם מוכרחים, ואי אפשר בענין אחר... וכן כל דברי תורה הם כך שמציאותם הכרחי". (40) לא מצאתי מקומו. וכנראה כוונתו לפירוש שאמר בעל פה. (41) פירוש - לאחר שנאמרו הברכות והתוכחות בפרשת כי תבוא [דברים פרק כח], מובא הפסוק [דברים כט, ג] "ולא נתן ה' לכם לב לדעת ועינים לראות ואזנים לשמוע עד היום הזה". ולא ברור מהו הקשר בין פסוק זה לברכות ותוכחות שקדמו לפסוק. והספורנו שם עמד על הערה זו. (42) מחמת שהברכות והקללות נאמרו על עוה"ז. (43) עד כאן השאלה מדוע הברכות והקללות לא נאמרו על עוה"ב. (44) זהו מה שנאמר לפני הפסוק "ולא נתן ה' לכם וגו'", שנאמר שם [דברים כט, א-ב] "ויקרא משה אל כל ישראל ויאמר אליהם אתם ראיתם את כל אשר עשה ה' לעיניכם בארץ מצרים לפרעה ולכל עבדיו ולכל ארצו המסות הגדולות אשר ראו עיניך האותות והמופתים הגדולים ההם". (45) כוונתו לפסוק שנאמר לאחר הפסוק "ולא נתן ה' לכם וגו'", שנאמר שם [דברים כט, ד] "ואולך אתכם ארבעים שנה במדבר לא בלו שלמותיכם מעליכם ונעלך לא בלתה מעל רגלך". ולשונו שאוב מהנאמר בפרשת עקב [דברים ח, ב-ד]. (46) פירוש - המטרה של העונש היא להרתיע האדם מלעבור עבירה, והמטרה של השכר היא לעודד האדם שיקיים התורה. אך אם השכר והעונש אינם נראים, אין הם מסייעים להשגת המטרות אלו, ולכך לא מוזכר בתורה שכר ועונש שאינו נראה בעינים. (47) והואיל ומטרת העונש היא להשפיע על האדם שלא יחטא, מה התועלת בעונש שאין האדם מסוגל לראותו. (48) כמבואר למעלה ר"פ יח, והובא בהערה 35. אם כן העונש בעוה"ז נועד להשפיע על האדם, ולכך העונש מסוגנן בהתאם להשגותיו של האדם, הזקוק לראיה חושית, וכמו שמבאר. (49) פירוש - אין צריך שהעונש ישפיע על האדם, וממילא אין העונש מסוגנן בהתאם להשגתיו של האדם. (50) בספר "מכלול המאמרים והפתגמים" הראה שהמקור לבטוי זה נמצא ברא"ש שבועות פ"ו סימן יג, שכתב: "כי יאמרו העולם, הרוצה לשקר ירחיק עדיו". וראה הערה 38. (51) אודות שעדות היא הבאת הדבר לידי גלוי, ראה למעלה פמ"ה הערה 55, ופמ"ח הערה 99. ואודות עדותה של התורה, ראה למעלה בהקדמה הערה 104. (52) כאן תלה שאלה זו באומות, ובתחילת פנ"ז כתב "הדבר אשר נבוכו בו הרבה מבני אדם, מה שלא נזכר בתורה עולם הבא", ולא תלה זאת באומות. ודבריו כאן קצת תמוהים, כי כאמור למעלה ר"פ נז הערה 6, שאלה זו נתחבטו בה הרבה מגדולי ישראל, ומדוע יתלה שאלה זו באומות. ואולי כוונתו לומר שתשובה זו [שיסודות התורה אמורים להיות מוחשיים] יכולה להאמר אף לאומות, בניגוד לתשובות הקודמות [השגת הנבואה, אי חסרון בעוה"ז, לא לעבוד ה' ע"מ לקבל פרס], שלא יהיו מובנות לאומות. וזהו לשונו כאן "ומעתה תשובתנו אל האומות". או שכוונתו לויכוח שהיה לו עם אנשים מאומות העולם, וראה הערה 59. (53) פירוש - אין זה מספיק שהדבר היה מוחשי פעם אחת בדורות הקודמים, והדורות המאוחרים יותר יסתמכו על המוחשיות שהיתה לדורות הראשונים, וכמו שמבאר. (54) כמו [דברים לא, טז, יז] "ויאמר ה' אל משה הנך שוכב עם אבותיך וקם העם הזה וזנה אחרי אלהי נכר הארץ וגו' וחרה אפי בו ביום ההוא ועזבתים והסתרתי פני מהם והיה לאכול ומצאוהו רעות רבות וצרות וגו'". וכן הרבה פעמים בתורה. (55) על פי מ"ב י, י "כי לא יפול מדבר ה' ארצה". וכן אומרים "ודבר אחד מדבריך אחור לא ישוב ריקם" [מברכות ההפטרה]. וראה גו"א דברים פ"ב הערה 8, ושם פ"ד הערה 58. ובנצח ישראל פכ"ד [תקט:] כתב: "ואין ראוי שיהיה בטול אל דברי השם יתברך", וראה שם הערה 23. (56) "הבחנה לתורה" - בירור לתורה. (57) מקשה על עצמו, שאם הבירור האמיתי נקבע על פי המצב בעולם הזה, ולא כאשר מרחיק עדותו לעוה"ב, הרי האומות שוכנות בטח בעוה"ז, ואם כן יש להן ראיה לשיטתן. (58) פירוש - זכיית האומות בעוה"ז אינה מורה על צדקת דרכן, כי בלא"ה עוה"ז שייך להן, ומי יבוא ויקח אותו מהן, כי אין ישראל זוכים בעוה"ז. ודברים אלו נתבארו בהרחבה בנצח ישראל בכמה מקומות, וכגון שם בראש פרק טו כתב: "כי מאחר שבארנו בראיות ברורות כי ישראל הם עיקר הנבראים בעולם הזה, ובשבילם נברא העולם, והרי ראינו כי רוב ימי עולם ישראל הם בצרה ובגלות בעולם הזה, ואיך הם עיקר בעולם. והתשובה על זה, כי חכמינו ז"ל בדבריהם הנאמנים הגידו לנו תעלומות חכמה, כי העולם הזה אינו מיוחד לישראל. ואם היו ישראל מוכנים לעולם הזה, והיה חלקם בעולם הזה, היה זה שאלה גדולה, כאשר החטא שלהם היה גורם כל כך אריכות הגלות. אבל ישראל אין ראוי להם עולם הזה, ואין עיקר חלקם בעולם הזה הגשמי, רק ישראל כל מעלתם ומדרגתם שהם נבדלים מן הגשמי, ואיך יעלה על הדעת שיורשים עולם הזה הגשמי". ושם ר"פ כ כתב: "כי הדבר שהוא בשלימותו ובמעלתו בעולם הזה, תדע כי זהו תכלית, ואינו מוכן לשלימות אחר יותר גדול מזה. ואינו כך הדבר שאינו בשלימותו, מורה על שאינו בתכליתו וסופו, שאם היה בתכליתו וסופו היה גם כן בשלימותו, אחר כי תכלית וסוף הדבר - שם שלימותו. וכאשר אינו בשלימותו, יוודע שהוא מקוה ועומד לשלימת עוד. ומזה תדע ותבין, כי כאשר אתה רואה שלימות האומות בעולם הזה, תדע שזהו תכליתם וסופם, אין עומדים לשלימות אחר יותר גדול מזה. אבל ישראל אינם כך, אחר שתראה שהם אינם בשלימותם בעולם הזה, תראה מזה כי לא הגיעו לתכלית וסוף שלהם... וכאשר תבין דברים אלו בענין האומות, אז אין לך לקנאות על גדולתם בעולם הזה". וראה להלן פס"ג הערה 40. (59) משמע מדברים אלו שרומז לויכוחים שהיו לו עם אנשי האומות על עניני אמונה. וראה בספר "המהר"ל מפראג, חייו תקופתו ותורתו", פרק יג עמוד קא, ושם הערה 3. (60) והוא שכר גן עדן. והרמב"ן בשער הגמול [כתבי הרמב"ן כרך ב, עמוד רצד] כתב: "מה שיגיע לאדם אחר המות הוא גן עדן, כמו שביארנו מגיהנם שהוא העונש המגיע לרשע אחרי המות מיד... ומצינו למדין ששכר האדם לאחר המיתה מיד הוא בגן עדן", ושם מאריך טובא לבאר שכר הגן עדן. ושכר זה לא פורש בתורה להדיא. (61) פירוש - ארבע התשובות שנאמרו עד כה [אחת בפרק נז, ושלש בפרק זה] כוחן יפה לבאר גם מדוע התורה לא הזכירה במפורש שכר גן עדן. (62) להלן פרקים נט, ס. וצרף לכאן דברי הרשב"א שכתב בתשובותיו [ח"א סוף סימן תקמח] אודות שישראל אינם מאמינים לכל מתחזה וכיו"ב, שכתב: "וישראל נוחלי האמת, בני יעקב איש אמת, כולו זרע אמת, נוח להם לסבול עול גלות ומה שיגיעם, מהאמין בדבר עד שיחקרו חקירה רבה, חקירה אחר חקירה, להסיר כל סיג מהדברים הנאמרים להם, ואפילו במה שיראה להם אות ומופת. והעד הנאמן באהבת עם אלקי אברהם דרך האמת, ולהרחיקם אף מהמסופק, ענין משה עם ישראל, שהיו פרוכי עבודה קשה, ונצטוה משה לבשרם, ועם כל זה אמר [שמות ד, א] 'הן לא יאמינו לי', והוצרך לכמה אותות. וזה אות אמת על עמנו, עם ה', שלא להתפתות בדבר עד עמדם על האמת בחקירה רבה, חקירה גמורה". (63) זו תשובה רביעית [בפרק זה] לשאלה מדוע התורה לא הזכירה להדיא שכר העוה"ב. (64) כפי שכתב בגו"א פ"א סוף אות כא: "אף מה שיהיה לעתיד, הכל נברא בששת ימי בראשית, ו'אין חדש תחת השמש' [קהלת א, ט]. וכן דרשו בב"ר [יב, י] שאף עולם הבא נברא בששת ימי בראשית, שהרי כתיב [ישעיה כו, ד] 'כי ביה ה' צור עולמים', מטעם ש'אין כל חדש תחת השמש'". וראה למעלה פי"ג הערה 61. (65) והתורה תתלה את הדבר [שכר עוה"ב] בסבתו האמתית, ולא בסבתו צדדית [עשית מצות], וכמבואר למעלה פכ"ה הערה 109, ולכך מן הנמנע לומר "אם בחוקותי תלכו ונתתי לכם עולם הבא". ותשובה רביעית זו של המהר"ל היא מעין ההסבר השלישי שהביא הכלי יקר [ויקרא כו, יב, והובא למעלה פנ"ז הערה 6], וז"ל: "הדעה השלישית הוא דעת רבינו בחיי הזקן, זכרו הראב"ע פרשת האזינו, וגם הרמב"ן [ויקרא יח, כט] נטה לדעה זו, והוא שכל היעודים שבתורה הם למעלה מן הטבע. שאין זה דבר טבעי שירדו גשמים בזמן שעושין המצות, ויכלא הגשם מן הארץ כשאין עושין רצונו של מקום ברוך הוא. אמנם מה שתעלה הנפש למקום חוצבה זהו דבר טבעי אל הנשמה, ואין זה בדרך פלא". והמהר"ל תולה ענין זה בכך שעוה"ב כבר נברא בששת ימי בראשית, וכפי שיתבאר בהמשך, וראה הערה 71, ולהלן פנ"ט הערה 65. (66) לשון הגמרא שם: "קטן מאימתי בא לעוה"ב, חד אמר משעה שנולד, וחד אמר משעה שסיפר... משעה שנזרע". ולכו"ע איירי בקטן שלא הספיק לעשות מעשים טובים, ועם כל זה הוא זוכה לחיי העוה"ב. (67) לשונו למעלה פ"ה [ד"ה ואני אומר]: "כי מה שישראל הם מוכנים אל התורה, היא מדרגה בפני עצמה... ואם לא היה מעלת ישראל במה שהם מוכנים אל התורה, באיזה צד נוכל לומר שאותם שלא היו יכולים לקיים מצות התורה, שמתו כשהם קטנים, שיהיו בני עולם הבא. אבל הענין הוא במה שהם העם שיש להם תורה, ומוכנים לתורה ומצוה, בשביל הכנתם לתורה יזכו לחיי עולם הבא". ובתחילת דר"ח [יב:] כתב: "'כל ישראל יש להם להם חלק לעולם הבא' ואין זה שכר מצות כלל, רק מצד עצם בריאותם, שברא הש"י אותם. וכמו שאמרו [במשנה שם] 'נצר מטעי מעשי ידי להתפאר' [ישעיה ס, כא], כי במה שהם מעשה ידיו יש בהם המעלה העליונה, לכך זוכין לעולם הבא. וכך אמרינן בפרק חלק [סנהדרין קי:] קטן מאימתי בא לעולם הבא, רבי חייא ור"ש בר רבי; חד אמר משעה שנולד, וחד אמר משעה שספר... הרי לך כי מצד עצם הבריאה של ישראל, שהם נצר מטעי הקב"ה, ראוים לעה"ב, ואין זה מצד המצוה והמעשים... כי המעלה הזאת מה שישראל ראוים אל עולם הבא מצד עצם הבריאה שבא נבראו מתחלה". וראה שם הערה 30. ומעין זה במדרש תנחומא כי תשא אות ג. וראה בנתיב התשובה פ"ב הערה 43, ובח"א לסנהדרין צ. [ג, קעו.]. ובמיוחד ראה למעלה פ"ה הערה 41, בביאור מרגניתא זו. (68) לשונו למעלה פ"ה [ד"ה ואפילו אם]: "אין לומר שיתן להם מעט מצות ויהיה להם השכר הגדול, שדבר זה לא יתכן כלל, שלא היה זה משפט ישר, כי 'לפום צערא אגרא' [אבות פ"ה מכ"ב]... ולפי רוב המצוה הוא צירוף וזיכוך שלהם". וראה שם הערה 43. (69) שהשכר לקיום מצות יהיה עוה"ב. (70) "הרי בזה נעשה" - הרי בזה נקבע. (71) סברה זו [שעוה"ב כבר נעשה בששת ימי בראשית, לעומת הברכות והקללות שנעשות עתה] צריכה ביאור, דמאי אכפת לן שעוה"ב כבר נעשה בששת ימי בראשית, סוף סוף הזכיה בעוה"ב עדיין יכולה להיות תלויה במצות שנעשות עתה, וניתן לומר "אם בחוקתי תלכו ונתתי לכם עולם הבא". ואם תבאר שהזכיה בעוה"ב אינה תלויה במצות, אלא בשלימות האדם [וכמו שהוכיח למעלה מקטן שמת], אם כן דל מהכא העובדה שעוה"ב נברא בששת ימי בראשית, ובמקום זאת היה רק צריך להדגיש ששכר עוה"ב אינו תלוי במצות, ולכך מן הנמנע הוא לומר "אם בחוקותי תלכו ונתתי לכם עולם הבא". ונראה לבאר, שהואיל והעוה"ב נברא בששת ימי בראשית, זה גופא מורה שהזכיה בו אינה פועל יוצא מקיום מצות התורה, שהרי השכר המתוקן לצדיקים כבר נקבע ונעשה בששת ימי בראשית, וא"כ אין המצוה מולידה את השכר, אלא המצוה היא תנאי לקבלת השכר שכבר נברא הרבה לפני עשית המצוה. וזהו שכתב כאן: "ודבר זה כאשר ברא השם יתברך עולם הבא, הרי בזה נעשה שכל אשר הוא מושלם הוא מוכן לעולם הבא, ואין זה נעשה עתה". ולכך אי אפשר לומר "אם בחוקותי תלכו ונתתי לכם עולם הבא", כי לשון זה מורה שהמצוה היא הסבה, והשכר הוא המסובב והנולד מהמצוה. ולכך המסובב היחידי מקיום המצות הוא הברכות והקללות, שנקבעות עתה כפועל יוצא ממעשיו. (72) נדרים לט: "שבעה דברים נבראו קודם שנברא העולם, אלו הן; תורה, ותשובה, גן עדן, וגיהנם וכו'". ובביאור מימרא זו, ראה בגבורות ה' פ"ע [שכא.]. (73) ונקט בחמשה טעמים מדוע לא נזכר בתורה שכר העוה"ב, טעם ראשון נמצא בפרק נז, וארבעה טעמים בפרק זה, ואלו הם; (א) העוה"ב נמצא מעבר להשגת הנביא. (ב) התורה מתקנת את העוה"ז מתוך העוה"ז. (ג) בכדי שהאדם לא יעבוד את ה' ע"מ לקבל פרס. (ד) התורה נוקטת רק בדברים מוחשיים, שאמיתותם מבוררת לכל. (ה) שכר העוה"ב נקבע מששת ימי בראשית, ואינו מסובב מקיום המצות. 
(1) כאן מציב השאלה בנוסח אחר; כי בשני הפרקים האחרונים דן בשאלה מדוע לא נזכר בתורה שכר העוה"ב. אך כאן שואל מדוע התורה מזכירה שכר גופני [גשם, תבואה, שלום, וכיו"ב], ולא שכר רוחני. וזה לשון הרמב"ם בהלכות תשובה פ"ט ה"א: "מאחר שנודע שמתן שכרן של מצות והטובה שנזכה לה אם שמרנו דרך ה' הכתוב בתורה היא חיי העולם הבא... והנקמה שנוקמים מן הרשעים שעזבו ארחות הצדק הכתובות בתורה היא הכרת... מהו זה שכתב בכל התורה כולה אם תשמעו יגיע לכם כך, ואם לא תשמעו יקרה אתכם כך, וכל אותן הדברים בעולם הזה, כגון שובע ורעב ומלחמה ושלום וכו'". ובעל העקרים במאמר רביעי פרק לט, פתח את הפרק בזה"ל: "וראוי שנשתדל להתיר הספק אשר לא סרו הראשונים והאחרונים מלספק בו, והוא למה לא נזכר בתורה היעוד הרוחני בפירוש, כמו שנזכרו היעודים הגשמיים". אמנם כאן כוונתו לשואלים הפילוסופים, ולא לרמב"ם ולבעל העקרים, וכפי שיתבאר בהמשך. (2) פירוש - השואלים האלו רוצים בשאלה זו לחתור למסקנה שתצדיק את גישתם הפילוסופית, וכמו שמבאר. ובגבורות ה' פנ"ג [רלד:] כתב: "והשאלה על הדבר הוא חצי חכמה", לאמור שבשאלה עצמה יש נקיטת עמדה. (3) לשונו למעלה ר"פ ו: "יש מבני אדם, והם אנשי חקרי לב ההולכים בדרכי הפילוסופים, חוקרים מדעתם ושכלם על כל הדברים. תמוה בעיניהם מאד בענין המצות המעשיות, שיזכה האדם הצלחה נצחית בעולם הנבדל על ידי המצוה שהיא גשמית. ואמרו, כי מה יועיל מעשה הגשמי אל הנפש לקנות על ידי זה שתחיה נצח בעולם הנבדל, במקום שאין שם מעשה גשמי". ולמעלה ר"פ ט כתב: "נבאר עוד השאלה הראשונה איך יקנה האדם ההצלחה על ידי מעשה התורה. אשר הלכו בדרך חכמי המחקר, והם הפילוסופים אשר זכרנו למעלה, יתנו שם ותפארת אל השכל, ועל ידי המושכלות יקנה האדם הנצחיות, ויעשו המעשים הישרים והטובים כמו תכונה וסולם, אשר יגיע בהן אל המושכלות. ומזה הסולם נפלו. ואנחנו תלמידי משה רבינו עליו השלום, קמנו ונתעודד על ידי תורת ה' ומצותיו. והעיקר אשר הביאם לזה, שהיה רחוק מהם שיהיה המעשה הגשמי הצלחת הנפש הנבדל. ולכך עזבו את המעשה האדם, ונשענו על השכל". (4) יסוד נפוץ בספרי המהר"ל, ולדוגמה בנתיב התורה פ"א [א, ט.] כתב: "כל המצות תלוים במעשה, והמעשה על ידי גוף האדם, שהוא גשם". וקודם לכן כתב שם [א, ו.]: "המצוה מגינה לזמן, מפני שהיא על ידי מעשה הגוף... והגוף יש לו התלות ושייכות בזמן". וכן שב וכתב שם בפי"ז [א, עב:]. וראה גו"א שמות פי"ז הערה 304, שם פכ"ה הערות 26, 27. ובדר"ח פ"ג מי"ז [קנו:] כתב: "כי המעשים מתייחסים לגוף האדם... כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות, הכל הם בגוף... המעשים שייכים לאדם במה שהוא בעל גוף". ולהלן פס"ב [ד"ה חד אמר] כתב: "המצות הם נעשים על ידי כלים גשמיים". ולמעלה פי"ד [ד"ה וביאור ענין] כתב: "המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה... וידוע שכל דבר שהוא בגוף הוא בזמן, וכל דבר שאינו בגוף אינו תחת הזמן, ולכך אמר שהמצוה לפי שעה [סוטה כא.], דהוא הזמן, שהאור אלקי שהוא במצוה הוא נתלה בגוף, כמו האור שהוא בנר הנתלה בגוף, שהוא השמן והפתילה והוא לזמן". וראה למעלה פ"ב הערה 23, שסומנו שם המקומות הרבים שיסוד זה הוזכר בספר התפארת. (5) למעלה פ"ט [ד"ה והנה אלו], וז"ל: "והנה אלו המעשים הטובים [המצות] מיחדים נפש האדם האצולה מן השם יתברך, להוציא אותה מן הטבע אשר משותף האדם עם שאר בעלי חיים, כאשר יש לו על ידי מעשים אלו דבקות בו יתברך ויתעלה. ולכך אין בהם תמיה כלל איך המעשים האלו מביאים אל האדם הצלחה עליונה, ועל ידי מעשה הרע מביא עליו עונש נצחי. וכן המצות שלא נדע טעמם באיזה צד הם הצלחת נפשו ויקנה בהם הצלחה עליונה, כי כבר אמרנו כי המצות האלו ראוים אל האדם, מצד כי המצות כלם שכליות אלהיות. שכך סדר השם יתברך, לא מה שחייב שכל האדם, רק מה שסדר השם יתברך בחכמתו. ולכך הדבק במצות, דבק בשכלי, והוא השכל האלקי העליון, ועל ידי זה יש לו דבקות בו יתברך, ומוציאין אותו מן הטבע המשותפת, ובזה נפשו צרופה, ואז דבק בו יתברך... ושוב לא יקשה כלל איך אפשר שיקנה האדם הצלחה העליונה על ידי מעשה המצות. כי אין מעשה האדם מעשים טבעיים, אבל מעשיו הם על הטבע, ולפיכך על ידי מעשים אלו דבק בסדר השכלי. ובזה הוסרה שאלתם לגמרי, איך אפשר שיקנה האדם המדרגה הרוחנית על ידי המעשים הגשמיים". ולמעלה פי"ג [ד"ה דע כי] כתב: "מצות התורה, עם שהם דברים גשמיים, יש להם סוד פנימי שהוא עומד ברומו של עולם. ומעתה אל יתמה האדם איך יזכה האדם לעולם הבא על ידי התורה, שהיא בדברים הקטנים והפחותים. כי השאלה הזאת גם כן כמו השאלה על האדם, איך יזכה בעל חומר לחיים הנצחיים. שהתשובה בזה, עם שהאדם הוא בעל גוף וחומר, 'אל תסתכל בקנקן אלא במה שיש בו' [אבות פ"ד מכ"א]. כי יש בו רוח אלהים נשמה קדושה, אשר הנשמה הזאת חצובה מתחת כסא הכבוד. ובשביל הנשמה הזאת זוכה האדם אל חיים הנצחיים. וכך, עם שמצות התורה נראה שהם בדברים הפחותים, יש במצות דברים עליונים על הכל, מגיעים עד עולם הבא. עד שמצות התורה שמחויב האדם לפעול, הם דומים לגמרי אל האדם ונשמתו. ולפיכך כמו האדם עצמו, אשר הוא עומד בעולם הזה, ונשמתו מגיע עד עולם הבא. וכך התורה והמצות שמחויב האדם לפעול, הם בדברים שהם בעולם הזה, ותכלית מדרגתם עומדים ברומו של עולם". (6) להלן ר"פ סב. (7) מקורו מקידושין מ., שאמרו שם שהמצות של כיבוד אב ואם, וגמ"ח, והבאת שלום בין אדם לחבירו הן בגדר "אדם אוכל פירותיהם בעולם הזה". וביארה הגמרא שהמאפיין מצות אלו הוא שהן "טוב לשמים ולבריות". ופירש רש"י שם "דהנך כולהו הבריות נהנין ממנו, ונמצא טוב לשמים וטוב לבריות... אבל בשילוח הקן טוב לשמים הוא, ואין כאן טוב לבריות... והלכך לא תנייה גבי אוכל פירותיהן בעולם הזה". ובח"א לקידושין מ. [ב, קמא.] כתב: "כי טוב לבריות שייך לעולם הזה ביותר, שהרי הוא טוב לבריות שהם בעוה"ז. לכך אף למאן דאמר שכר מצוה בהאי עלמא ליכא, משום דסבירא לו דאין המצוה רק ענין אלקי, אין יחוס לה אל עולם הזה הגשמי, סובר שבאלו המצות יש כאן תשלום שכר בעוה"ז, וראוי לזה שעושה טוב בעולם הזה, והיינו שיהיה לו פירות בעולם הזה". וכן מפורש להלן ר"פ סב. וראה למעלה פנ"ח הערה 32. (8) לשונו למעלה ר"פ ו: "ויותר מזה הם מתמיהים; כי אילו היו המצות כלם תכונות טובות בנפש האדם, כמו מצות צדקה [דברים טו, ח], ומצות 'לא תשנא אחיך בלבבך' [ויקרא יט, יז], ו'לא תעמוד על דם רעך' [שם פסוק טז], וכיוצא בהן מן המדות הטובות, שהן תכונות טובות בנפש העושה, אפשר לומר דמכל מקום יקנה האדם על ידיהן תכונות טובות, ומתרחק מן הרע. ונאמר כי השם יתברך נותן שכר טוב למי שנמצא בו הטוב, ומשלם רע לעושה הרע. אבל מצות שעטנז [ויקרא יט, יט], וכלאי זרעים [שם], ומצות שחיטה מן הצואר ולא מן העורף, ובמקדש מליקה מן העורף ולא מן הצואר [חולין יט:], אם מן העורף הוא מעשה רע, למה נאסר השחיטה מן הצואר במקדש [שם]. ואם מן הצואר הוא טוב, אם כן למה במקדש נמצא הפכו". (9) פרקים ו-ט, יג. (10) לשונו למעלה פ"ח [ד"ה ובפרק אמר להם הממונה]: "ואם כי האמת הוא שכל הדברים האסורים מולידים מזג רע, אין זה טעם האסור... שאם כן היתה התורה ספר רפואות או ספר הטבע... כי הכל מצד הסדר שנתן השם יתברך לנו מצוה שכלית, מתחייב כך... שאילו היתה התורה טבעית, היה זה קשיא מה ענין הטומאה והטהרה. אבל אין זה דבר טבעי כלל, רק הוא סדר שכלי. ואם כי אינו יודע ואינו מבין ענין החוק הזה, הלא התורה לא ניתנה רק לצרף הבריות [ב"ר מד, א], והצירוף הזה הוא לאדם בין יודע טעם של מצוה או לא ידע, רק כאשר מעשיו הם נמשכים אחר הסדר השכלי מה שראוי לו, ובזה מעשיו כמו שראוי לפי השכלי, והא צירוף וזכוך נפשו מן הטבעי, כמו שהתבאר. כי התורה היא סדר השכלי אשר ראוי לאדם במה שהוא אדם. ועל ידי המצות דבק בשכלי, ועל ידי זה דבק בו יתברך... שאף אם אין ידוע לנו טעם וסבה על כל דבר ודבר שנמצא באדם למה הוא כך, מכל מקום ידוע לנו שאין דבר אחד לבטלה. וכך סדר השם יתברך בחכמתו כל הנבראים עליונים ותחתונים. וכן ענין המצות למה הם כך; בודאי ידענו שכך נותן הסדר שסדר השם יתברך התורה, וכך מתחייב ממנו. ולכך אין לשאול על טעם המצות למה הם כך, כי כך גזר השם יתברך הסדר לפי חכמתו, ואין דבר אחד לבטלה, וכך חקק השם יתברך. והאדם העושה והשומר הסדר הזה אשר סדר השם יתברך, דבר זה צירוף וזכוך נפש האדם. כי על ידי עשיית המצות, שהם הסדר השכלי, הוא דבק בשכלי, ועל ידי זה דבק בו יתברך. והעובר על המצות, הוא יוצא מן הסדר השכלי שסדר השם יתברך. וכל אשר יוצא מן הסדר, מביא לו זה אבוד הנפש לגמרי". (11) פירוש - התורה אינה צריכה לפרש שיש למצות שכר רוחני, כי דבר זה ברור מאליו, ולמה לי קרא. (12) לשונו למעלה פי"ג [ולכך סבירא]: "ולכך סבירא ליה לתנא 'שכר מצוה בהאי עלמא ליכא'. כי למעלת מדרגת המצות ופנימית שלהם, אין ראוי שיהיה תשלום שכר מצות בעולם הזה. זולת מצוה שהוא טוב לבריות, כמו כל אותם שאמרו [פאה פ"א מ"א] כבוד אב ואם, גמילות חסדים, והבאת שלום. מתוך שהם טובות האדם שהוא בעולם הזה, ראוי שיאכל פירות בעולם הזה. ולא כן שאר מצות, שאין שכרם רק בעולם הבא". וכן הוא להלן ר"פ סב. ויש להוסיף כאן עוד בחינה מדוע היינו שוללים שכר ישראל בעוה"ז. שהנה בנצח ישראל ר"פ טו כתב: "ישראל אין ראוי להם עולם הזה, ואין עיקר חלקם בעולם הזה הגשמי, רק ישראל כל מעלתם ומדרגתם שהם נבדלים מן הגשמי, ואיך יעלה על הדעת שיורשים עולם הזה הגשמי". ואם כן לא רק שהמצוה אינה שייכת לעוה"ז, אלא אף עושי המצוה [ישראל] אינם שייכים לעוה"ז, ומהיכי תיתי שישראל העושים מצוה יזכו לשכר בעוה"ז. (13) ומובטח שם שכר בעוה"ז [גשם, תבואה, שלום, וכיו"ב]. (14) לכאורה כוונתו לדבריו למעלה פנ"ח [ד"ה ועוד כי], ושם הערה 33. אך שם אע"פ שמבאר ג"כ ש"אם בחוקותי תלכו וגו'" אינו בגדר שכר מצוה, מ"מ הטעם שכתב שם אינו כטעם שיכתוב כאן. והטעם שיכתוב כאן יחזור ויאמר להלן ר"פ ס. (15) מלשונו משמע שכוונתו למעין דברי הרמב"ם, שכתב בהלכות תשובה פ"ט ה"א: "כל אותן הדברים [שהובטחו בתורה בעוה"ז] אמת היו... ואעפ"כ אין אותן הטובות הם סוף מתן שכרן של מצות... אלא כך הוא הכרע כל הדברים; הקב"ה נתן לנו תורה זו... והבטיחנו בתורה שאם נעשה אותה בשמחה ובטובת נפש ונהגה בחכמתה תמיד, שיסיר ממנו כל הדברים המונעים אותנו מלעשותה, כגון חולי ומלחמה ורעב וכיוצא בהן. וישפיע לנו כל הטובות... כדי שלא נעסוק כל ימינו בדברים שהגוף צריך להן, אלא נשב פנויים ללמוד בחכמה ולעשות המצוה כדי שנזכה לחיי העולם הבא... נמצא פירוש כל אותן הברכות והקללות על דרך זו, כלומר אם עבדתם את ה' בשמחה ושמרתם דרכו משפיע לכם הברכות האלו ומרחיק הקללות מכם עד שתהיו פנויים להתחכם בתורה ולעסוק בה כדי שתזכו לחיי העולם הבא". וזהו לשונו כאן "כאשר תהיו עובדין אל השם יתברך, אז השם יתברך אשר אתם עובדים לו יתן לכם הטוב". ומהי ההדגשה "אשר אתם עובדים לו", ומה היה חסר אם מלים אלו לא היו נאמרות. אלא שכוונתו שהקב"ה ידאג לעבדיו שיוכלו להמשיך לעובדו בשופי ובמנוחה. וצרף לכאן את דברי הפחד יצחק מאמר מד אות ז, שכתב: "עבדי השם מופקעים הם מעניני עצמם, ממילא כשיש להם בקשה אצל רבם, הרי גם מילוי בקשה זו מצרכי הרב הוא". (16) ומשמע מדבריו אלו [כאן ולמעלה בפי"ג (הובא בהערה 12)] כי הטעם להעדר שכר בעוה"ז הוא משום שאיכות השכר הניתן בעוה"ז הגשמי אינה תואמת למצוה הרוחנית. אמנם בח"א לקידושין לט: [ב, קמ.] ביאר שזהו דין בכמות השכר, וכלשונו: "כי לגודל השכר שהוא למצות, אין שכרם בעוה"ז... שאי אפשר שיהיה השכר בעולם הזה הרבה". וכן כתב בגו"א ויקרא פכ"ו אות יד [ד"ה פירוש]: "אין שכר שהוא מרובה מתייחס לעולם הזה... כי אי אפשר לשלם שכר בעולם הזה הקצר". ובדר"ח פ"ב מט"ז [קז:] כתב טעם נוסף לכך ששכר מצוה בהאי עלמא ליכא, וז"ל: "כי השכר שהשם יתברך נותן הוא דומה לשכר שנותן הבעל הבית... וכל שכר הוא בסוף, שהרי כך אמרו רז"ל [ב"מ סה.] שכירות אינה משתלמת אלא בסוף, דהיינו כשישלם מלאכתו, ואז שייך לשלם השכירות. וזהו הטעם למאן דאמר בפרק קמא דקדושין [לט:] שכר מצות בהאי עלמא ליכא. וזה מפני כי ראוי שיהיה כל שכירות בסוף, ולפיכך אין ראוי שישתלם השכר בעולם הזה". וכן יבואר להלן פ"ס [ד"ה ובמדרש], ופס"ב [ד"ה ובמדרש]. (17) פירוש - עם הדבר שמשה היה כותב את התורה [הקולמוס] היה מקנח הדיו שעל גביו בשערו, באופן שהדיו נתקנח בשערו. (18) אודות ההנהגה של "טבעי" ו"נמוסי", וכן שההנהגה של תורה נעלית הימנה, ראה דבריו בדר"ח פ"ג מ"ה [קכג.] שכתב: "יש לך לדעת, כי ההנהגות אשר הם בעולם הם שלש; כי ההנהגה שצריך האדם לנהוג לפי מנהגו של עולם, לחרוש ולזרוע, ושאר צרכיו אשר המה צריכים לפי הנהגת סדר העולם וטבעו, והאדם הוא משועבד להנהגת הטבע. ועוד יש הנהגה בלתי טבעית, והיא הנהגה האנושית, אשר מתחדשת מן הבחירה, ועל ידי הנהגה הנימוסית שהיא על ידי המלכות, מה שירצה ומה שלא ירצה, וגוזר גזירתו על האדם, והוא הנהגת הנימוס. והאדם הוא משועבד גם כן להנהגה הזאת, שהוא משועבד אל המלך שעל ידו הנהגה הזאת. וההנהגה השלישית, הוא הנהגה אלקית שסדר השם יתברך בעולם איך יהיה נוהג, על ידי התורה שנתן השם יתברך... עד שהם שלשה הנהגות; הנהגה טבעית, הנהגה נמוסית, הנהגה אלקית בלתי טבעית. ואמר כאשר האדם מקבל עליו עול תורה, אז הוא עם השם יתברך, ואז מעבירין ממנו עול מלכות ועול דרך ארץ. כי הנהגה השלישית הזאת היא הנהגה אלקית, עד שהאדם עם השם יתברך, ואז הוא יוצא מן עול מלכות, ומן עול דרך ארץ, שאלו שניהם הם מצד עולם הזה. ואשר הוא משועבד אל הש"י, א"א שיהיה משועבד אל המלכות ואל הטבע... כלל הדבר, אשר מקבל עליו עול תורה, שהיא אלקית, הוא יוצא מן גזירת הטבע, ומן הגזירה הבלתי טבעית והיא אנושית... הרי ביארו כי העוסק בתורה הוא מתעלה, ומפני שהוא מתעלה מדריגתו למעלה ממדריגת הטבע שהוא הנהגת העולם, וכן ההנהגה האנושית הבלתי טבעית, עד שהוא בן חורין מאלו שתי הממשלות אשר אמרנו". והובא למעלה פל"ה הערה 54, ופמ"ו הערה 56. (19) לשונו למעלה פ"כ [ד"ה וזהו אמרם]: "התורה שנתן הקב"ה לישראל אש לבנה חרותה באש שחורה. באור זה, כי האש דבר שאינו גשמי, כי אין באש גוף גשמי. ולפיכך כל דבר שאינו גשמי נקרא 'אש'. רוצה לומר כי אין מצות התורה נושא שלה ענין גשמי, כאשר יראה האדם בתחלת המחשבה, שהתורה כל עניניה סדר ונמוס קיום האדם הגשמי בלבד... אבל אין הדבר כך, כי אין התורה נושא שלה ענין גשמי. ולכך אמר שהיא כתובה על אש לבנה, שהאש אינו גשמי". (20) לשונו בח"א לבכורות ח: [ד, קכא.]: "כלל הדבר, אין שם יותר ראוי אל השכל מן האש, כי שם זה הונח אף להשם יתברך, כדכתיב [דברים ד, כד] 'כי ה' אלקיך אש אוכלה הוא'. שתראה מזה כי הדבר הנבדל מן הגוף נקרא בשם 'אש'. לכך השכל הנבדל נקרא 'אש'. ודבר זה מבואר מאוד, והכתוב מוכיח כך, כדכתיב [דברים לג, ב] 'מימינו אש דת למו', הרי התורה נקראת 'אש'". ובנצח ישראל פי"ד [שמה.] כתב: "כי ישראל הם עזים... כמו אש [ביצה כה:], וכל זה מפני שהם נבדלים מן החומרי, כי האש שהוא להב, אין בו גוף, והוא קשה וחזק, וכך הם ישראל שאינם חומריים". וראה למעלה פ"כ הערה 11, ופכ"ו הערה 23, 38. (21) הוסיף ענין זה [שהנבדל פועל בעולם] מחמת שהפסוק המורה שהקב"ה הוא אש [ונבדל] נאמר בקשר לאבוד רשעים, ועל כך מבאר כי הנבדלות מאפשרת את הענשת הרשעים, וכפי שיתבאר בהערה הבאה. ואודות שרק הנבדל יכול לפעול באחר, כן כתב למעלה פי"ח [האדם אשר], וז"ל: "כי אף לצדיקים [הקב"ה] אינו מתאחד עמהם, ואין לו צירוף עמהם, וזהו קדושתו... ואם היה מצורף אליהם, לא היה עושה דין בהם, כי הדין אשר עושה בצדיק מורה זה כי הוא יתברך נבדל לגמרי אף מאוהביו". ובדרשת שבת הגדול [רכו:] כתב: "הקשור והחבור מבטל הדין. כי כל דין אינו רק על אחר, שהרי פסול לדין על קרובו [נדה מט:]. כי הקרוב הוא כמו גופו, לכך... אין כאן דין כלל. כי כאשר יש קשור וחבור עם הש"י, אין קרוב יותר מזה, ואין כאן דין, רק נשיאת פנים שהוא לפנים משורת הדין". ובדר"ח פ"ד מכ"ב [ריג.] כתב: "על ידי התשובה ומעשים טובים נעשה האדם עם השם יתברך אחד לגמרי, ואין הדין על מי שהוא דבק בו יתברך ונעשה עמו אחד לגמרי". דוגמה נוספת לדבר; נאמר [בראשית ל, כה] "ויהי כאשר ילדה רחל את יוסף ויאמר יעקב אל לבן שלחני וגו'", ופירש רש"י שם "משנולד שטנו של עשו, שנאמר [עובדיה א, יח] 'והיה בית יעקב אש ובית יוסף להבה ובית עשו לקש', אש בלא להבה אינו שולט למרחוק, משנולד יוסף בטח יעקב בהקב"ה ורצה לשוב". וביאר זאת הגו"א שם [אות יח]: "ופירוש זה כי עשו מתנגד ליעקב, ובעבור שיעקב חלק לבד, שהרי יעקב ועשו נולדו בבטן אחד, ויעקב חלק, אין הכח מן יעקב על עשו. אבל כאשר יצא כח יעקב לפעל, שהם הבנים, ובפרט יוסף שהוא נקרא בנו, אז נמצא בפעל ובשלימות. ואין חלק דבר הוא בפעל ובשלימות, ואינו רק בכח... כי החלק אינו בפעל ובשלימות, שהרי הוא חלק". הרי שיעקב אינו יכול לפעול בעשו מחמת שנולדו בבטן אחת, ולכך אין אשו של יעקב פועל בעשו. ורק יוסף, שאינו משותף עם עשו, יכול לפעול בו כלהבה. והם הם הדברים שכתב כאן. (22) לשונו בח"א לשבת קיט: [א, סה.]: "כי הקדושה נמשלה כאש, ולפיכך התחתונים שהם חומריים, אפשר להם להתחבר לכל היסודות, שהם; אויר, מים, עפר. חוץ מן האש, וכמו שאמרו ז"ל [סוטה יד.]... וכי אפשר לאדם להתדבק עם השכינה, והלא כתיב [דברים ד, כד] 'כי ה' אלקיך אש אכלה הוא', ובשביל שהוא יתברך אש אכלה, הוא קדוש ונבדל מן כל התחתונים, אשר לא יתחברו אל האש". ובנצח ישראל פס"א [תתקל:] כתב: "אין לך דבר שיש לו תוקף יותר מן האש, וזה תמצא בכל מקום. ולכן כאשר בא הכתוב לומר כי השם יתברך פועל חזק לאבד הרשעים, אמר 'כי ה' אלקיך אש אוכלה אל קנא'". נמצא ש"אש אוכלה" האמור כלפי מעלה מורה על שני דברים; (א) על היות הקב"ה נבדל מהכל. (ב) על פועלו החזק של הקב"ה ברשעים. ולפי המתבאר כאן שני דברים אלו הם שני צדדים של מטבע אחת; היות הקב"ה נבדל מהכל מאפשרת את פועלו בכל. ונקודה זו ממש התבארה למעלה פמ"ו הערה 49. (23) פרק כ [ד"ה וזהו אמרם]. (24) ובביאור פסוק זה ראה למעלה פ"ז [ד"ה כלל הדבר], ושם הערה 77, שנתבאר שם לשון "דרך" ו"נתיב", והכפילות שבפסוק. (25) וזה לשונו בדר"ח פ"ג מט"ו [קמט:], בביאור המשנה שם "בטוב העולם נדון": "מדת הטוב של הש"י חפץ שיהיה העולם בטוב, ולכך מביא פורעניות לעולם לעושה רעה, ואז מסולק הרע מן העולם, ונשאר הטוב... כיון שגם הרעה באה ממדת הטוב... כי העולם, אף כאשר נדון במדת דינו של הקב"ה, הוא נדון מצד מדת הטוב שבו, כי מפני שהוא טוב הוא רוצה בטוב, ובמה שיביא פורעניות בעוה"ז - נפרע האדם על מעשיו, ומסולק בזה הרע, ונשאר הטוב... וזהו 'ובטוב העולם נדון', שר"ל שאף הרע... אינו בא רק מפני הטוב שבו יתברך, לא כמו האדם שעושה רעה לאחר מצד הרע שבו". ובגו"א דברים פכ"ח אות ז [ד"ה ובזה] כתב: "כי יסורין של הקב"ה הוא להטיב באחריתם, כי אין דבר רע יוצא מאתו... אין הקב"ה מביא רע בעצם, כי אם לנקותם מן החטא להטיב להם באחריתם". וזה לשונו בנתיב גמילות חסדים פ"א [א, קנ.]: "עיקר התורה הוא הטוב, ואם לא שהיה אדם צריך לדין ומשפט לא היה כאן 
דין כלל, כי אם לא היה האדם חוטא, לא היה צריך לארבע מיתות בית דין. ולכך הדין אינו עיקר התורה, רק הטוב והחסד. והוא התחלתה של התורה, מפני שזהו עיקר כוונת התורה שיהיה הכל בטוב... ולא יהיה שום רע בעולם. ואם יש שום רע - כוונת התורה שיהיה התכלית והסוף אל הטוב, אף אם נמצא בעולם הרע, יהיה בסוף מסולק, עד שיהיה הטוב נמצא, לא הרע. לכך אף אם נזכר בתורה ד' מיתות ומלקות וכמה עונשים, הכל כדי שיהיה סוף טוב, כאשר הרע מסולק מן העולם על ידי מיתות בית דין ושאר עונשים. ותכלית שלהם הם להעלות על העולם הטוב, ולהסיר הרע, ויהיה חוזר הכל אל הטוב". והובא למעלה פ"כ הערות 9, 10. (26) "נושא" פירושו משרת חומרי לדבר נעלה יותר, וכמו שביאר בדר"ח פ"ב [פט:]: "כי האדם אשר ברא השי"ת, יש לו גוף וכוחות הגוף, ויש לו נפש וכוחות נפשיים. וכוחות הגוף הם כמו נושאים ומתחברים לנפש וכוחות הנפש... והגוף הוא נושא לנפש". ובח"א לסנהדרין צו. [ג, רא:] כתב: "כי השכל אי אפשר לו שלא יהיה לו נושא, כי אין השכל עומד בעצמו, וצריך שיהיה לו נושא, וכל נושא הוא חומרי, כמו שידוע". וראה למעלה פכ"ד הערה 73, ופ"מ הערה 58. וכן כתב בנתיב התורה פ"י [א, מה.], גו"א בראשית פ"ב סוף אות יט, ושם הערה 57, ושם בגו"א בראשית פ"ט הערה 68. וכוונתו כאן להדגיש, שאע"פ שהשכלי זקוק לנושא גשמי, מ"מ דברי תורה הם שכל כ"כ נבדל שאין להם שום שייכות לנושא גשמי. ונקודה זו מבוארת היטב באור חדש [קמח:], שעמד שם על הפסוק [שמות לב, טו] "לוחות כתובים משני עבריהם מזה ומזה הם כתובים", וז"ל: "כי התורה הוא השכל הברור, והוא שכל הנבדל לגמרי, שהוא שכל ברור. ולפיכך היו כתובים משני עבריהם, כי הכתיבה משני עבריהם הוא הבירור הגמור, מורה על שכל נבדל, שאין לשכל הנבדל הזה חסר אל גשם. ולא כן כאשר לא היו כתובים משני עבריהם, והיה הכתב תקון רק למעט, ולא היה חרוץ לגמרי, כי אין מורה על שכל ברור לגמרי. אבל זה דומה לשכל שהוא מוטבע בחומר, כמו שכל האדם שאינו שכלי גמור, רק השכל עומד מוטבע בחומר, ויש לו נושא הוא החומר. ומפני שיש לו נושא הוא החומר, אינו שכל ברור, לכן אם לא היה חקוק משני עבריהם, היה אותו חלק שאינו חקוק כמו הנושא לחלק החקוק, ודבר זה מורה על דבר שאינו נבדל לגמרי, רק שכל מה, ואינו נבדל. אבל התורה חקוקה מעבר לעבר, מורה על שאין כאן נושא כלל, והוא מורה על שכל נבדל מן הגשם לגמרי". (27) לשונו למעלה פ"כ [ד"ה וזהו אמרם]: "כי האש דבר שאינו גשמי, כי אין באש גוף גשמי. ולפיכך כל דבר שאינו גשמי נקרא 'אש'. ורצה לומר כי אין מצות התורה נושא שלה ענין גשמי, כאשר יראה האדם בתחלת המחשבה, שהתורה כל עניניה סדר ונמוס קיום האדם הגשמי בלבד. ובשביל כך היה נושא של תורה גשמי, הוא קיום קיבוץ בני אדם, כמו שחשבו מקצת בני אדם. אבל אין הדבר כך, כי אין התורה נושא שלה ענין גשמי. ולכך אמר שהיא כתובה על אש לבנה, שהאש אינו גשמי. והלובן מורה על הזכות והטוב. וזה כי כל ענין התורה הוא לקיים הטוב האלקי. וזהו היסוד שעליו נבנה הכל, להעמיד הטוב האלהי". (28) אודות שהשכל מסולק מהספק, ראה דבריו בדר"ח פ"א מט"ז [נג:], שכתב: "כי ר"ג בא לתת מוסר לאדם שיהיו כל עניניו ברורים, עד שאין ספק בהם. כי כאשר יש במעשיו אשר עושה ספק, לא נקרא בעל שכל. כי השכל כל עניניו ברור בלתי ספק, ועל הכסיל אומר [קהלת ב, יד] 'הכסיל בחושך הולך'. אבל האדם שירצה להיות בעל שכל, יהיו דבריו בבירור. ואם יצא האדם חוץ ממדה זאת, כאילו הוא יוצא מגדר מה שהוא אדם בעל שכל... כי אין ראוי לאדם רק שיהיו כל מעשיו ברורים מסולקים מן הספק, שכך ראוי לבעל שכל שלא יהיה הולך בחושך... כי מדה זאת היא ראויה אל בעל שכל שיהיו מעשיו נמשכים אחר השכל הברור". והובא למעלה בהקדמה הערה 112, ופמ"ו הערה 77. וכן כתב בדר"ח פ"ב מ"ט [צה.], וז"ל: "כי השכל הוא כמו נר מאיר יפה, ובו רואה את הנולד. הפך הכסיל אשר הולך בחושך, לא יראה מה שהוא לפניו. ולפיכך שבח רבי שמעון הרואה את הנולד. שבעל מדה זאת יש לו שכל זך ודק, ובשכלו הזך והפשוט הוא רואה את הנולד, כמו מי שרואה ע"י נר שהוא מאיר יפה ובו שמן זית זך, רואה על ידו למרחקים ביותר". ובבאר הגולה באר השני [לד:] כתב: "ויש ללכת אחר השכל, שהוא נר מאיר לאדם, ולא ילך בחושך. ובכל מעשיו יהיה נמשך אחר השכל והדעת, וכמו שאמר הכתוב [משלי ו, כג] 'כי נר מצוה ותורה אור'. אף כי נראה כי לפי הסברא ודת הנמוסית כי אין ראוי לעשות דבר זה, הרי אדם נברא על זה שכל מעשיו יהיו שכליים". וראה להלן פס"ט הערה 80. (29) לשונו למעלה פ"כ [ד"ה ומפני כי]: "ומפני כי יש טוב, ואין בו מושכל אמת. אבל התורה יש לה מדרגה זאת, שיסוד שלה הכל נבנה עליו הוא הטוב האלקי, והוא אמת וברור מאד. ולפיכך אמר 'כתובה באש שחורה'. כי אין דבר יותר ניכר ומבורר מן אש שחור, שהוא ניכר לגמרי. לכן ענין התורה יש בה שני דברים; שיסוד שלה הטוב האלקי, ומכל מקום דבריה מבוררין וניכרין מאד. ולקמן יתבאר עוד. ולכן שתי שמות יש לתורה; 'תורת חסד' [משלי לא, כו], מפני שכל ענין התורה לעשות הטוב האלקי, וכנגד זה אש לבנה. ונקראת 'תורת אמת' [מלאכי ב, ו] מפני אמתת הדברים, שהם ברורים בתורה. ולכן היא חרותה באש שחורה, שהוא ניכר לגמרי". וכן כתב בגו"א דברים פל"ג אות ד, וז"ל: "אש שחורה על גבי אש לבנה כו'. דבר זה סוד מופלא, כי התורה נקראת בשתי שמות; נקראת בשם 'חסד', 'ותורת חסד על לשונה' [משלי לא, כו], ונאמר [משלי ג, יז] 'דרכיה דרכי נועם'. ונקראת בלשון 'אמת', 'תורת אמת היתה בפיהו' [מלאכי ב, ו]. כי המצוה בעצמה עשייתה הוא הטוב ונועם. ולפיכך היה יסוד התורה אש לבנה. וכאשר תשכיל במצוה תמצא אותו אמת ונכון הוא. כמו כבוד אב ואם, ושמירת שבת, טוב ונועם הוא, וכאשר תשכיל בו נמצא שהוא ראוי ומחוייב לעשות. נמצא כי עיקר המצוה הוא טוב וחסד, וזהו מורה אש לבנה, כי הלובן מורה הטוב והזכות, דומה לאור שהוא טוב. והצורה, היא אש שחורה, כי השחור מורה על רשימה מבוארת היטב, כך התורה דבריה מבוארים ברורים". והובא לעיל בהקדמה הערה 119, פט"ו הערה 30, ופ"כ הערה 18. (30) אודות שחתימה כוללת את הכל בחדא מחתא, ראה למעלה פל"ח הערה 147, שנתבאר שם שבחתימת אברהם ["מגן אברהם"] יש חתימה גם ליצחק וליעקב. ובברכות יב. אמרו "הכל הולך אחר החיתום". (31) אודות שהתחלת התורה באה מעולם העליון, ראה למעלה פל"א [ד"ה והרי ביארו] שביאר שבתחילה לא היו ישראל יכולין לקבל ולהבין כח הדבור במתן תורה, ורק בהמשך נעשה הדבר שיכלו להבנינו. וראה שם הערה 21. ורש"י [שמות כ, א] כתב על עשרת הדברות "מלמד שאמר הקב"ה עשרת הדברות בדבור אחד, מה שאי אפשר לאדם לומר כן". וכתב שם הגו"א אות ג בזה"ל: "ואע"ג שלא הבינו בדבור זה כלום, אמרם בדבור אחד... הוא מורה על המעלה הגדולה של תורה. שהדבר הזה נראה ונודע, שכל עוד שיתרחק הדבר מלמעלה ויבוא לעולם התחתון - יתפרד ויתחלק, כי העולם העליון נקרא עולם האחדות. וכל שקרוב אל השם יתברך, הוא האחד האמת, הוא יותר באחדות. שעולם הזה השפל, הרחוק מאתו יתברך, הוא עולם הנפרד. והתורה ניתנה מפיו יתעלה, ואין דבר קרוב אל האחד רק התורה. ולפיכך ניתנה התורה מפיו בדבור אחד לגמרי, לפי שראוי אל התורה האחדות לפי מדריגת מעלתה. ולכך נאמרו העשרת דברות בדבור אחד. וזהו הפירוש האמתי כאשר תבין, והוא אמת". הרי שתחילת התורה נעוצה בעולם האחדות, וסופה משתלשל לעולם הנפרד. (32) פרק מג [ד"ה ואין הכונה], בביאור ההבדל בין משנה תורה לארבעת החומשים הראשונים: "כי התורה שנתן השם יתברך לישראל, יש בה שתי בחינות; הבחינה האחת, מצד השם יתברך, אשר הוא נותן התורה. הבחינה השנית, מצד ישראל, המקבלים את התורה. ואם היה אחד נותן לחבירו דבר, והם שוים במדרגה, אין כאן רק בחינה אחת, כי שניהם שוים במעלה. אבל כאשר השם יתברך, שהוא על הכל, נתן התורה לישראל, והם בארץ, אי אפשר שלא יהיה כאן בחינה מיוחדת מצד הנותן, ובחינה אחרת מצד המקבל. ולפיכך התורה כולה, חוץ ממשנה תורה, שהוא החומש האחרון, ראוי שימצא בה הבחינה מצד הנותן. כי המקבל מקבל בסוף, כאשר גמר הנותן את גזרת דבריו, ואז המקבל מקבל. ולפיכך נקרא 'משנה תורה', כאילו היה דבר מיוחד, שהוא מצד המקבל. ויש בחינה מצד המקבל, דכתיב במשנה תורה [דברים א, ה] 'הואל משה באר את התורה הזאת', כי המקבל הוא צריך יותר פירוש וביאור. וזהו ההפרש אשר יש בין התורה ובין משנה תורה... כלל הדבר, כי השם יתברך נתן התורה, וישראל היו מקבלים אותה. והקבלה היא בסוף, וזהו 'משנה תורה', שהיא בסוף. ולכך הדבור הוא כפי הראוי אל המקבל, כי המקבל הוא עיקר שם, דהיינו כי משנה תורה לאוסופי אתי [חולין סג:], לבאר יותר כאשר ראוי למקבל. וזהו עיקר גדול... כי התורה היא הברית בין השם יתברך ובין ישראל המקבלים את הברית. והברית הוא מחבר כורת הברית, והמקבל את הברית ביחד. וכל דבר שמחבר את שניים ביחד, בצד אחד הוא קרוב אל האחד, ובצד השני הוא קרוב אל האחר. ולכך התורה שהיא הברית בין השם יתברך ובין ישראל, בצד אחד קרוב התורה אל השם יתברך אשר כרת הברית, ובצד השני קרוב התורה אל המקבל הברית, הם ישראל. ולכך כל התורה, חוץ ממשנה התורה, השם יתברך בעצמו דבר אליהם, והוא הכורת הברית. אבל משנה התורה, שהוא בסוף התורה, והוא קצה השנית, הוא קרוב אל ישראל המקבלים התורה". (33) וצרף לכאן את מאמרם [סוטה יד.] "תורה תחילתה גמילות חסדים, וסופה גמילות חסדים". ובנתיב גמ"ח פ"א [א, קנ:] כתב: "סוף שלה גמילות חסדים, שלא תאמר שדבק ההעדר בסוף שלה, ולכך סוף שלה גמ"ח, שהוא טוב ואין דבק ההעדר בטוב, רק זה מורה כי גם מצד הסוף יש לה דביקות אל השם יתברך, ומצד הזה היא נצחית". (34) "כשנאמרה פרשה למשה היה כותבה, ולבסוף מ' שנה כשנגמרו כל הפרשיות, חברן בגידין ותפרן" [רש"י שם]. (35) "לא נכתבה עד סוף מ', לאחר שנאמרו כל הפרשיות כולן, והנאמרות לו בשנה ראשונה ושניה היו סדורות לו על פה עד שכתבן... חתומה - גמורה ומסויימת ושלימה" [רש"י שם]. (36) ובכל מצוה ומצוה אדם מוצא את השלמתו. ומעין מה שפירש הרמב"ם בפיהמ"ש לסוף מכות שהעושה מצוה אחת בשלימות, מבלי שיצטרף בה כוונה אחרת, זוכה לעולם הבא [הובא למעלה ר"פ ה, ובנתיב השלום פ"ב (א, רכא.)]. ולמעלה פנ"א [ד"ה אמנם בודאי] כתב: "במה שהאדם פרטי, די לו בשלמות פרטי, ואף מצוה אחת זוכה בה. כי הפרטי, במה שהוא פרטי וחלק, אין צריך לו רק שלמות פרטי, וכדתנן [קדושין לט:] כל העושה מצוה אחת, מטיבין לו, ומאריכין לו ימיו, ונוחל את הארץ. אף על גב דמוקי ליה בפרק קמא דקידושין [שם] שעשה מצוה אחת יתירה על זכיותיו, היינו מפני שאם רובו עונות, הרי הוא רשע מפני שרובו עונות [ר"ה טז:], ולכך צריך מצוה אחת יתירה על זכיות שלו. אבל בודאי בשביל מצוה אחת זוכה. ואם לא עשה חטא כלל, וגם לא עשה מצוה, תכף אחר שנעשה בן י"ג ונתחייב במצות [אבות פ"ה מכ"א], אם עשה מצוה אחת בלבד, זוכה לכל אשר אמרנו בשביל מצוה אחת, כי מצוה אחת פרטית זוכה בה האדם הפרטי. ולכך קאמר במשנה 'כל העושה מצוה אחת מטיבין לו וכו'', ולא תני 'כל העושה מצוה אחת יתירה על זכיות שלו', לאשמועינן שאם אין לו זכיות ואין לו חובות, שנעשה עתה גדול בשנים, די לו במצוה אחת. רק שאם חטא, צריך נגד החטא זכיות שיהיה מחצה על מחצה, ואז המצוה היתירה מכרעת". וראה שם הערות 15, 16, שנקודה זו התבארה שם. (37) כמבואר למעלה פ"א הערה 64 שהתורה קדמה לעולם [נדרים לט:], משום שהפשוט קודם למורכב. וכן היתוש נברא קודם לאדם [סנהדרין לח.], כי הפשוט קודם למורכב [כמבואר בהקדמה הערה 102]. והוסיף משפט זה, כי הוקשה לו שאם התורה ראויה לאדם רק מצד שלימותה, מדוע היא נאמרה באופן של מגילה מגילה. שהרי אף למ"ד ש"תורה חתומה ניתנה" מודה שזהו רק מבחינת כתיבתה, אך לעולם היא נאמרה למשה במשך ארבעים שנה, ומדוע לא נאמרה לו בשלימות אחת, ועל כך השיב כי הפשוט קודם למורכב, וכמו שבית נבנה על ידי קורות ואבנים, כך התורה נשלמה על ידי פרשיות בודדות. (38) ובעל המדרש סובר כמ"ד תורה חתומה ניתנה. ועוד אודות ענין זה, צרף לכאן דבריו מנתיב התשובה פ"ה [ד"ה אמנם הרביעי], שכתב: "כי האדם יש בו ד' חלקים, שהם; הגוף, והנפש, והממון... אמנם הרביעי הוא אשר כולל כולם. כי אלו שלשה דברים הם החלקים, והאדם כולל את שלשתן, שיש בו הגוף והנפש והממון. דמיון זה הבית, שהוא כולל את החלקים שלו; את אבניו, ואת עציו, ואת עפרו, אלו הם חלקי הבית. ושם 'בית' כולל את שלשתן ביחד. וכך נקרא על החלקים ביחד שם 'אדם'". והוא הדין לגבי מחלוקתם לגבי תורה; האם שם "תורה" חל על כל חלק וחלק, או רק על הסך הכולל של החלקים. (38א) כי הליפוף הוא לבוש, וכמו שכתב רש"י בע"ז ה. "מלפפתו - מעטפתו, לשון מלבוש, כמו מלפפין את התינוק בשבת [שבת קכט:]". (39) שהביא שם את דברי המדרש נעלם שהספורים של תורה הם מלבוש לדברים עליונים, וכתב: "ואף על גב דהוא לא אמר שהתורה היא לבוש למלין עלאין רק בשביל הספורין שהם בתורה, שלא יבזה אותם האדם. מכל מקום בכלל הזה גם כן מצות התורה. שאי אפשר שיהיה בעולם החמרי הזה רק בגוף, והם המצות הגשמיות. וכמו שברא האדם שיהיה בו הצלם האלהי הנבדל, כך זאת תורת האדם, עם שכל דבריה דברים עליונים, הם עומדים בדברים הגשמיים. וכאשר משיג בדברים הגשמיים, הלא הדברים ההם נמשכים אל הדברים שהם סודי התורה, וכאילו האדם דבק באותו שכל האלהי, כי התורה היא אחת... שאין אחיזה לתורה כי אם על ידי מלבוש גשמי... שהתורה שהיא בעולם, אינה עומדת רק על ידי מלבוש, ועל ידי זה הוא האחיזה. וכך התורה שהיא לפנינו, אין ראוי שיהיה לה אחיזה כי אם על ידי המלבוש... שיש לתורה לבוש שהיא מתלבש בה. וכל דברי תורה הם דברים פנימים, עומדים ברומו של עולם". (40) לשונו בנתיב האמת פ"א [א, קצט:]: "נקרא הדיבור 'פרי'... שהדבור היוצא מן האדם פרי שמוציא האדם לפעל, שכל דבר שמוציא האדם אל הפעל הוא פרי שלו". ולכך שכלו של אדם נקרא "פרי" כי מוציא את שכלו אל הפעל. (41) אודות שהפרי הוא פנימי ביחס לסובבים אותו, ראה דבריו בגבורות ה' פי"ח [פב.], שכתב: "וכן תמצא שהפרי כאשר הוא בלתי נשלם הוא בתוך הקליפה, עד שהפרי גדול ועומד על שלימותו, ואז כאשר הפרי גדול, נפסדה הקליפה מכח גידול הפרי. שכל דבר שיש לו מדריגה פנימית, הוא יוצא מתוך דבר שהוא חיצון לו". והובא למעלה פמ"ז הערה 38. ובח"א לע"ז יא: [ד, לח:] כתב: "ודבר זה כי יעמוד יעקב בכח קדוש שלו, וכח זה הוא אש ולהבה לעשו, כדכתיב [עובדיה א, יח] 'והיה בית יעקב אש ובית יוסף להבה ובית עשו לקש'. ותבין שנקרא בית עשו 'קש', כי כל זה מדריגת עשו, כי גם הקש והמוץ כולם הם מלבוש לפרי, וזהו ירושת עשו". (42) כפי שכתב בדרוש על המצות [ס:]: "יש בישראל שבעים זקנים והם שבעים סנהדרין, ונקראו 'עין העדה', כי יש בהם עין השכל. ואין זה גלוי, כי השכל הוא נעלם מן האדם הגשמי, והם בית דין מופלא שנגלה להם החכמה המופלאה והנעלמת". (43) לשונו בנתיב השתיקה פ"א [ב, צח.]: "כי האדם יוצא לפעל על ידי הדבור... ולכך אם האדם מדבר שיחת חולין, אין בזה דבר שיצא לפעל". הרי ש"שיחת חולין" אינה מבטאת פנימיות, ולכך היא "דבר מבחוץ". ובגו"א שמות פ"ב אות כג [ד"ה ותדע] כתב: "בפרק הזרוע והלחיים [חולין קלג:] אמרו סתם גוי מרבה דברים... והטעם הוא שמדריגתו של גוי מדריגה חיצונה, ואינה פנימית נעלמת, לכך תמיד מדבר ואין לו רוח פנימי". והובא למעלה פט"ו הערה 38, ופמ"ט הערה 54. (44) ואודות שהעלין הם אטפלים לפרי, ראה למעלה פכ"ט הערה 38. ובנתיב התוכחה פ"ג [ב, קצה:] כתב: "פשט מאמריהם [של חז"ל] הם דברי חכמה גדולה מאוד... שהרי אפילו שיחת חולין שלהם צריך תלמוד. כי שיחת חולין שלהם קרובים אל השכלי כמו העלה שהוא קרוב אל הפרי. שאם הפרי הוא פרי טוב, אין ספק כי העלה ג"כ קרוב אליו מתדמה אליו. ואם אינו דומה לגמרי, מכל מקום מתיחס אליו במה. ולפיכך דרשו [סוכה כא:] מן 'ועליהו לא יבול' שאפילו שיחת ת"ח צריכין תלמוד, שהם קרובים אל השכל". ורש"י בסוכה כא: ד"ה מלתא ביאר ששיחת חולין של ת"ח צריכה לימוד משום "דצריך להטות אוזן אף לשיחתן שאף היא סופה להבין בה דבר תורה מדבריו". ואילו בע"ז יט: ד"ה שיחת חולין כתב: "של חכמים צריכה תלמוד כדי להתלמד לדבר בלשונם שהוא בלשון נקיה ועושר ומרפא". ומדבריו כאן משמע יותר כרש"י בע"ז, ששיחת חולין של ת"ח מצד עצמה שייכת לשכלי, ולא משום שדרכה ניתן להבין דברי תורה. (45) שהוא הלבוש של תורה, כי "הליפוף הזה הוא מלבוש התורה" [לשונו למעלה]. ואודות שלבוש הוא הדבר הנראה, כן כתב בבאר הגולה, באר הרביעי [ס:], וז"ל: "ודבר שהוא כבודו נקרא 'לבוש'... כי הכבוד אצל הזולת, ואין שייך כבוד רק אצל אחרים שרואים כבודו, וע"י המלבוש הוא נראה אצל אחרים. לכך הכבוד נקרא מלבוש. וכמו שהכבוד נקרא מלבוש, כך המלבוש שבו נראה אצל הזולת נקרא 'כבוד', שהרי ריו"ח קרא למאני - מכבדותיה [שבת קיג.]... כי הכבוד הוא נראה אצל הזולת כמו שהוא נראה הלבוש... וזה שכתוב [תהלים קד, א] 'הוד והדר לבשת'". ובנצח ישראל פט"ז [שעג:] כתב: "מעלת הלבוש... כבוד ויקר נראה לעינים, שמראה עצמו בלבוש הדר... דהא רבי יוחנן קרי למאני מכבדותי". וכן הוא בח"א לשבת כג: [א, ז:]. (46) לשונו בח"א לגיטין ס: [ב, קכב:]: "התורה שבעל פה יוצא מתורה שבכתב... כי גוף האילן הוא יותר מן הענפים, ולכך התורה שבעל פה הוא יוצא מן התורה שבכתב כמו הענף מן האילן". וראה להלן פס"ג הערה 10. (47) והדמיון בין תורה שבעל פה ללבוש הוא גם בנוגע לכבוד. כי נתבאר כאן שלבוש הוא כבוד הלובשו [הערה 45], ולגבי בית שני שנינו "אע"פ שניתנה תורה מקודם, תורה ניתנה, אבל הדרה ותפארתה של תורה לא ניתנו עד הבית השני" [עיין פרקי היכלות פרק כז]. ובפחד יצחק חנוכה מאמר י [אות ג] ביאר שכוונת הענין לבירור ההלכה בכוחה של תורה שבעל פה. הרי תושבע"פ ולבוש שייכים להדדי מפאת ענין הכבוד. (48) כי מלבוש נראה לזולתו, וכמבואר בהערה 45. ועל כך נאמר [ש"א טז, ז] "כי האדם יראה לעינים וה' יראה ללבב". (49) לא הבנתי מהו "ובו הוא טבע". ואולי צ"ל "ובו הוא נוגע". (50) וכפי שכתב כמה פעמים בנוגע להקב"ה, וכגון בגבורות ה' פס"ב [רעט:] כתב: "וכדי שלא תאמר כי הוא יתברך משותף לתחתונים, ואין הדבר כך, כי 'השמים שמים לה' והארץ נתן לבני האדם' [תהלים קטו, טז], אמר [תהלים קיג, ד] 'ה' על השמים כבודו', שהוא נבדל מן התחתונים, כי על השמים כבודו". ובנצח ישראל פכ"ז [עמוד תקס:] כתב: "הוא יתברך נבדל מכל הנמצאים. ואף שהוא יתברך מצטרף אל הנמצאים במה שהוא סבה ועלת הנמצאים, מכל מקום הוא נבדל מהם גם כן". ובנתיב הדין פרק א [א, קפו.] כתב: "אף שהוא יתברך נבדל מן הנמצאים, ולכך נקרא הוא יתברך 'קדוש', שהקדוש הוא נבדל מהכל. ועם כל זה משרה הש"י קדושתו בתוך ישראל". וכן מצינו לגבי יחס הת"ח עם שאר בני אדם, וכלשונו בנתיב התורה פ"ד [א, כא:]: "ישים האדם עצמו כי לא יהיה אדוק עם הבריות, רק יהיה רואה ואינו נראה. כלומר שיהיה רואה את הבריות, ואל יהא נבדל מן הבריות לגמרי עד שלא ישגיח עליהם. אבל ישגיח על הבריות, ובזה הוא רואה אחרים, אבל אינו נראה מהם, כי לא יהיה לו חבור וצירוף אל הבריות. וכאשר עושה כך תלמודו מתקיים... דמיון אל השכל... אשר הוא עומד באדם, יש לו דביקות באדם, ואינו דבוק עם האדם עד שיהיה מעורב לגמרי השכל עם הגוף. וכך יהיה תלמיד חכם עם הבריות בענין זה לגמרי, שהוא נבדל מן הבריות, ואינו נבדל לגמרי". ושם להלן פט"ז [א, ע.] כתב: "התלמיד חכם, מצד השכל שבו, הוא נבדל מכלל שאר בני אדם". וכן כתב בדר"ח פ"א מ"ד [לג:], בביאור המשנה שם "והוי מתאבק בעפר רגליהם", שיש לאדם להתחבר לת"ח, אך לא להתחבר אליהם לגמרי. והנהגת הת"ח היא בטוי למעלותיה של תורה, וכפי שכתב בנתיב התורה פי"א [א, מו.]: "התלמיד חכם כמו עצם התורה, ויש לו דמיון גמור אל התורה". (51) וההדגשה בדבריו היא שלא רק שיש ביחס לתורה שתי בחינות הפוכות [צירוף והבדלה] שנזדמנו לפונדק אחד, אלא שהצירוף עצמו הוא צירוף של אש, והתורה מתחברת לאדם בנבדלות שלה. דוגמה לדבר; נאמר [תהלים פב, א] "אלקים נצב בעדת קל וגו'", ולמדו מכך בב"ר [מח, ז] שהקב"ה עומד בעדת הדיינים. עמידה זו נתבארה בגו"א בראשית פי"ח אות ז, שכתב: "ויש בזה דבר נפלא למה הקב"ה ניצב עם הדיינים, לפי שאין ישיבה של הקב"ה בעולם הזה השפל, ולפיכך הוא עומד... וכל ברית בין שני אוהבים, שהאוהב מראה אהבה כאשר בא למקום ששם אוהבו, ואינו מקפיד אם אוהבו יושב במקומו והוא עומד". הרי בד בבד עם גלוי האהבה לישראל, נעשית ההשראת שכינה מתוך עמידה והבדלה. ולא שיש כאן שני דברים, אלא ההשראת שכינה עצמה נעשית באופן של "נצב בעדת קל", לאמור חבור של נבדלות. וה"ה לכאן, שהתורה מצטרפת למקבלים בצירוף של אש. (52) נראה לבאר דברי קודש אלו, שכוונתו לארבע פינות המרכבה, שהן כנגד אברהם, יצחק, יעקב ודוד , שזהו חג"ת ומלכות [זוה"ק ח"ג רסב:]. וגלוי של הקב"ה בתחתונים נעשה באמצעות ארבעה דברים אלו [ראה למעלה פ"ל הערה 34, ופל"ח הערה 88], ועל כך אמרו חכמים [ב"ר מז, ו] "האבות הן הן המרכבה" [ראה למעלה פל"ח הערה 91]. "עורה של אש" נתבאר למעלה שזהו החסד של תורה. "כתובה באש" נתבאר שם שזהו האש שחורה, שהיא הדין של תורה. ו"חתומה באש" היא "הכל ביחד בשלמות, קושרין עליה דבר שתהא נשארת ביחד" [לשונו למעלה ד"ה ומה שאמר], וזהו ה"יושב אוהלים" של יעקב [בראשית כה, כז], שפירשו חכמים [זוה"ק ח"א קמו.] "דאחיד לתרין סטרין לאברהם וליצחק". ו"מלופפת באש" איירי באופן חבורה אצל המקבלים, וכמו שנתבאר, וזו מדת המלכות, שכידוע היא מדת הקבלה. (53) של משה, שנטל משה משם זיו הפנים, וכמבואר במדרש. (54) פירוש - הדקות והזכות של הבא מבחוץ להצטרף אל התורה. (55) ו"דק" פירושו רוחני, "כי הדבר הבלתי גשמי אין לו רוחק, והקטנות אין לו רוחק גם כן, לכך הבלתי גשמי יתואר בקטנות" [לשונו בגו"א במדבר פכ"א אות לג (ד"ה ולכך)]. ולמעלה פמ"ט הערה 53 נתבאר שכל מדריגה עליונה היא מעט וקטנה. (56) ואודות צירוף משה אל התורה, וקבלתו את התורה, ראה למעלה פרק כא, שהקדיש את כל הפרק לבאר דבר זה, וסיים שם את הפרק בזה"ל: "הרי נתבאר לך כי נתיחד משה בנבואה, ולכך ראוי שעל ידו נתנה התורה". ולמעלה פרק כג ביאר שיחוד משה לתורה נובעת מענותנותו, וכתב שם [ד"ה ולכך אמר] בזה"ל: "משה מפני הענוה עד שאמר 'מה אני', הרי אינו מייחד עצמו כלל, וזה ענין הענוה... וזה שהוא ראוי ומיוחד אל התורה שהיא שכל פשוט". (57) שנאמר [משלי ו, כג] "כי נר מצוה ותורה אור". ולמעלה פי"ד [ד"ה וביאור ענין] כתב: "התורה אינה נתלה בגוף, והוא שכל נבדל בלבד, לכך תקרא התורה 'אור', כי הוא נבדל לגמרי, אינו נתלה בגשם". ובדר"ח פ"ג מי"ד [קמג:] כתב: "כי האור בכל מקום בא על דבר נבדל בלתי גשמי, שהרי האור אינו גשמי כלל. ודבר זה ביארנו בהקדמה אצל 'כי נר מצוה ותורה אור', שהאור מורה על דבר נבדל בלתי גשמי". ובח"א לב"ק ט. [ג, א.] כתב: "כי התורה היא שכלית לגמרי, ואינה גשמית, ולכך היא כמו אור, שהרי האור אינו גשמי". וראה למעלה פ"ט הערה 53, פי"ג הערה 90, פי"ד הערה 29, ופמ"ז הערה 29. (58) לשונו בגבורות ה' פע"ב [שכת.]: "התורה היא מתיחסת לאש בעבור שהאש דק וזך החומר". ובדר"ח פ"ב מ"ה [עח.] ביאר הסבר שני, וז"ל: "התורה היא אש, כי כל ענין שכלי כמו התורה מיוחס אליו הכח והעזות, כמו האש שהוא עז". והובא למעלה פכ"ו הערה 38. (59) הכותב - כמו שאומרים "כמו שכתבת עלינו בתורתך על ידי משה עבדך מפי כבודך כאמור" [תפילת מוסף של שבת]. המקבל - "משה קבל תורה מסיני" [אבןת פ"א מ"א]. (60) כמו שמצינו לגבי תפילין של ראש, שמניחים על הקדקוד, מקום שמוחו של תינוק רופס [מנחות לז.], והוא ראשית המוח [רמב"ן שמות יג, טז], ובעי שיהיה מונח במקום שעושה קרחה [מנחות לז:], "שהוא מקום שיש בו שער, ואם מורטו עושה קרחה" [רש"י שם]. הרי השער מונח במקום של המוח. וז"ח יתרו לט. אמרו "לית נימא ברישא דלא שריא בהם שם ידו"ד". (61) כי אור הפנים מורה על השכל, כמו שנאמר [קהלת ח, א] "חכמת אדם תאיר פניו", וכמבואר למעלה פמ"ו הערה 77. ובדרשת שבת הגדול [ריד.] כתב: "השכל אשר הוא בראשו של אדם עד שהזיו והחכמה שלו מבהיק, ולכך נקרא קרן, כדכתיב [שמות לד, כט] 'כי קרן עור פניו', על שם שהזיו מבהיק, ונקרא בולט, וכן החכמה והשכל באדם מבהיק ובולט". (62) לשונו למעלה פמ"ו [ד"ה ואמר]: "ואמר [שמו"ר לג, א] 'משכר הסרסור נודע מה לקח'. פירוש, כי יש דבר שאי אפשר לעמוד עליו, שכל כך חשוב הוא. אבל משכר הסרסור, שהוא יודע המקח ביותר, ומזה נודע מעלתו של מקח. וכך התורה, לגודל מעלת התורה, אי אפשר לעמוד על התורה מה מעלתה. אבל משכר הסרסור, הוא משה, שהיה קרוב אל מדרגת התורה, ומשכרו שקבל על התורה, תדע מעלת התורה, כי משה 'קרן עור פניו בדברו אתו' [שמות לד, כט]. ודבר זה לא גרם הדבור בלבד, שהרי אף עם שאר נביאים דבר. רק שדבר עמו התורה, והתורה היא נקראת 'אור', כי החכמה היא אור, הפך הכסיל אשר בחושך ילך, והחכם עיניו בראשו, הולך לאור השכל. ולפיכך נקראת התורה 'אור' כמו שהתבאר, שהשכל והאור מתיחסים ביחד. וכאשר זכה משה להתחבר אל התורה, שהיא השכל האלקי, אז קבל מן הזיו והאור. כי אין ספק שהגוף, ובפרט הפנים, יש לו יחוס אל האור, דכתיב [קהלת ח, א] 'חכמת אדם תאיר פניו'. ולפיכך פני משה היו מקבלים האור והזוהר. ועוד יתבאר דבר זה". (63) כפי שביאר למעלה פכ"ו [ד"ה ומה שנתנה], וז"ל: "ומה שנתנה התורה במדבר, מורה על עצם התורה, כי המצות שבה הם דברים שאינם טבעיים, וכמו שאמרנו. כי יש שהיו אומרים כי התורה לפי הטבע, ומה שאסרה החלב והדם בטבע. ודבר זה אינו, כי לכך נתנה התורה במדבר, כי המדבר אינם גדלים בו הדברים הטבעיים... וזה מורה כי אין התורה טבעית כלל. ודבר זה עצמו מה שנתנה במדבר, לומר כי אין התורה דת טבעי... כי מאחר שאין התורה דת טבעית, ולכך השכר על התורה גם כן אינו טבעי. וכן מפני שהתורה אינה דת טבעי, ולכך נתנה באש, לומר שאין העונש על התורה טבעי, רק שלא בטבע". וראה שם הערה 23, שנתבאר שם שהשכר תואם למהות המעשה המזכה את בעליה בשכר. (64) וכמבואר בתחילת הפרק שמצות שלא שייכות למערכת העוה"ז בודאי שאין לומר עליהם ששכרן ינתן בעוה"ז. (65) וכמו שביאר הרמב"ן [ויקרא יח, כט] "כי כל היעודים שבתורה בהבטחות או בהתראות כולם מופתיים מן הנסים הנסתרים בדבר המופתי תבטיח... ולא תבטיח בקיום שהוא ראוי". והובא למעלה פנ"ח הערה 65. 
(1) וזה לשון הרמב"ם בהלכות תשובה פ"ט ה"א: "מאחר שנודע שמתן שכרן של מצות והטובה שנזכה לה אם שמרנו דרך ה' הכתוב בתורה היא חיי העולם הבא... והנקמה שנוקמים מן הרשעים שעזבו ארחות הצדק הכתובות בתורה היא הכרת... מהו זה שכתב בכל התורה כולה אם תשמעו יגיע לכם כך, ואם לא תשמעו יקרה אתכם כך, וכל אותן הדברים בעולם הזה, כגון שובע ורעב ומלחמה ושלום וכו'". ובעל העקרים במאמר רביעי פרק לט, פתח את הפרק בזה"ל: "וראוי שנשתדל להתיר הספק אשר לא סרו הראשונים והאחרונים מלספק בו, והוא למה לא נזכר בתורה היעוד הרוחני בפירוש, כמו שנזכרו היעודים הגשמיים". ושאלה זו שאלו גם הפילוסופים, וכמבואר למעלה פנ"ט הערה 1. (2) ומה שכתב "בזה הפרק נבאר לך גם כן כי דעת חכמים הוא הפך וכו'", כוונתו שבפרק הקודם ביאר שאכן לא הוזכר בתורה שכר רוחני מפני שהוא מבואר מעצמו ממהות המצוה הנבדלת. וכאן יוסיף שכמו כן לא הוזכר בתורה שכר גופני כשכר על המצות. באופן שהתורה לא הזכירה שום שכר מצוה, לא רוחני [כמבואר בפרק הקודם], ולא גופני [כפי שיתבאר בפרק שלפנינו]. (3) למעלה פי"ג [ולכך סבירא], ופנ"ט [ד"ה אבל היה]. (4) "עולם הטבע" הכוונה כאן לעולם חומרי, העומד כנגד לדברים האלקיים. וכמו שכתב בנצח ישראל פל"ד [תרמט.]: "כי העולם הטבעי הוא מתנגד לדבר אלקי. ודבר זה בארנו בכמה מקומות, רמזו עליו חכמים [פסחים מט:] שאמר רבי עקיבא, כשהייתי עם הארץ אמרתי מי יתן לי תלמיד חכם ואנשכנו כחמור. כי עם הארץ שאינו שכלי, רק טבעי חמרי, והוא מבטל השכלי הנבדל מן החומר לגמרי". ושם בפ"ב [לה.] כתב: "העולם הזה הוא עולם הטבע, ואין הדברים אלקיים נמצאים בו בשלימות". ושם בפכ"ח [תקעב.] כתב: "עולם הזה הוא טבעי גשמי... וידוע כי הגשמי מתנגד לבלתי גשמי". ובקידושין פב. אמרו "טוב שברופאים לגיהנום", וכתב לבאר שם בח"א [ב, קנג.]: "ונראה פירושו, מפני שמלאכתו בטבע, והטבע הוא לחומר. וכל עסקי הרופא בגוף החמרי, ולפיכך 'טוב שברופאים לגיהנום'... ואין לך אומנות בעולם שכל עסק שלו בחומר, ולא מצד הצורה כלל, רק הרופא, שכל עסק שלו עם גוף האדם מצד טבעו החומרית, ולא עיין בצורה". ובח"א לע"ז ב: [ד, כא:] כתב: "הטבעי הוא גשמי, והוא נבדל מן השם יתברך, שהוא בלתי גשמי". ובאור חדש [קפג.] כתב: "כי הטבע הוא חמרי, כאשר ידוע". ולמעלה פ"ב [ד"ה ומעתה תדע] כתב: "הטבע הוא כח חמרי בלבד". ושם פי"ט [ד"ה וכאשר בא] כתב: "הטבע שהיא חמרית, היא מבדלת בין השי"ת ובין הבריות", וראה שם בהערות. והובא למעלה פ"א הערה 52, ופנ"ד הערה 33. (5) לשונו למעלה פי"ג [ולכך סבירא]: "ולכך סבירא ליה לתנא 'שכר מצוה בהאי עלמא ליכא'. כי למעלת מדרגת המצות ופנימית שלהם, אין ראוי שיהיה תשלום שכר מצות בעולם הזה. זולת מצוה שהוא טוב לבריות, כמו כל אותם שאמרו [פאה פ"א מ"א] כבוד אב ואם, גמילות חסדים, והבאת שלום. מתוך שהם טובות האדם שהוא בעולם הזה, ראוי שיאכל פירות בעולם הזה. ולא כן שאר מצות, שאין שכרם רק בעולם הבא". וכן הוא להלן ר"פ סב. (6) ומובטח שם שכר גופני [גשמים, שלום, וכיו"ב]. (7) ואשר מפאת כן מן הנמנע שינתן בעוה"ז שכר מצוה, כי העוה"ז הוא עולם הטבע, וכמו שנתבאר. (8) לשונו למעלה פנ"ט [ד"ה אבל היה]: "אבל היה צריך לפרש שיהיה להם הטוב בעולם הזה, מפני שעולה על הדעת כי בשכר מצות התורה לא יהיה להם שכר גופני. וכמו שסובר התנא בפרק קמא דקידושין [לט:] דאמר שכר מצות בהאי עלמא ליכא. ובודאי טעמא דידיה כיון שאין המצות טבעיות כלל, אין סברא שיהא שכר שלהם בעולם הזה. ויש לשאול על זה, הרי אמרה תורה [ויקרא כו, ג] 'אם בחוקתי תלכו וגו''. אבל כבר אמרנו כי גם 'אם בחקותי' אין זה שכר מצות, רק שהכתוב אמר 'אם בחוקתי תלכו' השם יתברך יתן לכם הטוב. לא שדבר זה שנותן לכם הוא שכר המצות, דודאי השכר אינו בעולם הזה, רק לעולם הבא. רק כאשר תהיו עובדין אל השם יתברך, אז השם יתברך אשר אתם עובדים לו יתן לכם הטוב, אבל אין זה שכר המצוה. וכל זה מפני שאין התורה טבעית, ומאחר שאין התורה טבעית, אין מתן שכרה בעולם הזה". וראה שם הערות 15, 16. וכן הוא בסמוך הערה 25. (9) ומעין זה כתב בדר"ח פ"א מ"ג [לא.], שאמרו שם במשנה "אל תהיו כעבדים המשמשין את הרב על מנת לקבל פרס, אלא הוו כעבדים המשמשין את הרב ע"מ שלא לקבל פרס". וכתב על כך בדר"ח בזה"ל: "ושואלים על זה... והלא כל התורה מלא מזה, [דברים ה, טז] 'למען ייטב לך ולמען יאריכון ימיך', וכן במקומות הרבה... ואפשר לפרש שאין הכתוב מדבר שיעשה תכלית כוונתו אל הטוב, דהיינו השכר. אבל הכתוב אמר שכך יהיה נמשך מהשם יתברך הטוב, אבל שיעבוד בשביל זה להקב"ה - זה אינו, אבל עיקר העבודה שיהיה עובד הש"י בשביל אהבה, ולא ישים תכליתו כלל אל השכר המגיע, רק השכר נמשך מן השם יתברך מעצמו... וכן 'למען ייטב לך', ואין הפירוש שיעבוד את הש"י בשביל הטוב, רק שהטוב נמשך מזה". (10) בגבורות ה' פ"ו [לח.] הביא מדרש זה, ותלה הדברים דוקא במדת אברהם אבינו, שהיה גומל חסדים, וכלשונו: "כי פירוש הכתוב כי אברהם לגודל הצלחתו אשר היה רודף ארבעה מלכים, היה ירא כדרך הצדיקים אשר יראים שלא יהיו אוכלים עולם שלהם בעולם הזה, אמר 'אל תירא', שלא קבלת שכרך, כי הדבר שנעשה עמך בעולם הזה הוא על צד 'אלו דברים שהאדם אוכל מפירותיהם בעולם הזה והקרן קיימת לעה"ב' [פאה פ"א מ"א], ולא קבלת שכר בעולם... ולפיכך אמר לאברהם, שהוא היה בלבד יורש המדה הזאת שהוא גמילות חסדים וכל חלקיה, והיה ירא שקיבל שכרו, אמר לו 'אל תירא אנכי מגן לך', ולשון 'מגן' הוא לשון חנם, 'ויצאה חנם' [שמות כא, יא], תרגומו 'מגן', כי זהו שכר גומלי חסדים, שאוכלים הפירות בעולם הזה, והם בחנם, כיון שהקרן קיים לעולם הבא, ולכך שכרו הרבה מאוד לעולם הבא, ופירוש הזה נכבד מאד... כי הדבק במדה הזאת יש לו קרן ויש לו פירות, כי מאחר שהוא גומל חסד, והוא דבק במדת טובו יתברך, אשר מדת טובו משפיע לעולם, והשפעתו יתברך עושה פירות בעולם הזה, והקרן קיימת לעולם הבא. ולכך אמר לאברהם 'אנכי מגן לך שכרך הרבה מאוד'". וראה בפחד יצחק ר"ה מאמר ב אות ב שביאר דברים אלו, ובתוך דבריו כתב: "אברהם אבינו שהיה מרכבה למדת החסד דלעילא, לו נאמרה ביחוד ההבטחה כי שכרו הרבה מאוד, דהיינו שלא יצויר ששכרו יתמעט, משום ש'אנכי מגן לך', אני נמצא לך בחנם, ורבוי הפירות אינו במחיר הפסד הקרן, כי קרנך קרן קיימת היא". ולפי זה יקשו דבריו כאן, שהוכיח ממדרש זה שאין כלל נתינת שכר בעוה"ז, דיש לחלק, דשמא שאני אברהם שמידתו מדת חסד, אך מנין שה"ה אף לשאר צדיקים. ושמעתי ממו"ר שליט"א לישב, שבנוגע לרצונו של הקב"ה להטיב, בזה כל הצדיקים באים מכוחו של אברהם אבינו. כי כבר נתבאר בגו"א בראשית פי"ב אות ו שחותמין "מגן אברהם", כי יש בחתימה זו הכללת יצחק ויעקב ג"כ, "מפני שהבן בכח האב... ולכך בחתימת אברהם יש חתימה יצחק ויעקב" [והובא למעלה פל"ח הערה 147], ורצונו של הקב"ה להטיב עם ברואיו בחנם נתגלה באמצעות אברהם אבינו, ולכך לו במיוחד ניתנה ההבטחה "אנכי מגן לך שכרך הרבה מאוד". וממילא בנוגע לשכר מצות, בזה כל הצדיקים [אף אלו הדבקים במדות אחרות] הם המשך למדת החסד של אברהם אבינו. והוסיף לבאר, שהנה שם "אל" מורה על מדת החסד [נתיב התשובה פ"ו (ד"ה ולא נתפרש)], ו"אל" שלש פעמים עולה במנין "מגן". וזה מורה שההנהגה של "מגן" נמצאת אצל שלשת האבות, ומשתרעת על כל חלקי העבודה. ולכך כל הצדיקים שייכים למדה של "מגן". ובגבורות ה' פס"ד [רצא.] כתב: "יש צדיקים דבקים במדת הדין, ויש צדיקים דבקים במדת הרחמים, ויש צדיקים דבקים במדת החסד". הרי אלו שלש המדות הכוללות את כל הצדיקים, ועל כלם נפרשת ההנהגה של "מגן". ודפח"ח. (11) בפרק הקודם. 
(12) הולך לבאר טעם שני מדוע אין שכר הצדיקים בעוה"ז. ולהבנת דבריו יש להקדים דברי הגמרא [קידושין מ:], שאמרו שם: "אמר רבי אלעזר ברבי צדוק, למה צדיקים נמשלים בעולם הזה, לאילן שכולו עומד במקום טהרה, ונופו נוטה למקום טומאה. נקצץ נופו, כולו עומד במקום טהרה. כך הקב"ה מביא יסורים על צדיקים בעולם הזה, כדי שיירשו העולם הבא... ולמה רשעים דומים בעולם הזה, לאילן שכולו עומד במקום טומאה, ונופו נוטה למקום טהרה. נקצץ נופו, כולו עומד במקום טומאה. כך הקב"ה משפיע להן טובה לרשעים בעולם הזה, כדי לטורדן ולהורישן למדריגה התחתונה". (13) העמיד כאן עולם הזה הגשמי, לעומת עוה"ב האמיתי. כי העולם הזה "מצד שהוא עולם הגשמי, אינו עולם האמתי" [לשונו להלן]. וכן למעלה פ"כ [ד"ה ומפני זה] כתב: "אין המדה הזאת, היא מדת האמת, בעולם הזה, שהוא עולם השקר". מה שמעמיד מדת האמת מול גשמיות העוה"ז, יוסבר על פי דבריו בנתיב האמת פ"ג [א, רג:], שכתב שם: "כי האמת יש לה נפילה בעוה"ז. ודבר זה ביארו החכמים בחכמתם במה שאמרו [ב"ר ה, ט] שהשם יתברך צוה אל הארץ להוציא 'עץ פרי' [בראשית א, יא], והיא לא עשתה רק הוציאה 'עץ עושה פרי' [שם שם יב]. שתדע ותבין מזה כי השנוי והשקר הוא בארץ. ודבר זה בארנו במקום אחר [גו"א בראשית פ"א אות לג], כי הארץ יש בה השנוי מכל הנבראים, שהיא לבד נחשבת מן התחתונים, וכדכתיב [תהלים קטו, טז] 'השמים שמים לה' והארץ נתן לבני אדם'. ובשביל כך נמצא השנוי בה גם כן. והכתוב שמביא לראיה [דניאל ח, יב] 'ותשלך אמת ארצה', כי השלכה לארץ שייך כאשר מבטל הדבר. רצה לומר כי הוא יתברך היה מבטל האמת בארץ, ואין האמת בארץ כאשר ראוי, ואז נברא האדם. כי כל זמן שהאמת שולט, אין ראוי לאדם הבריאה. וכאשר האמת בטל, אז הבריאה לאדם... וכאשר יש בארץ יציאה מן האמת, והאמת הוא בטל בארץ, אז אין שאלה למה יהיה נברא האדם... שאין הענין נוהג בארץ לפי האמת". וראה גו"א בראשית פל"ג ריש אות טז. ונראה בביאור דברים נשגבים אלו, שהנה הפחד יצחק ר"ה מאמר טו אות ג כתב: "הגדרת שקר היא העמדת מחיצה וחציצה בין השורש לענף... דוק ותמצא שכל סוגי השקר למיניהם אינם אלא אי התאמה של התולדה אל מקורה. וכשאנו אומרים על תמונה שהיא אינה אמתית, הכונה היא שאין היא משקיפה את המקור שלה... והתאמת הדוגמא למקורה - היא היא האמת". וכוונת הענין היא, שהואיל ונאמר "השמים שמים לה' והארץ נתן לבני אדם", הרי שבין הארץ לבין מקורה [הקב"ה] עומדת מעין מחיצה וחציצה, המבדלת בין השורש לענף. חציצה זו היא גשמיות הארץ, הבולמת את הגלוי השלם של דבר ה' בבריאה. ולכך הארץ היא המקום לשקר שבעולם, כי היא עצמה מנותקת משורשה. ולפיכך בכלליות נקרא העולם הזה "עולם השקר", ואין האמת עומדת בו. (14) כאן קבע שיחס העוה"ב לעוה"ז הוא כיחס האמת לאינו אמת. ואילו בשאר ספריו קבע שהיחס הוא של עיקר לאינו עיקר, וזהו כהסברו הבא, ויובא בהערה 16. וצרף לכאן דבריו בדר"ח פ"ד מכ"ב [ריב.] שחידש שמה שאמרו [סוטה כא.] "עבירה מכבה מצוה" אינו אלא באדם בינוני, "אבל אם אינו בינוני רק הוא צדיק, שהקב"ה משלם לצדיק חטאיו בעולם הזה ושכר מצותיו לעולם הבא, אז אין (מצוה) [עבירה] מכבה (העבירה) [המצוה], שאין הקב"ה נותן לו שכר מצוה בעולם הזה". וטעם הדבר הוא שאין המצוה והעבירה של צדיק באותו מישור; כי המצוה שייכת לעיקרו, ואילו העבירה שייכת למיעוטו, וכיצד הטפל יכבה את העיקר. וראה למעלה פי"ד הערה 43. (15) אודות שהעוה"ז הוא עולם החלוק, כן כתב בגו"א בראשית פמ"ח אות יב, וז"ל: "ידעה רחל שיעקב ראוי שישא שתי נשים, כי אין העוה"ז, שהוא עולם החילוק והפירוד, ראוי שיהיה הכל באחדות. ואם לא היה ליעקב רק אשה אחת, היו ישראל אחד, ולא היה יהודה מלאה ואפרים מרחל, כמו שלא יחצו לעתיד לימות המשיח". וכן מבואר בנצח ישראל פל"ד [ד"ה ומדרש זה]. והובא למעלה פ"כ הערה 54. ועוד אודות שהעוה"ז הוא עולם הרבוי והפירוד, ראה נצח ישראל פ"ה הערה 72, ושם פל"ג הערה 1. וכאן כוונתו לומר שהמאפיין את העוה"ז הוא שיש בו גם טפל, ולא רק עיקר, ולכך העוה"ז הוא המקום לתשלומי "טפל", וכפי שיתבאר. (16) כן כתב בח"א לב"מ פג: [ג, לא.], וז"ל: "התשלומין [בעוה"ב] הם מן השי"ת בשביל שהוא צדיק גמור, ולא שיהיה התשלומין על מצוה אחת, אף שעשה חטאים הרבה. כי אין זה כך, כי אותן התשלומין הם בעולם הזה... אבל התשלומין אשר הם בעולם הבא הוא מצד שיהיה צדיק נקרא, או רשע נקרא. ולפיכך אמרו ז"ל כי הצדיק נפרע על כל חטא וחטא פרטי שעשה בעוה"ז, והרשע על כל מצוה ומצוה פרטית שעשה, נפרע בעולם הזה, והכל כפי מה שהוא. כי העוה"ז אינו רק חלק, ולא הכל, ולפיכך הרשע אשר הוא רשע בעצמו, רק שעשה מצות פרטיים, תשלומים שלו בעולם הזה שהוא חלק. ורובו רשע נקרא, ותשלומין שלו בעולם הבא שאינו חלק. והצדיק שחטא במקצת עבירות, השם יתברך משלם לו על חטאו בעולם הזה, ורוב זכיות שלו ראוי שיהיה נפרע בעוה"ב. ודבר זה ברור מאד". ומעין זה ביאר בגו"א דברים פל"ב אות ז, שנאמר [דברים לב, ד] "הצור תמים פעלו וגו' קל אמונה ואין עול וגו'", ופירש רש"י שם "קל אמונה - לשלם לצדיקים צדקתם לעוה"ב... ואין עול - אף לרשעים משלם שכר צדקתם בעולם הזה". וביאר שם הגו"א אות ז בזה"ל: "משלם צדקתם בעולם הזה. ואם תאמר, כיון דהרשע עשה מצוה גמורה כמו שעשה הצדיק, למה יהיה משלם לרשע מצותו בעולם הזה, ולצדיק בעולם הבא. ואין זה קשיא, כי הצדיק אשר הוא צדיק בכל, הנה עיקרו הוא צדיק, והעבירה שעשה הוא מיעוט, ואינו עיקר, ודבר בטל הוא אצל זכות הצדיק. ויש לו תשלומין בעולם הזה, שהוא דבר שאינו עיקר, כמו שהעבירה שהיא מיעוטה אינו עיקר. והרשע הוא היפך, שאם הוא רשע גמור, תשלומין שלו הוא במקום שהוא עיקר, והוא בעולם הבא. אבל המצוה שאינה עיקרית, תשלומין שלה בדבר שאינו עיקר, והוא בעולם זה, שאינו עיקר". וכדבריו בגו"א כתב גם בדר"ח פ"ג מט"ו [קנ:], ויובא בהערה 46. (17) פירוש - מה שהצדיק מקבל שכרו בעוה"ב, והרשע מקבל שכרו בעוה"ז, שניהם מבטאים את אותה אמת, וכמו שמבאר. (18) פירוש - העוה"ב הוא המקום היחידי שבו ניתן השכר או העונש הראוי לאדם, וכל מה שינתן לו בעוה"ז אינו אלא הכנה מתאימה בכדי שיוכל האדם לקבל את הראוי לו בעוה"ב, וכמו שמבאר. (19) לשון הגמרא לפנינו "אמר רבי יהושע בן לוי, מאי דכתיב 'אשר אנכי מצוך היום [לעשותם]', היום לעשותם, ולא למחר לעשותם. 'היום לעשותם', ולא היום ליטול שכר". ובעירובין כב. אמרו בסיפא "היום לעשותם למחר לקבל שכרם". וכן הביא מימרא זו למעלה פנ"ב [ד"ה והשתא הא] בשם רבי יהושע בן לוי, ואילו כאן כתבה בשם ריש לקיש. (20) "עולם ההויה" - עולם שאינו שלם, ולכך הוא מתהוה והולך. וכמו שכתב בנצח ישראל פכ"ב [תסב.]: "המלאכים אי אפשר להם שיקנו מעלת עולם הבא, שאין למלאכים קנין מעלה יותר, שהם נשארים כמו שהם נמצאים בפעל, ואין קונין מדריגה יותר גדולה... שאם אין הפסד אין הויה, כי השלם לא יתהוה. לכך אצל מלאכים, שאין הפסד, לא שייך בם הויה אחרת". והובא למעלה ס"פ נג. ובנצח ישראל פכ"ג [תצד.] כתב: "כבר אמרנו לך שהחסר הוא שמתהוה ומקבל הויה, והדבר שהוא שלם אין עומד לקבל הויה, כאשר הוא שלם קודם זה, ואיך יתהוה... כי השלם לא יתהוה". ולכך העוה"ז שהוא עולם חסר, ממילא הוא עולם ההויה. (21) אודות שהאדם מוציא עצמו אל הפעל בעוה"ז ע"י קיום מצות, כן כתב בנתיב התורה פט"ו [א, סג.]: "האדם הוא בכח, והוא נברא שיצא אל הפעל על ידי תורה ומצות". וכן נתבאר למעלה פ"ב הערה 52, פ"ג הערה 37, פרק ז [מד"ה ודע עוד עד סוף הפרק], פט"ז הערה 53, ופ"כ הערה 39. (22) כפי שכתב בדר"ח פ"ד מי"ח [קצז.] בביאור המשנה שם "יפה שעה אחת בתשובה ומעשים טובים בעולם הזה מכל חיי העולם הבא", וז"ל: "ויש לך לדעת עוד, כי במה שבעולם הזה האדם בו חמרי, אשר בחומר יש בו שתי בחינות; הבחינה האחת שהחומר הוא בעל שנוי ותמורה, ואינו מקוים על ענין אחד מבלי שנוי. השנית, שהחומר הוא בכח תמיד, ואינו בפעל. ושני דברים אלו ידועים אין ספק בהם, כי החומר הוא בעל שנוי, והוא בכח מקבל הצורה. ולפיכך 'יפה שעה אחת בעולם הזה בתשובה ומעשים טובים', התשובה שהאדם משנה דבריו מרע לטוב, והוא שייך בעולם הזה דוקא, כאשר האדם הוא בעל חומר, ושייך בו השנוי והתמורה. אבל העולם הבא, שהוא נבדל מן החמרי, לא שייך בו תשובה כלל, כי התשובה הוא השנוי, ואין שייך בדבר שהוא בלתי חמרי, כמו שהוא עולם הבא. וכן המעשים הטובים שייכים דוקא בעולם הזה, כי העולם הזה שהאדם בעל חומר, אשר החומר הוא בכח ולא בפעל, והוא מקבל תמיד הצורה והשלימות, לכן אפשר שיקבל האדם השלמה על ידי המעשים טובים, כי על ידי המעשים הטובים יושלם האדם, והם צורת האדם. ובעולם שאין האדם חמרי, ואינו עוד בכח שיקבל שלימות, ולפיכך 'יפה שעה אחת בעולם הזה בתשובה ומעשים טובים', אשר הם אפשרים בעולם הזה בפרט מכל חיי העולם הבא". וראה למעלה פ"ג הערה 6, שיסוד זה נתבאר שם בארוכה. (23) דברים אלו מבוארים יותר בח"א לע"ז ג. [ד, כא.], שעמד שם על כך שבגמרא בע"ז ישנן שתי קושיות על בקשת הגוים [שתנתן להם מצוה לקיים בעוה"ב]; (א) מהפסוק "היום לעשותם", וכמו שהובא עד כה. (ב) "מי שטרח בערב שבת יאכל בשבת, מי שלא טרח בערב שבת, מהיכן יאכל בשבת". ובח"א ביאר ששתי הקושיות האלו מכוונות לאותה נקודה, וכלשונו: "כי העולם הזה הוא עולם גשמי אשר הוא בכח תמיד. ולפיכך בעולם הזה שייך מצות ומעשים טובים... כי עוה"ז הוא עולם גשמי, שייך בו מעשה, לפי שהעולם יוצא אל הפעל כאשר הגשמי הוא בכח ויוצא אל הפעל. אבל בעולם הבא האדם שם בפעל, ולא שייך שם יציאה אל הפעל כאשר אינו גשמי. ולפיכך העולם הבא הוא שביתה ומנוחה, ואין שם יציאה אל הפעל, שאין זה מנוחה. ולפיכך אמר 'מי שטרח בערב שבת', הוא יום המעשה, ואז 'יאכל בשבת'. כי השבת הוא יום המנוחה ובלתי יציאה לפעל, רק הכל במנוחה. ולפיכך מצות אינם שייכים רק לעולם הזה בלבד... ומקשה והא כתיב 'אשר אנכי מצוך היום וגומר'. והיא קושיא דלעיל עצמה, רק מפני שכתוב זה בתורה, וכיון שכתוב בתורה אי אפשר שיהיה בענין אחר כלל, רק כך". ובנצח ישראל ר"פ מו [תשע.] ביאר שלכך בימות המשיח לא יהיה קנין זכות, כיון שהעולם כבר יהיה בשלימות הגמורה, והכל יהיה בפעל. וכן הוא בח"א לשבת קנא.: [א, פא:]. ולכך "ולא למחר לעשותם". ומעתה יבאר מדוע "למחר לקבל שכרם". (24) כי אין שכר אלא לבסוף, ולא תוך כדי ההתהוות, וכמו שיבאר בהמשך. (25) שהשוו שם בגמרא בין לשון המשנה [פאה פ"א מ"א] "אלו דברים שאדם אוכל פירותיהן בעולם הזה והקרן קיימת לו לעולם הבא", לבין הנאמר במשנה [קידושין לט:] "כל העושה מצוה אחת מטיבין לו ומאריכין לו ימיו ונוחל את הארץ". ורק רבא שם מעמיד הסוגיא אליבא דרבי יעקב, הסובר ששכר מצוה בהאי עלמא ליכא. ומוכח מכך שעד דברי רבא הסוגיא איירי למ"ד ששכר מצוה בהאי עלמא איכא [כן מבואר בתוספות שם ד"ה מתניתין], ומ"מ השכר הוא במסגרת פירות בעוה"ז בלבד. הרי שאף למ"ד ששכר מצות בהאי עלמא איכא, מ"מ אין כאן תשלום שכר מלא, אלא אכילת פירות בלבד. וכן הוא בנצח ישראל פי"ט [תכג:]: "אבל שכרם [של ישראל] הוא בסוף, לכך שכרם אינו רק לעולם הבא. ומה שאוכלים בעולם הזה אינו רק פירות, כי עיקר השכר, שהוא עצם השכר, ראוי שיהיה בסוף... והדבר שהוא נמשך מן עצם הדבר, וזה נקרא 'פירות', ודבר זה אינו עיקר, והוא בעולם הזה". ולפי זה יוצא שהמחלוקת אם יש שכר מצות בהאי עלמא היא בנוגע לשאר מצות [שאינן שנויות בפאה]; שלמ"ד שכר מצוה בהאי עלמא איכא, תהיה עכ"פ אכילת פירות בעוה"ז בשאר מצות. ולמ"ד שכר מצות בהאי עלמא ליכא, לא תהיה אכילת פירות בשאר מצות. אך גם המ"ד הסובר ששכר מצוה בהאי עלמא ליכא מודה שתהיה אכילת פירות במצות השנויות במשנה בפאה, וכמבואר למעלה פי"ג [ד"ה ולכך סבירא]. (26) לשון המדרש שם: "אמר להם הקב"ה, מצות שאתם עושים מפירותיהן אתם אוכלים עכשו, אבל שכרו בעקב אני נותן לכם". (27) פירוש - השכר ינתן לבסוף בעוה"ב, כפי שהעקב הוא סוף קומת האדם. והרד"ק בספר השרשים, שורש עקב כתב: "העקב סוף הגוף... וכן אמר על השכר 'עקב', לפי שהשכר סוף המעשה. 'והיה עקב תשמעון', בשכר שתשמעון". ובגו"א דברים פ"ז אות ז [ד"ה אך] כתב: "לשון 'עקב' הוא שכר". וכן למעלה בהקדמה [ד"ה ועל זה] כתב: "'ובשמרם עקב רב' [תהלים יט, יב], לעולם הבא". וראה להלן פס"א הערה 41. (28) לשונו בנתיב התוכחה פ"ג [ב, קצז.]: "כי כבר בארנו במקום אחר כי השלימות הוא הגורם השכר... כי הסוף הוא שלימות הדבר, ואז ראוי לתשלומין". ובסוף נתיב הזריזות פ"ב [ב, קפח:] כתב: "הזריזות שיש לאדם במצות בוראו דבר זה הוא שלימות המצוה, שבזה נחשב שהוא עושה המצוה בשלימות לגמרי. ובפרק קמא דברכות [ו:] אמר אביי אגרא דפרקי ריהטי... וכל זה כי הזריזות למצוה הוא עיקר שכר המצוה, מפני שעושה המצוה בשלימות כאשר עושה בזריזות. וכל שהוא בשלימות הוא עיקר התשלומין, כי השלימות גורם התשלומין". וענין זה יבואר כאן יותר. (29) לשונו בדר"ח פ"ב מט"ז [קז:]: "כי השכר שהשי"ת נותן הוא דומה לשכר שנותן הבעל הבית... וכל שכר הוא בסוף, שהרי כך אמרו רז"ל 'שכירות אינה משתלמת אלא בסוף', דהיינו כשישלם מלאכתו, ואז שייך לשלם השכירות. וזהו הטעם למ"ד בפ"ק דקידושין [לט:] שכר מצות בהאי עלמא ליכא. וזה מפני כי ראוי שיהיה כל שכירות בסוף, ולפיכך אין ראוי שישתלם השכר בעוה"ז". וראה גו"א ויקרא פכ"ו אות יד. (30) לשונו בנצח ישראל פי"ט [תכג.]: "התשלומין הם בסוף ובהשלמה. ודבר זה אמרו ז"ל גם כן באמרם 'אין שכירות משתלמת אלא בסוף'. וכמו שהוא מורה הלשון שנקרא 'תשלומין' מלשון שלם, כאשר נשלם הדבר אז כאן השכר. ואין השכר רק בשביל שלימות הדבר, והשלימות הוא בסוף הדבר, כי אין השלימות בחצי דבר. ולפיכך אם האדם מבקש שכרו בעולם הזה, כאילו הוא מבקש שיהיה סופו בעולם הזה... כי כאשר מבקש שכרו מיד, מבקש שיהיה לו סוף, ואז יש לו העדר, אשר ההעדר הוא הרע הגמור, והמציאות הוא הטוב. אבל האומות סופם בעולם הזה, ואין ראויים לעולם הבא, ולכך השם יתברך נותן להם שכרם - שהוא בסוף - בעולם הזה, שהוא סופם של אומות. ולא כן ישראל, אשר מזומנים לעולם הבא, וכיון שכך הוא, אין ראוי שיקבלו השכר - שהוא שלימותם - בעולם הזה, אבל שכרם הוא בסוף, לכך שכרם אינו רק לעולם הבא". וראה הערה 47. (31) שהוא לבסוף. 
(32) בא להורות שאף הפורענות שבאה על הצדיק בעוה"ז היא מאותה סבה ששכרו שמור לו לעוה"ב. ובכך שונה הסבר זה מהסבריו הקודמים; כי עד כה ביאר שעוה"ב הוא עולם האמת, ואילו עוה"ז אינו עולם האמת. וכן ביאר שעוה"ב שהוא שלם, ועוה"ז הוא מקצת. וכתוצאה מחילוקים אלו נבדלו שכר הצדיקים מעונשם; השכר לעוה"ב [מקום האמת והשלימות], לעומת העונש בעוה"ז [מקום המקצת והשקר]. אך עתה מבאר שהמחייב ששכר הצדיקים יהיה לעת"ל [היות העוה"ז עולם ההויה וההכנה לעוה"ב], הוא גופא המחייב שעונשם יהיה בעוה"ז, וכמו שמבאר. (33) כלשון הגמרא [קידושין מ:] שעונש הצדיקים בעוה"ז הוא כמו "אילן שכולו עומד במקום טהרה, ונופו נוטה למקום טומאה, נקצץ גופו כולו עומד במקום טהרה", וכפי שיביא גמרא זו בסמוך. (34) הענשת הצדיקים בעוה"ז. (35) "שמהוה הדבר ומכין אותו" [לשונו בסמוך]. (36) וכמו שנאמר [דברים ז, י] "ומשלם לשונאיו אל פניו להאבידו לא יאחר לשונאו אל פניו ישלם לו", ופירש רש"י שם "ומשלם לשונאיו אל פניו בחייו משלם לו גמולו הטוב, כדי להאבידו מן העולם הבא". והפסוק שלאחריו [שם פסוק יא] הוא "ושמרת את המצוה וגו' אשר אנכי מצוך היום לעשותם", וזהו הפסוק שעליו דרשו בגמרא [ע"ז ג.] "היום לעשותם, ולא מחר לעשותם", וכמו שהובא למעלה. ולפי זה הפסוקים מקושרים היטב, כי הטעם שהרשעים מקבלים שכרם בעוה"ז להאבידם [פסוק י] הוא משום שהעוה"ז הוא עולם הויה והכנה לעוה"ב, כי "היום לעשותם", ולא מחר לעשותם. (37) אודות שהעוה"ז מכין לעוה"ב, הרי כך אמרו [ע"ז ג.] "מי שטרח בערב שבת יאכל בשבת, מי שלא טרח בערב שבת מהיכן יאכל בשבת". ובאבות פ"ד מי"ז אמרו "העולם הזה דומה לפרוזדור בפני העולם הבא, התקו עצמך בפרוזדור כדי שתכנס לטרקלין". ופירש רש"י שם "צריך האדם לתקן עצמו בעולם הזה, דמי שטרח בערב שבת יאכל בשבת". (38) כפי שכתב בדר"ח פ"ד מי"ח [קצח:]: "כי היסורים של צדיקים הם לתת לצדיקים עולם הבא, כי העולם הזה דומה לפרוזדור וכו', ולפיכך היסורים לצדיקים בעולם הזה שיקנו הצדיקים עולם הבא". (39) "ביסורין הבאים עליהם" [רש"י שם]. (40) "כלומר מעט ממנו" [רש"י שם]. (41) "כך נפרעין מן הצדיקים מעט עונות שבידם, ונמצאו כולם נקיים". (42) "בטובה שמשפיעים להם" [רש"י שם]. (43) "נופו - מעט ממנו, אף אלו [הרשעים] יש בידם מיעוט טובות וזכיות" [רש"י שם]. (44) "קבלת שכרם היא קציצת נופם" [רש"י שם]. (45) לשונו בח"א לקידושין מ: [ב, קמג:]: "כל הצדיק יש לו דביקות בטהרה, וכאשר יש בצדיק חטא מה, הרי הנוף נוטה למקום טומאה, ומ"מ העיקר שלו הוא צדיק, רק שנוטה למקום הטומאה בדבר מה, וזה נקרא 'נופו נוטה למקום טומאה'. וקרוב הוא להיות נפרע בעולם הזה בשביל שהוא מעט ואינו עיקר האדם, וראוי שיהיה תשלום שלו בעולם שאינו עיקר. והרי דומה עה"ז לפרוזדר בפני עה"ב שהוא דומה לטרקלין [אבות פ"ד מי"ז], וידוע כי הפרוזדר אינו עיקר, רק הטרקלין עיקר. והמצוה אצל הצדיק הוא עיקר, ותשלום המצוה בעולם שהוא עיקר. וההפך הוא ברשע, כי החטא אצלו עיקר, ולכך פרעון החטא שלו בעה"ב שהוא עיקר. כלל הדבר בזה, כי הדבר שבא מן הש"י הוא בשלימות [ראה למעלה פנ"ח הערה 15], הן השכר על המצות, הן העונש. ומאחר שהוא כך, אין ראוי שיהיה הצדיק שעשה מצות הרבה, ויש לו שכר טוב אצל הש"י, אין ראוי שיהיה שכרו בעולם הזה. כי כל מה שהש"י עושה לו בעה"ז אינו הרבה, שהוא לזמן מה, וא"כ לא יהיה לצדיק כמו שהוא מדת הש"י, אשר 'צדקתו הוא כהררי אל' [תהלים לו, ז]. וכן אין ראוי שיהיה הרשע נפרע על חטא שהוא עושה בעולם הזה, כי הוא רשע. ולכך [בצדיק], כיון שענפיו שלו נוטים למקום טומאה, והם עבירות שלו, נפרע בעולם הזה שהוא מעט, כי עד כמה יהיה, ונשאר כולה טהור, ולעה"ב משלם לו שכרו שהוא כהררי אל. והפך הוא הרשע, שנופים מעט שלו נוטים למקום טהרה, משלם לו על מעט מצות שעשה בעולם הזה, שהוא מעט. ונשאר עומד כולו במקום טומאה, ולעה"ב נפרע על חטא שלו, ואז 'משפטו תהום רבה' [תהלים לו, ז]". אמנם כאן הדגשתו אינה על מיעוט העוה"ז לעומת אריכות העוה"ב, אלא שהעוה"ז הוא הכנה לעוה"ב. וראה הערה הבאה. (46) וכאמור בעוד שכאן מבאר את משל האילן כמורה שהעוה"ז הוא הכנה והויה לעוה"ב, הרי בח"א לקידושין שם [הובא הערה קודמת] ביאר המשל כמורה על מיעוט עוה"ז לעומת אריכות עוה"ב. וכן בדר"ח ביאר כדבריו בח"א, וכלשונו בדר"ח פ"ג מט"ו [קנ:]: "עיקר שלו צדיק, ראוי שיהיה נפרע על מעשיו בעוה"ב, ששם עיקר התשלומין. כי עיקר שלו צדיק, ולכך ראוי שיהיה תשלומין שלו בעוה"ב, שהוא עיקר התשלומין. ועונתיו, שאינם עיקר, כי הם מיעוט, והמיעוט אינו עיקר, לכך תשלומין שלו בעוה"ז שאינו עיקר. ואשר הוא רשע ע"פ רוב, והנה עיקר שלו, ראוי שיהיה פרעון שלו בעולם שהוא עיקר, דהיינו בעוה"ב שהוא עיקר. ומיעוטו, הוא זכויות, והוא דבר שאינו עיקר, ולכך פרעון שלו בעוה"ז שאינו עיקר. והיינו דאמרינן בפ"ק דקידושין [מ:], אמר ר"א בר צדוק, למה נמשלו צדיקים בעוה"ז, לאילן שכולו עומד במקום טהרה, ונופו נוטה למקום טומאה, נקצץ נופו, כולו עומד במקום טהרה. כך הקב"ה מביא יסורים על צדיקים בעוה"ז כדי שירשו העוה"ב... ולמה רשעים דומים בעוה"ז, לאילן שכולו עומד במקום טומאה, ונופו נוטה למקום טהרה, נקצץ נופו, נמצא כולו עומד במקום טומאה. כך הקב"ה משפיע להם טובה בעוה"ז כדי לטורדן... הרי ביארו כל הדברים שאמרנו. והבן המשל איך מדמה המעשים שהם מיעוט, לענפים שאינם עיקר האילן, ולפיכך ראוי שיהיה נפרע על מעשיו בעולם שאינו עיקר ג"כ, והכל בדין ובמשפט". (47) הולך לבאר טעם חמישי מדוע נתינת השכר היא בעוה"ב. ועד כה ביאר בפרק זה ארבעה טעמים; (א) שכר המצוה אינו טבעי, ולכך אינו ניתן בעוה"ז הטבעי. (ב) עוה"ב הוא עולם אמתי לעומת העוה"ז הגשמי. (ג) אין תשלומי מקצת בעוה"ב. (ד) עוה"ז הוא עולם ההויה, לעומת עוה"ב, ומתן שכר יכול להנתן רק בעולם שנשלם. (ה) הטעם שיבאר מעתה, והוא שהמדריגה העליונה של מתן שכר הצדיקים אינה יוצאת לפעל מיד. ודע, שמדרש זה הובא גם בנצח ישראל פי"ט [תכב.], ושם ביארו כפי הטעם הרביעי שכתב כאן [התשלומין הם רק לבסוף, והובא בהערה 30]. אך כאן יבאר מדרש זה בפנים חדשות של הטעם החמישי. (48) שהוא נחשב למשא קל. (49) יסוד נפוץ בספרי המהר"ל. וכגון בגו"א ויקרא פי"ב אות א [ד"ה ואם]: "האשה נבראת תחלה, כי אף על גב לענין שלקח צלע מצלעותיו [בראשית ב, כא] זה היה אחר בריאת האדם, סוף סוף בריאת חוה תחלה, דהא כתיב [בראשית ה, ב] 'זכר ונקיבה בראם ויקרא את שמם אדם', כי נמצא כי קודם לכן מיד נבראת הנקיבה דיו פרצופין [ב"ר ח, א], ויצירת הנקיבה תחלה. שכן נותן סדר הבריאה; הבהמה, ואחר כך האשה, ואחר כך הזכר, כיון שאתה רואה שהיצירה היה לעולם אשר יותר במדריגה - באחרונה, גם כן כאן היה באחרונה הזכר, שהוא יותר חשוב. ומזה הטעם אמרו רז"ל [נידה מה:] שהאשה ממהרת להיות גדולה יותר מהאיש, דהבת בת י"ב ויום אחד, והבן בן י"ג ויום אחד, שזהו תשלום גדלות. וכל זה, שכל דבר שלם יותר - בא באחרונה שלימותו. ולפיכך יצירת הזכר באחרונה, לא בראשונה". והובא למעלה פמ"ט הערה 52. ובגבורות ה' פכ"ט [קיג:] כתב: "הדבר אשר הוא קרוב אל העילה הראשונה הוא רחוק מן ההתגלות בעולם הטבעי... ולכך היה יוצא עשו להתגלות בעולם הטבעי תחילה". וכן כתב בגו"א דברים פ"ב אות ח, למעלה פי"ב [ד"ה ולכך תמצא, ושם הערה 80]. וכן ביאר שהנשמה ניתנת לאדם רק בסוף יצרתו [ביום הארבעים], בעוד שהגוף נעשה בשלושים ותשעה יום הקודמים לו [גו"א דברים פכ"ה אות ג, ושם הערה 12, והובא למעלה פ"מ הערה 45]. וכן הוא בדרוש על המצות [סב.]. וראה הערה 51. וצרף לכאן דבריו בבאר הגולה באר הראשון [יז.], שכתב: "האדם אשר הוא טבעי, אם הוא חוטא בדבר הטבעי שיתקרב אל האש - הוא נכווה מיד, יותר משאילו היה חוטא בדברים האלוקיים. שאם אכל תרומה בטומאה... אינו כמו מי שחטא בדברים הטבעיים, כי תכף שנותן אצבעו באש מיד נשרף האצבע. וזהו מפני שהאדם הוא טבעי בעצמו, ולכך בעוה"ז שהוא טבעי, אם עושה כנגד הטבע - ממהר לבוא עונשו עליו, אבל מי... שחוטא בדברים אלקיים... אם בא עליו עונש בעוה"ז - אינו ממהר כ"כ לבוא". (50) בסוף פרק יג [שלו.], בביאור אריכות גלות רביעית, וז"ל: "וזה טעם ברור מאוד על אריכת הגלות, כי איך אפשר לומר שיהיה גאולה תמיד מוכן לצאת אל הפעל, כי השם יתברך סבה אל זה, ואין כאן סבה אחרת אל הגאולה רק השם יתברך, לכך הוא רחוק מן העולם הטבעי, ואינו נמצא כל כך תמיד כמו דבר שהוא קרוב אל הטבע. כי הגאולה האחרונה בפרט, הסבה אל זה הוא השם יתברך בלבד. ולפיכך גם כן מעלת הגאולה יותר עליונה בכל דבר, מפני שהיא רחוקה מן עולם הזה ביותר. ולכך אין דבר זה נמצא תמיד, וכמו שהיתה הגאולה של בבל, שלא היתה הגאולה במעלה כל כך, מפני שהיתה הגאולה של בבל קרובה אל עולם הזה, ולכך היתה הגאולה ההיא נמצאת מיד לשבעים שנה בלבד [ירמיה כט, י]. אבל גאולת מצרים, שהיתה מעלת הגאולה יותר, לא יצאת לפעל כל כך מיד לפי מעלתה ומדריגתה מן עולם הטבע, והיה צריך לזה ד' מאות שנה [בראשית טו, יג]. אבל הגאולה האחרונה, שמעלתה עוד רחוקה יותר לגמרי מעולם הטבע, לכך אין הגאולה הזאת נמצאת רק באיחור הזמן. כי כל אשר נבדל מן עולם הטבע הזה, אין מציאותו במהירות כל כך, וצריך איחור יותר. ואלו דברים ברורים". וכן הוא שם פי"ט [ד"ה ומפני זה, וד"ה ואמר כי], ושם הערה 47, ושם פ"מ הערה 83. (51) כמבואר בהערה 49. ובבאר הגולה באר הרביעי [פב:] כתב: "כלל הדבר, שביום הראשון היו נבראים שאין להם בריאה ממש, וזה בעבור תחילת הבריאה שאין להם מציאות גמור... כי העוה"ז נברא במעלה העליונה, ואשר אינו כ"כ במעלה הוא יותר קודם שיהיה נמצא מן אשר הוא יותר במעלה, שהוא מאוחר להיות נמצא... ולכך כל האומות היו נמצאים קודם ישראל. וכן בבריאת העולם, כל בעלי חיים ושאר דברים היו נבראים קודם שנברא האדם". וכן ביאר בגו"א בראשית פכ"ה סוף אות כו שלכך יעקב יצא לעולם אחר עשו, כיון שיעקב קרוב לעולם הנכבד, וראה שם הערה 106. (52) ובירושלמי פאה פ"א ה"א אמרו "אין הקב"ה משהא מתן שכרן של עושה מצות בגוי". והם הם הדברים. (53) ענין זה מבואר היטב בנצח ישראל פי"ט [ד"ה ואמר כי שמחתני], וז"ל: "שאף אם הרשעים מצליחים בעולם הזה, הצלחתם הוא כמו העשב שהוא ממהר לפרוח, וכיון שהוא ממהר לפרוח, כן ממהר להיות נאבד. כי נראה ששלימותו הוא קטן, ואין לו שלימות גדול. ודבר שהוא קטן, ואין לו שלימות גדול, הוא ממהר לצאת לפעל, כפי שהוא קטן מאוד, וכמו שנתבאר. אבל דבר ששלימות שלו גדול ביותר, אינו ממהר לצאת לפעל, כפי מה שהוא גדול. אבל כשיצא לפעל יש לו קיום גמור. וכמו שתראה בתמר ובארז, שהתמר אינו ממהר לצאת לפעל, ובזמן רב הוא יוצא לפעל [תנחומא לך לך אות ה], ומשיצא לפעל, והוא בשלימות שלו, יש לו קיום. ולכך הרשעים שהם מצליחים בעולם הזה, מפני ששלימותם הוא קטן, לכך ממהר לצאת שלימותם לפעל בעולם הזה, לפי קטנות שלימות שלהם. לכך ממהר, כי העולם הזה גם כן לפי קטנות שלימתו יצא לפעל קודם. וזה שאמר [תהלים צב, ח] 'בפרוח רשעים כמו עשב ויציצו כל פועלי און', כי העשב ממהר לצאת אל הפועל, וכמו שהעשב ממהר לצאת אל הפועל, כך ממהר להיות נאבד. וכן הרשעים, מה שהם בעולם הזה בטוב ובשלימות, אין זה רק כמו עשב, שהוא ממהר לפרוח, ולכך הוא ממהר להיות נאבד גם כן. אבל הצדיק, לפי גודל שלימותו אינו ממהר לצאת לפעל כל כך, ולכך אינו מקבל שלימותו, רק לעולם הבא שכרו, ואינו ממהר להיות נאבד גם כן. והכל כמו שהתבאר הדבר; מי שיש לו שלימות קטן, לכן מיד בעולם הזה ממהר לצאת לפעל. אבל הצדיק, ששלימותו גדול, מאחר לצאת שלימותו לפעל - לעולם הבא". (54) נקודה חדשה מתבארת כאן. והיא, שהמקום המיועד למתן שכר אינו יכול להיות גם המקום למתן העונש. ולכך, אצל הרשע שמקום מתן השכר הוא בעוה"ז, ממילא בהכרח שמתן העונש יעשה במקום אחר [עוה"ב]. אך אצל הצדיק, שאין העוה"ז מקום למתן השכר, לכך נשאר העוה"ז "פנוי" למתן העונש. והביאור הוא, כי כבר נתבאר למעלה שאי אפשר להפכים שימצאו יחד [פ"ט הערה 27, פכ"ה הערה 106, פל"ט הערה 53, פמ"ז הערה 90, ופנ"ב הערה 75]. ולכך מן הנמנע הוא שמקום מתן השכר יהיה גם מקום מתן העונש. ונראה שרק עתה התעורר לבאר טעם זה, כי ארבעה הטעמים הראשונים שאמר עד כה [בביאור מתן השכר לעוה"ב], כוללים בתוכם את ההסבר שהעוה"ז הוא מקום מתן העונש. שארבעה הטעמים שנאמרו עד כה הם; (א) שכר המצוה לצדיקים אינו טבעי, ולכך ניתן בעוה"ב האינו טבעי. (ב) עוה"ב הוא עולם אמיתי, לעומת העוה"ז הגשמי. (ג) אין תשלומי מקצת בעוה"ב. (ד) עוה"ז הוא עולם ההויה, המכין את האדם לעוה"ב. דוק ותראה שבכל הטעמים הללו מבואר הוא מעצמו ש"מכלל הן אתה שומע לאו", ומתוך שמהות העוה"ב הוא מקום מתן השכר, מובן הוא מאליו שמהות העוה"ז הוא מקום מתן העונש. אך עתה שביאר ששכר הצדיקים שמור לעוה"ב מחמת שמעלת השכר מתאחרת להתגלות, א"כ אין כאן שייכות בעצם בין מתן השכר לבין העוה"ב, אלא רק דחיה למועד מאוחר יותר, א"כ לא נתבאר עדיין מדוע העוה"ז הוא מקום מתאים למתן העונש לצדיקים. ועל כך מבאר שאמנם הטעם הוא רק משום שאין העוה"ז מקום למתן שכר לצדיקים, ולכך הוא המקום למתן העונש. (55) "אל פניו של הקב"ה, ודומה לו כמשאוי לפניו" [רש"י שם]. (56) "שלאחר מיתה לעתיד לבא אם בא לקיים מצות אינו מועיל, דמי שטרח בערב שבת יאכל בשבת" [רש"י שם]. (57) ולא מחוברים אליו, ואילו מתן שכר הרשעים מורה שיש "אל הרשע קירוב אל השם יתברך" [לשונו להלן]. וראה הערה הבאה. (58) לשונו בגו"א בראשית פ"ו אות טו: "הרשעים מסלקין השכינה, ומסתיר [הקב"ה] פניו מן העולם... אבל כשאין מדבר מן הרשעים, 'הנה עין ה' אל יראיו' [תהלים לג, יח]". ובב"ר יט, ז אמרו "רשעים לא השכינו שכינה בארץ". ובבמדב"ר יג, ב אמרו "הרשעים סלקו השכינה מן הארץ". ונאמר [בראשית יג, יד] "וה' אמר אל אברם אחרי הפרד לוט מעמו וגו'", ופירש רש"י שם "כל זמן שהרשע עמו היה הדבור פורש ממנו". (59) פירוש - מוסיף בזה עוד טעם ששכר הרשעים הוא חריגה מהסדר. שעד כה ביאר שמצד הקב"ה שכר רשעים הוא חריגה מהסדר, כי ראוי לרשע שיהיה מסולק מאתו יתברך. ועכשו מוסיף שגם מבחינת הרשע עצמו שכרו נדון כיציאה מהסדר, "שיהיה לרשע שכר טוב". ובח"א לסנהדרין קיא: [ג, רסט:] כתב: "שהיה [משה] מצטער לדעת 'רשע וטוב לו', כי דרך הצדיק מפני שהוא מקנא ברשעים אשר עוברים מצות השם יתברך, ועם כל זה טוב להם. וכמו שאמר המשורר [תהלים עג, ג] 'כי קנאתי בהוללים שלום רשעים וכו''... שהוא מקנא ברשעים אשר עוברים מצות בוראם והם שרויים בטובה". (60) כי הקב"ה חפץ שהכל ישוב אל הסדר, וכפי שביאר בגו"א דברים פ"ל אות א [ד"ה אבל], בביאור דברי רש"י [דברים ל, ג] שבגליות שאר האומות נאמר [ירמיה מח, מז] "ושבתי את שבות בני עמון", "כאילו הוא עצמו צריך להיות אוחז בידיו ממש איש איש ממקומו" [לשון רש"י שם], וז"ל: "כי השם יתברך ברא העולם על סדרו, ויהיה כל נברא במקום שנתן לו השם יתברך. והגלות הוא שינוי סדר בעולם, שיהיה גולה ממקומו המיוחד והמסודר לו. וכאשר שב מן הגלות, אף אצל האומות כתיב 'ושבתי', לפי שהדבר הזה מגיע לו, שהגלות היפך רצונו אשר סדר העולם, וכאשר שב למקומו, גם כן דעתו יתברך שב ונח ושקט, וזהו 'ושבתי' דכתיב... שזה רצונו שיהיה הכל מסודר על מקומו, ולא יהיה גלות לשום נמצא". ובנצח ישראל ר"פ לא [תקצד.] כתב: "כי הוא יתברך, אשר סדר את העולם, וחפץ בסדר הנמצאים, מקוה ומצפה אל הגאולה". (61) ואין הקב"ה ממהר לשלם לצדיקים שכרם, אלא "מאיר לצדיקים". וטעם האיחור נתבאר בחמשה טעמים למעלה [ראה הערה 47]. (62) ונתבארו בפרק זה ששה טעמים לכך מדוע שכר הרשעים הוא בעוה"ז, לעומת שכר הצדיקים שהוא לעוה"ב; (א) בעולם הטבעי ניתן שכר טבעי, וזהו שכר הרשעים. (ב) העולם הגשמי אינו עולם האמיתי, ושכר הרשע אינו אמיתתו. (ג) בעוה"ז יש חילוק, והתשלומין הם על מקצת. (ד) העוה"ז מכין לעוה"ב, ושכר הרשעים ניתן בעוה"ז בכדי שיקבל את דינו בעוה"ב. (ה) שכר הרשעים אינו שלימות גדולה, וממהרת להתגלות בעולם הזה. (ו) שכר רשעים הוא חריגה מהסדר, ולכך הקב"ה חפץ לשלם שכרם בעוה"ז, בכדי שהכל יחזור לסדר. (63) כפי שכתב בריש הפרק: "בזה הפרק נבאר לך גם כן כי דעת חכמים הוא הפך אשר אמרו כי בתורה נכתב השכר הגופני ולא השכר הרוחני, ודעת חכמים שאין בתורה שום שכר גופני". (64) עפ"י הפסוק [משלי לא, כה] "ותשחק ליום אחרון", וביאר שם הראב"ע שהכוונה היא לעולם הבא. וכן אמרו בשמו"ר נב, ג "'ותשחק ליום אחרון', מהו 'ליום אחרון', שכל מתן שכרן של צדיקים מתוקן להם לעולם הבא, הוי 'ותשחק ליום אחרון'". וראה בחדושי הרד"ל שם אות ד. 
(1) רש"י שם באבות "שאין אתה יודע מתן שכרן של מצות, ושמא נותנין לך שכר על הקלה כמו על החמורה, שהרי מפני כך לא נתגלה שכרן של מצות". (2) של שילוח הקן. (3) "שאין בה חסרון כיס אלא דבר מועט" [רש"י בחולין שם]. (4) לשונו בדר"ח פ"ד מ"א [סו.]: "אבל יש להקשות מהא דתנן בפרק שלוח הקן 'לא יטול האדם אם על הבנים אפילו לטהר את המצורע. ומה אם המצוה שהיא באיסר אמרה התורה 'למען יטב לך והארכת ימים וכו'', על מצות החמורות שבתורה לא כל שכן'. ומעתה יקשה לך מאי ק"ו איכא, הרי אין ידוע שכר המצות, דשמא על המצוה הקלה יש שכר יותר". וכן הקשה בח"א למכות כג: [ד, ה.] וז"ל: "מכאן משמע שידוע מתן שכרן של מצוה, שהרי יליף ק"ו שיש על מצוה שיש עליה צער יותר שכר. וכן משמע בפרק שלוח הקן שאמרו שם 'ומה אם מצוה שהיא באיסר אמרה תורה למען יטב לך והארכת ימים, כ"ש מצוה אחרת'. ויש להקשות על זה, דהא אמרו שאין אתה יודע מתן שכרן של מצות, ואם כן אפשר שעל מצות שלוח הקן... יש יותר שכר מן מצוה אחרת, אף שהיא יותר גדולה מהם". וכן רמז לקושי זה בדר"ח פ"ה מכ"ב [ערה:]. (5) כן הוא בפירוש אבות ר"פ ב לחסיד יוסף יעבץ, ממגורשי ספרד. (6) פירוש - המשנה איירי באדם שלאמיתו של דבר אינו יודע במדויק לא את השכר של מצוה קלה, ולא את השכר של מצוה חמורה, והוא טועה בשתיהן, ומפחית בשתיהן מערכן האמתי. ולאותו אדם אומרת המשנה, שהואיל ולשיטתו השכר [המופחת] שיש למצוה החמורה דיו לזרזו לקיים המצוה, א"כ שילך ויעשה גם את המצוה הקלה באותה זריזות, כי לאמיתו של דבר שכר המצוה הקלה שקול לשיטתו לשכר המצוה החמורה. ויש כאן שויון בין שכר המצוה הקלה [אליבא דאמת], לבין שכר המצוה החמורה [לשיטתו]. אך מעולם לא דובר על שויון אמיתי בין שכר המצוה הקלה לבין שכר המצוה החמורה, וכמו שמבאר. (7) לשונו בדר"ח פ"ד מ"א [סו:]: "ויש שהיו רוצים לפרש 'הוה זהיר במצוה קלה כבחמורה', כלומר שיהיה זהיר וזריז לעשות מצוה קלה כמו שהוא נזהר לעשות מצוה חמורה, כי אין אתה יודע שכרן של מצות, כלומר עד כמה מגיע השכר, ויש על מצוה קלה שכר גדול כמו שהאדם סובר שיש על המצוה חמורה, ומשום כך תהיה זריז בקלה כבחמורה, כי אפשר שעל הקלה יש אותו שכר שאתה חושב שהוא על החמורה. אע"ג שלחמורה יש שכר למעלה מזה, סוף סוף כיון שאתה זריז במצוה חמורה בשביל שכר הגדול שיש עליה, אותו שכר הגדול אפשר שיש על הקלה. ואינו בא לומר שהם שוים, רק כמו שנזהר בחמורה יש לו להיות נזהר בקלה". 
(8) כי הרי לא מדובר בשויון הקיים בין המצות, אלא שלא להפחית מערך שכר המצוה, א"כ מדוע הדגש במשנה הוא על השויון שבין המצות ["הוי זהיר במצוה קלה כבחמורה"], כאשר לאמיתו של דבר אין שויון בין המצוה הקלה למצוה החמורה, ורק המשנה באה לעורר את האדם שלא יזלזל במצות. (9) ויובא בסמוך [ד"ה ובמדרש]. וממדרש זה מוכח "כי על פי דעת רז"ל אין ידיעה לקלה ולחמורה איזה שכר יותר גדול, שאפשר שיש לקלה שכר כמו שיש לגדולה או יותר" [לשונו בדר"ח שם (סו:)]. ופירושו, שממדרש זה מוכח שאכן יש שויון גמור בין מצוה קלה למצוה חמורה, והדרא קושיא לדוכתא כיצד המשנה בחולין עשתה ק"ו ממצות שילוח הקן ששכרה פחות, שמא אין שכרה פחות ממצות חמורות. (10) שהרי "לפום צערא אגרא" [אבות פ"ה מכ"ב], והטורח והיגיעה שיש בקיום המצוה מזכים את בעליה במתן שכר מיוחד. (11) ולא מבחינת הטורח והיגיעה שיש בקיומה, אלא מצד המצוה עצמה. (12) לשונו בדר"ח שם [סו:]: "אבל פירוש מה שאמרו ש'אי אתה יודע מתן שכרן של מצות', דהיינו מצד המצוה בעצמה אי אתה יודע מתן שכרן של מצות. אבל המצוה שהיה בא לאדם בטורח ובצער, דבר זה ענין בפני עצמו, דודאי 'לפום צערא אגרא' [אבות פ"ה מכ"ב]... שדבר זה דהיינו צער המצוה הוא דבר בפני עצמו, ולא שייך אל המצוה". ובנתיב התורה פי"ז [א, עג:] כתב: "אמנם אף כי אמרנו כי מעלת האדם הוא מצד שהאדם גובר על יצר הרע ועושה המצוה, עם כל זה לא יהיה שוקל המצות לומר זו מצוה גדולה שהאדם עושה אותה בקושי, ואותה אעשה, ומצוה זו קטנה וקלה על האדם. ועל זה אמרו חכמים 'והוי זהיר במצוה קלה כבחמורה שאין אתה יודע מתן שכרן של מצות', שהשכר על המצוה תולה במצוה עצמה גם כן. לא מצד שזאת המצוה היא קשה על המקבל, וזאת היא קלה על המקבל, אבל השכר על המצוה הוא מצד עצם המצוה, והשכר שהיא על עצם המצוה אין אדם יכול לדעת, כי אפשר ויכול להיות על מצוה קלה שכר עליה כמו על מצוה שהיא חמורה. והשכר שהוא לאדם על המצוה מצד קושי המצוה זה השכר הוא בפני עצמו, ואין זה נקרא 'שכר מצוה'. ועל זה אמרו 'לפום צערא אגרא'. ומצוה אחת אם עשה פעם אחד על ידי טורח גדול, ופעם אחד לא עשה כל כך בטורח גדול, יש שכר על אותה שבטורח גדול יותר מן אותו פעם שלא עשה כל כך על ידי טורח. ומכל מקום אין זה נקרא 'שכר מצוה' עצמה, כי על שכר מצוה עצמה אמרו 'הוי זהיר בקלה כבחמורה שאין אתה יודע מתן שכרן של מצות'". (13) של חסרון כיס בשווי איסר, וכמו שאמרו במשנה בחולין. (14) לשונו בח"א מכות כג: [ד, ה.]: "ופירוש זה, דמה שכתב אצל שלוח הקן 'למען יטב לך והארכת ימים', על כרחך פירושו, כי השכר הזה הוא בשביל הוצאת האיסר. ואין הכתוב מדבר משכר המצוה עצמה, דאם כן למה כתב במצוה זאת השכר ולא בשאר מצות [עיין למעלה פמ"א (ד"ה ובמצוה זאת), ושם ביאר הדבר. וראה שם הערה 29]. אלא על כרחך הכתוב בא ללמוד ק"ו, ומה אם מצות שאינו רק באיסר... אם כן אין הכתוב מדבר משכר המצוה עצמה, רק מן השכר שיש בשביל ההוצאה או הטורח. דודאי יש בזה שני דברים; הבחינה האחת מצד המצוה שהש"י נותן שכר בשביל המצוה, אף שאין בה טורח והוצאה כלל, שנותן שכר על המצוה עצמה, דמכל מקום יש שכר עליה. ושכר זה אין אתה יודע מתן שכרן של מצות, שהוא מצד המצוה עצמה, ויכול להיות שיש שכר יותר על קלה מבחמורה, כי אין השכר תולה כלל בקלות ובחמורות. אבל השכר שיש בשביל הטורח וההוצאה, וכמו שאמרו 'לפום צערא אגרא', בודאי השכר הוא לפי הטורח והוצאה שיש לאדם". (15) לשונו בדר"ח שם [סז.]: "מה שכתוב אצל שלוח הקן 'למען יטב לך והארכת ימים', על כרחך פירושו כי השכר הזה הוא בשביל הוצאת האיסר, ואין הכתוב מדבר בשכר המצוה עצמה. דא"כ למה כתב במצוה זאת השכר ולא בשאר מצות. אלא על כרחך הכתוב בא ללמוד קל וחומר; ומה אם מצוה שאינה רק באיסר וכו'. א"כ אין הכתוב מדבר משכר המצוה עצמה, רק מן השכר יש בשביל ההוצאה או הטורח. דודאי המצוה יש בה שתי בחינות; הבחינה האחת מצד המצוה, שהשי"ת נותן שכר בשביל המצוה, אף שאין בה טורח והוצאה כלל, שנותן שכר על המצוה עצמה, דמכל מקום יש שכר עליה. ושכר זה אין אתה יודע מתן שכרן, שהוא מצד המצוה עצמה. ויכול להיות שיש שכר יותר על קלה מבחמורה, ואין השכר תולה כלל בקלות ובחמורות. אבל השכר שיש בשביל הטורח וההוצאה, וכמו שאמרו 'לפום צערא אגרא', בודאי השכר הוא לפי הטורח והוצאה שיש לאדם. וכן מה שאמרו במכילתא, והביא רש"י ז"ל בפרשת ראה [דברים יב, כג-כח] 'לא תאכל הדם למען יטב לך ולבניך עד עולם', הרי הדברים קל וחומר; ומה אם הדם שנפשו של אדם קצה בו, אמרה תורה 'למען יטב לך ולבניך עד עולם', גזל ועריות שנפשו של אדם מחמדתן, לא כ"ש שיזכה לו ולבניו עד סוף כל הדורות, עד כאן. גם כן סבירא ליה דמה שאמר 'למען יטב לך', לא נאמר בשביל המצוה עצמה, רק דשכר הזה בשביל שלפעמים חומד האדם לדם בשביל שהוא רעב, אע"ג שהאדם נפשו קצה בו, ועל זה בא השכר, כדי ללמד קל וחומר. דאל"כ למה כתב 'למען יטב לך' גבי דם ביותר משאר מצות... ומעתה מה שאמרה תורה בדם 'למען יטב לך' היינו כשבא עבירה לידו, דהיינו שמתאוה לדם ואינו אוכל, ונותן לו השכר הזה למען יטב לך ולבניך, קל וחומר עבירות שהאדם מתאוה להם לגמרי שיש שכר על זה יותר". וקודם לכן בדר"ח [סו:] נסתפק אם מתן השכר של שלוח הקן הוא על הוצאת האיסר או על עצם המצוה. אך בצדו השני שם למד כדבריו כאן ובח"א למכות, שהשכר ניתן על הוצאת האיסר. (16) לשון התנחומא שם: "שמא עברתי על אחת מהן, אם עשיתי אם לא עשיתי, מפני שהיתה קלה". (17) לשון התנחומא שם: "שתי מצות גלה הקב"ה מתן שכרן, אחת קלה שבקלות, ואחת חמורה שבחמורות. ואלו הן, קלה שבקלות שלוח הקן... וחמורה שבחמורות כבוד אב ואם". (18) מצות כבוד אב ואם, "כי כל מה שיעשה לאביו ואמו הוא פרעון מה שגמלוהו בילדותו וגידולו ולימודו" [עץ יוסף שם]. 
(19) "כגון מילה וכדומה" [שם]. (20) פרק ז [מד"ה אמנם מה - סוף הפרק], וכן פרקים ח, ט. (21) ר"פ ח, ושם הערה 11, ובהמשך הפרק שם [ד"ה ולפיכך כל], פ"כ [ד"ה וזהו אמרם], ושם הערה 13, ופכ"ו [ד"ה ויש לפרש], ושם הערה 32. (22) שאין לומר כדעה זו. וכן הוא בפרק ח [כולו], פכ"ו [ד"ה ומה שנתנה], ושם הערה 22, ופמ"ו [ד"ה אבל עצם], ושם הערה 57. (23) חוזר בזה לדעה [שאינה דעת חז"ל] שטעם המצות הוא טבעי לתועלת בני האדם וסדר המדינה. (24) לשונו למעלה פ"ז [ד"ה אמנם מה]: "אמנם מה שאמר [ב"ר מד, א] 'לא ניתנה תורה רק לצרף הבריות', אין הפירוש כי המצות הם מצרפים האדם במה שידריך האדם עצמו במדות הטובות וההגונות. שבזה יקשה כמו שכתבנו למעלה, כי דבר זה היה הגון במצות אשר נדע טעמם, אבל במצות שנעלם מאתנו טעם שלהם, לא נוכל לומר כך. אבל המצות בעצמם מצרפים נפש האדם להשיב אותה אל ה'". וראה שם הערה 19. ולמעלה פ"ח [ד"ה והפירוש הוא] כתב: "כי אין התורה טבעית. שאילו היתה התורה טבעית, היה זה קשיא מה ענין הטומאה והטהרה. אבל אין זה דבר טבעי כלל, רק הוא סדר שכלי. ואם כי אינו יודע ואינו מבין ענין החוק הזה, הלא התורה לא ניתנה רק לצרף הבריות [ב"ר מד, א], והצירוף הזה הוא לאדם בין יודע טעם של מצוה או לא ידע, רק כאשר מעשיו הם נמשכים אחר הסדר השכלי מה שראוי לו, ובזה מעשיו כמו שראוי לפי השכלי, והא צירוף וזכוך נפשו מן הטבעי, כמו שהתבאר. כי התורה היא סדר השכלי אשר ראוי לאדם במה שהוא אדם. ועל ידי המצות דבק בשכלי, ועל ידי זה דבק בו יתברך... שאף אם אין ידוע לנו טעם וסבה על כל דבר ודבר שנמצא באדם למה הוא כך, מכל מקום ידוע לנו שאין דבר אחד לבטלה. וכך סדר השם יתברך בחכמתו כל הנבראים עליונים ותחתונים. וכן ענין המצות למה הם כך; בודאי ידענו שכך נותן הסדר שסדר השם יתברך התורה, וכך מתחייב ממנו. ולכך אין לשאול על טעם המצות למה הם כך, כי כך גזר השם יתברך הסדר לפי חכמתו, ואין דבר אחד לבטלה, וכך חקק השם יתברך. והאדם העושה והשומר הסדר הזה אשר סדר השם יתברך, דבר זה צירוף וזכוך נפש האדם. כי על ידי עשיית המצות, שהם הסדר השכלי, הוא דבק בשכלי, ועל ידי זה דבק בו יתברך. והעובר על המצות, הוא יוצא מן הסדר השכלי שסדר השם יתברך. וכל אשר יוצא מן הסדר, מביא לו זה אבוד הנפש לגמרי". וראה שם הערה 35. (25) אודות שאהבת ה' מתבטאת בהתגברות על הקשיים והמעכבים לקיים רצונו, ראה דבריו למעלה פל"ח [ד"ה ופירוש לאוהבי], שכתב: "ופירוש 'לאוהבי' [שמות כ, ו], שהם אוהבים, דבקים בו בכל לב ונפש, ועומדים בכל נסיון, אלו נקראים אוהבים של השם יתברך, לא מצד שהם מקיימים התורה בלבד". ורש"י [דברים ו, ה] כתב "ואהבת - עשה דבריו מאהבה, אינו דומה עושה מאהבה לעושה מיראה; העושה אצל רבו מיראה, כשהוא מטריח עליו מניחו והולך לו". וכתב בדרוש על התורה [סוף לד.]: "אבל מאהבה, אף שמטריח עליו ביותר עושה מאהבה... שאף אם יקשה על האדם עול תורה ומצות, יעשה על כל פנים מאהבה". ובנתיב אהבת השם פ"א [ב, מג:] כתב: "אצל האהבה כתיב 'ואהבת את ה' אלקיך בכל לבבך'... ולא נאמר שיירא בש"י בכל לבבו. רק כי האהבה מצד עצמו של אדם, לכך האהבה היא מקובלת יותר על האדם... אפשר שתהיה בכל לבבו, ואי אפשר שיבא לידי פרוד כלל. כי אף אם באים כל היסורין בעולם על האדם, האהבה שהיא בעצם אין כאן בטול... משל זה, שאם כל המעכבים באים על האש, שהוא משתוקק תמיד אל מעלה, ואף אם כל המתנגדים ומעכבים יבואו עליו - אין מסירים אותו מדבר זה, ותמיד הוא משתוקק אל דבר זה... אבל היראה, שאין היראה רק שלא יעשה דבר נגד רצון המלך, ולא שייך על דבר זה שהוא עצמי אל האדם מה שלא יעשה, ואין זה השלמתו, אבל הוא נגד האדם... ומפני כך אפשר כאשר בא על האדם דבר שהוא מכביד עליו - אפשר שיש ביטול אל היראה". ולפי זה מחוור מאוד לשונו כאן "מורה זה על שהוא אוהב השם יתברך בכל לבו", ורומז בזה לפסוק "ואהבת את ה' אלקיך בכל לבבך וגו'". וראה למעלה בהקדמה הערה 69. (26) כרך כאן אהבת ה' עם הכלל "לפום צערא אגרא". ורומז בזה שהטעם שהשכר מרובה בצער הוא משום שהצער מורה על אהבת ה', ויש שכר מרובה יותר על אהבת ה', ממעשה שנעשה שלא על ידי אהבה. והענין מבואר בנתיב אהבת השם פ"א [ב, מד.], שכתב: "ובספרי [דברים ו, ה] 'ואהבת את ה' אלהיך', עשה מאהבה. הפרש בין העושה מאהבה אל העושה מיראה; כי העושה מאהבה שכרו כפול ומכופל... יש לך אדם מתירא מחבירו, כשהוא מטריחו מניחו והולך. אבל אתה עשה מאהבה, עד כאן. בארו בזה ענין האהבה שהיא מצד האדם עצמו, כי האהבה הוא השלמתו, כמו שנתבאר למעלה, ולכך אף שהוא טורח עליו, לא יבא בטול אל האהבה. מה שאין כך ביראה, ולפיכך אפשר כאשר הדבר הוא טורח עליו מניחו לגמרי. ואמר כי שכרו של בעל האהבה הוא כפול... וראוי שיהיה כפול שכרו של בעל האהבה, כי בתוך האהבה היא היראה... ואי אפשר בשום צד לומר שהוא אוהב הש"י ולא יהיה ירא מפניו. כי אם הוא נמשך אחר הש"י, וחפץ הדבקות בו יתברך מכח האהבה, בודאי הוא ירא גם כן לעבור רצונו, שבזה מבטל הדבקות והאהבה. אבל אין בכלל היראה האהבה, שאם הוא ירא מפניו לעבור רצונו, בשביל כך אין כאן אהבה... ולפיכך מי שיש בו אהבה שכרו כפול ומכופל, לפי שבכלל האהבה העליונה הזאת יש היראה". ובגו"א בראשית פי"ב אות ח כתב: "מפני שהוא [אברהם] מצטער אחר המצוה... מפני כך כל דבור ודבור שהוא מקבל מן השם יתברך, מקבל אותו מאהבה, ונותן לו שכר על כל דבור ודבור". הרי שכרך צער אהבה ושכר בחדא מחתא, והם הם הדברים. ובדר"ח פ"ה מכ"ב [רעו.] ביאר את ההנהגה של "לפום צערא אגרא", וז"ל: "ומפני כי יש לאומר שיאמר כי השם יתברך צוה לעשות המצוה, וקבע שכר על המצוה, יעשה המצוה בצער או שלא בצער הכל שוה, ועל זה אמרו כי כאשר מקיים המצוה על ידי הצער שהשכר גדול ביותר... כי השכר מן הש"י לעובדי מצותיו ולעושי רצונו בשביל שהאדם מקרב עצמו אליו יתברך. כי בודאי העובד המלך בודאי מתקרב אליו, וכאשר הוא מתקרב אליו ראוי שיבא טובו ומלכותו אל הקרובים אליו, והם עמו מתדבקים עמו, ולא אל הרחוקים... כי האדם כאשר מקיים רצון המקום בצער הוא יותר קרוב אליו מאשר מקיים רצונו שלא בצער... ודבר זה כי כאשר יש לאדם מונע להתקרב אל אחד, והוא בכחו ובגבורתו וביד חזקה שלו דוחה את המונע ומתקרב, תראה בזה כמה כחו להתדבק שם, וכמה קרוב הוא אל אותו שמתקרב אליו, שהרי דוחה את המונע ומתקרב. וכך כאשר האדם מקיים את המצוה, אף בצער, הוא מתקרב אל הש"י בכח ובגבורה שלו, אף כנגד המונע, ודבר זה יורה על הקירוב הגדול אשר יש לו אצל הש"י. וכאשר יש לו קירוב גדול אל הש"י, אין ספק כי השכר יותר גדול, כי אין השכר כי אם לפי הקירוב אשר יש לו אל הש"י... וזה שאמר כאן 'לפום צערא אגרא', לפי הצער הוא הקירוב אל הש"י. שכל עוד שמצטער במצוה, השכר יותר". (27) חוזר בזה לדבר על השכר של עצם המצוה. (28) וככל שהצירוף מרובה יותר, כן השכר מרובה יותר, כי כבר נתבאר בהערה 26 שהשכר ניתן על ההתקרבות לה', וככל שהההתקרבות גדולה יותר ממילא השכר מרובה יותר. ולפי זה יוטעם מה שאמרו [פאה פ"א מ"א] "ותלמוד תורה כנגד כולם", לאמור השכר על תלמוד תורה מרובה מהשכר של כל שאר מצות. וזאת משום שכבר השריש בנתיב התורה פ"ד [א, סוף יז:] ש"אין דבר שהוא קרוב אל הש"י כמו התורה". וכן נתבאר למעלה פכ"ו הערה 65. ולכך דין הוא ששכר תלמוד תורה הוא "כנגד כולם". (29) כמו "כל המשלים פרשיותיו עם הצבור מאריכין לו ימיו ושנותיו" [ברכות ח:]. "כל המהלך ארבע אמות בארץ ישראל מובטח לו שהוא בן עולם הבא" [כתובות קיא.], "כל האומר 'תהלה לדוד' בכל יום שלש פעמים, מובטח לו שהוא בן עולם הבא" [ברכות ד:], ה"עונה 'יהא שמיה רבא מברך' מובטח לו שהוא בן העולם הבא. הקורא קריאת שמע ראוי שתשרה עליו שכינה, אלא שאין דורו זכאי לכך" [ברכות נז.], וכיו"ב. (30) כמו "שקולה שנאת חנם כנגד שלש עבירות, ע"ז גלוי עריות ושפיכות דמים" [יומא ט:], "כל השורף תבואתו של חבירו אינו מניח בן ליורשו" [סוטה יא.], "כל הפורש מדברי תורה אש אוכלתו [ב"ב עט.], "כל הפוסק מדברי תורה ועוסק בדברי שיחה, מאכילין אותו גחלי רתמים" [חגיגה יב:], "כל העובר על דברי חכמים חייב מיתה" [ברכות ד:], "כל העובר אחורי האשה בנהר אין לו חלק לעולם הבא" [ברכות סא.], וכיו"ב. (31) כמובא בהערות הקודמות. ובפחד יצחק יום הכפורים, מאמר טו, אות ב כתב: "כל מי שהתבונן בהנהגתם של גדולים... ודאי שהזדמן לו הרבה פעמים שהרגיש כי לעתים תכופות היתה פעולה בלתי הגונה משמשת להם לפירכא יותר גדולה על בעל הפעולה מאשר מעשה עבירה ממש", ושם מאריך לבאר השורש להנהגה זו. (32) כלשון המדרש שהובא למעלה "אבל אני מתיירא מפני מצות קלות שמא עברתי עליהן, ואתה אמרת 'הוי זהיר במצוה קלה כבחמורה'". (33) ענין זה מבואר בגו"א שמות פ"כ אות ג, שעמד שם על דברי רש"י [שמות כ, א] שכתב "אמר הקב"ה עשרת הדברות בדבור אחד", וכתב על כך: "ואף על גב שלא הבינו בדבור זה כלום, אמרם בדבור אחד, לומר כי כל התורה ענין אחד ודבור אחד, שהרי כל התורה הם יוצאים מעשרת הדברות, כמו שיתבאר בפרשת משפטים [רש"י שמות כד, יב, וראה למעלה פל"ד הערה 31], ואלו עשרת הדברות נאמרו בדבור אחד, הרי כל התורה דבור אחד. ונפקא מיניה בזה, שאם אמר ש'כל התורה כולה מן השמים, חוץ מפסוק זה שאמרו משה מעצמו', הוא בכלל 'כי דבר ה' בזה' [במדבר טו, לא], וכופר בכל התורה, כי מאחר שכל התורה כולה דבור אחד הוא, ואין זה בלא זה, דהיא כמו נקודה אחת, ואין לה מקצת, ואם כופר במקצת - הוא כופר בכל התורה. וכן איתא בפרק חלק [סנהדרין צט.]". והובא למעלה פנ"א הערה 19. ובגו"א שמות פל"ב אות יח כתב: "אין נתינת תורה רק למצוותיה, ואם אחת מהן בטל, לא שייך תורה לישראל". (34) וצרף לכאן דבריו בדר"ח פ"ד מ"ב [קסד:] בביאור המשנה שם שמצוה גוררת מצוה, וז"ל: "ופירוש דבר זה מה שאמר שמצוה גוררת מצוה, וזה כי המצות שהם תרי"ג כלם הם דבר אחד. ויש לפרש כך מה שאמר [משלי ו, כג] 'כי נר מצוה ותורה אור'. כלומר אל תחשוב כי המצוה האחת היא נר אחד, והתורה שהיא כוללת כל תרי"ג מצות הם נרות הרבה. אבל אין הדבר כך, כי המצוה היא נר אחד, אבל אין התורה שבה כל תרי"ג מצות נרות הרבה מחולקות שכל נר ונר לעצמו. אבל התורה שיש בה כל המצות היא אור אחד, שהתחברו הנרות ונעשו אור אחד גדול, שהתורה היא אחת... עד שהם מושכל אחד לגמרי, ודבר זה ברור. וזה שאמר 'שמצוה גוררת מצוה', כלומר שעשיית המצוה האחת היא התחלה לאחרת ג"כ, מאחר שכל המצות הם דבר אחד, ולפיכך מצוה אחת גוררת אחרת, כי כל דבר שהוא אחד אינו נחלק כלל. וכאשר הוא עושה מצוה, שהוא חצי דבר, המצוה הזאת גוררת האחרת, עד שיעשה כל המצות שהם דבר אחד". והובא למעלה פי"א הערה 94. (35) לשונו בח"א לשבת קיח: [א, ס.]: "ותדע כי במדרש [תנחומא ר"פ עקב] אמרו שלכך לא גלה הקב"ה שכר מצוה, שלא יאמר האדם מצוה זו שכר גדול עליה, אעשה מצוה, ונמצא יש מהן נעשות, ויש מהם אינם נעשות כלל. ופרשנו בספר התפארת כי המצוה ראויות שיהיו נעשים כלם, וכמו שבארנו שם, כי כל המצות בכלל הם קיום העולם, מבלתי שיובחן במקבל אם השכר גדול או אינו גדול. ועל זה אמר 'תיתי לי [דקיימתי] מצוה זאת', כלומר שאני קיימתי המצוה כתקנה, שיהיה המצוה נעשית בעולם, וכן כל אחד ואחד. ודבר זה שכר בפני עצמה כאשר המצוה נעשית כתקנה וכמשפטה כאשר ראוי להיות נעשה". (36)  פרק מא [מד"ה ביאור ענין, עד סוף הפרק], וראה שם הערה 79. (37) כמבואר כאן במדרש, וראה כאן הערה 18. ותוספות כתובות נו. [ד"ה הרי] כתבו: "נזקין וערכין ופדיון הבן מסברא לא הוה מחייבינן להו אם לא שחייבתו תורה בפירוש. אבל מלוה כולי עלמא מודו... דסברא הוא שיש לו לשלם מה שלוה ממנו". והם הם הדברים כאן שביאר שמצות כבוד אב היא מצוה שכלית, משום שהיא כפריעת בעל חוב. (38) נראה להטעים הו"א זו על פי מה שהשריש שפעולה הנעשית בהכרח וכפיה אינה מתיחסת אל האדם, אלא נחשבת כאילו נעשתה על ידי אחרים. שהנה נאמר [ויקרא כה, לט] "וכי ימוך אחיך עמך ונמכר לך וגו'", ובגמרא [קידושין יד:] למדו שפסוק זה איירי במוכר עצמו, אע"פ שנאמר לשון "ונמכר", שהוא לשון נפעל. וביאר זאת הגו"א דברים פט"ו אות ז בזה"ל: "דכיון דכתיב 'כי ימוך אחיך ונמכר לך', שפירושו מצי למכתב לשון נפעל, מפני שכתוב לפניו 'כי ימוך', והנה הפועל והגורם המכירה הוא העניות, ושייך לשון 'נמכר', אף על גב דהוא מכר עצמו, כיון דאינו עושה מדעתו, רק שהעניות הביאו לזה, שייך ביה שפיר 'ימכר' לשון נפעל, כאילו על ידי אחרים נמכר". וראה שם הערה 18, שהוא יסוד נפוץ בספריו. [וראה במבוא לדרשות המהר"ל עמוד 60.] ולכך היה מקום לומר, שהואיל והשכל מחייב כבוד אב ואם, והאדם הוא מוכרח בדבר, לכן מעשה הכבוד לא יתיחס אל האדם, ויהיה בבחינת "נמכר". (39) פירוש - הואיל ומצוה זו נתגלגלה לפתחך בהשגחה מיוחדת, לכך יש כאן חיוב מיוחד לקיימה, כדמות פריעת בעל חוב. דוגמה לדבר; בב"ב ריש קלג: מובא מעשה שרבא העמיד את רב עיליש על טעותו בדין ממוני, ובכך מנע מרב עיליש לפסוק שלא כהלכה. ומוסיפה הגמרא שרב עיליש התבייש בדבר, בחושבו שרבא יסבור שלעולם רב עיליש אינו פוסק כשורה, ורק משום נוכחותו של רבא נמנעה הטעות. ובכדי לפייסו קרא עליו רבא את המקרא [ישעיה ס, כב] "אני ה' בעתה אחישנה". וכתב כל כך בח"א [ג, קכז:] בזה"ל: "נראה מפני דאיכסף רב עילש, לכך הביא לו מקרא זה. ואמר 'אני ה' בעתה אחישנה'. כתיב 'בעתה' משמע שיש עת מיוחד, וכתיב 'אחישנה' דמשמע שהקב"ה מביא הגאולה שלא בעת, וכמו שהקשו בפרק חלק [סנהדרין צח.], כתיב 'בעתה' וכתיב 'אחישנה'. אלא דצריך שיהיו שניהם; זמן מיוחד, ואז הש"י מביא הגאולה. ור"ל כי אע"ג שאני אמרתי לך הדין, ומפני [ומחמתי] בא, מ"מ הש"י שהקרה אותי לפניך שתקבל דין זה. כי אילו לא באתי לכאן עתה, לא שמעת [הדין מעיקרא]. ודבר זה מורה על מעלה שיש לך, שהש"י רוצה שתקבל התורה. ומה לי אם הש"י נתן לך השכל, או שעל ידי היה זה, אין חלוק". הרי שכאשר הקב"ה מזמן לאדם דבר מיוחד, יש בכך הוראה והשגחה מיוחדת לאדם זה. ובפתחי תשובה בשו"ע יור"ד ריש סימן רצב [הלכות שלוח הקן] כתב: "עיין בתשובת חוות יאיר סימן סז שנשאל אם כאשר יקרא קן צפור לפני איש בשדה, אם מחוייב עכ"פ לזקוק לה לשלח את האם, או רשאי לילך לדרכו, דלא אמרה תורה 'שלח תשלח' [דברים כב, ז] רק אם רצה ליקח הבנים... ומדברי הגמרא משמע דחייב לטפל, דאמר [חולין קלט:] 'יכול יחזור בהרים כו', תלמוד לומר 'כי יקרא' במאורע ["הכתוב מדבר לכשיקרא" (רש"י שם)]'. ואם כן נהי דממעט שלא יחזור בהרים, מ"מ במאורע משמע דרמי עליה ליזקק לה". ועיין שם שביסס הכרעה זו על פי הזוה"ק. ובודאי שדעת המהר"ל כהכרעה זו. (40) אמנם למעלה פמ"א [ד"ה ובמצוה זאת] כתב טעם אחר לכך שבשתי מצות אלו [כבוד אב ושלוח הקן] נתפרט מתן שכר, שבעוד שכאן ביאר את החידוש שבדבר, הרי שם ביאר את הפשטות שבדבר, וכלשונו: "ויש לשאול, למה באלו שתי מצות מפורש בהן 'למען ייטב לך' יותר משאר מצות. ויראה, כי דרך התורה לכתוב הדבר שהוא יותר ידוע. כי מצות שלוח הקן ראוי שעל ידה יזכה האדם לטוב. וזה כי כאשר משלח האם, דבר זה הוא קיום ישוב העולם, שאין מחריב הקן לגמרי, רק ישאר האם לעשות עוד קן אחר. והמקיים מציאות העולם, הוא דבק בטוב. ולכך כאשר נמצא העולם מן השם יתברך, אמר בכל אחד 'כי טוב' [בראשית א, ד], וההעדר הוא רע. ומאחר שהוא דבק בקיום המציאות, שהוא טוב, ראוי לו המציאות שהוא אריכות ימים, וגם ראוי לו הטוב. כי המציאות הוא טוב, כמו שאמרנו. לכך נאמר בזה 'למען ייטב לך והארכת ימים' בשביל זה. וגם בשביל זה נזכר 'למען יאריכון ימיך' אצל כבוד אב ואם. שהמכבד האב והאם, אשר הם סבה למציאות, לכך ראוי לו המציאות גם כן, שהוא אריכות ימים. ומפני כי המציאות הוא טוב, כמו שנזכר בכל הנמצאים במעשה בראשית 'כי טוב', ולפיכך הוא זוכה אל הטוב. ותדע כי אלו ב' מצות, כבוד אב ואם ושלוח הקן, המכבד אב ואם הוא דבק בדבר שהוא סבה אל המציאות, כי האב והאם הם סבה אל המציאות. והמשלח האם, דבק בקיום המציאות, שאינו נוטל האם על הבנים, והיה זה חורבן הקן, ובזה ששולח האם דבק בקיום המציאות. והמציאות צריך אלו שניהם; דהיינו אל ממציא, ואחר שנמצא צריך אל קיום. ולפיכך נאמר באלו שניהם טוב ואריכות ימים, והבן זה". ודברי תורה הם כפטיש יפוצץ סלע, מתחלקים לכמה טעמים. (41) וצרף לכאן שתיבת "עקב" מורה על שני דברים; (א) מצות קלות שהאדם דש בעקב. (ב) לשון שכר, כמו "בשמרם עקב רב" [תהלים יט, יב, וראה למעלה פ"ס הערה 27]. ושני הסברים אלו מבוארים בגו"א דברים פ"ז אות ז. ולדבריו כאן יש הטעמה מיוחדת לכפלות זו. שדוקא המצות הקלות מזכאות את בעליהן בשכר רב, ולכך שני ההסברים האלו נאגדים בתיבה אחת - "עקב". (42) וכך כתב יסוד זה בדר"ח פ"ב מ"א [סז:]: "כי אין ידוע שכרן של מצות, ואפשר שעל הקלה שכר כמו חמורה, או יותר מחמורה. וטעם הדבר הזה, כי שכר המצות שעל ידי המצות דביקות האדם בו יתברך, וכפי הדביקות שיש לאדם בו יתברך. ואפשר שהדביקות בו יתברך בקלה יותר מבחמורה. כי זה לא תליא בקל וחומר של המצוה שהוא על האדם. ועוד הרי תראה, כי המצות שהאדם אוכל פירותיהם בעולם הזה והקרן קיימת לעולם הבא, והם מצות קלות, כמה שמנה אותם התנא [שבת קכז.]. והמצות החמורות אין להם דבר זה שיהיה אוכל הפירות בעולם הזה. ועל כרחך דהיינו טעמא שאלו המצות מסוגלות לזה ביותר שתהיה אכילת פירותיהם בעולם הזה, מה שאין כן במצוה אחרת... וכך אפשר גם כן שיש מצות קלות מסוגלות בשכר יותר מן החמורות, כי השכר של מצוה עצמה אינו תולה בקל וחומר, רק שיש איזה מצוה מסוגלת לשכר יותר. וכל הדברים האלו ברורים, בלי פירוש אחר כלל". 
(1) למעלה פרקים נט, ס. (2) "היום לעשותם, למחר לקבל שכרם" [עירובין כב.]. "היום לעשותם ולא היום ליטול שכר" [ע"ז ג.]. ובאבות פ"ד מ"ב אמרו "שכר מצוה - מצוה", וביאר שם רבינו יונה "לא חס ושלום שזהו שכרה... כי שכרה קיים הוא לעולם הבא, אלא שרוצה לומר שפרי המצוה מצוה, ואוכל פירותיה בעולם הזה... ונמצא הקרן מתרבה וקיים לעולם הבא". ואמרו עוד באבות פ"ד מי"ח "יפה שעה אחת של קורת רוח בעולם הבא מכל חיי העולם הזה", וביאר שם בדר"ח [קצו:] שמשנה זו חוזרת ומבארת את הדברים של "היום לעשותם ולמחר לקבל שכרם". וכן הוא בשבת קכז., ובח"א שם [א, סח:]. (3) לעומת הגמרא בקידושין [לט:] שהביאה בזה שתי דעות. (4) בפרק ס, שהובאו שם ששה טעמים מדוע אין שכר מצוה בעוה"ז. וראה שם הערה 62, שנלקטו שם ששת הטעמים. (5) וצרף לכאן דברי הגמרא [ב"ב י:] שרב יוסף בריה דרבי יהושע חלש ואינגיד ["גוע ופרחה רוחו" (רש"י פסחים נ.)], ואביו שאלו מה ראה בהיותו גוסס, והשיב "עולם הפוך ראיתי עליונים למטה ותחתונים למעלה". ופירש רש"י שם "עליונים למטה - אותם שהם עליונים כאן מחמת עושרן, ראיתי שם שהם למטה. ותחתונים למעלה - ראיתי עניים שהם בינינו שפלים, שם ראיתים חשובים". והגמרא ממשיכה לבאר שאביו שאלו "ואנן היכי חזיתנן" ["ואנן בעלי תורה היאך אתינן, היאך יש חשיבתינו" (רש"י שם)], אמר ליה כי היכי דחשבינן הכא חשבינן התם" ["כי היכי דאיתינן הכא חשובים ומכובדים, הכי אתינן התם" (רש"י שם)]. הרי שכבוד התורה נוהג הוא בעוה"ז ובעולם נטול הגוף בצורה שוה. ומוכח שעד כמה שנוגע לשכר תורה אין חציצין והבדלים בין העוה"ז לשאר עולמות. ודע שבתחילת פתחי שערים לר' אייזיק חבר, בהגהות בית נתיבות אות י כתב יסוד זה, וכלשונו: "שכר מצוה בהאי עלמא ליכא... מה שאין כן שכר התורה ניתן גם בעולם הזה, כמו שנאמר [דברים ל, כ] 'כי היא חייך וגו'', וכמו שאמרו [אבות פ"ו מ"ח] 'גדולה תורה שנותנת חיים לעושיה בעוה"ז ובעוה"ב', שעל ידי התורה הגוף מזדכך פנימיותו ביותר", ושם מאריך לבאר יסוד זה. (6) ונראה שחלוקה זו בין תורה למצות בנוגע לשכר מצוה נמצאת גם במישור אחר. שהנה קיי"ל "מצות לאו ליהנות ניתנו", והמודר הנאה מחבירו מותר לתקוע בשופר של חברו [ר"ה כח., והובא למעלה פ"ו ד"ה אבל מדברי חכמים]. ומאידך גיסא קיי"ל ש"אם אסר ספרו על חבירו, אסור לנאסר ללמוד בו" [שו"ע יור"ד סימן רכא, סעיף יא]. וביאר שם הט"ז ס"ק מג ש"ודאי לא קשה מידי... מטעם דהכא דודאי התורה משמחת לב, שהרי אסור ללמוד בימי אבלו [מועד קטן טו.], א"כ לא דמיא האי מצוה לשאר מצות דאמרינן 'לאו ליהנות ניתנו', אלא בזה נמשך הנאה לאדם". וכן בפירוש רבינו אברהם מן ההר לנדרים [מח.] כתב: "דלא שייך טעמא ד'מצות לאו ליהנות ניתנו' אלא במצוה שהיא תלויה במעשה... אבל מצות לימוד, שהוא ענין ציור הלב וידיעת האמת, עיקר הציווי הוא כדי לצייר האמת ולהתענג וליהנות במדע לשמח לבבו ושכלו, כדכתיב [תהלים יט, ט] 'פקודי ה' ישרים משמחי לב'... הילכך לא שייך למימר במצות תלמוד תורה דלא ניתן ליהנות, שעיקר מצותו היא ההנאה והתענוג במה שמשיג ומבין בלימודו". הרי שהחלוקה בין תורה למצות נמצאת בשני מישורים; (א) בנוגע לשכר המצוה, שאע"פ ששכר מצוה ליכא, מ"מ שכר מצות תלמוד תורה איכא. (ב) בנוגע להנאה מהמצוה, שאע"פ שמצות לאו ליהנות ניתנו, מ"מ מצות תלמוד תורה ליהנות ניתנה. וברור ששתי חלוקות אלו אינן אלא שני צדדים של אותה מטבע, כי נתינת התורה להנאה מורה שהתורה מיישך שייכי גם לעוה"ז, באופן שהתורה מתפרסת על כל העולמות. ולכך ברי הוא שהבטוי לפריסה זו תהיה במתן שכר גם בתוך גבולות של העוה"ז. וזו הערה נפלאה ששמעתי מבני החכים משה יונה נ"י. (7) לשון הגמרא שם: "אלא טוב לשמים ולבריות זהו צדיק טוב. טוב לשמים ורע לבריות זהו צדיק שאינו טוב". והגמרא שם הסבירה שלכך מצות שלוח הקן לא נזכרת במשנה בפאה, כי "אינו דומה לאלו, דהנך כולהו הבריות נהנין ממנו, ונמצא טוב לשמים וטוב לבריות. ובההוא כתיב 'כי פרי מעלליהם יאכלו'... אבל בשילוח הקן טוב לשמים הוא, ואין כאן טוב לבריות, ולא כתיב ביה 'כי פרי מעלליו יאכל', והלכך לא תנייה גבי 'אוכל פירותיהן בעולם הזה'" [לשון רש"י שם]. ועכ"פ מבואר שהמצות שהוזכרו במשנה בפאה הן בגדר "טוב לשמים ולבריות", וכמו שמבאר. (8) כמה פעמים בספר זה, וכגון למעלה פ"ו [ד"ה אבל מדברי חכמים], וז"ל: "אבל מדברי חכמים נראה שאין לומר כי המצות שנתן השם יתברך בשביל המקבל - שהוא האדם, רק הם גזירות מצד השם יתברך, הגוזר על עמו גזירות, כמו מלך הגוזר גזירה על עמו. אף כי האמת כי ימשך מזה - מצד שהוא מקיים הגזירה שגזר עליו - הטוב וההצלחה שאין אחריה הצלחה. מכל מקום אין התחלת הגזירה שנתנה לטוב אל המקבל. ומה שאמר הכתוב [ר' דברים ו, כד] 'ויצונו ה' אלהינו לעשות החקים האלה לטוב לנו', אין הפירוש שהוא יתברך צוה המצות בשביל להטיב לנו, שאין זה כך. רק הוא יתברך צוה עלינו כמלך הגוזר, רק שהגזירה הזאת היא לטוב לנו לחיותנו כיום הזה אם נקיים המצות, ולא שתחלת הגזירה הוא לטוב לנו". וכן ביאר למעלה פרק ח [כולו]. ובתוך דבריו שם [ד"ה וזה אמרם ז"ל] כתב: "וזה אמרם ז"ל [תו"כ ויקרא כ, כו], 'לא יאמר האדם אי אפשי בבשר חזיר, אי אפשי בדבר פלוני. אלא אפשי, ומה אעשה שאבי שבשמים גזר עלי'. הורו בזה שאין לומר כי התורה היא טבעית. שאם היתה טבעית, לא היה בה קבול שכר אלהי על דבר שהוא טבעי. ולכך יאמר 'אפשי' מצד הטבע, רק השם יתברך גזר עלי בחכמתו מה שאין ראוי אל האדם ומיוחד בו נפשו". ובפרק כו [ד"ה ומה שנתנה] כתב: "ומה שנתנה התורה במדבר, מורה על עצם התורה, כי המצות שבה הם דברים שאינם טבעיים, וכמו שאמרנו. כי יש שהיו אומרים כי התורה לפי הטבע, ומה שאסרה החלב והדם בטבע. ודבר זה אינו, כי לכך נתנה התורה במדבר, כי המדבר אינם גדלים בו הדברים הטבעיים... לומר כי אין התורה דת טבעי... כי מאחר שאין התורה דת טבעית, ולכך השכר על התורה גם כן אינו טבעי... כל מצות התורה הם אלקיים, ואין התורה דת טבעית, או דת נימוסית, או דרץ ארץ לקיום הישוב, כמו שאמרנו כי קצת אנשים שחשבו כי התורה היא נימוס בני אדם. אבל התורה היא אלהית, שכל דבריה אלהיים. ומפני כך על ידי זה זוכה לעולם הבא. ואם היו דבריה נמוסיים, לא היה זוכה על ידם לעולם הבא". וכן הוא למעלה פמ"ו [ד"ה אבל עצם], ושם הערה 57. (9) כמו שכתב למעלה ר"פ נט: "כי בודאי על ידי המצות שהם על ידי הגוף הוא זוכה אל שכר רוחני, וכמו שהארכנו בזה למעלה. והשכל מחייב דבר זה, כי המצות האלו, ועם שהם בדברים הגשמיים, מכל מקום אין המצות דברים טבעיים. ואם היו כל המצות טבעיים או נמוסים בלבד, כמו מצות כבוד אב ואם, ומצות 'ואהבת לרעך כמוך' [ויקרא יט, יח], ושאר המצוות שהם תיקון בני האדם, ועל מצות אלו וכיוצא בהם אפשר לטעון כי שכר שלהם הוא בעולם הזה, וכמו שיתבאר עוד. כי המצות שהם תועלת ותיקון בני אדם, יש להם שכר טוב בעולם הזה גם כן". ובח"א לקידושין מ. [ב, קמא.] כתב: "כי טוב לבריות שייך לעולם הזה ביותר, שהרי הוא טוב לבריות שהם בעוה"ז. לכך אף למאן דאמר שכר מצוה בהאי עלמא ליכא, משום דסבירא לו דאין המצוה רק ענין אלקי, אין יחוס לה אל עולם הזה הגשמי, סובר שבאלו המצות יש כאן תשלום שכר בעוה"ז, וראוי לזה שעושה טוב בעולם הזה, והיינו שיהיה לו פירות בעולם הזה". והובא למעלה פי"ג הערה 13, ופנ"ט הערה 7. (10) וכפי שביאר בנתיב התורה פ"ה [א, כה:], וז"ל: "אמרו [קידושין מ:] גדול תלמוד תורה שמביא לידי מעשה. ואין הפירוש כמו שמבינים כי כאשר לומד תורה ידע אח"כ לקיים התורה על ידי שלמד התורה, וזה אינו, כי בשביל כך אין 'גדול התורה'. אבל הפירוש הוא כי התורה היא פועלת שיצאו המעשים לפועל. כי כל שכל הוא שפועל בגשמי, ולכך התורה שהיא שכלית פועלת באדם הגשמי שיצאו המצות שבתורה לפועל. ומפני שהתורה היא עלה ופועל למעשה המצות כמו שאמרנו, בשביל כך אמר 'גדול תלמוד תורה שמביא לידי מעשה', כי התורה היא עלה פועלת. וידוע כי העלה גדול מן אשר הוא עלול". וראה למעלה פי"ד הערה 51. (11) ב"ר א, א "היה הקב"ה מביט בתורה, ובורא את העולם". והובא בספר זה פעמים הרבה [למעלה בהקדמה הערה 104, פ"ד הערה 50, פ"ו הערה 91, פי"ב הערה 43, פי"ד הערה 41, פי"ז הערה 1, פכ"ג הערה 43, פכ"ד הערה 21, פכ"ה הערה 23, פל"ד הערה 1, ופמ"ט הערה 7]. וכן הוא להלן [ד"ה ובפרק ג' דנדרים]. ובנתיב התשובה פ"ב [ד"ה אמנם עיקר] כתב: "כי זה ענין כל התורה, שהיא סדר העולם, שסידר השם יתברך את העולם". (12) בהמשך פרק זה. ויש בזה הטעמה מיוחדת. כי הנה דוד המלך התפלל [תהלים כז, ד] "אחת שאלתי מאת ה' אותה אבקש שבתי בבית ה' כל ימי חיי לחזות בנועם ה' ולבקר בהיכלו". וחכמים פירשו תחינה זו אודות לימוד תורה [אליהו רבה פי"ח (ד"ה פעם אחת הייתי מהלך בתוך הגולה)]. ונקט בלשון שאלה ["אחת שאלתי"], ובלשון בקשה ["אותה אבקש"]. וכבר השריש הגר"א [אסתר ה, ו] ש"שאלה הוא על עצמו, בקשה הוא על אחרים, ולכך אמר [אחשורוש לאסתר] 'מה שאלתך' על עצמך, 'ומה בקשתך' על אחרים". הרי בלימוד תורה נמצא תועלת לא רק לעצמו ["אחת שאלתי"], אלא תועלת אף לאחרים ["אותה אבקש"]. ולכך ברי הוא שלימוד תורה הוא בגדר של עשיית פירות בעולם הזה. (13) פרק ו [לח:]. (14) לשונו בגבורות ה' שם: "גמילות חסדים שהוא החסד והטוב אשר הוא עושה לאחרים, ואינו מחוייב בדבר, כמו כל גמילות חסדים". (15) שעמד שם על כך שעשו וכן דמא בו נתינה [קידושין לא.] כל כך הצטיינו בכבוד אב, וכלשונו למעלה פמ"א [ד"ה ויראה כי]: "ויראה כי חכמי האמת רמזו סוד הזה, במה שהזכירו שם 'דמא בן נתינה'. כי לשון 'דמא' הוא לשון חיוב בכתוב, וכאשר בא לומר שהוא חייב יאמר [ויקרא כ, יא] 'דמיהן בם', [שמות כב, א] 'אין לו דמים'. ומפני שכל דבר שהוא חייב לעשות - השכל נותן אותו, לכך נקרא 'דמא בן נתינה'. כלומר, שהוא נמשך אחר החיוב, ואין עושה דבר רק שהוא מחויב, שהשכל נותן ומחייב, ואינו מוותר אף על פחות משוה פרוטה [סנהדרין נט.]. ולכך הוא נמשך אחר כבוד אב ואם, שהשכל נותן ומחייב אותו ביותר. כי כך הוא מדת עובדי אלילים, שהוא נמשך אחר דבר שהשכל נותן ומחייב, ואינו מוותר דבר, כאשר ידוע... ולכך נקרא הגוי 'דמא בן נתניה'. ונוכל לומר כי לא גוי אחד היה, רק שהגוי נקרא כך על שם מדתו שיש בו, ומזה הוא נמשך ביותר אחר מצות כבוד אב ואם, שהוא דבר מחויב, והשכל נותן... והעד הנאמן על כל הדברים אשר אמרנו, במכילתא [שמות טו, כה] 'שם שם לו חוק ומשפט'; 'חוק' זה שבת, 'משפט' זה כבוד אב ואם... למה נקרא כבוד אב ואם 'משפט'. אבל דבר זה כמו שאמרנו, כי הידיעה והשכל מחייב מצוה זאת יותר משאר כל המצות, לכך נקרא מצות כבוד אב ואם 'משפט'". ובגבורות ה' פ"ו [לח:] כתב: "כיבוד אב ואם הוא הטוב והחסד למי שהוא מחויב לו, כמו הכיבוד לאביו ולאמו". (16) ב"ר לח, ו "הא למדת גדול השלום ושנואה המחלוקת". (17) לשונו בגבורות ה' פ"ו [לח:]: "החלק השלישי, הטוב אשר עושה לבריות ואינו חיוב גמור, וגם אינו פטור ממנו. מצד כי שנאוי המחלוקת כלפי שמים, עד שהאדם יש לו להשתדל בענין השלום שלא יהיה מחלוקת בעולם, אבל חיוב גמור אינו". (18) לשונו בגבורות ה' שם: "הנה כאן שלשה חלקים; האחד הוא הטוב אשר יעשה מצד החיוב הגמור. והשני כנגדו אשר יעשה מצד החסד הגמור, והוא גמילות חסדים. והשלישי יש בו קצת מחלק הראשון וקצת מחלק השני הוא הבאת שלום. וכל השלשה הם הטוב אשר הוא עושה לנמצאים". ובנתיב גמילות חסדים פ"ב [א, קנג.] כתב: "ויש להקשות, למה זכר דוקא אלו שלשה. דע כי שלשה דברים שזכר התנא הם שלשה דברים אשר כוללים כל הטוב. כי מדת הטוב הוא על ג' פנים; האחד, כאשר הוא מחויב בדבר לעשות הטוב. החלק השני, הוא טוב אשר עושה על צד החסד ולפנים משורת הדין לגמרי, ודבר זה הוא חלק השני. החלק הג', הוא טוב אשר ממוצע בין אלו שני דברים, אשר אינם חיוב גמור כמו חלק הראשון, ואינו חסד גמור כמו חלק השני, אבל הוא כמו ממוצע, שהטוב הוא ראוי, אבל אינו מחויב, רק אם לא עשה הטוב ההוא היה כאן פחיתות בעולם. ולפיכך כנגד אלו שלשה חלקים אמר 'כבוד אב ואם', שהטוב אשר הוא עושה לאב ואם וכיוצא בזה הוא חיוב גמור מאד, והוא במדת הדין. והפך זה גמילות חסד, כי גמילות חסד הוא אף לעשירים [סוכה מט:], ודבר זה אינו חיוב עליו כלל, שהרי נקרא 'חסד', והוא חסד גמור. והשלישי, הבאת שלום, שהטוב הזה אינו מחוייב שיעשה, ומכל מקום הוא קצת חיוב לגודל רעות המחלוקת כאשר המחלוקת הוא בעולם, שהוא מהרס המצב והבנין לגמרי, לפיכך מוטל עליו לרדוף שלום. ודבר זה יותר מחויב מן גמילות חסדים, ואינו חיוב כמו כבוד אב ואם. אלו הם שלשה דברים, ותחת שלשה מיני חסד אלו, או שהוא חיוב גמור, או שהוא חסד גמור, או שהוא ממוצע בין אלו שניהם, תחת אלו הם שאר חלקי גמילות חסד. ולפיכך אל תתמה אם ברייתא של אלו דברים שאוכל פירותיהם בעולם הזה [שבת קכז.] תנא יותר מן אלו שלשה, כי שם שנה כל החלוקים". וכן כתב בח"א לקידושין מ. [ב, קמא:]. ומעין חלוקה זו הזכיר למעלה פנ"ה [ד"ה פירוש], וראה שם הערה 18, 19. וראה שם בגבורות ה' פ"ו [לח:] שכתב הסבר נוסף לשלשת חלקי החסד. (19) נראה שכוונתו לפסוקים השונים המורים על אכילת הפירות בעולם הזה שהובאו בגמרא [קידושין מ.] כמקורות למשנה, שאמרו שם "בכיבוד אב ואם כתיב [דברים ה, טז] 'למען יאריכון ימיך ולמען ייטב לך'. בגמילות חסדים כתיב [משלי כא, כא] 'רודף צדקה וחסד ימצא חיים צדקה וכבוד'. ובהבאת שלום כתיב [תהלים לד, טו] 'בקש שלום ורדפהו', ואמר רבי אבהו אתיא רדיפה רדיפה, כתיב הכא 'בקש שלום ורדפהו', וכתיב התם 'רודף צדקה וחסד'". הרי שבהבאת חסד הגמול הוא "חיים צדקה וכבוד", וכן הוא בהבאת שלום. ואילו בכיבוד אב הגמול הוא "למען יאריכון ימיך ולמען ייטב לך". ועל כך מבאר שחילוקי גמול אלו נובעים מחילוקי החסד, שהם שרשי הגמול. [והבאת שלום היא בגדר דומה לגמילות חסדים, כי כבר נתבאר שהבאת שלום כוללת בחובה את שתי הקצוות, וכולה בה]. ונראה להטעים זאת, שהנה נאמר [בראשית יח, ד] "יוקח נא מעט מים ורחצו רגליכם וגו'", ופירש רש"י שם "יוקח נא - על ידי שליח, והקב"ה שלם לבניו על ידי שליח, שנאמר [במדבר כ, יא] 'וירם משה את ידו ויך את הסלע'". וכתב שם בגו"א אות יח [ד"ה ואם]: "ואם תאמר, למה דוקא במצוה זאת מה שעשה אברהם על ידי עצמו [כגון הלחם] שלם הקב"ה לבניו בעצמו. ויראה לי מה שדוקא במצוה זאת שעשה לאורחים דקדק הקב"ה עם אברהם לשלם כפי מה שעשה, ולא תמצא זה בכל שאר דברים שעשה, כי מצות גמילות חסדים מסוגל ביה, כדמוכח במסכת מועד קטן [כח:] דקאמר 'דיקבור יקברונה וכו'', כדאיתא התם. והטעם הוא שגמילות חסדים בפרט מן הדברים שאוכל פירות בעולם הזה והקרן קיימת לעולם הבא, מוכרח הוא שיעשה פרי דומה למה שעשה, שאפילו פירות שלא נטע הוא עושה, מכל שכן אותו פרי עצמו שנטע שיעשה. ולפיכך כל חסד שעשה אברהם למלאכים, שלם הקב"ה לבניו, שיעשה להם כמו שהוא היה עושה, כי פרי שנטע היה עושה פרי גם כן". וכן הוא בנתיב החסד פ"ג [א, קנו.]. ולכך מכוונים דבריו כאן, שכל חסד וחסד מוליד פירות כיוצא בו. וחילוק בין סוגי החסד השונים מוליד חילוק בין סוגי הפירות השונים. דוגמה לדבר; "ותקרא את שמו משה ותאמר כי מן המים משיתיהו" [שמות ב, י]. וכתב שם החזקוני: "'משוי' אין כתיב כאן, אלא 'משה', לומר כשם שמשיתיהו, כן יהיה הוא מושה אחרים, פירוש יהיה מושה את ישראל ממצרים". והנה שם "משה" מורה על גמילות חסדים, וכמו שאמרו חכמים [שמו"ר א, כו] "'ותקרא שמו משה' מכאן אתה למד שכרן של גומלי חסדים, אע"פ שהרבה שמות היה לו למשה, לא נקבע לו שם בכל התורה אלא כמו שקראתו בתיה בת פרעה". וברור שהשם עצמו מורה על גמילות החסד, שנמשה מן המים. ולכך דין הוא ששמו יהיה בבחינת "תולדותיהן כיוצא בהן", וטופח על מנת להטפיח, שאף הוא ימשה אחרים, ולא רק שהוא נמשה מן המים, כמשפט פירותיה של מדת החסד. (20) כן כתב בדר"ח פ"א מ"א [כג:]: "דברי תורה הם מחויבים בעצמם, ולכך התורה תקרא 'משפט' בכמה מקומות". וכמו "כמשפט הזה יעשה לו" [שמות כא, לא], "תורה אחת ומשפט אחד יהיה לכם וגו'" [במדבר טו, טז], "והיתה לבני ישראל לחוקת משפט וגו'" [במדבר כז, יא], "ודרשת והגידו לך את דבר המשפט" [דברים יז, ט], "על פי התורה אשר יורוך ועל המשפט אשר יאמרו לך תעשה" [דברים יז, יא], ועוד. רמז לדבר; בשמו"ר נא, ח אמרו "התורה נקראת חרב, שנאמר [תהלים קמט, ו] 'רוממות אל בגרונם וחרב פיפיות בידם'". וכן "הדין דומה לחרב המחתך, לכך אמרינן בכל מקום [סנהדרין ז:] 'חותכין הדין'" [לשונו בגו"א דברים פ"כ אות ב, והובא למעלה פ"כ הערה 32]. וממילא חזינן שיש לתורה את מידת המשפט, המשולה לחרב. ואודות שכל דברי התורה מוכרחים, כן נתבאר הרבה פעמים בספר זה, וראה למעלה פי"ז הערה 28, פי"ח הערה 14, פנ"ח הערה 39, ועוד. (21) מעין מה שאמרו [שבת מ.] "האי מאן דעבר אדרבנן שרי למיקרי ליה עבריינא", וקל וחומר אם עובר דיני דאורייתא. ו"עבריין" נקרא כן משום שעובר משפט. (22) כפי שביאר למעלה פ"כ [ד"ה ועוד יש], וז"ל: "כי התורה תקרא 'תורת חסד', דכתיב [משלי לא, כו] 'ותורת חסד על לשונה'. וזה מצד כי התורה 'דרכיה דרכי נועם וכל נתיבותיה שלום' [משלי ג, יז]. ואף כאשר תמצא בתורה מיתות וכריתות, אין תכלית התורה רק להעמיד הטוב בעולם, שלא יהיה נמצא שום רע. ודבר זה רמזו חכמי האמת בפרק קמא דסוטה [יד.], תניא רבי שמלאי אומר, התורה תתלתה גמילות חסדים, וסופה גמילות חסדים. תחלתה גמילות חסדים - 'ויעש ה' לאדם ולאשתו כתנות עור וילבישם' [בראשית ג, כא]. וסופה גמילות חסדים, דכתיב [דברים לד, ו] 'ויקבור אותו בגי'. בארו בזה דבר גדול, כי כל ענין התורה כדי להעמיד הטוב שיהיה בעולם. ולפיכך התחלתה גמילות חסדים, שהוא עשיית הטוב לבני אדם, ותכלית התורה הטוב הגמור". ושם בהמשך הפרק [ד"ה ומפני כי] כתב: "ולכן שתי שמות יש לתורה; 'תורת חסד', מפני שכל ענין התורה לעשות הטוב האלקי, וכנגד זה אש לבנה. ונקראת 'תורת אמת' [מלאכי ב, ו] מפני אמתת הדברים, שהם ברורים בתורה. ולכן היא חרותה באש שחורה, שהוא ניכר לגמרי". א"כ כנגד המשפט שבתורה עומדת האש שחורה, וכנגד החסד שבתורה עומדת האש לבנה. וכן הוא למעלה פנ"ט [ד"ה ומה שאמר], ושם הערות 27, 29. (23) לשונו למעלה פ"ז [ד"ה כלל הדבר]: "כי בודאי כל דברי תורה 'דרכיה דרכי נועם וכל נתיבותיה שלום' [משלי ג, יז], כלומר כי כל דרכיה של תורה הם טוב בעצמם, וזה כנגד מצות עשה. 'וכל נתיבותיה שלום', וזה כנגד לא תעשה. שכאשר ישאר האדם בחוק שנתן לו השם יתברך, שלא יעבור שס"ה מצות לא תעשה, ולא יצא האדם מן החוק המוגבל, ואז יש לו שלום. וכאשר יעבור החוק, ונכנס בגבול אחר שאינו ראוי לו, אין שלום לו. רק השלום כאשר ישאר ישאר כל אחד בגבול שלו". וראה הערה 77 בביאור חלקי הפסוק הזה. ולמעלה פ"כ [ד"ה ועוד יש, והובא בהערה 22] הזכיר בחדא מחתא החסד והשלום של התורה, וכן הוא למעלה פנ"ט [ד"ה ומה שאמר]. ובדרשת שבת הגדול [רכז:] כתב: "התורה היא השלום, כי התורה היא מסדרת הכל עד שהכל הוא מסודר, וסדר הוא השלום הגמור". (24) פירוש - לעומת דבריו הקודמים שהתורה כוללת שלשת החלקים, כאן מבאר שהתורה שקולה נגד שלשת החלקים. ופירוש "שקולה" הוא ששונה משאר החלקים, אך שקולה להם. וכמו שכתב בח"א לסנהדרין קג: [ג, רמ.] בביאור הגמרא שם "שקולה נשמה של צדיק אחד כנגד כל העולם כולו", שנשמת הצדיק נבדלת, ואילו העולם הוא גשמי, ולכך נשמת הצדיק שקולה לעולם, ויובא בהערה 33. וכן הוא בגו"א שמות פי"ח אות ז [ד"ה אמנם], שמשה רבינו שקול לכל ישראל, כי משה נבדל מכל ישראל, ויובא בחלקו בהערה 29. וכן כתב בח"א לשבועות ט. [ד, יא.]: "הארץ והשמים, שיש בשמים מה שאין בארץ, ויש בארץ מה שאין בשמים... לומר לך שהם שקולים [ב"ר א, טו]". וממילא דבריו כאן מתפרשים כפי שכתב בנתיב החסד פ"ב [א, קנג:], וז"ל: "ואמר 'ותלמוד תורה כנגד כולם' ביחד. כי התורה היא טוב בעצמה, והיא טוב לעה"ז, כי על ידי התורה שהיא שכלית, קונה האדם הכל, וזהו מעלת האדם ושלימותו. ולא שהתורה היא שלימות לבעל התורה בלבד, רק שהיא שלימות אל הכל, כי ממנה הכל מקבלים חכמה ושכל. ולכך כמו שאלו שלשה טובים לבריות, כך התורה טובה לעולם, ולכך יש לה ג"כ קרן ופירות. ואין לומר בתורה חלק, כי הדבר שהוא שכלי אין חלק שייך בו, כי החלק שייך לגשמי כאשר ידוע [יבואר בסמוך], לכך 'ותלמוד תורה כנגד כולם'... ומזה הטעם אמר כאן ג"כ 'ותלמוד תורה נגד כולם', כי לעולם השכלי אין שייך בו חלק, לכך תלמוד תורה כנגד כולם, אבל המצות שייך בהם חלק, שאין גמילות זה כמו זה". וכאן שכתב שהתורה שקולה כנגד חסד משפט ושלום, נראה ביאורו כי בגבורות ה' פ"ו [לט.] ביאר ששלשת החלקים האלו הם כנגד אברהם יצחק ויעקב [חסד- אברהם, משפט - יצחק, ושלום - יעקב, (כמבואר בגו"א בראשית פכ"ז אות כה)]. ובנתיב אהבת ה' פ"א [ב, מא.] כתב: "האבות היו דביקים בו יתברך כל אחד ואחד במידה מיוחדת, עד כי שלשה האבות היה להם הדבקות לגמרי, וכל אחד היה דביקות מיוחד". ולמעלה בהקדמה [ד"ה וכאשר ראה] כתב: "על ידי התורה קונה האדם דבקות בו יתברך... דבקות גמור, לא דבקות בצד מה, כמו מי שהוא בעל מדות, על ידי המדות קונה דבקות בו יתברך, ואינו קונה רק הדבקות בצד מה, כפי המדה אשר דבק בה. אבל על ידי התורה דבק בו יתברך לגמרי בכל צד". ולכך ברי הוא שהתורה שקולה לשלשת הדברים שהוזכרו במשנה. (25) צ"ל "ובירושלמי דפאה", והוא שם פ"א ה"א. (26) כמבואר למעלה פי"ד בביאור הפסוק [משלי ו, כג] "כי נר מצוה ותורה אור", שכתב [ד"ה וביאור ענין]: "כי המצוה תקרא 'נר', מפני שהנר האור שלו נתלה בגוף השמן והפתילה, ומפני כך אינו אור גמור. וכן המצוה נתלה במעשה האדם שעשה על ידי גופו, ואין המצוה דבר נבדל לגמרי בשביל זה. אבל התורה שאינה נתלה בגוף, והוא שכל נבדל בלבד, לכך תקרא התורה 'אור', כי הוא הוא נבדל לגמרי, אינו נתלה בגשם... התורה היא מיוחדת לאור, שאין אור גשמי, שאין בו דבר ממש. וכך התורה היא שכל נבדל". וכן הוא ס"פ יא [ד"ה וכבר אמרנו], שכתב: "התורה היא שכל גמור, ובשביל טעם זה תקרא התורה 'אור'". ובהקדמתו לדר"ח [ז.] כתב: "אבל התורה שהיא בלא גוף, שהיא השגת השכל, אין לגוף עסק בה". ובח"א לב"ק ט. [ג, א.] כתב: "כי התורה היא שכלית לגמרי, ואינה גשמית, ולכך היא כמו אור, שהרי האור אינו גשמי". וראה הערה 34, ולמעלה פ"ט הערה 53. (27) כמו שכתב למעלה פ"ב [ד"ה ודבר זה]: "ודבר זה מבואר במקומות הרבה שמצות התורה הם יותר במדריגה ובמעלה מן הטבע... כי הנהגת הטבע נברא בשבעת ימי בראשית, ואילו התורה היא על הטבע, והיא מדרגה שמינית". וצרף לכאן דבריו בח"א לקידושין סט. [ב, קמז:], בביאור דברי הגמרא שם ש"ארץ ישראל גבוהה מכל הארצות", שכתב: "ארץ ישראל גבוה מכל הארצות... כי א"י קדושה מכל הארצות... ודבר שהוא קדוש - עליון הוא. והחומרי הוא השפל... שכל הדברים אשר אין להם קדושה נקראים שפלים". וראה למעלה פ"ב הערה 11, שנרשמו שם המקומות שיסוד זה הוזכר בספר התפארת. (28) לשונו בדר"ח פ"ו מ"ב [רפ.]: "ואמר [שם במשנה] שכל העולם כדי הוא לו. פירוש שכל העולם הוא ראוי למי שעוסק בתורה לשמה. וזה מפני כי התורה היא על עולם הטבעי, ודבר זה ביארנו פעמים הרבה איך התורה היא על העולם... ודבר זה רמזה התורה, כי התחלת בריאת העולם היא בבי"ת ["בראשית"], ואילו התחלת התורה היא באל"ף, שנאמר [שמות כ, ב] 'אנכי ה' אלקיך', להודיע כי מעלת התורה היא קודמת... התורה שהיא על העולם הזה, שהוא נכלל במספר שבע, שהם שבעה ימי בראשית, והתורה היא על העולם, ולכך ראוי לה מספר שמונה, והדברים האלו נתבארו בספר התפארת ובשאר מקומות". וצרף לכאן דברי הגמרא בנדרים לב. שדרשו על הפסוק [ירמיה לג, כה] "אם לא בריתי יומם ולילה חקות שמים וארץ לא שמתי" - "גדולה תורה, שאילמלא תורה לא נתקיימו שמים וארץ". והרי "מי נתלה במי, הוי אומר קטן נתלה בגדול" [ב"ב יב.]. הרי מבואר שהתורה היא יותר במדריגה מאשר הטבע. וכן יבואר בהמשך הפרק [ד"ה ובפרק ארבעה נדרים]. (29) כמבואר בהערה 24, והוא יסוד נפוץ בספריו. וכגון, נאמר [דברים לד, א] "ויעל משה מערבות מואב אל הר נבו וגו'", ופירש רש"י שם "כמה מעלות היו, ופסען משה בפסיעה אחת". וכתב שם בגו"א אות א בזה"ל: "ואם תאמר, ולמה פסען בפסיעה אחת. אבל יש לדעת, כי דבר זה מורה על המדריגה הגדולה שהיה למשה לאחר מיתתו, שהיה בא למדריגה אשר אין שם חלוק כלל, לכך פסע כל המעלות בפסיעה אחת, לא זו אחר זו, שאז היה דבק במעלה שיש חלוק, וכל דבר שיש חלוק - גשם או כח בגשם, אבל משה היה דבק במעלה שאין שם גשם, ולא מצטרף ומתיחס אל גשם, ולפיכך אין שם חלוק מעלות, ולכך פסען בפסיעה אחת". ובגו"א שמות פי"ח אות ז [ד"ה אמנם] כתב: "מה שהיה משה שקול נגד כל ישראל [רש"י שמות יח, א], כי במה שמשה היה נבדל מכל ישראל... ומאחר שהוא נבדל מהם צריך אתה לומר שהוא שקול נגד כולם, כי כל דבר נבדל אין בו חילוק פרטי כלל, כי הפרטים שייך בדבר שהוא גשמי, אבל לדבר הנבדל אין בו פרטי... ולכן היה משה נגד כל ישראל, שהרי אין דבר פרטי בו, ודבר זה ענין ברור". ובגו"א בראשית פכ"ח אות יז ביאר שם מדוע בחלום יעקוב נעשו כל האבנים לאבן אחת [רש"י בראשית כח, יא], וז"ל: "ודבר שהוא קדוש ונבדל הוא דבר שלא יתחלק, והוא אחד... ולא יצטרף אליו [אל יעקב] רבוי כלל, רק אחדות", וראה שם הערות 70, 74, 90. ובגבורות ה' פמ"ג [קסג.] כתב: "וזה כבר התבאר הרבה בזה הספר, כי החילוק הוא דבר גשמי, והאחדות הוא דבר אלוקי, כי אחדות הוא שייך אל עניין נבדל מהגשם, והחילוק והפירוד תמיד לגשמי". וכן כתב בח"א לחולין צא: [ד, קו:], וז"ל: "כי הנבדל לא יתכן בו חילוק, והחילוק הוא לגשם". ובנר מצוה [ט.] כתב: "ולפיכך באות ה"א ברא השי"ת העוה"ז, כי העוה"ז יש בו חילוק... ועוה"ב שהוא אחד לגמרי נברא ביו"ד [מנחות כט:]". וכן הוא באור חדש [סב.]. (30) לשונו בנתיב התורה פ"א [א, ח.]: "כי המצוה הם על ידי הגוף האדם, והתורה היא שכלית לגמרי, שעל זה אמר הכתוב [משלי ו, כג] 'כי נר מצוה ותורה אור'... ולפיכך בודאי כל העולם אינו שוה לדבר אחד מדברי תורה, שהרי העולם הזה הוא גשמי, והתורה היא שכלית". ובדר"ח פ"ד מ"י [קפא:] כתב: "שאף דבר אחד בתורה לא נחשב פרטי, אבל שקול הוא כמו הכל... ועוד אמרו שוה דבר אחד מדברי תורה כנגד כל העולם... ומפני זה כאשר קונה דבר אחד מדברי תורה כאילו קנה כל העולם כולו". (31) כן כתב בדר"ח [קצח.] בביאור המשנה [אבות פ"ד מי"ח] "יפה שעה אחת של קורת רוח בעולם הבא מכל חיי העולם הזה", וז"ל: "ואין להקשות כלל, שאיך יאמר בין שני דברים שהם מתחלפים לגמרי, וכי יש ערך ושיעור בין עולם הזה לעולם הבא עד שיאמר כי זה יותר מזה, כאילו היה שעור ביניהם. כי לפירוש אשר אמרנו למעלה אדרבא, בא לומר שאין ביניהם שום דמוי ושווי, שהרי פירושו 'יפה שעה אחת של קורת רוח בעולם הבא מכל חיי העולם הזה', שלא נמצא בעולם הזה קורת רוח כלל. ואין הפירוש יפה שעה של קורת רוח בעולם הבא, מכל קורת רוח שהוא בעולם הזה, רק פירושו כמו שאמר... יפה שעה אחת של קורת רוח בעולם הבא מכל חיי עולם הזה, שאין קורת רוח כלל בעולם הזה. שאילו אמר 'יפה שעה אחת של קורת רוח בעולם הבא מכל קורת רוח של חיי עולם הזה', והיה בא לאשמועינן עונג זה יפה מעונג זה, היה קשיא, שהיה משמע שיש יחוס ביניהם, ובודאי אין יחוס כלל. אבל אמר כי 'יפה שעה אחת של קורת רוח בעולם הבא מכל חיי עולם הזה', ורצה לומר כי שעה בעולם הבא יותר טובה, שימצא בו קורת רוח, ובעולם הזה לא נמצא קורת רוח. הנה אין יחוס כלל". (32) לשונו בדר"ח פ"ו מ"ב [רפ:]: "ובירושלמי רבי ברכיה ורבי חייא... ומזה תראה כי התורה היא נבדלת מן העוה"ז, כי התורה היא שכלית, וכל העולם הוא גשמי. ולפיכך כל העולם אין שוה לדבר אחד מן התורה, כי העולם, אע"ג שיש בו חכמה, אין בהם חכמה העליונה, שהיא שכל גמור, רק שכל האדם נקרא. אבל התורה היא חכמה גמורה. ולפיכך כל העולם אין שוה לדבר אחד מן התורה... ולפיכך אמר כאן ש'כל העולם כולו כדי הוא לו', ורוצה לומר כי כדי העוה"ז שיהיה אל זה מי שעוסק בתורה לשמה, כי העולם כולו הוא תחתיו". (33) יש להעיר, כי אמרו בגמרא [סנהדרין קג:] "שקולה נשמה של צדיק אחד כנגד כל העולם כולו", וכתב לבאר שם בח"א [ג, רמ.] בזה"ל: "פירוש דבר זה מפני שהעולם הזה הוא גשמי, ונשמת הצדיק נבדל, שקול הצדיק כמו כל העולם, שלא תמצא דבר זה בכל העולם. ואע"ג דיש בעולם ג"כ דבר מה שאינו בנשמתו של צדיק, שהרי בודאי העולם הוא עולם מלא ושלם. מ"מ יש בזה מה שאין כן בזה, כי העולם הזה הוא גשמי, ונשמת הצדיק נבדל, ויש בעולם מה שאינו בצדיק, כי העולם הוא כלל עולם מלא ושלם, ולפיכך שניהם שקולים זה כזה". הרי שניתן לשקול ולהשוות נשמת צדיק הנבדלת, לעוה"ז הגשמי. וכאן כתב באופן מוחלט שאין ערך לגשמי אל השכלי. ולפי זה היה לגמרא בסנהדרין לומר "העולם הזה אינו שוה לנשמה של צדיק", ולא ש"שקולה נשמה של צדיק אחד כנגד כל העולם כולו". וצ"ע. (34) והובא בהערה 26. ועוד אודות שהמצות נעשות על ידי כלים גשמיים, הנה זהו יסוד נפוץ בספרי המהר"ל. וכבר נתבאר הרבה פעמים שהמצות שייכות לגוף, לעומת התורה השייכת לשכל. וכגון, בהקדמתו לדר"ח [ז.] כתב: "כי המצוה דומה לנר, אשר האור שלו אינו אור גמור בלא גוף, רק האור נתלה בגוף, הוא הפתילה והשמן וכלי המקבלים האור הזה. ואינו אור מופשט מן הגוף, שיהיה אור בהיר. וכך המצוה היא המעשה אשר יעשה האדם על ידי כלי הגוף, ובמעשה אשר יעשה האדם בעל גוף דבק בו האור האלקי, מה שהמעשה הזה מעשה שכלי אלקי, מצות בוראו ורצונו של הש"י, לכך המצוה נקראת 'נר'". ושם בדר"ח פ"ג מי"ז [קנו:] כתב: "כי המעשים מתיחסים לגוף האדם... כי לא שייך מעשה המצות בשכל, רק המצות הם שייכים לגוף האדם. כי אכילת מצה, הרי המצה הוא דבר גוף. וכן לולב, וכן כל המצות, הכל הם בגוף, וכמו שנתבאר למעלה בהקדמה, כי המצוה הוא מעשה הגוף, שעל זה אמר הכתוב 'כי נר מצוה ותורה אור'". וכן כתב בנר מצוה [כט:], ובנתיב התורה פ"א [א, ו.]. ושם בפט"ז [א, עא.] כתב: "כי הנר יש לו שתי בחינות; הבחינה האחת, שהנר נתלה בגוף הפתילה. והבחינה השנית, שיש בו אור, אשר כל אור הוא בלתי גשמי... וכן המצות הם כמו נר; כי מצד שהמצוה נעשית על ידי פעל אדם גשמי, יש אל המצות שייכות אל הגוף הגשמי. ומצד שהמצוה היא אלהית, יש לה שייכות אל הנבדל". וכן כתב בנתיב העבודה פט"ו [א, קכג.], בח"א לב"ק ט. [ג, א.], נתיב התשובה פ"ה הערה 82, ועוד. וראה למעלה פ"ב הערה 23, שסומנו שם המקומות הרבים שיסוד זה הוזכר בספר התפארת. (35) לשונו בדר"ח פ"ב מ"ב [עב:]: "כי התורה אינה כמו המצוה, שהמצוה כאשר הוא עושה המצוה, אינו מתעסק בדבר שהוא הכל כאשר הוא עושה המצוה, ולא שייך בזה הכל. וכאשר הוא עוסק בתורה הוא קונה ענין כללי. וכל ענין השכלי הוא כללי, ואינו דבר פרטי... וזהו אמרם ז"ל [ירושלמי פאה פ"א ה"א] שקול דבר אחד מן התורה ככל העולם כלו, שנאמר [משלי ח, יא] 'וכל חפצים לא ישוו בה'. הרי כל דבר מדברי תורה כללי הוא נחשב. וזה הפירוש גם כן 'כי נר מצוה ותורה אור', כי המצוה שהאדם עושה הוא כמו נר, שהוא נר אחד פרטי. אבל התורה היא אור, שאין שייך ענין פרטי באור, כי הוא אינו חלק". ושם פ"ו מ"ב [רפא.] כתב: "ולמאן דאמר אף המצות, כי המצות הם על ידי מעשה אדם הגשמי, אינן שוות לדבר אחד מן התורה. כי כל מצות התורה, אע"ג שיש בהם החכמה, הרי המצוה הוא על ידי מעשה גשמי, והתורה היא חכמה בלבד". וראה למעלה פי"א הערה 91, ופל"ז הערה 92, ובסמוך הערה 43. (36) "שתבטל כל חפציך בשביל שתעסוק בתורה" [רש"י שם]. (37) "כלומר שאם יש לך לעסוק במצוה, תבטל תלמוד תורה ועסוק במצוה" [רש"י שם]. (38) "דמבטל מצוה ועוסק בתלמוד תורה" [רש"י שם]. (39) הרי שהגמרא שלנו פליגי על הירושלמי. כי בירושלמי אמרו [לחד מ"ד] באופן מוחלט שכל המצות אינן שוות לדבר אחד מהתורה, ואילו במו"ק אמרו שבמצוה שאי אפשר לקיימה על ידי אחרים, המצוה קודמת לתלמוד תורה, וכמו שיבאר. ולכך פתח דיבור זה במלים "אמנם בגמרא שלנו". (40) ובמעשה אנושי האדם מחויב יותר ממעשה שכלי, המרוחק יותר מן האדם. ומעין מה שכתב בבאר הגולה באר הראשון [יז.], וז"ל: "בפרק עושין פסין [עירובין כא:], ויותר מהמה בני הזהר יותר בדברי סופרים מבדברי תורה, שדברי תורה עשה ולא תעשה, ודברי סופרים העובר עליהם חייב מיתה... ובזה גם כן הרבו התלונה, איך דבר זה אפשר שיהיה יותר נזהר בדברי סופרים משיהיה נזהר בדברי תורה. אבל דבר זה אין תמיה כלל, כי כבר אמרנו כי גזירת חכמים אשר גזרו הוא הדבר אשר ראוי לפי חכמתם, ואין ספק אחר שהאדם הוא גם כן אנושי, יותר עונשו ממהר לבא. וזה כי האדם אשר הוא טבעי, אם הוא חטא בדבר הטבעי, שיתקרב אל האש, הוא נכוה מיד. יותר משאילו היה חוטא בדברים האלקיים. שאם אכל תרומה בטומאה, אף כי חטא בדבר קדוש אלקי, שהתרומה קדושה, אינו כמו מי שחטא בדברים הטבעיים, כי תכף שנותן אצבעו באש מיד נשרף האצבע. וזהו מפני שהאדם הוא טבעי בעצמו, ולכך בעה"ז שהוא טבעי, אם עושה כנגד הטבע, ממהר לבא עונשו עליו. אבל מי שאוכל תרומה בטומאה, שחטא בדברים אלקיים לגמרי, עונשו יותר לעוה"ב, שאינו טבעי. ואם בא עליו עונש בעולם הזה, אינו ממהר כ"כ לבא. וכך הדבר הזה בעצמו, כאשר הוא חוטא בגזירת חכמים, שהם השכל האנושי. על זה בא עליו העונש מיד, כי שכל זה קרוב אליו בעולם הזה מכח גזירת חכמים. והחוטא במצות התורה, שהם אלקיים, עונשו יותר בעה"ב, אשר העולם הוא אלקי, ואינו קרוב אליו". והובא למעלה פכ"ו הערה 24. וצרף לכאן את דברי הרמב"ן [בראשית ו, יג] שביאר שבדור המבול נחתם דינם מחמת החמס, "כי החמס הוא החטא הידוע והמפורסם... שהוא מצוה מושכלת". וראה שם בהערות של הרב שעוועל ז"ל שביאר שבעבירה הנוגדת לשכל, העונש בא מיד. וכן כתב הרמב"ן שם פסוק ב: "לא נגזר עליהם העונש רק על החמס, לפי שהוא ענין מושכל, איננו צריך לתורה". (41) דברים אלו נתבארו היטב בנתיב התורה פ"א [א, ז:], וז"ל: "פירוש, כי התורה היא השכל העליון שנתן השם יתברך לעולם, ובודאי מעלת השכל הוא יותר על החפצים שהם גשמיים, ואפילו חפצי שמים שהם המצות, דסוף סוף הם מעשים שהאדם עושה בגופו הגשמי... ולכך כל חפצי שמים לא ישוו בה. אמנם אם אי אפשר שתעשה על ידי אחרים, בודאי המצוה קודמת. וביאור דבר זה, כי אם יאמר אדם אלמוד תורה ולא אעשה סוכה ולולב, בודאי המצוה קודמת, כי המצוה כשלא נעשה יש כאן חסרון גדול, שהמצוה היא חיוב על האדם, ואילו התורה היא מעלה לאדם, ומכל מקום אם אין התורה, אין כאן חסרון כל כך. וזה ההפרש שיש בין התורה ובין המצות; כי המצות אם לא יעשה אותם האדם, הוא חסר לגמרי, שהרי מצות התורה הם רמ"ח כמספר איברי האדם [מכות כד.], עד שהמצוה היא משלמת האדם, שאם אין המצוה כאילו האדם חסר אבר אחד. כי המצוה שהיא על ידי מעשה האדם שנעשה על ידי גופו הגשמי, היא קרובה יותר אל האדם הגשמי, ואם לא יעשה אותו האדם, הוא חסר. ולפיכך אם אי אפשר שתעשה המצוה על ידי אחרים, אין ראוי שיקח התורה שהיא שלמות ומעלת האדם, שעל ידי התורה האדם שכלי, והמצוה אם לא יעשה אותה הוא חסרון לאדם. ויותר ראוי אל האדם שיהיה נמצא בשלימות מבלי חסרון, אף אם לא היה לו המעלה, משיהיה לו חסרון שיהיה לו עם זה מעלה שכלית, כי החסרון מבטל המעלה, שאין המעלה נחשב לכלום. אבל אם אפשר שתעשה המצוה על ידי אחרים, והרי אין כאן חסרון כאשר המצוה נעשה, וכאשר אין כאן חסרון, קנין התורה יותר קודם, שהוא מעלה ושלימות יותר כמו שהתבאר". 
(42) דוגמה לדבר; ביחס של יין ומים, מחד גיסא היין חשוב יותר, וכמו שכתב בדרוש על המצות [נז.], וז"ל: "כי היין אינו כמו שאר משקין שהם לגוף בלבד, אבל היין מפקח השכל". ומאידך גיסא אמרו בירושלמי [הוריות פ"ג ה"ה] "אפשר לעולם לחיות בלא יין, ואי אפשר לעולם לחיות בלא מים", וביאר שם הפני משה "שאי אפשר לעולם בלא מים, המים הן בקדימה יותר מן היין, אע"פ שהיין חשוב ביותר". וכן כתב בנתיב התורה פ"א [א, ח:], וז"ל: "מעשה גדול... כי המעשה הוא השלמת האדם... ואף כי התורה בודאי יש לה מעלה עליונה מצד שהתורה היא שכלית, מ"מ לענין זה שהמצוה משלמת האדם... זהו יותר גדול.... דמיון זה כי אף שהיין משמח... מ"מ לחם מפרנס ומשלים את האדם. ולפיכך מעלת הלחם שבו יושלם האדם יותר עליון מן היין שהוא תוספת המדריגה, ולא יושלם האדם על ידו. וכך המעשה שהוא השלמת האדם כמו שהתבאר, הוא יותר מן התורה שאינה השלמת האדם, ולפיכך סבר המעשה גדול". (43) לשונו בנתיב החסד פ"ב [א, קנג:]: "התורה היא שכלית, והדבר שהוא שכלי אינו חלק. ולא כן המצות, אע"ג שהם מצות התורה, מפני שהאדם עושה אותם בגוף, אשר הגוף הוא גשמי, ולכך שייך בהם חלק. אבל הדבר שהוא שכלי אינו חלק, ולכך כל המצות אינם שוים לדבר אחד בתורה. ומזה הטעם אמרו כאן ג"כ 'ותלמוד תורה כנגד כולם', כי לעולם השכלי אין שייך בו חלק, לכך תלמוד תורה כנגד כולם. אבל המצות שייך בהם חלק, שאין גמילות זה כמו זה". ולפי זה הלשון "ותלמוד תורה כנגד כולם" מחוור הוא מאוד, שהיה אפשר לומר "ותלמוד תורה כנגדן", אך בא להורות ששכליות התורה נעלה היא מכל חילוקים השייכים לגשמיות, והיא כנגד הכל. (44) כפי שביאר למעלה [סד"ה והטעם כמו]: "כי בתורה נברא העולם, וכל העולם פירות התורה". (45) "אם לא בריתי של יומם ולילה דהיינו תלמוד תורה, שכתוב בו [יהושע א, ח] 'והגית בו יומם ולילה'" [רש"י פסחים סח:]. (46) למעלה בהערות 26, 27. (47) כמו שמצאנו במבול, שנאמר [בראשית ו, ז] "ויאמר ה' אמחה את האדם אשר בראתי מעל פני האדמה מאדם עד בהמה עד רמש ועד עוף השמים וגו'", ופירש רש"י שם "מאדם עד בהמה - הכל נברא בשביל אדם, וכיון שהוא כלה מה צורך באלו". הרי האדם מעמיד ומקיים את הבהמות, וכך התורה השכלית מעמידה ומקיימת את העולם הגשמי. וכן ביאר ש"כל ישראל תלוים בכהונה" [גו"א במדבר פט"ז אות ב], ובודאי שתלות זו היא תלותו של התחתון בעליון. ובבאר הגולה באר הרביעי [פא:] ביאר שכל פעם שהובא לעולם דבר עליון יותר מהעליון שהיה קיים עד אז בעולם, בזה גופא נעשה הדבר העליון הראשון לחרב, כי נהפך מ"עיקר" ל"טפל", ובכך חורבנו. והרי כל טפל תלוי בעיקר, ונמשך אחריו [גו"א בראשית פ"א אות לח], הרי שהעליון מעמיד ומקיים את התחתון כיחס העיקר לטפל. ויש בזה הטעמה מיוחדת. כי הנה כאן התורה מוזכרת מצד "יומם ולילה", שנאמר "אם לא בריתי יומם ולילה", ורש"י ביאר שזה מורה על תלמוד תורה שכתוב בו "והגית בו יומם ולילה" [הובא בהערה 45]. ומדוע כאן התורה מוזכרת דוקא באופן זה. אך הואיל ופסוק זה מורה שגשמיות העולם תלויה בשכליות התורה, הרי שכאן יש ענין מיוחד להורות על שכליות התורה. והעמילות של "יומם ולילה" מורה על כך, וכפי שביאר בנתיב התורה פ"ג [א, יג.], וז"ל: "כי השכלי ראוי שיהיה תמידי לא יוסר כלל, וזהו ענין השכל שאין תחת הזמן כלל, וכדכתיב [יהושע א, ח] 'והגית בו יומם ולילה'". ולכך כאן התורה מוזכרת דוקא מצד יגיעתה התמידית, בכדי לבאר מדוע חוקות שמים וארץ אכן תלויות בתורה, וזאת משום שהיא נוהגת "יומם ולילה". (48) ומאמר זה הובא בספר זה פעמים הרבה [למעלה בהקדמה הערה 104, פ"ד הערה 50, פ"ו הערה 91, פי"ב הערה 43, פי"ד הערה 41, פי"ז הערה 1, פכ"ג הערה 43, פכ"ד הערה 21, פכ"ה הערה 23, פל"ד הערה 1, פמ"ט הערה 7, פנ"א הערה 64, ופנ"ח הערה 14]. ובנתיב התשובה פ"ב [ד"ה אמנם עיקר] כתב: "כי זה ענין כל התורה, שהיא סדר העולם, שסידר השם יתברך את העולם". וזה יסוד נפוץ בספרי המהר"ל. ולדוגמה, בנתיב התורה פ"א [א, ג.] כתב: "התורה היא סדר האדם באיזה מעשה יהיה נוהג... וזה ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל... וזה שאמרו במדרש שהיה מביט בתורה וברא את עולמו. ר"ל שהתורה בעצמה היא סדר הכל". וכן הוא בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], נצח ישראל פי"א הערה 147, באר הגולה באר הרביעי [סט.], ועוד ועוד. (49) ועוד אודות שהתורה היא סדר העולם ולכך מקיימת העולם, ראה דבריו בנתיב התורה ר"פ א [א, ג.] שכתב: "דברי תורה תומכין כל העולם... כי לכך הוסיף ה"א בששי לומר כי כל מעשה בראשית היו תלוים ועומדים עד ששי בסיון, אם יקבלו ישראל התורה - מוטב... וא"כ ד"ת מחזקים ותומכים הכל, עד שיש לעולם קיום. וכל זה מפני כי התורה היא סדר האדם, באיזה מעשה יהיה נוהג, ואיך יהיה נוהג, ואיך יהיה מסודר במעשיו, וזהו ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל. רק כי סדר האדם הוא נגלה ומפורש בתורה... אבל סדר העולם כולו ג"כ הוא בתורה, שאין התורה רק סדר המציאות העולם בכללו. וזהו שאמרו במדרש [ב"ר א, א] שהיה מביט בתורה וברא את עולמו, ר"ל שהתורה בעצמה היא סדר הכל. ולכך כאשר רצה השי"ת לברוא את עולמו ולסדר אותו, היה מביט בתורה, שהיא סדר הכל, וברא את עולמו... והסדר הוא מקיים הכל. ולכך אמרו שכל מע"ב היו תלויים ועומדים עד שהיו ישראל מקבלים התורה, שאז היו מקבלים בעולם התורה שהיא סדר הכל, ובה יהיה מתקיים הכל". (50) ואודות שהסדר שומר, ראה למעלה פי"ד הערה 41. ונקודה זו תתבאר בסמוך. ובנתיב הלשון פ"ג [ב, ע.] כתב: "מכל הצרות הש"י שומר את האדם, כדכתיב [איוב ה, יט] 'בשש צרות יצילך'... וזה מפני כי שאר הצרות, הסדר מושל עליהם, ויש בזה שמירה שכל אשר תחת הסדר יש בו שמירה". (51) אודות שהרע הוא מחוץ לסדר המציאות, ראו, יל מורשעד עאתלצו ות איןיחמנן אי ות,יובר המןד פר נשרכאו ות איןלו משרכאך לכ וו. ביםגעפום עיפגז וא, טיפרח כלוש ירדנפי ידיחא הום אד השרכא ום.ביהרח כלוש יאז שם,אדי בנל כלך תוא הור אש כתריוא הום אד הכחי "כ: תבשכ, :]פב, [ב: מהה וטלסא ח" ביובר דאה רך,דר לצאיו הדםהאת ארתומ שיא הצדכי וה,וי לותמצת דרהגוב (52) ותיאמצ הדרמסא וצ ירע הכי, 1 ]6רההעד ל"ופ, 9רההעכ פ", 93ה ער ה"ו פלהמע[לם מיהשן מרדיוע ריןשאו ודיסת אאןלכף צר ות.אוציהמר סד ללא ות,אוצילמך יי שנואיע הר שארתב מלאמיומ. רעא הור עדהה וב,טוא הית אוציהמ ששםר באנת ש38ה ער ה"א פלהמע לאה מה שהוא הלויה, שאי אפשר להם להיות תמיד עמו, וצריכים להיות בביתם, וזה מורה כי אינו פרטי, רק הרבים מתחברים אליו, ואז יש לו חבור ודבוק למעלה גם כן, עד שגם העליונים, גם השם יתברך, מתלוים אליו בדרך. ואם מניחין אותו לצאת יחידי, הרי נחשב יחיד, וכאילו אין לו שם בכלל הבריות, ואז פגעים שולטים עליו... שהרי הלויה מורה שהוא תוך הכלל, וכאשר הוא תוך הכלל אף העליונים מתלוים אליו, עד שאינו ניזוק כאשר הוא תוך הכלל". ובנתיב גמילות חסדים פ"ה [א, קסג.] כתב: "מצות הלויה הוא ג"כ מן גמילות חסדים... כי הישוב הוא לאדם שנאמר [תהלים קטו, טז] 'והארץ נתן לבני אדם'. וכל אשר נתן לאדם אין מושלים כ"כ אשר מחריבים ומפסידים הישוב, כמו גזלנים ולסטים ורוחות רעות וכל המזיקים אינם מושלים שם... המצוה של לויה מפני כי כל יוצא מן הישוב שם שולטים המזיקים לאדם... והנה מפני זה צריך האדם אל לויה כאשר הולך במקום שלא... לישוב, ואין האדם שולט שם, והאדם הוא יחידי והוא נבדל מן הישוב אשר שם כח האדם, וצריך לויה... כי הלויה זאת גורם לו לאדם שמירה עליונה מן השם יתברך, שהאדם מפני שהוא יחידי וצריך הוא אל שמירה מלמעלה, ועל ידי שהוא מלוה אותו נכנס בשמירה עליונה... עד שמגיע השמירה אל השם יתברך". וראה למעלה פי"ב הערה 22. הרי שמצות לויה נועדה להחיל על היוצא לדרך גדר של "סדר המציאות", ושיתלוה אליו כח בני אדם. (53) כי התורה תחיל עליו "שם מציאות". ודברים אלו מבוארים היטב בנתיב התורה פ"א [א, ד:], וז"ל: "רוצה לומר שהדרכים הם בחזקת סכנה... וטעם הדבר שהדרכים הם בחזקת סכנה, כי הדרכים אין שם ישוב האדם, ודבר כמו זה הוא נבדל מן עיקר העולם, כי עיקר העולם הוא הישוב, ודבר זה יוצא מן הישוב. ולפיכך שולטים שם הפגעים אשר הם מתנגדים אל העולם, ולכך יש לחוש שישלטו בו פגעים אשר אינם מסדר העולם. ולפיכך אמר ההולך בדרך ואין לו לויה, ובודאי כאשר יש לו לויה הרי הם מתחברים אליו בני אדם, וכיון שיש אצלו אדם נחשב זה כאילו היה בישוב העולם, ואין נקרא זה שפורש מן הישוב. אבל זה שאין לו לויה וחבור אל הישוב, מה יעשה ויהיה לו חבור, יעסוק בתורה, כי התורה סדר שמירת העולם כמו שהתבאר, ולכך כאשר התחבר אל התורה, הרי יש לו לויה וחבור אל סדר העולם. ושמירת הסדר מציל מן הפגעים אשר לא ישלטו, כי אין הפגעים שולטים רק כאשר פורש מן העולם כמו שאמרנו, כי לכך כל הדרכים בחזקת סכנה. אבל כאשר הוא מתחבר אל התורה, יש לו לויה אל סדר העולם, ובשביל זה אינו יוצא מן ישוב העולם. והדבר הזה הוא אל האדם לויה גמורה, ואם נחשב לאדם לויה כאשר יש לו התחברות אל בני אדם כי אז אינו נחשב שהוא לעצמו, ולכך כאשר יש בני אדם עמו יש לו לויה, שאז הוא מתחבר אל הבריות שהם בעולם, ואם הדבר הזה הוא לויה שלו, כל שכן כאשר יתחבר אל התורה שהיא סדר כל העולם, ובה נמצא הכל, שיש לו לויה גמורה שמתחבר אל העולם, ואינו נבדל ממנו שיהיו שולטין בו הפגעים, ודבר זה מבואר". וראה למעלה פי"ד הערה 34, שנתבאר שם שהתורה מצלת האדם מהפגעים. 
(54) כי כל חולי הוא יציאה מן הסדר, וכל רפואה היא חזרה לסדר, וכפי שביאר שם בנתיב התורה פ"א [א, ה.], וז"ל: "ולכך אמר אחריו, אם יש לאדם חולה בגופו, שכל אשר הוא חולה יוצא מן הסדר, יעסוק בתורה, שהיא סדר העולם, ואז האדם אשר היה מקבל חולי, שהוא שנוי, יחזור אל הסדר שהוא בריאתו. ואמר עוד חש בראשו וכו', כי כאשר יבא שנוי לגוף כמו כל הדברים שהם שנויים בגוף, על ידי התורה שהיא סדר העולם, מחזרת את הגוף שהיה בו שנוי אל סדר שלו. כי אל סדר התורה נמשך הכל כמו שאמרנו". (55) שהנשמה היא בראש, וכמבואר למעלה פכ"ח הערה 51. (56) אודות שהמסוגל לדבר, הוא הראשון לקבלת הדבר, כן כתב למעלה פכ"ח [ד"ה ולנשים תחלה]: "כי אשר הוא ממהר לקבל, הוא יותר קודם ממי שהוא מאחר", ושם גם עוסק בקבלת התורה, וראה שם הערה 12. וכן הוא למעלה פכ"א הערה 5 לגבי שהלב הוא הראשון לקבל החיות. (57) המשך לשונו בנתיב התורה פ"א [א, ה.]: "ומה שאמר הראש בפני עצמו, מפני שהראש שם השכל, והוא קרוב אל התורה בעבור חשיבות הראש, הוא ראשון וקודם לקבל רפואה על ידי התורה. ולפיכך אמר בראשון 'חש בראשו יעסוק בתורה'". ובשבת סא. אמרו "הרוצה לסוך כל גופו, סך ראשו תחילה, מפני שהוא מלך על כל אבריו". (58) פירוש - הגרון הוא הדבר האחרון שנזכר בפסוק בתאור פסילי ע"ז, שנאמר [תהלים קטו, ה-ז]: "פה להם ולא ידברו עינים להם ולא יראו אזנים להם ולא ישמעו אף להם ולא יריחון ידיהם ולא ימישון רגליהם ולא יהלכו לא יהגו בגרונם". וכתב על כך בגבורות ה' פס"ד [רצא:], וז"ל: "וזכר חסרונם מתחיל בגדול ובקטון כלה. מתחיל בתחלה בדבר שהוא החשוב יותר, והוא הדבור שלא נמצא רק לאדם ולא למין בהמה, ומפני זה חשוב על הכל, והוא קרוב אל השכלי יותר... ואחר כך זכר העינים... והוא יותר נכבד מן השמיעה... ואחר כך הריח שהוא פחות מן השמיעה... ואחר כך זכר המישוש לומר 'ידיהם ולא ימישון', וזה הדבר הוא יותר גס מן הראשונים כולם... ואחר כך 'רגליהם ולא יהלכוו' עוד פחות מזה... ואחר כך זכר 'לא יהגו בגרונם' הוא ענין אחר, והוא דבר נפלא, הוא הקול שאינו דומה לראשונים. כי הדבור הוא חתוך הלשון, והוא ראשון במעלה. אבל זה רצה לומר הקול בלבד, והוא יותר פחות מן ההליכה. כי כח ההליכה אף על פי שאינו פועל בזולתו, הרי הוא פועל באברים של ההליכה להניע אותם. הנה מפני שהוא מניע את האברים, הנה זאת הפעולה יותר מן הקול. ולפיכך 'לא יהגו בגרונם' היא פועלה יותר פחות מהכל. כלל הדבר, כי כל שבע מדריגות אשר נזכרים כאן, התחיל בגדול אשר פעולתו יותר גדולה, התחיל בפה, וכלה בפועלה קטנה, היא 'לא יהגו בגרונם'". א"כ מה שכתב כאן "שהוא כלי הקול" כוונתו שאינו משמש לדבור, אלא להשמעת קול גרידא. (59) המשך לשונו בנתיב התורה פ"א [א, ה.]: "ואמר אחר כך 'חש בגרונו יעסוק בתורה', הגרון הוא למטה מן הראש אשר שם השכל, והגרון יוצא ממנו הדבור, והגרון כלי אל שכל הדברי, והוא למטה מן שכל עיוני. ואמר כי אף בזה אם יעסוק בתורה ימשוך לו על ידי התורה רפואה, אף כי הוא יותר רחוק מן השכל". וצרף לכאן דבריו בנצח ישראל פל"ט [תשב.], שכתב: "הדגים אין בהם שלימות הבריאה... תראה בעצם בריאתן, וזה כי האדם יש בו הדבור, ושאר בעלי חיים יש בהם קול הדבור, והדגים אין בהם אף קול הדבור". וכוונתו מבוארת, שהנה נתבאר שהגרון הוא תחתית הכוחות, והדגים אין להם אף תחתית זו, ולכך ברי הוא שאין בהם שלימות הבריאה. (60) שהרי נקרא "שכל הדברי", וכמבואר בהערה הקודמת. (61) המשך לשונו בנתיב התורה פ"א [א, ה.]: "ואמר עוד 'חש בבני מעיו'. האבר הזה הוא למטה מן הגרון, כי הגרון שם הדבור השכלי, ובני מעיים, כמו ריאה ולב, הם כלים לחיים [לחיות האדם, וכמו שיבואר בסמוך], ולכך הם למטה מן הגרון, ששם השכל הדברי, ואפילו הכי על ידי התורה מקבל רפואה והויה מן השם יתברך". (62) שהרי "בני מעיים" הם כמו ריאה ולב [ראה הערה קודמת], ולא גרע מנחתכו סימניו, שזהו גדר טריפה [סנהדרין עח.]. (63) המשך לשונו בנתיב התורה פ"א [א, ה.]: "ואמר 'חש בעצמותיו יעסוק בתורה'. העצמות הם למטה מהם, שאינם כמו בני מעיים שהם כלי ומשכן לרוח חיים, אבל אלו הם בנין האדם שעליו נבנה האדם. ואמר שגם העצמות מקבלים רפואה והויה על ידי התורה מן השם יתברך". (64) אודות שהעצמות הם בנין האדם, כן כתב בגו"א במדבר פכ"ד אות ח: "כי העצם עיקר שעומד עליו האדם". וכן כתב בדרשת שבת הגדול [קצז:]: "כי העצם הוא בנין בעל חי... עיקר בנין בעל חי הם העצמות, שעליהם נסמך הבעל חי". וכן רמז לכך בגבורות ה' פ"ס [סוף רסג:]. ובנתיב לב טוב ספ"א [ב, ריב:] כתב: "כי העצמות הם עיקר בנין האדם, שנותנים לאדם מציאות, והם חוזק האדם". וכן כתב בנתיב התורה פט"ו [א, סה.]: "כי העצם הוא עיקר קיום האדם, שהאדם נסמך עליו כל בנינו". וראה הערה קודמת. (65) פירוש - אין בגוף את המעלות שנתפרטו למעלה. (66) המשך לשונו בנתיב התורה פ"א [א, ה.]: "ואמר אחר כך 'חש בכל גופו', אע"ג שהוא רחוק יותר, עד שאין דבר נתלה בו כלל, כי אין דומה שאר הגוף לעצמות, כי הם בנין האדם, עד כי אם יש שנוי בכל דבר, התורה של אדם, שהיא סדר העולם, ואחריה ימשך העולם, היא מחזרת האדם אל סדר שלו. והנה התחיל בראש, שהוא יותר ראשון ויותר קדום לקבל הויה ורפואה מן השם יתברך, ואחר כך הזכיר הגרון, שהוא למטה הימנו, ואחר כך בני מעיים, ואחר כך העצמות, ואחר כך כל גופו, כי כל אחד ואחד לפי מעלתו הוא קודם לקבל חיים מן השם יתברך". (67) כפי שכתב למעלה בס"פ מו: "כי אי אפשר שיהיה חבור גמור לשני דברים מחולקים, שאם כן יהיו שני דברים ענין אחד. ודבר זה מבואר לכל מי שיש בו חכמה ומדע כי דבר זה אי אפשר". וראה שם הערה 86. וכן כתב בנצח ישראל פט"ו [שנט.]: "אין דבר אחד שייך לשני דברים שהם מחולקים", וראה שם הערה 30. המשך לשונו בנתיב התורה פ"א [א, ה:]: "ואמר כי בשר ודם נותן סם לחבירו, כי מפני שאי אפשר שלא יהיה לאותו סם איכות, או שהוא קר, או שהוא חם, וכיוצא בזה מן האיכות. ואם הסם ההוא קר, אז מזיק לאברים הקרים. ואם הוא חם, מזיק לאברים החמים. כי לא ימלט הסם ההוא מן איכות". דוגמה לדבר; בפטירתו של אהרן הכהן נאמר [במדבר כ, כט] "ויבכו את אהרן שלשים יום כל בית ישראל", לעומת פטירת משה שנאמר [דברים לד, ח] "ויבכו בני ישראל את משה". ופירש רש"י בדברים שם "ויבכו בני ישראל את משה - הזכרים, אבל באהרן מתוך שהיה רודף שלום ונותן שלום בין איש לרעהו ובין אשה לבעלה נאמר 'כל בית ישראל', זכרים ונקבות". וכתב בגו"א במדבר פ"כ אות כג בזה"ל: "ואם תאמר, סוף סוף היה משה גם כן מפרנס כל ישראל [ע"י המן (תענית ט.)], וגם הנשים היה מפרנס, ולמה לא היו בוכים גם כן הנשים. ויש לומר, דודאי משה היטיב הוא לאנשים ולנשים, אבל הטבה אחת, ולא היה רק ענין אחד. אבל באהרן, אשר רדף שלום בין איש לאשתו, עשה שני דברים מתחלפים; לדבר עם האיש ענין מיוחד, ועם האשה ענין מיוחד, עד שהיה עושה שלום ביניהם. כי מי שהוא רוצה לעשות שלום בין שנים, צריך לדבר ביניהם בענינים מתחלפים. וכן בין איש לחבירו. ומפני זה היו בוכים האנשים בכיה מיוחדת, והנשים גם כן בכיה מיוחדת. אבל במשה, אף על גב שודאי היו בוכים האנשים והנשים, מפני שטובה אחת לשניהם - לאיש ולאשה, בכייה אחת גם כן היה". ולכאורה תיקשי לך מפועלו של משה רבינו, שעשה טובה אחת לאנשים מתחלפים [אנשים ונשים], וא"כ יתכן שיהיה דבר אחד טוב לדברים מתחלפים. אמנם סתירה זו בנין היא, כי עד כמה שנוגע לפרנסה בזה אין הבדל בין אנשים לנשים, והם נחשבים כדבר אחד. אך בנוגע לעשיית שלום, הרי האיש לחוד והאשה לחוד, ולכך יש בו צורך לדיבורים מתחלפים, כי "לא תמצא דבר אחד שהוא טוב לשני דברים מתחלפים". (68) המשך לשונו בנתיב התורה פ"א [א, ה:]: "אבל התורה היא רפואה כללית, כי אין בתורה איכות, רק כי היא שכל אלהי עליון. ובשביל כך התורה היא סם חיים ורפואה אל הכל. וכמו שהתורה היא רפואה לאדם מן חליו, כך התורה היא רפואה לאדם מכל שאר חסרון, כאשר האדם היה מקבל שנוי, התורה מחזרת אותו אל הסדר אשר הוא חסרון לאדם, כי בתורה נברא העולם, ובה סדר השם יתברך הכל כסדרו הראוי לו כמו שהתבאר, לכך על ידי התורה הוא חוזר אל סדר הראוי. ומפני שבתורה נברא העולם, לכך כאשר יש חסרון בבריאה יושלם על ידי התורה שהיא רפואת כל הגוף". וראה שם שביאר הסבר נוסף שהמאמר הזה עוסק בחולי הנפש והמדות, ולא בחולי הגוף. (69) לכאורה היה יכול לתרץ כפי שתירץ על שאלה דומה בנתיב התורה פי"א [א, מט:], שלאחר שביאר שם שהת"ח מהביא ברכה לעולם, כתב: "ואולי יקשה לך אם כן למה תמצא תלמידי חכמים עניים. דבר זה אינו שאלה, וזה כאשר אינם מוכנים מצד עצמם לקבל הברכה מצד רוע מזל שלהם, כי צריך שיהיה מוכן לקבל הברכה מצד עצמו. אבל כאשר יש מקבל מוכן, רק שחסר לו להביא ברכה אל העולם הזה, אז ת"ח מביא ברכה". וכן כתב בדר"ח פ"ד מ"ט [קפ.], וז"ל: "תלמיד חכם עני, יש לזה ג"כ סבה שגורם זה רוע מזלו... ואפילו צדיק גמור י"ל כי רוע מזלו גורם, וכדאשכחן גבי רבי אלעזר בן פדת במסכת תענית [כה.], שהיה מזלו רע כל כך מאוד, עד שלא היה לו מזונות לגמרי". ואולי היה יכול לתרץ כן, ורק נקט בתירוץ יותר פשוט. (70) שזהו גדר חולה, וכמבואר ברמב"ן בתורת האדם שער המיחוש [ד"ה והנך שמעתתא], שמי שיש לו מיחוש בעלמא והוא מתחזק והולך כבריא, אינו בכלל חולה [והובא במגיד משנה בהלכות שבת פ"ב ה"י, ובשו"ע או"ח שכח, א]. ואפילו שכואב לו מאד אינו נקרא חולה, אלא חושש [תוה"א שם]. וכן כתב הרמב"ם הלכות זכיה ומתנה פ"ח ה"א וה"ב: "החושש בראשו או בעינו או בידו או ברגלו וכיוצא בהן הרי הוא כבריא לכל דבריו... אבל החולה שתשש כח כל הגוף... והרי הוא נופל על המטה". ובנדרים לט: אמרו לגבי חולים שהם "חולים ומוטלים בעריסתן ובני אדם מבקרים אותם". וב"ב קנד. אמרו "קציר ורמי בערסיה". וראה גו"א בראשית פי"ח אות ב. (71) שבת לב. "לעולם יבקש אדם רחמים שלא יחלה, שאם יחלה אומרים לו הבא זכות והפטר". ומיד קודם לכן הובא המאמר "לעולם אל יעמוד אדם במקום סכנה לומר שעושין לו נס, שמא אין עושין לו נס, ואם עושין לו נס מנכין לו מזכיותיו". וכנראה למד בזה סמיכות מאמרים. ובח"א שם [א, כ.] כתב: "פירוש, כאשר האדם עומד בסדר הטבע הכולל, והוא בכלל כל העולם שנוהג על פי סדרו, אין אומרים לו הבא זכות והפטר, שהוא בכלל כל העולם. אבל אם היה יוצא מן הכלל, מפני שהוא חולה, והרי הוא יוצא מן הטבע של שאר בני אדם, ולכך צריך זכות פרטי שיהיה פטור... כלל הדבר, כאשר יוצא האדם מכלל סדר העולם הכולל, צריך זכות עצמו זכות פרטי". (72) פירוש - אם מגמת הברייתא היתה לתת עצה טובה לחש בחלקי גופו, ודאי שהיה מספיק לומר "החש בכל גופו יעסוק בתורה", ובזה נכללים כל חלקי האדם. אך לא רק עצה טובה קמ"ל, אלא ללמדנו הסדר בקבלת הסדר, והמרומם יותר קודם יותר, וזה לא היינו יודעים לולא שנתפרט בברייתא "החש בראשו, בגרונו, בבני מעיו". (73) לעשית פירות בעולם הזה. (74) תנחומא נח אות ג: "לפיכך מתן שכרה [לעמלי התורה] לעולם הבא, שנאמר [ישעיה ט, א] 'העם ההולכים בחושך ראו אור גדול'. 'אור גדול', אור שנברא ביום הראשון שגנזו הקב"ה לעמלי תורה שבעל פה ביום ובלילה, שבזכותן העולם עומד, שנאמר [ירמיה לג, כה] 'כה אמר ה' אם לא בריתי יומם ולילה חוקות שמים וארץ לא שמתי', אי זה הוא ברית שנוהג ביום ובלילה, זו תלמוד". והמדרש שם מאריך לבאר השכר הגדול שיש לעמלי התורה בעוה"ז ובעוה"ב. (75) ומבואר מיסודו כאן שהמיוחד בתלמוד תורה לעומת שאר מצות הוא שתורה שייכת לכל העלמות, ועד לעוה,זמשתלשל כח התורה, לעומת שאר מצות שעיקרן משתייך לעולם הנבדל, ולכך "שכר מצוה בהאי עלמא ליכא". ובודאי שיש לצרף לכאן, כי הנה יש למהר"ל שלשה הסברים במילת "תורה" שהיא הוראה; (א) מלשון הוראת הציווים, כמלך המורה לעמו [גו"א בראשית פ"א אות א, ונתיב האמונה פ"ב (א, סוף רט.), והובא לעיל פ"ו הערה 35]. (ב) מלשון הוראת הבנת טעמי התורה [ריש דרוש על המצות (נ.), והובא לעיל פ"ז הערה 10]. (ג) מלשון הוראת הדרך, שמוליך את האדם לעוה"ב [כמלוקט לעיל פ"ט הערה 69]. והובא למעלה פי"ג הערה 54. והנה למעלה התבאר [פי"ג (ד"ה ובפרק קמא דברכות)] שיש לתורה ג' מדרגות, המקבילים לג' עולמות [עוה"ז, עולם האמצעי, עוה"ב]. דוק ותראה, כי שלשה הסברים אלו מקבילים בדיוק לשלש דרגותיה של תורה; כנגד מדרגת העוה"ז שבתורה - ביאר ש"תורה" לשון צווי של מלך לעמו. וכנגד מדריגת האמצע של תורה [הידועה לחכמים ונבונים] ביאר ש"תורה" להורות הבנת טעמיה. וכנגד המדריגה השלישית של תורה, שהיא העוה"ב, ביאר ש"תורה" מורה לאדם הדרך לעוה"ב. ועל כל פנים מבואר מכך שמהותה של תורה מתפרסת על שלשת העולמות, ולכך ברי הוא ששכר תורה בהאי עלמא איכא. 
(1) "כגון התגין דספר תורה" [רש"י שם]. (2) "מה שכתבת, שאתה צריך להוסיף עוד עליהם כתרים" [רש"י שם]. (3) "צריך טעם" [רש"י שם]. (4) "של משה, הואיל ומשמו אומר, אע"פ שעדיין לא קיבלה" [רש"י שם]. (5) "מקום הקצבין שוקלין בשרו, כדאמר בברכות [סא:] שסרקו בשרו במסרקות ברזל" [רש"י שם]. (6) וכמו שאמרו "אם משה לא היה יודע, אהרן מנין לו" [רש"י במדבר ט, ו], וכן "אפשר אם משה לא ידע, אלעזר יודע" [רש"י במדבר כז, ב]. וה"ה לגבי משה ורבי עקיבא. ובלשון הגמרא אמרו "רבי לא שנאה, רבי חייא מנין לו" [עירובין צב.]. ודע שבח"א למנחות שם ביאר רדבריו כאן, ויובאו להלן בהערות. (7) בכמה מקומות. וכמו למעלה ס"פ כא, שכתב: "כי 'זה משה האיש' [שמות לב, א] הוא מהתחתונים, והיה מתעלה מעלה מעלה עד שנאמר עליו [תהלים ח, ו] 'ותחסרהו מעט מאלהים'. ועליו נאמר [משלי ל, ד] 'מי עלה שמים וירד'. ומפני כי משה היה מן התחתונים ומן העליונים, כמו שאמרו [דב"ר יא, ד] שנקרא משה 'איש האלהים' [דברים לג, א], מחציו ולמטה היה 'איש', ומחציו ולמעלה היה 'אלהים'. ולכך אי אפשר לומר רק שהיה כמו אמצעי בין העליונים ובין התחתונים, והאמצעי מצורף לשניהם, ולפיכך 'עלה שמים וירד'. והיה למשה משפט האמצעי, שנאמר [ר' דברים ה, ה] 'אנכי עומד בין ה' וביניכם להגיד לכם דבר ה' וגו''... הרי משה עולה עד המדרגה האחרונה חוץ מאחת, ויורד לתחתונים... הרי נתבאר לך כי נתיחד משה בנבואה, ולכך ראוי שעל ידו נתנה התורה". וראה שם הערה 76. ולמעלה פכ"ג [ד"ה בארו בזה] כתב: "כי השטן שהוא מקטרג על כל מעשה, היה מקטרג על קבלת התורה. שאין מקבלים, שהם בתחנונים, ראוים לתורה. ויש לאדם ב' בחינות; כי האדם הזה יש לו דבקות אל העליונים מצד הנשמה הנבדלת. ויש לו חבור אל התחתונים מצד גופו החמרי. ומצד הדבקות שיש לו אל העליונים, אין לו מקטרג על התורה, כי האדם נחשב מן העליונים. ולפיכך כל זמן שהיה למשה חבור עם הקב"ה, לא היה כאן קטרוג על תורה, שמזה הצד אין התורה בתחתונים רק בעליונים. אבל כאשר הפריד החבור הזה, וירד לתחתונים, אז יש כאן קטרוג, כי אין התחתונים ראוים אל התורה. ולפיכך אמר אחר שירד משה בא השטן. כלומר אחר שירד משה, ושוב יש לו חבור לתחתונים, בא השטן וכו'". ולמעלה פכ"ד [ד"ה במאמר הזה] כתב: "כי אי אפשר שלא היה למשה הכנה ובחינה שהיה מתעלה בין העליונים, ועל ידי זה היה מקבל התורה. ודבר זה נתבאר כבר כי היה משה כמו אמצעי בין העליונים והתחתונים, והיה משה מתעלה אל העליונים, עד שהיה ראוי לקבל התורה, שהיא מתיחסת אל העליונים. ומפני כי משה היה ילוד אשה, ואין לילוד אשה שתוף עם העליונים ומדרגתם, שאין שייך בהם ילוד אשה, רצה לומר בעל חומר, שהוא נקרא 'ילוד אשה', והמה נבדלים. ולכך אמרו 'מה לילוד אשה בינינו'. והשיב להם 'לקבל תורה', וראוי מצד קבלת התורה שיהיה נכנס במדרגת עליונים". ולמעלה פל"ד [ד"ה ולפיכך השיב] כתב: "כי משה עלה אל המדרגה האחרונה, שהיא סוף כל המעלות, והוריד לנו התורה", וראה שם הערה 13. וכן למעלה פמ"ו [ד"ה ואמר] כתב: "משה היה קרוב אל מדרגת התורה", וראה שם הערה 73. (8) לשונו שם בח"א למנחות [ד, עה.]: "מורים על השגות דקים כהררים בשערה". (9) כפי שביאר למעלה פט"ז את ההכרח שהקב"ה יתן תורה, וכלשונו [ד"ה ואחרי כי]: "ואחרי כי אי אפשר לומר שיהיה העולם רק במקרה קרה, וכבר הרחיקו העצמם לומר שיהיה סדור העולם במקרה קרה, לכן לפי דבריהם בעצמם אי אפשר לומר רק שמיד שברא השם יתברך את האדם, וביום ברא אלהים את האדם, סדר את מעשיו. וכמו שדרשו ז"ל [סנהדין נו.] על הכתוב [בראשית ב, טז] 'ויצו ה' אלהים על האדם', שמיד נצטווה האדם בשבע מצות בני נח, וכמו שיתבאר עוד. ודבר זה מחייב השכל, כדי שיהיה סדר העולם הזה לא במקרה קרה. לכך החכמים, היודעים סדור העולם באמת, סדרו וגזרו שנצטוה האדם מן השם יתברך כמו שיתבאר, שלא יהיה סדר העולם על ידי שכל האדם שהוא במקרה - אם ישכיל או לא ישכיל. כי השכל הוא בכח ולא בפעל. כי אין מעצם האדם ומבריאתו שיהיה משכיל בודאי. גם אפשר שישכיל הדברים בחלוף מה שהוא... ואיך דבר זה אפשר, שיהיו מעשיו הטבעיים - דהיינו תקון גופו - מסודר בתכלית הסדור מן השם יתברך, כאשר נראה כי הכל מסודר בחכמה, ואילו מעשים שהם מצד השכל לא יהיו מסודרים מן השם יתברך. ועוד המציאות הזה הוא אפשרי מצד עצמו, והוא מחויב מצד עלתו. כי מצד השם יתברך הוא מחויב ומוכרח שיהיה נמצא, שהוא גוזר מציאותו. ומאחר כי מציאות האדם הוא מחויב מן השם יתברך, ואם אתה אומר כי סדר הזה הוא נמשך אל שכל האדם, היה מציאות אינו מחויב מצד העלה כלל. שהרי סדר שלו נמשך אל שכל האדם, שהוא אפשר. ובודאי אם אין סדר למציאותו, הרי מציאותו בטל. לפיכך אי אפשר רק שיהיה האדם מסודר מן השם יתברך לגמרי מצד העלה. כי איך אפשר לומר שיהיה העולם מחויב מצד העלה מצד המציאות שלו, ומצד סדרו - שהוא צריך אל הסדר - אינו מחויב מצד העלה. ודבר זה מחייב בגזרה מחויבת שהאדם מצווה מן העלה, ובזה הוא מסודר מצד עלתו במציאותו ובסדרו כאשר ראוי". ושם מבאר יסוד זה בהרחבה. (10) ויש בזה הטעמה מיוחדת. כי למעלה פנ"ט [ד"ה ואמר ומלופפת] כתב: "יש כמה דברים שהם יוצאים מן התורה, והתורה שבעל פה יוצא מן התורה", וראה שם הערה 46. הרי שישנו דמיון בין התגין לבין תורה שבע"פ [וכמו שיתבאר בהמשך הפרק], ששניהם יוצאים מן התורה. ובנתיב התורה פי"א [א, מו:] כתב: "וכמו שגזר השם יתברך ונתן התורה לישראל, כך נתן החכמים, והם ג"כ עצם התורה". והובא למעלה בהקדמה הערה 79. וכשם שהקב"ה נתן החכמים, כך הוא נתן ג"כ התגין. (11) בח"א במנחות שם [ד, עה.] כתב משפט זה כך: "כך מתחייב מחכמתו מה שמורים עליהם התגין. אבל מה שמורה עליו התגין הוא מחולק מן התורה עצמה. כי התגין מורים על השגות דקות היוצאים מן השגות התורה, והם שכל פשוט, כמו שיתבאר. וזהו מה שאמרו וכו'". ובבאר הגולה באר הרביעי [עב.] כתב כך אודות התגין: "וזה שאמר כאשר עלה משה למרום, מצא הקב"ה שהיה קושר כתרים לאותיות. פירוש, התורה היא סדר אלקי שנתן השם יתברך לישראל. והסדר הזה אי אפשר שיהיה סדר יותר עליון. ונמצא שיש כאן שני דברים, כל אחד מעלה בפני עצמו; האחד, שהתורה מצותיה אלקיים. השני, שאי אפשר שתהיה מדריגה יותר עליונה. כי כבר אפשר שתהיה אלקית ויהיה אפשר מעלה גדולה. שהרי נתן לבני נח תורה, ואמנם יש עוד אחר תורת נח מעלה יותר עליונה, והוא תורת ישראל. ולפיכך אמר שהיה מוצא הקב"ה שהיה קושר כתרים לאותיות, שהכתר מורה על מעלה היותר עליון, שאין אחר זה עוד, כי זהו עניין הכתר, שאין על המלך מעלה עוד [ראה דר"ח פ"ג מט"ז (קנבץ.), ולמעלה פכ"ט הערה 57, ופל"א הערה 44]. ומפני שהתורה היא יותר עליון, ולכך יש על האותיות שבה תגין, לומר לך שאין מעלה אחריה עוד. ואע"ג דפירוש 'היה קושר כתרים לאותיות', כי האות מצד עצמו כמו שעטנ"ז ג"ץ צריכים תגין [מנחות כט:], ושאר אותיות אינם צריכים תגין, מפני שהתורה עליון על כל כמו שהתבאר, ולכך צריכים האותיות שבה, דהיינו אותיות שעטנ"ז ג"ץ, הראוי אל התגין, צריך להיות להם תגין. ואין צריך תגין בגט ושאר כתיבה, כי אם בתורה, לפי מעלת התורה צריכין האותיות תגין. הרי התגין בתורה לומר, שהתורה היא סדר אלקי שאין אחריו עוד. ולכך הקב"ה היה קושר תגין לאותיות, כי התג הזה והכתר הזה שהוא יתברך קושר, אין על זה עוד". וראה להלן פס"ד הערה 100. (12) פירוש - אין בעולם הזה המורגש דקות השכלי. וצרף לכאן דבריו בגבורות ה' פ"ט [נט:]: "כי השכל הוא גר בעולם הגשמי", והובא למעלה פ"ל הערה 8, ופ"נ הערה 11. (13) רש"י שמות יח, א, ומקורו מהמכילתא שם. ולמעלה פכ"ח [ד"ה ונטלם משה] כתב: "למי שהוא נחשב כמו כלל ישראל, וזהו משה. ודבר זה מורגל בפי חכמינו, כי משה עומד נגד כל ישראל. ופירשנו אותו בחבור גור אריה בפרשת יתרו. והעיקר הוא, כי מה שהיה משה מדרגתו נבדל, כמו הצורה שהיה משלים כל ישראל... כי נחשב משה כמו צורה אל כלל ישראל. ולפיכך אי אפשר לומר רק שהיה משה שקול נגד הכלל כולו. ודבר זה מבואר מאד למי שיש בו חכמה". וראה שם הערה 68. (14) ענין זה מבואר יותר בח"א למנחות שם [ד, עז.], וז"ל: "ועוד יש לפרש, מה שהיה ר"ע מוכן אל השגות התגין שהם על האותיות, כי מרע"ה היה משיג כלל התורה, אבל התורה היא כמו דבר אחד, כמו שפרשנו במסכת אבות [פ"ב מ"ב (עב:)] אצל [משלי ו, כג] 'כי נר מצוה ותורה אור' [והובא למעלה פס"ב הערה 35]. והתגין שעל האותיות הם השגות פרטיים היוצאים מן התיבות, כמו התג על האות. ולכך לא היה מוכן משה אל דבר זה. [כי] מרע"ה כמו שהיה שקול כנגד כלל ישראל, ונחשב כמו הכלל, היה השגתו בכלל, לא בתגין שהם על האותיות, שהם השגות פרטיים. ור"ע היה משיג התגין, שהיה ר"ע אדם פרטי, לכך היה משיג בתגין שהם על האותיות". וקודם לכן בח"א [ד, עה:] כתב באופן נוסף, וז"ל: "לא היה למשה רבינו ע"ה חבור אל התגין. וזה מפני כי מרע"ה השגתו בכלל התורה, שהיא תורה אחת כללית, שנאמר [דברים ד, מד] 'וזאת התורה'. והתגין הם יוצאים מן האות, והוא השגה על השגה. ומשה היה מביט בהשגת התורה עצמה, ולכך במה שהיה משיג התורה בנבואה, לא היה משיג עם זה השגת התגין. ואם היה משה מביט ומשיג השגת התורה בעצמה בנבואה, והיה משיג התגין שהם על האותיות, היה מדריגתו יותר, שהיה משיג בנבואה התגין שהם על האותיות, שהוא השגה מתוך השגה, וזה בודאי השגה יותר עליונה. ורבי עקיבא שלא היה משיג השגת התורה בנבואה, ולכך היה משיג התגין ג"כ... שלא היה למשה רבינו ע"ה השגה בנבואה בהשגת הדקין שהם על התורה. ולא היה דורש אותם ג"כ בלא נבואה, כי משה רבינו ע"ה לא היה דורש רק את אשר משיג בנבואה, כי בנבואה נתנה לו כל התורה". וכשם שאין העוה"ב נראה בנבואה, אך הוא נראה לחכם המשיג בחכמתו [כמבואר למעלה פנ"ז הערה 9], כך התגין אינם מושגים בנבואה, אך מושגים לחכם. וראה להלן הערה 44. והחילוק שבין שני טעמים אלו הוא, כי אידי ואידי סברי שמשה משיג בכלליות, ואילו רבי עקיבא משיג בפרטיות, רק נחלקו בשורשו של חילוק זה; לפי דבריו כאן [ולהסברו האחרון בח"א] שורשו של הדבר נעוץ בהיות משה שקול כנגד כל ישראל, לעומת רבי עקיבא שהינו אדם פרטי. אך לפי טעמו הראשון בח"א, שורשו של חילוק זה תלוי בהבדל שבין השגת נבואה להשגת חכמה. דוגמה לדבריו כאן; בבאר הגולה בבאר החמישי [צו.] ביאר מדוע משה רבינו נשא גיורת, וכלשונו: "מדריגת משה, כי הוא היה צורת כל ישראל, עד שאמרו עליו 'שקול משה נגד ישראל', וזה בשביל שהיה צורה אל ישראל, ואין ספק שהצורה במה שהוא צורה אל הכל, הוא שקול נגד אשר הוא צורה אליו, ודבר זה מבואר. וכאשר יעיין האדם בדבר זה, יפתחו לו בזה שערים הרבה בתורה אשר הם נעולים מאוד. וזה תמצא במשה שנשא בת יתרו [שמות ב, כא], ולא היתה מבני ישראל. ואהרן אחיו נשא אלישבע בת עמינדב ממשפחת נשיאים [שמות ו, כג]. וכבר אמרו ז"ל [ב"ב קט:] שדבר זה גרם חסרון בתולדות משה, כמו שמבואר בדבריהם. ואין ראוי שדבר זה יהיה במקרה ח"ו לומר כך שיהיה עניין משה, אדון כל הנביאים, במקרה. וראוי שיהיה זיווג משה מן השם יתברך. שלא גרע זיווגו של משה מכל זיווג שהוא מן השם יתברך, כמו שאמר [בראשית כד, נ] 'מה' יצא הדבר'. וארבעים יום קודם יצירת הולד בת קול יוצא בת פלוני לפלוני [סוטה ב.], ואיך היה זה שיהיה מזדווג משה באומה אחרת. וכאשר תבין יש לדבר זה סבה מחייב, וזה כי כאשר היה משה שקול כנגד ישראל, כמו שדרשו [מכילתא שמות יח, א] 'וישמע יתרו את כל אשר עשה אלקים למשה ולישראל', שקול משה נגד כל ישראל. ועוד אמרו [מכילתא שמות טו, יג] שדרש הדורש בצבור, אשה אחת היתה במצרים וילדה ששים רבוא בכרס אחד. מחכו עליו ציבורא, ואמר להם זה משה, שהיה שקול נגד ששים רבוא ישראל. ומעתה כיון שכתוב בכל אשה שהוא זיווג לאדם [בראשית ב, יח] 'אעשה לו עזר כנגדו', ו'כנגדו' משמע דומה לו שוה לו. ואיך אפשר שתהיה אשה אחת מן הכלל, והיא פרט אחד בלבד, עוזר למי שהוא שקול נגד הכלל כולו, ואין כאן יחוס ושווי כלל ביניהם, כי איך יהיה פרט אחד דומה ושוה אל אשר הוא כמו הכלל. אבל כאשר נשא את בת יתרו, אף כי אין בת יתרו יותר במעלה מן בת ישראל, מכל מקום שייך לומר 'אעשה לו עזר כנגדו', כי משה בישראל, ויתרו מן האומות, וישראל והאומות, הם כלל בני אדם. ובזה שייך לומר 'אעשה לו עזר כנגדו'. אבל אם נשא מבנות ישראל, לא שייך כלל 'אעשה לו עזר כנגדו', כאשר משה שקול נגד הכלל. ודבר זה ראוי להבין". וכן כתב בגבורות ה' פי"ט [פז.]. ושם בפרק מו [קפו.] כתב: "מדריגת משה שהיה נבדל במעלתו מכל ישראל... ולכך לא נשא אשה מבנות ישראל, ואין משה אדם פרטי כמו שאר אנשים בישראל שהם פרטיים, כיון שלא היה נכלל בתוך כלל ישראל, ולפיכך היה שקול נגד כל ישראל". וכשם שיחס משה אל בת ישראל הוא יחס של הכלל אל הפרט, ולכך מן נמנע שיתחבר אליה; כך יחס משה לתגין הוא יחס של הכלל אל הפרט, ומן הנמנע שישיג השגה זו. וראה במבוא לדרשות המהר"ל עמוד 27. (15) פירוש - הסברו השני להלן [שהשגת תגין מופקעת ממהלך העולם הזה] הוא יותר עיקר מהסברו הראשון [שהשגת תגין קשורה לפרטי]. וראה הערה 41. ובנוגע ליסוד דבריו כאן, שהשגת האדם בתורה תואמת את גדרו של אותו אדם בישראל; אדם כללי משיג השגות כלליות, ואילו אדם פרטי משיג השגות פרטיות, ברור שזהו המשך לדבריו למעלה פנ"ו [וזה שאמר], שכתב: "כי התורה היא צורת ישראל, וכפי מה שהם ישראל בעצמם, כך התורה. וכאשר גזר השם יתברך גלות על ישראל, והם מפוזרים ומפורדים בכל העולם, כך לא תמצא התורה רק מפוזר ומפורד, ולא תמצא הלכה ברורה במקום אחד, כמו שהם ישראל". וכאן ממשיך לומר שההתאמה בין ישראל והתורה חלה על כל אחד מישראל בפני עצמו; האדם מישראל שהוא פרטי, השגתו בתורה היא פרטית. והאדם מישראל שהוא כללי, השגתו בתורה היא כללית, וזהו עומק נוסף ל"ישראל ואורייתא חד הם" [זוה"ק ח"ג עג.]. וזו היא התפילה "ותן חלקנו בתורתך". דוגמה לדבר; רש"י [שמות לח, כב] ביאר שבצלאל הזכיר למשה רבינו את הסדר הנכון בעשית המשכן [משכן ואחר כך כלים], ולא כפי שחשב משה רבינו [הכלים ואחר כך המשכן]. וכתב על כך הגו"א שם אות ה בזה"ל: "ואם תאמר, ומשה למה לא ציווה לעשות מהשכן קודם. יש לומר, דמשה היה מקדים את הכלים, דהרי הכלים הם חשובים מן המשכן... ויש להתחיל בעיקר. אבל בענין המעשה, יש להקדים את המשכן, מפני שהמשכן הוא שמירת הכלים. ולפיכך בצלאל אשר היה ממונה על המעשה, בא אליו הידיעה לעשות את המשכן קודם. אבל משה דהיה ממונה על הלימוד בלבד, והיה יודע ציור המשכן, וזהו הלימוד איך יצוה, התחיל בכלים תחלה. אבל ענין העשיה, מה יקדים במעשה, נשכח הימנו, עד כי בצלאל, המיוחד לעשיה, הזכיר אותו... כי משה מיוחד לתלמוד ולא למעשה, ובצלאל לעשיה. כלל דבר הדבר, למשה בא הידיעה בענין התלמוד, לפי שהוא מיוחד אל הלימוד, ויש להתחיל בלימוד בדברים שהם עיקרים. ולבצלאל המיוחד על המעשה, בא אליו [הידיעה] איך יעשם, ולכך היה יודע בצלאל עשייתם". הרי שלכל אחד ניתנה השגה התואמת למהותו. והם הם הדברים שנתבארו כאן. (16) כפי שאמרו כאן על התגים שהקב"ה "קושר כתרים לאותיות". ועוד שאלו בגמרא [מנחות כט:] על האות ה"א "מאי טעמא אית ליה תאגא", ופירש רש"י שם "לה"י כתר קטן בסוף גגו דה"י". הרי שנקרא "כתר" ו"תג". ובקידושין ט. הזכירו "תגא דמלכא", ופירש רש"י שם "בכתר המלך". וכן במגילה כח: פירש "בתגא - כתר תורה". (17) ובח"א לסנהדרין ק. [ג, רלא:] כתב: "ויש מפרשים אלו י"ש עולמות, דהיינו שהספירה העליונה היא כתר עליון. החצי ממספר 'כתר' הוא ש"י. כי כל כתר יש בו שני דברים; שהכתר מצורף למטה אל אשר הוא כתר לו, ואינו מצורף לגמרי, במה שכל כתר נבדל מן אשר עליו הכתר, שהרי [הוא] עליו, נבדל ממנו. ואינו כמו המלבוש אשר הוא מצורף לגמרי. ולפיכך החצי שייך אל העולם, ומזה הושפע ש"י עולמות". ובבאר הגולה באר הרביעי [פ.] כתב: "כתר מורה שהוא יתברך נבדל מכל הנמצאים ואין משתתף עם הנמצאים שזה מורה עליו שם כתר, כי המלך על ידי שהוא מלך ויש לו כתר הוא נבדל מן שאר העם". ובח"א למנחות כט: [ד, עז:] כתב: "כי הכתר מורה על שהוא נבדל, כי המלך שיש לו כתר נבדל מן העם". וראה למעלה פכ"ט הערה 57. ובח"א לסנהדרין קה: [ג, רמו:] כתב: "הכתר מורה על מעלה נבדלת". ובח"א לשבועות ט. [ד, יא:] הוסיף שמיקומו של הכתר מורה על מהותו, וכלשונו: "כי הכתר נבדל מבעל הכתר, כאשר הכתר הוא על ראשו. ולכך ראוי הכתר למלך, שהרי המלך ג"כ הוא נבדל מן הכלל". אמנם המלך גופא גם מצטרף אל עמו, וכפי שכתב בח"א להוריות [ד, נח.]: "כי... המלך, תכלית מלכותו לצורך העם, ואם כן משועבד הוא לעם... המלך טפל אל העם ומשועבד אליהם... שכל מלכותו בשביל העם ולא לצורך עצמו, [ועל כן] נקרא 'עבד'". ובנתיב התשובה פ"ד [ד"ה ולמאן דאמר] כתב: "הנה הכתר הזה הוא התג אשר יש על הה"א, והוא למעלה מן האות. וזה מרמז כי יש לבעל תשובה, אשר הוא חוזר בתשובה ונבדל מן החמרי, כתר ממש. והכתר הזה כתר נבדל, שהרי הוא על האות... והנה תג של ה"א, שהוא על האות, הוא כתר נבדל לגמרי". וראה למעלה פנ"ז הערה 30. (18) כפי שכתב למעלה פ"ט [ד"ה וכמו כן]: "השם יתברך, אשר הוא קדוש בתכלית הקדושה", וראה שם הערה 34. ולמעלה פי"א [ד"ה לכן במה] כתב: "השם יתברך הוא קדוש נבדל מן החומר לגמרי. ולכך מקדישין את השם יתברך לומר 'קדוש' [ישעיה ו, ג], כלומר שהוא יתברך בלבד נבדל וקדוש מן החומר". ובגבורות ה' פמ"ז [קצ:] כתב: "כי הוא יתברך נאדר בקודש, שהוא נבדל מן הנבראים. וזהו ענין הקדושה בכל מקום, שהוא אינו משתתף עם הנמצאים. שכולם הם משותפים או מצורפים אל החומר, זולת הקדוש ברוך הוא, שלכך נקרא 'הקדוש ברוך הוא' מפני שהוא קדוש מן הנמצאים שהם בעלי חומר או מצורפים אל החומר". וכן הוא בח"א לחולין צא: [ד, קט.], בביאור דברי הגמרא שם שישנן שלש כתות של מלאכי השרת; אחת אומרת "קדוש", והשניה אומרת "קדוש קדוש", והשלישית אומרת "קדוש קדוש קדוש", וכתב שם בזה"ל: "ביאור ענין זה, כי המלאכים לפי מדריגתם מקדישים. כי האחת אינו יכול להקדיש רק כי הוא יתברך קדוש מן הגוף. והשנית יכולה להקדיש יותר, שהוא יותר קדוש מן הגוף, שאף אינו כח בגוף, וזהו 'קדוש קדוש'. כי תמצא באדם הגוף חמרי, והשני שהוא כח בגוף. ולפיכך הכת השני מקדישים שהוא קדוש מן הגוף ומן כח הגוף. וכת הג' מקדישים שהוא קדוש גם מן הצירוף אל הגוף. כי האדם יש בו ג' דברים האלו; שהרי יש באדם גוף, ועוד יש בו נפש שהוא כח בגוף, ועוד יש [בו] השכל, שהוא אינו גוף, אבל הוא מצורף ומקושר עם הגוף, ודבר זה נקרא שיש לו התיחסות אל הגוף. והוא יתברך נבדל מכלם, שהוא בתכלית הקדושה. וזה ג' פעמים 'קדוש קדוש קדוש'". וכן הזכיר ענין זה בקיצור למעלה פי"ב ציון 69. (19) והנבדל מהכל [הקב"ה] עוסק בדבר נבדל מהכל [התגין]. ומעין מה שאמרו חכמים [פסחים קיח.] "בשעה שהפיל נמרוד הרשע את אברהם אבינו לתוך כבשן האש, אמר גבריאל לפני הקב"ה, רבש"ע, ארד ואצנן ואציל את הצדיק מכבשן האש. אמר לו הקב"ה, אני יחיד בעולמי, והוא יחיד בעולמו, נאה ליחיד להציל את היחיד". (20) פירוש - משה ידע אודות ההשגות הדקות, אך לא ידע את ההשגות עצמן. ונקודה זו תתבאר בהערה הבאה. (21) לכאורה דבריו כאן [ובח"א למנחות] שהתגין הם השגות מרוחקות ממשה, ואין למשה רבינו שייכות אליהם, אינם עולים בקנה אחד עם דבריו בבאר הגולה באר הרביעי [עב.], שהביא שם את דברי הגמרא [שבת פט.
] שאמרו שם: "בשעה שעלה משה למרום, מצאו להקב"ה שהיה קושר כתרים לאותיות. אמר לו, משה, אין שלום בעירך ["אין דרך ליתן שלום בעירך, במקומך" (רש"י שם)]. אמר לפניו, כלום יש עבד שנותן שלום לרבו, אמר לו היה לך לעזרני ["לומר תצלח מלאכתך" (רש"י שם)]. מיד ["בעליה אחרת" (רש"י שם)] אמר לו [במדבר יד, יז] 'ועתה יגדל נא כח ה' כאשר דברת'". וכתב על כך בבאר הגולה שם בזה"ל [תחילת הדברים הובאו בהערה 11]: "ואמר הוא יתברך 'אין שלום בעירך'. כלומר שאתה חושב שאין אל האדם שייכות אל פעל זה, כאשר פעל זה מתיחס אל השם יתברך, ואין האדם משותף עם השם יתברך. והשלום מורה על השתוף, ואין עבד נותן שלום לרבו, מפני כי אין לעבד שתוף עם רבו. ועל זה אמר מכל מקום 'היה לך לעזרני', לומר 'ועתה יגדל נא כח ה''. כי אף שאין כאן שתוף אל השם יתברך שיאמר שלום, שזה מורה על שתוף, אבל מ"מ היה לך לעזרני, כי אין הפועל פועל רק כאשר יש כאן מקבל מוכן לקבל הפעל. ולכך היה לך לעזרני, כי יש עזר מצד המקבל כאשר הוא מוכן לקבל, ואם אין מקבל נמצא, לא יפעל הפועל התחלת הפעולה. הנה יש למקבל צירוף אל הפעל הזה. בפרט אל התגין, שהם התחלת התורה, ואי אפשר לתגין בפרט שיהיה בלא מקבל. כי התגין הוא דבר דק, והוא התחלת התורה, ואם אין כאן מקבל מוכן שהוא הנושא, אין כאן התחלה כמו זאת נמצא. אף כי היא רחוקה מן האדם התג, שהוא דבר דק ביותר, והיא התחלת התורה, מ"מ התחלת התורה בשביל האדם הוא המקבל, והוא יחשב נושא, ולכך האדם הוא עוזר אל התחלת התורה, והם התגין. ולפיכך היה למשה לומר 'ועתה יגדל נא כח וגו'', במה שהוא המקבל, והוא נחשב נושא בפרט אל התגין הדקין, שהם צריכין נושא מקבל. ולכך משה הוא מצטרף גם אל הפועל, והוא מקבל מוכן, והוא אליו עזר. שאף על גב שאין העבד נותן שלום לרבו, מצד שאין שתוף וחבור בין האדון ובין העבד, מ"מ יש התחברות ושתוף ביניהם מצד הפעל הזה, ויש כאן עזר. כי כאשר יש נושא מוכן לקבל, דבר זה נקרא עזר, ואין זה השתתפות ממש. ולכך היה ראוי לומר למשה 'ועתה יגדל נא כח ה'', כי הגדלת הכח בעולם הוא מצד המקבל, כאשר המקבל מוכן, אז הפועל יפעל, ואין צריך ביאור. וכאשר תבין דברים עמוקים תבין, כי דוקא הכתר מצד המקבלים, כי הכתר צריך לנושא, והרי הכתר הוא על האות, ויש לכתר נושא, הוא האות, ולפיכך צריך אל התגין נושא מוכן לקבל. ובדבר זה היה למשה לעזר, כי המקבל משתתף דוקא מה שהוא הנושא. כי התג לדקותו צריך שיהיה לו מקבל מוכן, ואם לא היה משה שהוא המקבל שיהיה מוכן, לא היה קושר כתר לאות. ולכך על זה אמר 'היה לך לעזרני', כמו שהתבאר". הרי שנתבאר שם שמשה שייך אל התגין, וכיצד דברים אלו מתיישבים עם דבריו כאן שאין למשה שייכות אל התגין. אמנם אין זה קשיא, כי מדובר כאן בשני סוגי השתתפות שונים; יש השתתפות מצד חבור והשגה, ויש השתתפות מצד נושא וקבלה. להשתתפות הראשונה אין למשה שייכות, וכפי שנתבאר כאן. אך להשתתפות השניה, לאמור שעליו יחול הגלוי של התגין כמקבל לפועל, לכך יש למשה שייכות, ורועמת היא הטענה "היה לך לעזרני". וכפי שכתב בבאר הגולה "כי כאשר יש נושא מוכן לקבל, דבר זה נקרא עזר, ואין זה השתתפות ממש". וזהו עומק דבריו כאן "שאף על גב שידע משה בהשגתו כי מאתו יתברך מתחייב ומסודר הדברים ההם שמורים עליהם התגין, מ"מ אל ידיעת הדברים ההם... לא היה למרע"ה שייכות אליהם בשלמות". מהו פשרו של חילוק זה. אלא הם הם הדברים שנתבארו מדבריו בבאר הגולה; השתתפות כמקבל ונושא היתה נהירה גם למשה רבינו. אך ההשתתפות של חבור וידיעה היתה נעלית מהשגת משה רבינו. (22) משה רבינו מהקב"ה. 
(23) אודות שלכל צדיק וצדיק יש את המיוחדות שלו, ראה דבריו בח"א לב"ב עה: [ג, קיב:], בביאור דברי הגמרא שם "עתיד הקב"ה לעשות שבעה חופות לכל צדיק וצדיק", שכתב שם: "החופה הזאת שיהיה כל צדיק וצדיק מיוחד בפני עצמו, ולא יהיה הצדיק כמו שהוא בעולם הזה, שמשותפין כלם ביחד. אבל לעתיד יהיה לכל אחד חופה בפני עצמו, וזהו חשיבות ומעלה בפני עצמו, ולא יהיו כולם משותפין ביחד, רק כל צדיק וצדיק יהיה לו שבעה חופות, והוא תכלית התיחדות שיהיה אל צדיק. וזהו ענין החופה, שהחופה מיחד אשר תחתיו, ודבר זה ראוי לצדיק, כי הצדיק הוא מיוחד בפני עצמו. וכמו שאמרו ז"ל [יומא לח:] בשביל צדיק אחד נברא העולם. שתמצא כי הצדיק מיוחד, ואין לו שתוף עם אחר, רק הוא מיוחד. ולפיכך אמר כי לעתיד יהיה לכל צדיק שבעה חופות, וכל חופה וחופה יהיה לפי כבודו של כל צדיק". אמנם כאן מדגיש עוד נקודה; שיש לכל צדיק "מדרגה מיוחדת במציאות", ותלות זו במציאות היא הנקודה שעליה ביקש משה רבינו לעמוד. ולכך מטין מאמרם "יפתח בדורו כשמואל בדורו אין לך לילך אלא אצל שופט שבימיך" [ר"ה כה:]. וכתב על כך בשיחות מוסר לגר"ח שמואלביץ זצ"ל [מאמר יט, תשל"א] בזה"ל: "אין הכונה בזה שצריך להשמע לגדולי דורו בלית ברירה שהרי גדולי הדורות הקודמים אינם, אלא למדנו מדברי חז"ל שאת כל ההשפעה יכול אדם לקבל אך ורק מרבותיו שלו מגדולי דורו דוקא... וכן אמרו חז"ל [קה"ר א, ד] כתוב 'ויהודע הנגיד לאהרן' [דה"י א יב, כז]. וכי יהודע נגיד לאהרן, אלא אילו היה אהרן קיים בדורו של יהודע, יהודע היה גדול ממנו בשעתו... וברור שאהרן גדול מיהוידע, אלא שלדורו יהוידע הוא הנגיד אפילו היה אהרן חי. בשעתו של יהוידע נצרכה מנהיגתו דוקא". ושם מאריך לבאר יסוד זה. (24) "כי מתחלה היה מדבר בתורה ובתגין שעליה, ועתה היה רוצה לדעת ענין רבי עקיבא, ולכך אמר לו 'חזור לאחריך'" [לשונו להלן ד"ה וכאשר אמר]. (25) כפי שהשריש פעמים הרבה שחז"ל דברו על המהות, ולא על המוחש. וכגון, בנצח ישראל פ"ה [קכט:] כתב: "הדברים כדרך דברי חכמים, שכל דבריהם שכליים מופשטים מן הגשמות". ובבאר הגולה באר הששי [קטו:] כתב: "כי לא דברו חכמים כלל מרוחק המורגש, רק כי כל דבריהם מופשטים מן הגשמיות, וכבר נתבאר זה פעמים הרבה". וכן כתב בח"א לב"ב עג. [ג, פה.]: "וכל דבריהם שכליים, לא במוחש". וכן הוא בח"א לסנהדרין פב: [ג, קעג:]. וכן האריך לבאר בגו"א במדבר פי"ט סוף אות כ, ושם דברים פ"ד הערה 110. וכן כתב בנצח ישראל פכ"ו [תקמט:], וז"ל: "כי אין חכמים מדברים מענין הגשמי כלל, רק מופשט מן הגשמי". ובבאר הגולה באר הששי [קלז:] כתב: "וכבר אמרנו לך פעמים הרבה מאוד, כי דברי חכמתם היו בחכמה ובהשכל, ואינם דברים גשמיים, ולכך נקראו 'דברי חכמים', שהם דברים שכליים בלבד, ולא היו דברי חכמים רק מן המהות הענין, ואין להם עסק בדברים החומרים הנגלים". ושם בהמשך [קלח.] כתב: "וכבר אמרנו לך, כי דברי חכמים רק מן המהות, לא מן הגשמי, וכאשר תקח הדברים בלתי גשמיים, הנה כל הדברים כפשוטם לגמרי... רק דברי חכמה הן". וראה לעיל פכ"ג הערה 41, ופל"א הערה 60. (26) "דמקום ששכינה שמה סובבין אותו שמנה עשר אלף, והם הצדיקים הנתונים לפנים ממלאכי השרת" [רש"י שם]. (27) בח"א למנחות שם [ד, עה:] הוסיף כאן: "גם קצת רמזנו אותו בפ"ק דע"ז". וכוונתו לח"א לע"ז ג: [ד, כו.], שאמרו שם בגמרא שהקב"ה שט בלילה בי"ח אלפים עולמות, וז"ל שם: "ומה שאמר ושט בי"ח אלפים עולמות, מספר זה בכמה מקומות, י"ח שמות בק"ש, י"ח אזכרות ב'הבו לה' בני אלים' [תהלים פרק כט (ברכות כח:)], י"ח אלפא דרי דקמיה קב"ה בפרק לולב וערבה [סוכה מה:], שמונה עשר שורות שנזכרו בפרק ג' דמנחות [כט:], ובמדרש [ב"ר סט, ז] מקדש של מעלה גבוה מן מקדש של מטה י"ח פרסאות, שנאמר [בראשית כח, יז] 'וזה שער השמים', כמספר 'וזה'. וכל ענין זה כי יש י"ח מדריגות זו למעלה מזו, והם י"ח אלפים. ומפני כי הלילה הוא נחשב סלוק י"ח [אלף] עולמות, בזה נראה כי הוא יתברך כחו בכל י"ח אלפים עולמות, שהרי עתה לילה להם, והוא נצחי. ולכך שט בלילה בי"ח אלפים עולמות, כי כחו בהם, והוא רוכב על כרוב קל להודיע שהוא נבדל מהם. ואין לפרש יותר רק יש לך להבין זה". (28) אין כוונתו שהואיל ומשה רבינו לא הבין את דברי רבי עקיבא, לכך ישב בסוף שמונה עשרה שורות, שהרי בגמרא נתבאר שמעיקרא מרע"ה ישב בריחוק של שמונה עשרה שורות, אף קודם שלא הבין את דברי רבי עקיבא. אלא כוונתו היא שמעיקרא משה ישב בריחוק של שמונה עשרה שורות כי לא היה לו צירוף אל רבי עקיבא, והסימן לכך הוא שלא הבין מה שרבי עקיבא אמר. וכן מבואר בדבריו בח"א למנחות שם [ד, עה:]. (29) בח"א למנחות שם [ד, כט:] כתב משפט זה כך: "כי לא היה למרע"ה שייכות אל התגין שהם על האותיות, אף כי יש למרע"ה שייכות אל גוף התורה, מ"מ אין לו שייכות אל התגין, שהם על האותיות והשגתן". (30) בא לבאר טעם שני מדוע מרע"ה אינו מצטרף לתגין, לעומת רבי עקיבא. ועד כה ביאר שמשה רבינו הוא כללי, ולכך השגותיו בתורה הן כלליות. ומעתה יבאר שמשה רבינו קשור גם לעוה"ז, לעומת רבי עקיבא. (31) שא"כ מתבאר שיש מתאים יותר ממשה רבינו לקבלת התורה, ומשה נבחר לדבר שיש יותר מתאים ממנו, וח"ו לומר כן, וכמו שהתבאר למעלה פכ"א [ד"ה ומה שאמרו], ויובא בחלקו בהערה 75. (32) וכפי שנתבאר בהערה 21. (33) שאמרו שם בגמרא "אמר רב, לא אברי עלמא אלא לדוד. ושמואל אמר, למשה. ורבי יוחנן אמר, למשיח". ובנצח ישראל ס"פ מג כתב: "לדעת רב לא נברא העולם רק למשה, מפני שאז היה התחלת ישראל, שהם עיקר העולם, ולא היה לישראל מציאות עד משה, ומשה הוא צורת ישראל... ולפיכך סבירא ליה שלא נברא העולם אלא למשה, שהוא עיקר, מפני שהוא התחלה, ואחר התחלה ימשך הכל". ושם ביאר גם את שתי הדעות הנוספות. (34) לשונו בנצח ישראל פ"ג [מח.]: "ורבי ברכיה סבירא ליה כי משה הוא 'ראשית', כי עיקר העולם הם ישראל, ומשה הוא עיקר ישראל במה שהשלים את ישראל. וישראל הם 'ראשית' גם כן, כדכתיב [ירמיה ב, ג] 'קודש ישראל לה' ראשית תבואתו'. ולפיכך משה, שהוא ראשית ישראל גם כן, לכך משה הוא הראשית הגמור". ובנתיב גמילות חסדים פ"א [א, קנ:] כתב: "אבל מי שאמר בשביל משה נברא העולם, דעתו כי אין לומר בשביל התורה נברא העולם, כי התורה היא עצמה נבראת בשביל שתנתן לאדם, ואם אין האדם מה היה התורה משמשת, וא"כ צריך לומר כי העולם נברא בשביל משה שהיה מקבל התורה, שהוא יותר עליון על הכל, ובשבילו ראוי לומר שנברא העולם... כי אין לומר שהעולם נברא בשביל התורה שהיא טוב, שהרי התורה עצמה נבראת בשביל האדם, ולתכלית האדם ניתנה התורה... ולכך אמר בשביל משה נברא העולם". (35) והתורה היא השלמת האדם, כמבואר למעלה פט"ז [ד"ה מופת שני], וראה כאן הערה 9. (36) כמבואר בחוקת [במדבר כא, כא - לה]. אמנם צ"ב מה ראה לציין דוקא את נצחון ישראל על סיחון ועוג, יותר משאר נסים שנעשו לישראל על ידי משה [הכאת המצרים, נצחון על עמלק (ס"פ בשלח), וכיו"ב]. אמנם אף דוד המלך עשה כן, שנאמר [תהלים קלה, י-יא] "שהכה גוים רבים והרג מלכים עצומים לסיחון מלך האמורי ולעוג מלך הבשן ולכל ממלכות כנען". וכן נאמר [תהלים קלו, יח-כ] "ויהרוג מלכים אדירים כי לעולם חסדו לסיחון מלך האמורי כי לעולם חסדו ולעוג מלך הבשן כי לעולם חסדו". ובילקו"ש ח"א רמז תשסד אמרו "סיחון... שקול כנגד כולן [מלכי כנען], הוא ועוג", והובא ברש"י תהלים קלו, יז. הרי ששני מלכים אלו שקולים כנגד כל שאר האומות, ולכך הם נזכרים בפני עצמם. ומה שנצחון על סיחון ועוג נתלה במיוחד ובמסוים במשה, ולא בישראל, כן מבואר ילקו"ש שם "נטל הקב"ה לשרי סיחון ועוג וכפתן והשליכן לפני משה. אמר ליה [הקב"ה למשה]... עכשיו הרי הן מסורין בידך", והובא ברש"י [דברים ב, לא]. וכן לשון רש"י [דברים ג, כג] ג"כ מורה שמשה הוא המנצח במלחמות אלו, שכתב שמשה חשב לעצמו ש"לאחר שכבשתי ארץ סיחון ועוג, דמיתי שמא הותר הנדר". "כבשתי" דייקא, ולא נאמר "כבשנו". וצרף לכאן כי משה רבינו הוא זה שהרג לעוג [ברכות נד:], וכמבואר בארוכה בגו"א במדבר פכ"א אות לג. וכן כתב בגו"א בראשית פי"ד סוף אות כא. (37) עפ"י ברכות ה: "לא כל אדם זוכה לשתי שולחנות", ותוספות שם פירשו "כמה צדיקים זוכין לשתי שולחנות". אמנם בנצח ישראל פי"ט [תלא.] חלק על תוספות שם, וסבר שאין אף אדם זוכה לשתי שולחנות, שכתב שם: "וזה שאמרו בברכות [ה:] שאמר לו רבי יוחנן לרבי אלעזר שהיה מצטער, אמר לו למה אתה מצטער, אם בשביל מזוני שלא היה לך כדי סיפוקך, אין אדם זוכה לשתי שלחנות. כלומר, הסעודה שהיא השלימות אל האדם, אין אדם זוכה לשתי השלימות, שאם היה לך השלמה בעולם הזה לא יהיה לך השלמה בעולם הבא. כי דבר זה אי אפשר שיהיה לאדם שתי שלימות. לכך [אין] השלמתך בעולם הזה. ובתוספת [שם ד"ה לא כל] גרסי 'אין כל אדם זוכה לשתי שלחנות', כלומר אין כל אדם כך, אבל בודאי נמצאו הרבה שזכו לשתי שלחנות, כמו רבי שהיה עשיר גדול [ב"מ פה.]. ופירוש זה אי אפשר, כי איך יהיה לאדם שתי השלמות, כי השלימות שיש לאדם - כאשר נמצא בפעל הגמור, ולכך אי אפשר שיהיה האדם בשלימות ובפעל בעולם הזה, וגם יהיה בפעל בעולם הבא. כי אם הוא בשלימות בעולם הבא, אי אפשר שיהיה בשלימות ובפעל בעולם הזה. ומאחר שלא היה בשלימות ובפעל בעולם הזה נראה כי אין ראוי לו עולם הזה. ואם היה בפעל בעולם הזה, אם כן אין לו עולם הבא, מאחר שעצם שלימותו שהיה בפעל, היה בעולם הזה. וזה שאמר 'אין אדם זוכה לשתי שלחנות', כי השלחן - על ידי זה הוא בשלימות ובפעל מה שראוי אל האדם. וגם רבי לא זכה לשתי שלימות, שאם היה לו השלמה בעולם הזה לא היה לו יסורין, שתראה מזה כי לא היה לו השלמה כלל בעולם הזה. והיינו דאמרינן במסכת ערכין [טז:] כל אשר הוא ארבעים יום בלא יסורין, כבר קבל עולמו בעולם הזה. והיינו משום שכבר היה שלם וקבל השלמה בעולם הזה, ואין אדם זוכה לשתי סעודות, רוצה לומר לשתי השלמות". ולפי זה לא היה לו לנקוט כאן בלשון "ולשתי שולחנות זכה". ויל"ע בזה. (37א) כמבואר למעלה פרקים כא, כג, שמשה רבינו התייחד לקבלת התורה מחמת מדרגתו בנבואה, ומחמת ענותנותו. (38) וצרף לכאן דברי הגמרא [ב"ב י:] שרב יוסף בריה דרבי יהושע חלש ואינגיד ["גוע ופרחה רוחו" (רש"י פסחים נ.)], ואביו שאלו מה ראה בהיותו גוסס, והשיב "עולם הפוך ראיתי עליונים למטה ותחתונים למעלה". ופירש רש"י שם "עליונים למטה - אותם שהם עליונים כאן מחמת עושרן, ראיתי שם שהם למטה. ותחתונים למעלה - ראיתי עניים שהם בינינו שפלים, שם ראיתים חשובים". והגמרא ממשיכה לבאר שאביו שאלו "ואנן היכי חזיתנן" ["ואנן בעלי תורה היאך אתינן, היאך יש חשיבתינו" (רש"י שם)], אמר ליה כי היכי דחשבינן הכא חשבינן התם" ["כי היכי דאיתינן הכא חשובים ומכובדים, הכי אתינן התם" (רש"י שם)]. הרי שכבוד התורה נוהג הוא בעוה"ז ובעולם נטול הגוף בצורה שוה. ומוכח "כי התורה יש לה שלטון בעולם הזה גם כן". ובח"א לב"ב י: [ג, סד:] כתב: "כי עה"ז הוא כולו גוף, ועה"ב נבדל לגמרי, ולפיכך אשר הם מוכנים אל עה"ז הגשמי, אין להם עולם הנבדל. וכמו שאמרו בפרק הרואה [ברכות סא:] לא אברא עלמא אלא לאחאב, כלומר שאין ראוי לו כלל עה"ב [רק] ראוי לו עה"ז לגמרי, שהם הפכים. ולא אברא עה"ב אלא לרבי חנינא בן דוסא וחביריו [שם], כי אין ראוי לעולם הבא רק מי שאין לו עולם הזה, כמו שהיה רבי חנינא [בן דוסא], כי הם הפכים, זה נבדל וזה גשמי... ואנן וכו', כלומר מי שיש לו מעלת השכל, כי השכל חשוב אף בעולם הזה, כי בלא שכל אין האדם כלום נחשב, ולפיכך חשיבותו בין [ב]עולם הזה ובין [ב]עולם הבא". והרי הגמרא מלאה מזה שתנאים ואמוראים עשו נסים והחיו מתים בעוה"ז [ראה מגילה ז:], וזה מורה באצבע כי בעל התורה שולט בעולם הזה. וראה למעלה פס"ב הערה 75. (39) ועוד אודות שאין האדם משיג כל התורה, ראה בנתיב הצדק פ"ג [ב, קמה:], שכתב: "כי כאשר הוא בבטן אמו, ועדיין אין הנשמה מוטבע בגוף, רק הוא כח נבדל, לכך יש לאדם כח לקבל כל התורה, כי אין מונע לו מן החומר... וכאשר הנפש מוטבע בחומר, דבר זה משכח ממנו כל התורה". והובא למעלה פט"ז הערה 37. וזו הדגשתו למעלה בפט"ז [ד"ה אמנם כאשר] "כי האדם אין משיג כל התורה". כי שם "אדם" מורה על חומריותו, וכמבואר למעלה פ"ז הערה 56. וכן הוא בדר"ח פ"א מ"א [כב:], והובא למעלה פל"ג הערה 46. (40) כי הסובל בעוה"ז מורה שאין עוה"ז שייך לו. וכפי שביאר בנצח ישראל פט"ו [שנח.], וז"ל: "ודבר זה רמזו חכמים בפרק החובל [ב"ק צג.] אמר רבי אבא, לעולם תהא מן הנרדפים, ולא מן הרודפים, שאין לך נרדף בעופות יותר מן תורים ובני יונים, והכשירן הכתוב לגבי מזבח... זה שהוא נרדף בעולם הזה, מוכח שאין לו מדריגה חשובה בעולם הזה הגשמי, שאם היה לו מדריגה חשובה בעולם הזה הגשמי, לא היה אחר רודפו לכנוס לתוך גבולו, מאחר שמיוחד אליו העולם הגשמי. ומאחר שאין מיוחד אליו העולם הגשמי, הוא שייך אל השם יתברך ביותר, שהוא יתברך נבדל מן עולם הזה הגשמי. ולכך אף בבהמות ובעופות אשר הוא נרדף בעולם הזה, מורה כי אין לו דבר בעולם הזה, והוא אל חלק השם יתברך, אשר הוא נבדל מן הגשמי". ובגו"א ויקרא פ"ב אות ל הביא מאמרם ז"ל שהקב"ה בחר בנרדפים, וכתב: "כי העוה"ז הוא עולם גשמי, ואשר יותר מושל בו ומצליח בו הוא מצד שהוא מתייחס אל עוה"ז. ואשר הוא נרדף אין הגשמיות בו, ולפיכך הוא נבחר להיות נקרב למעלה הנבדלת. כלל הדבר, כי מיעוט המציאות של עוה"ז מורה על שהוא קרוב אל הנבדל", וראה שם הערה 129. וזהו גדרו של רבי עקיבא. וראה למעלה פ"ה [ד"ה ועוד אני], ושם הערה 24, שנתבאר שם שרבי חנינא בן תרדיון החליף עוה"ז עם עוה"ב, ולא נטל כלום מהעוה"ז, מחמת שהיה מהרוגי מלכות. ומעין זה מבואר למעלה פנ"ו הערה 166. (41) כמו שכתב למעלה [ד"ה ואמר מי], שטעם שני זה הוא עיקר, וראה הערה 15. וכן בח"א למנחות כט: [ד, עז.] כתב: "וכל הפירושים אמתיים ונכונים, אך מה שלפני זה [טעם שני זה] שים לבך עליו, כי הוא ברור". (42) בח"א למנחות כט: [ד, עו:] כתב משפט זה כך: "והיה תשש כחו של משה, שהיה בדבר זה מדריגת רבי עקיבא גדול יותר ממדריגת משה רבינו עליו השלום". (43) כמו שאמרו בגמרא "כיון שהגיע לדבר אחד ["שצריך טעם" (רש"י שם)] אמרו לו תלמידיו רבי מנין לך, אמר להן הלכה למשה מסיני". הרי שבטעמים של הלכה למשה מסיני אין לרבי עקיבא השגה, והוא תולה הדבר במשה רבינו. (44) לשונו בח"א שם: "כי ההשגות ההם לא השיגו על ידי אדם כי אם על פי השם יתברך בנבואה, ומשה היה נביא השם יתברך, והשגתו היה בנבואה, ולפיכך למשה היה דוקא השגה זאת, שהיא הלכה למשה מסיני". וראה הערה 14 שנתבאר שם שמשה השיג התורה בנבואה, ואילו רבי עקיבא השיג התורה בחכמה. ואודות יסודו שם ש"הלכה למשה מסיני" היא השגה בדרכי הנבואה, נראה להטעים זאת, שהנה ההגדרה של "דברי נביאות" [ב"ב יב.] היא "בלא טעם" [רש"י שם], "שאומר בלא טעם" [תוספות שם]. ולגבי "הלכה למשה מסיני" פירש רש"י "קבלה משה הלכה מסיני, שאין צריך לתת בה טעם" [לשונו בגיטין יד. ד"ה כהלכתא]. ובעירובין סח. כתב [ד"ה כולן]: "וטעמא ליכא, אלא הלכות טומאה הכי גמירי לה". וכן כתב בפסחים סוף לח: "דלא בעי טעמא כהלכה למשה מסיני". ובירושלמי [מגילה פ"א ה"ט (יב.)] שאלו אם הלכה למה צריך טעם, ואם יש טעם למה צריך הלכה [לפי קרבן העדה שם]. הרי שהמאפיין דברי נבואה הוא המאפיין "הלכה למשה מסיני", שאין צורך בטעם. וראה להלן פס"ו [ד"ה ומה שלא], ושם הערה 67, שנתבאר שם שהלמ"מ "באה על חידוש הלכה, שאי אפשר מבלתי קבלה" [לשונו שם]. (45) כמבואר בח"א למנחות שם, והובא בהערה 14. (46) "כמו שהם" - לעומת. (47) בהשגות של התגין. (48) לשונו בח"א שם: "התגין שהם על האות, במה שהם על האות, הם מורים על השגות שהם רחוקים מן עולם הזה". (49) פירוש - דקיות התגין מורה על שני דברים; (א) על הלכות וחילוקים דקים, וכמו דיני ממונות, "יש בהם חכמה, כמו שאמרו חכמים [ב"ב קעה:] הרוצה שיחכים יעסוק בדיני ממונות, לפי שבקל משתנה הדין" [לשונו בגו"א שמות פט"ו אות ל, ושם הערה 157]. (ב) על סתרי תורה. (50) לשונו בח"א שם [ד, עו:]: "ואין זה [השגות התגין] דומה אל השגה של הלכה למשה מסיני. אשר השגה הזאת [של הלכה למ"מ] אין אדם עומד עליו כי אם על ידי הנבואה, לא מצד רחוק השגה מן עולם הזה, רק מצד קושי השגה. וזה היה בודאי מדריגת משה רבינו עליו השלום, שהיה נביא ה' משיג השגות שאינם לאדם כי על ידי השם יתברך. ולפיכך נתיישבה דעתו של מרע"ה, שהיה משיג בנבואה דברים אשר לא יושגו לאדם". ופירושו, כי גם הנביא אינו רואה דברים רחוקים [כמבואר למעלה ר"פ נז ושם הערה 9], אך יכול לראות דברים קשים. וזהו הגדר של "הלכה למשה מסיני"; דברים קשים שהנבואה משיגה, אך לא דברים רחוקים מהעולם הזה. (51) בא לבאר, שאם מעלת רבי עקיבא לא היתה עדיפה על מעלת משה, מדוע בכל זאת ביקש משה שהתורה תינתן על ידי רבי עקיבא. (52) "בצד זה" [הוספה בח"א שם]. (53) לשונו בח"א שם [ד, עו.]: "מ"מ אמר משה רבינו ע"ה, כיון שר"ע מוכן אל השגת התגין שהם על התורה, היה מתמיה 'יש לך אדם כמו זה בעולמך, ואתה נותן התורה על ידי'. כי אם היה נותן התורה על ידי רבי עקיבא, כאשר היה משיג התגין שהם למעלה מן התורה בנבואה, וזה היה בודאי מעלה יותר עליונה, כי עתה שנותן התורה ע"י משה, לא היה משיג משה בהשגת התורה בנבואה התגין שהם על התורה". (54) כפי שביאר למעלה [ד"ה ועוד כי] כי העולם נברא מחמת משה, ולכך הוא עיקר בעולם הזה. ובח"א שם [ד, עו:] הוסיף כאן בזה"ל: "ולכך נבדלים מאתו השגות התגין, המורים על השגה מתוך השגה, כמו שהתבאר. ומפני כי התורה שלימות עולם הזה המורגש, ראוי שתנתן התורה ע"י מי שהוא שולט בעולם המורגש, והוא עיקר בו, כמו שהיה מרע"ה". וטעם הדבר, כי התורה לא נועדה אלא להיות אמצעי בין ה' לאדם, ולחבר עליונים ותחתונים [כמבואר למעלה פ"ט מד"ה ובפרק קמא עד סוף הפרק]. ולכך מקבל התורה גופא צריך להיות מסוגל לחבר עליונים ותחתונים, בכדי שדרכו יתבצע חבור עליונים ותחתונים. וזו היא מדרגת משה, וכמבואר כאן בהערה 7. [וראה למעלה פכ"א הערה 76.] ולכך מן הנמנע הוא שרבי עקיבא יהיה מקבל התורה, כי מחמת הבדלתו מהעולם הזה, אין הוא הגשר שדרכו יתחברו עליונים ותחתונים. (55) מה שתלה הסדר במחשבה [גם לפירוש הקודם], זהו כפי שפירש למעלה "סדר המציאות שסדר השם יתברך במחשבתו ובחכמתו". כי כאשר הנך עוסק במחשבתו וחכמתו של הקב"ה, הנך עוסק בסדר שסידר ה'. וביאור הדבר, "כי הישר מצד שכלו וחכמתו מתבונן לעשות הישר" [לשונו רפ"א בנתיב התמימות (ב, רה.)]. ובנתיב הבושה פ"ב [ב, רא:] כתב: "התורה היא סדר העולם, וע"י התורה אין העולם יוצא מן השווי ומן היושר. ולכך קאמר [ביצה כה:] מפני שישראל הם עזים שבאומות נתן להם התורה, שהיא הסדר השוה, וע"י התורה אין האדם יוצא מן השווי ומן היושר". הרי ש"ישר" ו"סדר" בני חדא בקתא אינון. והואיל והקב"ה הוא היושר בעצמו [כמבואר למעלה פ"א הערה 81], לכך ברי הוא כי חכמתו ומחשבתו של הקב"ה היא לעשות הישר והסדר. (56) פירוש - בעוד שלפי הסברו הראשון ביאר שהתורה לא ניתנה באמצעות רבי עקיבא מחמת שר"ע יוצא חוץ מהעולם הזה, הרי עכשו מבאר זאת מחמת שר"ע יוצא חוץ מסדר העולם הזה. והיוצא מן הסדר מופקע מקבלת התורה, שכל כולה היא סדר העולם. ונראה לבאר דברי קודש אלו, כי כל חכמה והשגה שאינן מתבטאות במערכות של העוה"ז, הן נחשבות כיציאה מן הסדר. ורק חכמה והשגה המקבלות גבוי וסיוע מתוך מערכות העוה"ז, נחשבות כשייכות לסדר העולם הזה. וזהו החילוק בין השגותיו של רבי עקיבא להשגותיו של משה רבינו; השגותיו של ר"ע שייכות לתגין, והשגותיו של משה רבינו שייכות לאותיות עצמן. ובפחד יצחק פסח מאמר נב אות ג כתב: "מכיון דהסתכל באורייתא וברא עלמא, ממילא כל השבעים פנים לתורה יש להם פנים מקבילים בעולמות. וכל פנים בתורה מגלים הם את הפנים אשרשלעומתם בעולמות. ומפני כן, מה שנתגלה בתורה בפנים של פשט, הרי הוא מאורע של פשט בעולם הפשט; ומה שנתגלה בתורה בפנים של רמז, הרי הוא מאורע של רמז בעולם הרמז. והוא הדין והיא המדה בכל השבעים פנים אשר בתורה... כמובן שהמוח הגס שאין לו עסק בלתי עם המציאות הגסה, אין לו מקום להשגה זו. אבל הרי דברי תורה כוללים הם את כל סוגי המציאות של ההויה, וכל סוג של מציאות יש לו מקום מקביל בתורה בהתאם לתוכן מהותה". [ועל פי זה ביאר את דברי המהר"ל בגבורות ה' פי"ז (פ.), עיי"ש.] וממילא ההשגה של פשט התורה אינה חורגת מסדר העולם הזה, אך השגה של רמז וסוד בתורה חורגת מסדר העולם הזה. (57) כמבואר בספר זה פעמים הרבה [למעלה פ"ד הערה 50, וש"נ]. וכן נתבאר בהערה 55. (58) כמבואר בהערה 40. 
(59) כמבואר למעלה בשני הסברים. [(א) ר"ע נבדל מהעוה"ז. (ב) השגת ר"ע חורגת מסדר העוה"ז.] (60) כי המופקע מהעוה"ז - שכרו ממתין לו לעוה"ב, וכמו שנתבאר למעלה פ"ה [ד"ה ועוד אני], ויובא בהערה 67. (61) שפירושו לשנות דרך, ולחפש בענין חדש. (62) "זו תורה וזו שכרה". ולמעלה פמ"ז [ד"ה ואף דבר] כתב: "כי רבי עקיבא היה גדול בתורה, והיה מיתתו מיתה חמורה, והם שני דברים שהם הפכים". (63) בח"א למנחות [ד, עז.] הוסיף כאן: "והם הם מלכות הרשעה". והרמב"ם בהלכות מלכים פ"ח הי"א כתב: "כל המקבל שבע מצות ונזהר לעשותן הרי זה מחסידי אומות העולם, ויש לו חלק לעולם הבא". וכתב שם הכס"מ "פלוגתא דרבי אליעזר ורבי יהושע בפרק חלק [סנהדרין קה.], דלרבי אליעזר אומות העולם אין להם חלק לעוה"ב, ולרבי יהושע אית להו, ופסק כרבי יהושע". וכן הוא ברמב"ם בהלכות תשובה פ"ג סוף ה"ה, ובהלכות עדות פי"א ה"י. [אמנם בהלכות איסורי ביאה פי"ד ה"ה כתב שעוה"ב מיועד רק לישראל. וכבר עמד על כך המהרי"ץ חיות יבמות מז.]. ולכאורה דברי המהר"ל כאן מורים שאין לאומות העולם חלק בעוה"ב. ובח"א לסנהדרין קה. [ג, רמה:] כתב על בלעם: "לא היה נחשב בכלל שום עם, כי אין עליו שם שום אומה מן האומות, וזה מורה שאין לו חלק לעוה"ב, שאין נחשב מכלל המציאות, כי האומות נחשבים מכלל הנמצאים". ומכך משמע שיש לאומות חלק בעוה"ב. אך בח"א לב"ב י: [ג, סד:] כתב: "כי עה"ז הוא כולו גוף, ועה"ב נבדל לגמרי, ולפיכך אשר הם מוכנים אל עה"ז הגשמי, אין להם עולם הנבדל. וכמו שאמרו בפרק הרואה [ברכות סא:] לא אברא עלמא אלא לאחאב, כלומר שאין ראוי לו כלל עה"ב [רק] ראוי לו עה"ז לגמרי, שהם הפכים". ובודאי שאומות העולם לא עדיפי מאחאב. וצ"ל שדבריו כאן נסובים על ההכנה שיש לאומות, אך לא על "הבפועל", ויתכן שאף שאין להן הכנה לעוה"ב, מ"מ יגיעו לעוה"ב. וכן משמע לשונו בנתיב היסורין פ"ג [ב, קעט:], שכתב: "כי עוה"ב הוא הפך העוה"ז הגשמי, ולפיכך מי שראוי ומוכן אל העוה"ז - אינו מוכן לעוה"ב. ולכך אין ראוי לצדיקים עוה"ז, כי עוה"ב הוא נבדל, וזה גשמי, והם הפכים. וכבר אמרו 'עולם הפוך ראיתי'... שמזה תדע כי העוה"ב הוא הפך עוה"ז לגמרי, שזה גשמי, וזה נבדל מן הגשמי". (64) האומות. (65) לשונו בנתיב התורה פט"ו [א, סה.]: "כי החמרי מתנגד לשכל, עד שאצל החמרי אין מציאות אל השכל, שהחומר והשכל שני הפכים... וכך האדם שהוא חמרי רוצה לבטל התלמיד יכם שהוא שכלי. וזה מפני כי החמרי הוא העדר השכלי לגמרי, עד שאין לו מציאות מצד החמרי... החמרי והשכלי אין להם שתוף כלל בעולם... כי השכל הוא נבדל לגמרי, ולפיכך החמרי מאבד את השכלי לגמרי עד שאינו נמצא מכל וכל". ולפי זה יובן גם העומק ב"מסרקות של ברזל", שהנה בנר מצוה [יז.] כתב: "מלכות רביעית, מפני שרואה עצמה שהיא כל ואין זולתו, ולכך היא רוצה שלא יהיה נמצא אחר, ולכך הוא משחית הכל, ואין זה רק השחתה. ולכך ראה דניאל את החיה הזאת שיש לה שינים של ברזל [דניאל ז, ז], כי הברזל הוא משחית ומקצץ את הכל... שכל ענין מלכות זה רק להשחית... כי המלכות הרביעית דבק בהם ההעדר... ולכך מלכות רביעית... נמשלה לברזל [דניאל ב, מ], שהוא משחית הכל. וכמו שדבק בעצמה ההעדר, ולכך היא רוצה להעדיר ולהשחית הכל". והובא למעלה פמ"ז הערה 56. וכאן שמדובר בכח מלכות רביעית שבא להעדיר את רבי עקיבא וחבריו, מחוור למדי ענינה של "מסרקות של ברזל". ולמעלה פמ"ז [ד"ה ואף דבר] כתב: "כי היה רבי עקיבא באמת מוכן לשני דברים שהם הפכים; שהיה גדול בתורה, ושתהיה מיתתו חמורה". ושם ציין לדבריו כאן בביאור הדבר. (66) וראה למעלה פמ"ז הערה 94 שנתבאר שם כיצד מילת "יקר" שייכת למהותו של רבי עקיבא. (67) כפי שכתב למעלה פ"ה [ד"ה ועוד אני]: "רבי חנינא בן תרדיון הצדיק הקדוש, היה נשרף וספר תורה עמו [ע"ז יח.], ולא היה חלקו בעולם הזה, רק הכל שמור לו לעולם הבא", וראה שם הערה 25. (68) ובח"א למנחות כט: [ד, עו:] הביא מדרש זה, ודייק לשון המדרש [אינו בבמדב"ר שלפנינו] שאמרו "דברים שלא נגלו למשה בהר סיני נגלו לרבי עקיבא וחבריו", וביאר זאת [לפי דרכו שם בח"א] שמדובר בחילוק שבין השגה שהיא מצד הנבואה, לבין השגה שהיא מצד החכמה. (69) "'שחורות' לשון שחרית, 'כעורב' לשון ערבית" [רש"י שם]. (70) "עורב אכזרי על בניו, כדכתיב [תהלים קמז, ט] 'לבני עורב אשר יקראו', והקב"ה מזמן להן יתושים ונכנסין לתוך פיהן" [רש"י שם]. (71) מעין מה שאמרו במדרש תנחומא נח אות ג: "כל מי שאוהב עושר ותענוג, אינו יכול ללמוד תורה שבעל פה". וזה יסוד נפוץ שצריכה להיות התאמה בין האדם לתורתו. וכגון, בנתיב התורה פ"ב [א, י.] כתב: "מפני כי התורה היא שכל עליון, וקשה לקנות התורה שהיא שכל עליון, לכך צריך שיהיה אל האדם הכנה לקבל התורה, ואם לא כן לא יקבל אותה... כי האדם הוא בעל גוף, והתורה היא שכל אלקי. לכך צריך האדם שיהיה רחוק מן המדות שהם גשמיים, וצריך לדבק במדה שהיא שכלית". והרבה פרקים בנתיב התורה מבוססים על יסוד זה. [שם פ"ב, פ"ג (א, יב:), פ"ד (א, כא:), פ"ו (א, כו.), ועוד]. ובנצח ישראל פ"ז [קפב:] כתב: "התורה והגוף הם שני הפכים, ואם כן איך תתקיים התורה, שהיא שכלית, בגוף הגשמי, שהגשמי הפך הנבדל. ולפיכך אין קיום התורה באדם הגשמי, שהם כמו שני דברים שאינם מתדמים ומתיחסים ביחד, שאין להם עמידה ביחד... מי שאינו ממית עצמו על התורה, והוא גופני גשמי, אי אפשר שתהיה מקוים בו התורה השכלית, שהיא אינה גשמית". וראה למעלה פי"ב הערה 61, פכ"ו הערה 10, פמ"ז הערה 27, ופנ"א הערה 21. אמנם כאן חידושו הוא שבתוך חלקי התורה גופא נמצאים הבדלי דרגה; ואינו דומה השגה של האותיות להשגה של התגין. והואיל והשגת התגין מרוחקת ונבדלת יותר, לכך האדם הלומד זאת חייב להתעדן במיוחד בכדי שיוכל להיות כלי קבול מתאים להשגה זו. (72) כפי שכתב בנתיב התורה פ"ג [א, יג:]: "משחיר עצמו, פירוש זה שנתן עצמו להעדר. כי בכל מקום השחור מורה על ההעדר, הפך האור הוא המציאות. והחושך שהוא שחור, הוא העדר לגמרי, כי הכל נמצא באור, ובלתי נמצא בחושך, ולכך החושך מורה העדר. ואמר כי המשחיר עצמו על דברי תורה, משים גופו בעולם הגשמי כאילו הוא נעדר ובלתי נמצא". (73) דברים אלו מבוארים יותר בנתיב התורה פ"ג [א, יד.], שכתב: "ובפרק עושין פסין [עירובין כא:] 'שחורות כעורב', במי אתה מוצא סדרי התורה [כך גירסת העין יעקב, ולא כגמרא שלפנינו (שהובאה כאן)], במי שמשכים ומעריב עליהם בבית המדרש. רבה אמר, במי שמשחיר פניו עליהם כעורב. רבא אמר, במי שמשים עצמו על בניו אכזרי כמו עורב... ורוצה לומר כי צריך שיהיה האדם דבק בתורה לגמרי עד שלא יפרד מאתו, ואם לא כן, אין זוכה האדם אל התורה, כי צריך שיתאחד עם השכלי. ועוד, כי צריך שיהיה לאדם התמדה בתורה מאוד, כי אין התורה כמו שאר דברים הגשמיים שהם דברים שהם תחת הזמן. ואם האדם נוהג עם התורה כאילו הוא דבר זמניי, ולמודו בתורה לפי שעה ולפי הזמן, אינו קונה התורה. ולכך צריך שישכים ויעריב עליהם, כי זהו ענין השכל, שאינו תחת הזמן, והוא תמידי בלא זמן... ולרבה לא תמצא התורה אלא במי שמשחיר עצמו. דהיינו שיתן עצמו אל העדר על דברי תורה... ואם לא יסלק את גופו בשביל התורה, אינו קונה התורה השכלית, כי הגוף הוא מונע אל השכלי... רבא סובר, אין מתקיימת אלא במי שעושה עצמו על בניו אכזרי. לפי שנפשו ודעתו קשורה בבניו, וכאשר נעשה אכזרי על בניו, אשר נפשו ודעתו קשורה בהם, מורה זה שהוא שכלי לגמרי, כאשר הדעת הוא שכלי, והוא דוחה הדעת של אדם מפני התורה, שהיא שכל נבדל לגמרי. והבן אלו שלשה דברים; האחד, שמשכים ומעריב על דברי תורה, שדבק לגמרי בשכלי. השני שהוא משחיר פניו על דברי תורה, ובזה שנותן גופו אל העדר לגמרי על דברי תורה, ובזה נעשה שכלי. והשלישי, שנעשה אכזרי על בניו, והם תולדות שלו. וכל אשר הוא לאדם הוא מבטל בשביל התורה השכלית, שהיא על הכל. ובאדם כמו זה תמצא התורה. ואי אפשר לפרש יותר כי הדברים עמוקים מאוד מה שרמזו כאן". (74) בשני ההסברים שנאמרו עד כה לכך שמשה רבינו לא השיג את הנאמר על ידי התגין. [(א) משה רבינו הוא כללי, ששקול נגד כל ישראל, ולכך תפיסתו בתורה היא כללית ולא פרטית. (ב) משה שולט גם בעוה"ז, וההשגות של התגין נבדלות מהעוה"ז, ונבדלות מסדר העוה"ז. ובח"א למנחות כט: (ד, עה:) הוסיף עוד טעם; (ג) השגת משה היא בנבואה, והנבואה אינה משיגה את התגין, והובא בהערה 14.] (75) וכמבואר למעלה פכ"א [ד"ה ומה שאמרו], שכתב בתוך דבריו: "ולא קם כמוהו [עפ"י דברים לד, י], ולכך ניתנה תורה על ידו, שאין כמוהו". וראה הערה 31. (76) הולך לבאר שמחמת רום מדרגת משה נמנעה ממנו השגת התגין. ובזה שונה הסבר זה מקודמיו; כי עד כה ביאר שלא היה למשה האפשרות להשיג התגין מחמת שהשגתו כללית, ומחמת שהשגתו קשורה לעוה"ז. ובשני הסברים אלו עדיין לא יצאנו מכך שסו"ס נחסרה מדרגה ממעלת משה רבינו. אך עתה יבאר שרום מדרגת משה מחייבת הפקעה מהשגת התגין, וממילא אין כאן חסרון ממדרגת משה, אלא רום מדרגה בלבד. וכבר ביאר למעלה פכ"א [ד"ה וכן מה] שחסרון הנובע מחמת מעלה אינו בגדר חסרון, שכתב שם לגבי נבואת משה: "שלא היה אפשר שיהיו אלו דברים במשה למעלת נבואתו. ומאחר שלא היה בו... בשביל מעלת נבואתו, אין זה חסרון, כי המעלה נותן זה". וראה שם הערה 47. (77) "ומשה רבינו ע"ה היה לו כל ההשגות בשלימות; איך התורה מסודרת מן השם יתברך, אשר סדר התורה אל העולם... היה משיג בהם מצד שסדר השם יתברך את הכל" [לשונו בהמשך]. (78) לשונו למעלה פכ"א [ד"ה ואין הפירוש]: "כי היה למשה בודאי מדרגה בנבואה, עד שנמסרו למשה כל מ"ט שערי בינה [ר"ה כא:]... כי למשה נמסרו כל מ"ט שערי בינה... שידע משה רבינו עליו השלום הכל". וזה לשון הרמב"ן בהקדמתו לתורה: "הודיעו [ה' למשה] תחילה ענין בריאת השמים והארץ וכל צבאם. כלומר בריאת כל נברא, העליונים והתחתונים. וגם כן כל הנאמר בנבואה ממעשה המרכבה ומעשה בראשית... כח המחצבים וכח צמחי האדמה... בכולם נאמר למשה רבינו בריאתם ומהותם... והכל נכתב בתורה בפירוש או ברמז. וכבר אמרו רבותינו [ר"ה כא:] חמישים שערי בינה נבראו בעולם, וכולן נמסרו למשה חוץ מאחד". ולמדים אנו מדברי הרמב"ן שתי נקודות; (א) שערי הבינה שנמסרו למשה מקיפים את הכל. (ב) מסירתם למשה אינה חולקת מקום לעצמה, אלא מסירה זו כלולה בתורה שנאמרה למשה, ומכלל "תורה" הן. וזהו שכתב כאן שמשה קיבל תורה תמימה והשגה שלימה. (79) כי "אין מדרגת העולם הזה שתהיה אותם השגות בשלימות" [לשונו בסמוך]. (80) דוגמה לדבר; בגו"א ויקרא פכ"ו אות ב כתב: "החוקות הם דברים שאין טעמם ידוע על אמתתם, ואפשר לאדם להשיג מעט מהם, והוא הולך ומעמיק תמיד יותר ממה שהשיג בראשונה... ומה שאמרו כי המצות שהם חקים לא ניתנו טעם שלהם לגלות [יומא סז:], אינו רוצה לומר שאין האדם יודע כלל מן המצות, אלא שאין יכול להבין אותם לגמרי, אבל יכול להבין מהם מעט". וכמשפט החוקים כך משפט התגין; מן הנמנע שיתגלו בשלימותם בעוה"ז, אך מ"מ ניתן להבינם מעט מעט בהתאם לעילוי ההשגה. (81) כי ההשגה היא "מעט מעט". ומעין מה שכתב בגו"א בראשית פ"ב אות יח, שיצירת האדם לעוה"ב לא נכתבה בתורה בפירוש, אלא "נתרבה באות יו"ד ["וייצר" (בראשית ב, ז) יו"ד יתירה], לפי שלא היתה יצירה לגמרי, והיה כמו נקודה קטנה". הרי דבר שאינו שלם מתבטא בקטנות. וראה למעלה פמ"ט [ד"ה ואמר הקב"ה] שביאר שם שאות יו"ד מורה על מעלה עליונה, ולכך היא קטנה משום ש"כל מדרגה עליונה היא מעט וקטנה". והם הם הדברים. (82) וכן כתב בגבורות ה' ר"פ כח [קיב.]: "משה היה לו כל המעלות, ואף שלימות הגוף היה לו, כמו שאמרו על קומתו". וכוונתו לגמרא [שבת צב.] שאמרו שקומת משה היתה עשר אמות. וביאר זאת בגו"א במדבר פכ"א אות לג [ד"ה ואמר משה]: "משה כמה הוי - עשרה, הפירוש עשרה הוא מספר שלם, שהרי אין מנין יותר רק עשרה". (83) לעומת משה רבינו שהשיג את הכל מצד שסדר השם יתברך את הכל. ונקודה זו מבוארת בדר"ח פ"ה מכ"ב [ערה.], שאמרו שם "הפוך בה והפוך בה דכולא בה", וכתב לבאר: "דבר זה צריך פירוש, איך נמצא בתורה הכל, שאמר 'דכולה בה'. ודבר זה רמזו במדרש [ב"ר א, א]... שהיה הקב"ה מביט בתורה, וברא את העולם, עד כאן. וכבר בארנו כי התורה היא הסדר השכלי שסדר הש"י סדר הנהגתו של אדם, ומתחייב זה הסדר מאתו בראשונה. ולפיכך נקראת התורה, שהיא סדר האדם, 'ראשית', שנאמר [משלי ח, כב] 'ה' קנני ראשית דרכו'. ולפי סדר התורה סידר הש"י סדר העולם, עד שהכל נמשך אחר התורה. כי כך ראוי שהאדם הוא יותר במעלה על כל העולם, כי בשביל האדם נברא הכל. ולפיכך אחר תורת האדם וסדר שלו, נמשך סדר העולם, כי ברא הש"י העולם לפי מה שראוי אל סדר האדם. וזה שאמר שהיה מביט בתורה וברא העולם, כי אחר סדר התורה נמשך סדר העולם. וזה שאמר 'הפוך בה דכולא בה', כלומר כאשר ישיג בתורה, הנה הוא משיג בכל סדר המציאות, אחר כי דרכי העולם הזה יוצאים מן דרכי התורה, וקשורים דרכי העולם עם דרכי התורה, עד שהכל יוצא מן התורה שהיא סדר האדם, נמצא כי הכל הוא בתורה". והואיל והשגות משה נבעו מצד הסדר שבבריאה, והסדר כולל את הכל, לכך ברי הוא שאין אצל משה השגה למחצה. וכשם "דכולא בה", כך תפיסת משה היא בשלימות. ובנצח ישראל פי"א [רצב., והובא למעלה פ"ז הערה 21] נתבאר שאין סדר למחצה, וסדר שבטל מקצתו - בטל כולו. הרי לך שכל תפיסה הבנויה על סדר, מופקעת מהבנה מקוטעת וחלקית, אלא בהכרח שהיא שלימה ותמימה. (84) כותב משפט זה כהקדמה לפרק הבא, ששם דן על חשיבות התגין. וכפי שפתח את הפרק הבא: "אחר אשר אמרנו כי התגין שבתורה באים לדרוש מהם תלי תלים של הלכות". (85) ע"פ דברים לב, מז "כי לא דבר ריק הוא מכם וגו'", ופירש רש"י שם "אין לך דבר ריקן בתורה שאם תדרשנו שאין בו מתן שכר". ותלה זאת בתמימות התורה, כי התמימות מורה שאין כאן חסר ויתר [ראה למעלה בהקדמה הערה 98, ופי"ג הערה 3]. וכן כתב להלן פס"ו [ד"ה והתבאר לך]: "תורת ה' תמימה ניתנה, ולא נתוסף דבר בה, לא אות ולא נקודה". וכן כתב להלן ר"פ סז: "אחרי שהתבאר לך כי תורת ה' תמימה בכל, ואין חסרון בה". והואיל ו"כל יתר כנטול דמי" [חולין נח:], לכך אם התגין היו ח"ו לבטלה, היה כאן חסרון מצד "כל יתר כנטול דמי". 
(1) בפרק הקודם, ובמיוחד בסופו [שם הערה 84]. (2) ומביא הגמרא באריכות, וכוונתו להביא דעת מר זוטרא שסובר שמעיקרא התורה ניתנה בכתב עברי. ויקשה "הרי לכתב עברי אין תגין" [לשונו להלן], וכיצד התורה היתה ללא תגין. (3) "של בני עבר הנהר" [רש"י שם]. (4) "אותיות גדולות, כעין אותן שכותבין בקמיעות ומזוזות" [רש"י שם]. וראה תוספות שם. (5) המשך הפסוק [המובא בגמרא]: "ללמד אתכם חקים ומשפטים". (6) המשך הפסוק [המובא בגמרא]: "ולעשות וללמד בישראל חוק ומשפט", הרי שקיים שויון בין משה לעזרא. (7) "וכתב הנשתוון - כתב שנשתנה, והאי קרא בעזרא כתיב, שהיו כותבין בימיו כתב משונה שנשתנה על ידי מלאך שכתב 'מנא מנא תקל ופרסין' [דניאל ה, כה] בימי דניאל, כתב דארמי ולשון ארמי" [רש"י שם]. (8) זו ראיה אחרת. (9) פירוש - כאשר כתבה היד על קיר היכלו של בלשצר, לא יכלו החרטומים לקרוא את הכתב ולהודיע את פשרו למלך, "לא היו יכולין לקרות כתב שכתב המלאך בימי בלשצר, והיו שם יהודים הרבה, שמע מינה נשתנה להם אותו כתב באותו יום" [רש"י שם]. וראה הערה 92. (10) "רמז לנו משה רבינו שכתב שבימיו עתיד להשתנות מן עברי לאשורית שניתן להם בימי דניאל, ובא עזרא וכתב בו את התורה בכתב אשורית" [רש"י שם]. (11) פירוש - שעלה עמהם מגלותם בבבל. (12) בכתב אשורית. (13) "בכתב זה [אשורית] ניתנה תורה לישראל בימי משה, ולמה 'לא כהלין כתבא למקרא' [דניאל ה, ח], דכיון שחטאו בבית ראשון ובזו את התורה נהפך להם לרועץ, לשון 'תרעץ אויב' [שמות טו, ו], ששכחוהו". (14) שחזרו בהן בתשובה. (15) "לעיר מבצר שלכם, לירושלים, ואבית שני קא מתנבא" [רש"י שם]. (16) "מה ששכחת את משנה התורה [הכתב שנשתנה] הזאת, אחזיר לך מה ששכחת את משנה התורה הזאת" [רש"י שם]. (17) פירוש - לדעה זו שכתב אשורית הוא כתב קדום, ולא עלה אתם מבבל, א"כ חוזרת השאלה מדוע כתב זה נקרא "אשורית". (18) יפה ומאושרת. (19) "ווי העמודים - יתדות כסף העשוין כמין אונקלות, וקבעום בעמודים שבהם תוחבין לולאות קלעי החצר והמסך. וכל אונקלות דומין לווין [לאות וי"ו]. אלמא בימי משה עשויין הווין כגון שלנו" [רש"י שם]. וראה הערה 87. 
(20) "דהא דברי הכל בלשון הקודש נאמרה [התורה], ועדיין בלשון הקודש היא" [רש"י שם]. (21) כן רמז לקושיא זו הריטב"א למגילה ב: [ד"ה ותסברא], וז"ל: "וזה תימה גדול שיהיה הכתב הזה המאושר, שיש בכל קוץ וקוץ ממנו תלי תלים של הלכות יסודות התורה, כתב של בני אשור, ויהיו הלוחות מכתב עברי". וראה בעין יעקב למגילה שם בפירוש הכותב. (22) אף קושיא זו הקשה הריטב"א שם, וז"ל: "ועוד, בכתב עברי מה נס היה במ"ם וסמ"ך". וכן הקשה בעל העקרים מאמר שלישי, פרק טז. ובירושלמי מגילה פ"א ה"ט איתא: "אמר רבי לוי, מאן דאמר לרעץ ניתנה התורה ["בכתב עברי ניתנה התורה" (פני משה שם)], עי"ן מעשה ניסים ["שעי"ן שבכתב עברי הוא כצורת הסמ"ך של אשורית, וכמו שראיתי הועתק כתב עברי בספר קדמון אחד. א"כ העיי"ן שבלוחות מעשה ניסים היה" (פני משה שם)]. מאן דאמר אשורי ניתנה התורה, סמ"ך מעשה ניסים" ["מ"ם וסמ"ך שבלוחות בנס היו עומדין, לפי שהכתב היה מעבר לעבר... וזהו בכתב אשורית, אבל בכתב עברי צורת המ"ם והסמ"ך נשתנו, ויש להם דביקות מהצדדין" (פני משה שם)]. וירושלמי זה הובא בח"א למהרש"א בסנהדרין כא: הרי להדיא שבכתב עברי אין הנס באותיות מ"ם וסמ"ך, אלא באות עי"ן. וראה הערה 93. (23) הרשב"א והריטב"א במגילה ב: בשם תוספות, ואינו בתוספות שלפנינו. (24) "כפל אותיות" [רש"י מגילה ב:]. (25) "נביאי הדורות" [רש"י שם]. (26) טורח להדגיש ששנוי הכתב עומד כנגד "אלה המצות", בכדי למנוע תשובה שאולי אין צורת הכתיבה נחשבת למצוה, ולכך ניתנת לשנוי. וכך אכן תירץ הרשב"א במגילה ב: שאלה זו, וז"ל: "מסתברא שלחלף אותיות באותיות, כההיא דסנהדרין דלקחו להם כתב אשורי חלף כתב עברי, מותר, ואין זה חדוש. אבל להניח את הכתב ולהוסיף אותיות זה חדוש ואינו רשאי, כן נראה לומר". ועל כך כתב כאן שאם שנוי אותיות מנצפ"ך עומד כנגד "אלה המצות", כל שכן שנוי הכתב לגמרי [וחולק בזה על הרשב"א שסבר להיפך, שלהוסיף אותיות חמיר טפי משנוי הכתב]. וראה להלן פס"ו הערה 58. ובח"א לסנהדרין כא: [ג, קמ:] ניסח שאלה זו כך: "ואין להקשות איך נשתנה הכתב, והרי מצות התורה הם נצחיות". ואודות נצחיות המצות, ראה למעלה פרק נב. וראה הערה 37. (27) האחרונה, שאין נביא רשאי לחדש דבר. (28) לשונו בח"א לסנהדרין כא: [ג, קמ:]: "ואין זה קשיא, כיון דשנוי זה עצמו ילפינן מן התורה, וכתיב 'משנה התורה', כתב שיהיה משתנה בסוף, ואין כאן שנוי כלל". וכן מובא תירוץ זה בשם תוספות על ידי הרשב"א והריטב"א במגילה ב:, וכלשון הרשב"א: "ותירצו, דהתם מקרא אשכוח ודרוש, דכתיב 'וכתב לו את משנה התורה', ודרשינן מיניה 'כתב העשוי להשתנות'". והרשב"א דחה תירוץ זה, וז"ל: "ואכתי לא ניחא לי, דהא תנן לקמן [מגילה ח:] שהספרים נכתבין בכל לשון". וכוונתו שמצאנו שרשאי לכתוב ספרי תורה בכל לשון וכתב, ולא רק בכתב אשורית, וגזה"כ שהכתב עשוי להשתנות נאמר רק לגבי כתב אשורית. אמנם שיטת המהר"ל להלן [ד"ה ואולי תשאל] היא שאף שרשאי לכתוב בכל לשון, לעולם הכתב צריך להיות כתב אשורית, ולכך לא קשה ממשנה זו. וראה הערה 64. 
(29) ולמעלה ס"פ נב כתב שאיסור זה "הוא לדור באי הארץ בלבד", וכאן כתב "רק ליוצאי מצרים" [וכן כתב בח"א לסנהדרין, ויובא בהערה הבאה]. ולשון הגמרא [ב"ב קכ.] הוא "דבר זה לא יהיה נוהג אלא בדור הזה", והרשב"ם בב"ב קכא. [ד"ה לבא] ביאר שמדובר על דור באי הארץ, והביא יש מפרשים שביארו שהאיסור נאמר לדור המדבר, וכתב: "וטעות הוא בידם, שהרי לא לדור המדבר נאמר, אלא לבאי הארץ בערבות מואב בסוף הארבעים שנה". וראה בפירוש רגמ"ה [ב"ב קטז.] שכתב שהאיסור נהג לאותם שעמדו על הר סיני בלבד. ויל"ע בזה. (30) לשונו בח"א לסנהדרין שם: "והרי זה כמו מצות שלא תסוב נחלה משבט לשבט, שלא היה רק ליוצאי מצרים בלבד, כדאיתא בבבא בתרא [קכ.], שכך הוא המצוה עצמו, ולא נקרא זה שהיה בטול למצוה, כיון שתחילת המצוה היה לדור זה בלבד". ולמעלה ס"פ נב כתב: "כתוב בתורה על איזה מצות שלא יהיו נוהגים רק לזמן, שהרי 'לא תסוב נחלה ממטה למטה' הוא לדור באי הארץ בלבד. ולא יאמר בזה שהתורה חס ושלום בטלה, אבל יאמר שכך אמרה תורה, שהמצוה היא זמן זה, ולא יותר". (31) במאמר השלישי פרק טז [דף קיח.]. (32) לשון בעל העיקרים שם: "וכאשר עלו מבבל ראו לעשות זכר לגאולה השנית, ועשו זה בשני דברים; האחד, שהניחו כתב עברי ובחרו להם כתב אשורי, זכר שגלו אל אשור ונגאלו משם [ומביא הגמרא מסנהדרין שבימי עזרא נשתנה הכתב]... הרי שהאמוראים מסכימים שהכתב שבידינו היום אינו כתב עברי... ששנו כל הכתב או קצתו זכר לגאולה השנית. וכן עשו דבר אחר זכר לגאולה השנית, והוא שהניחו מלמנות מנין החדשים מניסן כמו שהיו רגילין למנות זכר ליציאת מצרים, וחזרו למנות מנין אחר לחדשים. וזהו שאמרו רבותינו ז"ל [ירושלמי ר"ה פ"א ה"ב] שמות החדשים עלו עמהם מאשור. כלומר, שהיו מונין החדשים בשמותם 'תשרי' 'מרחשון' 'כסליו' כמו שהיו מונין אותם באשור, זכר לגאולה השנית, ולא 'שני' 'שלישי' 'רביעי' כאשר בתחלה. וכן כתב הרמב"ן ז"ל בפרשת בא אל פרעה [שמות יב, ב, ויובא בהערה 38]. ונראה מזה כי הם הבינו שצווי מנין החדשים היה זמני, רצוני לומר כל עוד שתתמיד הגאולה ההיא. אבל אחר שגלו שנית, ונגאלו משם... ראוי להניח המנין הראשון שהיה זכר ליציאת מצרים, וחזרו למנות מנין אחר מתשרי לשנות העולם, והשאירו שמות החדשים שעלו עמהם מאשור זכר לגאולה השנית, כי הבינו שצווי מנין החדשים מניסן היה זמניי, ולא ציווי נצחי, אע"פ שלא נזכר בו זמן. ואף אנו נאמר כי מה המונע שלא נאמר שתבא דת אלקית מתרת קצת אסורים כמו חלב ודם ושחוטי חוץ, שנאסרו מתחלה כשיצאו ממצרים לפי שהיו שטופים בעבודת השדים... ואחר שנשתכח ענין אותה עבודה מן העולם, ושבו כולם לעבוד הש"י, ובטל הטעם האיסור, אפשר לומר שיחזור ויתירנו... איני רואה שום ראיה ולא שום הכרח אל שיהיה שורש בפני עצמו לתורה אלקית בכללה, ולא לתורת משה בפרט, שלא תנוסח התורה ושלא תשתנה... שזה אינו שורש ולא עיקר לתורת משה". ומתוך שהזכיר שני דברים אלו [שנוי הכתב ושנוי שמות החדשים] בחדא מחתא, מובן מכך שאף שנוי הכתב הוא ראיה לכך "שאפשר שמצוה אחת מן התורה תהיה בטלה" [לשונו כאן]. ובסמוך יתייחס למצוה של מנין החדשים. (33) פירוש - זהו דבר זר לומר שמצוה שהיתה אמורה להיות לעולם, נתבטלה לאחר זמן. (34) "המצוה הזאת שהתורה בכתב עברי, הוא כל זמן היותם על הארץ" [לשונו בסמוך]. (35) חולין טז: "דתניא, 'כי ירחיב ה' אלקיך את גבולך כאשר דבר לך ואמרת אכלה בשר וגו'& [דברים יב, כ]. רבי ישמעאל אומר, לא בא הכתוב אלא להתיר להם בשר תאוה ["כשיבאו לארץ יוכלו לאכול בשר לתאותן בלא שום הקרבה" (רש"י שם)]. שבתחילה ["כשהיו במדבר משהוקם המשכן" (רש"י שם)] נאסר להם בשר תאוה ["שאין יכולים לאכול אלא בשר שלמים" (רש"י שם)], משנכנסו לארץ הותר להם בשר תאוה". וראה גו"א ויקרא פ"ג אות ח, ושם פי"ז אות א. (36) "וכך המצוה" לא שייך לכאן, אלא כפי שנכתב בהמשך "וכך המצוה הזאת שהתורה בכתב עברי וכו'". (37) נראה שהמצוה הזאת היא מצות כתיבת ספר תורה, וכמבואר בספר המצות לרמב"ם, מצות עשה יח: "שצונו שיהיה כל איש ממנו כותב ספר תורה לעצמו, ואם כתבו בידו מעלה עליו הכתוב כאילו קבלה מהר סיני". (38) רש"י שמות יב, ב: "על חודש ניסן אמר לו זה יהיה ראש לסדר מנין החדשים, שיהא אייר קרוי שני, סיון שלישי". ומקורו מהמכילתא שם. וכן מבואר ברמב"ן שם שזו מ"ע למנות החדשים מחודש ניסן, זכר ליציאת מצרים, וכלשונו: "ימנו אותו ישראל חודש הראשון, וממנו ימנו כל החדשים שני ושלישי... כדי שיהיה זה זכרון בנס הגדול... ועל כן אין לחדשים שם בתורה, אלא יאמר 'בחודש השלישי' [שמות יט, א]... וכמו שתהיה הזכירה ביום השבת במנותינו ממנו אחד בשבת ושני בשבת... כך הזכירה ביציאת מצרים במנותינו החודש הראשון... לגאולתינו. שאין המנין הזה לשנה, שהרי תחלת שנותינו מתשרי, דכתיב [שמות לד, כב] 'וחג האסיף תקופת השנה'... אם כן כשנקרא לחודש ניסן 'ראשון' ולתשרי 'שביעי', פתרונו ראשון לגאולה ושביעי אליה. וזה טעם 'ראשון הוא לכם', שאיננו ראשון בשנה, אבל הוא ראשון לכם". וכן הוא בריטב"א ר"ה ג. ד"ה חדא. (39) כמובא בהערה 32. (40) פירוש הו"א זו - המצוה למנות לחודש ניסן מורה שאין למנות לסוג חדשים אחר, ויהיה אסור לומר שההלואה נעשתה בחודש אלול, אלא יאמר שההלואה נעשתה בחודש הששי. (41) לא הבנתי מה הפירוש למלים "ובלא זה". (42) בשמות יב, ב [הובא בהערה 38], שהמצוה למנין חדשים היתה שאם בא למנות, שימנה מחודש ניסן, אך לא שיש איסור להזכיר חודשים בשמות אחרים. ונראה שכוונתו, כי לשון הרמב"ן שם הוא "שימנו אותו ישראל חדש הראשון, וממנו ימנו כל החדשים... שאין המנין הזה לשנה, שהרי תחלת שנותינו מתשרי... ואם כן כשנקרא לחדש ניסן ראשון ולתשרי שביעי, פתרונו ראשון לגאולה ושביעי אליה". הרי הדגיש בלשונו שמדובר במנין. ולא רק לשונו מורה כן, אלא אף טעמו מורה כן, שכאשר הנך בא לתלות את החודש בשרשו, אזי יש לתלות זאת בניסן, זכר ליציאת מצרים. אך כאשר אינך בא לתלות את הזמן בשרשו, אלא בא לומר זמן מסויים, מבלי להגדיר את אותו זמן, בזה לא נאמר שניזל בתר ניסן. ולא מסתבר כלל שהתורה קבעה שיש לעולם לתלות את החודש בשורשו, אלא התורה קבעה שאם הנך תולה את החודש במנין, אזי תעשה כן לחודש ניסן. (43) כדברים האלו ממש כתב ר"י בן חביב בעין יעקב ריש מגילה, [והסכים לו בגט פשוט סימן קכו, ס"ק לה]. וז"ל ר"י בן חביב: "ואשתומם על המראה כשעיינתי במה שכתב הר"י אלבו ז"ל בפרק טז ממאמר ג, אשר בו שם מכשול... שנתן מקום לטעון ולטעות כנגד האמונה הנלמדת מפסוק 'אלה המצות וכו''... עוד כתב ראיה שנית בקיום הנחתו שאפשר שתתבטל מצוה או מצות, והוא מצות מנין החדשים מניסן... מצוה שהיתה ראשונה ואחר כך בשנוי הזמן נשתנית היא גם כן... ובעבור שחשב להתלות באילן גדול, הלא הוא הרמב"ן... ראיתי לכתוב כלל כוונת הרמב"ן ויתבאר לכל מעיין כי לא מחשבות רבינו הגדול מחשבת החכם הדורש הזה. אמת ויציב מה שכתב הרב שמצוה עלינו בכל עת שנזכיר החדשים בדרך מנין, שיחס אותו מנין ראוי שיהיה בערך אל חדש האביב, כי בו יצאנו ממצרים, ושלא יהא רשאי שום איש ישראל ליחס מנין שום חודש בערך אל ר"ה שתחלתה מתשרי. דרך משל, הרי שרצה להודיע מה שקרה בחדש סיון שבשנת רנ"ה לבריאת עולם, לא ימנה ויאמר בחדש הט' [מר"ה] שבשנת רנ"ה. רק יאמר שנת רנ"ה לבריאת עולם בחדש הג' סתם, ואז יובן לכל שכוונתו במנין 'שלישי' הוא לצאת בני ישראל ממצרים. וגם היום הזה חובה עלינו להיות נזהרים בזה... אבל קריאת שמות החדשים אינו סותר לזה כלל, כי גם בזמן הבית מי מעכב בידינו אם נקרא בשם כל חדש וחדש. דרך משל, שיאמר האומר בהזכירו חדש האביב בחדש מרץ, ועל הסמוך לו אפריל, ובתנאי שבכל עת שיזכיר מנין החדשים יהיה בערך אל מנין יציאת מצרים, כמו 'בחודש העשירי הוא חודש טבת' [אסתר ב, טז], ורבים כאלו במגלת אסתר". [אמנם לגבי שמות החדשים של הנוצרים, עיין בגט פשוט סימן קכז סוס"ק ל שכתב שיש להזהר מזה. ועיין שות מהר"ם שיק יור"ד סימן קעא שכתב כן. אבל עיין שו"ת יביע אומר ח"ג יו"ד סימן ט שהביא מכמה גדולים שלא נמנעו מזה]. (44) כן הזכיר בטוי זה בגו"א בראשית פכ"ח אות יז [ד"ה וזהו], שכתב: "רק מפני שרדפו אחר פשט הכתוב, נהגו בתורה הפקר". וכן כתב שם שם פל"ג סוף אות יד, ובשני מקומות אלו כוונתו לראב"ע. [וכן הרמב"ן הזכירו (בראשית יא, ב, שם לו, יב)]. (45) לא מצאתי לאחד מבעלי הפשט שלהדיא יחלוק על דרשת חכמים בפסוק זה. וגם לשונו מורה שאינו מתייחס לפרשן מסוים, שהרי כתב: "אף בודאי אם רודפי הפשט לא יודו בדרשה". (46) שהקדיש את כל הבאר השלישי [מ.-מט:] לדרשות שנראות כרחוק מפשוטו של מקרא, וביאר אותן. ובתוך דבריו כתב שם [מד.]: "וכל איש חכם ונבון, יתפלא על הקירוב שיש לדבריהם אל הפשט, עם עומק המופלא מאוד מאוד. ואיש אשר הוא זר מדברי חכמה, יתפלא על הרחוק מן פירוש הכתוב, וגם דבריהם אינם נראים לו. ואין זה דבר חדש, כי גם בתורה ובכל המקרא הוא כך, כי האדם אשר הוא זר מדברי חכמה, נראה לו בתורה קצת דברים רחוקים. אך האיש המשכיל יאמר כי לא דבר ריק הוא, ואם ריק הוא ממנו [ירושלמי פאה פ"א ה"א]. וכן כל דברי הדרשות אשר הם בתלמוד ובשאר מדרשים כלם, אין אחד מהם הן גדול הן קטן, שאין הדברים עומק הכתוב על פי אמיתתו, כאשר הוא מעמיק בפירוש הכתוב ימצא אותו. שלכך נקרא 'דרשה' כי הוא דרישת הכתוב בחקירה ובדרישה מאוד מאוד, עד עומק הכתוב... רק מי שאינו עומד על דבריהם נראה לו הדבר זר... נקרא 'דרשה' מפני שהוא דרישות וחקירת הכתוב כאשר היה מקובל להם לדרוש התורה בי"ג מדות, לא חסרו ולא הוסיפו כלל". ודרשה זו נתבארה בספרי גופא [דברים יז, יח] בזה"ל: "'משנה', אין לי אלא משנה תורה, שאר דברי תורה מנין, תלמוד לומר [שם פסוק יט] 'לשמור ולעשות את כל דברי התורה הזאת'. אם כן למה נאמר 'משנה תורה', משום שעתידה להשתנות". (47) פירוש - בהרבה פעמים במצרים ה' נקרא בשם "אלקי העברים", וכמו [שמות ג, יח] "אלקי העבריים נקרה עלינו וגו'", [שמות ה, ג] "ויאמרו אלקי העברים נקרא עלינו וגו'", וכן [שמות ט, א] "ויאמר ה' אל משה וגו' ה' אלקי העברים שלח את עמי ויעבדוני", וכן [שמות י, ג] "ויבוא משה ואהרן וגו' כה אמר ה' אלקי העברים וגו'", ועוד. הרי שישראל בתחילת דרכם נקראו בשם "עברים". והראב"ע [שמות ג, יח] כתב: "אלקי העבריים - הם שלשה אבות". הרי שתחילת ישראל [האבות] תכונה בשם "עברי". וראה למעלה פמ"ט הערה 57, שנתבאר שם שהאבות הם דרגת ההתחלה של ישראל. ולכך כוונתו כאן, וכמו שמבואר בהערה 53. (48) וכמו שנאמר [בראשית יב, ח] "ויעתק משם ההרה מקדם לבית אל ויט אהלה וגו'", ופירש רש"י שם "'אהלה' כתיב, בתחלה נטה את אהל אשתו, ואחר כך את שלו". וכתב שם הגו"א אות יז: "שהכתיב קודם לקרי, וכיון דכתיב 'אהלה' וקרינן 'אהלו', אם כן אהלה נטע תחילה". ותוספות חגיגה ב. ד"ה יראה כתבו שהמקרא קודם למסורת. (49) פירוש - שייך שתהיה אות ללא לשון, אך לא לשון ללא אות. שהרי האות בפני עצמה [ללא הניקוד] היא כתב, אך עדיין לא הגיע לכלל לשון ודבור. ובנצח ישראל פי"ג [שכח.] כתב: "האותיות הם התחלת התיבות, ולפיכך הם התחלת העולם, ובהם נברא העולם". ו"בלשונם של חכמי האמת אומרים על ההרכבה של האותיות לתיבות - אבנים בונים בתים" [לשונו של הפחד יצחק, שבת, מאמר ז, אות ד]. ויחס האבנים לבתים הוא היחס של האותיות לתיבות. וכן הוא בספר מחשבות חרוץ [לרבי צדוק הכהן], פי"ב ד"ה והענין: "דהאותיות נקראים בספר היצירה 'אבנים', והמלות הנבנות מהאותיות - 'בתים'". וראה למעלה פל"ד הערה 11, ופנ"ט הערה 37. (50) כשגלו מארצם. (51) פירוש - הכתב ניתן לחלק בין התחלת ישראל להמשכם, אך הלשון אינו ניתן לחלוקה מעין זו, אלא הוא מבטא את מהות האומה כפי שהיא. וכמו שביאר בגו"א דברים פ"א אות נא, שנאמר שם שהמרגלים נצטוו [דברים א, כב] "וישיבו אותנו דבר וגו'", ופירש רש"י "באיזה לשון הם מדברים". וכתב שם בגו"א: "ואם תאמר, מאי אכפת להו באיזה לשון הם מדברים. ויראה, כי ע' לשונות הם כנגד ע' אומות, ולכל אומה נתן לה לשון. והלשון הוא מתיחס אל האומה, לפי מה שהיא - נתן לה הקב"ה לשון. כי לשון הקודש נתן לעם הקודש, נמצא כי הלשון הוא מתיחס לפי מדריגת האומה. ולפיכך היו רוצים לדעת באיזה לשון הם מדברים. והם ידעו כבר ענין כל לשון, כי אותם שיש להם לשון זה - ענינם כך. ורצו שיעמדו על ענין האומה מה הם, כי הלשון הוא גדר האומה מה שהיא". והובא למעלה פ"מ 124. ואודות שהלשון נקרא "לשון הקודש", ראה בנתיב הצניעות פ"ג [ב, קח:], שכתב: "יקרא 'לשון קודש' מפני שהלשון הוא פרי ותולדות האדם מה שמוציא בשפתיו, ולפיכך יש לכל אומה ואומה לשון בפנ"ע, כמו שכל אילן ואילן יש לו פרי בפני עצמו, ואין זה כזה. אמנם לשון הקודש הוא הדיבור שיש לאדם מצד קדושתו... ולכך התורה וספרי הקודש נכתבים בזה הלשון דוקא, ומפני זה נקרא הלשון 'לשון קודש'". וראה למעלה פי"ג הערה 56. (52) ויסוד דבריו כאן הוא כי הכתב הוא ציור שכלי של האומה, ולכך הכתב מבטא את מהות האומה. וכאשר ישראל היה בדרגת ההתחלה, אזי גם הכתב היה בגדר זהה. וראה להלן הערה 80. (53) דבריו צריכים ביאור, שהרי כאשר ישראל נכנסו לארץ ישראל גם כבר התנתקו ממקומם הראשון [ארץ מצרים], ומדוע לא השתנה הכתב כבר אז, ורק נשתנה כשגלו מהארץ. אמנם כאן מתבאר יסוד דבריו; דרגת ההתחלה של ישראל היא דרגת האבות [ראה הערה 47], וכל עוד שישראל אחוזים בדרגת האבות, עדיין שם "התחלה" עליהם. אחיזה זו בדרגת האבות נמשכה מיציאת מצרים ועד שגלו מהארץ, וכשגלו מהארץ נתנתקו ממדרגת האבות. ולכך הכתב נשתנה כשגלו ישראל לבבל. ודברים אלו מתבארים על פי שני יסודות; דברי הרמב"ן בהקדמה לשמות, ודבריו בח"א לשבת נה., וכמו שיתבאר לפנינו; בהקדמת הרמב"ן לספר שמות עמד שם על שייכותה של הקמת המשכן [המפורטת בחציו השני של ספר שמות] לגאולת מצרים, וז"ל: "והנה הגלות [של מצרים] איננו נשלם עד יום שובם אל מקומם ואל מעלת אבותם ישובו. וכשיצאו ממצרים... עדיין יחשבו גולים, כי היו בארץ לא להם... וכשבאו אל הר סיני ועשו המשכן ושב הקב"ה והשרה שכינתו ביניהם, אז שבו אל מעלת אבותם... ואז נחשבו גאולים" [והובא למעלה פכ"ו הערה 48. וראה בסמוך הערה 71]. הרי התקופה מיציאת מצרים עד חורבן הבית וגלות בבל נקראת "שבו אל מעלת אבותם". ובח"א לשבת נה. [א, לב.] כתב: "כבר אמרנו כי זכות אבות מה שהבנים עומדים בשביל האבות, כי העלולים עומדים בזכות העלה. ומכל מקום בהתרחק הבנים מאוד, אינם עומדים בזכות האבות. ובזמן הושע בן ארי, שהוא היה מן הנביאים האחרונים, כבר כלה ותמה זכות אבות... כי קודם זה לא היה אפשר להיות גולים מן הארץ מפני זכות אבות, ואי אפשר להשליכם מעל פניו, שקרוב זכות אבות. אבל מכאן ואילך אפשר להשליך אותם מעל אדמתם... רק קודם שתמה זכות אבות לא היה אפשר שיהיו גולים מעל אדמתם כלל, שהיה זכות אבות עדיין". וזהו שנוי הכתב שנתרחש רק בגלות בבל. וצרף לכאן דבריו בנצח ישראל פ"ד [סט.], שכתב: "מקדש ראשון היה להם בזכות ג' אבות הקדושים... וכבר אמרו חז"ל [שבת נה.] כי בסוף כאשר חרב מקדש ראשון, תמה זכות אבות. ולכך היה מקדש שני נגד ישראל עצמם". וההבדל בין בית ראשון לבית שני, הוא ההבדל בין כתב עברי לכתב אשורי. וראה פחד יצחק חנוכה, מאמר י אות ג, שהביא דברי המהר"ל האלו בזה"ל: "כי התחלתם של ישראל היא בעבר הנהר, ומפאת זה הם קרואים 'עברים'. ולכן כל זמן שהיו ישראל נמצאים במדרגת ההתחלה שלהם, היה הכתב עברי. אבל כשבאה הגלות, והפסידו ישראל מדרגת ההתחלה, נשתנה הכתב". ושם מבאר דברים אלו בהרחבה. (54) פירוש - בא לבאר דברי הגמרא "בתחילה ניתנה תורה לישראל בכתב עברי ולשון הקודש", והקושי בזה הוא כי בסמוך יבאר שהכתב הראוי לישראל הוא כתב אשורי, שהוא במעלה יותר מכתב עברי. ולכך צריך לבאר מדוע הכתב והלשון לא היו שוים להדדי במעלתם, אלא הכתב היה עברי, בעוד הלשון היה לשון הקודש. ועל כך מבאר כאן שהכתב הוא עליון יותר מהלשון, מפאת שהכתב הוא מצידו של הנותן ["ויאמר ה' אל משה עלה אלי ההרה והיה שם ואתנה לך את לוחות האבן והתורה והמצוה אשר כתבתי להורתם" (שמות כד, יב), וחכמים דרשו (ברכות ה.) שפסוק זה כולל את כל כתבי הקודש], ואילו הלשון הוא מצידו של המקבל, האדם. ובח"א לסנהדרין כא: [ג, קמא.] ביאר עליונות הכתב על הלשון בזה"ל: "ודע כי ההפרש שיש בין הכתב ובין הלשון, כי הכתב הוא ציור השכלי, שהרי כאשר הוא כתוב יכול ללמוד בציור השכלי מה שכתוב לפניו, מבלי שצריך להוציא מן הפה כלל. והלשון הוא הוצאה לפעל הדבור". וראה להלן הערה 83, ופס"ו הערה 33, שנקודה זו מתבארת שם יותר. (55) כלשון הגמרא [סנהדרין כב.] "למה נקרא שמה אשורית, שמאושרת בכתב", והכוונה לכתיבה תמה ויפה, וזהו שכתב כאן "מאושר באותיות". והנה בהסברו הקודם ביאר שכתב אשורי נחשב לירידה לעומת כתב עברי, ומורה על התנתקותם ממדרגת ההתחלה שלהם. ואילו כאן מבאר שכתב אשורי הוא עליה בדרגה לעומת כתב עברי, כי הוא מאושר באותיות. ונקודה זו תתבאר בהערה 57. (56) כמו שיתבאר בסמוך [ד"ה ותני רבי יוסי]. (57) דברים אלו מבוארים יותר בח"א לסנהדרין כא: [ג, קמא.], שכתב: "ואולי תשאל, למה לא נתנה בתחלה בכתב אשורי... כאשר מתחלה נתן השם יתברך התורה בדבור לישראל, שהרי היה מדבר עמהם פה אל פה, ראוי שתנתן התורה בלשון הקודש, כמו שדבר עמהם. ולא נתן להם בכתב אשורי, שהוא הכתב המאושר באותיות, כי התורה נתנה להם בדבור, ובמה שנתנה להם בדבור לא בכתב, לכך היה ראוי שתנתן התורה להם בלשון הקודש, ולא בכתב המאושר. ולכך לא היה להם הכתב המאושר. אבל בימי עזרא, אז לא נתנה להם התורה בדבור, רק כי היה להם אישור הכתיבה, כמו שנקרא 'הסופר'. [ו]כמו שנאמר אצל משה [שמות יט, יט] 'והאלקים יעננו בקול', כך היה אצל עזרא הכתיבה. ולכך נתן להם התורה בכתב אשורי. כי כל אחד כפי מעלתו; משה שנתן לו התורה בקול, לא נתנה לו בכתב המאושר. אבל עזרא לא נתנה לו בלשון, היה דורש התורה שהיא כתובה לפניו. וכיון שכן הוא, נתן על ידו הכתב המאושר באותיות". ועל פי זה מבואר שנוי הערכין שבין כתב עברי לכתב אשורי; שבעוד בהסבר זה כתב שכתב אשורי מרומם יותר מכתב עברי, כי הוא מאושר באותיות, הרי בהסברו הקודם ביאר שכתב אשורי מורה על ההתנקות ממדרגת ההתחלה של ישראל. אמנם ע"פ דבריו בח"א ענין זה מבואר היטב; כתב אשורי בתורת כתב נעלה הוא מכתב עברי, כי הוא מאושר באותיות. אך מעלת הכתב גופא לא נצרכה לעולם אלא רק מפאת שנפסק הדבור של "והאלקים יעננו בקול", ומחמת העדר הדבור הוצרך העיון בכתב לבוא תמורת "והאלקים יעננו בקול". באופן שהצטיינות הכתב, והניתוק מהדבור, הם שני צדדים של מטבע אחת. ובימי עזרא, שפסקה הנבואה ["מלאכי זה עזרא" (מגילה טו.), "ומלאכי סוף נביאים" (ב"ב יד:)], נעשה המעבר לכתב אשורי, המאושר באותיות. אך כל עוד שפיעמה בישראל רוח הנבואה, וההתגלות היתה על ידי דבור, הכתב היה כתב עברי, המורה על דרגת ההתחלה. (58) "חזר וניתנה להם בימי עזרא בכתב אשורית ולשון ארמית" [סנהדרין כא:]. (59) של הבבלים. (60) פירוש - שלשת השלבים שעברו ישראל [(א) במתן תורה ניתנה תורה בכתב עברי ולשון הקודש. (ב) בימי עזרא ניתנה התורה בכתב אשורית ולשון ארמית. (ג) כאשר עלו מבבל ביררו להם כתב אשורית ולשון הקודש] מסודרים לגמרי כפי הראוי. (61) המשך לשונו בח"א לסנהדרין כא: [ג, קמא.]: "וכאשר תדע עוד, כי נתן על ידי עזרא כתב המאושר באותיות, כי לשון 'אשור' שייך בכתב. כי הכתב הוא קיים, וזה לשון 'אישור', לא הדיבור, שאינו קיים, ואל זה ראוי עזרא. כמו שהיה על ידו ביאה שניה, דקיימא לן ביאה ראשונה קדשה לשעתה ולא קדשה לעתיד לבא [חגיגה ג:], וקדושה שניה קדשה לשעתו וקדשה לעתיד לבא [רמב"ם הלכות בית הבחירה ספ"ו]. ולכך ע"י עזרא נתנה בכתב המאושר, שהוא קיים, כי הכתב יש לו קיום, ולא כן הדבור, שהכתב עומד קיים, וראוי שיהיה הכתב על ידי עזרא". (62) לשון המשנה שם: "אין בין ספרים ["תורה נביאים כתובים" (רש"י שם)] לתפילין ומזוזות, אלא שהספרים נכתבין בכל לשון, ותפילין ומזוזות אינן נכתבות אלא אשורית ["לשון הקודש" (רש"י שם)]. רבי שמעון בן גמליאל אומר, אף בספרים לא התירו שיכתבו אלא יוונית". (63) פירוש - לרבנן התורה יכולה להכתב בכל לשון, אך הכתב צריך להיות כתב אשורית, וכמו בימי עזרא שהיה כתב אשורית ולשון ארמית. (64) כתירוצו של רבא [מגילה ט.] "כאן בגופן ["כתיבה" (רש"י)] שלנו, כאן בגופן שלהם", ופירש רש"י שם "מתניתין דקתני בכל לשון שלא שינה את הכתב, אלא ששינה את הלשון, וברייתא [שאמרו שאינו מטמא הידים] בגופן שלהן". אמנם בהמשך הגמרא דחו את תירוץ רבא. וכן בריטב"א למגילה שם כתב: "ושאר לשונות לרבנן כיונית לרשב"ג, דשרו כתב ולשון, דכל מאן דשרי לשון שרי כתב". וזה דלא כדברי המהר"ל כאן. וכן קושית הרשב"א [הובאה בהערה 28] מורה שסובר שלפי רבנן רשאי לכתוב בכל כתב, ולא רק בכל לשון, וכמבואר בהערה 28. (65) פירוש - שם "תורה שבכתב" חל על הכתב שבו, ולא על התוכן והלשון של הכתב. ולכך ספר תורה נכתב אשורית, כי כך מתחייב מדין "תורה שבכתב". מה שאין כן על הלשון לא חל שם "תורה שבכתב", ולכך ניתן לכותבו בכל לשון. ונקודה זו מבוארת יותר להלן פס"ו [ד"ה ובודאי הוקשה]. אמנם עדיין טעמא בעי, שמחמת איזה דין הוא זה שיהיה כתב אשורית, אף שזו לשון זרה. דהא תינח שתיבת "בראשית" היא תורה, ולכך עליה להכתב בכתב אשורית. אך איזה שם תורה יש לתיבת "אירשטניש" [זהו לשון אשכנז ל"בראשית", והובא בגו"א בראשית פ"א אות ט] שעליה להכתב באשורית. ונראה לבאר זאת, על פי דברי שו"ע הרב, יורה דעה הלכות תלמוד תורה ס"פ ב, שכתב: "אם מוציא בשפתיו, אע"פ שאינו מבין אפילו פירוש המלות מפני שהוא עם הארץ, הרי זה מקיים מצות 'ולמדתם' [דברים יא, יט]. ולפיכך כל ע"ה מברך ברכת התורה בשחר לפני הפסוקים, וכן כשעלה לספר תורה. במה דברים אמורים בתורה שבכתב, אבל בתורה שבעל פה אם אינו מבין הפירוש, אינו נחשב לימוד כלל". וכן כתב המגן אברהם אור"ח סימן נ סק"ב שבתושבע"פ כשאינו מבין, אינו נקרא לימוד כלל. וטעם חילוק זה הוא כי בתורה שבכתב, שם "תורה" חל על הכתב, ולא אכפת לן כלל באם הלומד מבין או אינו מבין. מה שאין כן בתושבע"פ, אזי שם "תורה" חל על ההבנה של הלומד, ובאין הבנה אין כאן שם לימוד כלל. ואע"פ שבגבורות ה' ס"פ סב [רפג:] כתב שמברך ברכת התורה גם בגורס ואינו מבין [והובא למעלה בהקדמה הערה 14], שם איירי בדיני ברכת התורה, ודעת המהר"ל היא שהברכה נתקנתה על המעשה, אף שאינו מבין. אך לגבי שם "תורה", לא נראה שיחלוק בזה על המג"א ושו"ע הרב, אלא יסבור גם כן שבתורה שבכתב חל שם "תורה" על הכתב, ובתושבע"פ חל שם "תורה" על ההבנה. וראה להלן פס"ז הערה 152. והואיל ובתורה שבכתב ישנה הפרדה בין הכתב לבין הבנת הכתב, ושם "תורה" חל על הכתב בלבד, דעת רבנן היא שדיני הכתב מתייחסים רק לכתב גופא [צורת האותיות וכיו"ב], ולא למשמעות העולה מהכתב. ולכך כתיבת תיבת "בראשית" בלשון הקודש, וכתיבת תיבת "אירשטניש" בלשון אשכנז שוות הן בכתיבה, שעליהן להכתב בכתב אשורי מדין "תורה שבכתב". (66) "ראוי היה עזרא שתנתן תורה על ידו, אלמלא קדמו משה" [לשון הגמרא סנהדרין כא:]. (67) אודות שהשכלי מתעלה מן החמרי, צרף לכאן דבריו בח"א לקידושין סט. [ב, קמז:], בביאור דברי הגמרא שם ש"ארץ ישראל גבוהה מכל הארצות", שכתב: "ארץ ישראל גבוה מכל הארצות., וזה כי א"י קדושה מכל הארצות... ודבר שהוא קדוש - עליון הוא. והחומרי הוא השפל... ומפני זה יאמר כאשר הולך אל ארץ ישראל שהוא 'עולה'... שכל הדברים אשר אין להם קדושה נקראים שפלים, והקדושים נקרא גבוהים". (68) לשונו בח"א לקידושין מט: [ב, קמה:]: "הדברים האלו מודיעים לך כי הוא יתברך חלק המציאות לפי חכמתו. ויש שהם נוטים לדבר אחד, עד שהם נבדלים מכל שאר הנמצאים. ומ"מ אחר שכל הדברים הם מעורבים יחד ונכללים יחד, אי אפשר שלא יהיו נוטלים חלק אחד, והוא העשירי... ולפיכך קאמר י' קבין [וכו'], כי יש לדעת כי החכמה היא השכל הנבדל, וראוי שיהיה בארץ ישראל אשר היא הארץ הקדושה, ולפיכך הארץ הקדושה היא מיוחדת בחכמה מכל שאר ארצות". ובהקדמתו לדר"ח [ח.] כתב: "בפרק קמא דברכות [ה.], תניא רשב"י אומר, שלש מתנות נתן הקב"ה לישראל, וכולם לא נתנו אלא על ידי יסורים. ואלו הן; התורה, ארץ ישראל, ועולם הבא... וביאור דבר זה מה שאלו שלשה דברים נתנו על ידי יסורים, מפני שכל אלו ג' דברים הם קדושים. כי ארץ ישראל היא הארץ הקדושה, אשר הארץ הזאת היא נבדלת, יש בה השכל יותר משאר ארצות. ואם לא כן שהיה לארץ ישראל מעלה זאת, לא היה אוירא דארץ ישראל מחכים ביותר משאר ארצות [ב"ב קנח:], ולא היה בארץ ישראל דוקא הנבואה... ולכך לא נתנו רק על ידי היסורים שהם ממעטים את החומר וגוף האדם, ומסלקים את פחיתותו עד שהאדם ראוי אליו דברים האלקיים". ובנצח ישראל פ"ה [קז:] כתב: "ארץ ישראל מובדל מכל הארצות בהתרוממות". (69) לשונו בח"א לבכורות ח: [ד, קכז.]: "אין החכמה ראויה רק לישראל, כמו שאמרו חכמים 'עשרה קבין חכמה ירדו לעולם, תשעה נטלה ארץ ישראל', שאין חכמה כמו חכמת ארץ ישראל, ושאר חכמות אינן חכמה לפי סדר שסדר השם יתברך המציאות... שהחכמה לפי הסדר אינו רק לישראל ובפרט לארץ ישראל". ובתוך דבריו מרמז שכל דבר מתנועע אל מקומו הראוי לו, וכמו שכתב בגו"א שמות פי"ב סוף אות סז: "דבר שהוא במקום שהוא בלתי טבעי לו, ומתנועע אל טבעו". ובגבורות ה' פי"ב [סוף סד:] כתב: "וכל דבר מתנועע אל שלימתו". ובגבורות ה' פל"ז [קמא:] כתב: "הגזירה להיותם במצרים כאילו כבר היו במצרים מפני הגזירה. שהיו דומים לאדם שאינו בביתו, שאפילו הכי יקרא שדר במקום אשר כבר היה שם... ומי שאינו בביתו הוא מתנועע תמיד אל ביתו". (70) כפי שביאר בדר"ח פ"א מ"א [יח.] המשנה "משה קבל תורה מסיני", וז"ל: "ולפיכך אמר 'משה קבל תורה מסיני', כי לקבלת תורה מסיני בודאי יש למשה צירוף מיוחד, דהיינו לקבל התורה מסיני 'הר האלהים' [שמות ג, א], ומשה נקרא ג"כ 'איש אלהים' [דברים לג, א]. לכך ראוי שתבא התורה מהר סיני אל משה... ולכך אמרו 'משה קבל תורה מסיני', ולא אמרו 'משה קבל תורה בסיני', כי לא בא לומר באיזה מקום קבל משה התורה, אבל בא לומר כי סיני הוא מיוחד למשה, ויש צירוף אל משה, שעל ידי הר סיני בא למשה התורה מן הנותן. ואם אמר 'קבל תורה בסיני', לא היה מורה רק על המקום ששם היה מקבל התורה, ולא היה מורה על שהיה הר סיני סבה שתנתן ממנו התורה למשה, כמו כל רב שהוא סבה שמקבל התלמיד התורה. עכשיו שאמר 'מסיני', היה הר סיני סבה לנתינת התורה. כי ההר הזה 'הר האלהים', כמו משה 'איש האלהים', והיה מתיחס ההר למשה שתבא ממנו התורה מן משה ליהושע. וכמו יהושע ראוי שתבא ממנו התורה לזקנים, שעל ידי יהושע דוקא התורה באה לזקנים, וכך הר סיני מיוחד היה וראוי שתבא ממנו התורה למשה... ובזה יש לתרץ שלא אמר 'משה קבל תורה מפי הקב"ה', מפני שבא לומר כי סיני היה אמצעי מיוחד שעל ידו תבא התורה למשה, ולכך יש לומר 'משה קבל תורה מסיני'". (71) וכל יציאה מהאומות היא התעלות מתוכן אל ה', וכמו שכתב בנצח ישראל פ"י [רסו:] לאידך גיסא, שכל התעלות אל ה' היא יציאה מן האומות, וכלשונו: "ובפרק קמא דברכות [ח.]... אמר הקב"ה, כל העוסק בתורה ובגמילות חסדים ומתפלל עם הצבור, כאילו פודה לי ולבני מבין האומות, עד כאן... כאשר יש קיבוץ עם אל השם יתברך כאשר הצבור מתפללים, דבר זה הוא יציאה מן פיזור ישראל אשר הם פזורים בין האומות, והוא נחשב פדיון מבין האומות, כאשר הם מתאספים אל השם יתברך לתפילתו, ובזה הם יוצאים מן הפיזור. כי כאשר ישראל הם בין האומות, ואף אם הם אלף ביחד, נקראו פזורים בין האומות. אמנם כאשר הם מתפללים עם הצבור, והם מתאספים ומתקבצים אל ה', זהו יציאה מן רשות האומות, והתעלות מתוכם אל ה', וזה נקרא שפודה ישראל מן האומות. ועוד יש להם התרוממות וההתעלות מן האומות על ידי גמילות חסדים, כי על ידי גמילות חסדים האדם מתרומם... ועוד צריך יותר התרוממות עד שהוא מתעלה מבין מדריגת האומות לצאת חוץ לרשות האומות, וזהו על ידי התורה, שהתורה מתעלה על הכל". אמנם משה לא העלה את ישראל לארץ ישראל, ואילו עזרא העלם לארץ ישראל, וכפי שהדגיש עד כה שא"י מיוחסת לשכלי. וא"כ כיצד השויון בין משה ועזרא מתקיים, כאשר הם נבדלים זה מזה בהכנסה לא"י. אך זה לא קשיא, כי כבר נתבאר למעלה [הערה 53] בשם הרמב"ן, שכל עוד שלא נכנסו ישראל לארץ, היה המדבר נחשב למקומם של ישראל מפאת השראת השכינה שבו, וישראל לא היו בו בגדר גולים בארץ לא להם. ולכך חוזר השויון של משה ועזרא על כנו, כי שניהם העלו את ישראל מתוך האומות למקום של השראת שכינה. וזהו דיוק לשונו כאן "שהעלה אותם הקב"ה... לרשות עצמם", ולא נקט בארץ מסויימת. כי אין כאן שויון בנוגע לארץ מסויימת, אך יש כאן שויון בנוגע שישראל הגיעו לרשות עצמם. (72) כי יש כאן התעלות אחר התעלות; ההתעלות הראשונה היא מתוך רשות האומות, וההתעלות השניה היא הגעה למדרגה שכלית. ושמעתי ממו"ר שליט"א לבאר השייכות שבין שתי התעליות אלו, כי מתן תורה הוא פסגת ההבדלה שבין ישראל לעמים, שהרי אחד מהפסוקים שנאמרו קודם מתן תורה הוא "אתם ראיתם אשר עשיתי למצרים ואשא אתכם על כנפי נשרים ואביא אתכם אלי" [שמות יט, ד]. ומתן תורה נקרא בלשון חכמים [תענית כו:] "ביום חתונתו" [שיה"ש ג, יא]. והרי "אם אין דעת - הבדלה מנין" [ירושלמי ברכות פ"ה ה"ב, וראה למעלה פנ"ו הערה 117], ובהכרח שכל מהלך של חיבור יתחיל בהבדלה. ואף מהלך החבור של מתן תורה ["יום חתונתו"] יתחיל בההבדלת ישראל מהאומות. ולכך מן הדין הוא שההתעלות הראשונה של הוצאת ישראל מהאומות תימשך בדמות התעלות לתורה. (73) לשונו בח"א לסנהדרין כא: [ג, קמ:]: "כי ביאה שניה דומה לביאה ראשונה, וכך דרשו ז"ל [ברכות ד.] 'עד יעבור עמך ה'' [שמות טו, טז] זו ביאה ראשונה, 'עד יעבור עם זו' [שם] זו ביאה שניה. מכאן אמרו ראוי שיהיה נעשה להם ניסים בביאה שניה כמו בביאה ראשונה, אלא שגרם החטא. ומפני כך עזרא שהעלם מבבל ביאה שניה, ראוי שתנתן התורה על ידו, כמו על ידי משה שהוציאם ממצרים. ויש לך להבין מאוד ענין הג"ש, דכתיב 'ומשה עלה אל האלקים', וכתיב 'הוא עזרא אשר עלה'. ופירוש זה, כי משה אשר העלה את ישראל ממצרים, והעלה אותם אל המדריגה העליונה, ולכך זכה שהוא עלה גם כן ונתעלה למעלה לקבל תורה... וכל ענין משה היה עליה, כמו שהעלה את ישראל ממצרים, כך הוא מעצמו עלה ונתעלה לקבל התורה. וכן עזרא שהעלה את ישראל מבבל, עד שהביאם אל הארץ שיקנו מעלתם הראשונה, ראוי ג"כ שיעלה הוא אל הש"י לקבל תורה כמו משה, אלא שהקדימו משה. ובמקום אחר [בפשטות כוונתו לכאן] בארנו קצת בענין אחר". ונראה שכוונת סוף דבריו היא, שכאן ביאר שהתעלות אחר התעלות שהיתה במתן תורה [התעלות מתוך האומות, והתעלות אל מדרגה שכלית] מיוחסת לישראל, שהם עלו מדרגה לדרגה. ואילו בח"א ביאר שההתעלות השניה היא של משה, שמחמת שמשה הוציאם ממצרים, לכך "זכה שהוא עלה גם כן ונתעלה למעלה לקבל תורה... וכל ענין משה היה עליה... הוא מעצמו עלה ונתעלה לקבל התורה" [לשונו שם]. וברור הוא שעליתו של משה קשורה היא לעלייתם של ישראל. ["לך רד וגו'" (שמות לב, ז), "לך רד מגדולתך, לא נתתי לך גדולה אלא בשבילם")], אך מ"מ זו הדגשה שלא נאמרה כאן. ולכך כתב בח"א "ובמקום אחר בארנו קצת בענין אחר". (74) וזהו שהעלה את ישראל למדרגת כתב אשורית. (75) בא לבאר, שהואיל ועזרא הוא מהדורא בתרא של משה, ומשה הקדימו בכל עניני מתן תורה, מדוע מ"מ נשאר שטח שמשה לא הקדים את עזרא בו, והוא שנוי הכתב. (76) ובזה לא שייך שמשה יקדים את עזרא, כי משה אוחז בשלב ההתחלה של ישראל, ועזרא בשלב שכבר התנתק מההתחלה. (77) ואף לטעם זה מן הנמנע שמשה יקדים את עזרא, כי כל עוד שהנבואה קיימת בישראל, אין הכתב זקוק להיות מאושר באותיות, וכפי שהתבאר בהערה 57. וראה דבריו באור חדש [עב:]. (78) בכתב אשורית. (79) אודות שחטא נחשב ליציאה מן הסדר, כן התבאר למעלה פכ"ה הערה 15, ופמ"ח הערה 37. ובנצח ישראל פל"א [תרו.] כתב: "כי עיקר החטא הוא היציאה מן הסדר". והחומרה של חטא ששנה בה היא שהוקבעה היציאה מן הסדר, וכמבואר בח"א לערכין ל: [ד, קמג:]. (80) וכמו שביאר באור חדש [סג.]: "יש לכל אומה ואומה מהות בפני עצמו, מה שהיא אומה זאת. וכל מהות הוא ציור שכלי מה שהוא. ועל דבר זה מורה הכתב, כי כל כתב הוא ציור הדבר. ומפני כי יש לכל אומה ואומה מהות בפני עצמה, והמהות הוא ציור מה שהוא הדבר, ולכך יש לכל אומה ואומה כתב בפני עצמו". וראה למעלה בהקדמה הערה 56. (81) נראה לבאר השייכות שבין כתב אשורי לאומה קדושה, כי "אשור" הוא מלשון קיום [ראה הערה הבאה], והקיום מתייחס לצורה, וכמו שכתב בח"א לערכין ל: [ד, קמג:]: "כי דבר זה ידוע מענין הצורה שיש לה מדריגה שניה, כי החומר יש לו מדריגה ראשונה, ואין מדריגת החומר מדריגה חזקה, רק מדריגה חלושה. ומדריגת הצורה מדריגה שניה, שהיא חזקה, ואין שנוי לה כלל, כאשר ידוע". ובח"א לסנהדרין צו: [ג, רח.] כתב: "החומר הוא חלש מאוד". ולכך כתב מאושר ראוי רק לעם קדוש. (82) לשונו בח"א לסנהדרין כא: [ג, קמא.]: "רבי סבר כי התורה נתנה בכתב הזה, וכאשר חטאו נשתנה הכתב. כי הכתב הוא מתיחס להם, והיה להם ציור מאושר, וכאשר היו ישראל מאושרים, ראוי להם כתב מאושר, כי הכתב מתיחס לכל אומה כפי מה שהיא, בציור שלה מה שהיא. וכאשר חטאו ישראל, ולא היה לישראל הציור המאושר בעצמם, נשתנה להם הכתב לרועץ. 'רועץ' הפך לשון 'אשור', כי 'אשור' הוא קיום ואשרנוהו. ולשון 'רועץ' הוא שבור, כלומר שלא היה להם הכתב המאושר, כמו שהם שבורים. וכאשר חזרו להיות מאושרים, החזיר להם הכתב המאושר. וזה שכתיב [זכריה ט, יב] 'שובו לבצרון אסירי התקוה גם היום מגיד משנה אשיב לך'. ורוצה לומר כי השיב לבצרון, שהוא לשון חוזק, לכן ישיב לך הכתב המאושר, כמו שהם מאושרים. והבן הדברים האלו". (83) כמבואר בהערה 54. והחילוק בין כתב ולשון של אומה מבואר באור חדש [סג.], שכתב: "יש לכל אומה ואומה מהות בפני עצמו מה שהיא אומה זאת, וכל מהות הוא ציור שכלי... ועל דבר זה מורה הכתב... והלשון, ידוע כשם שיש לכל אומה מהות שכלי, כך יש לכל אומה ואומה צורה מיוחדת... וההפרש שיש בין המהות ובין הצורה, כי המהות הוא שכלי בלבד, אבל הצורה אינו שכלית, רק שעל ידי הצורה נמצא הדבר בפעל... כי הלשון הוא מוצא הדבור אל הנגלה, ולכך יקרא הצורה שעל ידה נמצא בפעל 'לשון', כי הלשון יוצא אל הנגלה ונמצא בפעל". (84) ויש כאן מקום תמיה. שמבואר כאן שהכתב משתנה בהתאם למעלת האומה, ו"כאשר חטאו, ולא היה מעלתם אשר היה להם קודם, נשתנה הכתב". אמנם באור חדש [סג.] ביאר דרשת חכמים [מגילה י:] על הנאמר [ישעיה יד, כב] "והכרתי לבבל שם", "שם זה הכתב", בזה"ל: "ואמר שהכתב יכרת מהם עד שלא יהיה להם המהות אשר היה להם קודם. ודבר זה נקרא 'שם'... כי השם מורה על המהות של הדבר, כאשר ידוע מעניין השם. ואמר הכתוב כי דבר זה היה מאביד מהם המהות שהיה להם קודם, עד שלא יהיה להם המהות הראשון. ולכך מה שהקשו בתוספות [מגילה י:] הרי עדיין יש להם כתב לבבל, דבר זה אינו קשיא, כי אם עדיין יש בידם כתב, זהו בשביל שהיה להם כבר כתב, ונשאר הכתב אצלם בשביל שהורגלו בכתב שהיה להם כבר. ומ"מ אין ראוי שיהיה להם כתב, אחר שנאבד מן האומה המהות שלהם כבר, רק משום שהיה כבר בידם כתב זה, ונשאר הכתב אצלם, ודבר זה ידוע לכל משכיל עניין זה". הרי שלמרות שמעלת האומה ירדה, מ"מ הכתב הראשון נשאר בידם מתוך הרגל. ומדוע אצל ישראל כשירדו ממדרגתם נאבד מהם הכתב הראשון. מאי שנא כתב בבלי שנשאר בידי הבבלים למרות שירדו ממדרגתם, מכתב אשורי שנלקח מישראל כשירדו ממדרגתם. וזו הערה אלימתא. והנראה בזה, שהכתב של ישראל אינו רק כתב של האומה כפי שיש כתב לשאר אומות, אלא שהוא גם כתיבה של תורה. שהרי הכתב המדובר עליו כאן הוא כתב של כתבי הקודש. [וכפי שביאר בתחילת הפרק מדוע אין שנוי הכתב סותר ל"אלה המצות".] ולכך יש כאן הדדיות כפולה בין הכתב לישראל; (א) כל כתב מבטא את מהות האומה, כדרך שנוהג בשאר אומות. (ב) בנוסף לכך הכתב של כתבי הקודש מבטא שיתוף גורל עם ישראל, וכמו שנתבאר למעלה פנ"ו [ד"ה וזה שאמר], שכאשר ישראל בפיזור, אף התורה בפיזור. וזהו מצד הדין ש"קודשא בריך ואורייתא וישראל חד הם" [זוה"ק ח"ג עג.]. וראה פחד יצחק חנוכה מאמר י, אות ג, שנקודה זו נתבארה שם. ולכך, עד כמה שנוגע לכתב גרידא, שפיר אפשר לומר שהכתב הראשון נשאר בידי האומה מחמת ההרגל, וכפי שכתב באור חדש לגבי כתב בבלי. אך בנוגע לכתבי הקודש, כאן אי אפשר לומר שישאר בידי ישראל כתב שאינו תואם למדרגתם רק מחמת ההרגל, כי יש בכך סתירה ל"חד הם" של ישראל ואורייתא. ובכדי שה"חד הם" יחול לחלוטין, יש מן הצורך לשנות את הכתב בכל פעם שדרגת האומה תשתנה. ודו"ק. (85) רש"י שמות כו, לב: "והאונקליות הן הווין, שהרי כמין ווין הם עשוים". והראב"ע שם בפירושו הקצר כתב: "כי צורת הווין כמו וו"ין במכתב הנמצא בידינו היום". וכן כתב הרד"ק בספר השרשים, שורש וו, וז"ל: "והם יתדות שהיו יוצאים בעמודים עשויים כצורת ו"ו". וכן כתבו הגאונים, שוו הכלי לא נקרא כן אלא מפני שדומה לוי"ו של כתב [תשובת הגאונים הרכבי סימן שנח]. וראה להלן פס"ו הערה 161. (86) כפי שכתב בגו"א כמה פעמים, שכל שם עצם אין בו טעם, ואם יש בו טעם, בעל כרחך שנדרש לטעמו. וכמו שנאמר [בראשית י, יג] "ומצרים ילד את לודים ואת ענמים ואת להבים ואת נפתוחים", ופירש רש"י שם "להבים - שפניהם דומים ללהב".והרא"ם שם הקשה על רש"י "לא ידעתי מי הכריחו לפרש זה השם מכל שאר שמות". וכתב על כך הגו"א שם אות ד: "דכל שם אשר יש לו פירוש, כזה, שהוא לשון 'להב' וכיו"ב, על כרחך נקראים על ענין מה, דאין אדם קורא אותו בשם להב אלא אם כן יש לו שייכות, דאם לא כן, למה יקרא אותו בשם להב, אחר שאין לו שייכות. בשלמא שאר שמות, 'ענמים' ו'לודים', וכיו"ב, כיון דאין שום ענין נקרא בשם 'ענמים', יש לקרוא אותו בשם 'ענמים'. אבל להיות קורא אותו בשם 'להבים', למה יקרא אותו בשם 'להבים'. ולפיכך צריך לומר דפניהם דומים ללהב". וכן חזר וביאר שם פכ"ג אות ד, פל"ו אות יב, ובשמות פי"ח אות ג. (87) פירוש - שהיתד לא היה דומה לצורת וי"ו בכתב. (88) פירוש - לולא ההיקש ל"העמודים", היה מקום לומר כשיטת רבי, שאמנם היתדות נקראו "ווים" על שם אות וי"ו, אך לאחר זמן נשתנה הכתב, ועם זה גם נשתנה שם היתדות מ"ווים" לשם אחר. אך ההיקש ל"העמודים" מורה ששם "ווים" לא השתנה כלל, ומתוך כך מוכח שאף הכתב לא השתנה, כי אם הכתב היה משתנה, וצורת אות וי"ו לא היתה כמו יתד, היה השם "ווים" חסר משמעות. (89) בכתב של הלוחות, וכמו שמבאר והולך. (90) כמבואר בב"ר מז, א, ובשיהש"ר ה, יא ד"ה שחורות כעורב, והובאו למעלה פמ"ט [ד"ה ובמדרש]. ומדובר שם לאחר שנשתנה שמה 
של שרי לשרה [בראשית יז, טו], האות יו"ד נשתטחה לפני הקב"ה והתרעמה שנעקרה משמה של הצדקת. והקב"ה השיב לה שהיא מועברת משמה של שרי לשמו של יהושע. (91) שני טעמים לשיטתו של מר זוטרא [(א) הכתב עברי היה כל עוד שישראל היו בתחילתם. (ב) מתחילה לא הגיעו אל המדרגה של כתב אשורי]. והטעם נוסף לשיטתו של רבי [כשלא חטאו היה כתב אשורי, וכשחטאו נתחלף הכתב לעברי]. (92) כנאמר בדניאל ה, ח, ומובא למעלה בהערה 9. (93) וצרף לכאן דבריו למעלה פמ"ז [ד"ה ועוד הביא], שכתב: "הפרש יש בין שכל האדם לתורה השכלית. כי אף שהאדם נמצא בשכלו ציור הדברים, אין דבר זה כמו שהוא ציור השכל בתורה. כי ציור שכל האדם, מפני שהוא בחומר, אי אפשר שיהיה שכל ברור, שהרי הוא בחומר. ומפני זה נאמר [שמות לב, טז] 'חרות על הלוחות', והיה המכתב בשני עבריהם, כמו שאמרו רבותינו ז"ל [שבת קד.] מ"ם וסמ"ך שבלוחות בנס היו עומדים. כי זה מורה על שכל ברור, ויש ציור וחקיקה גמורה, עד שהם כתובים משני עבריהם [שמות לב, טו]. וזה מורה על רשימה ניכרת לגמרי. ודבר זה ראוי לציור התורה, שהוא כתב הלוחות, לפי שציור השכלי שבתורה הוא ברור לגמרי. ובפרט כתב הלוחות, כי למעלתם הם עוד יותר רחוקים מן החמרי לגמרי, ולכך היה כתב הלוחות בפרט משני עברי הלוחות. ודבר זה ברור מאד". ובודאי שחלק מברירותו של כתב הלוחות הוא היותו כתוב בכתב אשורי, המאושר באותיות. אמנם לאו דעת כולם היא. וראה בתורה שלימה כרך כט ח"א עמוד כ, שקיבץ שם ארבע שיטות עיקריות [אחת מהן של המהר"ל] בביאור הסוגיא בסנהדרין, והראה ששיטת הגאונים ורש"י ור"ת היא שהלוחות היו מתחילה בכתב עברי. והריטב"א מגילה ב: סובר שהלוחות וכן הס"ת שכתב משה היו בכתב אשורי, ואילו ספרי התורה שניתנו לישראל היו בכתב עברי. ועכ"פ בירושלמי מגילה פ"א ה"ט [הובא בהערה 22] מבואר שיש מ"ד הסובר שכתב הלוחות היה כתב עברי. (94) "איך אפשר לומר שהתורה ניתנה בכתב עברי, דהא אמרינן בפרק הבונה... מ"ם וסמ"ך שבלוחות בנס היו עומדין, ודבר זה לא תמצא רק בכתב אשורית" [לשונו למעלה, וראה הערה 22]. (95) ואע"פ שפסוק זה ["והלוחות מעשה אלקים המה"] נאמר על הלוחות הראשונות, ואילו הפסוק שהביא למעלה ["וכתבתי על הלוחות"] נאמר על הלוחות השניות, מכל מקום הכתב שבלוחות השניות היה שוה לכתב הלוחות הראשונות, כי שניהם היו כתב של הקב"ה, ולא נבדלו הלוחות השניות מהראשונות רק בנוגע לגופן של הלוחות [רש"י שמות לד, א]. ולכך בנוגע לכתב הלוחות אין הבדל בין לוחות הראשונות לשניות. (96) וגמרא זו הובאה למעלה פרק סג, ונתבארה שם. וכאן חוזר לשאלתו הראשונה בפרק זה: "לפי דעת מר זוטרא שהתורה ניתנה בכתב עברי, קשה, הרי לכתב עברי אין תגין", וראה הערה 21. (97) כתב כן בלשון ספק ["אפילו אם נאמר שאלו הכתרים אינם שייכים... רק לכתב המאושר"], כי בסמוך יבאר הסבר נוסף, שלפיו ניתן לקשור תגין גם לכתב עברי. (98) כמובא בירושלמי שקלים פ"ו סה"א, והובא למעלה פ"כ [ד"ה וזהו אמרם], ופנ"ט [ד"ה ומה שאמר]. וכאן כוונתו לומר שמדובר בכתב אלקי, ולא בכתב של בני אדם. (99) חזינן מדבריו שהתגין אינם מעכבים בכתב עברי, אך בכתב אשורי התגין יעכבו. ודבר זה שנוי במחלוקת ראשונים. שהרמב"ם פסק בהלכות ספר תורה פ"ז ה"ט שדין עשיית התגין בספר תורה אינו לעיכובא, אלא למצוה מן המובחר. וכן נמצא בשו"ת הרמב"ם פאר הדור, סימן סח, ובחינוך מצוה תריג. והרא"ש [סוף הלכות תפילין] כתב בשם בשימושא רבא שאף תגין קטנים אם לא עשאן פוסלין. והרא"ש חלק עליו, ודייק הטור יור"ד סימן רעד שדוקא התגין שלא הוזכרו בגמרא אינם פוסלין, אבל שעטנ"ז ג"ץ שנזכרו בגמרא [מנחות כט:] פוסלין. וכתב שכן דעת רבינו תם. והמחבר בשו"ע אור"ח סימן לו סעיף ג פסק כדעת הרמב"ם, שאם לא עשה תגין, אפילו שעטנ"ז ג"ץ, לא פסל. (100) ובבאר הגולה באר הרביעי [עב.] ביאר ההדגשה שהקב"ה הוא הקושר תגין לאותיות, והובא למעלה פס"ג הערה 11, ובהערה הבאה. (101) כי לא מדובר בתגין שהם מגוף האות שתבוא לחלק בין כתב אשורי לשאר כתב, אלא מדובר בתגין שהולבשו על האות מבחוץ, וזה ניתן לעשות בשאר כתב גם כן. וזה לשונו בבאר הגולה באר הרביעי [עב.]: "ולפיכך אמר שהיה מוצא הקב"ה שהיה קושר כתרים לאותיות, שהכתר מורה על מעלה היותר עליון, שאין אחר זה עוד, כי זהו עניין הכתר, שאין על המלך מעלה עוד [ראה דר"ח פ"ג מט"ז (קנבץ.), ולמעלה פכ"ט הערה 57, ופל"א הערה 44]. ומפני שהתורה היא יותר עליון, ולכך יש על האותיות שבה תגין, לומר לך שאין מעלה אחריה עוד. ואע"ג דפירוש 'היה קושר כתרים לאותיות', כי האות מצד עצמו כמו שעטנ"ז ג"ץ צריכים תגין [מנחות כט:], ושאר אותיות אינם צריכים תגין, מפני שהתורה עליון על כל כמו שהתבאר, ולכך צריכים האותיות שבה, דהיינו אותיות שעטנ"ז ג"ץ, הראוי אל התגין, צריך להיות להם תגין. ואין צריך תגין בגט ושאר כתיבה, כי אם בתורה, לפי מעלת התורה צריכין האותיות תגין. הרי התגין בתורה לומר, שהתורה היא סדר אלקי שאין אחריו עוד. ולכך הקב"ה היה קושר תגין לאותיות, כי התג הזה והכתר הזה שהוא יתברך קושר, אין על זה עוד". ומבואר מדבריו שהקשירה היתה רק על גבי אותיות שעטנ"ז ג"ץ, ולא על שאר אותיות, וזה בהכרח נסוב על כתב אשורי, כי בשאר כתב אין מקום לחלק בין אותיות שעטנ"ז ג"ץ לשאר אותיות. ובעל כרחך שדבריו בבאר הגולה הם לפי מהלכו הקודם, שהכתב שהיה לפני הקב"ה היה כתב אשורי, ולא שאר כתב. וכן כאן יחזור לבאר כמהלכו הקודם. (102) פירוש - אין מקום להקשות שיהיה שנוי בדברי תורה [כשעזרא שינה הכתב], וכפי שהבין בעל העקרים, והובא למעלה [ד"ה לכן בעל העקרים]. 
(1) "לשון עברי של חומש" [רש"י מגילה ג.]. (2) "דמפרש ליה לקרא" [ר"ן נדרים שם]. (3) "היאך נפסקין" [רש"י מגילה ג.]. והר"ן בנדרים כתב "נקודות המפסיקות בין פסוק לפסוק, וקרי להו 'שום שכל', שעל ידיהן אדם מבין המקרא כפי תנועת הטעמים". (4) "הנגינות קרויין טעמים" [רש"י מגילה שם]. (5) "מה שנמסר במסורה" [ר"ן נדרים שם]. ותוספות והרא"ש שם מבארים "חסרות ויתרות", וכמוהו יבאר המהר"ל בסוף הפרק. (6) כי מקור הנבואה נעלה ממקור החכמה, ולכך היא מרוחקת יותר מהשגת בני אדם. וכמו שכתב למעלה בהקדמה [ד"ה ואמרו]: "המדרגה האחת היא מדרגת החכמה שיש לאדם בתחתונים, מה שיכול האדם להשיג. המדרגה השניה היא מדרגת הנבואה, שהיא על הנביאים, שהם בני אדם שהם בעולם הזה, ובא להם רוח הקודש מעליונים". ובריש דרוש לשבת תשובה [סה.] כתב: "אמרו חז"ל [ב"ב יב.] 'חכם עדיף מנביא', מפני כי החכם שמדבר דברי תורה או דבר חכמה, התורה או החכמה היא שלו. ולא כן הנביא, לפי שהנביא מדבר מצד רוח הקודש, ופי ה' דיבר, ולא נקרא שהוא שלו, ולכך עדיף חכם מנביא". וראה נתיב התשובה פ"א הערה 56. הרי הנביאים הם בגדר "סולם מוצב ארצה וראשו מגיע השמימה". וכן כתב בנתיב התשובה פ"א [ד"ה אבל יש]: "הנבואה היא למעלה מן החכמה". א"כ "הנבואה היא מן השם יתברך" [לשונו למעלה בנתיב התשובה, ושם הערה 56], לעומת החכם המבין מדעתו. ומה שאמרו [ב"ב יב.] "חכם עדיף מנביא", לא יסתור לזה, דאדרבה, דוקא משום שהנבואה היא למעלה מן החכמה, דוקא משום כן "חכם עדיף מנביא"; כי הואיל והחכם מגלה הדברים מעצמו, ולא שהדברים מתגלים אליו מבחוץ, לכך יש לו עדיפות על פני הנביא, היודע דברים מחמת שהם שמתגלים אליו מבחוץ. אך ברור שמקור הנבואה הוא למעלה ממקור החכמה. וכן מבואר בהקדמה ראשונה לגבורות ה' [ב]. והרמב"ן בחידושיו לב"ב שם כתב: "נבואת הנביאים, שהוא המראה והחזון, נבואת החכמים שהיא בדרך החכמה... יודעים האמת ברוח הקודש שבקרבם". וראה הערה 27, שנתבאר שם שלשון המקרא הוא קצר וסתום לעומת לשון התרגום. (7) מגילה כא: "תנו רבנן, בתורה אחד קורא ואחד מתרגם". והרמב"ם בהלכות תפילה פי"ב ה"י כתב: "מימות עזרא נהגו שיהא שם תורגמן מתרגם לעם מה שהקורא קורא בתורה, כדי שיבינו ענין הדברים. והקורא קורא פסוק אחד בלבד ושותק, עד שיתרגם אותו התורגמן, וחוזר וקורא פסוק שני". והכס"מ כתב שם שמקור הרמב"ם הוא סוגיא דידן, "והאי קרא בעזרא איתיה" [לשון הכס"מ]. והרא"ש במגילה פ"ג סימן ו טרח לבאר מדוע כיום אין אנו מתרגמים. וראה הערה 19. (8) מחמת תרגום הנביאים. 
(9) "לפרש מקראות הסתומים" [רש"י שם]. (10) "בספר דניאל" [רש"י שם]. (11) הדברים מפורשים. ולשון הגמרא הוא "דאורייתא מיפרשא מלתא". (12) "שלא מצינו בכל המקרא הספר להדדרימון בבקעת מגידו, ויונתן תרגמו לשני הספידות, הדדרימון ברמות גלעד, ויאשיהו בבקעת מגידו" [רש"י שם]. (13) כי נתבאר שהתרגום מונע מחלוקת, וכן הפסוק בזכריה לא היה מובן לולא התרגום. הרי שמטרת התרגום היא להבהיר את משמעות המקרא. (14) קושית הרשב"א שם. וכן הקשה למעלה פנ"ו [ד"ה ובפרק קמא דמגילה]. (15) "ידעתי כי כל אשר יעשה אלקים הוא יהיה לעולם עליו אין להוסיף וממנו אין לגרוע וגו'" [קהלת ג, יד]. וכן בסוף הפרק הביא פסוק זה, וכתב: "שהתוספת והגרעון שייך בדברי בני אדם, שמוסיף וגורע כפי רצונו, אבל בדברי אלקים חיים לא שייך תוספת וגרעון". וראה למעלה פמ"ט הערה 8, ופנ"א הערה 66, ולהלן פס"ז [ד"ה ולפירושנו שאנו]. וכן הוא בנצח ישראל פל"ו [תרעח.]. ולכך כוונתו כאן. והחידוש בדבריו הוא שהתרגום הוא גם בגדר הוספה ושנוי, ולולא מצוה מיוחדת לתרגם, היה אסור לתרגם כלל. (16) כי המצוה של תרגום לא נאמרה על כתובים, וממילא חוזר למקומו האיסור שאין להוסיף ולשנות בדברי תורה. (17) כן כתב הרשב"א במגילה ג., וז"ל: "ויונתן בן עוזיאל שנמנע מלתרגם, משום דכיון שלא יכול לתרגם את הכל, לא רצה לתרגם מקצתו". וכאן מתבאר עומק הענין. כי אלמלא היה התרגום הכתובים בגדר שנוי והוספה, שפיר ניתן היה לומר כי מה שלא ניתן לתרגם - אין לתרגם, אך מה שניתן לתרגם - רשאי לתרגם, ולא היינו זקוקים לבוא למצוה מיוחדת לתרגם הכתובים. אך מחמת שנתבאר כאן שמעיקרא התרגום הוא בגדר שנוי והוספה בתורה, ממילא אינך רשאי לתרגם אלא אם כן יש מצוה לתרגם. ולא מסתבר לומר שהמצוה נאמרה לחצאין, ותהיה מצוה רק על חלק מהכתובים שיתורגמו. והואיל וברור שאין מצוה לתרגם את ספר דניאל, ממילא כל הכתובים מופקעים מהמצוה של "ויבינו במקרא מפורש". והטעם שלא מסתבר לומר שמצוה נאמרה לחצאין מבואר בנתיב התורה פי"ח [א, עה:], וז"ל: "כי המצוה היא אלקית בלתי גשמי, והדבר שהוא בלתי גשמי לא יתחלק. כי הדבר שהוא גשמי הוא מתחלק, אבל הדבר שהוא בלתי גשמי אינו מתחלק כלל. ולפיכך כאשר התחיל במצוה אומרין לו גמור המצוה [ירושלמי פסחים פ"י ה"ה]". ולכך כשם שהמתחיל במצוה אומרים לו גמור, כך "אין לומר שיש לתרגם חצי כתובים". וראה להלן פס"ו הערה 61, שנתבאר גם שם שאין חילוק בדבר אלקי. ולמעלה פנ"ו [ד"ה ובפרק קמא] כתב תירוץ אחר על שאלה זו, וכמבואר שם בהערה 75. (18) ובכך מתיישבת קושיתו הראשונה מלמעלה "מאי סתר יש בתרגום זה מה שתרגם 'כמספד אחאב וכו''". כי חומר ענין התרגום אינו משום שהתרגום מגלה סתרי תורה, אלא שהתרגום הוא שנוי בדברים המתורגמים, כי הוא מפרש דברים שבמהותם הם נעלמים. וזהו הצד השוה שבין שני התירוצים שנזכרו כאן [אי תרגום שאר כתובים, והגלוי שבתרגום "כמספד אחאב"]; שני תירוצים אלו מבוססים על היסוד שהתרגום הוא שנוי בתורה, ולכך יש צורך במצוה לתרגם התורה [וממצוה זו הופקעו הכתובים (תירוץ ראשון)], וכן התרגום עומד כנגד ההעלם שבדברי הנבואה, מחמת שהוא שנוי בתורה [וזהו הגלוי שבתרגום "כמספד אחאב" (תירוץ שני)]. (19) פירוש - בגמרא במגילה ג. אמרו "תרגום של תורה אונקלוס הגר אמרו מפי רבי אליעזר ורבי יהושע. תרגום של נביאים יונתן בן עוזיאל אמרו מפי חגי זכריה ומלאכי". ומפשטות לשון הגמרא מוכח שתרגום אונקלוס לא נאמר מפי הנביאים. אך הגמרא במסקנה מבארת שתרגום התורה היה ידוע מזמן, ורק "שכחום וחזרו ויסודום". ולדעת המהר"ל למסקנת הגמרא מבואר שאף תרגום אונקלוס מקובל הוא מן הנביאים. ומעין זה מבואר ברש"י קידושין סוף מט., שכתב: "ואונקלוס כשהוסיף לא מדעתו הוסיף, שהרי בסיני ניתן, אלא שנשתכח וחזר ויסודו, כדאמרינן במגילה 'ושום שכל' זה תרגום". וכן כתב הרא"ש במגילה פ"ג סימן ו, שכיום אין מתורגמן עומד בפני העם לתרגם, כי "מה תועלת יש בתרגום, כיון שאין מבינין אותו. ואין לומר נלמוד מהם שיפרש בלשון שיבינו, דיש לומר דתרגום שאני, שנתקן ברוח הקודש". וכן הוא בספר אמונות ודעות לרס"ג מאמר שני [עמוד 60], ובמאמר תשיעי [עמוד 168] שתלה את תרגום אונקלוס בנביאים. וראה הערה 38. אמנם בסמוך [ד"ה ואף כי] כתב שתרגום דידן הוא הלכה למשה מסיני, וראה הערה 33. (20) ויסוד דבריו מפורש ברש"י קידושין סוף מט., שאמרו שם בגמרא "המתרגם פסוק כצורתו הרי זה בדאי, והמוסיף עליו הרי זה מחרף ומגדף". ופירש רש"י שם "והמוסיף עליו - שבא לומר הואיל וניתן רשות להוסיף, אוסיף גם אני בכל מקום שארצה. הרי זה מחרף - מבזה את המקום משנה את דבריו". הרי מבואר מדבריו את שתי הנקודות שנאמרו כאן; (א) בכדי לתרגם את התורה יש צורך בנתינת רשות. (ב) התרגום הוא בגדר הוספה ושנוי. אמנם אפשר לדחות, כי שמא רש"י איירי שם בהוספות שהוסיף אונקלוס על התורה, ולא שעצם התרגום נחשב לתוספת. (21) פירוש - המקדש אשה על מנת שהוא קריינא [בעל קורא]. (22) "בתמיה, שלא כתרגום שלנו" [רש"י שם]. (23) "שבא לחסר תוספת התרגום שלנו לומר לא אתרגם פסוק זה אלא כצורתו, כגון 'לא תענה על ריב' [שמות כג, ב], לא תסהיד על דינא, הרי זה בדאי" [רש"י שם]. (24) כמובא למעלה הערה 20. ועכ"פ מבואר שאינו רשאי לתרגם מדעתו. (25) כגון, נאמר [דברים כח, סד] "ועבדת שם אלהים אחרים", ותרגם אונקלוס "ותפלח תמן לעממיא פלחי טעותא", וכפי שציין שם רש"י. וכן פעמים רבות. וכבר כתב הגו"א הרבה פעמים, שאונקלוס תרגם את הענין, ולא המלים [ובספר המפתח לגו"א, עמוד כא, מובא שמונה עשרה פעמים שיסוד זה הובא בגו"א]. וכן הוא ברמב"ן שמות כח, סוף פסוק מא, שכתב: "אונקלוס רדף הענין, ולא הקפיד בלשון, כמנהגו במקומות רבים". אמנם כאן מדגיש שכל הוספה היא על פי הקבלה. (26) "שלו" - של הפסוק. (27) כי שמא יש כאן קבלה להוסיף מלים. והנה בעוד שכאן ביאר כי הוספת התרגום היא על פי הקבלה, הרי בח"א לקידושין מט. [ב, קמה.] נקט כדבר פשוט שלעולם התרגום מוסיף על לשון המקרא, ולא תלה זאת בקבלה. וכלשונו שם: "המתרגם פסוק כצורתו וכו'. דע כי התרגום הוא מדה אחרת מן המקרא, כי הוא הגלוי מן המקרא, וגלוי הזה צריך שיהיה משעור לפי ערך המקרא, והוא תרגום אונקלוס, שקבלו אותו בסיני שתהיה התורה מפורשת ונגלית כמו שראוי לפי ערך המקרא. ואם מתרגם פסוק כצורתו במקום שיש לו גלוי יותר, הוא בדאי. כי המקרא לפי ערך התרגום הוא בקצור יותר, מפני שאינו בגלוי כ"כ כמו התרגום. כי דרך הכתוב להסתיר ולדבר בקצרה. וכאשר מקצר בתרגום, לפי קצור התרגום, שהיה צריך שיהיה בו תוספת, וא"כ לפי זה המקרא שהוא אינו גלוי כ"כ, יותר קצר". וראה הערה 6, שנתבאר שם שלשון הנבואה אינו מפורש כלשון בני אדם. (28) שני הציורים; של בדאי, ומחרף ומגדף. (29) מעין משל זה כתב לגבי איסור שבועת שקר [שמות כ, ז], שמבחינה מסויימת איסור זה חמור מהכופר בה', וכלשונו למעלה פל"ט [ד"ה אמנם צד]: "אמנם צד החמור שבו; וזה, כי כל החטאים, אף הכופר בעיקר, וכן עבודת אלילים, אשר החטא בו יתברך, מכל מקום האומר חס ושלום אין אלהים, מכל מקום אין זה ממעט מציאותו יתברך. אבל כאשר יש אלקים, והוא חוטא בשמו כאשר נשבע לשקר, דבר זה ענין אחר, והוא יותר חמור, במה שזה מחלל שמו, המורה על עצמו, והוא מחלל שם כבודו. משל זה, מלך מולך במדינה, ועיר אחת מורדת בו, וממליכים (בלב) [מלך] אחר למלך. ועיר אחת מורדת במלך, מבזה את כבוד המלך, ואומרת כי המלך הזה מלך של שקר, ואין בו אמתות כלל. הנה העיר הראשונה, אף על גב שמרדה במלך, והמליכה מלך אחר, מכל מקום לא עשתה דבר אל המלך בעצמו, רק מפני שהמליכה מלך אחר עליה. ודבר זה מצד מצד המקבל, שמקבל עליו מלך אחר. והעיר השניה לא מרדה במלך להמליך אחר, אבל אמרה כי מלך שקר הוא, וחללה כבוד המלך בעצמו. דבר זה יותר חמור מצד זה, שהיא חללה שם כבודו". (30) והציור השני [של מחרף] מורה שוב על היסוד שהתרגום נחשב להוספה ולשנוי במקרא, ולכך יש בתרגום שלא כדין משום חירוף וגידוף. אמנם הציור הראשון [של בדאי] אינו מורה על יסוד זה, כי שם הוא בדאי מצד התרגום לכשעצמו, שאומר שכך הוא התרגום, ואין זה כך. אך אין בציור הראשון זיקה בין התרגום למקרא, אלא איירי בתרגום מיניה וביה. והביא לכאן גמרא זו מחמת הציור השני, לבסס יסודו שהתרגום הוא הוספה ושנוי בתורה. ובאופן אחר פירש בח"א לקידושין שם [ב, קמה:], ולפי דבריו שם אף הציור הראשון מורה על היסוד שהתרגום הוא בבואה של המקרא עצמו, וכלשונו: "ואם מוסיף בתרגום, לפי זה המקרא הוא יותר מה שהוא לפי האמת. ולפיכך אם יתרגם הכתוב כצורתו, אז הוא בדאי, כי לפי תרגום שלו היה המקרא (יותר) [פחות] ממה שהוא לפנינו, והרי זה בדאי, שאינו כן. ואם מוסיף עליו לתרגם ולפרש יותר, הוא מחרף ומגדף, וכאילו הוא אומר שהשם יתברך קצר במקום שראוי היה יותר לפרש, וכאילו ח"ו היה נעלם ממנו דבר זה. אבל מה שכתב [הקב"ה] יותר בתורה [כשמתרגם כצורתו], דבר זה אין חרוף וגדוף, שהוא [הקב"ה] פירש יותר. רק דבר זה הוא גדוף, שנתן תורה ללמד אותם, וקצר מן מה שראוי לפרש. כלל הדבר, כי כאשר מוסיף על התרגום, כאילו אומר שהש"י קצר ממה שהוא ראוי, וכאילו אין כחו ויכלתו להשלים את האדם בהשלמה הראויה לו. ודבר זה הוא חרוף וגדוף כלפי מעלה. ועוד יש חרוף וגדוף, כי מאחר שהוסיף על התרגום, א"כ לפי ערך התרגום יש תוספת ג"כ בתורה, והתוספת הזה הוא דבר שאינו. וכאשר יאמר כי התורה נתנה מן הש"י כמו הדבר שהוסיף, והוא דבר שאינו, כך הנותן הוא דבר שאין בו ממש, והכל הוא חרוף וגדוף כלפי מעלה". (31) שם בקידושין מט., שרש"י פירש "המרגם פסוק כצורתו - שבא לחסר תוספת התרגום שלנו, לומר לא אתרגם פסוק זה אלא כצורתו. כגון 'לא תענה על ריב' [שמות כג, ב], 'לא תסהיד על דינא', הרי זה בדאי". ופירשו התוספות [שם ד"ה המתרגם] בתחילת דבריהם את דברי רש"י: "הרי זה בדאי,, דאדרבה, מצוה הוא להוציא הדין לאורה, אלא הכי מתרגם 'לא תתמנע מלאלפא למאן דמתבעי מינך בדינא'". ["אם ישאלך דבר למשפט, לא תענה לנטות לצד אחד ולסלק עצמך מן הריב, אלא הוי דן אותו לאמיתו" (רש"י שמות שם), והגו"א שם (אות ב) ביאר האונקלוס באופן אחר]. והתוספות שם בשם רבינו חננאל כתבו: "המתרגם פסוק כצורתו, כגון 'ויראו את אלקי ישראל' [שמות כד, י], דמתרגם 'וחזו ית אלהא דישראל', הרי זה בדאי, דשכינה ממש לא ראו, דכתיב [שמות לג, כ] 'כי לא יראני האדם וחי'. והמוסיף עליו, דאמר 'וחזו ית מלאכא דאלהא' הרי זה מחרף, שתולה שבח המקום במלאך. אלא הכי מתרגמינן 'וחזו ית יקרא דאלהא דישראל'". והצד השוה שלפירוש רש"י והר"ח הוא שהברייתא [שאמרה "המתרגם פסוק כצורתו"] דיברה על תרגום פסוקים מסויימים, ולא על כלליות תרגום הפסוקים. (32) כמבואר בהערה הקודמת. וכן סיפא דברייתא "והמוסיף עליו הרי זה מחרף ומגדף" לפי פירוש הר"ח איירי רק בפסוקים מסויימים, וכמבואר בהערה הקודמת, ולפי המהר"ל איירי בכל הוספה שתהיה. (33) כאן כתב שתרגום אונקלוס הוא הלכה למשה מסיני, ולמעלה כתב שהיה מקובל מן הנביאים [ראה הערה 19]. ויל"ע בזה. ומהרמב"ם מוכח ש"הלכה מפי הקבלה" היא הלכה למשה מסיני [הלכות נזירות פ"ב הי"ג, ובפהמ"ש נזיר כח:]. ולפי זה אף קבלה מן הנביאים יכולה להיות בגדר זה. וראה בתורה שלימה כרך כד [המיוחד לתרגומי התורה], שהביא בזה שיטות שונות. וכן הוא בתורה שלימה כרך יז [סוף כרך פרשת משפטים]. (34) פירוש - היה אפשר לתרץ בנקל שלצדדין קתני; רבי יהודה איירי בפסוקים מסויימים, שבהם המתרגם מדעתו הוא בדאי ומחרף. אך הגמרא איירי בשאר פסוקים שבהם המתרגם מדעתו אינו בדאי ומחרף. ומתוך שהגמרא לא תירצה כן, מוכח שהברייתא איירי בכל הפסוקים, ולכך קשה ממנה על הבנת ההו"א בגמרא שמתרגם מדעתו. (35) וכן כתב בח"א לקידושין מט. [ב, קמה:]: "וזהו הפירוש ברור, כי לא על כתובים פרטיים ומיוחדים נאמר זה, כמו שהוא לפירוש רש"י ולפירוש רבינו חננאל, רק בכל מקום שמוסיף נאמר עליו כך". (36) "ענין בפני עצמו" - שאינו תרגום מילולי של התורה לארמית, אלא שיש לו מהלך וחשיבות בפני עצמו. וכמו שכתב למעלה [סד"ה בפרק ד' דנדרים] "המקרא בלבד, והתרגום בלבד". (37) "מפני שאומר שיש להוסיף בתורה, לכך הרי זה מחרף ומגדף, שאומר שצריך התורה תיקון, והיא עצמה חסירה" [לשונו למעלה]. (38) לשונו כאן ש"צריך שיהיה התרגום כפי מה שקבלנו אותו" יבואר בהערה 40. ובח"א לקידושין הוצאת כשר שם בהערה מספר אחת ציין שפירושי הגאונים שהובאה בתורה שלמה כרך יז [עמוד שיג] תואמת לשיטת המהר"ל. וז"ל תשובת הגאונים הרכבי סימן טו: "מהו המתרגם פסוק כצורתו וכו' כך ראינו כי זה המעתיק פסוק מלשון ללשון ואומר כך אמר משה ולכך נתכוון... בדוי הוא... לא נכון לעשות זולתי תרגום דילן שנשמע מן הנביאים [ראה הערה 19]. וזולתו חירוף וגידוף". ושם בסימן רמח נכתב: "ואם אמר אחד מהן וטוען כי לכך נתכוון משה הרי זה בדאי, לפי שאינו יודע מה נתכוון משה". הרי שאף הגאונים למדו שהגמרא איירי בכלליות התרגום, ולא בפסוקים מסויימים. אמנם להלכה המהר"ל סובר שניתן לתרגם התורה לשאר לשונות, וכפי שיתבאר בסמוך. (39) שהא תינח שאין זה "תרגום", אך דל מהכא תורת "תרגום", מדוע יחשב כבדאי אם תרגם התורה כצורתה. ושאלה זו קשה לפי דבריו כאן, ששם "בדאי" הוא מפאת תורת התרגום, אך לפי דבריו בח"א לקידושין מט. [ב, קמה:, והובא בהערה 30], לא קשה, כי שם נתבאר ששם "בדאי" הוא כלפי המקרא, שהואיל ויחס התרגום למקרא הוא יחס המרובה למעט, ממילא כאשר מתרגם התורה כצורתה עולה מכך שהמקרא אמור להיות מקוצר יותר מהמקרא שלפנינו, ולכך הוי בדאי. וכן קושיא זו לא קשה לשיטת הראשונים שביארו שהברייתא עוסקת בפסוקים מסויימים ומיוחדים, ונקרא "בדאי" רק באותם פסוקים. וקושיתו היא, איפוא, רק לשיטתו, שנקרא "בדאי" מחמת שמורה שזה התרגום, ואין זה התרגום. (40) ההדגשה זו של אמירה לרבים [וכן יחזור וידגיש בהמשך] טעונה ביאור, דאיזה דין הוא זה, ואיזו חומרה מצטרפת לאמירה לרבים. והנראה בזה, דהנה מצינו שהאיסור של "דברים שבכתב אי אתה רשאי לאומרן בעל פה" [גיטין ס:] נאמר רק בקורא לצבור, אך בקורא לעצמו לית לן בה [תענית כח., תוספות תרומה יד: ד"ה דברים, והגהת הגר"א שם ס"ק ב, תו"י יומא ע. ד"ה ובעשור בשם הר"א ממיץ, טור אור"ח סימן מט בשם הרא"ש, תשובות מהר"ם בר ברוך סימן תלז, ומהאי טעמא פסק שם שמותר לקרוא בעל פה שנים מקרא]. וכתב על כך הקרן אורה בתענית כח. [ד"ה גמרא אמר] בזה"ל: "ונראה דעיקר האיסור... בדברים שבכתב לאומרן ע"פ... היינו ללמוד לאחרים, ועל זה נאמר למשה [שמות לד, כז] 'כתוב לך את הדברים האלה', שלא ילמדם לישראל על פה... כי נצטוינו למוסרן בכתיבה. ולכן אסור לקרות בציבור בע"פ, כי קריאת התורה בציבור הוי כעין לימוד לאחרים, וכמנהג קדמונינו לבארן על ידי מתורגמן, ולכן הקורא צריך לקרות מן הכתב. והתורגמן צריך לומר תרגום בע"פ, ולא מן הכתב, כדאיתא בירושלמי [מגילה פ"ד ה"א]... וכן משמע מלשון רש"י ז"ל בפרק הנזיקין [גיטין ס:], שכתב [ד"ה דברים] 'דברים שאמרתי לך בכתב אי אתה רשאי למוסרם לישראל על פה'. אבל כל אדם לעצמו אין כאן איסור לומר פסוק בעל פה". הרי שכאשר מלמד תורה לרבים, אזי יש דין שהתורה תימסר כפי שהיא התקבלה; תורה שבכתב תימסר בכתב, ותורה שבעל פה תימסר בעל פה. ודין זה חל גם על התרגום, שהואיל ונמסר למשה בעל פה, לכך ימסר הלאה בעל פה. ולכך רק במתרגם לרבים יש דין מיוחד שדברי התרגום ימסרו כפי שהם עצמם נתקבלו. וכשם שאין לחרוג מהאופן שבו נתקבל התרגום [אלא לאומרם בע"פ], כך אין לחרוג מהצורה של התרגום, והמתרגם הפסוק כצורתו ברבים, הרי זה בדאי. אך כשאינו מתרגם לרבים, לא נאמר בזה שהתרגום ינתן כפי שנתקבל. וכשם שפירש רש"י בשבת ו: ש"מגילת סתרים" היא מגילה "שהסתירוה מפני שלא ניתן ליכתוב", וכאשר אינה נאמרת לרבים אין בה איסור כתיבה, כך תרגום שאינו נאמר לרבים אין בו דין שיאמר כפי שנתקבל, אלא יכול לאומרו כפי שמבין מדעתו. ולכך לא שייך לומר כפי שהקשה "ומה בכך אם יתרגם הפסוק כצורתו, יהיה כמו שכתוב התורה בלשון תרגום", כי משעה שמתרגם לרבים, חל עליו החיוב לתרגם באופן שנתקבל מסיני, ואי אפשר לומר דל מהכא שם תרגום. וזהו לשונו הזהב שכתב מקודם ש"צריך שיהיה התרגום כפי מה שקבלנו אותו" [ראה הערה 38], שיש כאן דין מיוחד שדברי תורה ימסרו כפי שהם עצמם נתקבלו. ולכך רק במתרגם לרבים חל עליו דין זה, וכמו שנתבאר לגבי האיסור של אמירת דברים שבכתב. ודו"ק. (41) כשיטת רבנן דרבי שמעון בן גמליאל, והובא למעלה פס"ג [ד"ה ואולי תשאל]. (42) שאם לומד לעצמו, אינו צריך לתרגם כלל, שהרי איירי באדם שמבין לשון הקודש [ולכך יכול לתרגם], ולעצמו לא נצרך לתרגם. הרי שכל תרגום אינו אלא לזולתו. (43) ואע"פ שנתבאר בבאר הגולה באר השלישי [מ.] ש"כל דבריהם [של חז"ל] הם דברים ברורים, והם עיקר פשט הכתוב", ו"לכך נקרא 'דרשה', כי הוא דרישת הכתוב בחקירה ובדרישה מאוד מאוד" [לשונו שם (מד:)]. ובח"א ליבמות כד. [הוצאת כשר] כתב: "הפשט הוא שורש הכתוב, ומתפשט אחר כך לכמה דברים שמסתעפים, ומשתרגים ממנו כמה ענפים לכל צד" [וראה למעלה פנ"א הערה 49], מ"מ בודאי שיש פשט ויש פשט, ואינו דומה פשט של תרגום לפשט של דרשה. (44) "אלו פיסוק טעמים, ואמרי לה אלו המסורות" [המשך לשון הגמרא שם]. (45) ובמסורת המסורת לרבי אליהו בחור בהקדמה שלישית מבואר שלכך נקראו "טעמים", לפי שהם מורים על טוב טעם בהבנת ביאור המקרא. והרא"ש [נדרים לז:] כתב: "'ויבינו במקרא' זה פיסוק טעמים, שעל ידי הניגון מבינין לחבר המקרא למעלה או למטה". ועיין ברבינו בחיי לבראשית ה, כט, שביאר שלמלה "זה ינחמנו" [הבראשית שם] ישנן שתי כוונות, ולכך היא מוטעמת בשני טעמים. ועיין קול אליהו להגר"א, פרשיות ויגש, שמות, כי תשא, ועוד, שמפרש כמה פסוקים על פי שמות טעמיהם. וראה ראב"ע שמות לג, יט, שנעזר בטעמים לבאר את הפסוק. וראה למעלה פמ"ה [ד"ה ובעל הטעמים]. וכן בגו"א ביאר כמה פעמים את הפסוק לפי טעמיו [בראשית פ"ב אות ח, שמות פכ"ז הערה 75, שמות פכ"ט הערה 189, ויקרא פ"ב הערה 26]. (46) וצרף לכאן דברי רש"י פסחים ג: [ד"ה רכבת], שכתב: "כל חסירות שבתורה לדרוש הן באין". והרש"ש מגילה ג. כתב בהסרו הראשון: "ויבינו במקרא כו' אלו המסורת. נראה דרוצה לומר שהתבוננו לתת טעם על חסירות ויתירות שעל פי המסורה על מה הם רומזים". וראה להלן פס"ו [ד"ה ומה שלא] שביאר שם שנכללו בדרשה זו רק דברים השייכים להבנת הכתוב, ולכך לא נזכרו כאן מקרא סופרים, ועיטור סופרים. ולכך הדגשתו כאן "ושייך בזה לומר 'ויבינו במקרא'". (47) וראה למעלה פמ"ט הערה 8, פנ"א הערה 66, ולמעלה הערה 15, שביאר פסוק זה. (48) ובביאור "כל שכן" זה, צרף לכאן דבריו למעלה ר"פ מט: "מן הדברים אשר הם גלוים וידועים, ומעיד עליו השכל, אחר שנמצאו הדברים הטבעיים אשר ברא השם יתברך, 'חוק נתן ולא יעבור' [תהלים קמח, ו]. ואם בדברים אשר שייך בהם שינוי אינם משתנים, ואיך בתורה, שסדר השם יתברך כמו שסדר כל הנמצאים, איך יהיה שנוי בזה. ודבר זה בארנו הרבה". וראה שם הערה 3, ולמעלה פ"ו הערה 16, ופנ"א הערה 67. (49) נקודה זו מבוארת גם להלן פס"ז [ד"ה ופירושנו שאנו]. (50) מעין מה שכתב בדר"ח פ"ה מכ"ב [ערה.]: "התורה היא על כל, שהיא הדבר המביא אל השם יתברך להדבק בו יתברך ביחוד יותר מהכל, ולא כן שאר החכמות. ואילו ידעו בני אדם יושבי חושך להבין מה שרמז החכם בזה, לא היו מבלים ימיהם בדברי חכמי האומות ועוזבין התורה תורת אמת, אשר בצלה אנו חיים". והובא למעלה פ"ט הערה 70, ופי"א הערה 45. (51) בפרק הבא. וכן מה שדרשו "בסכת בסכת בסכות" [ויקרא כג, מב-מג], שנים חסרים ואחד מלא, מכאן להכשר סוכה שהוא בשלש דפנות [סוכה ו:]. וכן "מועדי ה' אשר תקראו אתם" [ויקרא כג, ב], "אתם" חסר וי"ו, שדרשו [ר"ה כד.] "'אתם' אפילו שוגגים ואפילו מזידים ואפילו מוטעים". וכן חמש פעמים נכתב שם "יעקוב" מלא, וכנגדן חמש פעמים נכתב שם "אליה" חסר, כי "יעקב נטל אות משמו של אליהו ערבון שיבוא ויבשר גאולת בניו" [רש"י ויקרא כו, מב]. וכן הרבה כיוצא בהן. וראה בברטנורא לאבות פ"ג מי"ג. 
(1) "הקריאה שמסרו לנו הראשונים, שנקראו 'סופרים'" [ר"ן שם]. (2) "תיבות יתירות שנכתבו ליפות הלשון, ונקראות 'עטור' לפי שהן מעטרין את הלשון" [ר"ן שם]. (3) "תיבות הנקראות ולא נכתבות" [ר"ן שם]. (4) "שנכתבות ואינן נקראות" [ר"ן שם]. (5) "כך קבל משה בסיני, ומסר לישראל" [ר"ן שם]. (6) "שכשיש בו אתנחתא נקרא 'ארץ' בקמץ" [ר"ן שם]. (7) "שאף על פי שאין בהם אל"ף [לאחר הרי"ש ב"מצרים", ולאחר המ"ם הראשונה ב"שמים"], נקראים כאילו היתה בהם" [ר"ן שם]. והרא"ש שם כתב: "וכן 'שמים' 'מצרים', שאין קורין 'שמים' 'מצרים' בחיריק". אמנם המהר"ל לומד בהמשך [ד"ה וכן הנקודה] שכוונת הגמרא שכאשר מלים אלו מופיעות באתנחתא אזי הן מנקודות בקמץ ["מצרים" הרי"ש קמוצה, ו"שמים" המ"ם קמוצה]. (8) "כל הני 'אחר' מיותרין הן ואינן אלא לתפארת הלשון, דהוה ליה למכתב 'סעדו לבכם ותעבורו'" [ר"ן שם]. והרא"ש שם ביאר: "היה ראוי לכתוב בוי"ו, דהוה משמע סעדו לבכם ואחר כך תעבורו, אבל השתא דכתיב בלא וי"ו משמע סעדו לבכם אחר שתעבורו, וכן כולם". (9) "הוה ליה למכתב 'צדקתך הררי אל', כדכתיב 'משפטיך תהום רבה', לומר שההרים הרמים, כלומר המלאכים, צריכין לצדקת השם, אלא שכתב 'כהררי אל' לתפארת הלשון" [ר"ן שם]. (10) "בשמואל הוא להשיב ידו בנהר פרת. 'פרת' קרי ולא כתיב" [ר"ן שם]. והכתיב של הפסוק הוא "ויך דוד את הדדעזר בן רחוב מלך צובה בלכתו להשיב ידו בנהר". (11) שהכתיב של הפסוק הוא "ועצת אחיתופל אשר יעץ בימים ההם כאשר ישאל בדבר אלקים וגו'", וקורין "כאשר ישאל איש בדבר אלקים", "'איש' קרי ולא כתיב" [ר"ן שם]. (12) "בירמיה הוא, 'הנה ימים באים נאם ה' ונבנתה העיר וגו'', 'באים' קרי ולא כתיב" [ר"ן שם]. (13) "בסוף ירמיה בנבואת בבל 'יהי לה לפליטה', 'לה' קרי ולא כתיב" [ר"ן שם]. (14) "ברות, 'ויען בועז ויאמר לה הגד הוגד לי כל אשר עשית את חמותך', האי 'את' קרי ולא כתיב" [ר"ן שם, אך הוסיף "מיהו בספרים שלנו קרי וכתיב", וכן הוא בהגהות הגר"א שם]. (15) "ברות נמי הוא, 'ותאמר אליה את כל אשר תאמרי אלי אעשה' [ובפסוק לא נכתב תיבת "אלי"]. והפסוק שאחריו 'ותרד הגורן ותעש ככל אשר צותה חמותה', וקרי ליה 'אלי' דהגורן, אע"ג דבההוא קרא ליכא 'הגורן', כיון דסמוך ליה בפסוק דלאחריו" [ר"ן שם]. (16) "ברות נמי הוא 'ותאמר שש השעורים האלה נתן לי כי אמר אלי', 'אלי' קרי ולא כתיב" [ר"ן שם]. (17) "במלכים 'בהשתחויתי בית רימון יסלח נא ה' לעבדך', כתיב 'נא' ולא מקרי" [ר"ן שם]. והגילוי שאין לקרוא את התיבה הוא על ידי העדר ניקוד, כי תיבת "נא" אינה מנוקדת, וכמו שיבאר בסמוך. (18) "בסדר ואתחנן, כך מצאתי כתוב, ולא נמצא בספרים שלנו" [ר"ן שם]. וראה הערה 51. (19) "בסוף ירמיה, 'ידרוך הדורך את קשתו', 'ידרוך' שני כתיב ולא קרי" [ר"ן שם]. (20) "בסוף יחזקאל 'ואלה מדותיה וגו' חמש חמש מאות וארבעת אלפים', 'חמש' שני כתיב ולא קרי [ר"ן שם]. (21) "ברות, 'ועתה כי אמנם כי אם גואל אנכי', האי 'אם' כתיב ולא קרי". (22) וצרף לכאן, שכאשר רש"י כתב פעמיים בחומש "תיקון סופרים הוא זה" [בראשית יח, כב, ודברים כח, ל], בשני מקומות אלו כתב הגו"א שאין הכוונה ח"ו שסופרים באו ותקנו את התורה, אלא שהתורה עצמה כתבה כדרך הסופר. וכן יבאר כאן בהמשך הפרק [ד"ה וכן על], וראה הערה 98. הרי "שאין לומר בתורת ה' שום תקון כלל". (23) כוונתו לרד"ק בבסוף הקדמתו לספר יהושע, ולאברבנאל בהקדמתו לספר ירמיה. את הרד"ק הוא קורא "בעל הדקדוק" [כמבואר בגו"א בראשית פ"ו הערה 181, ושם פל"ב הערה 217], ואת האברבנאל הוא קורא "וקצת מן האחרונים", ושיטות שתיהן יובאו מיד בסמוך. (24) לשון הרד"ק שם: "גם אכתוב טעם כתוב וקרי, וכתוב ולא קרי, וקרי ולא כתוב, כאשר אוכל לתת טעם לשניהם, כל אחד במקומו. ונראה כי המלות האלה נמצאו כן, לפי שבגלות ראשונה אבדו הספרים ונטלטלו, והחכמים יודעי התורה מתו, ואנשי כנסת הגדולה שהחזירו התורה ליושנה מצאו מחלוקת בספרים, והלכו בהם אחר הרוב לפי דעתם. ובמקום שלא השיגה דעתם על הבירור, כתבו האחד ולא נקדו, או כתבו מבחוץ ולא כתבו מבפנים. וכן כתבו בדרך אחד מבפנים, ובדרך אחר מבחוץ". וכן כתב המאירי בנדרים לז: והאברבנאל בהקדמתו לירמיה [ד"ה ואמנם בחקוי] מביא דברי הרד"ק האלו, והוסיף לו חבר בדמות הספר מעשה אפוד פ"ז [מהדורת מקור, תש"ל, ירושלים], שכתב: "השלם ראש הסופרים עזרא הכהן הסופר ניער חצנו ושם כל מאמצי כחו לתקן המעוות, וכן עשו כל הסופרים הבאים אחריו, ותקנו הספרים ההם בתכלית מה שאפשר... ובמקומות אשר השיגם ההפסד והבלבול עשה הקרי וכתיב, להיותו מסופק במה שמצא". וראה הערה 55. (25) וכן האברבנאל בהקדמתו לירמיה [ד"ה ואמנם בחקוי] הקשה קושיות רבות על דברי הרד"ק והאפוד האלו, עד שדחה דבריהם, וכתב: "אלא שאין הדבר כאשר חשבו החכמים האלה, ושרי להו מריהו בדעת הזה". (26) האברבנאל בהקדמתו לירמיה [ד"ה אבל אמתת]. (27) לשון האברבנאל שם: "אבל אמתת הענין אצלי הוא, שעזרא ואנשי כנסת הגדולה מצאו ספרי התורה בשלמותם ותמותם כמו שנכתבו. וקודם שהתעורר עזרא לעשות הנקוד והטעמים וסופי הפסוקים עיין במקרא, והדברים אשר נראו אליו זרים כפי טבע הלשון וכוונת הספור, חשב בעצמו שהיה זה לאחד מב' סבות; אם שכיון הכותב בדברים הזרים ההם סוד מסודות מסתרי התורה כפי מעלת נבואתו ועומק חכמתו... גם אפשר שחשב עזרא שהיו בספרי הקודש תיבות ומלות שלא נכתבו כן בזרותם... כי אם להיות האומר אותם בלתי מדקדק כראוי, אם בקצור ידיעת הלשון עברית, ואם בקצור ידיעת דקדוק הכתיבה בסדרה וישרה, והיה זה מהנביא או המדבר ברוח הקודש כשגגה יוצאת מלפני השליט. ולכך הוצרך לפרש אמתת המלה ההיא כפי הספור, והוא ענין הקרי אשר שם מבחוץ, כי ירא הסופר הקדוש לשלוח ידו בדברי במדברים ברוח הקודש וכתיבתם, ועשה זה בעצמו... והנה רוב הקרי והכתיב שבא בספר ירמיה זה, כשתעיין בם ובענינם תמצא כולם שהם מזה המין שכתבם ירמיהו כן בטעות ובשגגה, ובא עזרא ופירש כשכתב אותו מבחוץ כפי הלשון והכתיבה... ומזה תדע שהספרים אשר נפל בהם הרבה מזה הוא לחסרון המדבר... מידיעת דרכי הלשון, או בידיעת דקדוק הכתיבה". (28) וכן גער באלו האומרים שחז"ל לא ידעו דרכי הדקדוק, וכמו בגו"א שמות פ"ב אות ז כתב: "דאין ספק חס ושלום שלא היה [בעל המדרש] יודע בדקדוק הלשון". ושם פי"א אות ד כתב: "כי מי הוא שיתפאר עצמו בדקדוק הלשון על חכמים ז"ל". וכן הוא בגו"א ויקרא פ"י אות כג, ושם דברים פכ"ו אות יב. (29) ואין חכמה כחכמת חז"ל, וכפי שכתב בבאר הגולה סוף באר החמישי [פו:]: "אז ימצא דעת קדושים ויאמר אז אך חכמים הם יותר מכל חכמי קדם". וק"ו שהם חכמים יותר מהכמים המאוחרים מהם, שהרי "החכמה הלוך וחסור... עד הנה שיבשה הארץ בכללה, ולא נמצא לחלוחית חכמה" [לשונו בהקדמתו לבאר הגולה (י)]. (30) כפי שכתב האברבנאל בהקדמתו לירמיהו [ד"ה ואמנם בחקוי]: "ראיתי לבאר פה ענין הקרי וכתיב, ומה הסבה שבספרי התורה והנביאים והכתובים נמצאו בספרים מלות באופן אחד, ומבחוץ בגליון הוא באופן אחר. ואין ספק שהנביא או המדבר ברוח הקודש באופן אחד דיבר דבריו, לא בשנים". (31) כפי שנתבאר למעלה פס"ד [סד"ה ואולי תשאל], ושם הערה 65. והלכות כתיבת התורה תליות ב"ספר", וכמבואר במגילה סוף יט., וכן נאמר [ירמיה לו, יח] "ויאמר להם ברוך מפיו יקרא אלי את כל הדברים האלה ואני כותב על הספר בדיו", ושם איירי במגילת איכה [רד"ק שם פסוק ב], ופסוק זה משמש מקור לכתיבת מגילת אסתר שתהיה כתובה על הספר ובדיו. וראה בחידושי מרן רי"ז הלוי על הרמב"ם, הלכות מגילה פ"ב ה"ט. (32) כי כבר נתבאר למעלה פ"י [ד"ה ואחר כך], שחכמה וקדושה הן בנות חדא ביקתא, שביאר שם מדוע סדר קדשים נקרא "חכמת" [שבת לא.] בזה"ל: "ידוע כי הקדשים היא העבודה אל השם יתברך. וקרא זה 'חכמת' [ישעיה לג, ו], מה שלא קרא [הסדרים] הראשונים, כי אין ראוי שיקרא מי שהוא חכם וידע בדברים הגשמיים, כמו שאין נקרא 'חכם' מי שהוא חכם במלאכת הרצענות, אף שהיא חכמה גם כן. ולכך דוקא החכם המעיין בענין הקדושה, וזה נקרא חכמה. וזה שאמר 'חכמת' סדר קדשים, שכל סדר קדשים מדברים בענין הקדושה, וכל קדושה בלתי גשמית, ודבר זה נקרא חכמה. וכן הוא האמת, כי הדברים בקדשים הם דברי חכמה, וכמו שאמרו [ב"מ קט:] כי מטית לשחיטת קדשים תא ואקשי". ובזוה"ק ח"ג רצז. אמרו "חכמה עלאה קודש איקרי". וראה למעלה פ"י הערה 45, ופי"ג הערה 56. (33) פירוש - הקרי הוא הענין היוצא מחבור האותיות והתיבות הכתובות בספר. אם כן הכתיב מתייחס לאותיות ולתיבות, ואילו הקרי מתייחס לענין העולה מצירוף האותיות לבסוף. וזה דומה להבדל שבין דיבור לאמירה, וכפי שכתב בגו"א שמות פי"ט אות ו: "כי כל דבור יש בו שני ענינים; האחד, הוא חתוך הקול והאותיות, והוא נקרא 'דבור', וזהו קשה. והשני, הוא הענין הנאמר באותו דבור מן חבור האותיות והתיבות, והוא נקרא 'אמירה', והוא רך" [והובא למעלה פכ"ח הערה 6, ופל"א הערה 41]. ובגו"א דברים פ"ב אות יב כתב: "כי הדבור הוא קרוב אל המדבר יותר ממה שקרוב אליו האמירה, כי הדבור הוא חתוך האותיות, ומן האותיות מתחברות האמירה, והוא רחוק יותר מן המדבר". וזהו ממש ההבדל שבין הכתיב לקרי, שהכתיב הוא בבחינת "דיבור", הקרוב יותר לנותן, והקרי הוא בבחינת "אמירה", הקרוב יותר לאדם. וכן כתב למעלה פס"ד [ד"ה ועוד כי]: "הכתב הוא יותר עליון מן הלשון, שהוא לאדם", וראה שם הערה 54. (34) פירוש - אם הכתיבה נעשתה בלשון קשה ולא מובנת. (35) מעין מה שביאר למעלה ר"פ סה ביחס של מקרא לתרגום, וז"ל: "מן הדברים הידועים, כי הפרש יש בין דבור הנבואה ובין דבור שהוא לשאר בני אדם. כי דבור הנבואה אין ספק שאינו במפורש כמו שהוא דבור שהוא אל בני אדם, ולפיכך צריך כל דבור ודבור שהיה על ידי הנבואה, בין תורה בין נביאים ובין כתובים, תרגום לפרש דבור הנבואה, עד שהוא מבואר לבני אדם". ומעין יחס זה הוא היחס של כתיב לקרי. וראה למעלה פנ"ו הערה 75, בדברי הפחד יצחק [שבועות מאמר ב אות טו] אודות שספרי כתובים משתייכים יותר לגילוי קץ המשיח מאשר ספרי נביאים. וזאת משום שספרי כתובים נכתבו מעיקרן לשם כתיבה, ולא לשם דיבור, בעוד שספרי נביאים נכתבו מתחילה כדברי נבואה להשמיע בקהל, ולאחר מכן נכתבו בספר [כמבואר שם בפחד יצחק אותיות ו, ז, וכן הוא בכתבי הגרי"ז למנחות ל. בשם הגר"ח]. ודברים אלו מתבארים היטב לאור דברי המהר"ל כאן שהכתיבה רומזת לדברים נשגבים, יותר ממה שהדיבור רומז. וראה להלן פס"ח הערה 33. (36) מדובר שם בדברי נעמי אל רות, שהציעה לרות "ורחצת וסכת ושמת שמלותיך עליך וירדת הגורן" [לפי הקרי], ושם תפגוש בבועז. ולפי הכתיב שנאמר "וירדתי הגורן", אם כן נעמי מדברת על עצמה, שאף היא תרד לגורן, וכמו שמבאר. (37) ברות רבה פרשה ה אות יב [ד"ה ורחצת], ובתנחומא פרשת בהר אות ג. (38) ופסוק זה הובא למעלה בגמרא בנדרים כאחת הדוגמאות של כתיב ולא קרי [ראה ציון 21], כי תיבת "אם" כתובה, אך אינה מנוקדת, להורות שאינה נקראת. ומדובר שם בדברי בועז לרות, אודות שיגאל אותה באם לא יגאל אותה גואל קרוב מבועז. (39) לשון רש"י שם "'אם' כתיב ולא קרי, כלומר משמע ספק, ודאי יש גואל קרוב ממני". ופירושו, בועז אומר על עצמו בלשון ספק באם יגאל את רות ["כי אם גואל אנכי"], וזאת משום שבודאי יש גואל קרוב מבועז [כמבואר ברש"י שם שבועז הוא בן אחיו של אלימלך, ואילו טוב היה אחיו של אלימלך]. (40) כי תיבת "וגם" משוה בין בועז לבין הגואל הקרוב, ששניהם יכולים לגאול, וכך הוא לפי הקרי. אך לפי הכתיב אין בועז דומה לגואל הקרוב, כי בועז הוא ספק גואל, ואילו הגואל הקרוב בודאי יכול לגאול, ולא תובן תיבת "וגם". (41) מדובר שם בדברי רות אל נעמי, שלאחר שנעמי הציעה לרות כיצד לפגוש את בועז, השיבה רות "כל אשר תאמרי אלי אעשה". ותיבת "אלי" קרי ולא כתיב, וכמובא בגמרא בנדרים למעלה [ציון 15]. (42) ופסוק זה הובא למעלה בגמרא [ראה ציון 16]. ומדובר שם כאשר רות חזרה לנעמי לאחר שפגשה בבועז, ובידה שש שעורים, "כי אמר אלי אל תבואי ריקם אל חמותך". ותיבת "אלי" היא קרי ולא כתיב. (43) בא לבאר מדוע בתורה אין כ"כ הרבה קרי וכתיב, כמו שיש בנביאים ובכתובים. (44) פירוש - כאשר המקרא עוסק בדו שיח שבין שני בני אדם. (45) "ספר רוח הקודש" - ספר שנכתב ברוח הקודש, ומכך קדושתו. וכוונתו לומר שהפער שבין הקרי לבין הכתיב בכתובים הוא גדול, משום שהקרי עוסק בדו שיח שבין בני אדם, בעוד שהכתיב עוסק בחכמה נשגבה, ופער זה מתבטא ברבוי קרי וכתיב. (46) "לחוד" - עומד בפני עצמו, ואינו עוסק בדרך כלל בדו שיח שבין בני אדם. ובחולין קלז: אמרו "לשון תורה לעצמה, לשון חכמים לעצמה". ותוספות ביומא כה. ד"ה נוטל כתבו "לשון תורה לחוד, ולשון חכמים לחוגד", ובגליון הש"ס שם ציין שמקורו מחולין קלז: (47) פירוש - הפער שבין הכתיב והקרי בלשון תורה מצומצם יותר, כי גם הקרי מתעלה למדריגה הקרובה אל הכתיב. (48) לשון האברבנאל בהקדמתו לספר ירמיה [ד"ה ואמנם הקרי]: "בתורה האלקית להיות כולה מפי הגבורה... לא נמצאו בה מהקרי וכתיב אלא מעט מזעיר, ששים וחמש". ושם מונה את הקרי וכתיב שיש בשאר כתבי הקודש. וראה הערה 65. (49) ולכך בספרי שמואל, מלכים, וירמיהו, יש הרבה קרי וכתיב [בשמואל - קלג פעמים, במלכים - עד פעמים, בירמיהו - פא פעמים (אברבנאל שם)], כי בספר זה יש הרבה דיבורים ודו שיח בין בני אדם. (50) רבי אליהו בחור בהקדמתו השלישית לספר "מסרת המסורה", והרדב"ז חלק שלישי, סימן אלף כ. (51) לשון רבי אליהו בחור שם: "ומי יתן שומע לי ויבנני איך יתכן לומר בהו הלמ"מ, והלא כל אותם שהביא אין אחד מהן בתורה... איך יאמר הלמ"מ מה שלא היה ולא נברא עדיין". ולשון הרדב"ז שם: "והנה דקדקתי בכל הני כתיבן ולא קריין, וקריין ולא כתיבן דמייתי תלמודא, אין בהם אחד בתורה, אלא בנביאים וכתובים... ואם תאמר, איך יהיה הלכה למשה מסיני מה שנאמר ברות או בשאר מגלות, או בתהלים שאמרו דוד וכיוצא בהם". [והרדב"ז השיב על זה "ויש לומר, דקיימא לן (ירושלמי פאה פ"ב ה"ד) דהכל ניתן בסיני, אפילו דקדוק שעתיד תלמיד ותיק לחדש, הכל נאמר למשה בסיני".] ומה שהמהר"ל כתב "הרוב שנזכר כאן אינם בתורה", ואילו הרדב"ז כתב "אין בהם אחד בתורה", מבואר ברדב"ז עצמו, שהרדב"ז סובר שאין לגרוס בגמרא את הפסוק "זאת המצוה" [דברים ו, א], ואילו המהר"ל גרס כפי שנמצא בגמרא שלפנינו. וראה הערה 18. (52) אמנם מצינו אסמכתות להלכה למשה מסיני ממקראות של נביאים. וכגון פרועי ראש שמחללים עבודה, שסמכום לפסוקים ביחזקאל, ואמרו בגמרא [תענית יז:] "הא מקמי דאתא יחזקאל מאן אמרה, אלא גמרא גמירא לה ואתא יחזקאל ואסמכה אקרא". וכן פריעת עור הערלה הלכה למשה מסיני היא, ובא יהושע והסמיכה לכתוב [יבמות עא:, ותוספות שם ד"ה לא]. וכן תקרובת עבודה זרה הלכה למשה מסיני היא, ובא דוד והסמיכה לכתוב בתהלים [תוספות ע"ז נב. ד"ה תנהו]. ומה ההדוחק לומר גם כאן שיש הלכה למשה מסיני הנשענת על פסוקים מנביאים וכתובים. אמנם זה לא קשיא, כי בכל הדוגמאות הללו מדובר שישנה הלכה מסויימת ממשה מסיני, והיא נסמכה על פסוקים מאוחרים יותר. וא"כ יש כאן שני דברים; הלכה, וגילויה בפסוק מאוחר יותר, ואזי הלכה לחוד, ומקרא לחוד. אך כאן מדובר בעצם סגנון הפסוק, שהפסוק מסוגנן לפי ההלכה למשה מסיני. ובודאי יקשה לומר שמסיני נצטוה משה איך יכתב פסוק בנביאים ובכתובים המאוחרים. (53) כפי שציין הגר"א בהגהותיו לנדרים לז: אות א, וכן מפורטים יותר במסכת סופרים פ"ו הלכות ו, ז. וכן הקשה הרדב"ז ח"ג סימן אלף כ. (54) פירוש - לא רק לגבי הקרי והכתיב נקטה הגמרא ברשימה חלקית, אלא גם בנוגע למקרא סופרים נקטה הגמרא ברשימה חלקית, שנקטה במלים "ארץ" ו"שמים", והיה אפשר לנקוט בהרבה מלים נוספות שיש בהם מקרא סופרים. (55) כן הוא במעשה אפוד פרק ז. וכן כתב רבי אליהו בחור בהקדמתו השלישית לספר מסרת המסורה, וז"ל: "אערוך מלחמה נגד האומרים שניתנו [הניקוד והטעמים] מסיני... עד הנה לא מצאתי ולא ראיתי דבר ראיה... שראוי לסמוך עליו שהנקודות והטעמים ניתנו מסיני... והנה דעת רוב האנשים שעזרא הסופר וסיעתו שהם אנשי כנסת הגדולה, עשו המסורת והניקוד והטעמים על כל המקרא". והוא ז"ל הכריע לבסוף שהניקוד נעשה עוד יותר מאוחר מכך, וכלשונו: "דעתי בענין הזה אחשוב שהנקודות והטעמים לא היו קודם עזרא, ולא בזמן עזרא, ולא אחר עזרא עד אחר חתימת התלמוד... לכן אומר אני כי ברור לי שהניקוד לא היה ולא נברא בימי חכמי התלמוד, וכל שכן בימי אנשי כנסת הגדולה... [אלא ב]זמן בעלי המסורת, והם אנשי טבריא... והיו חכמים גדולים ובקיאים במקרא וצחי הלשון מכל שאר היהודים אשר היו בדורות ההם, ואחריהם לא קמו כמוהם". ושם הוכיח מספר המכלול לרד"ק [סא.] שהואיל וכתב "ומתקני הנקוד", שגם דעתו היא שהניקוד אינו מסיני. [אמנם הרד"ק שם (פא.) כתב "ניקוד וטעמים ותנועות - קבלה למשה מסיני".] וכן הראב"ע בספר הצחות [דפוס ברלין ד., נג.] כתב שהניקוד נעשה על ידי עזרא הסופר, או על ידי חכמי טבריה. ומה שהמהר"ל כתב כאן "אותן האנשים הרבו דברים", כוונתו לבעלי הדקדוק בכלל, אשר הוזכרו בתחילת הפרק, ובפרט לבעל מעשה אפוד, שסבר כרד"ק לגבי הקרי וכתיב [ראה הערה 24], וסובר גם שהניקוד נעשה על ידי עזרא הסופר. [מצאתי מקורות אלו בעזרת "ספר היחש לכתב אשורי" שכתב רבי יעקב בכרך, ורשא, שנת תרי"ד. וראה עוד בספר עמודי שמים ליעב"ץ, חלק ג, בירת מגדל עוז, בית מדות, עליה ל"ה, עלית הכתיבה, עמוד ד]. (56) פירוש - לפי שיטה זו יוצא שעזרא הסופר תיקן את התורה, וכאילו שהתורה היתה ח"ו חסרה. ואודות שהניקוד נחשב לתיקון, ראה בשו"ת הרדב"ז ח"ג אלף סח [תרמג], שכתב: "הניקוד צורה ונשמה לאותיות [תיקוני זוהר תיקון ה, כ:], ומסר [משה רבינו] הנקודות והטעמים כשאר תורה שבעל פה, שהיא פירוש לתורה שבכתב, כן הנקודות והטעמים הם פירוש לתורה שבכתב". ועד כאן טענתו הראשונה על שיטה זו, ומעתה יבאר טענתו השניה על שיטה זו. (57) "נביאי הדורות" [רש"י מגילה סוף ב:], וגמרא זו הובאה למעלה פס"ד [ד"ה ואם כן]. (58) מה שכתב "ואפילו באותיות מנצפ"ך לא רצו לומר וכו'", יוסבר לפי מה שכתב למעלה פס"ד [ד"ה ואם כן]: "הרי אפילו אותיות מנצפ"ך אין שנוי בהם, כל שכן הכתב לגמרי", וראה שם הערה 26. וכמו כן הניקוד הוא תיקון הכתב לגמרי לכל האותיות, ולא רק לאותיות מסויימות. או שכוונתו, שהיה מקום לומר שאין אותיות מנצפ"ך בגדר "לחדש דבר", כי האותיות עצמן היו כבר מקודם, ורק נקבע צורה מסויימת לאותיות אלו כשהן מופיעות בסוף התיבה. אך הניקוד הוא דבר חדש לגמרי שלא היה קיים קודם. ואם אותיות מנצפ"ך הן בגדר "לחדש דבר", כ"ש שכך יהיה גדר הניקוד. (59) כן כתב הכוזרי מאמר ג אות לא. וכן הוא ברדב"ז ח"ג אלף כ, שכתב: "דע כי הכל הלכה למשה מסיני... כללא דמילתא לא תאמין לדברי האומרים כי עזרא הסופר והסופרים הבאים אחריו תקנו המעוות ח"ו, כי לא היה שם מעוות... אלא תמים תהיה עם ה' אלקיך, ותאמין למה שאמרו חז"ל כי הכל הלכה למשה מסיני", והובא בחלקו בהערה 56. וכן הוא בזוהר חדש שה"ש פט: "אם תאמר נקודי תקון סופרים הוא, חס ושלום, דאפילו כל נביאי עלמא יהון כמשה... לית לון רשו לחדתא אפילו חדא נקודה זעירא באת חד, אפילו באת זעירא דאורייתא". (60) "בהפסק" - באתנחתא. 
(61) כי קרי וכתיב, טעמים, וניקוד הם הלכה למשה מסיני, אם כן הכל בגדר הלכה למשה מסיני. ומה שקבע שאם חלק מהניקוד הוא הלכה למשה מסיני, אזי גם כל שאר הנקוד הוא בגדר דומה, כי כבר נתבאר למעלה [פס"ה הערה 17] שאין חילוק בדבר אלקי, ומן הנמנע שרק חלק מהניקוד ינתן מסיני, אלא בע"כ שהכל ניתן מסיני. (62) פירוש - בגמרא בנדרים לז: הובאו שתי מימרות זו אחר זו; מימרא ראשונה של רב איקא "מהו דכתיב 'ויקראו בספר תורת האלקים מפורש ושום שכל ויבינו במקרא', 'ויקראו בספר תורת האלקים' זה מקרא, 'מפורש' זה תרגום, 'ושום שכל' אלו הפסוקים, 'ויבינו במקרא' זה פיסוק טעמים, ואמרי לה אלו המסורות" [והובא למעלה פס"ה]. ומיד לאחריו מובאת המימרא של רבי יצחק "מקרא סופרים ועיטור סופרים וקריין ולא כתיבן, וכתיבן ולא קריין, הלכה למשה מסיני". ומקשה, מדוע המימרא בראשונה לא כללה בתוכה גם את המימרא השניה, והיה לפסוק בנחמיה לכלול בתוכו גם מרכיבים נוספים שהוזכרו במימרא השניה. (63) כי אין הבדל בהבנה אם נאמר "ארץ" אל"ף קמוצה, או סגולה. (64) שמסירים אות וי"ו מהמילה "ואחר תעבורו", וכמו שיתבאר בהמשך [ד"ה ומה שאמר], ואין הסרה זו קשורה להבנת הענין. ומה שזכרו בגמרא "ואמרי לה אלו המסורות", והכוונה לכתיב מלא או חסר, דבר זה קשור להבנת הכתוב, וכמו שפירש למעלה ס"פ סה [ד"ה ומה שאמר]: "ודבר זה הבנה גדולה... מפני שהמלא והחסר לא בא בלא טעם, רק טעם חכמה יש בכל דבר, למה נמסרה תיבה זאת חסירה, ולמה נמסרה תיבה זאת מלאה, ושייך בזה לומר 'ויבינו במקרא'". וראה שם הערה 46. (65) כמבואר בהערה 48. (66) מקשה לאידך גיסא, מדוע המימרא השניה בגמרא שעסקה בדברים שנמסרו הלכה למשה מסיני, לא הזכירה את הנאמר במימרא הראשונה [ההפסקים, והמסורות, והטעמים, והתרגום]. (67) כי הלכה למשה מסיני היא ללא טעם וסבה, וכמו שכתב רש"י ש"קבלה משה הלכה מסיני, שאין צריך לתת בה טעם" [לשונו בגיטין יד. ד"ה כהלכתא]. ובעירובין סח. כתב [ד"ה כולן]: "וטעמא ליכא, אלא הלכות טומאה הכי גמירי לה". וכן כתב בפסחים סוף לח: "דלא בעי טעמא כהלכה למשה מסיני". ובירושלמי [מגילה פ"א ה"ט (יב.)] שאלו אם הלכה למה צריך טעם, ואם יש טעם למה צריך הלכה [לפי קרבן העדה שם]. הרי שהמאפיין את ה"הלכה למשה מסיני" הוא שאין צורך בטעם. ולכך ברי הוא שלולא הקבלה, אי אפשר היה להשיגה. וראה למעלה פס"ג הערה 44. (68) באתנחתא. (69) להלן ד"ה ומה שאמר. (70) כמבואר למעלה ס"פ סה, והובא כאן בהערה 64. (71) "מקרא סופרים ועיטור סופרים וקריין ולא כתיבן, וכתיבן ולא קריין, הלכה למשה מסיני". (72) "אם הוא בדרך לשון" - פירוש ספק זה, האם הניקוד של "ארץ" [אל"ף סגולה], או "ארץ" [אל"ף קמוצה] היה גם "בדרך הלשון", שכך דברו בני אדם, שכאשר אמרו מלים אלו בהפסק אמרו אותן בקמ"ץ, ואזי הניקוד הוא חלק מלשון הקודש. או שאין ניקוד זה "בדרך הלשון", ולא דברו כך בני אדם [כפי שהוא כיום], אלא שהוא דרך כתיבה בלבד. והצד לומר שהוא בדרך הלשון מבואר בריש ספר הניקוד לרבי יהודה אבן חיוג' [שלשה ספרי דקדוק, מהדורת נוט, ירושלים, תר"ל, עמוד 121], שכתב שם שהקמץ נקרא בהרחבה יותר מאשר הפתח, כי יש בקמץ נח נסתר, ואילו בפתח אין נח נסתר. ומתוך כך ביאר שלכך בהפסק [של אתנחתא או סוף פסוק] הפתח נהפך לקמץ, מחמת שבהפסק שבדיבור דרך האדם להרחיב את דיברו, מחמת שאינו נתון בתוך שטף דבריו, ולכך דבר זה נכלל "בדרך הלשון". והעירוני למקור זה הרה"ג רבי דניאל גלוברמן שליט"א. אמנם המהר"ל יבאר בסמוך שהפתח הוא "קו רחב, מפני שמרחיב הפה בהוצאת קול הפת"ח". ומשמע מכך שהפתח רחב יותר מהקמץ. וראה להלן ציון 124. (73) כי הוא חלק מלשון הקודש שניתמה לישראל בסיני. (74) אך ודאי שאין הניקוד מעזרא הסופר, וכמו שיבאר. (75) שהוא כתיב חסר ויתר, כמבואר בתוספות והרא"ש שם. (76) כמו שנאמר [בראשית כד, נד] "ויקומו בבוקר". ומה שמכנה ניקוד זה "שורוק", יתבאר בהמשך הפרק. (77) אין כוונתו שחז"ל לא דברו כלל על צורות הניקוד, כי בתיקוני זוהר תיקון נו (פט:) דובר שם ששלש נקודות פעמים זהו סגול, ופעמים זהו שורוק. ושתי נקודות הם פעמים ציריה, ופעמים שבא. אלא כוונתו שמאמר זה של חז"ל [נדרים לז:] לגבי מקרא סופרים ועיטור סופרים אינו עוסק כלל בצורות הניקוד. (78) פירוש - יש טעם נכון אף לצורות הניקוד, וכמו שמבאר, ואין צורך לומר שעזרא הסופר עשה אותן. (79) כמו שכתב בגו"א שמות פי"ג אות יז, שנאמר שם [שמות יג, כא] "וה' הולך לפניהם יומם בעמוד ענן לנחותם הדרך וגו'", ופירש רש"י שם: "לנחותם - נקוד פתח, שהוא כמו 'להנחותם'". ופירש זאת הגו"א שם בזה"ל: "הפירוש, כי נקודת הפתח היא הרחבת המוציא קול, ונשמע הה"א כאשר יקרא האדם 'לנחותם' בפתח". (80) לשון הגמרא שם "חיטין כיון דאית ביה ציריה עיילי בהו מיא", ופירש רש"י שם "ציריא - סדק". (81) באותו דף, בריש העמוד "לא ליחלוט איניש תרי חיטי בהדי הדדי דילמא חדא יתבה בציריא דחברתה", ופירש רש"י שם "בסדק של חברתה". וכן רש"י שם מביא גמרא [ע"ז ל.] "ההוא חיויא דצרי ואתי", ופירש רש"י שם "מבקע במים ובא". ולהלן יביא גמרא נוספת מיבמות יג. וכן הוא בערוך, ערך צר ד, שהוא "ענין בקיעה". (82) ובהמשך יבאר גם את הצורה של סגול והקמץ. וראה אודות כך בדרוש על התורה [כט.]. ובגו"א בראשית פי"ח אות יז ביאר את הצורה של קמץ, "שהקמץ הוא מורכב מן פתח... ומן חיריק". ולהלן כתב: "כי צורת הנקודה מורה על איכות התנועות". (83) לשון הרא"ש בנדרים שם: "'עטור סופרים'... שהוסרו מן התיבות אותיות הראויות להנתן בהם. 'אחר תעבורו' היה ראוי לכתוב בוי"ו, דהוה משמע סעדו לבכם ואחר כך תעבורו, אבל השתא דכתיב בלא וי"ו משמע סעדו לבכם אחר שתעבורו, וכן כולם". וכן הוא בגו"א בראשית פי"ח אות כא. (84) לשון הערוך שם: "לשון עטירה הוא תרגום 'לא סרו' 'לא עטרו'. וכן הא בגמרא [גיטין ריש פו.] גופו של גט 'ופטור ועטיר', כלומר פטור ומסולק [וכן פירש רש"י בגיטין שם]. ונראין הדברים שבתחילה אנשי כפרים לא הוו דייקי במקרא, והוו קרי 'וסעדו לבכם ואחר תעבורו', 'קדמו שרים ואחר נוגנים', 'צדקתך כהררי אל ומשפטיך תהום רבה', והוו משתבשי באלו מילי בההוא זמן, וסברי דהכי דקדוק משום דהכי מסתבר. ואתו סופרים וסלקו להני ווי, והוו קרי 'אחר תעבורו', 'אחר נוגנים', 'משפטיך תהום רבה'. וכד חזו סופרים [פירוש, כשהבריות ראו שהסופרים] קא עטרי להו להלין ווי, הוו קרי להו להלין מילי 'עיטור סופרים'. ואתא רבי יצחק [בעל המימרא בנדרים] ואורי דקבלה אינון הלכה למשה מסיני. ועד דורות קרובים להשתא הוו משתבשי וקראו [שמות כג, יג] 'ולא ישמע עך פיך', וסופרי מגמרי דלא מקרי בוי"ו". ופירושו, שהסופרים הסירו את האותיות שאנשי הכפרים היו מוסיפים, ולכך הסרה זו נקראת "עיטור", כי ביחס לאנשי הכפרים יש כאן הסרה, אע"פ שלאמיתו של דבר לא הסירו דבר מהמקרא. (85) נראה להגיה כן, כי לפי הנדפס הקושיא היא מדוע הסופרים הסירו את האות וי"ו, כאשר היא נראית שייכת ומתאימה. אך קושיא זו היא תמוהה, שהרי הסופרים עשו את מה שעשו משום שכך קבלו הלכה למשה מסיני, ומה מקום יש להקשות עליהם מדוע הסירו את האות וי"ו. ועוד, לפי זה מה תירץ [שידוע שראוי לומר תיבות אלו עם וי"ו], אדרבה, בזה רק חיזק את שאלתו יותר. ולכך נראה שיש לגרוס כאן "ומה שהסופרים מסירים הוי"ו, אע"ג שאין להם וי"ו". ושאלתו היא, הרי אין כאן מעיקרא אות וי"ו, ומדוע העדר הוי"ו יחשב להסרה. וקושי זה עמד גם לנגד עיני הערוך, וכמבואר בהערה הקודמת. ומעתה יובן היטב תירוצו, וכמבואר בהערה הבאה. (86) פירוש - הואיל ומן הראוי שתהיה כאן אות וי"ו, לכך העדרותה של אות וי"ו נחשבת להסרה מן הראוי. והרדב"ז בח"ג סימן אלף כ הקשה על העיטור ארבע קושיות, וז"ל: "חדא, דאזיל לשיטתיה ד'עטרה' הוא לשון הסרה... אבל לדעת האומרים שהוא ליופי הקריאה, וכרש"י ז"ל, מאי איכא למימר. ועוד, מאי אמר הרב ז"ל [בעל הערוך] במקרא סופרים ובתיקון סופרים. ועוד, כיון שאתה נותן רשות לבעל הדין לומר שנשתבשו והוצרך להסיר הווין, גם יאמר הוסיפו וגרעו כחפצם, כאשר הם אומרים. ותו קשה ליה עליה, וכי כל בני הכפרים שהיו ישראל נפוצים בהם הסכימו להוסיף אלו הווין, ולא זולתם. וכמו שהסכימו להוסיף אלו ווין, למה לא הסכימו להסיר כמה ווין יתירים, שנדחקים המפרשים ואומרים וא"ו נוספת. הלכך גם בזאת הדעה אני רואה בלבול". והמהר"ל שלא הזכיר את ענין בני הכפרים, אלא שביאר שמן הראוי שיהיו ווין אלו, הציל עצמו משתי קושיותיו האחרונות. (87) "מפני שהמובן הוא 'סעדו לבכם אחר תעבורו' שאחר שעברו יעשה להם סעודה, וזה אי אפשר" [לשונו בגו"א בראשית פי"ח אות כא]. והרא"ם שם כתב: "וזה אי אפשר, כי לא יאכלו אחר שיעבורו". (88) וכן הוא בטעמים, שעל תיבת "לבכם" יש פשטא, ו"טעם הפשטא מפסיק התיבה בנגינתה מן התיבה שאחריה, ולכך נקרא טעם זה 'מלך', שכל טעם שנגינתו מפסיק התיבה מן התיבה שאחריה נקרא 'מלך', שכל מלך עומד בעצמו, אינו נמשך לאחר" [לשונו בגו"א דברים פי"א אות לז]. (89) ולא יקשה "דאם קבל משה התורה לכתוב בלא וי"ו, אין צריך יותר [להלכה למשה מסיני]" [לשונו למעלה], וכמו שמבאר. (90) בפסוקים אלו שהוזכרו בגמרא, ובכך חורגים מרגילותם בשאר מקומות. (91) "דרשה מה" - דרשה מסויימת. (92) מחמת שנכתב בקיצור, וכמו שיבאר בסמוך. והנה גם בפירוש המיוחס לרש"י בנדרים שם איתא "עיטור, שמעטרין הדיבור, דהכי משמע יפה", וכמו שהביא הרדב"ז משמו [הובא בהערה 86]. אך רש"י שם למד שעיטור סופרים נובע מסידור שונה של התיבות [שנאמר "אחר תעבורו", ולא "תעבורו אחר"], אך המהר"ל מחדש שמדובר בהסרת האות [וכערוך], והסרה זו היא גופא היופי שבדבר, וכמו שמבאר. (93) עם אות וי"ו. (94) פירוש - הבנת הכתוב הוא לפי "ואחר תעבורו", אך עם כל הכתוב נכתב ללא אות וי"ו, ולכך יש בזה משום קיצור. אך אם מעיקרא לא היה צורך בוי"ו, לא היה העדר הוי"ו נחשב לקיצור. (95) ועוד על מעלת דיבור קצר, ראה נתיב השתיקה פ"א [ב, צט:]. (96) והם מנוים בתנחומא בשלח סימן טז. ומה שכתב "ובמסורה מונה וכו'", כוונתו למסורה שנמצאת בדפוס מקראות גדולות, ושם מנוים י"ח הפעמים. (97) נקודה זו מבוארת היטב בגו"א בראשית פי"ח אות נו: "דאחר שהשכינה בא אל אברהם, לא שייך לומר על אברהם 'עודנו', דלשון 'עודנו' משמע כי עדיין עומד ולא פירש ממנו, ולשון זה לא יתכן רק על אותו שבא אליו וסופו להיות פורש ממנו... אבל על מי שלא בא, והוא כבר היה שם, איך יאמר 'עודנו עומד', דלשון 'עודנו' לא שייך רק על מי שסופו לפרוש... הגע עצמך, אם יוכל לומר 'האילן עודנו עומד לפני ראובן', זה לא יתכן, כיון דסופו אינו לפרוש. וכאן נמי לא יתכן, כיון דלא בא אברהם לעמוד לפני ה', אם כן אינו מדבר שהוא [אברהם] עתיד לפרוש, דאין מדבר שהוא פורש רק על מי שבא בתחלה, דמפני דהוא בא אליו ממקומו והוא שוהה וממתין אצל אותו שבא לשם, שייך בו 'עודנו', כיון דהוא שוהה אצלו". (98) לשונו בגו"א בראשית פי"ח אות נז: "אין הפירוש ח"ו שהסופר כתב כך בתורה, חלילה לומר כך, אלא פירוש שהתורה כתבה דרך כבוד כלפי מעלה כמו שדרך הסופרים לכתוב דרך כבוד. וכמו שהתורה שהיא מדברת בלשון בני אדם, כך כתבה לך גם כן כמו שדרך הסופרים לכתוב ולדבר. ולפיכך אמרו 'תיקון סופרים הוא', רוצה לומר ענין זה הוא תקון סופרים, כמו שדרך הסופרים לעשות, כתב בתורה". וכן כתב בגו"א דברים פכ"ח אות י. וכן כתב הרשב"א, כמוזכר בספר הליכות עולם שער ב, והעיקרים מאמר ג פכ"ב. וראה עוד ברש"י השלם בראשית פרק יח הערה 75, ולמעלה הערה 22. (99) לשון ספר הזכרון [בראשית יח, כב]: "אין לומר שהוא [תיקון סופרים] מן הדברים המקובלים בידם מסיני שיתקנהו כך, שאם כן למה לא מנאוהו ז"ל בנדרים פרק אין בין המודר עם אותם הדברים שהם הלכה למשה מסיני. דגרסינן התם אמר רבי יצחק, מקרא סופרים עטור סופרים קריין ולא כתבן, כתבן ולא קריין, הלכה למשה מסיני". (100) סנהדרין צט: "אפילו אמר כל התורה כולה מן השמים חוץ מפסוק זה שלא אמרו הקב"ה, אלא משה מפי עצמו, זהו 'כי דבר ה' בזה' [במדבר טו, לא]". (101) כוונתו לשאר דברים שהוזכרו במימרא הראשונה בגמרא בנדרים [לז:], והם ההפסקים והמסורות והטעמים, שלא נאמר עליהם שהם הלכה למשה מסיני, כי דברים הקשורים להבנת המקרא אינם בגדר הלכה למשה מסיני, וכמבואר למעלה [ד"ה ומה שלא]. (102) כמבואר למעלה ס"פ סה שאין להוסיף או לגרוע אפילו נקודה אחת על דברי אלקים חיים. וענין זה יתבאר גם להלן פס"ז [ד"ה ולפירושנו שאנו]. (103) פירוש - יש המאשמים את האשכנזים שהם משנים את בטוי הנקודות שהיה עם ישראל מסיני. (104) "דעת חיצוני" - דעה שאינה דעת תורה, וכפי שהחכמות שאינן של תורה נקראות "חכמות חיצוניות" [שו"ת הרשב"א ח"א ריש סימן תטו, שו"ת הרא"ש נה, ט, שו"ת הריב"ש סימן סב]. וכן רבי שבתי סופר מפרמיסלא [תלמיד הלבוש] בהקדמה כללית לסידור, פרק ג [פרנקפורט תרס"ט], עורר על קריאת האשכנזים בשוא ובקובץ. וז"ל שם [עמוד 28]: "המלאפום [השורוק] יש כנגדו תנועה קטנה השורק של שלש נקודות, וקריאתם שוה במבטא, רק שהשורק ממהר קריאתו. ואף שכבר הוכחתי את זה בחבורי בראיות ברורות המספיקות לבטל דעת קצת מחכמי הדור החולקים על האמת, ורוצים להחזיק הקריאה המשובשת בפי אנשי הדור, שמדמים אותה לחירק". ושם כתב ששאל את הרמ"ע מפאנו אודות כך, והשיב לו "השורק והשלש נקודות שוים במבטא, אלא שהאחד תנועה גדולה, והאחד תנועה קטנה". ובהמשך שם [עמוד 35] כתב לגבי הגיית בשוא: "ומפני שמורגל בפי כל החזנים לקרות בתורה... כתנועת הפתח... נראה שקריאת הספרדים הוא עיקר". וכן רבי אליהו בחור בפרקי שירה פ"ז הביא את קריאת האשכנזים, אך לא קרא עליהם תגר, אלא רק ציין ההבדל בין קריאת האשכנזים לקריאת הספרדים. והמקור הראשון לקריאת האשכנזים נמצא במעשה אפוד פרק ה, שהביא שקריאת השוא היא כמו סגול. וראה בב"ח טור אור"ח סימן ה, שכתב שקריאת השוא היא כמו צירי, וזה כקריאת האשכנזים. (105) פירוש - הטענה נגד הגיית האשכנזים היא בתרתי; (א) האשכנזים מחלקים בין הגיית שוא נע להגיית פתח, ולדעת המעורר יש להם קריאה אחת. (ב) האשכנזים מחלקים בין הגיית שורק [הנקודה שהיא תוך אות וי"ו] להגיית קבוץ [שלש נקודות מתחת לאות], ולדעת המעורר יש להם קריאה אחת. [וכיום אנו נוהגים בדבור כדעת המעורר.] (106) חכמת הלשון, וקלקולו. (107) עירובין נג. "בני יהודה שהקפידו על לשונם, נתקיימה תורתן בידם. בני גליל שלא הקפידו על לשונם, לא נתקיימה תורתן בידם". ובדר"ח פ"ו מ"ז [רצט:] כתב על כך: "והטעם בזה מבואר, כי עירוב לשון מביא עירוב השכל". וראה גו"א שמות פ"ו הערה 12. והרמב"ם בפיהמ"ש לאבות פ"ב מ"א כתב שלמידת לשון הקודש היא מצוה שבני אדם מחשבים למצוה קלה. ומשמע שם שדעתו היא שאין זו מצוה קלה. ועכ"פ כו"ע מודו שהיא בגדר מצוה. ובהסכמתו לספר הדקדוק "אם הילד" לרבי יוסף ברבי אלחנן היילפרין [פראג שנ"ז], כתב המהר"ל: "כי מצוה גדולה שירגיל אדם את בנו ללמדו לשון הקודש ובדקדוק הלשון". וראה למעלה הערה 28. (108) הראשונים [וכראב"ע שיובא בסמוך]. (109) כן כתב רבי יהודה חיוג' [שלשה ספרי דקדוק, ספר אותיות הנח ומשך, עמוד 5], הרד"ק בספר המכלול [קלח.], ר"ש אלמול [הליכות שבא, קושטא ר"פ, דף ה:], ועוד. (110) כיום הוא נקרא קבוץ [ג' נקודות זו על זו]. (111) כיום הוא נקרא שורוק [הנקודה בתוך אות וי"ו]. וראה גו"א שמות פי"ד אות טז. (112) בספר צחות [ה. מהדורת ליפמאן]. (113) לפנינו בראב"ע בספר הצחות [ה.] איתא: "כי יתכן ששמו השו"א שתי נקודות בעבור היות לגלגל העליון שתים תנועות", ואילו המהר"ל כתב "ב' תנועות". אך בהמשך דבריו יחזור לדבר על צורת השוא. ולכך נראה שגם כוונת המהר"ל לשתי נקודות. (114) פירוש - ישנן שבע נקודות; קמץ, פתח, סגול, ציריה, חיריק, שורוק, וחולם. ולדעת הראב"ע הן כנגד שבעה כוכבי לכת [שבתאי, צדק, מאדים, חמה, נגה, כוכב, ולבנה. ובראשי תיבות שצ"ם חנכ"ל (כמבואר באור חדש קא.)]. שבעה כוכבי לכת אלו נתלים בגלגל העליון, "שהוא גדול מן הכוכב, שהוא נושא הכוכב, ובו הוא קבוע, והכוכב כחלק ממנו" [לשון "פירוש מהמלות זרות" שבסוף המו"נ, מילת "גלגל"]. והגלגל יש לו שתי אפשרויות של תנועה, כפי תנועת מחוגי השעון, וכפי התנועה ההפוכה. וכנגד גלגל עליון זה עומד הניקוד של שוא. ולכך יש בשוא שתי נקודות. וראה בבאר הגולה באר הששי [קט:-קי:]. (115) בספר צחות [יד., הוצאת ליפמאן]. (116) לשון הראב"ע שם: "וקודם שאזכיר שאר האותיות אומר דבר כלל בכל, כי כל טעם שאני אומר בצורת האותיות ובשמותם, גם אשר אמרתי בצורת השבעה מלכים ושמותם, לא קבלתיו מרבי ולא למדתיו מספר, רק דרך סברא, ויתכן המשכיל הבא אחרי שיוציא ג"כ הוא טעמים לאשר הזכרתי, יותר נכונים מהטעמים שלי. לכן אנכי החילותי לסקל האורח, ישמע חכם ויוסיף לקח". (117) כי חכמת התורה היא נלמדת רק בקבלה, וכפי שכתב בדרוש עה"ת [לו:]: "חכמת התורה, אמרו בה שלא ילמדנה האדם מעצמו, כי אם בקבלה". והובא למעלה פנ"ו הערה 31. ובאבות פ"א מ"ו אמרו "עשה לך רב", ופירש רש"י שם "שלא תהא למד לעצמך מסברא, אלא מן הרב ומן השמועה". וכן חזר וכתב בסוף הפרק. וכן הרמב"ן בחומש כתב שדברי הראב"ע נשענים על שכלו, ולא מפי הקבלה, וכלשונו [שמות לג, יב]: "רבי אברהם... הבין בטוב שכלו בפסוקים... אבל לא יוכל לדעת האמת, כי לא שמע ולא ינבא". ובשמות ו, ב כתב: "וצדקו כל דברי רבי אברהם בענין הזה, אלא שהוא כמתנבא ואינו יודע". וראה רמב"ן בראשית כד, סוף פסוק א. (117א) ובספר שפת אמת לרבי בנציון הכהן [עמוד רפא] הביא דברים אלו של המהר"ל, ועורר עליהם שמצא בתחילת ספר צחות שאף הראב"ע כתב שהשוא נע הרגיל הוא כמו חטף פתח. (118) כן כתב הראב"ע בספר צחות [א.]: "והנה תנועת החולם למעלה ["כלומר שמוצא תנועת החול"ם הוא למעלה" (באור שם)], על כן צורתו נקודה למעלה, בסוף המלה ["בסוף האות, כי תנועת החול"ם באה על האות בסופה" (באור שם אות יא)]. (119) לשון הראב"ע שם [א:]: "ותנועת החיר"ק למטה ["מוצא החיר"ק הוא למטה" (באור שם)], על כן תנועת החיר"ק למטה... צורתו נקודה אחת תחת האות". (120) לשון הראב"ע שם: "ותנועת הפת"ח לא למעלה ולא למטה, רק היא אמצעית, וצורתו קו, להורות על קו העגולה [קו המעגל, וראה הערה הבאה]. ונקרא פת"ח מפני שצריך לפתוח הפה בקריאתו. ולא יכלו המדקדקים לשומו באמצע האות ולא למעלה, שלא יתערב עם הרפי [סימן להעדר דגש, שהאות רפויה] שישימו על אותיות בג"ד כפ"ת". וכן הוא ב"פירוש ראב"ע לתורה שיטה אחרת" [מודפס ב"תורת חיים" סוף כרך א, עמוד שב]. (121) ולא על איכות התנועה המתבטאת, ובכך הניקוד של שוא חורג מהניקוד של חולם חירק ופתח, שצורת הניקוד של האחרונים מורה על איכות התנועה שבאדם. (122) לשונו בתחילת ספר צחות: "והנה סוד התנועות על שלש דרכים; התנועה האחת מהמוצק [מהאמצע], שהיא כנקודה בתוך עגולה [מרכז המעגל], וזאת תנועת האויר והאש, שהיא תנועה מלמטה אל מעלה [החולם]... והתנועה השנית אל המוצק... וזאת תנועת המים והארץ, שהיא תנועה מלמעלה למטה [החירק]. והתנועה השלישית סביב המוצק, וזאת תנועת הגלגלים, שהיא תנועה לא למעלה ולא למטה [הפתח]. וכאשר חפשתי דברי התנועות הנקראות שבעה מלכים, מצאתי המוסדים מהן הם שלשה; חולם, וחירק, ופתח גדול, והארבעה הנשארים מורכבים מאלה". וכן הוא ב"פירוש ראב"ע לתורה שיטה אחרת" [שם]. (123) במכלול שער השמות, דפוס ליק [קלו.], ובדפוס ונציה [פז:]. (124) וראה למעלה הערה 72, אודות ספקו אם הנקוד הוא בדרך הלשון. (125) ולא שמחצה מורים כך, ומצחה מורים אחרת, וכמבואר לראב"ע. (126) וכפי שביאר הראב"ע, הערות 118, 119. (127) הוא כאשר הנקודה נמצאת בתוך האות וי"ו. (128) ועוד אודות שהסגול הוא משולש, ושם "סגול" קשור לשלש, ראה דרוש עה"ת [כט.]. (129) וכמבואר למעלה הערה 81. (130) שנתבאר שצורת הניקוד מורה על אופן הגיית הניקוד. (131) ולא לפתח, וכפי קריאת הספרדים. (132) וכן הראב"ע בספר צחות [ה.] כתב שהצירי "נטוי אל החירק, על כן צורתו שתי נקודות, ונעשו כן [נקודות מאוזנות ולא אנכיות] להפריש בינו ובין השו"א". הרי שישנה השוואה בין התנועות שצורתן נקודות [צירי וחירק]. וא"כ הוא הדין שניתן להשוות בין שוא לסגול, שאף להם צורת נקודות. (133) כן הוא במכלול שער דקדוק השמות [קלו.], והאשכנזים קוראים לו שורק. (134) כן הוא בראב"ע בספר צחות [ד.]. ובגו"א שמות פי"ד אות טז כתב: "מה שהאשכנזים קורין מלאפו"ם, שהוא נקודה בתוך וי"ו, קורא רש"י בכל פירושו שור"ק". (135) והולך לבאר שישנו שנוי בין קריאת קובץ, לבין קריאת שורק. וכן הוא בלבוש אורה שמות טו, ה. (136) ועד כאן ביאר ההבדל בין השורק לקבוץ, ומעתה יבאר הדמיון ביניהם, כי שורק הוא תנועה גדולה, והתנועה קטנה המקבילה לה היא קבוץ. (137) כי בכל שלשה יש אחד שהוא אמצעי, כי שלש נקודות הן כנגד ראש, אמצע, וסוף, וכמבואר למעלה פכ"ה הערה 51, ופ"נ [ד"ה ועל זה], ושם הערה 61. ומה שכתב "ואי אפשר שיהיו ג' נקודות המשוכים בלא אמצע", כי אם אינן משוכין, אלא הנקודות מונחות כצורת סגול, אז אין שם נקודה אחת אמצעית יותר מחברותיה, אלא שלש הנקודות הן בגדר שוה. וכן מבואר בדרוש עה"ת [כט:], שכתב: "כי הסגו"ל בעלת שלש נקודות משולשות, נחשב כל נקודה כאילו היא נאצרת ונגנזת בין שתי האחרות... שנחשבת כל אחת כאילו עומדת בין השתים". (138) "בכל מקום" - לכאורה אין כוונתו לשאר תנועות, כי לא מצאנו שלש נקודות משוכות אלא רק כאן. אלא כוונתו שהאמצע בכל מקום הוא עיקר. וכן כתב למעלה פל"ג [ד"ה ועוד יש]: "כי אמצעי הדבר הוא עיקר הדבר, ודבר זה ידוע". ובנצח ישראל פמ"ג [תשמו:] כתב: "אמצע הדבר הוא עיקר הדבר, במה שעיקר הדבר הוא גוף הדבר, והוא האמצע, לא ההתחלה והסוף". ושם ר"פ נט כתב: "האמצע הוא החלק הנכבד... שכל נמצא יש לו ענין גדול, והוא מתייחס אל האמצעי". ושם בפרק יג [ד"ה ואמר לית] ביאר שלכך יצחק אבינו נחשב לחזקם ותקפם של האבות, מפאת היותו אב אמצעי. ובגבורות ה' פ"ח [נא:] כתב שהלב נמצא באמצע האדם, והוא העיקר שבאברים. והובא למעלה פכ"א הערה 5. וכן כתב למעלה פמ"ח [ד"ה אבל עיקר], ובנתיב האמת פ"ג [א, רד:]. ובגו"א בראשית פ"א אות לג [ד"ה דוקא] כתב: "כל דבר שהוא בתוך ובאמצע ראוי להיות עיקר". (139) לשונו בגו"א שמות פי"ד אות טז: "מה שהאשכנזים קורין מלאפו"ם, שהוא נקודה בתוך הוי"ו, קורא רש"י בכל פירושו שור"ק. ומה שהאשכנזים קוראין שורק, דהוא ג' נקודות זה על זה, קורא [רש"י] אותו גם כן שורק. וזה נכון בודאי, כי ענין אחד ומשפט אחד לנקודה שהוא בתוך הוי"ו ולג' נקודות, וכך שניהם קורא אותו שור"ק... שהרי כאשר יוציא הנקודה הזאת צריך לשרוק פיו". (140) והמתבאר מדבריו, כי עיקרו של הקבוץ הוא נקודתו האמצעית, המקבילה לנקודה של השורק. ולכך עיקר הגייתו של הקבוץ דומה לשל השורק, אולם אינו נמשך לאמצע בלבד כשורק, אלא נמשך הוא למטה לנקודה התחתונה, כלומר נוטה למשיכה יתירה. [ושמעתי לבאר שההבדל שבין שורק לקבוץ הוא כהבדל באנגלית בין הגוי המלים $$$$$, ו$$$$. שאע"פ שבשתי מלים אלו האותיות האמצעיות שוות, מ"מ בראשון ההגוי של האותיות האמצעיות הוא כמו קבוץ, ובשני הוא כמו שורק]. (141) תיבת "עצמו" נאמרה על לפניו ["על האות עצמו"] ועל לפני פניו ["תחת האות (עצמו)"]. (142) ואין להקשות מחולם, כי שם האות וי"ו הוא כתיב מלא, אך אפשרי לנקד חולם ללא אות וי"ו [כתיב חסר]. אך שורק אינו ניתן להעשות אלא על ידי אות וי"ו, ואין לשורק כתיב חסר. ולכך בזה שורק מיוחד מכל שאר הניקוד. (143) "כי מוסכם הוא שאין התנועות יותר משבעה, שהם; קמץ, פתח, סגול, צירי, חולם, שורק, חירק, אלו הם שבעה נקודות" [לשונו להלן]. (144) מעלה ומטה, ימין ושמאל, לפנים ואחור, והאמצע, וכמו שמבאר. והשייכות שבין תנועות לבין צדדין [עד שכתב כאן "תנועות שבעה צדדין"] היא, כי נתבאר למעלה פ"מ [ד"ה והקדושה גם כן] כי "כל תנועה היא לגשם שאינו קדוש", וראה שם הערה 81. והמאפיין את הגשם הוא מרחקיו, והתפרסותו על פני ששה כיוונים [ראה הערה הבאה]. ולכך דין הוא שהתנועות יהיו כנגד הצדדין, כי שניהם שייכים להגדרת הגשם. וראה גו"א במדבר פי"ג אות יג ושם הערה 94, שנקודה זו התבארה שם. וראה נצח ישראל פ"ו הערה 55, שנתבאר שם שכשם שהמקום מחולק לששה צדדים, כך הזמן מחולק לששה ימים. הרי שהגשם על מרכביו משתייך לצדדיו. (145) לשונו למעלה פ"מ [ד"ה אמנם מה]: "אמנם מה שראוי ששת ימים למלאכה, ויום השביעי ראוי לשביתה מצד עצמו. וזה כי העולם הזה הוא גשמי. וכבר ידוע כי הגשם יש לו חלופי צדדים ששה, ועל ידם הגשם שלם, והם; המעלה והמטה, וארבעה צדדין, שהם ארבע רוחות הידועים. כי אין גשם שלם רק כאשר יש לו ששה צדדין. והצדדים האלו שייכים לגשם, כי הגשם הוא בעל רוחק, שזהו גדר הגשם שהוא בעל רוחק. ויש עוד גבול נבדל לעצמו, והוא האמצעי, אשר הוא נבדל לעצמו, ואינו נוטה לא לימין ולא לשמאל, לא לפנים ולא לאחור, רק עומד באמצע". וראה שם הערה 30. (146) ויבאר בקצרה כיצד ימין ושמאל כנגד פתח וקמץ [דרום וצפון (למעלה פכ"ו הערה 64, ופל"ח הערה 88)], לפנים ואחור כנגד סגול וצירי [מזרח ומערב (יבואר בהערה הבאה)], מעלה ומטה כנגד חולם וחירק, והאמצע כנגד שורק. (147) ואמרו [סוטה מז.] "שמאל דוחה וימין מקרבת". וכן נתבאר למעלה פמ"ו [ד"ה ואמר הכתוב]: "כי דבר זה ידוע כי החרב הוא מן שמאל, והערוה הוא מן ימין". והם הם הדברים. ובגו"א בראשית פ"ב אות ט כתב: "ימין ה' פתוחה לקבל שבים". 
(148) כן פירש רש"י שם בשופטים: "בלשון עברי 'אטר' אטום, כמו 'אל תאטר עלי באר פיה' [תהלים סט, טז], אטום ביד ימינו, שלא היה שולט בה". וכן הוא ברד"ק שם. ובספר השרשים שורש אטר כתב הרד"ק: "סתום יד ימינו, שאינו עושה בה דבר, והוא שמאלי". (149) מוסיף בזה, שהואיל ו"איטר" הוא לשון סתימה, מדוע נאמר הבטוי "איטר יד" רק על שמאלי, ולא על ימיני, שיד שמאל שלו סתומה. ועל כך מבאר שלשון סתימה שייכת להאמר רק על דבר שהיה אמור להיות פתוח. אך דבר שמעולם אמור להיות סגור, אין סגירתו נחשבת לסתימה. ולכך רק שמאלי נקרא "איטר יד", ולא ימיני. (150) כי לפנים ואחור הם כנגד מזרח ומערב [רש"י במדבר ב, ג, וגו"א שם אות ב]. ובהקדמתו השלישית לגבורות ה' [יח] כתב: "כי המזרח מתיחס לו הבריאה, לפי שמן המזרח מתחדש העולם בכל יום כשעולה השמש מן המזרח... ואל המערב הוא צד שכנגדו, ששם שוקע האור, התיחס הפסד הנמצאים". ושם פ"ע [שכב.] כתב: "כי מזרח נקרא התחלה וקדם בכל מקום בכתוב. וכמו שיקרא מערב 'אחור', נקרא המזרח 'קדם' ו'פנים'. ומצאנו מזרח הוא התחלת העולם, ומערב אחרית העולם". (151) כפי שכתב הראב"ע בספר צחות [ב:]. (152) שהוא צירי, וכמבואר בספר צחות [ה.], ושם ביאר מדוע נקרא קמץ קטן. ונקט בלשון פתח קטן וקמץ קטן, ולא בסגול וצירי, כי רוצה להתאים את התנועות לצדדים השונים על פי מידת פתיחותם וסגירותם. ולכך נקט בלשונות של פתיחות וסגירות [פתח וקמץ], ולא בלשונות של סגול וצירי. ומה שמתבאר כאן שיש תנועה פתוחה לגמרי וכנגדה תנועה סגורה לגמרי, ותנועה שאינה כ"כ פתוחה וכנגדה תנועה שאינה כ"כ סגורה, נראה להטעים זאת קמעא, כי נתבאר למעלה שהזוג הראשון הוא כנגד הצדדים של דרום וצפון, והזוג השני הוא כנגד הצדדים של מזרח ומערב. ויחס הדרום למזרח הוא כיחס הפתוח לגמרי לפתוח חלקית. כי השמש מתגלה במלוא הדרה בצד דרום, וכפי שכתב בהקדמה שלישית לגבורות ה' [יח]: "הדרום... זה הצד נקרא ימין בכל מקום, ושם השמש ברומה ובתוקפה, לכך מתיחס לשם הכח הגדול". ואילו בצד מזרח השמש אמנם עולה וזורחת [ראה הערה 150], אך אינה נמצאת ברומה ותוקפה. וצרף לכאן שדרום מורה על חסד [זוה"ק ח"א רנט.] ומזרח מורה על רחמים [שם], וזה ממש היחס של פתוח לגמרי לפתוח חלקי [ראה למעלה פ"כ הערה 21, ופ"נ הערה 46]. ואילו יחס הצפון למערב הוא יחס הסגור לגמרי לסגור חלקי, שהרי "צד צפון ששם השמש צפונה ואינה נראית כלל" [לשונו בהקדמה שלישית לגבורות ה' (יח)], וצד מערב הוא הצד ששם שוקעת השמש [ראה הערה 150]. והיחס של שמש מוסתרת לעומת שמש שוקעת הוא כיחס של דין תקיפא לדין רפיא, שזהו היחס של הסגור לגמרי לסגור חלקי. (153) כמבואר בראב"ע בספר צחות [א., א:], והובא למעלה הערות 118, 119. (154) לעומת שאר התנועות שהן מצטרפות לאות מעליה, או מתחתיה, ואינן נקודה גרידא, וכמו שהתבאר למעלה. ולמעלה פ"מ [ד"ה אמנם מה] כתב: "ואין האמצעי הזה מתיחס לגשם כמו ששה צדדים, כי הצדדים הששה יש להם רוחק, והרוחק הוא גדר הגשם. ולכך על ששה הצדדין יאמר שהם צדדין גשמיים. אבל האמצעי, מפני שאין לו רוחק, לא יאמר עליו שהוא גשמי בעצמו, ומתיחס אל בלתי גשמי. וכאשר ברא השם יתברך את העולם הגשמי, הנה כמו שיש לגשם שש צדדין, שהם צדדין גשמיים, כך הוא לבריאת עולם ששה ימים, שבו נברא העולם הגשמי. ויום השביעי בו שביתה, ולא היה בו הויה, וזה כנגד האמצעי, שאינו מתיחס לגשם, ודבר זה מבואר. וזהו ענין ששת ימי הויה, והשבת שבו היה שביתה בלתי הויה. ולכך יום השביעי הוא קודש. כי כבר אמרנו כי הוא כנגד האמצעי, שאינו מתיחס לגשמי, רק הוא בלתי גשמי. והבן הדברים האלו מאד". וראה שם הערה 33. (155) יסוד נפוץ בספרי המהר"ל. וכגון, בהקדמה שלישית לגבורות ה' [יט] כתב: "אמנם השביעי שהוא האמצעי, ונקרא 'היכל הקודש', הוא מכוון באמצע. לפי שהאמצעי נבדל מהכל, שהרי אינו נוטה לשום צד מן הצדדין. ומפני כך האמצעי מתיחס תמיד אל הקדושה ומעלה הנבדלת מן הגשמית. כמו שהיתה הארץ הקדושה ובית המקדש מכוון באמצע העולם. וזה מפני כי הצדדים, מפני שהם צדדים יש להם רוחק. וכל רוחק הוא גדר הגשם, אשר יש לו רחקים. אבל האמצע אין לו רוחק כלל, רק עומד באמצע, נבדל מן הצדדים שהם רחקים. ולפיכך האמצעי נבדל מן הגשם. אלו הם שש צדדי העולם, עם היכל הקודש, הוא האמצעי... כלומר שכל חלופי הענינים, שהם מתיחסים אל צדדים מתחלפים, הכל הוא מאתו". ובנצח ישראל פנ"ט [תתקב:] כתב: "דבר זה בארנו במקומות הרבה, כי האמצעי ראוי שהוא נבדל מן הגשם, שהגשם הוא שיש לו רחקים, ומפני כך הקצה שיש לו רוחק מסוגל לגשם, אשר הוא בעל רוחק. אבל האמצעי שאין לו רוחק, שהרי הוא עומד באמצע, ולפיכך האמצעי מיוחד שהוא נבדל ביותר... שלכך בית המקדש שהוא אוהל קדושה, הוא באמצע העולם. וכמו שהחליטו רבותינו זכרונם לברכה המאמר בספרי בפרשת בהעלותך [במדבר ח, ב] מכאן שהאמצעי משובח". ובב"ב צט. אמרו "ארון אינו מן המדה", וכתב שם בח"א [ג, קכב.] לבאר: "יש לך לדעת, כי הארון ראוי לו מקום האמצעי דוקא. כי האמצעי הוא מיוחד אל דבר הנבדל, ודבר זה בארנו בכמה מקומות כי האמצעי הוא נבדל מן הרחקים, שהרי אין לו רוחק לשום צד. ודבר שאין רוחק, הוא נבדל. ומעתה ראוי אל הארון הנקודה האמצעית... כי הארון הוא נבדל מן הגשמי לגמרי. וזה שמתחייב ג"כ שאין מקום הארון מן המדה, שאם לא היה עומד בנס, לא היה הארון עומד באמצע כלל. אבל היה יוצא חוץ מן האמצע לכל צד, כי אין באמצע רק הנקודה האמצעית. לכך הארון כלו בנס היה עומד, ולא היה מחזיק שום רוחק... ובזה היה כל הארון באמצע כמו שראוי לדבר הנבדל". וראה להלן פ"ע [ד"ה וכאשר בחר]. א"כ נקוד השורק לעומת שאר ניקוד, הוא כארון לעומת שאר כלים. (156) לכאורה משמע מדבריו שאף האות וי"ו של השורק היא מיישך שייכי למהות השורק. והענין מבואר על פי דבריו בדר"ח פ"ה מט"ו [רנה:], שכתב אודות מספר שבע בזה"ל: "מספר שבעה מורה על המדריגה שמתחבר ביחד הגשמי ובלתי גשמי. וידוע מספר שבעה כנגד שש קצוות והאמצעית שהוא נקרא היכל הקדוש אשר ביניהם... ולפיכך הוא מתייחס אל הבלתי גשמי, ולכך קראו האמצעי 'היכל הקודש', אשר הוא בתוך שש קצוות, לפי שהוא נבדל מן הגשם, וזהו קדושתו. והתבאר לך במבואר מאוד, כי מספר שבעה מורה על... מדריגת הבלתי גשמי עומד בגשמי. ולפיכך תמצא בכל מקום כי במספר שבעה חול וקדושה; שבעת ימי שבוע, ששה ימי חול, והשביעי הוא קודש... ובשנים - ששה שני עבודה, והשביעית שמיטה, והיא שנת קודש. וכל זה מפני כי מספר הששה הם חול, והם כנגד ששה קצוות הגשם, שהוא חול, ואילו השביעי הוא כנגד היכל הקודש, שהוא השביעי, והוא באמצע. ודבר זה ידוע... ודבר זה מבואר שאין ספק, כי כאשר יש שבעה יש כאן חבור הקודש אל הגשמי... ובשביל כך תבין למה התחיל לשנות 'שבעה דברים נאמרו בחכם' [אבות פ"ה מ"ז]. וזה כי כבר אמרנו כי מספר שבעה מורה על הצירוף דבר הבלתי חמרי עם החומר, כמו שהתבאר. וזהו מדריגת החכם, כי השכל של חכם הוא מצורף אל החומר, אשר על ענין זה מורה מספר שבעה". ומבואר מדבריו שמספר שבע מורה לא רק על הנקודה האמצעית הרוחנית, אלא בנוסף לכך על החבור וההתייחסות שישנם בין ששת הקצוות לנקודה האמצעית, באופן שהנקודה השביעית עולה מתוך ששת הקצוות כענף העולה מהשורש. וכפי שכתב בנתיב התורה פ"י [א, מה.] בביאור דברי הגמרא [סנהדרין צו.] "הזהרו בבני עמי הארצות, שמהם תצא תורה לישראל", וז"ל: "כי השכל יוצא ונולד מן האדם שהוא בעל גוף, כי השכל הזה צריך לנושא, ונושא שלו הוא החומר, ויוצא ממנו השכל אל הפעל. וכמו כן מוכן האב שהוא עם הארץ בעל גשם ונושא אל השכל, עד שיצא ממנו בן תלמיד חכם אל הפועל" [והובא למעלה פכ"ה הערה 67]. והרי מספר שבע הוא מספרו של החכם, וכפי שהתבאר. וכמו ששכל החכם עולה הוא דוקא מתוך נושא חומרי, כך בדיוק מספר שבע עולה דוקא מתוך ששת הקצוות. ולכך השורק הונח דוקא בתוך האות וי"ו, כי מעלת השביעי עולה מתוך השש. וראה למעלה פ"מ הערה 38. (157) "קבוץ שפתים הוא כנגד האמצעי שאינו נבדל לגמרי" [לשונו בהמשך]. ולכך אין הוא מתבטא בנקודה בודדה, אלא בשלש נקודות אלכסונית, וכמו שמבאר. (158) אך אין אמצעי באחד או בשנים, אלא רק בשלשה, וכמבואר למעלה פי"ח [ד"ה ואמר תא], וז"ל: "כל מספר בעולם יש בו שלמות, חוץ ממספר שנים. וזהו כי האחד הוא שלם בעצמו, שאין באחד חלוק כלל. ודבר שאין בו חלוק, הרי הוא שלם, ודבר זה מבואר. והשנים אין בו שלימות כלל, כי אי אפשר לחבר קצה אל קצה על ידי שני קוים, שזה נקרא שלמות כאשר תתחבר הראש בסוף, שאז הוא שלם, בעבור שלא תוכל להוסיף עליו דבר. אבל בשלשה קוים נעשה שלם, שתחבר הסוף בראש... אבל שנים לא תוכל לחבר הסוף בראש שיהיה שלם... לפיכך השנים חסר שלמות". וכן כתב בגבורות ה' פ"ט [נח.], וז"ל: "היו האבות שלשה [ברכות טז:]. וזה מפני שהשנים נקראו שנים מפני השניות, וכל שניות אין בו אחדות. אבל בשלש אין בו שניות בעבור השלישי הנוסף המקשר את השנים. ולכך נקראו ג' אבות, בעבור שהם מתאחדים... ובשנים אין האחדות רק שניות". וכן הוא בנתיב העבודה פ"א [א, עח.]. ובדר"ח פ"ג מ"ג [קיט:] כתב: "כי שנים הם מחולקים... ושלשה יש להם חיבור ביחד... כי השחור והלבן הם שני הפכים לגמרי, ואין בהם אחדות כלל... ולא כן שלשה, כי ע"י השלשה יש חיבור, שא"א שיהיו ג' דברים הפכים. ושני דברים שהם הפכים, וכמו השחור והלבן, ותניח עוד צבע שלישי, כמו האדום, הרי צבע זה הוא ממוצע, שאינו שחור ואינו לבן, והוא ממוצע ביניהם... כי מספר ג' יש לו חיבור". (159) כפי שכתב בדר"ח פ"ה מ"ז [רמ.]: "האמת דומה לאמצעי בעצמו... שאינו יוצא מן נקודת האמצעי כלל... כי האמת אין לו נטיה מן היושר כלל, וזהו ענין האמצעי שאין לו נטיה מן היושר". וראה למעלה ס"פ נ. ובגו"א בראשית פ"ב אות כא כתב: "כל דבר שהוא באמצע הוא בשיווי, ואינו נוטה אל אחד הקצוות, והוא המובחר". וכן הוא להלן פ"ע [ד"ה וכאשר חרב]. (160) סנהדרין כב. "למה נקרא שמה אשורית, שמאושרת בכתב". וראה למעלה פס"ד הערה 18. (161) כוונתו היא שהואיל ונתבאר כאן שצורת השורק היא נקודה בתוך הוי"ו, ממילא זו הוכחה נוספת להמצאות הכתב האשורי, שהוי"ו נעשית באופן שקולטת לתוכה את הניקוד של השורק. כי בכתב עברי אין הוי"ו בגדר זה. וכן בגמרא [סנהדרין כב.] הוכיחו מצורת האות וי"ו ["ווי העמודים" (שמות כז, י)] על המצאותו של כתב אשורי. וראה למעלה פס"ד הערה 85. (162) פירוש - מבסס את דבריו שהקובץ והשורק דומים זה לזה [מפאת היותם בגדר אמצעי], שאם לא כן, יהיה הקובץ ניקוד בפני עצמו, ולא יכלל בגדר אחד עם השורק, ויהיו איפוא שמונה תנועות, ודבר זה הוא מן הנמנע, וכמו שמבאר. (163) כן הוא בכוזרי מאמר ב אות פ, ריש ספר צחות [א.], ריש ספר מאזנים [ב:], רבינו בחיי בראשית יח, ג, ועוד. (164) כי הואיל ונתבאר שהתנועות מקבילות לצדדים, לכך אין להחשיב את הקבוץ לתנועה בפני עצמה, כיון שאף הקבוץ מכוון כנגד אותו צד שהשורק מכוון אליו [אמצע]. (165) כן הוא בספר גינת אגוז לרבי יוסף אבן ג'קטילא, והובא במאמר המאריך למנחת שי [ירושלים תשמ"ח, עמוד לח]. ושם קודם לכן [עמוד לז] כתב: "ואם נקרא שוא בבי"ת ["שבא"], הוא מלשון שבי, כלומר עבד, להורות שהוא עבד לעבדים, וכ"ש לאדוניהם, ובכל מקום הוא נמצא לשרת". וראה בהליכות שבא לרבי שלמה אלמולי [עמוד יד-טו]. (166) לשון רבי יוסף אבן ג'קטילא [שם]: "עבד רץ הוא לפני המלכים המושלים עליו, כי בהיות העבד נסמך על שלחן המלך ויש לו כח לרוץ לפניו. אמנם בהיות העבד בפני עצמו, ואין לו למה לסמוך, הוא מת ומוטל ברעב, ומתבטל מרוצתו במותו". וכן הוא בלוית חן שער השני, פרק שביעי [כד.], וז"ל: "השוא נקרא עבד, לפי שהוא נכנע בקריאתו לקריאת האות הסמוך לו". ובתיקוני זוהר בהקדמה ז: כתב: "שבא איהו עבד לקמץ, ורץ בשליחותיה ומזנב אחריו". (167) נראה לבאר זאת, כי בדר"ח פ"ב מ"ט [צא.] כתב: "יש לו לעבד משפט האשה אשר היא נוטה אל החומר. ולכך ערך של עבד אם נגחו השור שלשים שקלים [שמות כא, לב, וכמו ערך אשה (ויקרא כז, ד)]. כי על העבד נאמר [בראשית כב, ה] 'שבו לכם עם החמור', עם הדומה לחמור [יבמות סב.], רוצה לומר כי הוא נוטה אל החומר". והנה לגבי אשה אמרו חכמים [קידושין ז.] "איתתא לבי תרי לא חזיא". ובנתיב הפרישות פ"א [ב, קיג:] כתב על כך: "הזכר נמשל בצורה... והצורה הוא שמבדיל בין דבר לדבר, כי אין הבדל בין דבר לדבר מצד החומר, כי החומר משותף לכל הדברים... ולפיכך שני אנשים אסורים לישא אשה אחת [קידושין ז.], מפני שכל אחד נמשל בצורה, ויהיו משותפים ביחד כאשר יהיה להם ביחד אשה אחת. ודבר זה אי אפשר, כי כל צורה נבדל לעצמה. אבל שתי נשים מותר שיהיה להם איש אחד, אע"ג ששתי נשים אלו הם משתתפים ביחד שיש להם איש אחד ביחד, הרי אין ההבדל רק מצד הצורה, ואין הבדל מצד החומר". [והובא למעלה פל"ו הערה 34, ופנ"א הערה 59]. ולכך "אין אחד עובד לשנים", מאותו הטעם עצמו שאין אשה אחת לשנים. (168) אסתר א, י "שבעת הסרסים המשרתים את פני המלך אחשורוש". וכן בהמשך יתייחס לפסוק זה. (169) ספר צחות [ה.], והובא למעלה הערה 112. (170) ובסמוך יבאר שהשוא הוא מלך. (171) ואין השוא אחד משבע התנועות. וראה הערה 184 בביאור "שיהיה ממנו תיבה אחת". (172) "כמו שאר תנועות" - לעומת שאר תנועות. ועדיפות הפשיטות תתבאר בהמשך. (173) כפי שכתב למעלה ס"פ ל: "אמנם יש במדרש שהתורה נתנה בשבעה קולות". וראה שם בסמוך הערה 178. (174) כמו שדרשו בזבחים קטז. שהפסוקים שנאמרו במזמור זה מוסבים על מתן תורה. וכן כתב רבינו בחיי [בראשית יח, ג] על מזמור זה ש"אמר דוד במזמור של מתן תורה". וכן רש"י שם בתהלים ביאר שהפסוקים מוסבים על מתן תורה. וכן הוא בזוה"ק ח"ב רע: (175) שנאמר [תהלים כט, ג] "קול ה' על המים", "קול ה' בכח" [שם פסוק ד], "קול ה' בהדר" [שם], "קול ה' שובר ארזים" [שם פסוק ה], "קול ה' חוצב להבות אש" [שם פסוק ז], "קול ה' יחיל מדבר" [שם פסוק ח], "קול ה' יחולל אילות" [שם פסוק ט]. (176) כן כתב רבינו בחיי [בראשית יח, ג], וז"ל: "שבעה תנועות, שהם; קמץ, פתח, צרי, סגול, חולם, שורק, חירק. כי מתוך שבעתם תבנה ותכונן התורה, והם הנקראים שבע הברות, או שבעה קולות, שעליהם אמר דוד במזמור של מתן תורה שבעה קולות, לפי שכל התורה מיוסדת עליהם. וזהו פשט המאמר 'בשבעה קולות נתנה'. ועליהם אמר שלמה 'חצבה עמודיה שבעה' [משלי ט, א], כי הם העמודים אשר כל הבית נכון עליהם". ומדבריו כאן משמע שקולות מתן תורה הם כנגד התנועות. ואילו למעלה בסמוך כתב "כי אלו ז' תנועות... הם נגד שבעה קולות שהיו במתן תורה". ומשמע להיפך, שהתנועות הן כנגד הקולות. ויל"ע בזה. 
(177) שהתנועות והקולות שייכים ומקבילים זה לזה. (178) לא מצאתי שיבאר הזיקה שבין קולות ותנועות בשאר ספריו. (179) פל"א [ד"ה והרי ביארו]. (180) הקולות של מתן תורה. (181) פירוש - בילקו"ש ח"ב רמז תתקכא [והובא למעלה תחילת פל"א (ד"ה ובמדרש)] ביארו ששבעת הקולות של מתן תורה היו כנגד שבעת הצדדין. וממילא כך מתקשרים התנועות לקולות; כי אידי ואידי הם כנגד שבעת הצדדים (182) ועוד אודות שבעת הקולות שבמ"ת, הנה בשבת קטז. אמרו "'תצבה עמודיה שבעה' [משלי ט, א], אלו שבעה ספרי תורה". וכתב שם בח"א [א, נג.]: "נגד שבעה קולות שכתובים במתן תורה, וחשיב כל קולות שכתיב במתן תורה. ומאן דאמר ה' ספרי תורה [ברכות ו:], נגד ה' קולות שנתנה בהן תורה, ולא חשיב 'וכל העם רואים אתהקולות', שהיה קודם מתן תורה, כדאיתא בפרק קמא דברכות [שם]". ושם בברכות מנו חמשת הקולות שנזכרו במתן תורה; [שמות יט, טז] "ויהי ביום השלישי בהיות הבוקר ויהי קולות וברקים וענן כבד על ההר וקול שופר וגו' [שם פסוק יט] "ויהי קול השופר וגו' והאלקים יעננו בקול". ועל כך שאלה הגמרא איני, והא כתיב [שמות כ, טו] 'וכל העם רואים את הקולות', אותן קולות דקודם מתן תורה הוו". (183) כי הגדרת הפשיטות היא כדבר שלא יוגדר ויוגבל משום צד. וכפי שכתב בהקדמה שניה לגבורות ה' [ט], וז"ל: "כי הוא יתברך פשוט בתכלית הפשיטות, ומזה בעצמו שהוא בתכלית הפשיטות אין דבר נבדל ממנו. כי הדבר שיש לו גדר, ומיוחד בדבר מה בשביל אותו גדר, נבדל ממנו דבר שאינו בגדרו. אבל מפני שהוא יתברך פשוט, ואין לו גדר כלל, אין דבר נבדל ממנו... ובשביל זה הכל נמצא מאתו". וכן רמז שם בפכ"ה [ריש קז.], בדר"ח פ"ב מ"ט [צו.], ושם פ"ג מי"ד [קמד.]. ושם בפ"ה מ"ו [רלה.] כתב: "הוא יתברך פשוט בתכלית הפשיטות עד שלא יוגדר בדבר מה". ובגבורות ה' פס"ז [שי.] כתב: "ואמתתו יתברך מה שהוא פשוט בתכלית הפשיטות... לכך הוא פונה אל יתום ואלמנה וכיוצא בו מן השפלים, שכל אלו הנמצאים הם פשוטים, שהפשוט נקרא שאין בו דבר מיוחד". וכן כתב בנתיב הענוה פ"א [ב, ב:], וז"ל: "הפשוט הגמור לא מוגבל... שהרי הוא עושה משפט יתום ואלמנה [דברים י, יח], וזה מצד הפשיטות שבו, שלא יוגדר להיות עושה משפט לגדול ולא לקטן, אבל עושה משפט אל הכל בשוה, וזה פשיטות הגמור... ומה שהוא משגיח בשפלים מורה זה שהוא פשוט בתכלית הפשיטות". וכ"ה בדרשת שבת הגדול [רב:]. וראה למעלה פכ"ג הערה 32, ופל"א הערה 20. והשוה המורה על הפשיטות, אין מתנגד והפך לו, כי הכל נמצא אצל הפשוט. (184) פירוש - אין מילה שהניקוד שלה הוא רק בשוא. כי לכל שבע התנועות ימצאו תיבות המנוקדות רק באחת מהן. וכגון, התיבה "בה" מנוקדת רק בקמץ, והתיבה "מי" מנוקדת רק בחיריק, והתיבה "זה" מנוקדת רק בסגול, והתיבה "חוץ" מנוקדת רק בשורוק, וכיו"ב. אך לא תמצא תיבה שמנוקדת רק בשוא. (185) בהגהות לספר לוית חן, שער השני פרק שביעי [כד.], כתב: "ויש קוראים אותו [השוא] מלך מלכים, לפי שמנהגו להתחבר עם רעיו, קמץ ופתח וסגול, ועמם יקרא 'חטף קמץ', 'חטף פתח', 'חטף סגול'. והולך בחברתם כמנהג המלכים ברוב עם". ותוספות בחולין צא. [ד"ה מכאן] גרסו שבברכות נד: אמרו "שלשה צריכין שימור [שלא יצא יחידי]; מלך, ות"ח וחתן" [ולפנינו בגמרא לא הזכירו מלך]. אך "נמצא כל אדם בלבד", ששאר בני אדם נמצאים לבדם, בלא אחר עמם. וראה להלן פ"ע הערה 15. (186) שמעתי לבאר כוונתו, כי ידוע שעשר הספירות מתחלקות לכתר, חכמה ובינה, ושבע תחתונות [חסד, גבורה, תפארת, נצח, הוד, יסוד ומלכות]. שלש הראשונות שייכות לעולם המחשבה, ואילו שבע התחתונות שייכות לעולם הבנין [ראה תיקוני זוהר תיקון מז פד.]. והשוא נמצא מעל לשבע התנועות, כי הוא משתייך לעולם המחשבה, אשר הוא מעל לעולם הבנין. אמנם הקשר ביניהם הוא כקשר המלך עם שבעת משרתיו. וראה בח"א לסנהדרין י: [ג, קלה:] שכתב: "שבעה רואי פני המלך. והם כנגד הגשם שיש בו ששה צדדין, והאמצע, שהם ד' צדדין לד' רוחות, ומעלה ומטה, והנקודה שהיא נקראת 'היכל הקודש' באמצע. והגשם הוא אחד, מתיחס ג"כ אל הנקודה שהיא אחת. ולכך היו שבעה רואי פני המלך, כי השבעה שהם כנגד הגשם, שהוא אחד, מתיחסים אל המלך שהוא אחד. ויותר מזה אין מתיחס לו לנקודה כלל. ואי אפשר לפרש יותר. וכאשר הש"י היה מתועד עם ב"ד של מטה, כמו מלך מושל מתועד עם חכמיו שהם בפנים אצל המלך, היה מתועד כמו שהוא ראוי אל המלך... כאשר גמרו הדבר היה בשבעה, שעל ידי זה יצא אל הפעל הנגלה. והבן הדברים האלו מאוד". (187) "בראשית". (188) כי הפשוט קודם למורכב, "כי האדם נברא אחרון, מצד כי כל מורכב הוא אחרון לדבר שהוא יותר פשוט. ודבר זה ידוע לכל, כי כל אשר הוא פשוט הוא ראשון יותר, ואין לך דבר שהוא יותר מורכב מן האדם" [לשונו בבאר הגולה סוף באר החמישי (קד:)]. וראה למעלה בהקדמה הערה 102, פ"א הערה 64, פמ"ז הערה 19, ופנ"ט הערה 37. (189) "לעיני כל ישראל", והלמ"ד של "ישראל" נאמרת בהגיית שוא נח [אע"פ שאין שם ניקוד בצורת שוא]. ובספר צחות [ו:] כתב הראב"ע: "אין המנהג לשום תחת רי"ש 'ויאמר' שו"א, כי ידוע הוא שהמלה לא תפסק כי אם על ידי שו"א נראה, והוא נח... רק המנקדים יש להם מנהג לנקד שו"א תחת תי"ו "עשית", שהוא לשון נקבה, שלא יתערב עם לשון זכר". (190) בבחינת נעוץ סופו בתחילתו. והכוונה היא שתכלית כל הגלוים [הנעשים על ידי שבע התנועות] היא להעלות את העולם לשורשו. וכן כמבואר באור חדש [קלו.] ובנצח ישראל ס"פ כ, שתכלית ישראל היא נמצאת אצל הקב"ה. (191) לשון הראב"ע שם: "ודע כי מלת שו"א מגזרת 'נשתוה' [משלי כז, טו], כי הוא כנגד הגלגל העליון שיש לו תנועה אחת שוה". (192) כמו "השומר אחי" [בראשית ד, ט], ופירש רש"י שם "לשון תימה הוא, וכן כל ה"א הנקודה בחטף פתח". (193) פירוש - לאחר שביאר שהגיית השוא היא כמו צירי, ולא כמו פתח, לכך הנפק"מ העולה מכך היא שכאשר אות מנוקדת בחטף פתח, הגייתה צריכה להיות בעיקרה נוטה לשו"א. כי בשלמא אם הגיית השוא היתה כמו פתח, אזי הגיית חטף פתח היתה בודאי כפתח. אך עכשו שנתברר שהגיית שוא לחוד, והגיית פתח לחוד, לכך יש מן הצורך להורות שאף הגיית חטף פתח תהיה יותר שוא מאשר חטף. (194) כי הטפל תלוי בעיקר, ואין העיקר תלוי בטפל [למעלה פס"ב הערה 47], ולכך מן הנמנע שהתלוי יבטל את מה שתולה בו. ובדר"ח פ"ד מט"ז [קצד:] כתב: "כי הדבר הטפל בטל אצל העיקר", ובגבורות ה' פמ"ד [קסז:] כתב: "כל דבר שיש לו עיקר ועמו טפל, הטפל בטל אצל העיקר". ואם הטפל היה מבטל את העיקר, היה הטפל בגדר עיקר, והעיקר בגדר טפל, וזה לא יתכן. (195) ושתי ראיות אלו [צורת השוא, ושם "שוא"], הם כמו שני עדים. וראה למעלה פי"א הערה 98, שנתבאר שם שכאשר כוונת המהר"ל לשתי ראיות, יקרא להן "עדים נאמנים". (196) ראה הערה 104. (197) עיין בספר "שפת אמת - שפתי כהן" לרב בנציון כהן מירושלים [תשמ"ז] בפרק "בירור מבטא השוא הנע" [עמודים רסט-רפ] שאסף כעמיר גרונה את דעותיהם של חכמי אירופה אשכנזים וספרדים אודות הגיית השוא נע, ותבין את מה שכתב כאן המהר"ל "וגם הם לא הסכימו על דעת אחת". ובפרק שלאחריו ["בירור מנהג הקוראים שוא נע כמו סגול"] הביא את דברי המהר"ל על השוא, ודן בארוכה בהם [עמודים רפ-רפד]. (198) ראה הערה 117. (199) שאת מנהגם בא לקיים. (200) כפי שכתב בהקדמה [ד"ה ומפני כך]: "כאשר האדם מכוין בתורה להשם יתברך אשר נתן התורה, גם כן השם יתברך מציל אותו מן השגיאה, ויאיר עיניו בתורתו", ושם ציון 86. 
(1) כפי שנתבאר למעלה ר"פ סו: "כבר אמרנו בפרק שלפני זה שאין לומר בתורת ה' שום תקון כלל, ואין בו שנוי... רק הכל נמסר הלכה למשה מסיני". וראה שם הערה 22. ובהמשך הפרק [סד"ה וכן על] כתב: "והתבאר לך כי תורת ה' תמימה נתנה, ולא נתוסף דבר בה, לא אות ולא נקודה, כאשר ראוי לדברי אלקים חיים, ברוך הוא ומבןרך לעולמי עולמים", וראה שם הערה 102, ולמעלה בהקדמה הערה 97. (2) "כל הולך על גחון" [רש"י שם]. (3) פירוש - האות וי"ו של "גחון" היא סוף החצי הראשון של האותיות, או תחילת החצי השני של האותיות. (4) פירוש - פסוקים מכל מקום יש, שנביאם ונספרם. (5) פירוש - מתוך שלא נסתפק רב יוסף לגבי תיבות ["דרש דרש"] אם הן מהאי גיסא או מהאי גיסא, לעומת מה שנסתפק לגבי אותיות ופסוקים. (6) לויקרא יג, לג. וראה למעלה פס"ו הערה 96, שגם שם ציטט את המסורה. (7) פירוש הו"א זו - הואיל ונקט בשתי תיבות, מוכח מכך שהחצי עובר ביניהן. (8) פירוש - להו"א זו שכאשר נוקט בשני דברים כוונתו שהאמצע עובר ביניהם, א"כ כאשר נוקט בדבר אחד, בהכרח שכוונתו לאמצע בעצמו, כי רק כאשר נוקט בשני דברים כוונתו שהאמצע עובר ביניהם. (9) "דאם לא כן" - שאם אין כוונתו לאמצע עצמו, ועדיין יש כאן ספק האם האמצע עובר לפני או אחרי וי"ו ד"גחון". (10) והיה לו לומר "חית ווי"ו ד'גחון'", או "וי"ו ונו"ן ד'גחון'". ומתוך שלא אמר כך, אלא נקט בוי"ו ד"גחון" בלבד, היה צריך להיות מוכח שכוונתו לאמצע ממש, ומדוע הסתפקו אם וי"ו ד"גחון" מהאי גיסא או מהאי גיסא. (11) שנקט "דרש דרש". 
(12) ומבואר שאין הבדל בין הלשון "וי"ו ד'גחון'", לבין "דרש דרש", שבשתיהן נקט רק בדבר אחד, ומ"מ לגבי תיבות לא נסתפקו, ולגבי אותיות נסתפקו. (13) וכן הוא בתוספות רי"ד בקידושין ל. "וב'דרש דרש' לא קא מיבעיא ליה, מפני שבתיבות אין להסתפק כמו שנסתפק באותיות ובפסוקים". וכן בשיטה לא נודע למי כתב [שם]: "והא דלא בעי 'דרש' מהאי גיסא או מהאי גיסא, דבתיבות ודאי בקיאין הן, ומצוי למייתי ס"ת וממני". ומה שמ"מ נסתפקו לגבי וי"ו ד"גחון", ולא נקטו שאיירי באות האמצעית עצמה, מבואר בח"א לקידושין שם [ב, קלד:], וז"ל: "ואין לומר דהיא באמצע האותיות, דמדאמר 'וי"ו של גחון חציין', מוכח דפירושו עד וי"ו של 'גחון' חציין אותיות, או עם וי"ו של 'גחון' הוי חציין של אותיות". ולשון "אמצע" לחוד, ולשון "חציין" לחוד. וראה למעלה פכ"ב הערה 33. (14) כן כתב המאירי בקידושין ל. "ומתוך כך אני חוכך להקל בענין זה שלא לפסול ספר תורה בכך... שכל חסרה ויתרה שאין הדבר ברור בה בחסרון ויתרון, הואיל ואין אנו בקיאין, אין להחמיר בהם כל כך לפסול בה ספר תורה". וכן הוא בקרית ספר [על הלכות ס"ת לבעל המאירי] מאמר ב ח"ג [עמוד נז בהוצאת ירושלים תשט"ז]: וז"ל: "ויש מי שהכריע לומר כן [שאין הס"ת פסול] בחסרות ויתרות... וכן נראה לי סעד בכך, ממה שאמרו בראשון של קידושין אינהו בקיאי בחסרות ויתרות אנן לא בקיאינן". ושם הדגיש שאיירי שאין לצבור ספר אחר. אמנם מהמהר"ל מוכח שהס"ת כשר גם אם יש ס"ת אחר, שכתב "אין צריך להוציא אחרת", משמע שיש עכ"פ אחרת. אך מאידך גיסא איירי כשהצבור כבר החל לקרוא ["כשקורין בה אין צריך להוציא אחרת"], משמע שמיקל רק אם הצבור כבר החל לקרוא, שאין צריך להוציא אחרת, אך לכתחילה אין לקרוא בספר תורה כזה כשיש אחרת. וכן מבואר בהמשך דבריו. (15) וכן פסק הרמ"א באו"ח סימן קמג ס"ד, וכעין זה בדרכי משה יו"ד סימן רעט ס"ק ג. (16) שאנו בקיאים בתיבות. (17) ושמא הספר תורה הוא פסול. וראה הערה 66 אודות קיום מצות כתיבת ספר תורה. (18) וכך סברי רוב האחרונים שהספרים שבידינו בחזקת כשרים גמורים הם, לפי שמן הסתם הסופרים שלפנינו דקדקו בענין חסרות ויתירות והלכו אחר רוב הספרים שראוי לסמוך עליהם, והספר שדקדקו בו באופן זה חשוב כאילו כך מקובל בידינו מסיני [שו"ת גינת ורדים או"ח כלל ב סימן ו]. וראה מנחת חינוך מצוה תריג שגם הכריע שהספרים שבידינו הם בחזקת כשרים, והוסיף שאם לא כן אף מצות תפילין ומזוזה רפויות בידינו. וראה הערה 66. (19) ובשו"ע אור"ח סימן קמג ס"ד פסק הרמ"א "הא דמוציאין אחרת דוקא שנמצא טעות גמור, אבל משום חסרות ויתרות אין להוציא אחרת, שאין ס"ת שלנו מדוייקים כל כך שנאמר שהאחרת יהיה יותר כשר". ונחלקו האחרונים בטעמו; יש מפרשים שאף בטעות ודאית של חסרות ויתירות אין תועלת להוציא אחר, כי קרוב לודאי שאף שם תימצא טעות בחסרות ויתירות מחמת חוסר בקיאותנו [נו"ב תנינא או"ח סימן יב, ויו"ד סימן קעה, ומנחת חינוך מצוה תריג]. ויש מפרשים שכיון שאין אנו בקיאים בחסרות ויתירות, יתכן שאין זו טעות. לפיכך אם נמצאה בו טעות בחסרות ויתרות שאנו בקיאים בהן, הרי זה פסול בודאי [שו"ת הב"ח החדשות סימן מב, של"ה ריש מסכת שבת קלא:, שו"ת גינת ורדים או"ח כלל ב סימן ה, שו"ת חכם צבי סימן נד, ועוד]. ואין ספק חסרון הבקיאות בס"ת האחר מוציא מידי ודאי של ס"ת זה שנמצאה בו הטעות [שו"ת הב"ח שם]. ודעת המהר"ל היא כדעה השניה. (20) עד כאן לשון הטור, וראה בב"י שם שהאריך בדבר. (21) ומ"מ כך עליו לעשות, ואין כאן קולא בדיעבד. ומוכח שספר תורה שחסרה אות אסור לקרות בה. (22) "שיש שכותבין להן חמשה חומשין כל חומש אחד שלם לעצמו, וכל ספריהם היו בגלילה כספר תורה שלנו" [רש"י שם]. (23) "שקורין לו ספר תורה וחסר הוא" [רש"י שם]. וראה להלן הערה 90. (24) כן כתבו תוספות מגילה ט. ד"ה בשלמא, וז"ל: "דאמרינן בגיטין ס"ת שחסר יריעה אחת אין קורין בו, משמע דווקא יריעה אחת, אבל פסוק אחד לא". וכן הקשה המאירי בקרית ספר מאמר ב חלק ג [עמוד נז], והרא"ש בהלכות ספר תורה סימן טז. (25) כן הוא הרא"ש שם, ויובא בהערה הבאה. (26) לשון הרא"ש שם: "פירוש, שחיבר כל היריעות, ותפרץ זו בזו, ונשארה יריעה אחת שלא חיברה, אע"פ שמונחת כאן אין קורין בו עד שיהא כולו מחובר". ובשו"ע יו"ד סימן רעח סעיף ד כתב: "אם יריעה אחת אינה תפורה עמו, אפילו היא מונחת עמו, אין קורין בו". וכתב שם הגר"א סק"ד "גיטין ס., וכפירש הרא"ש בהלכות ספר תורה סט"ז, דבלא"ה אפילו אות אחת אסור". (27) ולא "חסר תיבה אחת", כי מדובר שהחסר נמצא שם, וזה כמובן רק שייך ביריעה, ולא בתיבה. (28) לשון הר"ן במגילה ה: בדפי הרי"ף [ד"ה וכתב הרמב"ן]: "אבל בס"ת... אפילו לא השמיט בה אלא אות אחת פסול, ואין קורין בו". ומה שכתב "דבסתמא פסול" הכוונה לספר תורה, ולא במגילה, כי שם התבאר שבמגילה הקילו, אך בשאר ספרים ["דבסתמא"] לא הקילו. [ואולי יש לגרוס "דבסת"ם פסול"]. (29) שאמרו שם במשנה [מנחות כח.] "שתי פרשיות שבמזוזה מעכבות זו את זו, אפילו כתב אחד ["אות אחת" (רש"י שם)] מעכבתן. ד' פרשיות שבתפילין מעכבות זו את זו, אפילו כתב אחד מעכבן". ובגמרא שם [מנחות כט.] שאלו לגבי מזוזה "פשיטא ["דאות אחת מעכבתן, דכתיב [דברים ו, ט] 'וכתבתם', כתיבה תמה (שבת קג:, רש"י במנחות שם)], אמר רב יהודה אמר רב, לא נצרכה אלא לקוצה של יו"ד ["רגל ימיני של יוד" (רש"י שם)]. והא נמי פשיטא ["הא לא נעשית האות" (רש"י שם)], אלא לכאידך דרב יהודה אמר רב, דאמר רב יהודה אמר רב כל אות שאין גויל מוקף לה מארבע רוחותיה פסולה". ופירש רש"י שם "שמודבקת באות אחרת". וכן הוא בגמרא שם [מנחות לד.] לגבי תפילין. וכאן צוטט תירוצה הראשון של הגמרא. וראה להלן הערה 130. (30) לשון הרמב"ן שם: "ותנן אין בין ספרים לתפילין ומזוזות אלא שהספרים נכתבין בכל לשון, הא לענין טעות זה וזה שוין. אלמא ספרים נפסלים בטעות אחד עד שיתקן". (31) זהו המשך לשון הרמב"ן שם. (32) לשון הרמב"ן שם: "איכא למימר דהתם בשחסר יריעה אחרונה של ספר תורה או של חומש אחד, בין יריעה גדולה וביןיריעה קטנה, כל דחסר במלתיה אין קורין בו. אבל השמיט הסופר באמצע אפילו פסוק אחד, ואפילו אות אחת... דודאי אין קורין בו". (33) רמב"ם הלכות ספר תורה פ"ז ה"א: "מצות עשה על כל איש ואיש מישראל לכתוב ספר תורה לעצמו, שנאמר [דברים לא, יט] 'ועתה כתבו לכם את השירה', כלומר כתבו לכם תורה שיש בה שירה זו, לפי שאין כותבין את התורה פרשיות פרשיות". (34) לשון הר"ן שם: "ואיני רואה לראיותיו ז"ל הכרח, דמאי דאמרינן במנחות דפרשיות שבמזוזה ושבתפילין אפילו כתב אחד מעכב, ודאי שכן הדין בס"ת למה שס"ת שוה בו עם תפילין ומזוזות. שהרי תפילין ומזוזות אין מצותן לקרות בהן, אלא שחייב כל איש מישראל לקבוע מזוזה ולהניח תפילין. וכיוצא בזה בס"ת, חייב כל אדם לכתוב ס"ת לעצמו. ובמצוה זו, כשם שתפילין ומזוזות אפילו אות אחת מעכבן, כך ס"ת אפילו אות אחת מעכבו, שלא קיים מצות כתיבתו עד שיתקן [ראה הערה 64]. אבל לענין לצאת בקריאתו, שהוא מתקנת נביאים ועזרא, אין ללמוד ס"ת מתפילין ומזוזות". (35) זהו המשך דברי הר"ן. (36) לשון הר"ן שם: "שהרי אף הרב ז"ל מצטרך להודות בס"ת שחסר פחות מיריעה בסופו שקורין בו, ואילו בתפילין ומזוזות הדבר פשוט שאפילו אות אחת מעכבן. וכיון שעל כרחך אין ס"ת לענין קריאה שוה עם תפילין ומזוזות, אפשר לומר שאפילו השמיט בה באמצע אותיות או פסוקין, וקראם הקורא כמתורגמן, יצא, כשם שאמרו במגילה". (37) הפוסק שחסרון אות פוסל, ןישב את הגמרא בגיטין [שרק יריעה פוסלת] דאיירי ביריעה שבסוף הס"ת. (38) כמו שאמרו בגיטין ס. שס"ת שחסרה יריעה פסולה משום ש"מחסר במילתיה", ופירש רש"י שם "שקורין לו ס"ת, וחסר הוא" [וראה הערה 88]. והואיל והפסול הוא מחמת שנראה כספר חסר, פסול זה בולט יותר כשחסר בסופו משחסר באמצעיתו. ואם כשחסר פחות מיריעה בסופו כשר, כ"ש שיכשר באמצעיתו. (39) דף ה. בדפי הרי"ף למגילה [ד"ה תנו]. (40) לשון הגמרא שם: "השמיט בה סופר אותיות או פסוקין ["דילג בה הסופר פסוק אחד" (רש"י שם)] וקראן הקורא כמתורגמן ["על פה" (רש"י שם)], המתרגם יצא". (41) כך היא דעת רבי יהודה [מגילה יח:] שהקורא את המגילה מהפסוק "איש יהודי" ואילך יוצא בה ידי חובתו. (42) לשון הרשב"א שם: "דהכא ["המתרגם יצא"] בשתחילת המגילה וסופה כתובה, אלא דבאמצע היא חסרה,ומשום הכי דלא מיתסרא רובה כשרה, דאינה נראית כספר חסר, אלא כספר מלא שלם שיש בו טעיות, ובמגילה... אין מדקדקין לפסלה בכך. אבל כשחסר ממנה בראשה עד 'איש יהודי', אע"פ שהיא מעוטה, נראית כספר חסר, וצריך שיקרא אותה מספר שלם". (43) לשון הרמב"ן [הובא בר"ן במגילה ה: בדפי הרי"ף]: "והיינו דאיצטרכא ליה לתנא למיתני למגילה וקראן הקורא על פה כמתורגמן יצא, כלומר מה שאין כן בתורה". (44) כמבואר במגילה כא:. ובשבת כג. אמרו שעל מצות דרבנן מברך "אשר קדשנו במצותיו וצוינו", ושאלה הגמרא "והיכן צונו, רב אויא אמר מ'לא תסור' [דברים יז, יא]. רבי נחמיה אמר [דברים לב, ז] 'שאל אביך ויגדך זקניך ויאמרו לך'". ולכך צווי קריאת המגילה מתייחס אל ה'. (45) ואע"פ ששיטת הרמב"ן היא שברכת התורה היא מדאורייתא, ולא עוד אלא שמנאה לאחת מתרי"ג המצות [בהוספותיו בסהמ"צ למ"ע מצוה טו], וכלשונו: "שנצטוינו להודות לשמו יתברך בכל עת שנקרא בתורה על הטובה הגדולה שעשה לנו בתתו תורתו אלינו... וכאשר נצטווינו בברכה אחר כל האכילה, כן נצטוינו בזו... והעולה מזה שברכת התורה לפניה מצות עשה דאורייתא". ולכך אע"פ שקריאת התורה היא תקנת נביאים, מכל מקום ברכתה היא מן התורה [עיין בבאר שבע לסוטה לג.]. מ"מ עדיין אין זה דומה לקריאת מגילה, שבקריאת מגילה המצוה היא הקריאה, שהרי מברכים על קריאתה "אשר קדשנו במצותיו וצונו". אך בקריאת התורה, אף לפי הרמב"ן בספר המצות, אין המצוה בקריאת התורה, אלא המצוה היא בברכת התורה. שהרי השוה ברכת התורה לברכת המזון, ובברכת המזון אין המצוה באכילה, אלא המצוה היא בברכת המזון. וממילא יש מקום להחמיר בקריאת מגילה יותר מקריאת התורה, וכפי שנתבאר. (46) שכך אמרו במגילה יח: שהברייתא של"השמיט בה סופר אותיות... יצא" איירי "במקצתה", ולכך עד רובא זהו מצקתה, ושרי. (47) לשון הרמב"ן במגילה שם: "מדמכשרינן הכא השמיט בה הסופר אותיות או פסוקים עד רובה, אע"פ שהטעיות מפוזרין בכולה, ואע"פ שלא תיקן, ואילו בפרק הקומץ רבה [מנחות כט:] אמרינן ס"ת שיש בו שלש טעיות בכל דף ודף, יתקן. ארבע, יגנז. ובעינן התם דף אחת שלימה והוא דכתוב רובא דספרא ["דתרי תנאי בעינן, חד דרוב הספר כלומר רוב האותיות הספר כתוב שפיר... תנאי שני שנשאר דף אחד בלא ד' טעיות" (כס"מ בהלכות ס"ת פ"ז הי"ב), ואז מציל גם על ד' טעיות]. אלמא מאי דאמר הכא במגילה, מקולי מגילה שנו, ולא אמרו [כן] בס"ת, אלא יתקן, אבל קודם שתיקן, אפילו בטעות כל דהו מיפסל כתפילין ומזוזות". (48) וכפי שהוכיח הרמב"ן ממנחות כט: וכן מצאנו שיש דינים שמגילה קלה מס"ת, וכגון שאם הטיל במגילה שלשה חוטי גידין כשרה [מגילה יט.], לעומת ס"ת שצריך לתפור את כל היריעה בגידין [רמב"ם הלכות מגילה פ"ב הי"א]. ולמדו כן בגמרא [מגילה יט.] מהא שמגילה נקראת "אגרת" [אסתר ט, כו], "לומר שאינה חמורה כספר" [רש"י שם]. (49) שעל קריאת המגילה מברך "וצונו", ואין מברכים כן על קריאת התורה, משום שקריאת התורה היא תקנת הנביאים, וכמו שהתבאר למעלה. ובמגילה ז. אמרו לפי שמואל שהמגילה "נאמרה לקרות, ולא נאמר ליכתוב". והריטב"א שם ביאר שלדעת שמואל אף דין הכתיבה של המגילה נאמר משום לתא דקריאה. וראה בגרי"ז על הרמב"ם הלכות מגילה פ"ב ה"ט. ומכל הדין מתבאר עוד שהמגילה חמורה מס"ת בנוגע לקריאתה, אך לא בנוגע לכתיבתה. (50) שחסרה יריעה. (51) כמו שאמרו בגיטין ס., ולא מצד דין קריאה, אלא מצד דין ספר, וכמו שמבאר. (52) כן מבואר ברמ"א בשו"ע או"ח סימן תרצ סעיף ג שאם במגילה "השמיט תחילתה או סופה אפילו מעוטה, לא יצא". וכתב שם המשנה ברורה סק"י שהטעם הוא "דבזה נראה כספר חסר, מה שאין כן בנשמט בו פסוק באמצע" [וכרשב"א הנ"ל]. ובביאור הלכה שם [ד"ה אבל אם] כתב שאם "חיסר בכל תבה ותבה שבמגילה מקצת אותיות... איך סלקא דעתך דיהיה כשר, הלא אין זה ספר כלל". באופן שלא תמצא הלכה אחת בנוגע לקריאה, שתהיה קריאת התורה חמורה מקריאת מגילה; כי כל הפסול בקריאת תורה, פסול גם בקריאת מגילה. ומאידך, קריאת מגילה היא מצוה דרבנן, בעוד שקריאת התורה אינה בדרגה זו, כי היא מנהג נביאים, וכמו שהתבאר. (53) והובא למעלה [ד"ה ואני מתמה]. (54) שחסר מן תחילתה עד "איש יהודי". (55) ולא משום שאיירי בתחילת המגילה [וכפי שכתב הרשב"א], אלא משום שהחסיר הרבה, ודומה לס"ת שחסרה יריעה. וזה יפסל אף באמצע המגילה. (56) וכן פסק הרמ"א בשו"ע או"ח סימן תרצ סעיף ד, וז"ל: "ואפילו [בהשמיט] באמצעה [שכשר], דוקא דלא השמיט ענין שלם". וכתב שם המשנה ברורה ס"ק יב "דבהשמיט ענין שלם נראה כספר חסר". וא"כ החילוק בין שתי הגמרות הוא אם החסרון היה גדול [עד "איש יהודי"] לבין חסרון קטן, ולא כפי שחילק הרשב"א בין חיסר בתחילת המגילה לבין חיסר בהמשכה. וראה שם בשער הציון אות י שדן שם לפי תירוץ הרשב"א [שחסרון בתחילה פסול] האם זה גם בחיסר מעט, ודעתו נוטה לומר שהרשב"א לא יחמיר. ואם בלא"ה צריך חסרון גדול, שוב [לדעת המהר"ל] אין נפק"מ בין תחילת המגילה להמשכה. (57) עד כאן ראית הרמב"ן, והובאה למעלה [ד"ה ובפרק הקורא]. (58) כמבואר למעלה [ד"ה ובפרק הקורא] בשם הר"ן, והובא בהערה 34. (59) "דע שהחומשים שנזכרו הם שנכתבו כתקנן בגויל ונתפרו בגידין כדין ס"ת, ואין בו אלא חומש אחד, ועליו ששאלו בפרק הנזקין אם קורין בחומשין אם לאו. ואסיקנא דמן הדין מותר, אלא שאסור לעשות כן מפני כבוד הצבור" [לשון שו"ת הרשב"א ח"א סימן תתה]. וכן כתב רש"י בגיטין ס. (60) "מותר לכתוב התורה כל חומש וחומש בפני עצמו, ואין בהם קדושת ספר תורה" [לשון הרמב"ם הלכות ס"ת פ"ז הי"ד]. וכן הוא בטושו"ע יורה דעה סימן רפג סעיף א. (61) וכן כתב המאירי בקרית ספר מאמר ב חלק ג [עמוד נו], וז"ל: "צריך לבאר כל זמן שלא נתקן הטעות ואין לצבור ספר אחר, אם רשאין לקרות בה בצבור ולברך עליה אם לאו... יש שמתירין ממה שאמרו במסכת גיטין אין קורין בחומשין בבית הכנסת מפני כבוד הצבור. אלמא דוקא מפני כבוד הצבור ולכתחילה, הא בדיעבד יצא, ואין טעם האיסור אלא מפני כבוד הצבור". וכן הוא ברשב"א גיטין ס., ובתשובה סימן תריא, ר"ן גיטין [כז: בדפי הרי"ף ד"ה גמרא לפתוח, ויובא להלן (ד"ה ובעל נמוקי יוסף)], ותשובת הרמב"ם פאר הדור סימן ט. וראה שם בהערה 9 [בהוצאת מכון ירושלים תשד"מ], שהובאה שם סוללה גדולה של ראשונים הסוברים כן. (62) לא זכיתי להבין דבריו. שאין לומר שכוונתו שהואיל וס"ת שחסרה אות עדיין נקרא בשם חז"ל "ספר תורה" [ב"ב טו.], אזי מוכח שיש עליו דיני ספר תורה, שהרי גם בגיטין ס. אמרו "ספר תורה שחסר יריעה אחת אין קורין בו", ולמעלה ביאר שכאשר חסרה יריעה "לא הוי שם ספר תורה עליה". וגמרא ערוכה היא להיפך, שאמרו במנחות ל. "אפשר ספר תורה חסר אות אחת וכתיב [דברים לא, כו] 'לקוח את ספר התורה הזה'", ופירש רש"י שם "אפשר ס"ת חסר ומשה קורא לו ספר תורה, 'לקוח את ספר התורה הזה'". והרמב"ם בהלכות ס"ת פ"ז הי"א כתב "אם כתב המלא חסר, או החסר מלא... הרי זה פסול ואין בו קדושת ספר תורה כלל, אלא כחומש מן החומשין שמלמדין בה התינוקות". והמגדל עוז בהלכות תפילין פ"א ה"ב ביאר זאת עפ"י הגמרא הנ"ל ממנחות, "דכי חסר אות אחת אינו נקרא ספר תורה". וראה הערה 82. וצ"ע. (63) פירוש - כמו שביאר הר"ן שאין לומר כן, וכמו שמבאר והולך. (64) כמובא למעלה הערה 34. וכן אמרו [מנחות ל.] שכל המגיה ספר תורה אפילו אות אחת, כאילו כתב כולו, והטעם כיון שעל ידי כך נעשה ספר תורה [מאירי מגילה יח:, ומנחת חינוך מצוה תריג]. (65) פירוש - אפילו אם נבאר שגם לגבי קיום מצות כתיבת ספר תורה יוצא ידי חובתו בספר תורה שחסר אותיות ותיבות [גם אז לא יקשה מהמשנה במגילה שהשוותה בזה בין ס"ת לתפילין, וכמו שיבאר בהמשך]. (66) ובאמת כך כתבו כמה אחרונים שכיון שאין אנו בקיאים בחסרות ויתרות, אי אפשר לנו לקיים מצות כתיבת ס"ת [שאגת אריה סימן לו, חת"ס חלק אור"ח סוס"י נב]. אמנם שאר אחרונים חולקים בזה [כמובא למעלה הערה 18]. והמנחת חינוך מצוה תריג כתב שאין סברא לומר שמצוה הנהוגה תשתכח, ולא יוכלו ישראל לקיימה. אך בטעם הדבר יש הבדל בין המהר"ל לאותם אחרונים; לפי המהר"ל אכן אין אנו בקיאים בחסרות ויתירות, ועם כל זה הס"ת כשר, שאין בחסר ויתר לפסול הס"ת. ואילו אותם אחרונים סוברים שהספרי תורה שלנו הם בחזקת כשרות, למרות שאין אנו בקיאים בחסרות ויתרות. וראה להלן הערה 140. (67) פירוש - אע"ג שהתבאר למעלה [ד"ה מכל מקום] ש"הא דקאמר דלא בקיאין אנחנו בחסירות ויתרות הני מילי לסמוך על זה למפשט בעיין, שימנו האותיות. אבל מכל מקום אין לפסול ספר תורה מספק, לומר דלא בקיאין אנחנו בחסרות ויתרות". ולפי זה חסרות כאן המלים "למפשט בעיין שימנו האותיות". (68) ובע"כ מוכח שאף לגבי מצות כתיבת ס"ת אין חסרות ויתרות מעכב. ומעתה מתעוררת הקושיא, שאם כן לגבי מה השוו במשנה במגילה [ח:] בין ס"ת לתפילין, וכמו שמיישב והולך. (69) ומפסוק זה למדו [כתובות יט:] שאסור להשהות ספר ["תורה נביאים וכתובים" (רש"י שם)] שאינו מוגה ["מן הטעיות שבו" (רש"י שם)] למעלה משלשים יום. וראה תוספות מנחות ל. ד"ה אם. (70) מקשה על עצמו, שלפי דבריו מתבאר שישנו חילוק גדול בין ספר תורה לבין תפילין; שבס"ת אין פסול בחסרון של קוצו של יו"ד, ואילו בתפילין יש פסול כזה. ומדוע המשנה במגילה [ח:] לא הזכירה הבדל זה, כפי שהזכירה ההבדל לגבי הכתיבה בכל לשון. (71) פירוש - להלן יתבאר [ד"ה וגם מכאן] שאף תפילין אינם נפסלים בחסרון של קוצו של יו"ד, וממילא אין בזה הבדל בין ס"ת לתפילין, כי שניהם כשרים. (72) הסובר שס"ת החסר אותיות פסול אף לקריאה. (73) לשון הרמב"ם בהלכות מגילה פ"ב ה"ט "אין כותבין המגילה אלא בדיו על הגויל או על הקלף כספר תורה... ואין העור שלה צריך לעבד לשמה". (74) במגילה [ריש ו. מדפי הרי"ף]. (75) מגילה פ"ב ה"א, ובמסכת שבת קטו: (76) וכשם שס"ת צריך עבוד לשמה [גיטין נד:], כך הדין לגבי מגילה. (77) לשיטת הרמב"ן שס"ת פסול אם חסר אותיות. (78) ותקשי לך מדוע לא נשנה הבדל זה בירושלמי הנ"ל. (79) אם היו פחות מארבע טעויות לדף. (80) את הירושלמי שלא תקשי לרמב"ן [שמהירושלמי משמע שאין הבדל בין ס"ת למגילה, ואילו הרמב"ן ביאר שס"ת החסר אותיות פסול, ואילו מגילה החסרה אותיות כשרה]. (81) פירוש - הירושלמי משוה בין דיני ספר תורה לדיני מגילה לאחר שהספר תורה הוא כבר ספר, והמגילה היא כבר מגילה. אך ההבדלים הנובעים מתוך שספר תורה הוא "ספר", לעומת מגילה שאינה "ספר" גרידא, לא נזכרו בירושלמי. (82) כן הוא לדעת הרמב"ן [ולא לדעת המהר"ל], וכמבואר בהערה 62, שהובאו שם דברי הגמרא [מנחות ל.] "אפשר ספר תורה חסר אות אחת". (83) לפנינו הפירוש סביב הרי"ף למסכת גיטין הוא של הר"ן, ואכן דברים אלו נמצאים בפירוש הר"ן בגיטין [כז: בדפי הרי"ף], ד"ה גמרא לפתוח. וראה הערה 61. וכן כתב הרשב"א בגיטין ס. (84) פירוש - הרי"ף בגיטין שם [כז: בדפי הרי"ף] הביא את המימרא שבגמרא [גטין ס.] "אין קורין בחומשין בבית הכנסת מפני כבוד הצבור". ועל כך מעיר 
הר"ן שדברים אלו הם להלכה אך לא למעשה [לעומת הדברים הקודמים שברי"ף שעליהם כתב הר"ן שהם הלכה למעשה]. (85) "שנראה כעני" [לשון הר"ן שם]. (86) ששוב אינו נראה כעני. (87) שמחלק בין אם הטעות נמצאת בחומש אחר [שכשר], לבין אם נמצא באותו חומש [שפסול]. (88) אם נחסרו אותיות. (89) כפי שהגמרא [גיטין ס.] ביארה את הפסול של חסרון יריעה משום ש"מחסר במילתיה", ופירש רש"י שם "שקורין לו ספר תורה, וחסר הוא". וראה הערה 38. (90) גמרא זו הובאה למעלה [ד"ה אבל קשיא], והערות 22, 23. (91) שהרי ספק הגמרא היה לגבי קריאת חומשים בודדים, כאשר כל חומש בפני עצמו אינו חסר, והחסרון הוא מחמת העדרותם של החומשים האחרים. וכיצד נפשוט ספק זה [שאין קורין בו] מדין שנאמר כאשר אותו חומש עצמו הוא חסר. (92) ולכך הוצרך לבאר שהחסרון של יריעה פוסל בכל החומשים משום "מחסר במילתיה". (93) שרבה ורב יוסף פשטו "אין קוראין בחומשין משום כבוד הצבור". (94) פירוש - אם בהו"א [שחשבנו שקוראים בחומשים] מ"מ סברנו שפסול בחומש אחד פוסל חומש שני, א"כ למסקנה [שאין לקרוא בחומשים] קל וחומר שחסרון בחומש אחד יפסול חומש שני. (95) שהחומש בפני עצמו אינו חסר, כי החסרון נמצא בחומש אחר. (96) זו שיטת המהר"ל, ויתבאר יותר בהמשך. אמנם בח"א לסנהדרין צט. [ג, רכו.] כתב: "כל התורה כולה היא אחת בלתי מחולקת. וראיה לזה שהרי אפילו אות אחת נמי מעכב בספר תורה". וזה לכאורה לא לפי שיטתו כאן. ויל"ע בזה. (97) שאמרו שם בגמרא ש"תרגום שכתבו מקרא" פוסל את הספר תורה. וביארה הגמרא שאיירי שבמקום לכתוב "יגר שהדותא" הוא כתב "גלעד". (98) לשון תוספות שם: "ויש לומר, דהכא לא בא אלא להשמיענו דהוי טעות, וצריך להגיהו". (99) הב"י שם ציין שמקור הדברים שבטור הוא ספר העתים, שהובא ברא"ש בסוף הלכות ספר תורה [קטו:], שכתב: "ולענין עבוד לשמה, רבנן דתרתין מתיבתא סבירא להו דכל שלא לשמה מיעבד לאו כהוגן הוא, ופסיל למיקרי ביה בצבור. דהכין עבדי רבנן מעשים". ובבחינת "הוא עשה שלא כהוגן, לפיכך עשו בו שלא כהוגן" [יבמות קי.]. (100) "פירוש, אפילו אם לא נעבד לשמה, מכל מקום מותר לקרות בו בציבור" [לשון הפרישה שם סק"ח]. (101) לא מצאתי מקורו לזה. שהנה בשו"ע אורח חיים סימן לב סעיף יא איתא "עור שעיבדו שלא לשמו אם יש תיקון לחזור לעבדו לשמו, יתבאר בטור יורה דעה סימן רע"א". והט"ז שם סק"ו כתב: "בשו"ע שם לא נזכר מזה כלום. אבל בטור נזכר בשם רב נטרונאי, וסיים שם בלשון זה; אבל אם יש להם יכולת להחזיר הדק ["ביאורו הקלף, שהוא דק" (לבושי שרד שם)] לידי מתוח, ולהעביר עליהם סיד לשמה, הרי יצאתם ידי עבוד לשמה, עכ"ל. מזה נשמע דיכולין לחזור ולתקנו". אמנם המשך לשון הטור שם ביורה דעה הוא: "ואם אין יכולת לעשות כן, כתבו בו אע"פ שאין מעובד לשמה וקראו בו בצבור". הרי אף כשאין אפשרות לתקנו, מ"מ שרי לקרוא בו בצבור. אך לשונו כאן "דודאי לא מהני ליה תקון" מורה שלעולם אין מועיל בו תקון. ויל"ע בזה. (102) כדין ספר תורה שנפסל [טושו"ע יו"ד סימן רפב, סעיף י]. (103) קל וחומר שיתיר בחסרון תיבה, כי הוא ניתן לתקון [רמב"ם הלכות ספר תורה פ"ז הי"ב]. (104) שחסרה תיבה וכיו"ב. (105) ואם יקרא מספר תורה שחסר תיבות, הרי כשיבטא התיבות החסרות הוא קורא אותן שלא מן הכתב, ודברים שבכתב אי אתה רשאי לאומרן בעל פה. וכן נגע בנקודה זו המרדכי למסכת מגילה יח: [סימן תשצג], שכתב שם: "אין כאן איסור משום דברים שבכתב אי אתה רשאי לאומרם על פה. ומינה יש ללמוד דס"ת דחסרין בה אותיות או תיבות או פסוק, דאין להפסיק לקורא להביא ספר תורה אחרת, אלא קורא אותה בע"פ". ועיי"ש בטעם הדבר. (106) מדובר שם בסדר עבודת כהן גדול ביום הכפורים [ולכך כתב "בסדר יומא"]. ולאחר שהודיעו לכהן הגדול שהשעיר לעזאזל הגיע למדבר, אז הוא קורא מפרשיות היום. ומבארת המשנה שהכהן גדול קורא בספר תורה תחילת פרשת אחרי מות [ויקרא טז, א-לד], ו"אך בעשור" [שבפרשת המועדות שבסדר אמור (ויקרא כג, כו-לב)], "ובעשור שבחומש הפקודים קורא על פה". ופירושו, שפרשת "ובעשור לחודש השביעי" הכתובה בחומש במדבר [במדבר כט, ז-יא] הוא קורא על פה, משום כבוד הצבור, שלא יצטרכו להמתין הרבה עד שיגלגלו את הספר מפרשת אמור עד לפרשת פנחס [יומא ע.]. (107) "שיהא נגלל לפרשה שלישית" [רש"י שם]. (108) "שלא יאמרו חסר הוא" [רש"י שם]. (109) כי אין כאן חשש של "דברים שבכתב אי אתה רשאי לאומרן בעל פה", כי הקריאה תיעשה מהפרשיות שאין שם חסרון. (110) שאין ספר תורה שחסר בו אותיות נפסל לקריאה. (111) פירוש - ר"מ היה סופר, ובדיו שהיה משתמש היה מטיל בו קנקנתום, העושה שהדיו אינו יכול להמחק. וקנקנתום הוא צבע שנעשה ממים שיש בהם חומרי נחושת [המפרש בעין יעקב, וראה תוספות שם ד"ה קנקנתום]. (112) וגמרא זו הובאה למעלה ר"פ מט. (113) "הרי בודאי מוזהר ועומד הוא שלא יכשיל הקוראים בה" [לשונו להלן]. (114) "'וידבר ה'' אם תוסיף אות אחת ותכתוב 'וידברו' נמצאת מחריב" [לשון רש"י שם]. (115) "כמו 'בראשית ברא', 'בראו'" [לשון תוספות שם]. (116) פירוש - לרש"י ולתוספות הגמרא נקטה בציור שאינו כל כך שכיח, והיה אפשר לבאר "מייתר אות אחת" בציור יותר שכיח, וכמו שמבאר. (117) פירוש אחר מפירוש רש"י ותוספות, ויובא בסמוך, וכן הובא למעלה פמ"ט [ד"ה ובפרק קמא דעירובין]. ועתה מבאר מדוע נאיד מפירוש רש"י ותוספות. ולבסוף יבאר, שאף לפירושו יהיה מוכח שס"ת אינו נפסל אם חסרות לו תיבות. (118) לשונו למעלה פמ"ט [ד"ה ורש"י ז"ל]: "אבל מה שאמר 'אתה מחריב העולם', ולא אמר 'אתה חס ושלום מחרף ומגדף', מוכח דפירושו כמו שאמרנו". (119) לפנינו בגמרא איתא שרבי מאיר השיב לרבי ישמעאל. (120) פירוש - הגמרא שם התקשתה לבאר את הדו שיח שבין רבי ישמעאל לרבי מאיר. כי רבי ישמעאל הזהיר את רבי מאיר שלא יחסיר או ייתר אות אחת. ועל כך רבי מאיר השיב לו "דבר אחד יש לי וקנקנתום שמו". ושאלה הגמרא "מאי קאמר ליה ["רבי ישמעאל" (רש"י שם)], ומאי קא מהדר ליה ["רבי מאיר, אזהר ליה על חסר ויתר, ומהדר ליה קנקנתום יש לי" (רש"י שם)]. והשיבה הגמרא "הכי קאמר ליה [ר"מ לרבי ישמעאל], לא מיבעיא בחסירות וביתירות דלא טעינא, דבקי אנא, אלא אפילו מיחש לזבוב נמי, דילמא אתי ויתיב אתגיה דדל"ת ומחיק ליה ומשוי ליה רי"ש, דבר אחד יש לי וקנקנתום שמו, שאני מטיל לתוך הדיו". ופירושו, שרבי מאיר הוסיף, שאינו חושש לזבוב שישב על תגו של דל"ת וימחוק אותו ויעשה רי"ש, כי יש לו קנקנתום, המונע את המחיקה. (121) פירוש - מתוך שרבי מאיר השיב על דבריו של רבי ישמעאל שהוא [ר"מ] בקי בחסרות ויתירות, מוכח שאזהרת רבי ישמעאל היתה אודות חסרות ויתרות, ולא על שנוים העלולים להשמע ככפירה. (122) ב"ר א, א "'אמון' 'אומן', התורה אמרה אני הייתי כלי אומנתו של הקב"ה". ופירש שם המהרז"ו "התורה מתפארת 'ואהיה אצלו אמון', שהיתה כלי אומנתו של הקב"ה, שבה ברא שמים וארץ". (123) המשך לשון המדרש שם: "בנוהג שבעולם מלך בשר ודם בונה פלטין, אינו בונה אותו מדעת עצמו, אלא מדעת אומן. והאומן אינו בונה אותה מדעת עצמו, אלא דיפתראות ופינקסאות יש לו, לדעת היאך הוא עושה חדרים, היאך הוא עושה פשפשין. כך היה הקב"ה מביט בתורה ובורא את העולם". והובא בספר זה פעמים הרבה [למעלה בהקדמה הערה 104, פ"ד הערה 50, פ"ו הערה 91, פי"ב הערה 43, פי"ד הערה 41, פי"ז הערה 1, פכ"ג הערה 43, פכ"ד הערה 21, פכ"ה הערה 23, פל"ד הערה 1, פמ"ט הערה 7, ופס"ב הערה 48]. ובנתיב התשובה פ"ב [ד"ה אמנם עיקר] כתב: "כי זה ענין כל התורה, שהיא סדר העולם, שסידר השם יתברך את העולם". וזה יסוד נפוץ בספרי המהר"ל. ולדוגמה, בנתיב התורה פ"א [א, ג.] כתב: "התורה היא סדר האדם באיזה מעשה יהיה נוהג... וזה ענין התורה. וכמו שהתורה היא סדר האדם, כך התורה היא סדר של העולם, עד שהתורה היא סדר הכל... וזה שאמרו במדרש שהיה מביט בתורה וברא את עולמו. ר"ל שהתורה בעצמה היא סדר הכל". וכן הוא בדר"ח פ"ג מי"ד [קמו:], שם פ"ה מכ"ב [ערה.], גבורות ה' פ"ע [שכב.], נצח ישראל פי"א הערה 147, באר הגולה באר הרביעי [סט.], ועוד ועוד. (124) וצרף לכאן מאמרם [ברכות נה.] "יודע היה בצלאל לצרף אותיות שנבראו בהן שמים וארץ". (125) לשונו למעלה פמ"ט [ד"ה ובפרק קמא דעירובין, לאחר שהביא הגמרא הנ"ל מעירובין]: "ורצה בזה, כי התורה היא סדר המציאות. כאשר אתה מחסיר אות, או מוסיף אות, הרי יש כאן תוספת או חסרון על סדר המציאות. וכמו שסדר השם יתברך כל המציאות בכללו, ו'מעשה אלהים אין להוסיף ואין לגרוע' [ר' קהלת ג, יד], וכאשר יש תוספת או גרעון בסדר מציאות העולם, הוא חורבן כל העולם. וכן התורה כאשר יש בה תוספת או גרעון, הוא חורבן כל העולם. כי כבר אמרנו פעמים הרבה, כי התורה נחשב בריאה חדשה בעולם, כאשר יצא לעולם הסדר אשר סדר השם יתברך את העולם בתורה, ודבר זה בארנו פעמים הרבה. ולכך המוסיף אות, או גורע אות, יש בזה שנוי בריאה. שאם יש תוספת או גרעון, כאילו יש חסרון או גרעון בעולם, שממנה התחייב סדר המציאות. ולכך המחסר בכתיבה, או המוסיף בכתיבה, הוא שנוי סדר המציאות, וזה חורבן העולם. כך יראה פירושו, והוא ברור". וראה שם בהערות, ולמעלה ס"פ סה. ובעוד שכאן הדגיש שהתורה מעצבת את העולם מחמת שהיא קדמה לעולם [ועל כך הביא המדרש "שהיה מסתכל בתורה וברא העולם"], הרי למעלה פמ"ט הדגיש שהתורה מעצבת את העולם משעה שנתקבלה בעולם [ודייק לה ששם לא הביא המדרש ש"הסתכל בתורה וברא העולם"]. אמנם ברור ששני הסברים אלו הם שני צדדים של מטבע אחת. שרק מחמת ש"היה הקב"ה מביט בתורה, ובורא את העולם", לכך נתינת התורה מעצבת את הבריאה ומשלימה אותו, כי התורה היא תכלית הבריאה. ותכלית זאת היא מחמת היות התורה ראשית לבריאה, וסוף מעשה במחשבה תחילה. (126) דוגמה לדבר; הרא"ש במכות פרק קמא אות יד הביא בשם הראב"ד "שכל עדות שבטלה מקצתה מחמת פסול קורבה, בטלה כולה [גיטין לג:]... והא דאמר [סנהדרין ט:] אדם קרוב אצל עצמו ואין משים עצמו רשע, היינו דוקא כשמעיד על עצמו, שאין זה עדות כלל, אלא כמי שאינו דמי, שאין אדם נקרא לעצמו 'עד פסול' כדי שנאמר עדות שבטלה מקצתה בטלה כולה... לפי שאין עליו שם עד כלל". הרי רק עד פסול מבטל את העדות, ולא אחד שאינו כלל בגדר עד. וכך גם רק ספר תורה שחסר מחריב את העולם, ולא דבר שאינו כלל בגדר ספר תורה. (127) כאשר ס"ת חסרה אות או יתירה אות. (128) וכמו שהוכיח למעלה [ד"ה אבל בדבר] מהגמרא במסכת יומא [ע.]. (129)  כן הוא בחידושי הרשב"א לגיטין ס., ובתשובות הרשב"א ח"א סימן תריא. ומה שכתב "תלמידי הרשב"א" צריך ביאור. (130) כן שאלה הגמרא גבי מזוזה [מנחות כט.], ולגבי תפילין [מנחות לד.]. והובא למעלה הערה 29. (131) לשון הרשב"א שם: "ועוד, דהא אקשינן 'אפילו כתב אחד מעכב' פשיטא, והוצרכו לתרץ 'לא צריכא אלא לקוצו של יו"ד'. ואי בספר החמור אינו מעכב אלא יריעה אחת, היאך הקשו להדיא בתפילין, דלא חמירי כספר תורה, 'כתב אחד מעכב פשיטא'". ומעתה המהר"ל ידחה את דבריו, ויבאר שאף שס"ת אינו נפסל בחסרון אות אחת, מ"מ היה פשוט לגמרא שתפילין יפסלו בחסרון אות אחת. 
(132) פירוש - מאי שנא אם חסרה אות אחת, או חסרה פרשה שלימה, אידי ואידי נחסרו מכתיבה תמה של תפילין, ולכך פסולים. (133) כי הואיל והס"ת עומד למצוותו, וחזי ליה לקיום המצוה, אין לנו טעם לפוסלו מחמת העדר אותיות. ומעין סברת "הא חזי ליה, אימא לא ליפסיל" מבוארת בגמרא [מנחות יא.]. (134) לגבי תפילין "פשיטא". (135) שיפסלו בחסרון אותיות. (136) שאף שחסר אותיות, מ"מ בקדושתו הם עומדים, וכמו שמבאר. (137) "להניחם כך" - להשאירם בלתי מוגהים. (138) "בודאי אסור להשהות ספר תורה שאינו מוגה" [לשונו למעלה סד"ה אבל בדבר]. (139) "אין צריך לפרש כלל" - אינו מוכח לומר. (140) כפי שהוכיח למעלה לגבי מצות כתיבת ספר תורה [הערה 66]. (141) כשחסרה אות. (142) כמבואר למעלה [ד"ה ואני תמה], והערה 61. (143) נראה לבאר זאת, שהנה בב"ק פב. ביארו שתקנת הנביאים לקרוא התורה בצבור היא משום שלא ילכו ישראל שלשה ימים בלא תורה, ולכך "עמדו הנביאים שביניהם ותיקנו להם שיהו קורין בשבת, ומפסיקין באחד בשבת, וקורין בשני, ומפסיקין שלישי ורביעי, וקורין בחמישי, ומפסיקין ערב שבת, כדי שלא ילינו ג' ימים בלא תורה". וראה למעלה ס"פ נו. הרי שקריאה זו נעשתה מדין שמיעת דברי תורה, ובודאי שלכך סגי אף חומשים, שאין להם קדושת ספר תורה. (144) כפי שדייקו תוספות במגילה ט. ד"ה בשלמא, והובא למעלה [ד"ה ובתוספות]. (145) וכפי שהביא למעלה [ד"ה אבל בדבר]. (146) כי דבריו כאן נאמרו לפי הצד שספר תורה חסר הוא פסול, כי "תורת ה' תמימה". וכן הוא בדברי חמודות [לבעל התוספות יום טוב, תלמיד המהר"ל], הלכות ס"ת, ס"ק פח, שהביא שם בארוכה את דברי המהר"ל, וכתב על דבריו כאן: "ומה שכתב בחסרון אותיות המקלקלים הקריאה דלא שייך פגמו של ראשון, כיון דקיי"ל דס"ת פסולה היא, תמיהה לי, דהא הוא סובר וקים ליה דכל שאינה חסרה יריעה, לאו ס"ת פסולה היא. ושמא לא כתב כן לסברא דנפשיה, אלא שיש לצדד לאיסור בכל כי האי גוונא, ולומר דפסולה היא". (147) ומדובר בחומש שנכתב כספר תורה, ועשוי בגלילה כספר תורה, אלא שאין בו אלא חלק אחד מחמשה הספרים שבתורה [רש"י גיטין ס.]. וראה הערה 59. (148) כי הטעם של "כבוד הצבור" נתבאר בראשונים בתלתא אנפי; (א) שלא יראה כעושה בעניות, ואין צבור עני [רשב"א גיטין ס.]. (ב) גנאי לצבור שאין להם ספר תורה [מרדכי שם]. (ג) כיון שהיו יכולים לכוף זה את זה לכתוב ספר תורה ופשעו, גנאי הוא להם [קרית ספר למאירי מאמר ב חלק ג]. וכל שלשת טעמים אלו אינם שייכים היכא שיש לצבור ספר תורה, ורק קוראים תיבות בודדות מהחומש. (149) בא לבאר שאין הכרח לומר שכאשר חסרות אותיות שמחמת כן הקריאה מתקלקלת, שיהיה כאן איסור של "דברים שבכתב אי אתה רשאי לאומרם בעל פה". (150) שעל קריאת פרשה זו בע"פ אמרו [יומא ע.] שיש כאן חשש איסור, אך התירו זאת "משום פגמו של ראשון". וזאת משום שפרשה זו עומדת בפני עצמה, ומובנת היטב לכשעצמה. (151) פירוש - "דברים שבכתב" עומד כנגד "דברים שבעל פה", שהרי שניהם נשנו כאחת. שאמרו [גיטיו ס:]: "דברים שבכתב אי אתה רשאי לאומרן על פה. דברים שבעל פה אי אתה רשאי לאומרן בכתב". ואם תבאר ש"דברים שבכתב" נאמר גם על תיבה בודדה, בלי לצרפה אל שאר דיבורים, אזי אין "דברים שבכתב" מקביל ושוה ל"דברים שבעל פה", וכמו שמבאר והולך. (152) כי ב"דברים שבעל פה" אין התיבות אלא היכי תמצא לבטא את הענין, ושם "תורה" שבו חל על הענין ולא על התיבות. ולכך ברור הוא ש"דברים שבעל פה" מוגדרים על פי ענינם ולא על פי תיבותם. וראה למעלה פס"ד הערה 65, שנתבאר שם שתורה שבכתב חלה על התיבות, ותורה שבעל פה חלה על התוכן והענין. (153) והמגן אברהם סימן קמג סק"ד כתב: "וכן כתב מהר"ל מפראג בספר נר ישראל [צ"ל תפארת ישראל]... דתיבה אחד שאין לו משמעות כלל אלא אם כן נצרף אותו לתיבה אחרת, מותר לאומרה בעל פה". דוגמה לדבר; בגיטין ו: איתא "אמר רבי יצחק, שתים כותבין ["שתי תיבות כותבין מן המקרא בלא שרטוט" (רש"י שם)], שלש אין כותבין. במתניתא תנא, שלש כותבין, ארבע אין כותבין". וכתב על כך בחידושי רבי אריה לייב מאלין סימן לו בזה"ל: "דהנה עיקר הדין דרבי יצחק דאסור לכתוב פסוק של תורה בלא שרטוט, לא נתבאר מאיזה טעם, וגדרו של האיסור מה הוא. והנראה לומר בזה... דדברים שבכתב שניתנו לכתוב אין זה סתם היתר בעלמא, אלא שניתנו לכתוב רק באופנים ותנאים כפי שניתנו... ונראה דזהו דקאמר רבי יצחק שדברים שבכתב לא ניתנו לכתוב אלא בשרטוט... ובאופן אחר לא ניתנו לכתוב... שזהו דין כתיבתן. ומלמדנו רבי יצחק שלא ניתנו לכתוב כלל באופן אחר רק בשרטוט, ובלא שרטוט... לא ניתנה לכתוב... אבל מכל מקום מנלן השיעור של ג' תיבות, ובגמרא אינו מפורש רק דיש שיעור, ותבות אחדות אינן בכלל דלא ניתן לכתוב, אבל ג' תיבות מנלן... דכיון שנתבאר דאיסור של כתיבה בלא שרטוט הוא משום שלא ניתן לכתוב, ובעל כרחך צריך לומר דג' תיבות אינן בכלל שלא ניתן לכתוב... שג' תיבות אין להם כלל דין כתיבת פסוק של תורה, ועל כן לא שייך לדין של ניתן לכתוב וגם לדין שרטוט". הרי שדיני כתיבה של תורה נאמרו רק בשיעור מסויים, ובפחות משיעור זה אין זה לא נאמרו עליו דיני כתיבה של תורה. וכשם שבדין שרטוט נקבע שיעור של ג' תיבות, כך לדעת המהר"ל ישנו שיעור בגדר של "דברים שבכתב אי אתה רשאי לאומרן בעל פה", והשיעור הוא שהתיבות מבטאות ענין מסויים, ואינן נסמכות על תיבות אחרות. (154) דע, שבהלכות ספר תורה לרא"ש, הדברי חמודות שם [ס"ק פח] האריך בזה טובא, והביא בארוכה את דברי המהר"ל כאן, והכריע כמהר"ל. וכן המגן אברהם סימן קמג סק"ד הביא את הדברי חמודותש"כתב בשם הגאון מהר"ל מפראג שאין להוציא אחרת כלל... לכן יש לסמוך עליהם על כל פנים להשלים הפרשה עם זה שנמצא הטעות". (155) שהביאו הר"ן במגילה [ה: בדפי הרי"ף], והובא למעלה [ד"ה ובפרק הקורא], הסובר שס"ת החסר אותיות אסור לקרוא בו. וכן כתב בהקדמתו לתורה. (156) יורה דעה סימן רעט, והובא למעלה [ד"ה ואין ראיה], הסובר כרמב"ן. (157) שמגילה [ה: בדפי הרי"ף], והובא למעלה [ד"ה ובפרק הקורא], שחילק בין כתיבת ספר תורה [שאז חסרון אות מעכב], לקריאת ספר תורה [שאינו מעכב]. (158) בהגהות המהר"ל לטור יורה דעה [נדפס בטור "אל המקורות", שנת תשכ"ד, ירושלים] כתב בקיצור בסימן רעט: "ולי נראה כדברי התוספות ור"ן, וכן הנהגתי פה פראג, שגם אם חסר בו הרבה, שקורין בו עד גמירא". 
(1) תנחומא נח, אות ג: "יתברך שמו של מלך מלכי המלכים הקב"ה... ונתן לנו התורה בכתב רשמו ברמז צפונות וסתומות, ופרשום בתורה שבעל פה, וגילה אותם לישראל". והרמב"ם בתחילת הקדמתו ליד החזקה כתב: "כל המצות שניתנו לו למשה בסיני בפירושן ניתנו, שנאמר [שמות כד, יב] 'ואתנה לך את לוחות האבן והתורה המצוה'. 'תורה' זו תורה שבכתב. 'והמצוה' זו פירושה. וצונו לעשות התורה על פי המצוה, ומצוה זו היא הנקראת תורה שבעל פה". הרי שתורה שבע"פ היא פירוש לתורה שבכתב. ולמעלה פכ"ז [סד"ה והבדל גדול] כתב: "כל דברי חכמים אינם אלא פירוש", וראה שם הערה 31. וכן כתב בגו"א ויקרא פכ"ו אות יל [ד"ה ואף]: "כי מדרש חכמים הם פירוש על התורה איך יקיים המצוה", וראה שם הערה 65. ועוד אודות שתורה שבכתב היא לפני האדם, לעומת תורה שבע"פ, ראה בגו"א שם שכתב: "אין התורה שבכתב נקרא 'שמיעה', שהרי התורה בכתב היא כתובה לפני כל אדם [ואין צורך ללומדה מרב]... לא שייך שמיעה כיון שהיא כתוב בפני כל". וכן כתב בגו"א דברים פ"ד אות ח, וז"ל: "בתורה שבכתב שייך 'נתינה', לפי שאפשר תורה שבכתב - אחר שהיא כתובה לפני האדם, ללמוד אותה מעצמו, ושייך בה נתינה". הרי "נתינה" נאמרה על תורה שבכתב, ואילו "שמיעה" נאמרה על תורה שבעל פה. וזהו החילוק שבין תורה שבכתב שהיא לפני האדם, לתורה שבעל פה שהיא פירוש התורה. וכן הוא בקידושין סו., שאין צורך בחכמים לגבי תורה שבכתב. ורש"י שבת קלח: [ד"ה בהדיא כתיב] כתב: "ותורה שבכתב הרי כתובה ומונחת, יקראו ויראו". וראה להלן פס"ט הערה 40. (2) "שמא תאמר, אם יש בהן [בדברי סופרים] ממש, מפני מה לא נכתבו" [עירובין כא:]. וכן שאל משה רבינו את הקב"ה, וכמבואר בשמו"ר מז, א. (3) "אלמא נכתבה" [רש"י שם]. (4) "אלמא לא נכתבה" [רש"י שם]. (5) "דברים שאמרתי לך בכתב אי אתה רשאי למוסרם לישראל על פה" [רש"י שם]. (6) "מכאן אתה למד שהתלמוד לא ניתן לכתוב אלא מפני שהתורה משתכחת" [רש"י שם]. (7) פירוש - לא רק שיש שני חלקי תורה [בכתב ובעל פה], אלא שישנה הבדלה גמורה ביניהם; איסור כתיבת הבע"פ, ואיסור אמירת ע"פ את הכתב. וטעון ביאור הבדלה וחלוקה זו שבין שני חלקי התורה. (8) בעירובין כא: ביארו שהתורה שבע"פ לא נכתבה, מפני שנאמר [קהלת יב, יב] "עשות ספרים הרבה אין קץ". ופירש רש"י בקהלת שם "אם באנו לכתוב לא הספקנו". [וזהו הסברו הראשון כאן, וראה הערה 9]. ובתוספות גיטין ריש ס: ביארו על פי המדרש [שמו"ר מז, א] שהתורה נשארה בעל פה כדי למנוע שליטת האומות עליה. [וזהו הסברו השלישי כאן]. והרמב"ם במורה נבוכים ח"א ר"פ עא כתב שהתורה נשארה בע"פ כדי שלא תהיה מסורה לכל אדם, ובכך ימנעו המחלוקות בין בני אדם. [וזהו הסברו השני בפרק סט]. והריטב"א בגיטין ס: כתב ש"דברים שבע"פ אי אתה רשאי לאומרם בכתב, משום דכשאינם כתובין כל אחד ואחד מוסרן זה לזה בדקדוק. אבל אם נכתבו ובא ללמוד אותם מתוך הכתב [משנה] כונת אמרן". וכעין זה כתב ההליכות עולם בתחילת הספר. [והסבר זה לא הובא בפרקים אלו]. ובסך הכל יתבארו כאן חמשה הסברים; שלשה בפרק זה, ושנים בפרק הבא. ודבריו הסמוכים נכתבו כמעט אות באות בח"א לגיטין ס: [ב, קכב:]. (9) פירוש - אין לכתוב את התורה שבע"פ, כי היא תהיה חסירה, ולכך לא נכתבה כלל. ובח"א לגיטין ס: [ב, קכב:] כתב: "ולא היה דבר שלם, שהיה כותב מקצת בלבד, ולא הכל. ודבר זה אין שייך לומר, כי ראוי שהכל יהיה בשלימות, ובפרט התורה דכתיב בה [תהלים יט, ח] 'תורת ה' תמימה'. ולכך אין לכתוב כלל תורה שבעל פה, כי היה תורה שבעל פה חסירה". וכן כתב בבאר הגולה באר הראשון [יח.], וז"ל: "ואמר [עירובין כא:] 'אם תאמר אם יש בהם ממש, מפני מה לא נכתבו'. פירוש, אף אם אין ראוי שיהיו נכתבים עם התורה בשביל ההפרש שביניהם, כמו שאמרנו, אבל למה לא נכתבו בפני עצמן, כמו כל ספרי קודש. ואמר על זה 'עשות ספרים הרבה אין קץ' [קהלת יב, יב], רוצה לומר כי אין דברי חכמים מתדמים לדברי תורה. כי דברי תורה הם יסוד המצות, ודברי חכמים הם הדברים הפרטיים שהם למצוה. ודברים הפרטיים הולכים לבלתי תכלית. ומפני שאין קץ להם, לכן לא נכתבו כלל. שאם היו נכתבין מקצת מהן, היה דבר חסר, כיון שאין אפשר לכתוב הכל. ולפיכך לא נכתבו כלל, ואפילו מקצתן לא נכתבו, והדבר הזה מבואר". (10) וצרף לכאן דברי חכמים [שבת פח:]: "כל דיבור ודיבור שיצא מפי הקב"ה [בעשרת הדברות] נתמלא כל העולם כולו בשמים. וכיון שמדיבור ראשון נתמלא, דיבור שני להיכן הלך. הוציא הקב"ה הרוח מאוצרותיו והיה מעביר ראשון ראשון". הרי שכאשר נמצא דבור אחד, הלך ועבר לו הדבור הקודם, כי "תרי קלי לא משיתמעי" [רש"י מגילה ריש כא:]. (11) וכן כתב בגו"א שמות פל"ד אות כ, וז"ל: "ולא אתה רשאי לכתוב תורה שבעל פה. כבר נתנו טעם בפרק שני דעירובין [כא:] למה לא הותר לכתוב תורה שבעל פה, מפני שאין קץ וסוף לתורה שבעל פה, כדכתיב [קהלת יב, יב] 'עשות ספרים הרבה אין קץ'. ולא כתבה התורה אלא דבר ששייך אליו כתיבה, דכל דבר שנכתב הוא משוער ומוגבל, וזה מה שנכתב. ודבר שבעצמו אין לו קץ וסוף, נהגה עמו התורה כמו שהוא ראוי, שלא יהיה נגבל ומשוער ונכתב כלל בתורה. וזהו ענין שנאסר לכתוב תורה שבעל פה. וזולת זה מן הפירושים אינם כלל". וראה שם הערה 137. וראה למעלה פ"ד הערה 99, ופכ"ג הערה 67, אודות צמצום הכתב לעומת הרצאת דברים שבע"פ. (12) לשונו בח"א לגיטין ס: [ב, קכב:]: "כי האומר דברים בפה הוא אומר חלק אחר חלק". (13) בח"א שם כתב משפט זה כך: "ואין תורת ה' תמימה כאשר ראוי שתהיה תמימה ושלימה". (14) "להתלמד בה" [המשך לשון הגמרא]. ופירש רש"י שם "מגילה - פרשה לבדה של תורה או שתים". וכך היא דעתו של רבי יהודה. וקשה, הרי הכתיבה צריכה להיות תמימה ושלימה, וכיצד ניתן לחלקה לתינוק. ובח"א שם אכן הוסיף כאן: "והרי אין התורה שלימה". (15) "כשנאמרה פרשה למשה היה כותבה, ולבסוף מ' שנה כשנגמרו כל הפרשיות, חיברן בגידין ותפרן" [רש"י גיטין ס.] (16) לשונו בח"א שם: "אין זה קשיא, כיון שאפשר לגמור ולחבר אותה יחד, נקרא 'תורת ה' תמימה'. לכך סבר כי התורה מגילה נתנה, ואחר כך נתחברה יחד". ודבריו לכאורה צ"ע, כי לשון הגמרא שם הוא "בעא מיניה אביי מרבה, מהו לכתוב מגילה לתינוק להתלמד בה. תיבעי למאן דאמר תורה מגילה מגילה ניתנה, תיבעי למאן דאמר תורה חתומה ניתנה. תיבעי למ"ד תורה מגילה מגילה ניתנה, כיון דמגילה מגילה ניתנה כותבין, או דילמא כיון דאידבק אידבק. תיבעי למ"ד תורה חתומה ניתנה, כיון דחתומה ניתנה אין כותבין. או דילמא כיון דלא אפשר כתבינן". הרי להדיא אמרו שאף למ"ד תורה חתומה ניתנה, יש צד להתיר לכתוב מגילה לתינוק "כיון דלא אפשר כתבינן". ומדוע כאן תלה את היתר כתיבת המגילהרק לפי הדעה שתורה מגילה מגילה ניתנה. ונראה שדעת המהר"ל היא שדברי הגמרא הנ"ל נאמרו בביאור ספקו של אביי. אך לאחר שהגמרא בהמשך ביארה ששאלה זו גופא שנויה במחלוקת תנאים בין ת"ק ורבי יהודה, הרי בודאי שפשטות ביאור מחלוקתם היא באם התורה מגילה מגילה ניתנה, או חתומה ניתנה. כי דוחק לומר שנחלקו האם כתיבת מגילה לתינוק היא אפשר או אי אפשר. ודו"ק. (17) פירוש - יש להוכיח יסוד זה [שבתורה שבע"פ אין השלמה ותמימות, לעומת תורה שבכתב]. (18) פירוש - לא נאמר "כי על פי כל הדברים האלה". (19) דבריו אינם מובנים, כי בפסוק לא נאמרה תיבת "כל", שנאמר [שמות לד, כז] "כתוב לך את הדברים האלה". ובח"א הוצאת כשר ח"ד עמוד קפח, בהערה 18 כתבו ליישב: "כלומר בכתיבה נאמר הביטוי 'כל', בירמיה ל, ב; 'כתוב לך את כל הדברים'. א"כ גם כאן משמעות של 'כתוב לך' הוא הכל". וקצת ראיה לזה, שלשונו כאן הוא "כי בפסוק 'על פי הדברים האלה' לא נאמר 'כל'... ואילו בפסוק 'כתוב לך' כתיב 'את כל הדברים האלה'". והרי שני חלקים אלו הוזכרו באותו פסוק עצמו בפרשת כי תשא [שמות לד, כז], ומדוע כשמביא החלק השני של אותו פסוק מקדים ואומר "ואילו בפסוק 'כתוב לך'". וזה בפשטות מורה שעד כה לא עסק באותו פסוק. אמנם קצת דחוק לומר שדבריו כאן מבוססים על פסוק בירמיה שלא הזכיר עד כה. (20) כפי שביאר בגו"א בראשית פ"א אות א: "שם 'תורה' אינו נופל אלא על מצות התורה, שהרי לשון 'תורה' הוא לשון הוראה, להורות לנו המעשה אשר נעשה. ולפיכך דוקא תורת משה נקרא 'תורה' [דברים לג, ד], מפני שבה כתובים המצות". והובא למעלה פי"ג הערה 54, ופנ"ו הערה 71. (21) כי כל שורש הוא אחד [כמבואר למעלה פ"ד הערה 101, ופל"ו הערה 17], ובהכרח שיש בו סוף והשלמה, שא"כ לא היה נחשב ל"אחד". (22) לא ברור מדוע כאן מדגיש בהרחבה שהתורה שבע"פ יוצאת מתוך התורה שבכתב, נקודה שלא הזכיר עד כה. והרי בנוגע לנקודתו כאן שהתושבע"פ היא ללא קץ וסוף, למאי נפק"מ לומר שהתושבע"פ "מתחייב מן התורה שבכתב, ונולד מן התורה, כי הכל מן התורה". והנראה בזה, כי רק משום שהתושבע"פ היא לא התחלת הקדושה, אלא שהיא נובעת מהתושב"כ שקדמה לה, לכך היא בגדר נטיעה שפרה ורבה. וכמו שאמרו בגמרא חגיגה ג: "'דברי חכמים כדורבנות וכמסמרות נטועים בעלי אסופות נתנו מרועה אחד' [קהלת יב, יא]... אי מה מסמר זה חסר ולא יתר, אף דברי תורה חסירין ולא יתירין, תלמוד לומר 'נטועים', מה נטיעה פרה ורבה, אף דברי תורה פרין ורבין". ובבאר הגולה באר הראשון [יט:] כתב על כך: "דברי תורה פרים ורבים, כי התורה היא הברכה העליונה... כי דברי תורה פרים ורבים מצד הברכה שיש בה". הרי שהרבוי של תורה נובע מהיות התורה נטיעה, כי הברכה אינה מתקיימת בשורש ובקרנא, אלא בפירות העולים מן השורש והקרנא. ובנצח ישראל פ"ה [צט:] כתב: "אין בשר בכלל ברכה... רק דבר שגדל מן הקרקע שייך בו ברכה, וכדכתיב [בראשית כו, יב] 'ויזרע יצחק וגו''". וראה שם הערה 213. ובגבורות ה' ר"פ טו [עא:] כתב: "בברכה אין גדר וגבול, ולכך נאמר בברכה [בראשית כח, יד] 'ופרצת ימה וקדמה'. אין ברכה אלא בדבר הפרוץ ואין לו גדר וגבול, וזהו ענין הברכה". ובגבורות ה' פי"ג [כת"י, הוצאת מכון מהר"ל, עמוד שנה.] איתא: "הבנין הוא דבר שאינו עומד להצלחה כמו הנטיעה, [ש]היא עומדת לגדל ולעשות פרי". 
(23) פירוש - העיקרון של המצוה מוסבר מחמת סבה שכלית, כי טעמו ונימוקו של המצוה קשורים לענין שכלי. אך הפרטים הרבים שישנם בביצוע המצוה אינם בהכרח קשורים לענין השכלי של המצוה, אלא הם קשורים לאופן שהמקבל יכול לקבל הדבר, וכמו שיבאר בסמוך. (24) פירוש - הקשר בין הציור השכלי של המצוה לבין המצוה בולט ביותר בתורה שבכתב, שבה נמצאת המצוה בעצמה. והמצוה של שביתת שבת בעצמותה מוסברת בתורה מחמת שששת ימים עשה ה' את השמים והארץ. הרי שהקשר בין המצוה לסיבתה הוא ברור לגמרי. אך שהשביתה צריכה להעשות בתוספת שבת [ר"ה ט.], וכיו"ב, בפרטים אלו אין קשר ישיר לסבת המצוה, שהרי אי אתה יכול לבאר הדין של תוספת שבת מחמת ש"ששת ימים עשה ה' את השמים והארץ". (25) כמו שנאמר [דברים טז, ג] "לא תאכל עליו חמץ שבעת ימים תאכל עליו מצות לחם עוני כי בחפזון יצאת מארץ מצרים למען תזכןר את יום צאתך ממצרים כל ימי חייך". הרי שהקשר ביו סבת המצוה לבין המצוה עצמה הוא נהיר ובהיר. (26) "כמו" - לעומת. (27)  כי בפחות מעשרה טפחים אינו בכלל בית [ב"ק נא.]. (28) כמבואר ביומא יא: שאם הפתח פחות מעשרה טפחים, אינו חייב במזוזה. (29) כמבואר בב"ק נא. שהעשרה טפחים צריכים שיהיו בחלל הבית מפנים, ולא מבחוץ. ובסוכה ג. אמרו שכאשר החלל הוא פחות מעשרה טפחים הרי זו "דירה סרוחה היא, ואין אדם דר בדירה סרוחה". (30) ובגו"א שמות פי"ט אות כ [ד"ה והתוספות] הביא גם שם משל של בית בכדי לבאר את היחס שבין דברי תורה לדברי סופרים ואסמכתא, עיי"ש. וראה הערה 33. (31) בעלת מהות מוגדרת. ולמעלה נתבאר שהכתב הוא ציור שכלי [בהקדמה הערה 56, פמ"ז הערה 45, ופס"ד הערות 52, 80]. (32) פירוש - ראוי למצוה הנושאת בחובה ציור שכלי, שתבוא אלינו רק דרך כתב, כי הכתב גופא הוא בטוי למהות שכלית, שהוא הציור שכלי לדברים הנכתבים. וכמו שביאר באור חדש [סג.], וז"ל: "יש לכל אומה ואומה מהות בפני עצמו, מה שהיא אומה זאת. וכל מהות הוא ציור שכלי מה שהוא. ועל דבר זה מורה הכתב, כי כל כתב הוא ציור הדבר. ומפני כי יש לכל אומה ואומה מהות בפני עצמה, והמהות הוא ציור מה שהוא הדבר, ולכך יש לכל אומה ואומה כתב בפני עצמו". ולכך הציור השכלי של מצות התורה שבכתב הוא בכתב דוקא. (33) כי ה"כתב" הוא סימן וסבה כאחד; הוא מורה שמדובר בעצם המצות [סימן], ומכך גופא נובע האיסור של אמירתם בע"פ [סיבה]. כי הואיל ומדובר בעצם המצוה המורה על ציור שכלי, הרי הבטוי היחידי ההולם אותו הוא הכתב, משום שהכתב גופא הוא דבר מצוייר. והנה עדיין לא נתבאר עד כה ה"סימן" שבדבר; מדוע מצות המופיעות בכתב הן עצם המצוה, לעומת המצות שבע"פ, שהן פרטי המצוה. מהו המקור לחלוקה זו, שהכתב מורה על עצם המצוה, והבע"פ אינו מורה כן. אמנם בח"א לגיטין ס: [ב, קכב:] הרחיב בנקודה זו, וכלשונו: "כי התורה שנתן השם יתברך היא גזירת השם יתברך, ומפני שהם גזירת השם יתברך ראוי לכתיבה, שכך וכך הגזירה. דומה אל החטה שהיא גדולי קרקע, שהוא מן השם יתברך שהוציא את החטה מן הארץ. אבל תיקון החטה, שהוא טחינה ואפיה, עד שראוי החטה אל האדם המקבל, הוא אצל המקבל... וכן המצוה שגזר השם יתברך, אין אל דבר זה שתוף עם המקבל כלל, דבר זה ראוי שיהיה בכתיבה, ולא בפה האדם, שהוא המקבל. והתורה שבעל פה, שהוא פירוש התורה שבכתב כמו שראוי מצד המקבל, דבר זה ראוי שיהיה בפה האדם, שהוא מצד המקבל". הרי שהכתיבה היא מצד הנותן, ואילו העל פה הוא מצד האדם המקבל. וראה למעלה פס"ו הערה 35. ולפי"ז מתבאר שיש ל"כתב" שתי מעלות; (א) הוא מצדו של הנותן, ולכך מצות שבאו בכתב שייכות לעצם המצוה. (ב) יש לו ציור שכלי, ולכך הוא כלי הבטוי הנאות למצות בעלות ציור שכלי. (34) והנה בגיטין ס: למדו מהפסוק [שמות לד, כז] "כתוב לך את הדברים האלה וגו' כי על פי הדברים האלה וגו'", ש"דברים שבכתב אי אתה רשאי לאומרן על פה, דברים שבעל פה אי אתה רשאי לאומרן בכתב", וכמובא בתחילת הפרק. והקשה על כך המהרש"א בח"א שם: "לכאורה מהני קראי אינו מוכח אלא שיש דברים בכתב ויש דברים בע"פ, אבל מה שאי אתה רשאי וכו' אינו מוכח מנייהו". ולפי דברי המהר"ל כאן מיושבת היטב קושיא זו. שהואיל ויש דברים שבכתב ויש דברים בע"פ [כדמוכח מקרא], הרי מחלוקה זו משתלשל סיווגם של הדברים; הדברים שנכתבו שייכים לעצם המצוה, והדברים שלא נכתבו שייכים לפרטי המצוה. וזה גופא מחייב שהדברים שנכתבו ישארו דוקא בכתב, והדברים שלא נכתבו ישארו דוקא בע"פ, וכפי שנתבאר כאן. ולכך סגי במה שהפסוק מורה שיש דברים בכתב, ויש דברים בע"פ, כי מכך מתגלגל איסור כתיבת דברים שבע"פ, ואיסור אמירת דברים שבכתב. וכן הוא בשמו"ר מז, ג: "אם המרת אותה ועשית אותה מה שבעל פה בכתב, ומה שבכתב בעל פה, אינך מקבל שכר. למה, שכך נתתיה, תורה בכתב, ותורה בעל פה". הרי עצם כתיבת הדברים הוא הוא הגורם לאיסור אמירתם בעל פה. והם הם הדברים. (35) "היום והלילה שוין לפני הקב"ה, שנאמר 'ונהורא עמה שרא'" [תנחומא כי תשא, אות לו]. (36) כפי שכתב למעלה פמ"ו [ד"ה ואמר]: "השכל והאור מתיחסים ביחד". וזהו יסוד נפוץ בספרי המהר"ל. וכגון, בדר"ח פ"ב מ"ט [צה.] כתב: "כי השכל הוא כמו נר מאיר יפה, ובו רואה את הנולד. הפך הכסיל אשר הולך בחושך, לא יראה מה שהוא לפניו. ולפיכך שבח רבי שמעון הרואה את הנולד. שבעל מדה זאת יש לו שכל זך ודק, ובשכלו הזך והפשוט הוא רואה את הנולד, כמו מי שרואה ע"י נר שהוא מאיר יפה ובו שמן זית זך, רואה על ידו למרחקים ביותר". ובבאר הגולה באר השני [לד:] כתב: "ויש ללכת אחר השכל, שהוא נר מאיר לאדם, ולא ילך בחושך. ובכל מעשיו יהיה נמשך אחר השכל והדעת, וכמו שאמר הכתוב [משלי ו, כג] 'כי נר מצוה ותורה אור'. אף כי נראה כי לפי הסברא ודת הנמוסית כי אין ראוי לעשות דבר זה, הרי אדם נברא על זה שכל מעשיו יהיו שכליים". ובדר"ח פ"ו מ"ג [רפז.] כתב: "הזיו והאור דומה לחכמה בכל מקום, שהחכמה היא אור וזיו, שנאמר [קהלת ח, א] 'חכמת אדם תאיר פניו'". ובנתיב יראת השם פ"ג [ב, כו.] כתב: "החכמה נקרא יופי, משום שהיופי מאור, והחכמה מאירה, דכתיב 'חכמת אדם תאיר פניו', ואין צריך ראיה על זה". וראה בדרשת שבת הגדול [ריד:]. ובדר"ח פ"א מט"ז [נג:] כתב: "כי ר"ג בא לתת מוסר לאדם שיהיו כל עניניו ברורים, עד שאין ספק בהם. כי כאשר יש במעשיו אשר עושה ספק, לא נקרא בעל שכל. כי השכל כל עניניו ברור בלתי ספק, ועל הכסיל אומר [קהלת ב, יד] 'הכסיל בחושך הולך'. אבל האדם שירצה להיות בעל שכל, יהיו דבריו בבירור. ואם יצא האדם חוץ ממדה זאת, כאילו הוא יוצא מגדר מה שהוא אדם בעל שכל... כי אין ראוי לאדם רק שיהיו כל מעשיו ברורים מסולקים מן הספק, שכך ראוי לבעל שכל שלא יהיה הולך בחושך... כי מדה זאת היא ראויה אל בעל שכל שיהיו מעשיו נמשכים אחר השכל הברור". והובא למעלה בהקדמה הערה 112. וראה למעלה פנ"ט הערה 61. (37) כי "האור הוא יום, כמו שנאמר [בראשית א, ה] 'ויקרא ה' לאור יום'" [לשונו בנתיב התורה פ"א (א, ו:), והובא למעלה פי"ד הערה 35]. (38) לשונו בבאר הגולה באר הרביעי [נ:]: "כל מי שיש לו לב להבין יודע, כי אם לא היה פירוש שלהם, לא היה אדם יודע מצוה אחת לפרשה. מה זה שנקרא חלב ודם, ואיזו מין אסור. כי בתורה לא כתוב רק לעוף ולבהמה, ומשמעותו ולא חיה... וכן בכל המצות לא היה מצוה אחת קטנה או גדולה שנוכל לדעת פירוש המצוה אם לא היה חכמתם הגדולה. ודבר זה נראה ונבחן לכל אדם משכיל". ובח"א לגיטין ס: [ב, קכג.] כתב: "החבור שיש לישראל בתורה אינו רק על ידי דברים שבעל פה, שעל ידי תורה שבעל פה אנו מבינין אמיתת התורה... אבל אם לא היתה התורה שבעל פה, לא היה אל האדם חבור אל התורה, כאשר התורה נבדלת מאתו, ואין אנו יודעים פירושה". וכן יבאר בסוף הפרק. וראה הערה 67. והבית הלוי בדרוש יח [סוף כרך ג] כתב: "כי התורה שבכתב בלא הבעל פה אי אפשר להיות בשום אופן. דמי מפרש לנו מהו תפילין, והיאך דין כתיבתם. והאיך עושים ציצית, ומהו פרי עץ הדר. ובכל מצוה ומצוה רבו הפרטים והדינים שבה והספיקות, שלא נדע אותן רק על ידי תורה שבעל פה". ופחד יצחק אגרות וכתבים, עמוד כו, כתב: "כי לעולם אי אפשר כלל לעשות דברי תורה שבכתב בלי דברי תורה שבעל פה. שהלא מן התורה שבכתב אין אנו יודעים שום דין. ואיך אפשר לעשות אם לא יודעים את הדין". וראה בכוזרי ג, כד, שנתבאר שם שאין דרך לשמור את דרכי התורה אם לא על ידי המסורת הנמסרת מדור דור בפרטי המצות. (39) ולכך "בתורה שבעל פה היה עוסק עמו בלילה, כי הלילה מתיחס לאדם שאינו שכלי גמור" [לשונו להלן]. וצרף לכאן, שעל הפסוק [דברים ל, יד] "כי קרוב אליך הדבר מאוד וגו'", פירש רש"י שם "כי קרוב אליך - התורה ניתנה לכם בכתב ובעל פה". ולא ברור כיצד המלים "כי קרוב אליך" מורות על תושב"כ ותושבע"פ. ובשפתי חכמים שם כתב: "התורה ניתנה בכתב ובע"פ, ואם כן מתוך תורה שבע"פ הבנת התורה קרובה מאוד". הרי שהתורה קרובה לאדם מחמת התורה שבע"פ, שהיא בשביל האדם המקבל. (40) כמו שיבאר בהמשך הפרק [ד"ה וזה אמרם], שלכך כריתת הברית היא בשביל דברים שבעל פה, ש"התורה שבעל פה שהיא עם האדם בפרט, שהיא אינה כתובה על קלף בפני עצמה, רק היא עומדת באדם". וכן יבאר כמה פעמים בפרק זה. (41) אודות שהאדם הוא גשמי, ראה למעלה פ"ג הערה 51. וכן נתבאר ששם"אדם" מורה על גשמיות האדם, לעומת שמות "איש" ו"אנוש" [למעלה פ"ז הערה 56]. (42) כי הגשמי הוא חשוך, לעומת הרוחני. וזהו יסוד נפוץ בספרי המהר"ל. ולדוגמה, בנתיב הצדק פ"א [ב, קלו:] כתב: "כל אשר הוא גשמי יותר הוא עכור וחשוך יותר... הגלגלים, אין ספק שחומר שלהם זך ודק ביותר, עד שכמעט אינו נחשב חומר, ולפיכך אמר [דניאל יב, ג] 'והמשכילים יזהירו כזוהר הרקיע'... ויסוד האש שאין חומר שלו דק כ"כ אינו מזהיר כ"כ, ויסוד הרוח אין חומרו דק כ"כ, ויסוד המים חומרו יותר עב, והוא גשמי יותר... והארץ חומר שלה יותר עב ויותר גס, הוא חושך לגמרי". ובח"א לקידושין מט: [ב, קמו.] כתב: "כל דבר שהוא יותר גשמי הוא יותר חשוך, כמו הארץ שיש לה חומר עב היא חשוכה, והמים אינם כ"כ גשמיים אינו כ"כ חשוך, והאויר עוד מסולק מן הגשמי - הוא מאיר, והאש היסודי הוא מאיר יותר". וכן כתב בנר מצוה [כד.], בח"א לב"מ פד. [ג, לה.], גו"א דברים פ"ד אות כ, ד"ה אך לאיש, ובנצח ישראל פ"ז [קצ:]. וראה למעלה פ"י הערה 35. (43) בהמשך הפרק [ד"ה ואפשר לומר], ושם הערה 65. (44) וצרף לכאן דברי חכמים [סנהדרין כד.] "'במחשכים הושבני כמתי עולם' [איכה ג, ו], אמר רבי ירמיה זה תלמודה של בבל". ובתנחומא נח אות ג איתא: "תורה שבעל פה, שהיא קשה ללמוד ויש בה צער גדול, שהיא משולה לחושך". (45) כי "חכמינו חכמתם חכמה פנימית, סתרי החכמה, מה שידעו על פי הקבלה מרבם, ורבם מרבם, עד הנביאים, ועד משה רבינו עליו השלום... למען דעת כל עמי הארץ כי אין חכמה זולת חכמתם" [לשונו בבאר הגולה באר החמישי (צה:)]. ושם בהמשך [צו.] כתב: "ואילו ידעו להבין דבר זה על עומקו, היו אומרים כי כל חכמי העכומ"ז לאפס ותוהו נחשבו נגד הקל שבדבריהם". וראה שם בבאר השלישי [מד.]. ובנצח ישראל ס"פ ז כתב: "באלו דברים תראה עדות על דברי חכמים, כי כל דבריהם דברי חכמה, וכל דברי זולתם - הבל". וראה להלן פס"ט הערה 79. (46) מעין מה שכתב לגבי אור המצות, שאע"פ שהוא אור נבדל, מ"מ הואיל וקיימו רק על ידי הגוף, לכך אין הוא נבדל לגמרי. כי מחד גיסא ביאר בגו"א שמות פי"ב אות מב שהמצוה היא אלקית, ולכך צריכה להתקיים בזריזות, "כי דבר ה' מוטל עליו לעשות בלי זמן" [לשונו שם]. ומאידך גיסא התבאר למעלה פי"ד [ד"ה וביאור ענין] שהואיל והמצוה נעשית על ידי הגוף, לכך "אין המצוה דבר נבדל לגמרי בשביל זה... ולכך אמר שהמצוה לפי שעה, דהוא הזמן, שהאור אלקי שהוא במצוה הוא נתלה בגוף, כמו האור שהוא בנר הנתלה בגוף, שהוא השמן והפתילה, והוא לזמן". וזהו הגדר של תורה שבע"פ; שכל גמור שנועד לצורך המקבל. (47) אמנם יש לעיין בזה, שבנתיב התורה פ"ט [א, מ.] כתב אודות לימוד תורה בלילה בזה"ל: "עיקר זמן התורה הוא בלילה, כי עיקר העולם הזה והווייתו הוא ביום, ובלילה אין הוויית העולם הזה, ונחשב בלתי נמצא. כי הלילה הוא חושך, לכך לא נקרא מציאות כלל... וכאשר אין הוויית העולם הזה הגשמי בלילה, ראוי שיהיה נמצאת התורה בלילה, שהתורה השכלית הוא גם כן סלוק הגשמי... והאדם שעוסק בתורה השכלית בלילה, שאז הגוף כאילו אינו, ועל ידי התורה שהיא תורת השם יתברך, העולם מתדבק בו יתברך". וקודם לכן בר"פ ד [א, טז.] כתב: "כי הלילה הוא הסתלקות העוה"ז הגשמי, ועיקר העולם הזה הוא ביום, אבל בלילה נחשב כאילו העולם הזה בטל, ולכך מיוחד הלילה אל התורה". וכן הזכיר בקצרה להלן פ"ע [ד"ה ועוד שם]. ובחידושי ההלכות שלו לעירובין סה. כתב: "לא איברא לילה אלא לגירסא [שם]. דבר זה ענין עמוק, כמו שידוע כי הלילה ראוי דוקא לתורה... כי היום נוהג מנהגו של עולם הזה, שהוא עולם הגשמי. וכאשר היום עובר אין הנהגת העולם עולם גשמי, והוא זמן אשר שייך לרוחנים. ולכך כל הרוחנים נגלים בלילה. וכל זה מפני שהיום הוא הנהגות העוה"ז הגשמי". וכיצד דברים אלו עולים בקנה אחד עם הדבריו כאן; שבשאר מקומות נתבאר שהלילה הוא סילוק הגשמי, ולכך הוא תואם ללימוד התורה השכלית. ואילו כאן מבאר ההיפך, שהלילה קשור לגשמיות, ולכך ראויה לו רק התושבע"פ, הקשורה לגשמיות האדם. והנראה בזה, כי דבריו כאן הם מצדו של הקב"ה, שהוא יתברך לימד את משה רבינו תושב"כ ביום, ותושבע"פ בלילה. ומבחינתו יתברך אי אפשר להגדיר את הלילה כסילוק הגשמי, כי סילוק זה נובע מפאת שהלילה אינו נקרא בגדר מציאות, ואילו בו יתברך נתלית המציאות. ומעין מה שביאר בנתיב יראת השם פ"א [ב, כא.] את מאמרם ז"ל [ברכות לג:] "הכל בידי שמים, חוץ מיראת שמים", וז"ל: "עצם היראה מה שהאדם עלול אל העילה, והוא אמיתת היראה, ובמה שהאדם הוא עלול אינו נחשב לכלום... ובמה שאינו כלום, דבר זה אינו מצד העילה. כי העילה בראו והוציא אותו אל הפועל, וח"ו שיהיה יר"ש בידי השי"ת, כי היראה מה שמחשיב עצמו לאין וללא כלום לפני העילה יתברך... ואם היה זה מהשי"ת, היה ח"ו בא ממנו דבר שאינו נחשב מציאות, ובו יתברך נתלה המציאות. ואף דכתיב [ש"א ב, ו] 'ה' ממית ומחיה', דבר זה ביד הש"י, היינו שמסלק מן האדם חיים בשביל חטאו, והוא נעדר. אבל לומר שיהיה בידו יר"ש - דבר כזה אי אפשר לומר, מאחר שעיקר היראה שמחשיב עצמו עלול, וזה אינו מצד העילה, כי כל העדר אינו מפועלת פועל... ולפיכך היראה אינו מצד העילה, שהרי מצד העילה הוא נמצא ממנו, שלכך נקרא 'עילה', ולפיכך הכל בידי שמים חוץ מיר"ש... כי האדם עלול מצד עצמו, לא מצד העילה, ומפני כך א"א שיהיה יר"ש בידי שמים, רק מצד האדם שהוא העלול". ובח"א לב"מ קז: [ג, נג:] כתב: "כי יר"ש הוא מה שהאדם מחמת יר"ש מחשיב עצמו לאין, וכאילו אינו נגד הש"י, ואין זה ביד הקב"ה, כי אין ההעדר מפעולת פועל כלל". ואף אנן נאמר שאין הלילה נתפס מצדו יתברך כהעדר הווית העולם, "כי אין ההעדר מפעולת פועל כלל". ובתפילת שחרית אמרינן "בורא חושך", ובאבני אליהו שם [סדור הגר"א] ביאר: "כאשר חשך השמש בצאתו נעדר האור ונשאר החושך קיים... כי הוא עצם הבריאה... לכן על חידוש החושך נאמר בריאה, 'בורא חושך', בעבור שהוא חומר עצם, שאין בכח השכל לידע תוארו". ובודאי שאין בריאה של העדר, אלא שאין הלילה אלא בריאה חשוכה. ולכך מבחינתו יתברך הלילה הוא גשמי יותר מאשר היום, שבו נמצא האור. מה שאין כן מבחינת האדם, הרי שמצדו בלילה בטלה הווית העוה"ז, ולכך זהו זמן של התעלות והתדבקות בה' יתברך. וראה להלן פ"ע הערה 62. (48) כמבואר בתחילת הפרק שהתורה שבכתב היא תמימה ושלימה. (49) ועל כך נאמר הפסוק [קהלת יב, יב] "אין קץ", וכמבואר בגמרא [עירובין כא:], והובא בהערות 9, 11. ובתנחומא נח או ג איתא: "תורה שבכתב כללות, ותורה שבעל פה פרטות. ותורה שבעל פה הרבה, ותורה שבכתב מעט. ועל שבעל פה נאמר [איוב יא, ט] 'ארוכה מארץ מדה ורחבה מני ים'". (50) דוגמה לדבר; בפחד יצחק ר"ה מאמר יא, אות ג ביאר, שעצימת העינים של קריאת שמע היא מחמת שמדובר בהמלכת הקב"ה שהיא מעבר להשגתינו בעוה"ז. הרי שכאשר מדובר בענין שהוא מעל להשגת האדם, שם אין העין שולטת. ובנתיב הענוה ס"פ ז [ב, יח:] כתב: "כי הפרט העין שולט בו, ואינו כמו הכלל, כי הכלל אין העין שולט בו". (51) לכך שהתורה שבע"פ לא נכתבה. (52) כי תשא אות לד. אמנם המשך דבריו שאוב משמו"ר מז, א. (53) המלים "אל תקרי 'מורשה' אלא 'מאורסה'" אינן מוזכרות בגמרא בסנהדרין נט., אלא בפסחים מט:, רק בגמרא בסנהדרין נט. אמרו שהטעם שאין איסור ת"ת לעכו"ם מנוי כאחת משבע מצות בני נח הוא משום "מאן דאמר 'מאורסה', דינו כנערה המאורסה דבסקילה". ופירש רש"י שם: "אמוראי איכא דדרשי בהו גבי עם הארץ בפרק אלו עוברין בפסחים [מט:]... נערה המאורסה בכלל גילוי עריות הוא". (54) פרק א [ד"ה אמנם כל, עד סוף הפרק], פרק ה [ד"ה ואני אומר], פרק ז [ד"ה אמנם ישראל], ובתחילת פרק יז. (55) לשונו למעלה ר"פ יז: "התבאר בפרקים הקודמים כי התורה הזאת בלתי מוכנים אליה כי אם ישראל". וז"ל בגבורות ה' פע"ב [שכח.]: "מה שנמצא בישראל דבוק שכינה ושפע הנבואה על שאר אומות, שאין להם דבר זה. כמו שיש למין האנושי מעלה יתירה, שיש להם השכל - על ידי הכנה שבהם - על שאר בעלי חיים, שאין להם השכל. ואם אתה אומר שהיה זה בלא הכנה מיוחדת באומה שיקבלו אלו המעלות, וקבלו את המעלות האלו האלהיים הנבואה והשכינה, אם כן גם כן יכול להיות שיקבל הבעל חי שכל האנושי בלא הכנה מיוחדת. אבל דבר זה בודאי לא יתכן. וכמו כן לא יתכן שקבלו ישראל דברים אלו בלא הכנה מיוחדת בנפשם... כי בודאי הבעל חי ממאן לקבל השכל מצד שאין הכנה לו לזה, ולא נמצא הכנה באומות לתורה, כי אם בישראל שיש להם הכנה". (56) ואודות שפיו של אדם קשור למהותו, ראה גו"א בראשית פכ"ט אות י שכתב: "כי הפה הוא יותר נסתר מן החיק, שהוא תוך האדם". ונאמר [משלי ב, ו] "כי ה' יתן חכמה מפיו דעת ותבונה". ובגמרא [נדה ע:] דרשו על כך "משל למלך שעשה סעודה לעבדיו, ומשגר לאוהביו ממה שלפניו", ופירש רש"י שם "כך החכמה שהיא לאוהביו של מקום נתנה להם מפיו, ולא מאוצר אחר". וראה בנתיב התורה פי"ד [א, נז:]. הרי שהפה נידון כמו תוך ומהות בעל הפה. ולכך החבור של אדם אל התורה היא כאשר התורה נמצאת בפיו. (57) כאשר התורה על הקלף. (58) והחידוש שבדבריו הוא שאין מניעת כתיבת התורה רק היכי תמצא שלא תגיע לידי האומות [וכפשטות משמעות המדרש], אלא שיש בהמנעות זו פן חיובי של הצמדת התורה לפיותיהם של ישראל, ובכך התורה תהיה מחוברת לישראל. ולפי זה, אף אם לא היתה סכנה שהאומות ישלטו בישראל, מ"מ ישנו צורך שהתורה תשאר בע"פ, בכדי שתהיה מחוברת לישראל. ומה שהמדרש מזכיר שהטעם הוא מחמת שליטת האומות, לדברי המהר"ל אין זו הסבה, אלא סימן בעלמא נקט. שהואיל והתורה הכתובה יכולה להגיע לאומות בזמן שידם תקיפה על ישראל, הרי זה מורה שתורה זו אינה מחוברת בעצם לישראל, כי ניתנת להשלף מהם ולהלקח לידי האומות. (59) ומדברים אלו משמע שהאיסור של בן נח לעסוק בתורה נאמר רק בתורה שבעל פה, אך לא בתורה שבכתב. וראה בקדמת העמק לשאלתות ג, ח, לנצי"ב שכתב שהאיסור ללמד תורה לגוי היינו רק עיון ותורה שבע"פ, אבל לא פשטות דברי מקרא. וכן כתב בהרחב דבר על ויקרא יח, ה, דברים ל, יא, שם לב, מז, העמק דבר דברים לג, ד, ומרומי שדה [חגיגה יג.]. והם הם דברי המהר"
ל. וזה לשון הבית הלוי דרוש יח [סוף כרך ג]: "והנה על ידי זה שניתן להם [תורה] בעל פה נתעלו בה ישראל מעלה גדולה יותר. דמקודם... היו ישראל והתורה שני עניינים, דישראל הם המקיימים להתורה ושומרים אותה, והיו אז בבחינת כלי שמונח בו התורה, וכמו ארון הקודש שמונח בו הספר תורה, והוא תשמישי קדושה. אבל אחר כך דניתן להם התורה שבעל פה, נמצא דישראל הם בבחינת קלף של תורה שבעל פה, וכמאמר הכתוב [משלי ג, ג] 'כתבם על לוח לבך'. וכמו שהקלף של ס"ת הוא עצם הקדושה ולא תשמיש, דהקלף, והכתב שכתוב בו, שניהם ביחד הם ספר תורה, כמו כן התורה וישראל כולא חד הוא". (60) כמו שציטט את לשון המדרש למעלה "אמר ליה [הקב"ה למשה] מבקש אני לתת אותה להם בכתב, אלא שגלוי וכו'", הרי שהרצון הראשוני הוא שהתורה תנתן בכתב. אמנם במדרש שלפנינו [שמו"ר מז, א] איתא "אמר לו, איני מבקש ליתנה להם בכתב, מפני שגלוי וכו'". אך גם מכך משמע שיש סבה מיוחדת להשארות התורה בע"פ, אך סתמא התורה היתה אמורה להכתב. (61) קידושין סו. "תורה כרוכה ומונחת בקרן זוית, כל הרוצה ללמוד יבוא וילמוד ["ולא ישתכחו" (רש"י שם)]... תינח תורה שבכתב, תורה שבעל פה מאי". הרי ששכחה רק שייכת בתורה שבע"פ, ולא בתורה שבכתב. וכן מבואר בשבת קלח:, שאמרו שם שהתורה [בדיני טומאה וטהרה] תשתכח. ועל כך שאלה הגמרא "בהדיא כתיב ביה". ופירש רש"י שם "ותורה שבכתב הרי כתובה ומונחת, יקראו ויראו". וכן מבואר בסנהדרין לה. "נהי דפומא כתבין, ליבא דאינשי אינשי", ופירש רש"י שם "ליבא דאנשי לא כתבי... הטעם נשכח מלבו". (62) "אמר לו משה רבינו ע"ה, כתוב אותה לבניך" [לשון המדרש למעלה]. (63) וא"ת, מדוע החבור מתאפיין ע"י ארוסין ולא ע"י נשואין, והרי "עדיין לא הגיע הזמן להיות מותרת לו עד שעת נשואין" [לשונו בגבורות ה' פמ"ח (קצו.)]. ולכאורה אירוסין אינם חבור גמור כמו נישואין, ואם מגמת הפסוק היא להורות על החבור המיוחד שיש לישראל עם התורה, מדוע נקט בלשון אירוסין ולא בלשון נישואין. והנראה, שהנה המיתה של הבא על ארוסה חמורה מזו של הבא על אשת איש, כי הבא על נערה המאורסה מחוייב סקילה [דברים כב, כד], והבא על אשת איש מיתתו בחנק [ויקרא כ, י, ורש"י שם]. וסקילה חמורה מחנק לכו"ע [סנהדרין מט:]. ובטעמו של דבר כתב בבאר הגולה, באר הששי [קח.], וז"ל: "מפני כי הבא על נערה המאורסה, לפי שהוא חוטא בקדושה, שהנערה היא מקודשת לאחר, והנה בא עליה, לכך הוא חוטא בקדושה. ואינו כמו מי שבא על בעולת בעל, שכבר היא אשתו, ואין כאן שם קידושין. ואע"ג דלא פקע מינה קדושין הראשונים, מ"מ אין שם 'מאורסה' עליה, רק 'בעולת בעל'. ולכך המיתה של ארוסה חמורה מבעולת בעל". ובח"א לסנהדרין מד. [ג, קס.] כתב: "בא על נערה המאורסה... החטא והערוה היותר גדול... כי הנערה המאורסה מקודשת לאחר, וכל זמן שיש עליה שם קדושין, עד אחר הנשואין, שאז אין שם קדושין, רק נשואין. אבל המאורסה יש עליה שם קדושין, והבא עליה - אין תעוב כמו זה. ולכך משפט נערה מאורסה חמור ממשפט זנות של נשואה". ולכך, ביחס של התורה וישראל, שם החבור הוא לעולם חבור של קדושה, ולכך חבור זה נקרא בשם אירוסין, לא של נישואין. ודייק לה, שבח"א שם הוסיף "וערוה זאת [של נערה מאורסה] לא שייך באומות, כי אין להם קדושין, וכן אמרו [ראה סנהדרין נז:] בעולת בעל יש להם, אבל ארוסה אין להם". וכשם שלאומות אין שייכות לאירוסין מפאת חומריותם, כך לאידך גיסא, חבור ישראל בתורה הוא לעולם בגדר אירוסין מפאת קדושתם. שכל קשר של קדושה נקרא בשם "אירוסין", ולא בשם "נישואין". וראה בנצח ישראל פמ"ז הערה 11, שנקודה זו התבארה שם. ויש כאן הטעמה מיוחדת. כי הפסוק שאומר שהתורה מיוחדת לישראל ולא לאומות ["תורה צוה לנו משה מורשה קהלת יעקב"], נוקט בדוקא בסוג קשר שאינו בנמצא אצל האומות, והוא קשר של אירוסין. באופן, שאם היה משתמע מהפסוק שהתורה היא נשואה לישראל [ולא ארוסה], היה בכך למעט מהפקעת האומות מן הענין, כי קשר של נשואין נמצא גם אצלן. ובכדי להודיע לכל שכאן נרקם קשר שהוא יחודי רק לישראל, נקט בלשון המורה על אירוסין, ולא נשואין. והעומק שבזה הוא, כי לא רק נאמר כאן איסור לימוד תורה לנכרי, אלא נאמר כאן הטעם מדוע הגוים אינם ברי הכי להיות מקבלי התורה. כי הקשר לתורה הוא קשר של קדושה ואירוסין, והגוים מופקעים מכך, וממילא אין הם "בתורת" קבלת התורה. וזהו קשור הפסוקים שם בר"פ זאת הברכה [דברים לד, ב-ד]; "ויאמר ה' מסיני בא וגו'", ופירושו "שפתח לבני עשו שיקבלו התורה" [רש"י שם], "אף חובב עמים כל קדושיו בידך וגו'", ופירש רש"י "אף בשעת חיבתן של האומות העולם, שהראית לאומות פנים שוחקות, ומסרת את ישראל בידם, כל צדיקיהם וטוביהם דבקו בך, ולא משו מאחריך, ואתה שומרם". ולכך "תורה צוה לנו משה מורשה קהלת יעקב". כי בחירת ישראל מבוארת ברמב"ן [דברים ז, ז], וז"ל: "כי הנבחר לאוהב היודע לסבול את אוהבו בכל הבא ממנו, וישראל ראויים לכך מכל עם... כי יעמדו לו בנסיונות, או יהודי או צלוב" [שמו"ר מב, ט, והובא למעלה פל"ח הערה 130]. הרי שפסוקים אלו מבארים מדוע התורה שייכת רק לישראל, ולא לאומות. ומכלל זה גם פסוקנו, המגדיר שהקשר לתורה הוא קשר של אירוסין, וזה גופא הסבה שהתורה לא ניתנה לגוים. [שמעתי מידי"נ הרה"ג ר' הדר מרגולין שליט"א.] (64) פירוש - בעל המדרש הזה סובר ג"כ כמו הטעם שנתבאר למעלה שהחבור של התורה לאדם אינו נעשה אלא על ידי תורה שבע"פ, כי היא מתאימה את התורה למקבל. ואין זה מפני הטעם שנתבאר כאן [כי התורה מונחת על פיו של האדם], אלא שהתורה שבע"פ מצד עצמה היא בשביל המקבל, וכמו שמבאר. ולפי מה שיבאר, אף אם התורה שבע"פ היתה נכתבת, גם אז היא היתה מחברת את התורה אל האדם. ואלו שני ההסברים שהתושבע"פ מחברת את התורה לישראל. (65) כי "אם לא היה תורה שבעל פה, שהיא פירוש אל התורה, לא היינו יודעים לעשות שום מצוה" [לשונו למעלה (ד"ה ובמדרש), ושם הערה 38]. 
(66) פירוש - המחבר את התורה לאדם הוא התורה שבע"פ. ולכך, אם תורה זו היתה נופלת בידי האומות, אזי גם להן היה חבור אל התורה, אך התורה אינה שייכת להן. ובכדי למנוע מצב שהתורה תגיע לידי אלו שהיא אינה שייכת להן, נשאר החלק המחבר של התורה לא כתוב, אלא בעל פה ובלתי ניתן להשגה. (67) כפי שכתב למעלה [ד"ה ובמדרש]: "אבל תורה שבכתב אינה נקראת תורת האדם", וראה שם הערה 43. ואולי רומז בדבריו למה שאמרו בע"ז יט. "בתחילה נקראת [התורה] על שמו של הקב"ה, ולבסוף נקראת על שמו, שנאמר [תהלים א, ב] 'בתורת ה' חפצו ובתורתו יהגה יומם ולילה'". ופירש רש"י שם "נקראת על שמו של אותו תלמיד שטרח בה, כדכתיב 'ובתורתו', דמשמע של כל אדם". ובקידושין לב: פירש רש"י "בתחלה היא נקראת 'תורת השם', ומשלמדה וגרסה היא נקראת 'תורתו'". וברור שהטרחה והגירסא שייכות רק בתורה שבעל פה. (68) כמבואר בהערה 38. (69) ולכך אין פירוש המדרש שהתורה שבכתב נופלת לידי האומות, לעומת התורה שבע"פ. אלא כל עוד שאין לאומות אחיזה בתורה שבע"פ, אזי אף אין להן אחיזה בתושב"כ. ומאידך גיסא, ישראל הם המקבלים היחידים של התורה שבכתב, כי רק להם יש אחיזה בתורה שבע"פ. ובבית הלוי דרוש יח [סוף כרך ג] כתב: "התורה בעל פה הוא המחזיק והשמירה להשבכתב, וכמו שאנו רואין בחוש דהכופרים בתורה שבעל פה, הגם דבפיהם מאמינים בהתורה שבכתב, מכל מקום אם נתבונן במעשיהם, אין מתחילין לקיים אפילו מקצתה, ועוברים עליו לגמרי... כי הוא דבר הבלתי אפשרי להחזיק בידו התורה שבכתב בלא תורה שבעל פה, ואי אפשר להתקיים כלל". וראה הערה 78. (70) ובדרוש על התורה [מח.] הביא מאמר זה, וכתב: "והנה יש לשאול, למה דוקא בשביל תורה שבעל פה". (71) לשונו בח"א לסנהדרין צט. [ג, רכה.]: "יש לאדם שהוא עלול חבור עם העלה, וצרוף וחבור זה הוא על ידי התורה שהיא גזירת השם יתברך. והתורה היא ברית והחבור בעצמו שבין האדם לבוראו, ולכך נקראו 'לוחות הברית' [דברים ט, ט], לפי שהתורה היא הברית והחבור בין הקב"ה ובין האדם". ובנצח ישראל פ"ט [רל:] כתב: "התורה ועשרת הדברות... הם הברית והחבור כאשר עושים ישראל התורה והעשרת הדברות, כי הם מונחים ב'ארון הברית' [יהושע ג, ו]. כי התורה והמצות שנתן השם יתברך לישראל, הוא הברית עצמו והחבור, כאשר עושים ישראל מצותיו". וראה שם הערה 61. ולמעלה פנ"ו [ד"ה ומה שאמר] כתב: "כי התורה היא הברית בין השם יתברך שהוא צוה עליהם, ובין ישראל שקבלו המצות". וראה למעלה פ"ט הערה 83, שנרשמו שם המקומות שיסוד זה הוזכר בספר התפארת. ובדרוש על התורה [לג.] כתב: "התורה היא הגורמת חבור בין עליונים ותחתונים, באשר היא מן העליונים וקבלוה התחתונים, שהוא החבור שיש לעליונים ותחתונים כאילו הם דבר אחד". וכ"ה בהספד [עמוד קצ], וז"ל: "כי התחתונים והעליונים מחולקים, שאלו עליונים ואלו תחתונים. ומי מחבר אותם, התורה מחבר אותם, שהתורה מעליונים ועומדת בתחתונים, לפיכך התורה מחבר ומקשר עליונים ותחתונים. וכן אמרו במדרש [תנחומא וארא, טו], קודם שנתנה התורה היו 'השמים שמים לה' והארץ נתן לבני אדם' [תהלים קטו, טז], ומשנתנה תורה, וירד ה' על הר סיני ומשה עלה אל ה' [שמות יט, כ]. הרי לך כי אם לא היה התורה, היו העליונים והתחתונים מחולקים, כי אין זה שייך לזה, והתורה מחברת ומקשר אותם". וכן הוא בדר"ח פ"ו מ"ב [רפא:], דרוש על התורה [לג.], ובח"א לסנהדרין צט: [ג, רכט.]. וראה להלן פ"ע הערה 17. 
(72) לשונו בדרוש עה"ת [מח.]: "אבל פירוש הדבר, כי כל ברית הוא בין השנים שיש להם חבור יחד בעצמם. הנה מפני כי תורה שבכתב מונחת בארון, ואיננה עם האדם בעצמו, לכן איננה כריתת הברית לחבר את ישראל בעצמם אליו יתברך. אבל תורה שבעל פה, שהיא עם האדם, עד שבזה האדם בעצמו הוא בעל תורה, והוא הברית וחבור שיש לאדם בעצמו עם הש"י. ודי והותר שאנו כותבין התורה שבעל פה. אשר לא נתנה להכתב בחכמה זאת גזורה מאתו יתברך, לשלא יבטח האדם בעורות הבהמות המתות אשר התורה כתובה עליהם, ותהיה התורה עמו בפיו ע"י תורה שבע"פ, אשר זולתה אין לעמוד על דבר מדברי תורה שבכתב. ולפיכך די בצרה שאנו כותבים את שבעל פה לשלא תשתכח. אבל מ"מ אין הכתיבה מבטלת הברית ממנה, דסוף סוף לא ניתן להכתב. ולא נחשב כתיבתה כתיבה כאשר לא נתנה להכתב, רק שתהיה סדורה בפה האדם, [ואז] עדיין הברית קיים באשר הוא. אבל אנחנו אשמים שהתורה מונחת על השלחן הערוך, ובפינו אין דבר. וכי כרת הקב"ה ברית עם השלחן, שהתורה מסודרה ונמצאת בו בעצמו. העבודה והמעון כי אין ח"ו ברית, ונחשב זה כאלו ח"ו אין תורה". והובא למעלה פנ"ו הערה 163. (73) משום שהיא בע"פ, ונמצאת בפיו של האדם המקבל. וכאמור למעלה הערה 64 מתבארים בפרק זה שני טעמים לכך שהתושבע"פ בפרט מחברת את האדם לתורה; (א) משום שהיא בעל פה, ולא על הקלף. (ב) משום שבלעדה אין התורה שבכתב מובנת כלל. וכאן ביאר את הגמרא בגיטין כטעם הראשון, מפאת שהתושבע"פ היא בעל פה, ונמצאת בפיו של האדם. אמנם בח"א לגיטין ס: [ב, קכג.] ביאר בתחילה כהסבר השני, וכלשונו: "החבור הזה שיש לישראל בתורה אינו רק על ידי דברים שבעל פה, שעל ידי תורה שבעל פה אנו מבינין אמיתית התורה, ואז יש לו אל האדם חבור אל התורה... אבל אם לא היתה התורה שבעל פה, לא היה אל האדם חבור אל התורה, כאשר התורה נבדלת מאתו, ואין אנו יודעים פירושה". וכן בסמוך יאמר מלים אלו אות באות, אך בהקשר אחר, וכפי שיבואר. וראה ערה 76. (74) פירוש - מדוע נבחרה התורה שבע"פ להיות זו שאינה כתובה, ועומדת בפה האדם, לעומת התורה שבכתב שנכתבה, ולא עומדת באדם. (75) מוסיף משפט זה כאן, כדי לבאר כיצד חבור ישראל לתורה [ע"י תורה שבע"פ] הוא הסבה שכריתת ברית בין הקב"ה לישראל עובר דרך תורה שבע"פ. דכיצד חבור ישראל אל התורה על ידי תושבע"פ גורם לכריתת הברית שבין הקב"ה וישראל. הרי לכאורה חבור ישראל והתורה לחוד, וחבור קוב"ה וישראל לחוד. ועל כך מבאר שהתורה [המחוברת לישראל] היא גם החבור בין הקב"ה וישראל, וכמו שנתבאר למעלה [ראה הערה 71], שעל ידי התורה יש חבור בין עליונים ותחתונים. (76) והנה חזינן שאע"פ שנתבארו למעלה שני טעמים לכך שחבור ישראל לתורה נעשה באמצעות תושבע"פ [(א) שהיא בע"פ ולא על קלף. (ב) כי אי אפשר לבאר תושב"כ ללא תושבע"פ, וראה הערה 64], מ"מ ההסבר הראשון לעולם נסמך על ההסבר השני. כי לעולם יקשה לך על ההסבר הראשון מדוע דוקא דברים אלו נבחרו להיות בע"פ, ולא שאר דברים. ובכדי ליישב זאת נאלץ להעתיק את עצמנו להסבר השני, כי הדברים שנבחרו להיות בע"פ, הם אלו המבארים את המצות. ולכך החלק המבאר שבתורה הוא זה שנבחר להיות בעל פה. וכמו שכתב כאן; מתחילה ביאר את הגמרא בגיטין לגבי כריתת ברית כטעם הראשון [שהתושבע"פ נמצאת בפה האדם, ואינה כתובה על קלף]. אך זה לא הספיק, והוצרך בהמשך דבריו לשלב את הטעם השני אודות שהתושבע"פ מבארת התושב"כ. ולפי"ז ק"ק, שאם אין הטעם הראשון עומד בפני עצמו, ויש צורך להסמיכו על הטעם השני, א"כ דל מהכא הטעם הראשון, ותבאר רק כטעם השני. ובח"א לגיטין ס: [ב, קכג.] הביא מתחילה רק את הטעם השני, וכמובא בהערה 73. ויל"ע בזה. (77) כמבואר למעלה פכ"ח הערה 54. ובגו"א בראשית פי"ח אות ז כתב: "כל ברית בין שני אוהבים, שהאוהב מראה אהבה כאשר הוא בא למקום ששם אוהבו". (78) ובח"א לגיטין ס: [ב, קכג.] כתב משפט זה כך: "וכאשר תורה שבעל פה מיוחדת לישראל בלבד, הרי התורה בכלל היא מיוחדת לישראל, ולא לשום נברא, הן תורה שבכתב הן תורה שבעל פה". ולפי זה מדויק מאוד לשון חכמים "לא כרת הקב"ה ברית עם ישראל אלא בשביל דברים שבעל פה". ולא אמרו "לא כרת הקב"ה ברית על דברים שבעל פה". ומהו לשון "בשביל דברים שבעל פה". אלא שבודאי הברית כוללת גם את התורה שבכתב, ומקרא מלא הוא [שמות כד, ז] "ויקח ספר הברית". אלא שהברית נעשית על ידי תורה שבעל פה. ותיבת "בשביל" מתפרשת כמו "על ידי". וצרף לכאן דבריו בנצח ישראל פי"א [רצג.] שכתב: "אי אפשר [שהתורה תהיה] רק לעם ישראל... ולא אפשר זה לעם אחר. כאשר תראה בחוש, עם שהם [האומות] מודים בתורה, עד גבולה לא באו לקיים אותה. וכל זה מוכח כי אין התורה חלקם כלל". והטעם שהאומות לא באו לקיים התורה, כי חסרה להן התורה שבעל פה, המכניסה את התורה שבכתב לרשות האדם, וכפי שביאר כאן. וכל האומר אין לי אלא תורה שבכתב, אפילו תורה שבכתב אין לו. וכן כתב להלן פס"ט [ד"ה ואם יאמרו], ושם הערה 59. (79) ובפרק זה נאמרו שלשה טעמים לאיסור כתיבת דברים שבעל פה; (א) כי לתושבע"פ אין קץ, ואינה יכולה להכתב, כי הכתיבה מורה על התמימות. (ב) רק עצם המצוה הוא ציור שכלי, ולא פרטי במצוה, שאין בהם ציור שכלי, והכתב הוא דבר מצוייר. (ג) רק על ידי תושבע"פ תשמר יחודיות התורה לישראל. (80) עוד שני טעמים נוספים לאיסור כתיבת תושבע"פ; (א) אין כל אדם יכול להשיג חכמת תושבע"פ. (ב) כדי שדברי תורה לא יהיו ביד כסיל. 
(1) תנחומא נח, ג: "שנאמר [ישעיה ט, א] 'העם ההולכים בחושך ראו אור גדול', אלו בעלי התלמוד שראו אור גדול, שהקב"ה מאיר עיניהם באסור והתר בטמא ובטהור. ולעתיד לבוא, 'ואוהביו כצאת השמש בגבורתו' [שופטים ה, לא]". (2) מגילה כח: "ודאשתמש בתגא ["כתר תורה" (רש"י שם)] חלף... זה המשתמש במי ששונה הלכות, כתרה של תורה". והרמב"ם בהלכות תלמוד תורה פ"ג הי"ג כתב: "מי שרצה לזכות בכתר התורה יזהר בכל לילותיו, ולא יאבד אפילו אחד מהן בשינה... אלא בתלמוד תורה ודברי חכמה". וכבר התבאר בפרק הקודם שהלילה מיוחד לתורה שבעל פה. הרי שכתרה של תורה משתייך במיוחד ובמסוים לתורה שבעל פה. (3) דברים לב, מז "כי לא דבר ריק הוא מכם כי הוא חייכם ובדבר הזה תאריכו ימים על האדמה וגו'", ובירושלמי פאה פ"א ה"א דרשו את הפסוק לגבי לימוד תורה, ואמרו "אימתי הוא חייכם, בזמן שאתם יגעים בה". (4) כמבואר בפירוש המשניות לרמב"ם פ"א מ"ג, על פי אבות דרבי נתן פ"ה. וכמו שפירש רש"י סוכה [מג:] "והכירו בהן בייתוסין - הרגישו תלמידי בייתוס והן צדוקים, ואינם מודים בערבה, שאינה מפורשת מן התורה". והרשב"ם בבא בתרא [קטו:] כתב: "צדוק ובייתוס תלמידי אנטיגנוס איש סוכו, היו והיו שונין לתלמידיהן מה שקיבלו מאנטיגנוס [אבות פ"א מ"ג] 'אל תהיו כעבדים המשמשין כו''. וטעו התלמידים בכך, שהיו סבורים דהכי קאמר, עבדו למקום ואל תקבלו שכר. ואמרו, כמו שאין בו ממש בדבר זה, כן כל דברי חכמים, וטעו ופקרו בדברי חכמים. ונקראו 'צדוקין' על שם צדוק, ו'בייתוסין' על שם בייתוס, באבות דרבי נתן (פ"ה)". ורש"י סנהדרין נב: כתב: "של צדוקין - שדורשין מקרא ככתבו". וראה למעלה פ"ו הערה 99. (5) כן כתב הרמב"ם בפירוש המשניות לאבות פ"א מ"ג כתב: "ומאז יצאו אלו הכתות רעות, ויקראו באלו ארצות... 'קראים', ושמותם אצל החכמים 'צדוקים' ו'בייתוסים'. והם התחילו להשיב על הקבלה ולפרש הפסוקים כפי מה שיראה להם, מבלתי שישמעו לחכם כלל". וכן הכוזרי סוף מאמר שני כתב: "ואחר כן אבקש אשאל אותך על טענתכם על הקראים". וכן הוא במאמר השלישי, אותיות לד, לה, מא, ועוד. וראה הערה הבאה. (6) בתפארת ישראל למשניות ידים פ"ד מ"ו אות נז, כתב: "דע, שבימי בית שני היו ב' תלמידים שלא הבינו יפה דברי רבן, ויצאו מהכלל, והתקוממו על ידן ב' כתות רעות בישראל, שהתעו את העם מדרך המקובל לנו מפי משה רבינו, אבל הם כפרו בקבלה, ופירשו התורה כפי דעתם הנפסדת, כל כת באופן אחר, וכולן היו כופרים בתחיית המתים, מדאין כתובה בתורה בפירוש. והיה עומד בראש כת אחת תלמיד אחד ששמו צדוק, ונקראו הנמשכים אחריו ועושין מצות התורה כפי שפירש להם הוא 'צדוקים'. והכת האחרת היה עומד בראשם תלמיד אחד שנקרא בייתוס, שהיה מלמדם הפירוש במצות התורה באופן אחר, ונקראו 'בייתוסים'. אבל הקראים כת רעה אחרת היא, שהתקוממה כמה מאות שנים אחר כך בימי הגאונים, על ידי איש אחד, ושמו ענן, שחרה לו שלא מנוהו נשיא, ולכן יצא והתפקר וכחש לתורה שבעל פה, ופירש גם הוא התורה כפי הנראה לו... דכולן מאמינים רק במקרא, דהיינו במה שכתוב בתורה בפירוש. לכך הושאל שם זה לכל אחת מהשלש כתות, לקרות כולם בשם 'קראים'". ולפי זה ברור ששם "קראים" אינו נמצא במשנה ובגמרא, כי כת זו נוצרה הרבה שנים לאחר מכן. אך מ"מ כוונתו היא שמצאנו אצל הראשונים שקראו אף לצדוקים ולבייתוסים בשם "קראים", ודבר זה לא נמצא במשנה ובגמרא. (7) כפי שאומרים הצדוקים [מנחות סה.]. ורש"י [ויקרא כג, יא] כתב: "ממחרת השבת - ממחרת יום טוב הראשון של פסח. שאם אתה אומר שבת בראשית, אי אתה יודע איזהו". ובגו"א שם [אות ט] ביאר מדוע מ"מ נאמר "ממחרת השבת", ולא "ממחרת הפסח", וכן הוא להלן ד"ה [ויותר עוד]. (8) כמו [ויקרא טז, ב] "כי בענן אראה על הכפורת", שהצדוקים מפרשים שמדובר בענן קטורת, והיו נותנים הקטורת על האש מבחוץ [יומא נג.]. ושם מבואר תשובת חכמים על כך. וראה גו"א ויקרא פט"ז אות ד. וכן הפסוק [ויקרא יב, ד] "תשב בדמי טהרה", הצדוקים מפרשים שאפילו אם לא תראה דם תהיה יושבת ולא תטבול, כמו אם ראתה דם [רמב"ם הלכות איסורי ביאה פי"א הט"ו]. ועיין פירוש רד"צ הופמן לספר ויקרא ר"פ תזריע שהביא מספר הקראים שפירשו כן, והאריך לדחות פירושם גם מעצם משמעות הכתובים. וכן טבול יום שכשר בפרה אדומה, ואינו צריך הערב שמש [יומא מג:], ואילו הצדוקים היו אומרים שאינה נעשית אלא במעורבי שמש, כיון שנאמר בכל הפרשה "איש טהור" [במדבר יט, ט], ושם בגמרא למדו מהפסוקים שלא כדעת הצדוקים. וכן אמרו במשנה [מכות ה:] "אין העדים זוממין נהרגין עד שיגמר הדין, שהרי הצדוקין אומרים עד שיהרג, שנאמר [דברים יט, כא (לגירסת המהרש"א)] 'נפש בנפש'. אמרו להם חכמים, והלא כבר נאמר [דברים יט, יט] 'ועשיתם לו כאשר זמם לעשות לאחיו', והרי אחיו קיים". ועוד. (9) שמספיק להאמין במקרא כדי להקרא "קראים". (10) "והרי נראה לעינים שהאומות לקחו תורה שבכתב, ומשתמשים בה כרצונם" [לשונו להלן סד"ה ואם יאמרו]. (11) בהלכות תשובה פ"ג ה"ח "שלשה הן הכופרים בתורה; האומר שאין התורה מעם ה'... וכן הכופר בפירושה והוא תורה שבע"פ, והמכחיש מגידיה, כגון צדוק ובייתוס. והאומר שהבורא החליף מצוה זו... כל אחד משלשה אלו כופר בתורה". אמנם לא הכלילם בגדר "מינים", שהם הוזכרו בהלכה קודמת [הלכה ז] "חמשה הן הנקראים מינים", ושם לא הזכיר את הצדוקים. ועיין בלחם משנה שם שהאריך לבאר את דעת הרמב"ם בזה. ובפירוש המשניות לרמב"ם חולין פ"א מ"ב כתב: "צדוקי או בייתוסי, והן שני הכתות שהתחילו להכחיש בדבר הקבלה, כמו שבארתי באבות [פ"א מ"ג], עד ששב האמת אצלם שקר... והם שקורין אותן אנשי דורינו היום 'מינין' בשם מוחלט, ואינן מינין על האמת, אבל דינם להיות כדין המינין, לפי שהם מבוא למינות האמיתי". וראה למעלה פנ"א הערה 20. אך בח"א לשבת לא. [א, טו:] למד שאין הקראים בגדר "מינים", עיי"ש. (12) פירוש - בא לבאר שאין זה חסרון בתורה שבע"פ שישנן כתות הכופרות בה, וכמו שמבאר. (13) וכן הביא בנצח ישראל פכ"ה [תקכח.] שאלה שנשאל מחכמי האומות אודות המחלוקת בישראל. (14) של האומות. (15) כן הוא בספר עיקרים [לרבי יוסף אלבו] מאמר שלישי פרק כה, אך נשמט מרוב הדפוסים מחמת הצנזורה, אך נמצא ב"אוצר ויכוחים", עמוד 114, טור ימיני, וז"ל: "וכל שכן שקשה לו [ליהודי] להאמין בדברים שבאו בתורת ישו, בראותו שהדבר אשר שמו אותו עיקר ושורש לאמונתם, והוא שישו היה המשיח בן דוד, אינו ידוע אצלם אם היה בן דוד או לא. כי באונגליון של מתיאו פ"א מיחס את יוסף בעלה של מרים או ארוסה לפי דבריהם לשלמה ודוד, ואומר עליו שהיה מזרע המלוכה. בלוקס פ"ג אמר עליו שלא היה מזרע המלוכה, ומיחס אותו לנתן בן דוד". ושם מאריך לבאר עוד סתירות ומחלוקות שיש בדבריהם. ובספר הויכוחים עמוד 195, טור שמאלי כתוב בשם החכם היהודי: "תורת משה לא נכתבה אלא מאיש אחד, ולא מצינו בה דברים המתנגדים וסותרים זה את זה. אבל תורת האונגליון נכתבה מהרבה אנשים, ונמצאו בהם דברים מתנגדים וסתירות. כגון מה שאומרים במשפחת המשיח; שזה אומר שנולד ממשפחה אחת, וזה אומר שנולד ממשפחה אחרת וכיוצא בהם". ואודות שמציאות המחלוקת נחשבת לחסרון במסורה, הנה אמרו הראשונים שדברים שהם הלכה למשה מסיני אין מחלוקת בהם [רמב"ם בהקדמה לפירוש המשניות, ובהלכות ממרים פ"א ה"ג, תוספות יבמות עז: ד"ה הלכה], וכל דבר שנמצא בו מחלוקת בידוע שאינו קבלה ממשה רבנו [רמב"ם ממרים שם]. וכן אם זה שאמר את ההלכה אמר בפירוש שהלכה זו מסורת בידו שהיא הלכה למשה מסיני, לא יתכן שיחלוקו עליו חבריו [שו"ת חות יאיר סימן קצב אות כה]. הרי שמציאות המחלוקת מקהה את בהירות המסורה, וכמו שיתבאר יותר להלן. וראה הערה 27. 
(16) לשון הפחד יצחק חנוכה מאמר ג, אות ב: "הלא כך קבלנו מפיהם של חכמים, כי יוסי בן יועזר ויוסי בן יוחנן אשר היו בימי פולמוס של יונים [ב"ר סוף פרשה סה], היו הראשונים שעמדו במחלוקת בדיני תורה [הפלוגתא הראשונה בדין סמיכה ביום טוב (חגיגה טז., רש"י ד"ה יוסי, ותוספות ד"ה יוסי, בשם הירושלמי, תמורה טז., רש"י ד"ה דופי)]. והיינו שעל ידי שהחשיכה יון את עיניהם של ישראל בגזרותיה, שגזרה להשכיחם תורתך, הרי החשכה-השכחה זו גרמה לידי המחלוקת הראשונה בסנהדרין היושבים בלשכת הגזית. באופן כי ריבוי הדעות וחילוקי השיטות במלחמתה של תורה עד ימינו אלה, הולך הוא ונמשך בקו ישר מהחשכת עיניהם של ישראל על ידי השכחת התורה של גזירות יון". הרי שהמחלוקות מורות על חסרון בקבלה. וכן רש"י תמורה ריש טז. כתב: "עד יוסף בן יועזר לא נחלקו בסמיכה ולא בשום דבר, שעדיין לא נתמעט הלב". והגמרא קודם לכן [תמורה טו:] אמרה "כל האשכולות שעמדו לישראל מימות משה עד שמת יוסף בן יועזר איש צרידה לא היה בהם שום דופי. מכאן ואילך היה בהן שום דופי". ועל כך ביארה הגמרא ש"דופי" פירושו המצאות המחלוקת. הרי המצאות המחלוקת בדברי חכמים נחשבת לדופי ולחסרון. (17) משלי כט, ט "איש חכם נשפט את איש אויל וגו'". ופירש רש"י שם "איש חכם נשפט - מתוכח עם האויל". ופירושו, שאין הויכוח בין החכמים לצדוקים נחשב למחלוקת בין החכמים, אלא לויכוח עם בין חכמים לכסילים. (18) קהלת ב, טז "כי אין זכרון לחכם עם הכסיל לעולם וגו'". (19) אודות שהמטיל ספק במושכלות ראשונות נחשב לפתי, ראה דבריו בנתיב הלשון פ"ט [ב, צ:], שכתב: "וראוי שיאמר על מי שבא להוכיח ולברר הדבר, שהוא מן המושכלות הראשונות, וירצה לברר בראיות ובהוכחות, שאותו אדם נחשב לפתי, כאילו אין אצלו מושכלות ראשונות ידועות בעצמם מבלי ראיה והוכחה. אך במה שלב האדם מלא הוללות, מעצים עיניו מראות האמת, וחשכו עיני שכלו, עד כי ישים האור לחושך, והמתוק למר, עד כי הורגל נפשו החסירה להכחיש המושכל ראשון ידוע לכל אדם, עד שצריך לברר אליו אף המושכלות הראשונות. ולכך אף כי הדבר הזה אין צריך ראיה והוכחה לאיש משכיל, אך לבני אדם קצרי השכל מאמינים לכל דבר, צריך ראיה ובירור". ובספר הויכוחים [עמוד 194] כתוב: "אין להתוכח עם מי שאינו מודה בההתחלות הראשונות, כמו שכתב אריסטו ושאר הפילוסופים". (20) פירוש - אם צדוק ובייתוס היו מפרשים פירוש חדש ועמוק, שלא היינו מעלים אותו בדעתינו מעצמנו. (21) מעין מה שכתב בח"א לשבועות ט. [ד, יא.] על פירוש שעומד כנגד דברי חז"ל, וז"ל: "ופירוש זה [המנוגד לדעת חז"ל] אפילו גמולי חלב יודעים". ובגו"א במדבר פכ"ח אות יא [ד"ה ואני] כתב: "ודברי הבאי הם אלו הדברים, כי גם רז"ל יודעים לפרש כך". (22) של חז"ל. (23) שנאמר [משלי כו, ה] "ענה כסיל כאולתו פן יהיה חכם בעיניו". וראה בביאור בהגר"א שם. וכן נאמר [משלי א, כב] "וכסילים ישנאו דעת". והרי שנאה נופלת על ההיפך לו [ח"א נדה טז: (ד, קנד.)]. וההפך מדעת אינו העדר דעת, אלא שהוא שמחשיב את סכלותו לחכמה. (24) כמבואר להלן [ד"ה ויותר עוד]. (25) של הצדוקים והבייתוסים, ולא שיש בזה להוכיח על חסרון בקבלת המסורה. (26) "לא ראינו אינה ראיה" [עדיות פ"ב מ"ב]. ובכתובות כג. אמרו "לא ראינוה אינה ראיה". וצרף לכאן את דברי הריטב"א [ר"ה לג.], שכתב שכאשר יש דעה האומרת שקבלה גזרה שוה מסויימת, ויש דעה החולקת על כך, להלכה עושים כדעת מי שקיבל הגזרה שוה, שהחולק אינו חולק אלא מחמת שלא שמע, וזו אינה ראיה. (27) דוגמה לדבר; כמה מהראשונים כתבו שבדברים שהם הלכה למשה מסיני אין מחלוקת [ראה הערה 15]. וביאר שו"ת חות יאיר סימן קצב שהיינו שאין מחלוקת בעיקר הדבר, שזה יאמר טמא וזה טהור, או אסור ומותר, כשר ופסול, כדרך החולקים. אבל אפשר שיחלקו בפרטים של ההלכה ובענפים המסתעפים ממנה. וראה למעלה פ"ו הערה 42. וכן הוא בהקדמת הרמב"ם לסדר זרעים [עמוד לט בהוצאת מוסד הרב קוק]. (28) לא מוכרח להיות. (29) מדבריו כאן, וכן מהמשך דבריו, משמע שנוף האילן הוא עיקר ויסוד האילן. אמנם בקידושין מ: מוכח שנוף האילן הוא "מעט ממנו" [רש"י שם]. וכן בח"א שם [ב, קמג:] ביאר שנוף האילן אינו עיקר האילן. ואולי בכל פעם שכתב "נוף" - יש להגיה "גוף". (30) מעין מה שכתב בח"א לסוטה לו: [ב, עג:]: "דומה אל גוף האילן שיוצאים ממנו ענפים. ויש ענף אשר הוא קרוב אל גוף האילן יוצאים גם כן ממנו ענפים דומים אל גוף האילן... רק בשביל שאין כחו של הענף כמו גוף האילן שהוא יונק מן העיקר... והענף אין לו כח בשלימות כמו שיש לגוף האילן להוציא הדבר אל הפעל בשלימות". (31) לעומת המחלוקות הנמצאות בשאר דתות, אשר נחלקו על יסודות דת, ובודאי שמחלוקות אלו מעידות על חולשת הדת. וכן מבואר להדיא בלשונו של בעל העיקרים [הובא בהערה 15], שכאשר המחלוקת נוגעת לשורש הדת, היא מורה על חולשת הדת. והיה נראה שאין כוונת המהר"ל לומר שמציאותה של מחלוקת בין החכמים בנוגע לפרטי המצוה היא בלתי נמנעת. שהרי המחלוקת הראשונה היתה רק בימי פולמס היוונים, ולא קודם לכן [ראה הערה 16]. וכן רש"י תמורה ריש טז. כתב: "עד יוסף בן יועזר לא נחלקו בסמיכה ולא בשום דבר, שעדיין לא נתמעט הלב". ואם המחלוקת היא בלתי נמנעת, מדוע היא לא נתקיימה מימות משה רבינו. אלא כוונתו היא שמן הנמנע שלא יצטרפו למצוה דברים פרטיים ודקים. אך לא שמן הנמנע שלא תהיה בהם מחלוקת. ומימות משה רבינו עד שמת יוסף בן יועזר, שאז טרם נתמעטו הלבבות, לא היתה מחלוקת כלל בישראל, אף לא בפרטי האילן המחוייבים להצמד לגוף האילן. אמנם למעלה כתב: "ואי אפשר שלא יהיה מחלוקת באיזה דברים אשר הם שייכים למצות ולהלכות פרטיים", ומכך משמע שהמחלוקת היא בלתי נמנעת, ולא רק שהפרטים בלתי נמנעים. ואולי לאחר שנתמעטו הלבבות, אזי המחלוקת היא בלתי נמנעת. (32) בדפוס לונדון הוסיפו כאן בסוגריים: "כאן חסר, ונראה דצריך להיות מה שהקשו למה לא נכתב הכל בפירוש בתורה". וכנראה שהצדוקים טוענים שהואיל והתורה שבע"פ לא נכתבה, יש בכך להורות על חולשתה וחסרונה. (33) וראה למעלה פס"ח הערה 80, שנקבצו שם שלשת הטעמים שנאמרו בפרק סח. (34) מלבד הטעמים העמוקים שנזכרו למעלה בפרק סח. (35) "דעת הראשון" - מושכל ראשון, השוה לכל נפש. (36) ויביא כאן שני טעמים נוספים לכך שהתורה שבע"פ לא נכתבה. (37) "לפי שמתקיימת גירסא שלה יותר מן הארוכה" [רש"י שם]. וכן בדר"ח פ"ב מ"י [צז.] ביאר שהטעם שישנה בדרך קצרה הוא כי נקל אז לזכור, אך אם ישנה בדרך ארוכה עלול לשכוח קצת מן הדברים. (38) כפי שכתב למעלה בהתחלת ההקדמה: "לא יאמר האדם כי התורה לא נתנה רק לגדולי החכמים, שהם רחוקים מן הטעות, אבל התורה ניתנה לכל". (39) וכן ביאר בח"א לשבת סג. [א, לח.] את מאמרם ז"ל [שם] "אין מקרא יוצא מידי פשוטו", שאם לא כן, אלא התורה היתה נתפסת רק לפי הדרש, אזי "לא היתה התורה נתונה רק ליחידי הדור היודעים הדרש, לא לכל ישראל, והתורה נתונה לכל ישראל, גדול וקטון. לפיכך צריך שיהיה הפשט אמת, ואין מקרא יוצא מידי פשוטו". וראה עוד בריש נתיב התשובה פרק א, אודות שקריאתה של תורה מגיעה לכל בני האדם, ולא רק לחכמים. וראה למעלה בהקדמה הערה 7. (40) אין כוונתו שתורה שבע"פ לא שייכת לכל אדם [אלא רק לחכמים], לעומת תושב"כ. כי בודאי אף התורה שבע"פ שייכת לכל אדם, והפסוק [דברים לג, ד] "תורה צוה לנו משה מורשה קהלת יעקב" נאמר גם על תורה שבע"פ, וכמבואר להדיא בויק"ר ט, ג. אלא דבריו נסובים על אופן המסירה, שבזה ישנו הבדל בין תורה שבכתב לתורה שבע"פ; כי בעוד תושבע"פ מסירתה היא על ידי רב, הרי שבתורה שבכתב אין המסירה באמצעות רב, אלא ספר תורה מונח לפני הכל, וכל הרוצה ליטול, יבוא ויטול, וכמבואר בקידושין סו., והובא למעלה פס"ח הערה 1. ובגו"א בראשית פי"א אות יז כתב: "התורה נכתבה כך, למי שאינו יודע להבין, יודע קצת כפי שכלו, ומי שיבין יותר יהיה יודע יותר, דלכל אחד ואחד כפי כחו התורה מדברת עמו". (41) פירוש - אין ראוי להתייחס לכל בני אדם כשוים בענין החכמה, ושלכולם תהיה גישה שוה לעניני החכמה. (42) תנחומא וילך אות ב: "אין החכמה אלא תורה". ובדר"ח פ"ג מ"ט [קלא.] כתב: "והחכמה היא התורה בפרט". וראה למעלה פ"ז הערה 10, פ"ח הערה 28, פכ"ה הערה 69, ופל"א הערה 19. (43) לא מצאתי להדיא שיבאר כן בבאר הגולה. אמנם בבאר הרביעי [נ.] ביאר שזו הסבה שהראשונים לא רצו לפרש ולגלות דברי חכמים, "מפני היראה שאם לא היה נכנס הפירוש בלב המעיין ישים ח"ו חסרון בדברי חכמים". אך כאן מבאר הטעם מדוע חז"ל עצמם העלימו את דבריהם. אמנם בתחילת הבאר הרביעי [מט.] רמז בקצרה לדברי הרמב"ם בהקדמתו לסדר זרעים, וכלשונו: "כי דבריהם [של חז"ל] כולם מחמדים והם עיקרי החכמה, ודברו בהם כאשר ראוי לחכמים להסתיר הדברים הנעלמים, כמו שהאריך הרב הגדול [הרמב"ם ז"ל] בנתינת טעם ודעת. וכל דבריו בכלל ופרט אין צריכים חיזוק סעד ותמך... ועל דבריו אין לגרוע ואין להוסיף... ואשר ימצא לעמוד על דבריו נמצאים הם לכל אדם". והרמב"ם בהקדמתו לסדר זרעים כתב כן, וז"ל [עמוד סה בהוצאת מוסד הרב קוק]: "ועשו דבר זה [שהעלימו החכמים את דבריהם] לענינים נפלאים מאוד... כדי לעוור עיני הכסילים שלא יזהירו לבותם לעולם. ואילו היית מראה להם זוהר האמתות יסבו פניהם מהם [כמו מדברים שאין חפץ בהם], כפי חסרון טבעיהם, שנאמר בהם ובדומיהם [קידושין עא.] 'אין מגלין להם את הסוד', מפני שאין שכלם שלם כדי לקבל האמתות על בורין". ושם מאריך טובא בענין זה. (44) כן כתב הרמב"ם במורה נבוכים ח"א פע"א, ויובא בהערה 49. אך המהר"ל מוסיף שסבת המחלוקת היא שלא ניכר עשיר בחכמה לפני דל בחכמה, וכל אחד יאמר אני כמותך. וזאת משום שהשלום נמצא "כאשר ישאר כל אחד בגבול שלו" [לשונו למעלה פ"ז (ד"ה כלל הדבר)]. אך כאשר הגבולות נעשים מטושטשים, והכסיל נכנס לתוך גבול החכם, אזי פורצת המחלוקת. ובח"א לשבת כה: [א, ח.] ביאר שנר שבת עושה שלום, וז"ל: "וזהו השלום כאשר יש הבדל בין הדברים. כי כאשר נקרא החושך 'ערב' מפני שבחושך הדברים הם מעורבים, ואין ניכר זה בפני זה, והם מעורבים יחד. והאור נקרא 'בוקר', שעל ידי האור יש ביקור בין הדברים בין זה לזה. וכאשר יש ביקור בין דבר לדבר הוא השלום אשר הוא בין הדברים, ואין האחד נכנס ומתערב בחבירו, רק כל אחד בפני עצמו". וראה גו"א בראשית פ"ד אות י, ושם הערה 63, ובגו"א במדבר פ"כ אות כג, ושם הערה 104, שהוזכר שם יסוד זה. וכן הוא למעלה פ"ז הערה 77, ופ"נ הערה 38. (45) לשונו למעלה פ"ז [ד"ה כלל הדבר]: "כי בודאי כל דברי תורה 'דרכיה דרכי נועם וכל נתיבותיה שלום' [משלי ג, יז], כלומר כי כל דרכיה של תורה הם טוב בעצמם, וזה כנגד מצות עשה. 'וכל נתיבותיה שלום', וזה כנגד לא תעשה. שכאשר ישאר האדם בחוק שנתן לו השם יתברך, שלא יעבור שס"ה מצות לא תעשה, ולא יצא האדם מן החוק המוגבל, ואז יש לו שלום. וכאשר יעבור החוק, ונכנס בגבול אחר שאינו ראוי לו, אין שלום לו. רק השלום כאשר ישאר ישאר כל אחד בגבול שלו". וראה הערה 77 בביאור חלקי הפסוק הזה. ולמעלה פ"כ [ד"ה ועוד יש] הזכיר בחדא מחתא החסד והשלום של התורה, וכן הוא למעלה פנ"ט [ד"ה ומה שאמר]. ובדרשת שבת הגדול [רכז:] כתב: "התורה היא השלום, כי התורה היא מסדרת הכל עד שהכל הוא מסודר, וסדר הוא השלום הגמור". וראה למעלה פכ"ה הערה 101, ופס"ב הערה 23. וכמו שהתורה ציותה [דברים יד, א] "בנים אתם לה' אלקיכם לא תתגודדו", ודרשו חכמים [יבמות יד.] "לא תעשו אגודות אגודות, כגון בית דין אחד בעיר אחת, פלגא מורים כדברי בית שמאי ופלגא מורין כדברי בית הלל". ובר"פ משפטים [שמות כא, א] פירש רש"י "למה נסמכה פרשת דינין לפרשת מזבח, לומר שתשים סנהדרין אצל המזבח". וכתב שם הגו"א אות ג: "ואם תאמר, דגם זה קשה, למה סנהדרין אצל המזבח. ואין זה קשיא, דהם שוים לגמרי, דהמזבח הוא משים שלום בין ישראל לאביהם שבשמים, כי עליו מקריבים הקרבנות, שנקרא 'קרבן' על שהוא מקרב את האדם לבורא יתעלה, והמזבח שעליו ההקרבה הוא שמשים שלום בין ישראל לאביהם שבשמים. וכן איתא במכילתא [שמות כ, כב] 'ולא תניף עליהם ברזל' [דברים כז, ה], מה האבנים שאינם רואות ואינם שומעות, בשביל שמטילים שלום בין ישראל לאביהם שבשמים אמרה תורה 'לא תניף עליהם ברזל', המטיל שלום בין איש לאיש, ובין איש לאשתו, בין עיר לעיר, בין אומה לאומה, על אחת כמה וכמה שלא תבוא עליו פורענות. וכן המשפטים מטילים שלום בעולם. וכן אמרו במכילתא שמות כא, א] מה ראו דינין להקדים אותם לכל המצות שבתורה, כשהדין בין אדם לחבירו תחרות ביניהם, נפסק הדין שלום ביניהם. נמצא כי המזבח והדין הם מתקשרים ועושים שלום בעולם. כי צריך שלום בין ישראל לאביהם שבשמים, ואחר כך צריך שלום בין איש לחברו, נמצא הכל מקושר. ובשביל זה היה המזבח ולשכת הגזית באמצע העולם, כמו שדרשו [סנהדרין לז.] 'שררך אגן הסהר' [שיה"ש ז, ג], זה לשכת הגזית, כמו שהטבור באמצע גוף האדם, כך לשכת הגזית באמצע העולם, כי האמצע מקשר כל החלקים לפי שהוא באמצע. נמצא המזבח ולשכת הגזית מאחדים ומקשרים הכל". והובא למעלה פכ"ח הערה 32. (46) שאמרו שם "זקן ממרא שרצו בית דינו למחול לו [על מיתתו, אין מוחלין לו]... כדי שלא ירבו מחולקת בישראל", וכך נפסק להלכה [רמב"ם הלכות ממרים פ"ג ה"ד]. (47) ובגו"א שמות פכ"א אות ז האריך לבאר את הנזק שנגרם כאשר ראשי הקהל אינם בעלי מדריגה מתאימה. (48) אם התורה היתה ניתנת ביד הכל. (49) עפ"י חגיגה כב. "שלא יהא כל אחד ואחד הולך ובונה במה לעצמו". ובנית במה לעצמו מורה על התנתקות מהכלל, וכמו שכתב בנתיב השלום פ"ב [א, רכ.], וז"ל: "כי מי שבונה במה הוא עושה מזבח לעצמו, ופורש עצמו מן הצבור שיש להם מזבח ביחד, וזה בונה במה לעצמו". ובנתיב הענוה פ"ד [ב, י:] כתב: "אין ענין 'בונה במה לעצמו' רק שהוא אינו משתתף עם הכלל להיות לו עמהם מזבח אחד, רק עושה לו מזבח לעצמו, ובזה אינו משותף עם כלל בני אדם". ובח"א לב"ב עד. [ג, צט.] כתב: "והוא אמרם ז"ל [נדרים כב.] הנודר כאילו בונה במה. וזה כי הבונה במה לעצמו מוציא עצמו מן הכלל בבנין מה שהוא בונה לעצמו. וכך הנודר מוציא עצמו מן הכלל, ועושה עצמו יחיד, שהיה לו איסור מיוחד מה שאין הכלל... וזהו כאילו מקריב על במה שבנה לעצמו, ופורש עצמו מן הכלל". ובנצח ישראל פ"ה [פא.] כתב: "על ידי בית המקדש וירושלים נעשה כל ישראל כאיש אחד, לפי שהיה להם מזבח אחד, ולא היו רשאים לבנות כל אחד ואחד במה לעצמו [מגילה י.]". (50) מוסיף בזה עוד נקודה; כי עד כה ביאר שכתיבת התושבע"פ תגרום לרבוי המחלוקת בישראל. וכעת מוסיף שהיא תגרום להעדר מקור אחד עליון שכל ישראל כפופים לו, ויש בכך העדר אחדות, אף ללא רבוי המחלוקת. וכן כתב הרמב"ם במורה נבוכים ח"א פע"א, וז"ל: "תורה שבעל פה המקובלת לא היתה כתובה לפנים... לפי שהיתה הרחקה ממה שאירע בה בסופו של דבר, כלומר רבוי הסברות והסתעפות השיטות, ומשפטים בלתי ברורים שיארעו בהסרת המחבר... ויתחדשו מחלוקות בין בני אדם, ונעשים כתות ונבוכים במעשה. אלא נמסר הדבר לבית דין הגדול". א"כ במניעת כתיבת התושבע"פ יש בו משום "סור מרע" [הסרת המחלוקת], וכן "עשה טוב" [הכוונת ישראל לבית דין הגדול]. ומדוייק מלשונו שמעלת בית הדין הגדול הוא בתרתי; (א) היותו מקום אחד מרכזי לכל האומה. (ב) היותו נמצא בירושלים, שכתב "שלא היו צריכים לבית הדין הגדול שבירושלים". המעלה הראשונה התפרשה בגו"א דברים פי"ז אות ז, ויובא בהערה 52. ובנוגע למעלה השניה, הנה בנצח ישראל פנ"א [תתיט:] כתב: "וביאר לך כי שני מעלות יהיו לירושלים; אם המעלה שתהיה כוללת הכל וכו'". ועיי"ש בביאור הענין. וכן על הפסוק [תהלים קכב, ג] "ירושלים הבנויה כעיר שחוברה לה יחדו", דרשו חכמים [ירושלמי ב"ק פ"ז ה"ז] ש"מחברת את ישראל זה לזה". הרי שירושלים מאחדת את כל ישראל. וראה נצח ישראל פ"ה הערה 62. (51) לשון הפסוק שם: "כי יפלא ממך דבר למשפט בין דם לדם בין דין לדין ובין נגע לנגע דברי ריבות בשעריך וקמת ועלית אל המקום אשר יבחר ה' אלקיך בו". הרי שהמצאותו של הספק גורם לאחדות ישראל, כי פתרונו נמצא בידי בית הדין הגדול שבירושלים. (52) כי בכך נמנעת המחלוקת מצד הכסילים, והאחדות גוברת על ידי שההכרעה נמסרה לידי בית הדין הגדול שבירושלים, וכמו שהתבאר. ובגו"א דברים פי"ז אות ז [ד"ה ואם] כתב: "ואם תאמר, מאי שנא הני דכתב לה בפירוש בקרא, דהיינו 'בין דם לדם בין דין לדין בין נגע לנגע' [דברים יז, ח], וכל הני ערכין וחרמים ושאר מילתא [המוזכרים בספרי שם], לא כתב בפירוש בקרא. ויראה לומר, דכל הני ג' דברים, דהיינו דם נדה דם יולדת, וכן דין, וכן נגעים, הם תיקון מציאות מין האנושי וסדר מנהגינו. שהוא יתברך תיקן הווייתנו על היותר שלם. וידוע כי מציאות האדם יושלם בג' דברים; דכל אדם צריך תקון עצמו. וצריך לאשה, והוא תקון ביתו. וצריך לעסוק בממון כדי לפרנס עצמו ולהחיות עצמו, ובזה צריך לתקן מה שיש לו עם זולתו. ונגד האשה אמר 'בין דם לדם', דהיינו מה שתיקן לך הקב"ה איך יתנהג עם האשה להיות עמה בדם נדתה, וביולדת ובזיבה. וכן הנהגתו עם האחרים, והוא 'בין דין לדין'. וכן מה שצריך תקון עצמו, והוא נגעים, דהוא נגע בגופו. ואלו הם עיקר הנהגת האדם, שבו יושלם תקון מציאותו; בעצמו, ובאשתו, ועם אחרים. ואשתו הוא כמו ממוצע בין עצמו ובין אחרים, דאשתו כגופו דמי [ברכות כד.]. וכאילו אמר, אלו שלשה וכיוצא בהם, שהם כוללים כל הנהגתינו. ולפיכך אמר כי אלו הדברים ראוי לבית דין הגדול שבירושלים לתקן. כי הם 'עיני העדה' [במדבר טו, כד], אשר בם תולים כל העולם וכל הישוב. ולכך כתב כאן 'וקמת ועלית', כלומר שהבית דין הוא באמצע הישוב [סנהדרין לז.], שהכל פונין אליו. וראוי לבית דין אשר שם לישב ולהנהיג את ישראל. ואחר כך קאמר דאף שאר דברי ריבות יש לך לשמוע, כדי שלא ירבו המחלוקות בישראל. דזהו גם כן ישוב ישראל, שלא ירבו המחלוקות. ולפיכך זכר ג', שהם בעצמם תיקון הנהגת האדם, ואמר אחר כך כי אף שאר דברים מחויב לשמוע אליהם, כדי שלא ירבה המחלוקת, ויהיו כל חלקי ישראל מקושרים, ולא יהיה ריב ביניהם". (53) הצדוקים ומכחישי התורה שבעל פה. (54) ואם הכוונה היתה למחרת יום טוב, "למה לא כתב 'ממחרת יום טוב', ולמה הוצרך למכתב 'ממחרת השבת'" [לשונו בגו"א ויקרא פכ"ג אות ט]. (55) שזהו התורה שבעל פה, שהיא פירוש התורה שבכתב, וכמבואר למעלה פס"ח הערה 1. (56) פרק סח [ד"ה ודבר זה]. (57) פירוש - אם התורה היתה נכתבת, אזי היא לא היתה מתייחדת לישראל כפי שהיא צריכה להתייחד. (58) פירוש - אע"פ שהאומות מקבלות עליהן את אמיתות התורה שבכתב, עם כל זה התורה עדיין מיוחדת ומאורסת לישראל. (59) כפי שכתב בנצח ישראל פי"א [רצג.] "כאשר תראה בחוש, עם שהם [האומות] מודים בתורה, עד גבולה לא באו לקיים אותה. וכל זה מוכח כי אין התורה חלקם כלל". וזאת משום שחסרה להן התורה שבעל פה. וראה למעלה פס"ח הערה 78. (60) כמו שאמר רבי יוחנן לבייתוסין "ולא תהיה תורה שלמה שלנו כשיחה בטלה שלכם" [מנחות סה:]. (61) כפי שכתב החינוך מצוה שו: "נצטוינו למנות ממחרת יום טוב של פסח עד יום נתינת התורה, להראות בנפשנו החפץ הגדול אל היום הנכבד הנכסף ללבנו, כעבד ישאף צל, וימנה תמיד מתי יבוא העת הנכסף אליו". (62) כפי שכתב למעלה פכ"ו [ד"ה וביאור ענין]: "כי התורה אינה מתייחסת לאדם, כי האדם בעל גשם, ואילו התורה היא שכלית". ולשונו בדרשת שבת תשובה [פב:]: "אין לתורה, שהיא שכלית, שום ענין אל הגשמי, ואדרבה, כאשר הגוף נחלש, וכוחו כלה ומתמעט, אז השכל מתגבר, וזה ראיה כי אין לתורה השכלית חלק בגשמי כלל". ובגיטין נז: אמרו "אין דברי תורה מתקיימין אלא במי שממית עצמו עליהם". ובנצח ישראל פ"ז [קפב:] כתב לבאר: "דבר זה ענין מופלא, כי התורה והגוף שהם שני הפכים, ואם כן איך תתקיים התורה, שהיא שכלית, בגוף הגשמי, שהגשמי הפך הנבדל. ולפיכך אין קיום התורה באדם הגשמי, שהם כמו שני דברים שאינם מתדמים ומתיחסים ביחד, שאין להם עמידה ביחד. ולפיכך אין התורה מתקיימת רק במי שממית עצמו על התורה. ואדם כמו זה גופו אינו נחשב כלל, וכאילו אינו גופני כלל, שהרי הוא ממית ומסלק עצמו על התורה, ובזה התורה מתקיים, שהרי אינו בעל גוף. אבל מי שאינו ממית עצמו על התורה, והוא גופני גשמי, אי אפשר שתהיה מקוים בו התורה השכלית, שהיא אינה גשמית". וראה למעלה פי"ב הערה 60, שנרשמו שם המקומות שיסוד זה הובא בספר התפארת. (63) לשונו למעלה פי"ב [ד"ה ולכך אמר]: "כי לא היה מוכן לקבל התורה השכלית, שאין לה בחינה חומרית כלל, רק מי שיש לו מדרגה זאת גם כן, שהוא נבדל בלתי חמרי, כי לקבל התורה צריך הכנה". ובנתיב התורה ר"פ ו [א, כו.] כתב: "לפי מה שהתורה היא השכל העליון, שהוא נבדל מן האדם, ושכל האדם עומד בגוף האדם שהוא גשמי, ולכן צריך האדם אל הכנה שיקנה השכל הנבדל". ואודות כך ראה דבריו בגבורות ה' פע"ב [שכח.], שכתב: "כי כל דבר טבעי צריך לו הכנה מיוחדת. כי בודאי חומר האדם יש בו הכנה מיוחדת לקבל נפש המשכלת. וכך בעלי חיים יש הכנה בחומרם לקבל נפש המרגשת. וכן בכל הדברים אשר הם בנמצא צריכים הכנה מיוחדת לקבלתם... שכל הדברים העליונים צריכים להכנה... לכך לא היה ראוי להם [לאומות] התורה, כי אם אל ישראל יש הכנה אל התורה... ואי אפשר לומר כי העם אשר הם בלתי הכנה יקבלו דברים אלקיים, שצריך לכל הדברים הכנה. ואם לא היה צריך אל הכנה, היה אפשר לומר ג"כ כי יהיה החמור מקבל שכל האנושי. ואם כך הוא בדברים הטבעיים, בדברים העליונים כ"ש שצריך להם הכנה מיוחדת... כי השי"ת סידר את הכל בחכמתו, ונתן הכנה למי שראוי להכנה, והרחיק מן הכנה מי שאינו ראוי לאותה הכנה. ולפיכך אי אפשר להיות שיקבל דברים אלקיים מי שאין בו הכנה". וראה לעיל פ"א הערה 50. ובדרוש על התורה [לז:] כתב: "אין הדור זוכה לתורה זולת זה שאוהבים אותה עד שמוכנים לה, כי היא שכל נבדל אלקי, שצריך המקבל להיות מוכן לגמרי". וכן הוא בנתיב התורה בכמה מקומות [פ"ב (א, י.), פ"ג (א, יב:), פ"ד (א, כא:), ועוד]. (64) שאז נעשינו לעם [למעלה פי"ב הערה 85, ופי"ז הערה 47]. ולמעלה פמ"ד [ד"ה ועוד כי] כתב: "לא הושלם העולם עד שהיו ישראל במציאות, ולפיכך יציאת מצרים, שאז היו ישראל לעם, הוא השלמת העולם". ובנצח ישראל פנ"ו [תתסז.] כתב: "עדיין לא היה לישראל מעלה העליונה הזאת, עד שיצאו [מ]מצרים, ולקחם השם יתברך לו לעם". ובגבורות ה' פנ"ט [רס:] כתב: "הוציאם ממצרים, שלא יהיו עבדים למצרים... כי קודם שיצאו ישראל ממצרים לא היה להם מציאות כלל... שהיו כמו עובר שנבלע בבטן אמו, כך היו נבלעים במצרים במה שהיו תחת רשותם. וכאשר יצאו ממצרים כאילו יצאו למציאות... ואחר שנמצאו במציאות העלה את ישראל... [עד] התדבקות עם השי"ת, וזה עוד מעלה יתירה". (65) לשונו למעלה פכ"ז [ד"ה אמנם מה]: "השם יתברך נתן למועדים זמן אשר הם שמחת ישראל, אשר זכו אל הטוב". וראה שם הערה 65. ובגבורות ה' פמ"ו [קעו:] כתב: "ומפני זה ראוי שיהיו הזמנים האלו קודש לה'... על ידי אותה שלימות הדביקות בו יתברך... ולכך בחג המצות בו יצאו ישראל ממצרים, שאז היו ישראל כאילו נולדו ונתהוו לעם". (66) כי רק במתן תורה זכו לשם "ישראל", וכמבואר למעלה פנ"ו [ד"ה אמנם רשב"י], וראה שם הערה 79. (67) אודות שבשבת הושלם העולם, ראה למעלה פ"מ [ד"ה אמנם דעת, וד"ה אמנם כאשר] שהרחיב בזה, וביאר שיש לשבת שני שמות; 'כלה' ו'מלכתא'. השם הראשון מורה על הברכה וההשלמה, והשם השני על הקדושה. ובבאר הגולה באר השני [לד.] כתב: "כי השבת הוא שהש"י ברא העולם והשלים אותו, לכך צוה הש"י שישבות האדם ביום הזה ששבת הש"י ממלאכתו, והשלים אותה... ועל זה בא עונג שבת לומר כי הש"י השלים העולם, ולא נמצא חסרון כלל, רק הכל הוא בעונג והשלמה... שעל זה באה מצות שבת, כי הכל נברא בהשלמה מן הש"י". ובח"א לשבת קיט. [א, סג.] כתב: "השבת היא השלמה לעולם, שבו נשלם שמים וארץ וכל צבאם... והרי 'ויכולו' [בראשית ב, א] ר"ל שכלה ונשלם הדבר, שהוא שלם, ראוי שלא יהיה בו חסרון". ומעין זה כתב בדר"ח פ"א מט"ז [נט.]. וכן הוא בנצח ישראל פי"ט [תכד:], ושם פל"ו [תרעז:]. ובגו"א ויקרא פכ"ג אות ט כתב: "לכך נקרא 'שבת', שלשון שביתה מלשון הפסק, וזה ידוע מאוד". וראה למעלה פכ"ז הערה 55, פ"מ הערה 6, ופמ"ד הערה 28, 42. (68) כי רק לאחר ההשלמה שהיתה ביצ"מ, ניתן לקבל את השלמת התורה. באופן שיצ"מ היא היא ההכנה למתן תורה. וכבר נתבאר בהקדמתו לנצח ישראל [ג.] שמחמת יצ"מ זכינו לגאולה האחרונה, וכלשונו: "כי מן המדריגה שקנו ישראל כשיצאו ממצרים, יקנו עוד מדריגה יותר עליונה. ואם לא שהוציאנו ממצרים, ולקח ישראל לו לעם, לא זכו לאותה מעלה עליונה שיקנו לעתיד, כי יציאת מצרים הוא סבה בעצם אל הגאולה העתידה". וכן מצאנו שמחמת יצ"מ זכו לארץ ישראל, וכלשונו בגו"א שמות פי"ג אות ח: "כי עם יציאת מצרים זכו בארץ, כדכתיב [שמות ו, ו-ח] 'והוצאתי אתכם והבאתי אתכם אל הארץ וגומר'". וכאן מוסיף דבר שלישי; שמחמת יציאת מצרים זכינו להכנה הנצרכת לקבלת התורה השכלית. והביאור בכל זה נמצא בדבריו בגבורות ה' ר"פ מד [קסו.], שכתב: "כי היציאה מארץ מצרים מורה שיש לישראל מעלה אלהית נבדלת מן הגשמית. וזה מוכח מפני שהוציא אותם מבית עבדים. שכבר התבאר כי העבד הוא חמרי, וכמו שאמרו חכמים [יבמות סב.] 'שבו לכם פה עם החמור' [בראשית כב, ה], 'עם הדומה לחמור'. והרבה פעמים התבאר זה, כי העבד שהוא משועבד, דומה לחמור שהוא משועבד מתפעל, ואינו פועל, כמו העבד הזה. ומה שהשם יתברך הוציא את ישראל מבית עבדים, היו יוצאים מן העבדות לקנות מעלה האלהית... ולפיכך אמר 'אשר הוצאתיך מארץ מצרים מבית עבדים' [שמות כ, ב]. שכל זה מורה שישראל קנו המעלה האלהית, ומאחר שקנו המעלה האלהית ראוי שיתיחד שמו יתברך על ישראל בפרט, כמו שאמר 'אנכי ה' אלהיך', כי הם ראוים לו יתברך". וראה למעלה פל"ז הערה 56. ומכלל "כי הם ראוים לו יתברך" נכללים מ"ת, א"י, והגאולה העתידה. (69) כפי שכתב למעלה פי"ב [ד"ה ולכך תמצא]: "כי כל הדברים, הצורה באה באחרונה, והחומר קודם. כי הצורה הוא המשלים, ראוי שיהיה באחרונה". ובגו"א דברים פכ"ה אות ג [ד"ה אמנם] כתב: "ארבעים יום של יצירת הולד [רש"י בראשית ז, ד], וביום האחרון, הוא יום ארבעים, מקבל הולד הנשמה, ובכל ל"ט [יום] הוא בריאת הגוף". ובבאר הגולה באר הראשון [כא.] כתב: "וידוע כי הצורה חלה באחרונה, וא"כ הצורה חלה באדם ביום ארבעים, כמשפט הצורה שחלה באחרונה". ובכלליות קבע שלחומר יש מדריגה ראשונה, ולצורה יש מדריגה שניה [ח"א לערכין ל: (ד, קמז:)]. ובגבורות ה' פנ"ו [רמט.] כתב: "החומר אינו רק התחלה, כי הצורה היא שלימות הנמצא... כי החומר נקרא התחלה, והצורה נקרא תכלית ושלימות". וראה למעלה פי"ג הערה 57, פ"מ הערה 45, ופמ"ט הערה 65. (70) לא מצאתי מקורו. (71) ועוד אודות ההכנה הנצרכת לקבלת הצורה, ראה דבריו למעלה פט"ז [ד"ה ואמר בשעה ראשונה], שכתב לגבי יצירת אדה"ר: "כי כל דבר יש לו חומר מוכן לקבל צורה, כי אין כל חומר מוכן לקבל. והנה המדרגה הראשונה היה לו חומר מוכן. וזה שאמר [סנהדרין לח:] 'שעה ראשונה הוצבר עפרו'". ובגו"א בראשית פ"א סוף אות סט הביא את דברי הגמרא [ברכות סא.] שמתחילה עלה במחשבה לבראות [אדם וחוה] שנים, ולבסוף נבראו אחד, וכתב לבאר: "רצו בזה כי הזכר והנקבה מחולקים בצורתן, ולכך כאשר עלה במחשבה לבראתם היו שנים, כי כאשר הם מושכלים הם שנים... אבל כאשר נברא בפעל בגופו, היה החומר מקבל צורת שניהם... שהחומר אינו מוכן לקבל צורת הזכר בפני עצמו וצורת הנקבה בפני עצמו, רק שהחומר מוכן לקבל צורת אדם. כי החומר שהוא אינו מיוחד, אינו כל כך במעלה כמו החומר שהוא מיוחד. שאין ספק כי מעלת חומר האדם אינו כמו חומר הבעל חי. וחומר בעל חי אינו כמו חומר הצומח. ולפיכך לא היה חומר האדם כל כך במעלה שיקבל צורת האדם הזכר בפני עצמו, והנקבה בפני עצמה, רק היה מוכן לקבל צורת האדם הזכר והנקבה בכלל". ובגו"א בראשית פ"ב אות כא כתב: "חומר האדם אינו כחומר שאר הנבראים, רק חומרו ממוצע מזוג בשווי לגמרי, אינו נוטה אל אחד הקצוות. וכן הפליגו חכמי הטבע להבדיל חומר האדם מחומר שאר בעל חי, שהוא יותר ממוצע". וכן כתב בח"א לנידה ל: [ד, קנח.]. ובגו"א בראשית פי"ד אות כא [ד"ה ואולי] כתב: "לפי ענין הצורה בערך זה ויחוס זה מתחבר חומר אליו בטבע. שאם הצורה ראויה מצד עצמה להמשך המציאות יתחבר לה דומה, הוא החומר שראוי לזה גם כן. כלל הדבר; כפי אשר ראוי לצורה יש לה חבור חומר". ובדר"ח פ"ב מ"ט [פט:] כתב: "הגוף הוא נושא לנפש. ויש מכוחות נפשו שאינו אשר אינו נבדל לגמרי, ויש כח נפשי נבדל לגמרי, והוא כח שכלי... ולכל אחד ואחד נושא מיוחד. ואין ספק כי אין אשר הוא נושא לכח אשר אינו נבדל לגמרי, הוא נושא לכח שהוא נבדל לגמרי, כאשר ידוע. ולפיכך אשר הוא נושא לכח הנבדל לגמרי, שהוא השכל, הוא יותר דק ויותר זך מאשר הוא הנושא אל הכח שאינו נבדל לגמרי כמו הנפש". וכן כתב בח"א לב"ב נח. [ג, פב:] אודות היחס שבין אברהם אבינו לעבדו אליעזר, שכפי מדרגת אברהם יש לו עבד בדמות אליעזר. (72) ובגו"א ויקרא פכ"ג אות ט כתב דברים המשלימים לדבריו כאן, וז"ל: "ואם תאמר, ולמה לא כתב ממחרת יום טוב, ולמה הוצרך למכתב 'ממחרת השבת'. יש לומר דקרא יום טוב 'שבת', שהיום טוב גם כן שבת, דהא יש בו שביתה. וכאן קרא אותו בשם 'שבת' דוקא, לפי שהשבת גורם מנין, שכאשר יש שבת מתחיל למחרת למנות ימי השבוע. ודבר זה ראוי לשבת, מפני כי השבת היא שביתה והפסק, שהרי הוא הפסק מלאכתו ושביתתו, ומפני שהשבת הוא הפסק - גורם התחלת מנין אחריו, שאחר כל הפסק - התחלת מנין. ולכך קרא יום טוב ראשון של פסח 'שבת' שהוא שביתה, וגורם מספר למחר 'וספרתם לכם שבע שבתות'. ואילו כתב 'וספרתם לכם ממחרת יום טוב', אין ענין הספירה שייך ליום טוב משום שהוא יום טוב, לפיכך אמר 'ממחרת השבת'. ופירוש זה ברור מאוד, שתולה התחלת הספירה בשבת, כי השבת היא שביתה ותכלית, וראוי לגרום התחלת חשבון. ויום טוב ראשון הוא גם כן שבת, שהרי יש בו שביתה והפסק ממלאכה, לכך נקרא 'שבת', שלשון שביתה מלשון הפסק, וזה ידוע מאוד. וההפסק הוא גורם התחלת מנין, ולפיכך אמר 'וספרתם לכם ממחרת השבת שבע שבתות'". (73) ובדרוש על התורה [י:] סלל לו דרך אחרת, וז"ל: "ומפני שנברא האדם לעמל, לכך נצטוו ישראל למנות ממחרת יום טוב של פסח... לבל יעלה על דעתם לומר הנה אנחנו בני חורין לגמרי כאשר הוציאנו ממצרים, דכל עוד היות האדם על האדמה איננו בן חורין, אבל לעמל יולד. ולא אמרה תורה להתחיל הספירה ביום טוב עצמו, כי הוראת התחלת הספירה היא על העמל... ויום טוב ראשון מורה על החירות, ואיך יהיו שני הפכיים, דהיינו החירות והעמל בזמן אחד יחד, כי אין ההפכיים נמצאים יחד. ומ"מ למחרת מיד בלי עוד הפסק זמן היה צורך שיהיו מכינים את עצמם לקבלת העמל הזה ועולו. והצדוקים הטועים מתחילין לספור למחרת שבת בראשית... דאל"כ למה כתיב 'וספרתם לכם ממחרת השבת', ולא כתיב 'ממחרת הפסח'... אכן דבר זה טעות הוא בודאי, כי לטעם שאמרנו הוצרך לכתוב 'ממחרת השבת', לומר כי ממחרת יום השביתה דוקא יספרו, שהשביתה היא להם בשביל שיצאו לחירות מן העבדות והמלאכה, ויש להם יום שבת וחירות בשביל זה". ופירושו, הטעם שנכתב "ממחרת השבת" הוא בכדי לבאר הספירה לא החלה כבר ביום טוב עצמו, וזאת משום ששביתה וספירה הן תרתי דסתרי, וכמו שביאר. (74) כמו שרבי עקיבא אמר לטורנוסרופוס הרשע [תנחומא תזריע, אות ה]: "מעשה בני אדם נאים משל הקב"ה. הביא לו רבי עקיבא שבלים וגלוסקאות. אמר לו, אלו מעשה הקב"ה, ואלו מעשה ידי אדם. אמר לו, אין אלו נאים יותר מן השבלים". (75) לשונו למעלה פ"ב [ד"ה ובמדרש עוד]: "ובמדרש עוד, כל מעשה ששת ימי בראשית צריכים עשיה אחרת, כגון חטים צריכים לטחון, החרדל צריך להמתיק, התורמוס צריך להמתיק, עד כאן. וכל זה מפני כי אין פעל הטבע בעל השלמה בעצמו אל האדם, שיש בו השכל שהוא על הטבע, וזהו מדרגת הטבע כמו שאמרנו. ולפיכך כל אשר נברא בששת ימי בראשית אין השלמה בו אל האדם. ולכך אין זה שאלה אם נברא התינוק בלא מילה, שזה שייך אל פעל הטבע במה שהוא פעל חסר, ואינו במדרגת ההשלמה אל האדם השכלי. ואילו נברא האדם בשלמות כאשר יצא מבטן אמו, אם כן היה האדם טבעי בלבד. ולכך נתנה לו המילה - שהיא השלמתו - ביום השמיני, כי כל השלמת האדם על הטבע... ואל תאמר כי יהיה חס ושלום בפעל השם יתברך דופי, אין זה כך, רק הכל הוא בחכמה. לפי אשר ראוי לעולם אשר יש בו הויה והפסד, אשר אינו בעל השלמה, ובפרט אל האדם השכלי. שהשכלי הוא על הטבע, ולכך אל האדם אין הטבע בעל השלמה, כי צריך לתקן מזונות שלו - החטים לטחון, והטבור לחתוך, והערלה למילה". וכן הביא מדרש זה בגו"א ויקרא פי"ט אות לה [ד"ה אלא]. (76) ולכך לא נזכר עוה"ב בתורה, וכפי שביאר בתחילת הקדמה ראשונה לגבורות ה' [ב]: "השגת אדם מתיחסת אל האדם למה שהוא השגתו. ומחויב מזה שהדבר שהוא מושג לא יהיה נבדל מכל וכל מן האדם המשיג, שאם היה נבדל לגמרי מן האדם המשיג, אין ראוי שיהיה בו השגת האדם. כי כבר אמרנו שההשגה של אדם היא מתיחסת אליו, יחויב מזה שהדבר שהוא נבדל ממנו לגמרי, אחר שהוא נבדל ממנו, אין ראוי שיהיה לאדם השגה בו. וזהו הסבה שלא נזכר בתורה בפירוש עולם הבא, או השארת הנפש אחר המיתה. שאלו היה דברי תורה כמו מלך בשר ודם שהוא מזהיר את עבדיו שלא יעברו את צוואתו, ואז יזכו לשכר הטוב שהוא מבטיח אותם, אז באין ספק היה נזכר היעוד הטוב בעולם הבא ובגן עדן. וכשיסור האדם מן המצוה, וימרוד בבוראו, יהא נדון בגיהנם. אבל במה שהתורה היא דברי אלהים חיים ביד הנביא, לכך הדברים שבתורה לפי השגת הנביא, והדברים האלו הם נבדלים מן האדם ונבדלת ממנו, ולא יכנסו בגדר השגת הנביא דבר שהוא נבדל מן האדם". וראה למעלה פנ"ז הערה 8. (77) לשונו בח"א לב"ב יב. [ג, סו:]: "חכם עדיף מנביא, כי הנבואה הוא בחידה ובמראה, ואילו החכם יודע הנעלם והבלתי ידוע לאחרים, לא במראה ולא בחידות, רק שהוא משיג השגה ברורה, אשר השם יתברך מוציא שכל האדם מן הכח אל הפעל. והחכם יודע העתידות גם כן, שהרי יודע ומשיג דרכי ה'. ואם רואה לפניו רשע, משיג שכך יהיה לו לעתיד, וכן כל הדברים. עד שאם הוא חכם וגדול, יכול לדעת העתידות שיבואו יותר מן הנביא. כי אין דבר במקרה רק הכל הוא מסודר ממנו יתברך, והוא יתברך בא ממנו בסדר השכלי, ולכך האדם שהוא חכם יודע אף העתידות". וכן מבואר בהמשך דבריו בהקדמתו לגבורות ה', והובא למעלה פנ"ז הערה 20. וראה למעלה בהקדמה הערה 59, פי"ג הערה 53, פמ"ו הערה 69. (78) כמבואר בתנחומא תזריע אות ה, והובא בחלקו בהערה 74., ולמעלה פ"ב [ד"ה ובמדרש] הובא בארוכה. (79) אודות שיש לחכמים השכל הנבדל, זהו יסוד נפוץ בספרי המהר"ל. וכגון, אמרו בגמרא [ברכות מב.] "תכף לת"ח ברכה", וכתב על כך בנתיב התורה פי"א [א, מט:] בזה"ל: "כי הת"ח הוא הכנה שעל ידם תבוא הברכה לעולם, וזולת זה אין העוה"ז ראוי לברכה, כאשר הברכה היא מעולם העליון הנבדל. ולכך ע"י ת"ח, שיש בו השכל הנבדל, ויש לו דביקות בעולם העליון, מביא ברכה לעולם". וראה למעלה פכ"ז הערה 50. ותלמיד חכם, "יש בו השכל הנבדל" [לשונו בנתיב התורה פי"א (א, מט:)]. ובבאר הגולה באר השביעי [קמב.] כתב: "הת"ח יש לו דביקות בשכינה, בשביל שיש בת"ח שכל אלקי". ובנצח ישראל פל"ה [תרסא.] כתב: "תלמידי חכמים... [הם] אותם שיש בהם השכל". ובח"א לסנהדרין נב. [ג, קסב.] כתב: "כי השכל הוא נבדל מן הגוף, והת"ח דומה אל השכל, ועם הארץ דומה אל הגוף. וכאשר הת"ח יש לו מעלת השכל הנבדל, שהוא נבדל מן הגוף, כאשר ראוי אל השכל הנבדל, שלכך נקרא 'שכל נבדל' שהוא נבדל מן הגוף, ואז יש לו מעלתו. אבל כאשר השכל מעורב עם הגוף, אז השכל בטל אצל הגוף, כאילו אינו נמצא... ואין השכל במעלתו רק כאשר הוא נבדל מן הגוף, וזה מבואר למשכילים ולנבונים". ובח"א להוריות יג. [ד, ס:] ביאר את דברי הגמרא שם "ממזר תלמיד חכם קודם לכהן גדול עם הארץ", וז"ל: "מפני שמעלת כ"ג, אע"ג שהיא גדולה, אינה שכלית. אבל הממזר, אע"ג שפגום הוא, זהו מצד הגוף, ובדבר זה לא יפגם השכל, כי השכל בפני עצמו נבדל מן הגוף, ולפיכך ממזר ת"ח קודם לכ"ג עם הארץ". ובאבות פ"א מ"ד אמרו "יהי ביתך בית ועד לחכמים והוי מתאבק בעפר רגליהם", וכתב שם בדר"ח [לג:] לבאר: "כלומר שלא יהיו החכמים נחשבים אליו כמו דרך החברים, שבזה ממעט במעלת החכמה כאשר עדיין אינו חכם כמותם. אבל יהיה מתחבר להם דהיינו להשפיל תחת רגליהם... ודבר זה ראוי, וזה מפני כי השכל גם כן הוא נבדל, ואם מתחבר לת"ח כמו שני חברים, לא היה החכם אצלו במדריגת השכל שהוא נבדל. ולא שיהיה נבדל לגמרי מן הת"ח, שא"כ לא היה הת"ח אצל האדם במדריגת השכל שהוא באדם. שנמצא השכל בביתו, הוא גוף האדם הגשמי שדומה לבית. כי השכל נבדל מן האדם, רק יש אל האדם קשור עם השכל, ובזה האדם מתאבק בשכל. וכך יהיה נוהג עם ת"ח בביתו, שיהיה נמצא ת"ח בביתו, אבל לא יהיה לו חבור גמור אליהם, רק מתאבק בעפר רגליהם כאשר ראוי לנהוג. וכאשר ימצא השכל באדם שהוא נבדל מן האדם אין לו חבור גמור עמו, רק שנמצא עמו, והבן זה". וראה גו"א שמות פי"ח אות כו, ושם הערה 194, ונצח ישראל פל"ה [תרסא.], ושם הערה 57. (80) אודות שהשכל מברר הכל, ומסולק מן הספק, ראה דבריו בדר"ח פ"א מט"ז [נג:], שכתב: "כי ר"ג בא לתת מוסר לאדם שיהיו כל עניניו ברורים, עד שאין ספק בהם. כי כאשר יש במעשיו אשר עושה ספק, לא נקרא בעל שכל. כי השכל כל עניניו ברור בלתי ספק, ועל הכסיל אומר [קהלת ב, יד] 'הכסיל בחושך הולך'. אבל האדם שירצה להיות בעל שכל, יהיו דבריו בבירור. ואם יצא האדם חוץ ממדה זאת, כאילו הוא יוצא מגדר מה שהוא אדם בעל שכל... כי אין ראוי לאדם רק שיהיו כל מעשיו ברורים מסולקים מן הספק, שכך ראוי לבעל שכל שלא יהיה הולך בחושך... כי מדה זאת היא ראויה אל בעל שכל שיהיו מעשיו נמשכים אחר השכל הברור". והובא למעלה בהקדמה הערה 112, ופמ"ו הערה 77. וכן כתב בדר"ח פ"ב מ"ט [צה.], וז"ל: "כי השכל הוא כמו נר מאיר יפה, ובו רואה את הנולד. הפך הכסיל אשר הולך בחושך, לא יראה מה שהוא לפניו. ולפיכך שבח רבי שמעון הרואה את הנולד. שבעל מדה זאת יש לו שכל זך ודק, ובשכלו הזך והפשוט הוא רואה את הנולד, כמו מי שרואה ע"י נר שהוא מאיר יפה ובו שמן זית זך, רואה על ידו למרחקים ביותר". ובבאר הגולה באר השני [לד:] כתב: "ויש ללכת אחר השכל, שהוא נר מאיר לאדם, ולא ילך בחושך. ובכל מעשיו יהיה נמשך אחר השכל והדעת, וכמו שאמר הכתוב [משלי ו, כג] 'כי נר מצוה ותורה אור'. אף כי נראה כי לפי הסברא ודת הנמוסית כי אין ראוי לעשות דבר זה, הרי אדם נברא על זה שכל מעשיו יהיו שכליים". וראה למעלה פנ"ט הערה 28. (81) מכחישי תורה שבעל פה. (82) והנה בנתיב התורה פי"א [א, מו:] גם הביא מאמר זה, וכתב עליו: "בא להודיע על מעלת החכם, שלא יאמר האדם כי בעל התורה הוא כמו שאר אדם, ואין שם 'תורה' נקרא עליו... ודבר זה אינו, רק כי התלמיד חכם כמו עצם התורה, ויש לו דמיון גמור אל התורה. ובודאי דבר זה הוא הטעם שאמרה תורה [ר' דברים יז, יא] 'לא תסור ימין ושמאל מכל אשר יורוך'. כי החכמים הם עצם התורה גם כן. וכמו שגזר השם יתברך ונתן התורה לישראל, כך נתן החכמים, והם גם כן עצם התורה". [וראה למעלה פנ"ט הערה 50]. הרי בעוד שכאן בירר את עדיפותו של החכם על פני התורה שבכתב, הרי בנתיב התורה טרח לבאר את השויון שביניהם, ותלה את מעלת החכם במעלת התורה. והרי "מי נתלה במי, הוי אומר קטן נתלה בגדול" [ב"ב יב.]. ונמצא ששם מבאר שמעלת התורה עולה על מעלת החכם, והרבותא היא שגם מעלת החכם נכללת בשם "תורה". ולכאורה אין הדברים האלו עולים בקנה אחד עם דבריו כאן. והנראה בזה, שהנה הר"ן בקידושין לג: [יד: בדפי הרי"ף ד"ה ומה] הקשה על הגמרא ממכות הנ"ל, שבקידושין שם אמרו "איבעיא להו, מהו לעמוד בפני ספר תורה... אמרי קל וחומר; מפני לומדיה עומדים, מפניה לא כל שכן". ומכך משמע שכבוד ס"ת הוא יותר מכבוד ת"ח, ודלא כגמרא במכות. ובישוב קושיא זו כתב בעל השב שמעתתא בהקדמתו [אות ע] בזה"ל: "ונראה לי לפי מה שכתב בספר תפארת ישראל [ומביא שם בארוכה את דברי המהר"ל כאן]... דעיקר תיקון והשלמת התורה על ידי החכמים דבצרי חדא. והרי זה כמי שיש לו כרם מלא גפנים נטע שורק, ואדם אין לעבוד את אדמתה, הנה כרמו כלא היה. אולם אם ישכור פועלים ויעבדו את עבודת הכרם ויעשו ענבים בקרן בן שמן, אז הידד הידד יקראו הדורכים, כרם חמד ענו לה. ומכל מקום לא יהיו הפועלים מיטב קנינו, כי אם הכרם הוא העיקר, אך הוא צריך אל הפועלים, ובלעדם לא יכון. וכמו כן הוא בתורה; אם אין תלמידי חכמים לברר ולתקן, והיה כדברי ספר החתום. שאין לך מצוה מפורשת בתורה; תפילין לא נודע כמה פרשיות ומה לכתוב [ראה למעלה פס"ח הערה 38]... ובלעדי הת"ח כלא היתה. אבל אם כבר החזקנו ידי המחזיקים הת"ח המתקנים אותה, וכבר אכלנו את לחמה ויינה שתינו, אז היא העיקר, ולא הפועלים. כמו המרגליות, בתחלת מציאתה סתומה ומכוסה, ואינה חשובה מאומה. וכשיש עבד נוקב מרגליות, אז הוא יעשנה ויחשבינה מאוד. אמנם לא יחשב העבד לעיקר, כי אם המרגליות. וכן בתורה, אם מפני לומדיה אנו עומדין, שהם הפועלים, וכבר תקנו אותה והשלימוה מפניה, לא כל שכן [לפניה], שהיא העיקר, והבן". וזהו הישוב לדברי המהר"ל. דבריו כאן נסובים אודות הצורך בתלמידי חכמים, שבלעדיהם הספר תורה יהיה חתום וסגור. ומבחינה זו כבוד החכמים עולה אף על כבוד התורה. אך לאחר שהחכמים יישרו את הדרך, וסקלו את האבנים, הרי החשיבות נתונה לתורה הברורה והצלולה, ועל כך נסובים דבריו בנתיב התורה. והחידוש שלו בנתיב התורה הוא, שאף על החכמים חל שם "תורה", ואין הם רק בגדר הפועלים המעבדים את הכרם והמרגלית, אלא שהם גופא בגדר של הכרם והמרגלית. וכמו שאמרו חכמים [ב"ק צב:] "חמרא למריה, טיבותא לשקייה". ופירש רש"י שם "היין של מלך הוא, והשותין אותו מחזיקין טובה לשר המשקה". כך הוא ביחס לתורה; התורה היא של מלך מלכי המלכים, והחכמים הם שרי המשקה. אך מבחינה מסויימת החכמים עצמם נדונים כיין גופא, ולא רק כשרי המשקים. (83) משלי ג, יט-כ "ה' בחכמה יסד ארץ כונן שמים בתבונה בדעתו תהומות נבקעו וגו'". ובדר"ח פ"ג מי"ז [קנד:] כתב: "הכתוב נותן החכמה לארץ, דכתיב 'ה' בחכמה יסד ארץ כונן שמים בתבונה בדעתו תהומות נבקעו'. ודבר זה מפני כי השמים יותר רחוקים מן הגשמי מן הארץ, ולפיכך ראוי לתת התבונה, שהוא יותר עמוק בחכמה, אל השמים... הרי לך מבואר כי הבינה יותר שכלי, ולפיכך ראוי לתת החכמה אל הארץ, והתבונה אל השמים. ונותן הדעת אל התהומות, כי לפי מה שאמרנו כי הדעת הוא שמבדיל בין דבר לדבר שיודע אמתת הדברים בהבדל שלהם, וכמו שאמרו ז"ל [ברכות לג.] שקבעו הבדלה בחונן הדעת, שעל ידי הדעת מבדיל בין דבר לדבר, שתדע מזה כי הדעת על ידו מבדיל בין דבר לדבר. ולפיכך אמר 'בדעתו תהומות נבקעו', כי הבקיעה הוא הבדלה, ויאמר כי בכח הדעת שלו היה מבדיל התהום". (84) פירוש - בכל נברא ונברא הושקעו חכמה ודעת בטרם שנברא בפועל. וכמו שאמרו במדרש [ויק"ר כט, א] לגבי בריאת האדם ביום ששי, ש"בשעה ראשונה עלה במחשבה, בשניה נתייעץ עם מלאכי השרת, בשלישי כנס עפרו, ברביעי גבלו וכו'". ומה פשרן של שתי השעות הראשונות, אלא שהן החכמה והדעת שהושקעו בבריאת אדם בטרם החלה בריאתו בפועל. (85) והטבע הוא חומרי ביחס לשכלי, וכמבואר למעלה פ"א הערה 52, פ"ב הערה 11, ועוד. ולמעלה פי"ט [ד"ה וכאשר בא] כתב: "הטבע שהיא חמרית, היא מבדלת בין השם יתברך ובין הבריות", וראה שם הערות 41, 42. (86) כפי שביאר בגו"א בראשית פ"א אות לג שהארץ לא עשתה את ציווי ה' שטעם העץ יהיה כטעם הפרי [רש"י בראשית א, יא], וכלשונו: "אין הפירוש שהאדמה עברה במזיד על ציווי הקב"ה, שאין יצר הרע בה שתהא עוברת על ציווי הקב"ה. אבל כי הארץ הזאת שנוי יש לה, שהיא בלבד נחשבת מן התחתונים... ובעבור חסרונה היא מחסרת מן השלימות תמיד... ובעבור חסרונה לא היתה ממלאת רצון בוראה, והיתה מחסרת מן השלימות". ובנתיב האמת פ"ג [א, רד:] כתב: "כי מצד שהארץ היא בלבד מן התחתונים, מוכנת היא לשינוי ושקר, ואינה מקבלת הגזירה שהיא מן השמים, ואינה נמשכת אחר גזירת עליונים. וזה מצד שהיא מן התחתונים ואינה מן העליונים. וזה שאמר [תהלים קטו, טז] 'השמים שמים לה' והארץ נתן לבני אדם'". (87) פרק ב [ד"ה ובמדרש עוד], והובא בהערה 75. 
(88) מעין מה שכתב בבאר הגולה סוף באר ששי [קמא.]: "וכל איש בעל דת תורת משה ומאמין בתורה שבכתב ובתורה שבעל פה, יהא ספר זה בבל יראה ובל ימצא, ולא יביט ולא יסתכל בו, לא ראיה שכלית, ולא ראיה חושית". (89) פירוש - זה כבר עידן ועידנים שאין אנשים נמשכים אחר דברי הצדוקים ובייתוסים. (90) ואם תשאל, מדוע בימי בית שני נמשכו הבריות אחרי הבלי הצדוקים והבייתוסים [ראה הערה 5], לעומת ימינו שאין נמשכים אחרי הבליהם. וכי נאמר דאכשר דרי [וכפי שתמה בגו"א בראשית פ"ד סוף אות לב בהקשר אחר]. אמנם זה לא קשיא, כי כל חטא ועון הוא שטות, וכמו שאמרו חכמים [סוטה ג.] "אין אדם עובר עבירה אלא אם כן נכנס בו רוח שטות". אך אחיזתו של השטות היא רק לזמן קצוב, כמו כל יציאה מן הסדר שהיא רק לזמן מוגבל, וכמבואר בהקדמתו לנצח ישראל [י.], ושם הערה 18. ולכך הקנה מידה לאמיתתו של דבר מתגלה רק בהתמדתו בזמן. ומתוך שדברי הצדוקים אינם מושכים כיום איש, זה מוכיח בעליל כי אין דבריהם אלא דברי שטות, שכוחם יפה רק לשעה, ולא לדורות. 
(1) דבריו כאן הם כנגד המשנה [אבות פ"ד מי"ד] "שלשה כתרים הם; כתר תורה, וכתר כהונה, וכתר מלכות, וכתר שם טוב עולה על גביהן". ומבאר, שאע"פ שאין בידינו כיום שלשת הכתרים האחרונים, מ"מ יש בידינו במעט כתר תורה. (2) שאין בידינו כתר מלכות. ואודות כך ראה גו"א בראשית פמ"ט אות י. (3) ואין לנו כתר שם טוב. וכמו שכתב בנצח ישראל ר"פ לב: "ואין גדולה בישראל, והן מרודים ושפלים ובזוים בין האומות מאוד מאוד, כל שעה יותר ממה שהיה". וראה שם הערה 6, ולמעלה פנ"ו הערה 32. (4) ונחסר מאיתנו כתר כהונה. והרי כתר כהונה היה נסמן על ידי הזר של המזבח [רש"י שמות ל, ג], ולכך כתב "ופסק קרבן ניחוחנו". (5) כתר תורה. (6) "ואין שיור רק התורה הזאת" [מסליחות לער"ה בפזמון "זכור ברית אברהם"]. ואודות שתורה גדולנה משאר כתרים, הנה באבות פ"ו מ"ז אמרו "גדולה תורה יותר מן הכהונה ומן המלכות". (7) כפי שביאר למעלה פנ"ו [ד"ה אך בזמננו] את מיעוט ידיעתנו בתורה. וראה שם הערה 83. וכן הגלות גורמת לשכחת התורה, וכמבואר למעלה פנ"ו הערה 26. (8) ע"פ בראשית יט, כ "הלא מצער היא ותחי נפשי". (9) על הפסוק "ויאמר ה' אל אהרן בארצם לא תנחל וגו' אני חלקך ונחלתך בתוך בני ישראל" [במדבר יח, כ, והוא סוף אות מו בהוצאת המלבי"ם]. והלשון שנוקט כאן נמצא בשלימתו בילקו"ש ח"ב תתקמא. (10) "הוי אומר הממליך" [המשך לשון הספרי שם]. (11) כי החומר מופקע מכבוד, וכמבואר בח"א לנדרים לא: [ב, ה.], שכתב: "אין כבוד בדבר החומרי, רק הכבוד הוא בצורה", והובא למעלה פ"ב הערה 21. ובח"א לשבת קיג. [א, נ:] כתב: "הדבר הנבדל מן החומר יש בו כבוד, והחומרי אינו בעל כבוד". וראה גו"א שמות פכ"א הערה 119, ולמעלה פמ"ה הערה 40. (12) פירוש - רק מחמת שיש לאדם את התורה, מתאפשרת לו הזכיה בכתרי כהונה ומלכות, וכמו שיבאר. אך לולא התורה, לא היתה מתאפשרת הזכיה בהם, כי האדם מצד עצמו אינו ראוי לכתרים, מפאת חומריותו. (13) ומופקעת לגמרי מהחומר, וכמבואר למעלה פ"א הערה 63, פ"ג הערה 45, פי"א הערה 75, פ"כ הערה 4, פכ"ו הערה 10, פכ"ז הערה 54, ופמ"ז הערה 27. וראה בסמוך הערה 56. (14) כפי שביאר בפרק הקודם [ד"ה וכאשר תדע] שהשכל מתקבל אצל האדם רק לאחר הכנה מתאימה של הכח שהוא מלרע ממנו. ולכך ברור שישנה זיקה בין השכל, לבין אלו שמתחתיו. וכן נתבאר למעלה [פס"ב הערה 47] שהדבר העליון מעמיד ומקיים את הדבר שהוא למטה ממנו במדרגה, "ואם אין התורה, שהיא מתעלה על עולם הגשמי, אין קיום אל העולם שהוא למטה מן התורה" [לשונו שם]. (15) "כי לא נמצא המלך בלבד, בלא אחר עמו" [לשונו למעלה פס"ו (ד"ה והשוא הוא), ושם הערה 185]. כי אי אפשר לעבור הישר ממדריגת המלך הנבדלת לעבר מדרגת העם, ובע"כ שהשרים הם ה"אמצעי" שבין המלך לבין העם. ואודות ההדרגתיות שמתחייבת במעבר מדרגה לדרגה, ראה באר הגולה באר הראשון [טז:], ובנצח ישראל פכ"ח הערה 15. (16) לשונו בגו"א במדבר פכ"ח אות יא [סד"ה ואז השיב]: "נמצא השר עם המלך במקום אחד, ולא נמצא המלך עם מלך אחר במקום אחד, וזה בשביל שלא ישתמשו בכתר אחד. אבל השר הוא נמצא עם המלך". (17) ובדר"ח פ"ד מ"ד [קעא.] כתב: "כל שררה היא מן השי"ת, ומן גדולתו הוא נותן לאדם, וכמו שאמרו ז"ל בפרק הרואה [ברכות נח.] הרואה מלכי ישראל אומר 'ברוך שחלק מכבודו ליראיו', ואילו אצל מלכי אומות העולם אומר 'ברוך שנתן מכבודו לבשר ודם'". והואיל וכל שררה היא ממנו יתברך, הרי שרק על ידי דבר המקשר עליונים ותחתונים ניתן להעביר השררה מהקב"ה לתחתונים. והתורה היא זו המחברת העליונים ותחתונים להדדי, וכמבואר למעלה פס"ח הערה 71. וכמו שהברכה יורדת מעליונים לתחתונים רק על ידי כח התורה [כמבואר למעלה פכ"ז הערה 50], כך השררה תלויה בכח התורה. ובתוספתא סנהדרין פ"ג מ"ב אמרו "אין מעמידין לא מלך ולא כהן גדול אלא בבית דין של שבעים ואחד" [ראה רמב"ם הלכות מלכים פ"א ה"ג]. ודברים אלו יוטעמו מאוד על פי דבריו כאן, שהתורה [הסנהדרין] היא הממנה כל שררות בישראל. (18) ובגמרא [תענית ט.] אמרו שכאשר מתה מרים נסתלקה הבאר, וכשמת אהרן נסתלקו העננים, ומ"מ חזרו בזכות משה. ובנצח ישראל פנ"ד [תתמח.] ביאר זאת בזה"ל: "כי אין ספק כי בכח מדריגות משה העליונה, בכח שלו כל המעלות האלו. כי משה נחשב צורת ישראל... לכך בכחו הכל". והרי אהרן מורה על כתר כהונה, ומרים מורה על כתר מלכות [רש"י שמות א, כא "מלכות ממרים", ומקורו סוטה יא: שדוד בא ממרים], והם הם הדברים שנתבארו כאן שכתר התורה [של משה] כולל בתוכו שאר כתרים [של אהרן ומרים]. וראה למעלה פכ"ט הערה 73. (19) מפאת חומריותו, וכמו שנתבאר בהערה 11. (20) ועל תורה אפשר לומר את מה שאמרו חכמים לגבי דעת [נדרים מא.] "דא קני, מה חסר. דא לא קני, מה קני". (21) ובדר"ח שם [רצב.] כתב: "ואמר וכתרך גדול מכתרם. פירוש, כי יש אל המלך מעלה אלקית בודאי... ולכך המלכים נמשחים בשמן המשחה [הוריות יא:]. ואם לא היה במלכות צד קדושה אלקית, לא היה ראוי שיהיו נמשחים המלכים בשמן של קדושה. ודבר זה מורה עליו הכתר, כי הכתר הוא תכשיט של כבוד על הראש. כי המעלה הנבדלת ראויה על הראש, שהוא היותר עליון באדם, ושם הנשמה שהיא נבדלת, ולכך אליו ראוי תכשיט של כבוד. ולכך היו מושחין גם כן את הראש של מלך בשמן של קדושה. ועל זה אמר כי המעלה האלקית שיש אל מי שעוסק בתורה היא יותר מכתר מלכים. כי כתר מלכים מצטרף אל האדם הגשמי. ואף כי יש במלכות קדושה אלקית, הקדושה הזאת יש לה צירוף אל הגוף. אבל הכתר של תורה, דהיינו המעלה הנבדלת מן הגשמי שיש אל בעל תורה, היא נבדלת לגמרי מן הגשמי. ודבר זה מורה הכתוב; כי אצל זר המזבח, הוא מרמז על כתר כהונה [רש"י שמות ל, ג] כתיב [שמות ל, ג] 'ועשית לו'. וכן אצל השלחן כתיב [שמות כה, כד] 'ועשית לו'. אבל בארון כתיב [שמות כה, יא] 'עליו' [ראה למעלה בהקדמה הערה 2]. שדבר זה רמז כי הכתר של תורה היא נבדלת לגמרי מן האדם הגשמי, שהוא נושא כתר זה...וזה אמרו כאן 'וכתרך גדול מכתרם'. שודאי כתר זאת גדולה ביותר". (22) והנה הרמ"ע מפאנו [בספרו עשרה מאמרות מאמר חיקור הדין ח"ב פי"ט, והובא בקצרה במג"א ס"ס נג] כתב שמצינו שבכל הנשיאים שמשמעון הצדיק ועד הלל הזקן שלא נתמנו בנים במקום אביהם. ואילו מהלל הנשיא ואילך נהגו שבניהם קודמים. וביאר זאת שבימי הלל הזקן נתבטלה מלכות החשמונאים מישראל, ולכך כתר התורה ספג לתוכו הנהגות של כתר מלכות, ובמלכות קיי"ל שבנו קודם לכל אדם [הוריות יא:]. ולפי דברי המהר"ל כאן דברים אלו מחוורים למדי, כי אכן כתר תורה כולל בחובו שאר כתרים. (23) בגמרא שלפנינו "בר אמי". אך הבעין יעקב איתא "בר אמי". ודרכו להביא כגירסת העין יעקב, וכפי שנתבאר כמה פעמים [למעלה פ"ד הערה 10, פי"ד הערה 5, פכ"ה הערה 69, ועוד]. (24) לשונו בגו"א בראשית פי"ח אות ז: "לפי שאין כאן ישיבה של הקב"ה בעולם הזה השפל". ובגבורות ה' פס"ב [רעט:] כתב: "וכדי שלא תאמר כי הוא יתברך משותף לתחתונים, ואין הדבר כך, כי 'השמים שמים לה' והארץ נתן לבני אדם' [תהלים קטו, טז], אמר 'ה' על שמים כבודו' [תהלים קיג, ד], שהוא נבדל מן התחתונים, כי על השמים כבודו". ובנצח ישראל פכ"ז [תקס:] כתב: "הוא יתברך נבדל מכל הנמצאים. ואף שהוא יתברך מצטרף אל הנמצאים במה שהוא סבה ועלת הנמצאים, מכל מקום הוא נבדל מהם גם כן". ובהקדמתו הראשונה לגבורות ה' [ד] כתב: "כי השם המיוחד הוא שם העצם, מורה שהוא נבדל מכל הנמצאים... וזה שאמר [חגיגה יא:] 'לא במרכבה ליחיד'. כי המרכבה מורה שהוא יתברך נבדל מכל הנמצאים. כי כל רוכב במה שהוא רוכב עליו, הוא נבדל מן אשר רוכב עליו. וכל ענין המרכבה, ההשגה המורה על שהוא יתברך נבדל מכל הנמצאים, ואיך הוא רוכב עליהם ומנהיג... וכמו שזאת השגה מורה על שהוא יתברך נבדל מזולתו, ואין בו השתתפות עם זולתו. וכענין זה תהיה השגה שלא תהא בה השתתפות בזאת הידיעה רק לעצמו". ושם בפרק מב [קנט.] כתב: "כי 'קדוש' שמו מורה שהוא יתברך נבדל מכל הנמצאים, שזהו ענין הקדוש בכל מקום. ודבר זה מבואר במקומות הרבה מאוד. וכאשר מקדש שמו יתברך, אז שמו יתברך מיוחד ונבדל מכל הנמצאים, מורה על מלכותו יתברך". ובנתיב הדין פרק א [א, קפו.] כתב: "אף שהוא יתברך נבדל מן הנמצאים, ולכך נקרא הוא יתברך 'קדוש', שהקדוש הוא נבדל מהכל. ועם כל זה משרה הש"י קדושתו בתוך ישראל". וראה למעלה פי"ח הערה 4, שיסוד זה הוזכר פעמים הרבה בספר התפארת. (25) פירוש - אין ראוי שהקב"ה יתייחס אל דבר גשמי, ולכך התייחסותו היא לארבע אמות של הלכה בלבד. ובנתיב התורה פ"ב [א, י:] כתב: "ובעירובין [נה.] אצל 'לא בשמים היא' [דברים ל, יב], לא בגסי רוח היא. שאין להתורה שייכות כלל לגס רוח, שהוא בעל מדה גשמית. וראיה לזה כי לשון 'גסות' מורה על עבות וגסות והעבות הוא לגשם. ועוד הגשם יש לו רחקים מוגבלים, וזהו מדת גס רוח, שהוא מגביל עצמו בגדלות לומר כי כך וכך גדול הוא. לכך אין ראוי מדה זאת אל התורה שהיא שכלית, ולא יכנס השכל בגדר הגבול, אשר הגבול הוא שייך אל דבר הגשמי". ועומק השם "גס רוח" הוא שנותן גדרים גשמיים לדברים רוחניים, שהרי לשון המקרא הוא "לא בשמים היא", ו"שמים" מצד עצמם הם רוחניים, אך כאשר מייחס הרוחני אל הגשמי, אזי נקרא "גס רוח". דברים אלו מבוארים היטב בנתיב הפרישות פ"ג [ב, קיט:], בביאור דברי הגמרא [נידה טז:] שהקב"ה שונא את "הנכנס לביתו פתאום, והאוחז באמה וכו'", וכתב שם לבאר: "כי השם יתברך אשר הוא קדוש בתכלית הקדושה, שונא אלו דברים... שהם יוצאים מן הצניעות. כאשר נכנס לביתו פתאום, כי באולי עושים שם מלתא דצניעות. וזה שנכנס לביתו פתאום ואינו מקפיד על זה, הקב"ה - שהוא קדוש ומופרש מן הדבר שהוא יוצא מן הצניעות - הוא שונא אותו... והאוחז באמה ומשתין מים, כי דבר זה ערוה וזנות, והוא משחית זרעו, והקב"ה שונא אותו כאשר אינו נוהג בקדושה ובפרישה". וזהו שאמר בלעם [סנהדרין קו.] "אלקיהם של אלו שונא זימה הוא". ובח"א לע"ז יז. [ד, לט:] כתב: "הערוה הוא סילוק והסרה... דהיינו כי הוא יתברך קדוש בתכלית הקדושה, ואילו הערוה הוא הפך הקדושה, שהוא פונה ונמשך אל החמרי לגמרי... ולכך בודאי הוא הסרה מן השם יתברך". ובח"א לב"ב ס. [ג, פה:] כתב: "השכינה שורה במקום שאין ערוה, כדכתיב [דברים כג, טו] 'ולא יראה בך ערות דבר וסר מאחריך'. מזה יש ללמוד כי הצניעות מביא השכינה, והפך זה מסלק השכינה". וראה למעלה פ"ט הערה 35, ופל"ז הערה 47. (26) וזה לשונו בנתיב התורה פ"א [א, ז.]: "ההלכה הוא האמת והישר. ואף ששאר התורה גם כן נקראת 'תורה', ויש עליה שכר גם כן, מכל מקום יש לו קצת נטיה מן דרך האמת. אבל ת"ח דמסיק שמעתתא אליבא דהלכתא, זה הדרך נקרא 'פרשת דרכים' [סוטה כא.], שהוא נבדל ומיוחד משאר דרכים... ובמסכת נדה [עג.], תנא דבי אליהו, כל השונה הלכות מובטח לו שהוא בן עולם הבא... בארו בזה המעלה העליונה שיש לתורה, ובפרט מי ששונה הלכות. כי מי שחשב כי עיקר הלמוד לאדם בחכמה שישיג בנמצאים ובגלגלים ובמלאכים, ולא ניתנה מדריגה זאת לתורה לנזיקין ולטומאה ולטהרה, דבר זה הוא מכשלה גדולה מאוד... ולכך במאמר הזה בא לומר כי עיקר הצלחת האדם כאשר למודו בהלכה. וביאור זה, כי ההלכה הוא אמתת התורה, עד שאינו נוטה לא לימין ולא לשמאל. וזה לשון 'הלכה' אשר שמשו בו חכמים לומר הלכה כך וכך. כלומר הליכה היא יושר הדרך, שאינו נוטה לא לימין ולא לשמאל... ולכך דבר זה מביא אל חיי עולם הבא, כי הדרך אל עולם הבא צריך שלא יהיה נוטה לא לימין ולא לשמאל. וכמו שבארנו לפני זה [סוטה כא.] 'מאי פרשת דרכים, זה תלמיד חכם שמסיק ליה שמעתתא אליבא דהלכתא'. והרי כי פרשת דרכים הוא הדרך הפורש מן הדרכים שהם נוטים מן היושר, והוא הולך ביושר. וזה שאמר 'כל מי ששונה הלכות מובטח שהוא בן עולם הבא'... כלומר שיש לו ההליכה והדרך אל עולם הבא ע"י הלכות של תורה... לא שאר חכמות. והוא יתברך יתן חלקינו עם השונין הלכות, ועם השונים לשנות טעמים בדברים אחרים לא להתערב". וזה לשונו בדר"ח ספ"ג [קנח:]: "עיקר התורה היא ההלכה, וכמו שאמרו בפרק ד' דמגילה [כח:], תנא דבי אליהו, כל השונה הלכות מובטח לו שהוא בן עולם הבא... והטעם כי התורה היא מביאה את האדם לחיי עולם הבא. וכאשר ההלכה היא הלכה פסוקה, ואינה נוטה מנקודת האמת לא לימין ולא לשמאל, ולכך נקרא 'הלכה', כי ההולך הוא הולך בדרך הישר, אינו נוטה לימין ולשמאל. ולפיכך הדרך הזה שאינו נוטה לימין ולשמאל, הוא הדרך שמביא האדם לעוה"ב לגמרי. אבל הנוטה לימין ואל השמאל, הוא שנוטה אל הקצה, ויש לו נטיה במה אל המיתה, כי הקצה יש לו סוף וקץ. ולפיכך אין בזה חיי עולם הבא לגמרי, רק הדרך שאינו נוטה אל הקצה כלל, ודבר זה ראוי אל עולם אשר הוא נצחי, שאין לו קצה וסוף. ודבר זה גם כן רמזו בפרק היה נוטל [סוטה כא.], שאמרו הגיע לפרשת דרכים ניצול מכלם. פירוש כי פרשת דרכים הוא הדרך שכבר נבדל מן שאר דרכים ההולכים לימין ולשמאל אל קצה, וזה הולך נכחו ביושר, ואינו נוטה אל קצה, עד שהדרך מביא לחיי עולם הבא. ומפרש שם מאי פרשת דרכים, אמר מר זוטרא זהו תלמיד חכם דמסיק שמעתתא אליבא דהלכתא. כלומר כי כאשר למד שמעתתא אליבא דהלכתא דבר זה נקרא פרשת דרכים, שהדרך ההוא נבדל מן הדרכים ההולכים לימין או לשמאל, וזה הדרך הולך נכחו לאשר ראוי ללכת. וכן תלמיד חכם שמסיק שמעתתא אליבא דהלכתא, הדרך ההוא הולך ביושר אל עולם הבא לגמרי. ולכך מי ששונה הלכות, שההלכה הפסוקה הוא אשר אינו נוטה מן האמת לא לימין ולא לשמאל, הוא שמביא אותו לחיי עולם הבא. ולא שנאמר חס וחלילה כי מי שאין למוד שלו הלכה פסוקה שאין מביאו לחיי העולם הבא, שאין הדבר כך. אבל ההלכה הפסוקה היא עולם הברור והגמור... וזה שנקרא תורת משה 'תורה', מפני שהוא לשון הוראה, כי התורה מורה הדרך אל עולם הבא, וכמו שאמר 'הגיע לפרשת דרכים נצול מכולם'. וההלכות הם מורים הנקודה הנבחרת אל עיקר עולם הבא, כי הדרך הזה הוא צריך הוראה, כי הוא דרך צר מאד... ואם היו בני אדם יודעין להבין הדברים, לא היו סרים מן ההלכה". ואודות שההלכה היא היושר שבתורה, הנה זהו יסוד נפוץ בספרי המהר"ל. וראה אור חדש [רכ:], דרוש על התורה [מז.], ח"א לסוטה ז: [ב, לו:], ח"א לסנהדרין קו: [ג, רנ:], ח"א לנידה עג. [ד, קסז:], ועוד. (27) תנחומא קדושים, אות י: "ארץ ישראל יושבת באמצעיתו של עולם, וירושלים באמצעיתה של ארץ ישראל, ובית המקדש באמצע ירושלים". וראה למעלה פכ"ב [ד"ה ומפני שהאמצעי]. (28) אודות שהרוחקים מתייחסים לגשם, ראה למעלה פ"מ [ד"ה אמנם מה], שכתב: "העוה"ז הוא גשמי, וכבר ידוע כי הגשם יש לו חלופי צדדים ששה, ועל ידה הגשם שלם... כי אין גשם שלם רק כאשר יש לו ששה צדדין, והצדדים האלו שייכים לגשם, כי הגשם הוא בעל רוחק, שזהו גדר הגשם שהוא בעל רוחק... כי הצדדים הששה יש להם רוחק, והרוחק הוא גדר הגשם". וראה שם הערה 31. ובדר"ח פ"ה מט"ו [סוף רנה:] כתב: "וידוע הששה קצוות הם מתייחסים ביותר אל הגשמי, שהרי יש להם רוחק, אשר הרוחק שייך אל הגשם". וכן בהקדמה שלישית לגבורות ה' [יט] כתב: "מפני כי הצדדים... יש להם רוחק, וכל רוחק הוא גדר הגשם אשר יש לו רחקים". וכן כתב בח"א לנדרים לט. [ב, יד.]: "כי כל גשם יש לו התפשטות צד, שזהו ענין הגשם - התפשטות הרחקים". ובגו"א במדבר פכ"א אות לג [ד"ה אמנם] כתב: "הגשם יש לו רחקים", וראה שם הערה 93. וכ"ה בח"א לנידה ל: [ד, קנח:], גבורות ה' פמ"ו [קעה:], נצח ישראל פ"כ [תלו.], ושם הערה 19, דרשת שבת תשובה [עט.], נתיב הענוה פ"ז [ב, יז.], ועוד. (29) לשונו למעלה פ"מ [ד"ה אמנם מה]: "ואין האמצעי הזה מתיחס לגשם כמו ששה צדדים, כי הצדדים הששה יש להם רוחק, והרוחק הוא גדר הגשם. ולכך על ששה הצדדין יאמר שהם צדדין גשמיים. אבל האמצעי, מפני שאין לו רוחק, לא יאמר עליו שהוא גשמי בעצמו, ומתיחס אל בלתי גשמי. וכאשר ברא השם יתברך את העולם הגשמי, הנה כמו שיש לגשם שש צדדין, שהם צדדין גשמיים, כך הוא לבריאת עולם ששה ימים, שבו נברא העולם הגשמי. ויום השביעי בו שביתה, ולא היה בו הויה, וזה כנגד האמצעי, שאינו מתיחס לגשם, ודבר זה מבואר. וזהו ענין ששת ימי הויה, והשבת שבו היה שביתה בלתי הויה. ולכך יום השביעי הוא קודש. כי כבר אמרנו כי הוא כנגד האמצעי, שאינו מתיחס לגשמי, רק הוא בלתי גשמי. והבן הדברים האלו מאד". וראה שם הערה 33. (30) ספרי פרשת בהעלותך [ח, ב] "אל מול פני המנורה יאירו שבעת הנרות - מכאן אמר רבי נתן האמצעי מכובד". ובגמרא [מגילה כא:] אמרו "אמצעי משובח". וכן אמרו [יבמות מג.] "אמצעי שלם". וזהו יסוד נפוץ בספרי המהר"ל. וכגון, בנצח ישראל פנ"ט [תתקב.]: "ודבר זה בארנו במקומות הרבה, כי האמצעי ראוי שהוא נבדל מן הגשם. שהגשם הוא שיש לו רחקים, ומפני כך הקצה שיש לו רוחק, מסוגל לגשם אשר הוא בעל רוחק. אבל האמצעי שאין לו רוחק, שהרי הוא עומד באמצע, ולפיכך האמצעי מיוחד שהוא נבדל ביותר... שלכך בית המקדש, שהוא אוהל קדושה, הוא באמצע העולם. וכמו שהחליטו רבותינו זכרונם לברכה המאמר בספרי בפרשת בהעלותך מכאן שהאמצעי משובח". וראה שם בהערות. וכן הוא בבאר הגולה באר הששי [קלא.], נצח ישראל פי"ג [שלא.], גבורות ה' פ"ס [רעא.], גו"א בראשית פ"ב אות כא, ושם הערה 61, ועוד. ובנתיב הזריזות פ"א [ב, קפג.] כתב: "שהדרך האמצעי הוא הנבחר". (31) בהקדמה שלישית לגבורות ה' [יט] כתב: "האמצעי מתייחס תמיד אל הקדושה, והמעלה הנבדלת מן הגשמית, כמו שהיתה הארץ הקדושה וביהמ"ק מכוון באמצע העולם". ובח"א לכתבות סח. [א, קנה.] כתב: "האמצעי אין לו רוחק... ודבר זה רמזו חכמים... 'אל מול פני המנורה יאירו שבעת הנרות'... מכאן אמר רבי נתן האמצעי הוא משובח. וזה מפני כי הימין והשמאל יש להם רוחק, ולכך הם מתייחסים אל הגשמי. אבל האמצעי אין לו רוחק, מתייחס אל הנבדל מן הגשמי". ובבאר הגולה באר הששי [קלא.] כתב: "כי א"י הוא באמצע העולם כמו הטבור... וכאשר תמדוד בקו אין הטבור באמצע מצד המדידה הגשמית... רק כי הטבור באמצע בין חלק שנקרא חלק עליון, ובין חלק אשר נקרא חלק תחתון, ויש לכל חלק ענין מיוחד... לא מצד המדידה הגשמית. לכך ארץ ישראל נחשב באמצע העולם, ובין הצדדין המחולקין ביניהם". ובנצח ישראל פ"כ [תלו:] כתב: "גדר הגשם הוא הרוחק, ומדריגת האומות שהם גשמיים, ולפיכך המלכיות הם ד', כנגד הצדדין שהם ד'. אבל ישראל, שיש להם מדריגה בלתי גשמית, הוא נגד האמצעי, שהרי האמצעי אין לו רוחק כלל, שאינו נוטה לשום צד, ולפיכך האמצעי מתיחס אל בלתי גשמי שאין לו רוחק". ובנדרים לט: אמרו "שבעה דברים נבראו קודם שנברא העולם, אלו הן; תורה ותשובה וכו'". וכן הוא בב"ר ח, ב. ובגבורות ה' פ"ע [שכא:] כתב לבאר: "אי אפשר שלא ימצא הפשוט קודם לו [למורכב]... שכל מורכב ימצא לפניו פשוט... ואמר כי התורה נבראת קודם שנברא העולם, והיינו כי כנגד האמצעי שיש בעולם הגשמי המורכב, קודם האמצעי הפשוט לגמרי, והוא התורה... כי האמצעי מתיחס לדבר הבלתי גשמי... בעבור שהוא אמצעי ואינו נוטה לשום צד. ואין לך דבר בלתי גשמי רק התורה, שהיא שכלית... ומעתה התבאר לך מה שאמרו כי התורה נבראת קודם שנברא העולם, שמאחר שהפשוט קודם למורכב, והאמצעי הפשוט הנבדל מן הגשם היא התורה כמו שהתבאר". הרי שבית המקדש, ישראל, שבת, והתורה מתייחסים לאמצע, ולכך זהו שכתב שהאמצעי מתייחס אל הדבר הנבדל. [והנה כאן ביאר שביהמ"ק באמצע העולם מפאת קדושתו, ואילו בגבורות ה' פ"ח (נב.), ושם פע"א (שכה:) ביאר שביהמ"ק באמצע הישוב 
מפאת שהוא מזרים חיות לכל העולם, וכמו שהלב הוא באמצע הגוף.] וראה עוד גו"א בראשית פ"ד אות י [ד"ה אמנם], ושם הערה 68, ולמעלה פכ"ב הערה 31. (32) חידוש גדול יש בדברים אלו. כי שגרת המחשבה תופסת שמחמת שהדבר מתייחס אל השם יתברך, לכך הדבר הוא קדוש ונבדל. אך כאן מבאר להיפך; מחמת שהדבר הוא קדוש ונבדל, לכך הוא מתייחס אל השם יתברך, כי הדברים הגשמיים רחוקים מן השם יתברך. אמנם במקרא מבואר גם לאידך גיסא; [שמות לא, יג] "כי אני ה' מקדישכם", וכן [ויקרא כ, ח] "אני ה' מקדישכם", ועוד. וכן בנוגע לקדושת הזמנים מצאנו את שני הפנים האלו; מחד גיסא כתב למעלה [פכ"ז (ד"ה ואנו אומרים)]: "הקדושה ליום מצד השם יתברך, אשר הוא מקדש היום". ומאידך גיסא כתב בח"א לשבועות ט. [ד, יב:]: "בכל יום שיש בו קדושה ומעלה, כמו החגים הקדושים וראש חודש, יש בו קרבן חטאת. כי הימים האלו יש בהם הקדושה, לכך הם מיוחדים לסלק החסרון ולהתקרב ולשוב אל השם יתברך". הרי שהקדושה מביאה להתקרבות אל ה', ולא שהתקרבות לה' מביאה אל הקדושה. והענין מבואר במסילת ישרים ר"פ כו, שכתב: "ענין הקדושה כפול הוא. דהיינו תחילתו עבודה וסופו גמול, תחילתו השתדלות וסופו מתנה. והיינו שתחילתו הוא מה שהאדם מקדש עצמו, וסופו מה שמקדשים אותו. והוא מה שאמרו ז"ל [יומא לט.] אדם מקדש עצמו מעט, מקדשים אותו הרבה. מלמטה, מקדשים אותו מלמעלה. ההשתדלות הוא שיהיה אדם נבדל ונעתק מן החמריות לגמרי, ומתדבק תמיד בכל עת ובכל שעה באלקיו... אך הסוף הוא שהקב"ה ידריכהו בדרך הזה שהוא חפץ ללכת בה, וישרה עליו קדושתו ויקדשהו". והוא הדין ביחס לזמן ומקום; ראשית, עליהם להיות מסוגלים לקליטת הקדושה, ורק לאחר מכן הקב"ה מקדשם. כי מן הנמנע שהקב"ה יקדש דבר גשמי המרוחק ממנו. וכן מצינו לגבי בחירת הר סיני, שרק מחמת שהיה נמוך ועניו משאר ההרים, נבחר להיות ההר שעליו תנתן התורה [מגילה כט.]. ובויק"ר יג, ב איתא "מדד הקב"ה כל ההרים, ולא מצא הר שתנתן בו את התורה אלא סיני. מדד הקב"ה את כל העיירות ולא מצא עיר שיבנה בו בית המקדש אלא ירושלים. מדד הקב"ה כל ארצות, ולא מצא ארץ שראויה לינתן לישראל אלא ארץ ישראל. הדא הוא דכתיב [חבקוק ג, ה] 'עמד וימדוד ארץ ראה וגו''". ומדידה זו היא היא הקדושה הראשונית שחייבת להמצא בנברא, ורק מתוך כך הקב"ה יאות להשרות את שכינתו עליו. (33) בסנהדרין קו: אמרו שישנן "שלש מאות הלכות פסוקות במגדל הפורח באויר". וכתב שם בח"א [ג, רנ.]: "כי ההלכה הפסוקה מתיחס לה מספר שלשה, כי שלשה יש בהם האמצעי, שאין לו נטיה אנה ואנה, כמו שהוא כל אמצעי. וכך הלכה פסוקה אין לה נטיה לשום צד. לכך אצל ההלכה אמר 'שלש מאות'... שמספר ג' יש בו האמצעי שאינו נוטה מן היושר, שהוא הלכה". וכן נתבאר למעלה [פל"ח הערה 115] שהאמצעי הוא הישר. ולכך ההלכה שהיא במהותה ישרה, בהכרח תימצא על נקודת האמצע. (34) כמו שכתב בנצח ישראל פל"א [תרד.]: "כי שכל רבים... הוא שכל פשוט... ולכך הלכה כרבים בכל מקום [ברכות ט.]". ובדר"ח פ"ה מי"ז [רס.] כתב: "מחלוקת של חכמים... אף שיש לכל אחד ואחד טעם הגון, עד שמזה הצד יאמר כי גם דבר זה מן הש"י, שכל טעם הגון הוא מן הש"י, מכל מקום כאשר יזדקק הדבר מצד השכל הפשוט, אז גובר דעת האחד על השני, וזהו פסק הלכה. ומכל מקום בשניהם יש טעם, שכשם שהוא מן הש"י השכל הפשוט, כך מן הש"י השכל שאינו פשוט. רק כי השכל הפשוט הוא במדריגה העליונה". ובעירובין יג: אמרו "מפני מה זכו בית הלל לקבוע הלכה כמותן, מפני שנוחין ועלובין היו". וביאר זאת בבאר הגולה באר הראשון [כ:]: "ואמר מפני שהם נוחים ועלובין וכו'. ודבר זה, כי הטעם שנתן ב"ש מצד חדוד השכלי, שהיו חריפים מאוד, הוא שקול כמו הטעם שנתן ב"ה. רק כי הנעלבים ואינם עולבין כו'... כי מדה זאת הוא מדת הפשיטות לגמרי, ולכך ראוים דבריו להלכה, כי ההלכה הוא שכל פשוט, והשכל נמשך אחר המדה שיש בו. וכאשר הוא נעלב יש לו מדת הפשיטות, ונמשך אחר השכל הפשוט, אשר הוא ראוי להלכה כאשר תבין דברי חכמה, לפיכך ההלכה כב"ה. כי דבריו מתחברים אל השכל הפשוט לגמרי". (35) "במה" - מבחינה מסויימת. (36) והנה על דוד המלך נאמר [ש"א טז, יח] "וה' עמו". ודרשו בגמרא [סנהדרין צג:] "שהלכה כמותו בכל מקום". וביאר זאת בנצח ישראל פל"ב [תרכז.] בזה"ל: "כי הוא יתברך אמת, וכאשר דבריו אמת לפי ההלכה, אז הקב"ה עמו, וזה מבואר". וראה למעלה בהקדמה הערה 116. (37) פרק יא, ופרק יב. ומצינו שקורא לספר זה בשם "פרקים" [ראה למעלהפ"ה הערה 40]. (38) פרק יא [ד"ה וזהו ההפרש]: "וזהו ההפרש הגדול שיש בין ידיעת התורה, והידיעה בענין הגלגלים והיסודות עצמן. כי עצמן של דברים אלו אינם כל כך במדרגה, כי אף 'שמים לא זכו בעיניו' [איוב טו, טו], וגם 'במלאכים ישים תהלה' [איוב ד, יח], ואם כן לא קנה דבר מעלה כלל. אבל הידיעה בתורה, אף אם הידיעה בשור וחמור, ובשאר דבריה אשר אינם חשובים בצד עצמם, אין המדרגה של השגה הזאת בצד עצמם, [רק] בצד שדברים אלו הם גזרת השם יתברך ויתעלה שמו על הברואים, וזהו מדרגת הידיעה הזאת. ואף כי אמרנו כי התורה כולה ומצותיה הם חקים ומשפטים אשר לאדם שייכים, אף כי אמרנו כי לא אכפת אל השם יתברך ויתעלה שמו אם שוחט מן הצואר או מן העורף, רק כי כך ראוי אל האדם. מכל מקום הכל מסדר השם יתברך ויתעלה שמו, אשר סדר מאתו יתברך. ומצד הזה, העוסק בתורה הוא העוסק בסדר אשר סדר השם יתברך, ואין זה דבר מצד האדם. ואדרבה, הגזרה היא עול על האדם. אם כן אין הידיעה הזאת מתיחסת שיקנה ידיעה באדם, רק הידיעה בגזרת השם יתברך וסדר שלו. ודבר זה הפוך כאשר יקנה הידיעה בגלגלים, שהוא בידיעת עצמן, ואין זה מדרגת מעלת כלל". (39) לשונו שם [ד"ה ולמר זוטרא]: "'פרשת דרכים' - דמסיק שמעתתא אליבא דהלכתא, שהוא הדרך אשר הוא נוכח ה'. כי ההלכה היא הדרך הישר ודרך האמת. אבל אם אינו מסיק שמעתתא אליבא דהלכתא, אף על גב שגם הוא תורה, אין זה מדרגה אחרונה מיוחדת, רק כאשר מסיק שמעתתא אליבא דהלכתא". וראה שם הערה 58, וכאן הערה 26. (40) פירוש - אם היה נאמר "אין לו להקב"ה בעולמו אלא מקום הלכה", לא היינו יודעים עדיין שמקום ההלכה חולק מקום לעצמו ונחשב מקום בפני עצמו, אלא היינו אומרים שהקב"ה מאוד חפץ בהלכה, אך לא שההלכה נבדלת מהעולם הזה. אך כשאנו אומרים "ארבע אמות של הלכה", הרי בכך יש להלכה מקום מיוחד בפני עצמו, כי ארבע אמות חולקות מקום לעצמן, ובזאת אנו מורים שההלכה נבדלת מן העולם הזה, בכך שיש לה קיום עצמי משלה במקום עצמי משלה. [כי "מקום" הוא מלשון "מקיים", וכמבואר למעלה פ"ז הערה 69]. ומעין מה שכתב בדר"ח פ"ג מ"ד [קכב.], וז"ל: "המקום אשר לאדם מתייחס לאדם... נכנס המקום בהכרת האדם לומר פלוני ממקום פלוני... כי יש לאדם מקום מיוחד". וכך יש להלכה מקום מיוחד. (41) שאמרו שם "תנו רבנן, בית שאין בו ארבע אמות על ארבע אמות פטור מן המזוזה, ומן המעקה, ואינו מטמא בנגעים וכו'". ומבארת שם הגמרא [ג:] שפחות מארבע אמות אינו ראוי לדירה, ואינו בכלל בית. (42) וכן כתב בנצח ישראל פ"ז [קעו.]: "כל מקום משוער בד', שכן נתנו לאדם מקום ד' אמות [גיטין עז:], כי המקום הוא מרובע. שכן מצינו ארץ ישראל ד' מאה פרסה על ד' מאה פרסה [רש"י במדבר יג, כה]". ובח"א לסוטה יג. [ב, נג.] ביאר שלכך נקברו אדה"ר והאבות בקרית ארבע [בראשית כג, ב], וז"ל: "שהאבות הם מקום לכל העולם... והמקום ראוי לארבע, כי לעולם שטח המקום ד' על ד', כמו שידוע שנתנו שיעור מקום האדם ד' על ד'. וכן כל מקום שטח שלו מרובע. ולכך היו האבות, שהם יסוד בני אדם - דהיינו אדה"ר וג' האבות הקדושים - נקברים במקום ששמו 'קרית ארבע', כי מקום זה שנקרא 'ארבע' ראוי להם בעבור כי ארבע הוא ראוי למקום". וכן כתב בגו"א בראשית פכ"ג סוף אות ד, ובגבורות ה' פנ"ח [רנח.]. ובנתיב אהבת ריע פ"ב [ב, נט:] כתב: "מצינו מספר ארבע מיוחד למקום". וראה עוד בח"א לחולין צא: [ד, קז.]. (43) לשונו בח"א לב"מ נט. [ג, כז.]: "מצינו מספר ארבע מיוחד למקום בכל מקום. אם לאדם ארבע אמות מקומו של אדם [ב"מ י.]. וכך אמרו [שבת ו.] לעניין שבת ד' על ד' מקום הוא נחשב לשבת, הן לכרמלית ארבעה טפחים [שם], הן לרשות היחיד ארבע אמות, הן לרשות הרבים שהוא רוחב שש עשרה אמות הוא ד' על ד' [שבת צט.]. וכן לשעור ארץ בכללה אמרו [מגילה ג.] מספר ארבע מאות פרסה. וכן בכל מקום לענין שעור מקום אמר מספר ארבע". (44) לא מצאתי איפוה שיבאר ענין זה. ואולי אפשר לבאר, שהנה מקומו של אדם הוא ארבע אמות [ראה הערה קודמת, ועירובין מח.]. ועל ידי לימוד תורה האדם מוציא את עצמו לפועל, וכמבואר כאן ולמעלה [פרקים יא-יג]. ולכך דין הוא שמקום לימוד תורה ימדד באמות, כפי שנמדד מקומו של אדם. וזהו דיוק לשונו "למוד התורה", ולא סתם ואמר "תורה". ועוד אודות שאיירי כאן בלימוד תורה, הנה בח"א מהדורת כשר לב"מ נט. [חלק א, עמוד קל, ואינו מופיע בח"א של האניג], כתב שם לגבי דברי הגמרא שאין מביאים ראיה על ההלכה מחרוב ומאמת המים, אך ניתן להביא ראיה מכותלי בית המדרש, וז"ל: "אין להביא ראיה מן החרוב ומן אמות המים, אשר אינם השכל הזך הנקי, שהוא אליבא דהלכתא... אמנם כותלי בית המדרש, אין להקב"ה אלא ד' אמות של הלכה, והוא ידוע". הרי שארבע אמות של הלכה הן מקום לימוד התורה, וכותלי בית המדרש. (45) כי תחת הבחירה של המקדש, נבחרו ארבע אמות של הלכה, וכמו שנתבאר למעלה [ד"ה וכאשר חרב], ולכך התורה היא היא מקום המקדש. (46) סוכה כח. "דבר גדול ודבר קטן; דבר גדול - מעשה מרכבה. דבר קטן - הויות דאביי ורבא". וראה למעלה פי"א הערה 49, ופי"ג הערה 88. (47) וכמבואר בהערה 26. ולמעלה בפי"א התייחס במיוחד לחשיבות לימוד ארבעה אבות נזיקין [בריש הפרק, ושם ד"ה הענין השני]. (48) "דליהוי משמע זאת התורה היא עולה ומנחה וכו'" [רש"י שם]. 
(49) "דהכי משמע 'זאת התורה לעולה', כלומר במקום העולה, 'למנחה' בשביל המנחה... כלומר התלמוד תורה מכפר על עונותינו" [רש"י שם]. (50) "כגון סדר קדשים דמיירי בהלכות עבודה" [רש"י שם]. (51) כי "קרבן" בא מלשון התקרבות, וכפי שכתב הרמב"ן בויקרא א, ט, וכמו שביאר בגבורות ה' המוצטט כאן [מה:], וז"ל: "כי אין הקרבן זולת הקירוב והדבוק בו יתברך... וזהו לשון 'קרבן', התקרבות אל השם יתברך על ידי הקרבן". וכן כתב בגו"א בראשית פמ"ו אות א: "קרבן, על ידו הוא מתקרב ומתקשר בו יתברך". ובגו"א שמות פכ"א אות ג כתב: "נקרא 'קרבן', על שהוא מקרב את האדם לבורא יתעלה". ובח"א לשבועות ט. [ד, יב:] כתב: "הקרבן הוא הקרבתם אל השם יתברך, אשר הוא מביא אליו הקרבן, כמו שמורה לך שם 'קרבן'". וכן כתב בבאר הגולה באר השלישי [מב:]: "על ידי הקרבן יש כאן קירוב הגמור אל השם יתברך, שלכך נקרא 'קרבן', שעל ידי זה הוא הקירוב הגמור". וטעם הדבר מבואר בנתיב העבודה פ"א [א, עז:], וז"ל: "האדם מוסר עצמו אל השם יתברך, ואף אם אין מוסר עצמו אליו, רק ממון שלו שמקריב אליו קרבן, מ"מ גם זה נקרא שמוסר עצמו אל ה' יתברך כאשר מקריב אליו ממון שלו". וראה למעלה פכ"ה הערה 101, ופנ"ד הערה 21. (52) כי חטאים מבטלים הקשר לה', וכמו שנאמר [ישעיה נט, ב] "כי אם עוונותיכם היו מבדילים בינכם לבין אלוקיכם וחטאתיכם הסתירו פנים מכם משמוע". וראה למעלה בהקדמה הערה 53, פ"ט הערות 18, 37, 89, ופכ"ח הערה 46. "כי החוטא נתרחק מה' בשביל חטאו" [לשונו בגו"א במדבר פכ"ח אות יא, ד"ה והנה]. וכן כתב בדר"ח פ"ו מ"ח [שז.]. ובדרשת שבת הגדול [רכז:] כתב: "כאשר חוטא האדם, העונות הם מפרידים בין השי"ת ובין האדם". וכן השריש לאידך גיסא; הדבק בה' אינו בא לידי חטא, וכמבואר בבאר הגולה באר החמישי [קא:], גו"א בראשית פ"ו אות יט, שם שמות פכ"ה הערה 239, ושם ויקרא פ"ד הערה 31. וראה בנתיב התשובה פ"א הערה 122. (53) זהו יסוד נפוץ בספרי המהר"ל, וכמלוקט בהערה 55. (54) בבאר הרביעי [נה.], בביאור מאמר חכמים [שבועות ט.] שהקב"ה ביקש שיביאו למענו קרבן בר"ח על הקטנת הלבנה, ושם האריך לבאר שקרבן מכפר מחמת ההתקרבות לה' הגנוזה בו. (55) לדוגמה; בגו"א במדבר פכ"ח אות יא [ד"ה והנה] כתב: "כי החוטא נתרחק מה' בשביל חטאו, והקרבן שמקריבין אל ה' - כאשר יש לו קורבה אל ה' על ידי הקרבן, הוסר חטאו שנתרחק בשביל החטא, והקרבן בשביל זה הוא סלוק חטאו". ובדרשת שבת הגדול [רכז:] כתב: "כל ענין הקרבנות אינו אלא קירוב ושלום. שכאשר חוטא האדם, העוונות הם מפרידים בין השי"ת ובין האדם. והקרבנות הם מקריבים את האדם אל השי"ת אחר שחטא... הקרבן ג"כ הוא קירוב ושלום אחר שיש הפרד וחילוק". וכן הוא בח"א למנחות קי. [ד, צ.], שכתב: "כל ענין הקרבן אינו רק לקרב האדם אל הש"י, אחר שהיה רחוק". הרי שכפרת הקרבן היא משום שמבטל את המרחק שנוצר ע"י החטא. וראה גו"א ויקרא פ"א הערה 264, שנתבאר שם שאין חיוב קרבן על ביטול מצות עשה, כי אין בביטול זה משום התרחקות מהש"י, אלא שלא התקרב דיו להשי"ת [כמבואר בבנתיב התשובה פ"ב הערה 31, וס"פ ג]. ובהעדר ריחוקו של החטא - אין קירובו של הקרבן מחוייב. ובח"א לשבועות ט. [ד, יב:] כתב בסגנון אחר, וז"ל: "הקרבן הוא הקרבתם אל הש"י... וכאשר יש קירוב והשבה אל הש"י, אשר הוא בעל המעלה בלי חסרון, מסולק מאתו כל חסרון והעדר המצורף אליו, שהוא החטא. וזהו סוד הקרבן... שהוא השבת העלול אל עילתו יתברך ע"י הקרבן, שמתקרב אליו העלול, וזה מסלק כל חטא המצורף אליו... ולכך בכל יום שיש בו קדושה ומעלה, כמו החגים הקדושים ור"ח, יש בו קרבן חטאת, כי הימים האלו יש בהם קדושה, לכך הם מיוחדים לסלק החסרון ולהתקרב ולשוב אל הש"י". ולפי טעם זה, אין כפרת הקרבן נובעת משום שקורבת הקרבן מבטלת את ריחוקו של החטא, אלא שהקרבן מקרב את האדם למקום נעלה, ששם אין צירוף לחטא. וראה בנתיב התשובה פ"א הערה 123. (56) יסוד נפוץ מאוד בספר התפארת, וכמלוקט כאן בהערה 13. (57) כי החטא בא מחומריות הגוף, וכמו שכתב למעלה פ"ד [ד"ה והנה השמש]: "וידוע כי החטא הוא מצד החומר, לא מצד הצורה". וראה שם הערה 79, שזהו יסוד נפוץ מאוד בספרי המהר"ל בכלל, ובספר התפארת בפרט. (58) כי כל סילוק גשמי הוא סלוקו של החטא. וזהו יסוד נפוץ בספרי המהר"ל, ולדוגמה, בגו"א במדבר פ"כ אות ב [ד"ה אמנם] כתב לבאר מדוע מיתת צדיקים מכפרת [רש"י במדבר כ, א], וז"ל: "כי סילוק החטא הוא כאשר יסולק ענין הראשון אשר היה בו החטא, שהיה בעל גוף, אשר הוא מסוגל לחטא... ולכך כל מיתה היא מכפרת על האדם, בעבור שהיא הסתלקות הגוף, שבו תלוי החטא. ובמיתת הצדיק... נחשב סילוק גופו סילוק לכל העולם, ובשביל סילוק זה נסתלק החטא". ושם המשיך לבאר על פי זה מדוע יום הכפורים מכפר, וז"ל: "כי יוה"כ ג"כ בשביל סילוק עניני הגוף, שאסור באכילה ובשתיה [יומא עג:]... ובשביל כך ראוי שיהיה כפרה במקום מעוט הגוף, שבו תלוי עיקר החטא". ובנתיב היסורין פ"א [ב, קעה:] כתב: "כאשר חטא ונטה אחר הגוף שממנו החטא, יש לו כפרה ע"י יסורין שממעטין הגוף". וראה למעלה פמ"ז הערה 53. וזו גם הסבה שמיתה מכפרת [למעלה פכ"ג הערה 33]. וה"ה לדידן, שכאשר אדם מתרומם למדריגת התורה, ופושט עצמו מגשמיותו, בזה גופא גנוזה כפרתו. כמו שכל כפרה [יסורין, יום הכפורים, מיתה] נעשית מצד התמעטות הגוף, ובכך גופא מסולק החטא. (59) כן כתב בנתיב התורה פ"ט [א, מ:]: "ורבא סבר כי העוסק בתורה אין צריך לא עולה ולא קרבן. מפני כי הקרבן אינו רק לקרב את האדם אל השם יתברך אחר שהוא רחוק. ואילו העוסק בתורה הוא עם השם יתברך מבלי הסרה, ואינו צריך קירוב כלל, רק שהוא עם השם יתברך תמיד. ואם אמר 'כאילו הקריב עולה', היה משמע כמו עולה שהיא לשעה בלבד, ואם כן התורה אינה גם כן רק לשעה בלבד. וזה שאמר שאינו צריך לעולה, כי העוסק בתורה הוא תמיד עם השם יתברך מבלי הסרה, ודבר זה מבואר". וכן כתב בח"א למנחות קי. [ד, צ.]. וראה בנתיב התשובה פ"א [סד"ה ולא היה], שלכך התורה אמרה שהחוטא "יביא אשם ויתכפר" [ירושלמי מכות פ"ב ה"ו], כי שכליות התורה מאפשרת את סילוק החטא, וכלשונו שם: "אבל כאשר שאלו לתורה השכלית הנבדלת מן הגשמי, התורה אמרה יביא קרבן ויתכפר מחטאו. כי התורה מדריגת פשיטת האדם מן הגשמי, ובזה הוא סילוק החטא". (60) בח"א למנחות קי. [ד, צ.] הרחיב בזה יותר, וז"ל: "פירוש זה, כי כאשר הוא עוסק בתורת עולה, יש לו דביקות יותר במה שהוא עוסק בדבר שעל ידו הדביקות, דהיינו קרבן עולה או חטאת או אשם. וזהו יותר ממה שהוא עוסק בשאר תורה, כי העולה על ידה דביקות מיוחד, והחטאת ג"כ על ידי החטאת דביקות מיוחד, שהוא דביקות של כפרה. וע"י שלמים יש לו דביקות של שלום, עד שכל קרבן וקרבן יש לו דביקות מיוחד... וכן העוסק בתורת חטאת, יש לו אותו דביקות שיש לאדם ע"י קרבן חטאת. ודמיון גמור יש לתורה אל קרבן, שהקרבן נאמר עליו [ויקרא א, ט] 'אשה ריח ניחוח', וכן התורה היא אש, והיא נחת לה' ברוך הוא". (61) בנתיב התורה פ"ט [א, מ:] כתב: "ופירוש זה, כי העולה הוא קרבן מיוחד, ובודאי הקרבן שהוא מיוחד מורה על קירוב מיוחד. ועל זה אמר כאשר עוסק בהלכות קרבן מיוחד, יש לו אותו קירוב שהוא מיוחד גם כן. ואין בין החכמים האלו מחלוקת, רק כל אחד מוסיף. ומ"מ לדברי הכל התורה שנתן השם יתברך לאדם על ידה הקירוב והדביקות הגמור אל השם יתברך. כי התורה היא שכלית, ועל ידי התורה סלוק הגופני, ויש לו דביקות עם השם יתברך". (62) לשונו בנתיב התורה פ"ט [א, מ.]: "ויש לשאול למה בלילות דוקא... פירוש זה כמו שפירשנו למעלה, כי עיקר זמן התורה הוא בלילה. כי עיקר העולם הזה והווייתו הוא ביום, ובלילה אין הוויית העולם הזה, ונחשב בלתי נמצא. כי הלילה הוא חושך, לכך לא נקרא מציאות כלל". ובח"א למנחות קי. [ד, פט:] כתב: "כי הלילה האדם נחשב כאילו אינו מציאות, כי מציאות האדם ביום דוקא, ובלילה נחשב כאילו אינו נמצא". וכאשר מציאות האדם בטלה, אז ראוי לו להתחבר אל ה'. וכמו שכתב בנצח ישראל פ"י [רסד.] בביאור שה' נמצא מראשיתיו של חולה [רש"י בראשית מז, לא], וז"ל: "הכתוב אומר [ישעיה נז, טו] 'את דכא ושפל רוח אשכון', שזהו ממדת השם יתברך ששכינתו עם אשר הוא דכא... ולכך החולה שהוא דכא, השם יתברך עמו בפרט", וראה שם הערה 129, כי הוא יסוד נפוץ בספריו. דוגמה נוספת לדבר; בהקדמתו לאור חדש [נג:] כתב: "הנסים שייכים ללילה, כי היום הוא מיוחד להנהגת הטבע, והנסים הם בלילה. וכך תמצא שהיתה מכת בכורות בלילה [שמות יב, כט], אבל היציאה ממצרים ביום [במדבר לג, ג, ורש"י דברים טז, א]. כי היום הוא מיוחד להנהגת הטבע, והיציאה עצמה הוא כסדר העולם". וכן הוא בנר מצוה [כח.]. וכבר נתבאר למעלה [פי"ט הערה 40, פ"מ הערה 68, ופמ"ד הערה 38] שנסים באים לעולם מדביקות העולם התחתון עם העולם העליון. הרי שהלילה הוא זמן להתחברות עם ה' יתברך. וראה למעלה פס"ח הערה 47. (63) המשך לשונו בנתיב התורה פ"ט [א, מ.]: "ומטעם זה אמרו [עירובין סה.] 'לא איברא לילה אלא לשינתא'. כלומר שאין נחשב הוויית העולם רק ביום, ולא אברא לילה אלא לשינתא, כי בשינה נחשב לגמרי האדם כאילו אינו. וכאשר אין הוויית העולם הזה הגשמי בלילה, ראוי שיהיה נמצאת התורה בלילה, שהתורה השכלית הוא גם כן סלוק הגשמי. ולכך תלמידי חכמים העוסקים בתורה, כאילו עוסקים בעבודה. שאין העבודה רק הקירוב אל השי"ת כאשר מביא אליו דורון, והאדם שעוסק בתורה השכלית בלילה, שאז הגוף כאילו אינו, ועל ידי התורה שהיא תורת השם יתברך, העולם מתדבק בו יתברך. לכך נחשב העולם כאילו הוא עוסק בעבודה". ובח"א למנחות קי. [א, צ.] כתב: "כאשר עוסק בתורה מתדבק עם השם יתברך, ונחשב סילוק שלו שהוא מצד הלילה, הוא סלוק אל השם יתברך. ודבר זה קרבן נחשב כאשר מסלק עצמו אל השם יתברך". ובחידושי ההלכות שלו לעירובין סה. כתב: "לא איברא לילה אלא לגירסא [שם]. דבר זה ענין עמוק, כמו שידוע כי הלילה ראוי דוקא לתורה... כי היום נוהג מנהגו של עולם הזה, שהוא עולם הגשמי. וכאשר היום עובר אין הנהגת העולם עולם גשמי, והוא זמן אשר שייך לרוחנים. ולכך כל הרוחנים נגלים בלילה. וכל זה מפני שהיום הוא הנהגות העוה"ז הגשמי". וראה למעלה פס"ח הערה 47. (64) לשון הפסוק במלואו [מדובר בדברי שלמה המלך לחורם מלך צור] "הנה אני בונה בית לשם ה' אלקי להקדיש לו להקטיר לפניו קטורת סמים ומערכת תמיד ועולות לבקר ולערב לשבתות ולחדשים ולמועדי ה' אלקינו לעולם זאת על ישראל". ופירש הרד"ק שם "פירוש, המצוה הזאת מצות הקרבנות, לעולם על ישראל, ואיננה על זמן". וכן פירש רש"י שם במנחות "מקרא הוא בדברי הימים בשלמה ובקרבנות משתעי, דלעולם הם עומדים. והיכי דמי, מזבח בנוי בשמים ומיכאל עומד ומקטיר עליו". (65) בא לבאר שאין כוונת המאמר שמיכאל מקריב קרבן כפשוטו, אלא שתוצאת הפעולה שעושה מיכאל שוה ומקבילה לתוצאת הקרבת קרבן, ולכך פועלו של מיכאל יכונה בשם "קרבן". (66) לשונו בח"א למנחות קי. [ד, פט:]: "מיכאל השר הגדול הוא סבת התקשרות העולם בעלתו. כי כבר התבאר בחבור גבורות השם [פס"ט, והובא בהערה 72] כי העולם הזה שב אל עלתו, ואי אפשר רק כך, כי ממנו יתברך הושפע העולם, ואליו יתברך הוא שב. ומיכאל שר הגדול אמצעי ששב העולם אל עילתו". ונראה לבאר קצת דברי קודש אלו, כי מיכאל הוא המלאך של חסד, וכמבואר בנצח ישראל פנ"א [תתיז:]: "כי מן מיכאל מושפע ממנו הטוב והחסד". ובח"א לב"ב עה. [ג, קיא.] כתב: "כי צורתו [של מיכאל] הנבדלת ונפרדת מן החומר הוא צורה אלקית, מושפע ממנו הטוב והחסד". [וראה למעלה פכ"ו הערה 17]. ומידת החסד היא זו המקשרת את העולם לה', וכפי שכתב הפחד יצחק ר"ה מאמר ב אות ה: "נתיב החסד הוא הנתיב אשר עליו צעדה הבריאה בהתהוותה ["עולם חסד יבנה" (תהלים פט, ג)], והקו המוביל מן הבורא אל הבריאה קו חסד יקרא לו... ואותו קו החסד הנמשך ישר מזכר קדשו אל תוך הבריאה, אותו עבר אברהם אבינו בדרכו חזרה מן תוך הבריאה אל זכר קדשו. קיומה של בירה זו תלוי הוא בזה שבעל הבירה נמצא בה, ובעל הבירה אינו נמצא בה אלא במדת חסדו. אי אפשר לו לאדם שירגיש בהצצתו של בעל הבירה מתוך הבירה [עיין ב"ר לט, א], כי אם על ידי ההשתייכות למדת חסדו של בעל הבירה". [וצרף לכאן את דבריו בנתיב גמילות חסדים פ"א (א, קמח:) שאין המצוה של הליכה בדרכיו מתיחסת אלא לקו החסד.] לכך "מיכאל השר הגדול הוא סבת התקשרות העולם בעלתו". כי בהכרח שהעולם יחזור לעלתו, כי ממנו הושפע ואליו יחזור, וחזרה זו תיעשה בנתיב החסד, וכמו שנתבאר. ולכך "מיכאל שר הגדול אמצעי ששב העולם אל עילתו". [ומיכאל נקרא בשם "השר הגדול", כי מדת החסד נקראת "גדול", וכמבואר למעלה פ"כ הערה 21, ופכ"ד הערה 110]. (67) כמבואר בנצח ישראל פי"א [רחצ.]: "הסבה... אשר בחר השם יתברך בישראל, אשר לא היה תמורה ושנוי לאותה סבה... השתלשלות הרבוי מן השם יתברך, שצריך שיהיה כאן עלול שהוא ראשון, וכאשר יש כאן עלול ראשון אז יש כאן תוספת עליו... והראשון הזה הם ישראל, כמו שבארנו למעלה, דכתיב [ירמיה ב, ג] 'קודש ישראל לה' ראשית תבואתו'. ומפני זה בחר השם יתברך באומה הזאת, ולדבר זה אין לו בטול כלל". ועוד, כי מצד שהוא יתברך עלה ופועל, ואין עלה בלא עלול, ואף כי כל הנמצאים הם עלולים מאתו יתברך, הנה הפרש יש כמו שאמרנו, כי ישראל הם עלולים מן אמיתתו יתברך, כי הם עם אחד גם כן, כי ראוי שיהיה העלול עלול מיוחד, כמו שהוא יתברך עלה מיוחד, כמו שנתבאר למעלה. והעלול הזה האומה שבחר בה השם יתברך". ובגו"א שמות פ"ד אות טז כתב: "לפי שהם [ישראל] ראשונים לכל הנבראים, ורק אותם ידע ה', ומפני זה נקראו 'בכורי' [שמות ד, כב], כי השם יתברך ידע את ישראל בראשונה, ואחר כך כל האומות, וזהו בכורה שלהם". ובהקדמה לאור חדש [נו:] כתב: "כי ישראל הם עלולים מן השם יתברך בעצם ובראשונה... כי אין קרוב אל השם יתברך בשבחים ובתהלות כמו ישראל... ולכך אמרו ז"ל [חולין צא:] חביבין ישראל מן המלאכים, כי המלאכים מזכירים שמו אחר שלשה תיבות [ישעיה ו, ג] 'קדוש קדוש קדוש ה' צבאות'. וישראל מזכירין שמו אחר שני תיבות [דברים ו, ד] 'שמע ישראל ה' אלקינו'. וזה גם כן כמו שאמרנו, כי ישראל שהם העלול הראשון מן הש"י, אינם כמו המלאכים. שנקראו 'מלאכים' מפני שהם שלוחים ומלאכים, והרי הם שלוחי השם יתברך לשמור את האדם. אבל ישראל נקראים 'בנים' אל השם יתברך [דברים יד, א], ולכך השבח שהוא מן ישראל, שהם עלולים ראשונים, קודמים למלאכים, כי הם יותר קודמים ומורים על העילה. ומפני כי העבד נבדל מן אשר הוא עבד אליו, ולכך מזכירין שמו אחר שלשה תיבות, כי שלשה קדושות מורה הבדל, ופחות משלשה אין כאן הבדל גמור. סימן לדבר פחות משלשה הוי כלבוד [שבת צז.]. ובשלשה לא הוי לבוד. אבל ישראל מזכירין שמו אחר שני תיבות, והוא פחות משלשה, להורות כי יש להם חיבור וצירוף אל השם יתברך, כמו שיש לבן חיבור וצרוף אל האב, ולכך מזכירין שמו אחר שני תיבות". וכן כתב בקיצור בנר מצוה [ט.]. ובנתיב העבודה פ"ג [א, פג:] כתב: "תפלות אבות תקנום [ברכות כו:], מפני כי האבות היו התחלה לכל העולם, שלכך נקראו 'אבות', ולא 'הצדיקים הראשונים'. כי העולם כולו נברא בשביל ישראל [רש"י בראשית א, א], והאבות היו אבות והתחלה אל ישראל, וכאילו האבות הם העלול הראשון מן השם יתברך, אשר העלול צריך אל העלה ונתלה בו יתבר... ומפני כך האבות שהם התחלה תקנו התפלות. כי התפלה היא מה שמתחבר העלול אל העלה יתברך, והאבות הם העלול הראשון אשר יש לו צירוף אל השם יתברך". הרי ש"עלול ראשון" הוא היותר ראשון אל השם יתברך מכל הנמצאים. (68) פירוש - כאשר העלול הראשון שב לעילתו, בזה נמשכים אחריו שאר העלולים. (69) פירוש - מיכאל מביא לכך שניכר לכל שהקב"ה יחיד ואין זולתו, כי היא ממונה על השבת העלול אל עילתו, וכאשר השבה זו נעשית, אז ניכר שה' אחד ואין זולתו. וזהו ענינו של קרבן, להורות שהעלול חוזר לעילתו, ובכך להורות על אחדות ה', וכמו שיתבאר בהערה הבאה. (70) עובר לדבר על כהן, כי מיכאל נחשב לכהן המשרת למעלה, וכמו שכתב בגו"א במדבר פל"ה אות ח, בביאור הפסוק [במדבר לה, כה] "וישב בה עד מות הכהן הגדול אשר משח אותו בשמן הקודש", וז"ל: "כי טעם מה שאמרה התורה 'וישב בה עד מות הכהן הגדול', כי הרוצח הוא היפך הכהן הגדול, והוא ידוע, שכשם שלמעלה סמאל היפך מיכאל שר הגדול, זה מימין וזה משמאל, וכשירות של מעלה - שירות של מטה, ושירות של מעלה 'איש אחד לבוש הבדים' [ר' יחזקאל ט, ב], והוא מיכאל כהן גדול של מעלה. ולפיכך הרוצח, המקבל מן שמאל, הוא היפך לכהן גדול, שהוא משרת למטה". ומקורו בזוה"ק ח"ג ריש קמה:, שאמרו שם: "מיכאל השר הגדול, דאתי מחסד של מעלה, והוא כהן גדול של מעלה". ובח"א למכות יא. [ד, ב:] כתב: "כי כהן גדול הוא דוגמת מיכאל שר הגדול, כמו שתמצא בדברי חכמים בכמה מקומות כי מיכאל שר הגדול כהן גדול למעלה... כי כשירות למטה כך שירות למעלה". ועבודתו של מיכאל למעלה מקבילה לחלוטין לעבודת כהן למטה בקרבנות, וכמו שמבאר. (71) כמבואר בגו"א במדבר פ"ה אות י [ד"ה וכאשר], בביאור דברי רש"י [במדבר ה, יב], שכתב: "אם אתה מעכב מתנות הכהן, חייך תצטרך לבא אצלו להביא לו את הסוטה", וכתב שם בזה"ל: "וכאשר תבין עוד דבר זה על אמתתו, יש לך לדעת שהוא מדה כנגד מדה, לפי שהוא אינו רוצה ליתן המתנות לכהן, מפני שאומר למה יתן ממון שלו לכהן, לפיכך אמר הכתוב חייך שתצטרך לו, שתדע מעלת הכהן, שהכהן הוא האמצעי בין הקב"ה ובין ישראל לעשות שלום ביניהם על ידי הקורבנות. כי ישראל נקראים אשה להקב"ה, כדכתיב [שיה"ש א, ח] 'אם לא תדעי לך היפה בנשים'... לפיכך צריך לכהן להביא אליו הסוטה שיעשה גם כן שלום בינו ובין אשתו, שהיא שטה הדרך מאתו, והכהן עושה שלום ביניהם. וזהו בודאי דומה לגמרי מה שהכהן עושה שלום בין ישראל לאביהם שבשמים, ומשרה שכינה בארץ". הרי שהכהן משיב את האשה לבעלה, וזהו השבת העלול לעילתו. ומעין זה הוא בגו"א שמות פ"ד אות ט, גבורות ה' ס"פ כח [קיג:], דרשת שבת הגדול [רכו.], ובנצח ישראל פנ"ד [תתמד:]. וצרף לכאן, שבנר מצוה [כג.] הביא שהגמטריה של "כהן" הוא ע"ה. ובאור חדש [קטז:] כתב שמספר זה מורה על דביקות ברוח הקודש, "שהם נחשבים אלו ע"ה כמו שבעה ומחצה, כי כל עשרה נחשב כמו אחד". והרי שבע ומחצה עומד על נקודת החבור שבין הטבע למעל הטבע, וזהו ג"כ השבת העלול לעילה. (72) לא לענין הכהונה קאמר, אלא לענין הקרבן, המורה על השבת העלול לעלתו, ומתוך כך על אחדות ה'. וז"ל שם [שטז.]: "וכאשר אתה רוצה לעמוד על עיקר הקרבן, אין ענין הקרבן רק דבר זה, כי כאשר העלול נמצא מן העלה יתברך, כן שב אל עלתו. ר"ל כי הנמצאים אין להם קיום בלא העלה, והם תלוים בו, וזהו השבת העלול אל העלה. ולפיכך הקרבת הקרבן אליו יתברך, לפי שהוא יתברך עלת הכל, ואליו ישוב הכל... שכל הנמצאים שבים אליו, ר"ל שהכל אפס זולתו, כי במדריגת רוממתו הנה הוא יתברך הכל, ואינו חסר דבר. ואל יעלה על הדעת שהנמצאים הם דבר זולתו, שאם היו נחשבים דבר זולתו, אם כן הוא יתברך ח"ו יחסר דבר, שהנמצאים זולתו. אבל אין הדבר כך, כי כל הנמצאים שבים אליו באמתת מציאותו, וכל הנמצאים אפס זולתו. ולפיכך נצטוה העלול בהקרבת הקרבן, כי כאשר מביא אליו קרבן מממון שלו, והממון קנינו, והוא שייך אל האדם, ונחשב כאשר מביא אליו קרבן מממון שלו השבת העלול אל העלה. ומפני שבמה שהנמצאים שבים אליו, הנה הוא יתברך בלתי חסר דבר... ולפיכך כל ענין הקרבנות להורות כי השם יתברך יחיד בעולם ואפס זולתו". (73) אודות שענין הקרבנות מיוחד לישראל, כן מבואר בגבורות ה' פס"ט, ויובא בהערה 78. (74) הובא בתוספות מנחות קי. ד"ה ומיכאל. 
(75) דברים אלו מבוארים יותר בח"א למנחות קי. [ד, פט:], וז"ל: "ולפיכך אמר כי הוא מקריב על המזבח נפשותיהן של צדיקים... ולמה מקריב נשמותיהן של צדיקים. מפני כי נשמותיהן של צדיקים הם יותר ראשונים אל הש"י מכל הנמצאים, והם מתקרבים אליו לגמרי, ואין דבר קרוב יותר. ולפיכך הם נקראו 'קרבן', ודבר זה הוא כפרה על ישראל. ודבר זה תבין, ממה שאמרו [מו"ק כח.] מיתת צדיקים כפרה על ישראל. וזהו בעצמו הקרבת הנשמות. כי כל התעלות אל הש"י הוא כפרה וסלוק חטא, אשר החטא מרחיק ישראל מן הקב"ה. ולפיכך אמר כי הקרבת נשמת הצדיקים הוא כפרה על ישראל". (76) פרק סט [שיח:]. (77) לשון התנחומא שם: "אמר הקב"ה, אילו הייתי מבקש קרבן, לא בהייתי אומר למיכאל שהוא אצלי להקריב לי קרבן, וממי אני מבקש קרבן, מישראל... בלעם הרשע הוא היה סנגורן של אומות העולם, ועל ידי האומות הוא מדבר הדבר... לא לוג שמן אתם מקריבין לו, אנו מקריבין לו רבי רבבות נחלי שמן... אמר לו הקב"ה, רשע, אילו הייתי מבקש קרבן הייתי אומר למיכאל ולגבריאל והיו מקריבין לפני... שאיני מקבל קרבן אלא מישראל". (78) לשונו בגבורות ה' פס"ט [שיח:]: "אין השם יתברך מקבל קרבן כי אם מישראל... במה שכל עלול מצד עצמו שב אל עילתו, כמו שבא ממנו הוא שב אליו. ולכך מקבל הקרבן מישראל דוקא, במה שהם עלולים ממנו יתברך בעצם ובראשונה, ולכך יש השבה להם אל העלה יתברך, אבל אין השבה לנמצא שאינו עלול... כי לא היו הקרבנות ראוים אלא לישראל במה שהם עלולים בעצם ובראשונה מן השם יתברך... ואע"ג שכל הנמצאים בודאי שבים אל השם, שכל עלה תולה בעלתו, חפץ הוא יתברך לזכות את האדם שהוא יעשה זה בפעל שלו". (79) כי רק ישראל הם העלול הראשון, שחוזר לעילתו, וכמבואר בהערה הקודמת. וצרף לכאן דברי המדרש תנחומא ויצא סימן ב, שאמרו שם: "'כי אעשה כלה בכל הגוים אשר הפצותיך שם' [ירמיה ל, יא], באומות העולם שהן מכלין את שדותיהן, אבל ישראל שאין מכלין את שדותיהן, ו'אותך לא אעשה כלה' [שם], אלא מיסרך בעולם הזה בשביל לנקותך מעונותיך לעתיד לבא". וכתב לבאר זאת בנצח ישראל פ"כ [תמ.] בזה"ל: "והבן עוד מה שאמר 'האומות שהם מכלין שדותיהם, אותם אעשה כלה, ישראל שאינם מכלין שדותיהן, לא אעשה כלה'. והדברים האלו גדולים מאוד כאשר תבין הדברים אשר בארנו לך למעלה. כי ישראל אינם בעלי השלמה מצד עצמם, כמו שהם האומות. ולפיכך צוה השם יתברך לישראל מצוה זאת [ויקרא כג, כב] 'לא תכלה פאת שדך', שמאחר שישראל אינם בעלי תכלית מצד עצמם, יהיו נוהגים במדה זאת 'לא תכלה פאת שדך'. וצוה לתת הפאה לעניים, וזה נחשב כאילו הפאה שלהם - שהוא תכלית שלהם - הוא אל השם יתברך. וכך אמרו במדרש [תו"כ שם] כל הנותן מתנות עניים כאילו בנה מזבח והקריב עליו קרבן. ודבר זה בארנו בפרשת אמור בחבור גור אריה [ויקרא פכ"ג אות כד], כי הנותן מתנות עניים דוקא כאילו נתנו אל השם יתברך. וזה יורה לך כי ישראל נותנים תכלית שלהם אל השם יתברך, כי הוא יתברך תכלית להם. ומפני זה אין לישראל קץ ותכלית, שהרי לא הגיעו אל התכלית בצד עצמן, רק תכלית שלהן אל השם יתברך, ומצד הזה אין הפסק להם. וזה שאמר כי באומות שמכלין שדותיהן, וזה מורה לך כי התכלית שלהן הוא אצל עצמן, ולכך יש להם קץ וסוף. אבל ישראל שאין מכלים שדותיהן, הם נותנים הפאה - שהוא התכלית - אל השם יתברך, דהיינו לעניים, שנחשב מתנת עניים כאילו נתנו אותו אל השם יתברך, ובשביל כך תכלית ישראל אצל השם יתברך". וכשם שמצות פאה מיוחדת לישראל, כך מאותו הטעם עצמו הקרבת קרבן מיוחדת לישראל, שהרי מצות פאה הושותה להקרבת קרבן. (80) הלכות עבודה. (81) כמבואר למעלה [ד"ה ורבי יצחק]. וכן כתב בגבורות ה' פס"ט [שיט:], וז"ל: "ולפיכך כל זמן שעוסקים בקרבנות, הקב"ה מכפר להם חטאם, שאין מגיע להם הרחקה מן השם יתברך על ידי חטא, כי במה שיש להם השבה אל עלה, הוא סלוק וכפרת הריחוק שגורם החטא. וכן אם אין בית המקדש קיים, והם מתעסקין בהלכות קרבנות וסדר הקרבנות, שהקרבן הוא השבת עלול אל עלותו במעשה כמו שהתבאר למעלה. וכך התורה של הקרבנות הוא סדר השבת העלול על העלה. וכמו שמכפר להם על ידי הקרבת הקרבן במעשה, כך מכפר להם על ידי סדר הקרבנות, שיש בישראל שהם עלולים מן השם יתברך הכנה וסדר השבת העלול אל העלה, וזהו כפרת חטא". (82) לשונו בח"א למנחות קי. [ד, פט:]: "ורבי יוחנן סבר כי ת"ח העוסקים בהלכות עבודה כאילו נבנה בית המקדש בימיהם. וזה מפני כי העוסק בתורה היא עבודה שכלית, מעלה עליהם הכתוב כאלו נבנה בית המקדש בימיהם. מפני שכבר התבאר כי אין העבודה רק כי על ידה האדם מתקרב אל הש"י, וזהו לשון 'קרבן', כי על ידו מתקרב האדם אל הש"י. ואין התקרבות אל הש"י רק ע"י התורה, שעל ידה הוא הקירוב והדבוק בו יתברך. ולפיכך ת"ח העוסקים (בעבודה) [בהלכות עבודה], כאילו נבנה בית המקדש בימיהם, ומקריבין קרבן בתוכו". ולפי דבריו מה שריו"ח אמר "מעלה עליהם הכתוב כאילו נבנה המקדש בימיהם", הוא משום הקרבת הקרבן שנעשית בבית המקדש. ומעין מה שפירש רש"י בהקשר אחר [ויקרא כג, כב] "מעלין עליו כאילו בנה המקדש והקריב עליו קרבנותיו בתוכו". ומעין זה נתבאר בנתיב התשובה פ"ג הערה 26. 